GEN.1.1	I begyndelsen skabte Gud himlen og jorden. 
GEN.1.2	Jorden var øde og tom, og urdybet lå hen i totalt mørke, men Guds Ånd svævede over de mørke vande.
GEN.1.3	Så sagde Gud: „Der skal blive lys!” og lyset blev til. 
GEN.1.4	Gud glædede sig over lyset, og han satte skel mellem lyset og mørket. 
GEN.1.5	Lyset kaldte han 
GEN.1.6	Så sagde Gud: „Der skal være en hvælving midt i alt vandet til at dele det.” 
GEN.1.7	Og Gud dannede en hvælving, så vandet ovenfor den blev adskilt fra vandet nedenfor den. 
GEN.1.8	Hvælvingen kaldte han 
GEN.1.9	Dernæst sagde Gud: „Vandet under himmelhvælvingen skal samle sig, så det tørre land kommer til syne.” Og sådan skete det. 
GEN.1.10	Det tørre land kaldte han 
GEN.1.11	Derpå sagde Gud: „Grønne planter, der bærer frø, skal spire frem af jorden, og frugttræer, som bærer frugt med kerner, skal vokse op, så de kan formere sig, hver efter sin art.” Og sådan blev det. 
GEN.1.12	Op af jorden spirede grønne planter, som bar frø, og træer, som bar frugt med kerner, hver efter sin art. Og Gud glædede sig over sit værk. 
GEN.1.13	Så blev det aften og derefter morgen. Det var den tredje dag.
GEN.1.14+GEN.1.15	Så sagde Gud: „Der skal være lys på himmelhvælvingen, som sætter skel mellem dag og nat, og som markerer årstidernes skiften og festdagenes begyndelse.” Og sådan blev det. 
GEN.1.16	Gud frembragte to store lys på himlen til at skinne på jorden, det største lys, solen, til at herske om dagen, og det mindre, månen, til at herske om natten sammen med stjernerne. 
GEN.1.17	Han satte dem på himmelhvælvingen til at lyse på jorden, 
GEN.1.18	til at sætte skel mellem dagen og natten. Og han glædede sig over sit værk. 
GEN.1.19	Så blev det aften og derefter morgen. Det var den fjerde dag.
GEN.1.20	Dernæst sagde Gud: „Vandet skal vrimle med fisk og andet liv, og der skal være et mylder af fugle i luften.” Og sådan blev det. 
GEN.1.21	Gud skabte de store havdyr og en mangfoldighed af fisk og fugle; og han glædede sig over sit værk. 
GEN.1.22	Han velsignede dem og sagde: „Formér jer og bliv mange. Fiskene skal fylde havene, og fuglene skal fylde luften.” 
GEN.1.23	Så blev det aften og derefter morgen. Det var den femte dag.
GEN.1.24	Derpå sagde Gud: „Af jorden skal der fremstå alle slags dyr—kvæg, krybdyr og alle mulige vilde dyr.” Og sådan blev det. 
GEN.1.25	Gud dannede alle slags vilde dyr, krybdyr og husdyr, alle i stand til at formere sig, hver efter sin art; og Gud glædede sig over sit værk.
GEN.1.26	Så sagde Gud: „Lad os frembringe et levende væsen, der ligner os. Det skal herske over alt dyrelivet—fiskene i havet, fuglene i luften og de tamme og vilde dyr på jorden.” 
GEN.1.27	Da skabte Gud to mennesker, som lignede ham. De blev skabt som mand og kvinde. 
GEN.1.28	Gud velsignede dem og sagde: „Formér jer og bliv mange, bred jer over hele jorden og tag den i besiddelse! Hersk over fiskene, fuglene og alle de andre dyr på jorden.” 
GEN.1.29	Gud fortsatte: „Se! Jeg giver jer alle de frøbærende planter på jorden som føde, og I må også spise frugt fra de mange frugttræer. 
GEN.1.30	Jeg giver græsset og alt grønt til føde for dyrene og fuglene.” Og sådan blev det. 
GEN.1.31	Gud betragtede nu hele sit skaberværk, og han var ovenud tilfreds med det. Så blev det aften og derefter morgen. Det var den sjette dag.
GEN.2.1	På den måde blev himlen og jorden og alt liv skabt. 
GEN.2.2	Skaberværket var nu fuldført, og Gud hvilede på den syvende dag. 
GEN.2.3	Han velsignede den og indviede den til hviledag.
GEN.2.4	Da Gud skabte verden, 
GEN.2.5	var der først ingen grønne planter eller buske på jorden, for han havde endnu ikke ladet det regne. Der var heller ingen mennesker til at dyrke jorden. 
GEN.2.6	Men der vældede vand frem af jorden og vandede dens overflade.
GEN.2.7	Så formede Gud et menneske af jorden og blæste livsånde i dets næsebor, så det blev et levende væsen. 
GEN.2.8	Gud havde plantet en have i Eden mod øst, og dér anbragte han nu det menneske, som han havde skabt. 
GEN.2.9	Gud havde plantet alle slags smukke træer i haven, træer med en mængde frugt. Midt i haven stod livets træ og træet, der giver kendskab til både godt og ondt. 
GEN.2.10	I Eden udsprang en flod, som vandede haven. Uden for haven delte den sig i fire mindre floder. 
GEN.2.11	Den første flod hedder Pishon. Den bugter sig omkring landet Havila, hvor der findes guld 
GEN.2.12	af fin kvalitet samt bedellium
GEN.2.13	Den anden flod kaldes Gihon. Den løber gennem landet Kush. 
GEN.2.14	Den tredje flod kaldes Tigris. Den løber langs med Assyriens østgrænse. Den fjerde flod kaldes Eufrat.
GEN.2.15	Gud satte mennesket, Adam, i Edens have, for at han skulle passe den, 
GEN.2.16+GEN.2.17	og han sagde til ham: „Du må spise frugten fra alle træerne i haven undtagen det træ, som giver kendskab til både godt og ondt. Hvis du spiser af den frugt, skal du dø.”
GEN.2.18	Derpå sagde Gud: „Det er ikke godt for Adam at være alene. Jeg vil give ham en livsledsager,
GEN.2.19	Af jorden formede Gud nu alle slags dyr og fugle og førte dem hen til Adam for at se, hvad han ville kalde dem; og hvad Adam kaldte dem, blev deres navn. 
GEN.2.20	Adam navngav så alle fuglene og de vilde og tamme dyr, men han fandt ikke nogen passende ledsager iblandt dem. 
GEN.2.21	Derfor lod Gud Adam falde i en dyb søvn. Mens han sov, tog Gud et af hans ribben og lukkede stedet til igen med kød. 
GEN.2.22	Af ribbenet byggede han en kvinde og førte hende hen til Adam.
GEN.2.23	„Ja!” udbrød Adam. „Det er knogler af mine knogler og kød af mit kød! Hun skal hedde kvinde, for hun er taget ud af manden.
GEN.2.24	Derfor skal en mand forlade sin far og mor og knytte sig nært til sin kone, og de to skal blive ét.
GEN.2.25	Adam og hans kone var begge nøgne, men de skammede sig ikke over deres nøgenhed.
GEN.3.1	Slangen var den mest listige af alle de dyr, Gud havde skabt. Den kom til kvinden og sagde: „Har Gud virkelig sagt, at I ikke må spise af frugten fra noget som helst træ i haven?” 
GEN.3.2	„Nej, vi må da gerne spise frugt fra træerne i haven!” svarede kvinden. 
GEN.3.3	„Det er kun frugten fra træet midt i haven, vi ikke må spise. Gud sagde, at hvis vi spiser af den, eller bare rører den, så dør vi!” 
GEN.3.4	„I dør da ikke,” hvislede slangen. 
GEN.3.5	„Men Gud ved, at i samme øjeblik I spiser den frugt, bliver jeres øjne åbnet for ting, I ikke før har set, og I bliver som Gud med evne til at skelne mellem godt og ondt.”
GEN.3.6	Kvinden lagde nu mærke til, hvor dejlig frugten så ud, lige til at spise og få forstand af. Hun plukkede en frugt og spiste af den. Derefter gav hun en til sin mand, som også var der, og han spiste af den. 
GEN.3.7	Straks lagde de mærke til, at de var nøgne. Derfor syede de figenblade sammen og bandt dem om sig.
GEN.3.8	Henimod aften, da luften blev kølig, hørte Adam og kvinden, at Gud kom gående i haven, og de gemte sig inde mellem træerne. 
GEN.3.9	Gud kaldte: „Adam, hvor er du?” 
GEN.3.10	Adam svarede: „Jeg hørte dig komme, og så blev jeg bange, fordi jeg var nøgen. Derfor gemte jeg mig.” 
GEN.3.11	„Hvem fortalte dig, at du var nøgen?” spurgte Gud. „Du har vel ikke spist frugt fra det træ, jeg sagde, du ikke måtte spise af?” 
GEN.3.12	„Det var kvinden, som du satte ved min side, der gav mig den,” indvendte Adam, „og så spiste jeg.”
GEN.3.13	Så vendte Gud sig til kvinden: „Hvor kunne du gøre det?” udbrød han. „Det var slangen, der lokkede mig til det,” forsvarede hun sig, „og så spiste jeg.”
GEN.3.14	Nu talte Gud til slangen: „Som straf for det, du har gjort, skal du være den mest forbandede af alle jordens dyr! Så længe du lever, skal du krybe på din bug og æde støv! 
GEN.3.15	Jeg sætter fjendskab mellem dig og kvinden, og mellem dit afkom og hendes afkom.
GEN.3.16	Derpå sagde Gud til kvinden: „Jeg vil forstærke ubehaget ved din graviditet og smerten ved at føde børn. Du vil gerne have magt over
GEN.3.17	Til Adam sagde Gud: „Fordi du adlød din kone og spiste af frugten, som jeg sagde, du ikke måtte spise af, er du nu skyld i, at jorden bliver forbandet. Hele dit liv må du møjsommeligt slide for at skaffe dig føden. 
GEN.3.18	Nu må du leve af, hvad du kan dyrke på marken, hvor der også vil vokse tjørn og tidsler. 
GEN.3.19	Du kommer til at arbejde hårdt for føden, indtil du dør og bliver lagt i jorden, hvoraf du er formet. For af jord er du kommet, og til jord skal du blive.”
GEN.3.20	Adam kaldte sin kone Eva
GEN.3.21	Derpå lavede Gud skindtøj til Adam og hans kone.
GEN.3.22	Så sagde Gud: „Nu da menneskene er blevet som os i den forstand, at de kender både det gode og det onde, skal de ikke også spise frugten fra livets træ og leve evigt.” 
GEN.3.23	Derfor bortviste Gud dem fra Edens have og satte dem til at dyrke den jord, hvoraf de var taget. 
GEN.3.24	Han drev dem ud og satte keruber
GEN.4.1	Adam lå hos sin kone, Eva, og hun blev gravid og fødte en søn, som fik navnet Kain, for—som hun sagde: „Med Guds hjælp har jeg fået
GEN.4.2	Hendes næste søn fik navnet Abel.
GEN.4.2	Abel vogtede får, og Kain dyrkede jorden. 
GEN.4.3	Engang bragte Kain en offergave til Gud af sin høst. 
GEN.4.4	Abel bragte også en offergave, det bedste kød fra sine førstefødte lam. Gud accepterede Abels offergave, 
GEN.4.5	men ikke Kains. Det blev Kain meget vred og bitter over.
GEN.4.6	„Hvorfor er du vred?” spurgte Gud. „Hvorfor går du og kigger ned i jorden? 
GEN.4.7	Når du gør det gode, kan du frit se andre i øjnene. Hvis du derimod gør, hvad der er ondt, så lurer synden ved din dør. Den ønsker at overmande dig, men du skal være herre over den.”
GEN.4.8	En dag sagde Kain til sin bror, Abel: „Lad os gå en tur ud på marken.” Mens de var derude, overfaldt Kain sin bror og slog ham ihjel. 
GEN.4.9	Så spurgte Gud Kain: „Hvor er din bror, Abel?” „Hvor skulle jeg vide det fra?” svarede Kain. „Jeg skal vel ikke gå og holde øje med ham!” 
GEN.4.10	Men Gud sagde: „Hvad har du dog gjort? Din brors blod råber til mig fra jorden. 
GEN.4.11	Derfor skal du forvises fra agerjorden, som har drukket din brors blod. 
GEN.4.12	Den skal ikke længere give dig føden. Fra nu af skal du vandre hvileløst fra sted til sted.”
GEN.4.13	Kain blev fortvivlet. „Den straf er ikke til at bære!” udbrød han. 
GEN.4.14	„Du jager mig væk fra mine marker og gør mig hjemløs. Du støder mig bort fra din beskyttelse, så enhver, der ser mig, kan slå mig ihjel.” 
GEN.4.15	Men Gud svarede: „Hvis du bliver slået ihjel, skal du blive hævnet syv gange.” Så satte Gud et mærke på Kain som en advarsel, så ingen ville turde slå ham ihjel. 
GEN.4.16	Derpå rejste Kain væk fra Gud og bosatte sig i landet Nod,
GEN.4.17	Kain lå hos sin kone, og hun blev gravid og fødte en søn, som fik navnet Enok. Kain grundlagde også en by og kaldte den Enok efter sin søn. 
GEN.4.18	Enok blev far til Irad, Irad blev far til Mehujael, Mehujael blev far til Metushael, og Metushael blev far til Lemek. 
GEN.4.19	Lemek tog sig to koner, Ada og Silla. 
GEN.4.20	Ada fik en søn, som fik navnet Jabal. Han blev stamfar til dem, der bor i telte og holder kvæg. 
GEN.4.21	Hans bror hed Jubal og blev stamfar til dem, der spiller på lyre og fløjte. 
GEN.4.22	Silla fik en søn, som blev kaldt Tubal-Kain. Han blev stamfar til dem, der smeder kobber
GEN.4.23	Lemek sagde engang til sine koner:
GEN.4.23	„Ada og Silla, hør på mig,
GEN.4.23	lyt til, hvad jeg siger!
GEN.4.23	Jeg har dræbt en ung mand som hævn for et sår,
GEN.4.23	en dreng som hævn for en skramme.
GEN.4.24	Hvis Kain skulle hævnes 7 gange,
GEN.4.24	så skal jeg hævnes 77 gange!”
GEN.4.25	Adam og Eva fik en søn mere, som de kaldte Set,
GEN.4.26	Set fik senere en søn, som han kaldte Enosh. På den tid begyndte man at påkalde og tilbede Gud som Herren over alle ting.
GEN.5.1	I det følgende kommer en fortegnelse over Adams efterkommere indtil oversvømmelsen.
GEN.5.1	Da Gud skabte menneskene, skabte han dem, så de lignede ham. 
GEN.5.2	Som mand og kvinde skabte han dem, og han velsignede dem og kaldte dem fra begyndelsen „mennesker”.
GEN.5.3	Adam var 130 år, da hans søn Set blev født. Set var på alle måder en tro kopi af Adam. 
GEN.5.4	Efter Sets fødsel levede Adam endnu 800 år og fik mange sønner og døtre. 
GEN.5.5	Han døde 930 år gammel.
GEN.5.6	Set var 105 år, da hans søn Enosh blev født. 
GEN.5.7	Efter Enoshʼ fødsel levede Set endnu 807 år og fik sønner og døtre. 
GEN.5.8	Han døde 912 år gammel.
GEN.5.9	Enosh var 90 år, da hans søn Kenan blev født. 
GEN.5.10	Efter Kenans fødsel levede Enosh endnu 815 år og fik sønner og døtre. 
GEN.5.11	Han døde 905 år gammel.
GEN.5.12	Kenan var 70 år, da hans søn Mahalalel blev født. 
GEN.5.13	Efter Mahalalels fødsel levede Kenan endnu 840 år og fik sønner og døtre. 
GEN.5.14	Han døde 910 år gammel.
GEN.5.15	Mahalalel var 65 år, da hans søn Jered blev født. 
GEN.5.16	Efter Jereds fødsel levede Mahalalel endnu 830 år og fik sønner og døtre. 
GEN.5.17	Han døde 895 år gammel.
GEN.5.18	Jered var 162 år, da hans søn Enok blev født. 
GEN.5.19	Efter Enoks fødsel levede Jered endnu 800 år og fik sønner og døtre. 
GEN.5.20	Han døde 962 år gammel.
GEN.5.21	Enok var 65 år, da hans søn Metusalem blev født. 
GEN.5.22	Efter Metusalems fødsel levede Enok i nært fællesskab med Gud i endnu 300 år og fik sønner og døtre. 
GEN.5.23	Han var 365 år gammel, 
GEN.5.24	da han pludselig en dag forsvandt, for Gud tog ham til sig.
GEN.5.25	Metusalem var 187 år, da hans søn Lemek blev født. 
GEN.5.26	Efter Lemeks fødsel levede Metusalem endnu 782 år og fik sønner og døtre. 
GEN.5.27	Han døde 969 år gammel.
GEN.5.28	Lemek var 182 år, da han fik en søn, 
GEN.5.29	som han kaldte Noa,
GEN.5.30	Efter Noas fødsel levede Lemek endnu 595 år og fik sønner og døtre. 
GEN.5.31	Han døde 777 år gammel.
GEN.5.32	Noa var 500 år, før han fik sønnerne Sem, Kam og Jafet.
GEN.6.1	Jordens befolkning var nu vokset meget, og der blev født mange smukke piger. 
GEN.6.2	„Gudesønnerne”
GEN.6.3	Da sagde Gud: „Min Ånd
GEN.6.4	Dengang „gudesønnerne” fik børn med „menneskedøtrene”, var der mægtige mænd på jorden, de berømte helte fra gamle dage.
GEN.6.5	Da Herren så, hvordan menneskenes ondskab voksede, så de hele dagen kun tænkte onde tanker, 
GEN.6.6	blev han ked af, at han havde skabt dem. Al den ondskab skar ham i hjertet. 
GEN.6.7	„Jeg vil fjerne de mennesker, jeg har skabt, fra jordens overflade,” sagde han. „Og jeg vil udrydde både de vilde og tamme dyr og alle fuglene, for jeg fortryder, at jeg skabte dem.” 
GEN.6.8	Men Herren var tilfreds med Noa.
GEN.6.9	Dette er Noas historie: Noa var dengang det eneste menneske på jorden, som Gud kunne acceptere. Han levede i et nært forhold til Gud. 
GEN.6.10	Han havde tre sønner: Sem, Kam og Jafet.
GEN.6.11+GEN.6.12	Men ondskaben voksede ud over jorden. I Guds øjne blev verden mere og mere ond. Menneskene var onde og fordærvede i bund og grund.
GEN.6.13	Da sagde Gud til Noa: „Jeg har besluttet at udrydde menneskene, for de er skyld i, at verden er fuld af vold og ondskab. 
GEN.6.14	Men du skal bygge en ark af gofertræ og tætne den med tjære både indvendigt og udvendigt. Du skal indrette den med mange rum. 
GEN.6.15	Sådan her skal du bygge arken: Den skal være 150 meter
GEN.6.16	Du skal lave taget, så det ender en halv meter over arken,
GEN.6.17	Jeg vil nemlig sende en stor oversvømmelse, som vil udrydde alt, hvad der lever på landjorden. Både dyr og mennesker skal dø. 
GEN.6.18	Men jeg vil oprette en pagt
GEN.6.19+GEN.6.20	I skal medbringe en han og en hun af alle de tamme og vilde dyr og alle fuglene, for at de kan overleve sammen med jer. 
GEN.6.21	Og I skal tage mad med, så der er nok til både jer og dyrene.”
GEN.6.22	Noa begyndte med det samme at gøre, hvad Gud havde befalet ham.
GEN.7.1	Da Noa var færdig med at bygge arken, sagde Herren til ham: „Du og din familie skal gå om bord i arken, for du er den eneste, jeg kan acceptere blandt menneskene på jorden. 
GEN.7.2+GEN.7.3	Af alle slags fugle og de dyr, der bruges til ofringer og til mad, skal du tage syv par, en han og en hun, for at de siden hen kan formere sig på jorden. Af de øvrige dyr skal du kun tage ét par, en han og en hun. 
GEN.7.4	Om syv dage vil jeg sende regn, og det vil blive ved at regne uden ophør i 40 dage.
GEN.7.5	Noa gjorde, som Herren havde befalet ham: 
GEN.7.6+GEN.7.7+GEN.7.8+GEN.7.9+GEN.7.10+GEN.7.11	Han bad sin kone, sine sønner og deres koner om at gøre sig klar til at gå ind i arken, så de kunne blive reddet fra oversvømmelsen. Alle dyrearter kom parvis ind i arken, som Herren havde befalet. Syv dage efter at Gud havde talt, begyndte regnen. Jordens kilder og himlens sluser blev åbnet på den 17. dag i den anden måned i det år, hvor Noa blev 600, 
GEN.7.12	og det regnede uafbrudt i de næste 40 dage. 
GEN.7.13	På den dag, da regnen begyndte, gik Noa ind i arken sammen med sin kone og sine sønner, Sem, Kam og Jafet, og deres koner. 
GEN.7.14	Alle de forskellige dyr var allerede kommet ind i arken, både de tamme og vilde dyr og fuglene, 
GEN.7.15	ja, alt, hvad der kunne trække vejret, 
GEN.7.16	sådan som Gud havde befalet. Og Herren lukkede døren efter dem.
GEN.7.17	I 40 dage blev vandet ved med at stige, og arken flød på vandet. 
GEN.7.18	Vandet steg og steg, 
GEN.7.19	indtil de højeste bjerge stod under vand. 
GEN.7.20	Vandet nåede mere end 7 meter over bjergtoppene. 
GEN.7.21+GEN.7.22	Alt levende på landjorden omkom—både dyr og mennesker. 
GEN.7.23	Kun Noa overlevede—og sammen med ham alle dem, som var i arken.
GEN.7.24	I 150 dage var jorden i vandmassernes vold.
GEN.8.1+GEN.8.2	Men Gud glemte ikke Noa og dyrene i arken. Han standsede vandstrømmen fra jordens indre og lukkede himlens sluser, så styrtregnen holdt op. Samtidig sendte han en vind, så vandet begyndte at synke. 
GEN.8.3	Vandet sank lidt efter lidt, og efter at arken i 150 dage havde været prisgivet vandmasserne, 
GEN.8.4	gik den på grund i Ararats bjerge. Det skete den 17. dag i den syvende måned. 
GEN.8.5	Vandet fortsatte langsomt med at synke. Først i den tiende måned kom bjergtinderne til syne.
GEN.8.6	Noa ventede i endnu 40 dage. Derefter åbnede han en luge 
GEN.8.7	og sendte en ravn af sted. Ravnen kom ikke tilbage, men fløj omkring, indtil vandet var borte fra jorden. 
GEN.8.8	Derefter sendte Noa en due af sted for at se, om den kunne finde tørt land, 
GEN.8.9	men duen fandt ingen steder at lande. Vandet stod endnu for højt, så den vendte tilbage til arken. Noa rakte hånden ud og tog duen ind igen.
GEN.8.10	Syv dage senere sendte Noa duen af sted for anden gang, 
GEN.8.11	og denne gang vendte den tilbage ved aftenstid med et frisk olivenblad i næbbet. Så var Noa klar over, at jorden var ved at blive tør. 
GEN.8.12	En uge senere sendte han duen af sted igen, og denne gang vendte den ikke tilbage.
GEN.8.13	På den første dag i den første måned i det år, Noa fyldte 601 år, fjernede han noget af arkens tag og så, at det meste af vandet var væk. 
GEN.8.14	Men først to måneder senere var jorden tilstrækkelig tør, så de kunne gå ud.
GEN.8.15	Så sagde Gud til Noa: 
GEN.8.16	„Gå ud af arken med din kone, dine sønner og deres koner 
GEN.8.17	og tag alle fuglene og dyrene med dig, så de kan formere sig og sprede sig over jorden.” 
GEN.8.18	Noa forlod da arken sammen med sin kone, sine sønner og deres koner. 
GEN.8.19	Og alle dyrene forlod arken parvis.
GEN.8.20	Derpå byggede Noa et alter og ofrede nogle af de rene
GEN.8.21	Brændofferet behagede Herren, og han sagde til sig selv: „Jeg vil aldrig mere forbande jorden på grund af menneskene, selvom deres tanker er onde fra ungdommen af. Jeg vil aldrig mere udslette alt liv på jorden. 
GEN.8.22	Så længe jorden står, skal forår og efterår, kulde og varme, sommer og vinter, dag og nat ikke ophøre.”
GEN.9.1	Gud velsignede Noa og hans sønner: „Formér jer og bliv mange!” sagde han. „Spred jer over jorden. 
GEN.9.2	Dyrene, fuglene og fiskene vil frygte for jer, fordi jeg har givet jer magt over dem. 
GEN.9.3	Jeg har givet dem til jer, og I må gerne spise dem såvel som de grønne planter, jeg tidligere har givet jer. 
GEN.9.4	Men fordi livet er i blodet, må I ikke spise kød, som stadig indeholder blod. 
GEN.9.5	Menneskers livsblod vil jeg kræve hævn for. Ethvert dyr, som dræber et menneske, skal dø. 
GEN.9.6	Ethvert menneske, der slår et andet menneske ihjel, skal henrettes for at have myrdet et levende væsen, som er skabt i Guds billede. 
GEN.9.7	Formér jer og få mange børn så jeres efterkommere kan brede sig ud over hele jorden.”
GEN.9.8	Derpå sagde Gud til Noa og hans sønner: 
GEN.9.9	„Jeg vil oprette min pagt med jer og jeres efterkommere 
GEN.9.10	og med alle de dyr, som er kommet ud af arken sammen med jer: 
GEN.9.11	Jeg vil aldrig mere sende en oversvømmelse, som udsletter alt liv på landjorden. 
GEN.9.12	Og jeg vil give jer et synligt tegn på denne evige pagt, som jeg opretter med jer og alle levende væsener. 
GEN.9.13	Jeg har sat min regnbue i skyerne. Den er tegn på mit evigtgyldige løfte til jer og til hele jorden. 
GEN.9.14	Når jeg sender regn over jorden, og regnbuen kommer til syne, 
GEN.9.15	så vil jeg huske mit løfte til jer og de andre levende væsener: at der aldrig igen vil komme en oversvømmelse, som ødelægger alt liv. 
GEN.9.16	Når jeg ser regnbuen i skyerne, vil jeg huske min evige pagt med alle levende væsener på jorden. 
GEN.9.17	Regnbuen er tegnet på denne pagt.”
GEN.9.18+GEN.9.19	Noas tre sønner, som var med i arken, hed Sem, Kam og Jafet, og fra dem nedstammer hele jordens befolkning. Det var Kam, der blev stamfar til kanaʼanæerne.
GEN.9.20	Noa dyrkede jorden, og han var den første, der plantede en vingård. 
GEN.9.21	En dag drak han af vinen og blev stærkt beruset, så han smed tøjet og lå nøgen inde i sit telt. 
GEN.9.22	Kam kom ind og så sin far nøgen. Han gik straks ud og fortalte sine brødre det. 
GEN.9.23	Så tog Sem og Jafet en kappe over skuldrene, gik baglæns ind i teltet og tildækkede deres far. De vendte ryggen til, så de ikke så ham nøgen. 
GEN.9.24	Da Noa vågnede og blev ædru, hørte han, hvad hans yngste søn havde gjort. 
GEN.9.25	„Gud vil dømme Kanaʼan og hans efterkommere!” udbrød han. „Lad dem blive slaver for Sems og Jafets efterkommere. 
GEN.9.26	Må Herren, min Gud, velsigne Sems slægt, og må kanaʼanæerne trælle for dem. 
GEN.9.27	Må Gud give Jafets slægt meget land, må de trives som Sems slægt, og må kanaʼanæerne også trælle for dem.”
GEN.9.28	Noa levede endnu 350 år efter oversvømmelsen. 
GEN.9.29	Han var 950 år gammel, da han døde.
GEN.10.1	Efter oversvømmelsen fik Noas tre sønner, Sem, Kam og Jafet, selv sønner. Det følgende er en liste over disse sønner og deres efterkommere.
GEN.10.2	Jafets sønner hed Gomer, Magog, Madaj, Javan, Tubal, Meshek og Tiras. 
GEN.10.3	Gomers sønner hed Ashkenaz, Rifat og Togarma. 
GEN.10.4	Javans sønner hed Elisha, Tarshish, Kittim og Rodanim. 
GEN.10.5	Fra Jafets efterkommere nedstammer de folkeslag, som bosatte sig i kystlandet og på øerne, hver med deres eget område og sprog.
GEN.10.6	Kams sønner hed Kush, Mitzrajim, Put og Kanaʼan,
GEN.10.7	Kush fik sønnerne Seba, Havila, Sabta, Rama og Sabteka. Ramas sønner hed Saba og Dedan.
GEN.10.8	Kush havde også en efterkommer ved navn Nimrod. Han var en heltemodig kriger 
GEN.10.9	og en enestående jæger. Det er fra ham, man har udtrykket: „En mægtig jæger som Nimrod.” 
GEN.10.10	Nimrods rige bestod først af byerne Babel,
GEN.10.11	Senere erobrede han Assyrien, hvor han byggede byerne Nineve, Rehobot-Ir, Kala 
GEN.10.12	og Resen, som blev rigets hovedstad og ligger mellem Nineve og Kala.
GEN.10.13	Mitzrajim blev stamfar til luditterne, anamitterne, lehabitterne, naftuhitterne, 
GEN.10.14	patrusitterne, kasluhitterne (som filistrene stammer fra) og kaftoritterne. 
GEN.10.15	Kanaʼans ældste søn hed Sidon og blev stamfar til sidonitterne. Han blev også stamfar til hittitterne, 
GEN.10.16	jebusitterne, amoritterne, girgashitterne, 
GEN.10.17	hivvitterne, arkitterne, sinitterne, 
GEN.10.18	arvaditterne, zemaritterne og hamatitterne. 
GEN.10.19	Kanaʼanæernes slægter bredte sig efterhånden, så deres grænser nåede fra Sidon i nord til Gerar og Gaza i syd—og østpå til Sodoma, Gomorra, Adma og Sebojim ved Lasha. 
GEN.10.20	Alle disse folk er Kams efterkommere, opregnet efter deres slægter, sprog og territorier.
GEN.10.21	Sem, der var storebror til Jafet,
GEN.10.22	Sems sønner var Elam, Ashur, Arpakshad, Lud og Aram. 
GEN.10.23	Arams sønner hed Utz, Hul, Geter og Mash. 
GEN.10.24	Arpakshad blev far til Shela, som blev far til Eber. 
GEN.10.25	Eber fik to sønner. Den første søn hed Peleg,
GEN.10.26	og han blev far
GEN.10.27	Hadoram, Uzal, Dikla, 
GEN.10.28	Obal, Abimael, Saba, 
GEN.10.29	Ofir, Havila og Jobab. 
GEN.10.30	Joktans efterkommeres område strækker sig fra Mesha til Sefar i bjergene mod øst. 
GEN.10.31	Disse folk er Sems efterkommere, opregnet efter deres slægter, sprog og territorier.
GEN.10.32	Alle disse etniske grupper nedstammer altså fra Noas sønner. Efter oversvømmelsen blev jorden befolket med disse folkeslag.
GEN.11.1	I begyndelsen talte alle mennesker samme sprog. 
GEN.11.2	Efter oversvømmelsen bevægede de sig rundt i Østen og kom til en frugtbar slette i landet Shinar,
GEN.11.3	De sagde til hinanden: „Lad os forme mursten og brænde dem hårde, og lad os bruge asfalt som mørtel. 
GEN.11.4	Så kan vi bygge en stor by med et tårn, som når op til himlen. Et sådant projekt vil gøre os berømte og hindre, at vi bliver spredt ud over jorden.”
GEN.11.5	Men Gud steg ned for at se på byen og tårnet, som de var ved at bygge. 
GEN.11.6	„Se, hvad de er i stand til at udrette, når de er enige og taler samme sprog,” sagde Gud. „Intet vil være umuligt for dem. 
GEN.11.7	Lad os derfor give dem forskellige sprog, så de ikke længere forstår hinanden.”
GEN.11.8	På den måde fik Gud spredt dem ud over hele jorden, og de fik aldrig fuldendt deres byggeri. 
GEN.11.9	Man kaldte den påbegyndte by for Babel,
GEN.11.10	Det følgende er en liste over Sems efterkommere ned til Abram. To år efter oversvømmelsen—da Sem var 100 år—fik han en søn, som fik navnet Arpakshad. 
GEN.11.11	Derefter levede Sem endnu 500 år og fik andre sønner og døtre. 
GEN.11.12	Arpakshad var 35 år, da han fik sønnen Shela. 
GEN.11.13	Derefter levede Arpakshad endnu 403 år og fik andre sønner og døtre. 
GEN.11.14	Shela var 30 år, da han fik sønnen Eber. 
GEN.11.15	Derefter levede Shela endnu 403 år og fik andre sønner og døtre. 
GEN.11.16	Eber var 34 år, da han fik sønnen Peleg. 
GEN.11.17	Derefter levede Eber endnu 430 år og fik andre sønner og døtre. 
GEN.11.18	Peleg var 30 år, da han fik sønnen Reu. 
GEN.11.19	Derefter levede Peleg endnu 209 år og fik andre sønner og døtre. 
GEN.11.20	Reu var 32 år, da han fik sønnen Zerug. 
GEN.11.21	Derefter levede Reu endnu 207 år og fik andre sønner og døtre. 
GEN.11.22	Zerug var 30 år, da han fik sønnen Nakor. 
GEN.11.23	Derefter levede Zerug endnu 200 år og fik andre sønner og døtre. 
GEN.11.24	Nakor var 29 år, da han fik sønnen Tera. 
GEN.11.25	Derefter levede Nakor endnu 119 år og fik andre sønner og døtre. 
GEN.11.26	Tera var 70 år, før han fik sønnerne Abram, Nakor og Haran.
GEN.11.27	Det følgende er en liste over Teras efterkommere. Tera var far til Abram, Nakor og Haran. Haran fik en søn, der blev kaldt Lot, 
GEN.11.28	men døde ellers forholdsvis ung på sin fødeegn ved den kaldæiske by Ur. (Hans far, Tera, var stadig i live på det tidspunkt.)
GEN.11.29	Abram giftede sig med Saraj, og Nakor giftede sig med sin niece Milka, en datter af Haran og søster til Jiska. 
GEN.11.30	Saraj kunne ikke få børn. 
GEN.11.31	Tera tog sin søn Abram, sin svigerdatter Saraj og sit barnebarn Lot med sig og forlod sin hjemby Ur for at drage til Kanaʼans land. Men da de kom til byen Karan, slog de sig ned der. 
GEN.11.32	Tera blev 205 år gammel og døde i Karan.
GEN.12.1	Herren havde sagt
GEN.12.2	Jeg vil velsigne dig og gøre dig til stamfar for et mægtigt folk. Jeg vil gøre dig kendt vidt omkring, og du skal blive til velsignelse for mange. 
GEN.12.3	Jeg vil velsigne dem, der velsigner dig, og forbande dem, der forbander dig. Og gennem dig vil alle jordens folkeslag blive velsignet.”
GEN.12.4	Abram rejste nu videre til det land, Herren havde talt om, og Lot fulgte med ham. Abram var 75 år, da han forlod Karan. 
GEN.12.5	Han rejste til Kanaʼans land sammen med sin kone Saraj og sin nevø Lot, og han tog alle sine ejendele med og de slaver, han havde erhvervet sig i Karan. 
GEN.12.6	De fortsatte ind i landet og kom til Sikem, til Mores egetræ.
GEN.12.7	Dér viste Herren sig for Abram og sagde: „Jeg vil give dette land til dine efterkommere.” På det sted byggede Abram et alter for Herren, som havde vist sig for ham. 
GEN.12.8	Derpå forlod Abram stedet og rejste sydpå, indtil han kom til bjerglandet med Betel mod vest og Aj mod øst. Der slog han lejr og byggede et alter for at tilbede Herren. 
GEN.12.9	Derefter rejste han fra sted til sted i sydlig retning, indtil han bosatte sig i Negev.
GEN.12.10	Engang blev der hungersnød i landet, og det var så slemt, at Abram besluttede at rejse ned til Egypten med sin familie for at bo der en tid. 
GEN.12.11+GEN.12.12+GEN.12.13	Da de nærmede sig grænsen til Egypten, sagde Abram til Saraj: „Du er jo en virkelig smuk kvinde. Når nu egypterne ser dig, vil de sige: ‚Det er hans kone. Lad os slå ham ihjel og tage hende.’ Men hvis du så siger, at du er min søster, vil egypterne spare mit liv og behandle mig godt på grund af dig.” 
GEN.12.14	Og sådan gik det. Da de kom ind i Egypten, talte alle om Sarajs skønhed. 
GEN.12.15	Da embedsmændene ved paladset omtalte hende i rosende ord overfor Farao, blev Saraj hentet til hans harem. 
GEN.12.16	Abram blev godt behandlet på grund af Saraj. Farao gav ham får, køer, æsler, kameler og mange slaver, både mænd og kvinder.
GEN.12.17	Men Herren ramte Farao og hans hof med frygtelige plager på grund af Saraj, Abrams kone. 
GEN.12.18	Farao sendte da bud efter Abram. „Hvad er det dog, du har gjort imod mig?” råbte han. „Hvorfor fortalte du mig ikke, at hun var din kone? 
GEN.12.19	Hvordan kunne du sige, hun var din søster, så jeg tog hende til mit harem? Her er hun! Tag hende og forsvind!” 
GEN.12.20	Så blev Abram og hans kone, deres slaver og al deres ejendom eskorteret ud af landet.
GEN.13.1	Abram forlod så Egypten og rejste nordpå til Negev sammen med sin kone og Lot og al deres ejendom. 
GEN.13.2	Han var nu meget rig. Han havde meget kvæg og masser af sølv og guld. 
GEN.13.3+GEN.13.4	De fortsatte nordpå fra sted til sted, indtil de nåede Betel og det sted mellem Betel og Aj, hvor de tidligere havde slået lejr, og hvor Abram havde bygget et alter. Der ofrede han igen til Herren.
GEN.13.5	Lot, som fulgte med Abram, var også en velstående mand med mange får og køer og telte. 
GEN.13.6	Der var imidlertid ikke græs nok på stedet til deres mange dyr, så de kunne ikke blive ved at bo så tæt sammen. 
GEN.13.7	Kanaʼanæerne og perizzitterne boede jo også i landet. Så da det kom til slagsmål mellem Abrams og Lots hyrder, 
GEN.13.8	sagde Abram til Lot: „Det her går ikke. Der må ikke være strid mellem os eller mellem vores folk. Vi er jo trods alt i familie. 
GEN.13.9	Her er land nok. Så lad os hellere gå hver til sit. Hvis du går til venstre, så går jeg til højre; eller hvis du går til højre, så går jeg til venstre.”
GEN.13.10	Da Lot spejdede ud over landet, lagde han mærke til Jordandalens frugtbare slette, der strakte sig helt til Zoar. Det var før Sodoma og Gomorra blev ødelagt, og området var endnu frodigt som Edens have og Egyptens land. 
GEN.13.11	Lot valgte Jordandalen. Han tog afsked med Abram og gik mod øst. 
GEN.13.12	Abram blev altså i Kanaʼans land, mens Lot med sin teltlejr drog østpå fra sted til sted, indtil han nåede Sodoma, hvor han slog sig ned. 
GEN.13.13	Folkene dér var berygtet for deres store ondskab. De syndede groft imod Herren.
GEN.13.14	Efter at Lot var taget af sted, sagde Herren til Abram: „Se dig omkring til alle sider fra det sted, hvor du står. Se mod nord og mod syd, mod øst og mod vest. 
GEN.13.15	Jeg vil give dig og dine efterkommere hele dette land til evigt eje. 
GEN.13.16	Jeg vil gøre dine efterkommere så talrige som sandkornene på jorden. 
GEN.13.17	Rejs nu gennem landet på kryds og tværs og se nøje på det, for jeg vil give det til dig.” 
GEN.13.18	Så slog Abram lejr i Mamres egelund ved Hebron. Der byggede han et alter for Herren.
GEN.14.1	På det tidspunkt udbrød der krig i landet. Amrafel, kongen af Shinear, Arjok, kongen af Ellasar, Kedorlaomer, kongen af Elam, og Tidal, kongen af Gojim, 
GEN.14.2	kæmpede mod Bera, kongen af Sodoma, Birsha, kongen af Gomorra, Shinab, kongen af Adma, Shemeber, kongen af Sebojim, og kongen af Bela—også kaldet Zoar.
GEN.14.3	De sidstnævnte konger allierede sig og mobiliserede deres hære i Siddims dal ved Det Døde Hav.
GEN.14.4	I 12 år havde de været undertrykt af Kedorlaomer, men i det trettende år gjorde de oprør, 
GEN.14.5	og nu i det fjortende år var Kedorlaomer og hans allierede på vej imod dem. Efter at disse allierede hære havde slået refaitterne i Ashterot-Karnajim, zuzitterne i Ham, emitterne på Kirjatajimsletten 
GEN.14.6	og horitterne i Seirs bjerge og forfulgt dem helt til El-Paran ved ørkenens udkant, 
GEN.14.7	vendte de om og kom til En-Mishpat—det senere Kadesh—hvor de slog amalekitterne og de amoritter, der boede i Hatzetzon-Tamar.
GEN.14.8	Men nu rykkede kongerne af Sodoma, Gomorra, Adma, Sebojim og Bela altså ud i Siddims dal imod 
GEN.14.9	kong Kedorlaomer og hans allierede. Det var fire konger mod fem. 
GEN.14.10	Siddims dal var imidlertid fuld af asfaltgruber, og da Sodomas og Gomorras konger blev slået på flugt, faldt nogle af deres folk ned i gruberne, mens resten flygtede op i bjergene. 
GEN.14.11	Sejrherrerne kunne nu uden videre plyndre Sodoma og Gomorra for ejendele og levnedsmidler, hvorefter de drog bort. 
GEN.14.12	De tog Lot, Abrams nevø, og alt hvad han ejede, med sig—for han boede jo i Sodoma. 
GEN.14.13	En mand, som var undsluppet, kom og fortalte hebræeren Abram, hvad der var sket. Abram boede stadig i egelunden, der tilhørte amoritten Mamre, som var bror til Eshkol og Aner—Abrams allierede.
GEN.14.14	Da Abram hørte, at Lot var taget til fange, sammenkaldte han alle sine mandlige slaver, 318 i alt, og satte efter Kadorlaomers folk, til han indhentede dem oppe ved Dan. 
GEN.14.15	Han og folkene spredte sig, og i nattens løb overrumplede de fjenderne, slog dem og forfulgte dem helt til Hoba nord for Damaskus. 
GEN.14.16	Det lykkedes på den måde Abram at befri Lot og de øvrige krigsfanger, og han tog alt det med tilbage, som fjenderne havde taget i krigsbytte.
GEN.14.17	Da Abram vendte tilbage efter sejren over Kedorlaomer og de andre konger, kom Sodomas konge ham i møde i Shavedalen—også kaldet Kongedalen. 
GEN.14.18	Også Melkizedek, Jerusalems konge, som var den højeste Guds præst, kom ham i møde. Han havde brød og vin med. 
GEN.14.19+GEN.14.20	Han velsignede Abram med følgende ord: „Lovet være den højeste Gud, han, som er himlens og jordens skaber, han, som gav dig sejr over dine fjender. Må den højeste Guds velsignelse hvile over dig, Abram.” Så gav Abram ham en tiendedel af alt krigsbyttet.
GEN.14.21	Sodomas konge sagde til Abram: „Giv mig bare mine tilfangetagne folk tilbage. Krigsbyttet må du beholde.”
GEN.14.22	Men Abram svarede: „Jeg sværger ved Herren, den højeste Gud, himlens og jordens Skaber, 
GEN.14.23	at jeg ikke vil tage noget, som tilhører dig, ikke så meget som en tråd eller en sandalrem! Du skal ikke senere kunne sige, at du gjorde Abram rig. 
GEN.14.24	Men lad mine unge mænd få betaling for deres arbejde, og giv mine allierede, Aner, Eshkol og Mamre, deres del af krigsbyttet.”
GEN.15.1	Senere talte Herren til Abram i et syn: „Vær ikke bange, Abram, for jeg er med dig, og jeg vil belønne dig rigeligt.” 
GEN.15.2+GEN.15.3	„Men almægtige Herre,” udbrød Abram, „hvad skal jeg med din velsignelse, hvis jeg dør barnløs? Min tjener Eliezer kommer til at arve al min rigdom, for du har jo ikke givet mig en søn.” 
GEN.15.4	Men Herren svarede: „Nej, han skal ikke være din arving. Det skal din egen søn!”
GEN.15.5	Herren førte nu Abram udenfor og sagde: „Kig op mod himlen og prøv at tælle stjernerne. Dine efterkommere skal blive lige så talrige.” 
GEN.15.6	Abram troede på, hvad Herren sagde, og derfor blev han accepteret.
GEN.15.7	Herren fortsatte: „Jeg er Herren, som førte dig fra din hjemby Ur for at give dig det land, du nu bor i.” 
GEN.15.8	Men Abram indvendte: „Almægtige Herre, hvordan kan jeg være sikker på, at du vil give mig det?” 
GEN.15.9	Da sagde Herren: „Bring mig en treårs kvie, en treårs ged, en treårs vædder, en turteldue og en ung due.”
GEN.15.10	Abram hentede dyrene og slagtede dem. Så skar han dem midt igennem på langs og lagde halvdelene overfor hinanden. Dog skar han ikke fuglene over. 
GEN.15.11	Straks slog gribbene ned på de døde dyr, men Abram jog dem bort.
GEN.15.12	Hen mod aften faldt Abram i en dyb søvn, og et stort og frygteligt mørke sænkede sig over ham.
GEN.15.13	Da sagde Herren til Abram: „Dine efterkommere vil komme til at opleve slaveri og undertrykkelse i et fremmed land i 400 år, 
GEN.15.14	men jeg vil straffe det folk, som undertrykker dem, og til sidst skal dit folk rejse bort derfra med megen rigdom. 
GEN.15.15	(Dette skal dog ikke ske i din tid. Du skal nå en høj alder og dø i fred.) 
GEN.15.16	Fire generationer
GEN.15.17	Da Abram vågnede, var solen gået ned, og han så noget som en rygende ovn eller en flammende fakkel passere midt imellem halvdelene af de døde dyr. 
GEN.15.18	Sådan bekræftede Herren den dag pagten med Abram. „Jeg giver dette land til dig og dine efterkommere,” sagde han, „lige fra grænsen til Egypten mod syd og op til Eufratfloden mod nord—hele det område, 
GEN.15.19	som bebos af kenitterne, kenizzitterne, kadmonitterne, 
GEN.15.20	hittitterne, perizzitterne, refaitterne, 
GEN.15.21	amoritterne, kanaʼanæerne, girgashitterne og jebusitterne.”
GEN.16.1	Abrams kone, Saraj, kunne stadig ingen børn få, men hun havde en egyptisk slavepige, der hed Hagar. 
GEN.16.2+GEN.16.3	En dag sagde hun til Abram: „Herren har hindret mig i at få børn. Prøv du at gå ind til Hagar. Måske hun så får en søn, som jeg kan regne for min egen.”
GEN.16.2+GEN.16.3	Abram gik ind på forslaget, og Saraj gav ham egypterpigen Hagar som hans anden kone. Dette skete ti år efter, at Abram var kommet til Kanaʼans land. 
GEN.16.4	Men da Hagar blev gravid, viste hun foragt for Saraj.
GEN.16.5	Saraj beklagede sig til Abram: „Hvorfor tillader du Hagar at være nedladende overfor mig? Jeg gav dig min slavepige, for at jeg kunne få en søn, men nu hvor hun er gravid, har hun ingen respekt for mig. Må Herren selv dømme om du eller jeg har ret!”
GEN.16.6	„Siden hun er din slavepige, kan du gøre med hende, hvad du vil,” svarede Abram. Fra da af var Saraj så hård imod Hagar, at hun til sidst løb sin vej.
GEN.16.7	Herrens engel fandt hende ved en kilde langs den øde vej til Shur. 
GEN.16.8	Englen sagde til hende: „Hagar, Sarajs slavepige, hvor kommer du fra, og hvor er du på vej hen?” „Jeg er løbet væk fra min frue,” svarede hun. 
GEN.16.9	„Vend tilbage til din frue og adlyd hende,” fortsatte englen. 
GEN.16.10	„Jeg vil give dig flere efterkommere, end man kan tælle. 
GEN.16.11	Du skal føde en søn, som du skal give navnet Ishmael.
GEN.16.12	Men din søn bliver en mand med et hidsigt temperament og stædig som et æsel. Han vil være i oprør mod alle, og alle vil være imod ham. Selv sine nærmeste slægtninge vil han strides med.”
GEN.16.13	Efter den oplevelse omtalte Hagar altid Herren, der havde talt til hende, som „den Gud, der ser mig”, for—som hun sagde: „Jeg har set den Gud, som ser mig.” 
GEN.16.14	Senere blev stedet kaldt 
GEN.16.15	Så fødte Hagar en søn, og Abram kaldte ham Ishmael. 
GEN.16.16	På det tidspunkt var Abram 86 år gammel.
GEN.17.1	Da Abram var 99 år gammel, viste Herren sig for ham og sagde: „Jeg er den almægtige Gud! Adlyd mig og gør, hvad der er rigtigt. 
GEN.17.2	Jeg opretter en pagt med dig. Jeg lover dig, at dine efterkommere skal blive umådelig talrige.”
GEN.17.3	Abram bøjede sig med ansigtet mod jorden i ærefrygt, og Gud fortsatte: 
GEN.17.4	„Dette er mit pagtsløfte til dig: Du skal blive far til mange folkeslag. 
GEN.17.5	Jeg vil også give dig et andet navn. Du skal ikke længere hedde Abram, men Abraham
GEN.17.6	Mange folk vil se dig som deres far, og konger skal nedstamme fra dig. 
GEN.17.7	Denne pagt skal fortsætte fra slægt til slægt—til evig tid. Jeg vil altid være din Gud og dine efterkommeres Gud. 
GEN.17.8	Dette Kanaʼans land, hvor du nu bor som fremmed, giver jeg til dig og dine efterkommere for evigt, og jeg vil være deres Gud. 
GEN.17.9	Men du skal holde din del af pagten. Det gælder både dig og dine efterkommere fra slægt til slægt: 
GEN.17.10+GEN.17.11+GEN.17.12+GEN.17.13	Alle mænd og drenge iblandt jer skal omskæres. Det skal være tegnet på, at I vil holde pagten. I skal omskære alle drenge på den ottende dag efter fødslen; det gælder også slaver, der hører til jeres husstand. Det skal være tegnet på pagten mellem os til evig tid. 
GEN.17.14	Enhver, som ikke bliver omskåret, skal udelukkes fra folket, for han har brudt min pagt.”
GEN.17.15	Og Gud tilføjede: „Hvad din kone Saraj angår, skal du ikke længere kalde hende Saraj. Fra nu af skal du kalde hende Sara.
GEN.17.16	Jeg vil velsigne hende og give dig et barn med hende. Hun skal blive stammor til mange folk—selv konger skal nedstamme fra hende.”
GEN.17.17	Da bøjede Abraham sig igen for Herren med ansigtet mod jorden, men han lo for sig selv og tænkte: „Kan en hundredårig blive far? Og kan Sara, der er 90, blive mor?” 
GEN.17.18	Men til Gud sagde han: „Ja, Herre, må din velsignelse være med Ishmael!”
GEN.17.19	„Nej, det er 
GEN.17.20	Hvad Ishmael angår, vil jeg gøre, som du siger. Jeg vil også velsigne ham og gøre hans efterkommere til et stort folk. Tolv fyrster skal nedstamme fra ham. 
GEN.17.21	Men min pagt gælder ikke for Ishmael, men for Isak—den søn, som Sara skal føde dig næste år ved denne tid.” 
GEN.17.22	Da Gud var færdig med at tale med Abraham, gik han sin vej.
GEN.17.23	Samme dag omskar Abraham sin søn Ishmael og alle andre mænd og drenge i sin teltlejr, sådan som Gud havde sagt. 
GEN.17.24	Abraham var 99 år 
GEN.17.25+GEN.17.26	og Ishmael 13 år, da de blev omskåret 
GEN.17.27	sammen med alle deres slaver, både de købte og dem, der var født som slaver.
GEN.18.1	Mens Abraham boede i Mamres egelund, viste Herren sig for ham igen. En dag sad Abraham i teltåbningen på den varmeste tid af dagen. 
GEN.18.2	Pludselig lagde han mærke til, at der stod tre mænd i nærheden. Han løb dem i møde og bød dem velkommen ved at bøje sig dybt til jorden.
GEN.18.3	„Herre,” sagde han, „vis mig den gunst ikke at gå din tjeners dør forbi, men tag imod min gæstfrihed. 
GEN.18.4	Lad mig sørge for, at I får vand til at vaske støvet af jeres fødder. I kan hvile jer under træet her. 
GEN.18.5	Så kommer jeg med lidt mad, som I kan styrke jer på. Siden I nu er kommet denne vej, håber jeg, I vil gøre mig den ære at blive lidt, inden I rejser videre.” „Tak, det vil vi gerne,” svarede de.
GEN.18.6	Abraham skyndte sig tilbage til teltet og gav besked til Sara: „Hurtigt! tag det bedste mel, vi har, og lav noget brød af det.” 
GEN.18.7	Så løb han videre ud til kvægflokken, hvor han udvalgte en fedekalv og gav den til en tjener, som skyndte sig at slagte den. 
GEN.18.8	Da maden var klar, tog Abraham syrnet mælk og sødmælk samt noget af den stegte kalv og serverede det for mændene. Han vartede selv op, mens mændene sad og spiste ude under træerne.
GEN.18.9	„Hvor er Sara, din kone?” spurgte en af mændene. „Inde i teltet,” svarede Abraham. 
GEN.18.10	Da sagde manden: „Næste år ved denne tid kommer jeg igen, og da har Sara født en søn!”
GEN.18.10	Sara stod i teltdøren bagved og hørte det hele. 
GEN.18.11	Både hun og Abraham var gamle, og hun vidste jo godt, at hun var alt for gammel til at få børn. 
GEN.18.12	Hun lo ved sig selv og tænkte: „Skulle jeg virkelig opleve den glæde, nu da både jeg og min mand er blevet for gamle?”
GEN.18.13	Da sagde Herren til Abraham: „Hvorfor ler Sara og tænker, at hun umuligt kan få et barn? 
GEN.18.14	Skulle noget være umuligt for Gud? Næste år ved denne tid kommer jeg igen, og da har Sara en søn!”
GEN.18.15	Da Sara hørte det, blev hun bange og forsvarede sig. „Jeg lo ikke!” løj hun. „Jo, du gjorde!” svarede Herren.
GEN.18.16	Så rejste mændene sig fra måltidet og gik videre i retning af Sodoma, og Abraham fulgte dem på vej. 
GEN.18.17	Undervejs sagde Herren til sig selv: „Hvorfor skulle jeg ikke indvi Abraham i mine planer? 
GEN.18.18	Abrahams efterkommere vil jo blive et mægtigt folk, og alle jordens folkeslag vil opnå velsignelse gennem ham. 
GEN.18.19	Jeg har jo netop udvalgt ham, for at han skal indprente sine efterkommere lydighed mod mig, ærlighed og godhed, så jeg kan lade det ske, jeg har lovet ham.”
GEN.18.20	Herren sagde derfor til Abraham: „Jeg har hørt klageskrig fra Sodoma og Gomorra. Indbyggerne er frygtelig onde, og alt hvad de gør er ondt. 
GEN.18.21	Jeg er nu på vej derned for at se, om deres handlinger virkelig er så forfærdelige, som det lyder til.” 
GEN.18.22	De to andre mænd gik nu videre mod Sodoma, mens Abraham blev stående foran Herren. 
GEN.18.23	Så trådte han et skridt nærmere Gud og sagde: „Vil du virkelig udrydde de gode mennesker sammen med de onde? 
GEN.18.24	Hvis nu der findes 50 uskyldige mennesker i byen—vil du da stadig ødelægge den? Kan du ikke skåne byen for de 50 menneskers skyld? 
GEN.18.25	Du vil da vel ikke behandle de gode og de onde lige? Skulle han, som dømmer hele verden, ikke være retfærdig?”
GEN.18.26	Herren svarede: „Hvis der findes 50 retsindige mennesker, vil jeg for deres skyld skåne byen.”
GEN.18.27	Men Abraham fortsatte: „Siden jeg nu er begyndt at tale med min Herre, så lad mig fortsætte—vel vidende, at jeg kun er støv og aske. 
GEN.18.28	Hvad nu, hvis der kun er 45 retsindige? Vil du så ødelægge byen, bare fordi der mangler fem?” „Nej, jeg vil ikke ødelægge byen, hvis der er 45 retsindige.”
GEN.18.29	„Hvad nu, hvis der kun er 40?” „Nej, heller ikke, hvis der er 40.”
GEN.18.30	„Tag mig det ikke ilde op,” blev Abraham ved. „Hvad nu, hvis der kun er 30?” „Jeg vil skåne hele byen, hvis jeg finder 30,” svarede Herren.
GEN.18.31	„Siden jeg har taget mig den frihed at tale til min Herre,” fortsatte Abraham, „tillad mig da at spørge nok en gang: Hvad nu, hvis der kun er 20?” „Så vil jeg for disse 20 retsindiges skyld skåne byen.”
GEN.18.32	Da sagde Abraham: „Herre, bliv ikke vred! Dette er sidste gang: Hvad nu, hvis der kun findes ti?” Og Herren svarede: „Så vil jeg for disse ti uskyldiges skyld skåne hele byen.”
GEN.18.33	Da Herren var færdig med at tale med Abraham, gik han videre, mens Abraham vendte hjem til sit telt.
GEN.19.1	Samme aften ankom de to engle til Sodoma. Lot sad på torvet lige inden for byporten, og da han fik øje på dem, gik han dem straks i møde og bøjede sig ærbødigt for dem.
GEN.19.2	„Mine herrer,” sagde han, „kom hjem til mig og få vasket støvet af jeres fødder. I skal være mine gæster, og i morgen tidlig kan I så begive jer videre på rejsen.” „Nej tak,” svarede de. „Vi vil hellere tilbringe natten her på torvet.”
GEN.19.3	Men Lot pressede på, og til sidst gik de med ham hjem. Han fik bagt noget brød i en fart, selv om der ingen surdej var i huset, og han serverede et måltid mad for dem.
GEN.19.4	Efter måltidet, da de skulle til at gå til ro, blev huset omringet af byens mænd, både unge og gamle. 
GEN.19.5	De råbte til Lot: „Hvor er de mænd, som kom for at overnatte hos dig? Bring dem ud til os, så vi kan have sex med dem!”
GEN.19.6	Men Lot gik ud til dem og lukkede døren efter sig. 
GEN.19.7	„Rolig, venner!” sagde han. „Gør jer ikke skyldig i noget så ondt! 
GEN.19.8	Jeg har to døtre, som endnu er jomfruer. Dem kan jeg bringe ud til jer. Så kan I gøre med dem, hvad I vil. Men I må lade disse mænd i fred. De er mine gæster og under min beskyttelse.”
GEN.19.9	„Flyt dig!” råbte de. „Hvad bilder du dig ind? Vi gav dig lov til at bo iblandt os, og så vil du fortælle os, hvad vi skal gøre eller ikke gøre! Bare vent til vi får fat i dig, så skal vi behandle dig værre end dine gæster!” De nærmede sig truende Lot, parate til at brække døren op om nødvendigt.
GEN.19.10	Da rakte de to mænd hænderne ud efter Lot, trak ham ind i huset og lukkede døren. 
GEN.19.11	Samtidig gjorde de mændene udenfor blinde, så de ikke kunne finde døren.
GEN.19.12	„Har du nogen pårørende her i byen, Lot, svigersønner, sønner, døtre eller andre, som hører til din familie?” spurgte englene, „så sørg for at få dem ud af byen hurtigst muligt! 
GEN.19.13	Vi har nemlig fået ordre til at tilintetgøre dette sted! Synden her er blevet så himmelråbende, at Herren har besluttet at ødelægge byen.”
GEN.19.14	Lot skyndte sig af sted til de mænd, der var forlovet med hans døtre. „I må forlade byen hurtigst muligt!” sagde han. „For Herren vil ødelægge den!” Men de troede, det var hans spøg.
GEN.19.15	Ved daggry næste morgen, skyndede englene på Lot. „Få fat i din kone og dine to døtre og kom af sted, så I ikke skal miste livet på grund af byens synd.”
GEN.19.16	Da Lot tøvede, tog englene ham og hans kone og de to døtre ved hånden og førte dem skyndsomst uden for byen, for Herren ville redde dem.
GEN.19.17	„Løb for livet!” sagde englene. „Se jer ikke tilbage og stands ikke nogen steder i Jordandalen. Flygt op i bjergene, hvis I vil redde livet!” 
GEN.19.18	Men Lot indvendte: „Åh nej, herre! 
GEN.19.19	I skal have mange tak, fordi I har vist os den nåde at frelse os fra ødelæggelsen. Men vi kan ikke nå op i bjergene, før ulykken indhenter os, og vi dør. 
GEN.19.20	Se den lille by derovre. Det er jo bare en lille landsby, som I ikke behøver at ødelægge. Kan vi ikke flygte derhen? Den er jo ikke ret langt væk.”
GEN.19.21	„Godt,” svarede englen, „jeg vil gå ind på dit forslag. Jeg vil sørge for, at den landsby ikke bliver ødelagt. 
GEN.19.22	Men skynd dig! Jeg kan nemlig ikke gå i gang, før I er i sikkerhed i landsbyen.” Derfor kom landsbyen til at hedde Zoar.
GEN.19.23	Solen var kommet et stykke op, før Lot ankom til Zoar. 
GEN.19.24	Med det samme lod Herren ild og svovl regne ned fra himlen over Sodoma og Gomorra. 
GEN.19.25	Han ødelagde byerne totalt tillige med hele Jordandalen, alle der boede der, og alt, hvad der voksede på markerne. 
GEN.19.26	Men på vej bort fra byen, havde Lots kone set sig tilbage, og i det samme hun gjorde det, stivnede hun og blev til en saltstøtte.
GEN.19.27	Den næste morgen skyndte Abraham sig ud til det sted, hvor han havde stået og talt med Herren. 
GEN.19.28	Da han kiggede ud over sletten i retning af Sodoma og Gomorra, så han en tyk røg stige til vejrs over hele området. 
GEN.19.29	Men Gud havde hørt Abrahams bøn og frelst Lot ved at redde ham fra den katastrofe, som ødelagde byerne i dalen.
GEN.19.30	Senere forlod Lot Zoar, for han var bange for at blive boende der. I stedet tog han op i bjergene med sine to døtre og indrettede sig i en bjerghule. 
GEN.19.31	En dag sagde den ældste søster til den yngste: „Der findes ingen mænd i dette øde område, som vi kan gifte os med. Desuden er vores far snart for gammel til selv at avle børn. 
GEN.19.32	Lad os få ham til at drikke sig fuld og så ligge med ham, så hans slægt kan fortsætte.” 
GEN.19.33	Så drak de ham fuld, og samme nat lå den ældste søster med sin far, men han sansede intet—hverken at hun lagde sig, eller at hun stod op.
GEN.19.34	Næste morgen sagde hun til den yngste: „Jeg lå hos vores far i nat. Lad os drikke ham fuld igen i aften, så du kan gøre det samme. Det er den eneste måde, slægten kan overleve på.” 
GEN.19.35	Så drak de ham fuld, og derefter gik den yngste søster ind og lå hos ham, og han sansede hverken, at hun lagde sig, eller at hun stod op igen. 
GEN.19.36	Sådan gik det til, at begge døtre blev gravide ved deres far. 
GEN.19.37	Den ældste fødte en søn, som hun kaldte Moab.
GEN.19.38	Den yngste fødte også en søn, som kom til at hedde Ben-Ammi.
GEN.20.1	Abraham flyttede nu fra Mamres egelund til Negev, hvor han først slog sig ned mellem Kadesh og Shurs ørken, og senere boede han en tid som fremmed nær ved byen Gerar. 
GEN.20.2	Han omtalte sin kone, Sara, som om hun var hans søster. Derfor sendte kong Abimelek af Gerar bud efter hende.
GEN.20.3	Men en nat sagde Gud til Abimelek i en drøm: „Du skal dø! For kvinden, du tog, er gift med en anden!” 
GEN.20.4	Abimelek havde imidlertid ikke ligget med Sara. Derfor sagde han: „Herre, vil du slå uskyldige mennesker ihjel? 
GEN.20.5	Manden sagde jo, at hun var hans søster—og i øvrigt bekræftede hun det selv. Det var bestemt ikke min hensigt at gøre noget forkert!”
GEN.20.6	„Det ved jeg,” svarede Herren. „Det var derfor, jeg hindrede dig i at synde imod mig, idet jeg ikke tillod dig at røre hende. 
GEN.20.7	Send hende tilbage til hendes mand. Han er en profet, så han kan gå i forbøn for dig, så du ikke dør. Men hvis du ikke sender hende tilbage, skal du og hele din husstand dø!”
GEN.20.8	Tidligt næste morgen sammenkaldte Abimelek alle sine tjenere og fortalte dem, hvad der var sket, og de blev skrækslagne. 
GEN.20.9	Derefter sendte Abimelek bud efter Abraham. „Hvad er det dog, du har gjort imod os?” sagde han. „Hvad har du imod mig, siden du synes, jeg og mit rige fortjener at blive skyldige i sådan en stor synd? Sådan noget burde ikke ske! 
GEN.20.10	Hvorfor har du gjort det imod os?”
GEN.20.11	„Jeg regnede med, at det her var et gudløst sted, og at man derfor uden videre ville slå mig ihjel og tage min kone,” svarede Abraham. 
GEN.20.12	„Desuden er hun faktisk min søster, for vi har samme far, men ikke samme mor. Men vi giftede os alligevel. 
GEN.20.13	Da Gud i sin tid pålagde mig at rejse bort fra mit eget land, sagde jeg til hende: ‚Hvor som helst vi kommer frem, så vær sød at sige, at jeg er din bror.’ ”
GEN.20.14	Derefter gav Abimelek Abraham får, køer og slaver, både mænd og kvinder, og gav ham også hans kone tilbage. 
GEN.20.15	Abimelek sagde desuden: „Se dig omkring i mit rige og vælg det sted, hvor du helst vil slå dig ned.” 
GEN.20.16	Til Sara sagde han: „Jeg giver din bror 1000 sølvstykker i erstatning for det, som er overgået dig. Så regner jeg med, at vi er kvit.”
GEN.20.17	Abraham bad nu til Gud og gik i forbøn for kong Abimelek, og Gud helbredte både ham, hans kone og de øvrige kvinder i hans harem, så de igen kunne få børn. 
GEN.20.18	Herren havde nemlig gjort alle kvinderne i Abimeleks husstand ufrugtbare på grund af det med Sara.
GEN.21.1	Herren velsignede Sara, som han havde lovet: 
GEN.21.2	Hun blev gravid og fødte Abraham en søn i hans alderdom—på det tidspunkt, som Gud havde sagt. 
GEN.21.3	Abraham kaldte sin søn Isak. 
GEN.21.4	På ugedagen
GEN.21.5	Abraham var på det tidspunkt 100 år gammel.
GEN.21.6	Ved den lejlighed sagde Sara: „Gud har fået mig til at le! Og alle, som hører om det her, vil le sammen med mig. 
GEN.21.7	Hvem turde sige til Abraham, at jeg kunne få et barn? Men nu har jeg født ham et barn i hans alderdom.”
GEN.21.8	Drengen voksede til og blev vænnet fra. I den anledning holdt Abraham en stor fest. 
GEN.21.9	Men da Sara opdagede, at Ishmael drillede hendes søn Isak, 
GEN.21.10	sagde hun til Abraham: „Jag den slavekvinde og hendes søn bort, for slavekvindens søn skal ikke have del i arven sammen med min søn, Isak.” 
GEN.21.11	Det blev Abraham meget oprørt over, for Ishmael var trods alt også hans søn.
GEN.21.12	Men Gud sagde til Abraham: „Vær ikke bekymret for slavekvinden og hendes søn. Gør som Sara siger! For det er gennem Isak, din slægt skal opbygges. 
GEN.21.13	Men jeg vil også gøre slavekvindens søn til et stort folk, fordi han er din søn.”
GEN.21.14	Tidligt næste morgen kom Abraham med en pose mad og en skindsæk med vand til Hagar og drengen. Han anbragte provianten på hendes skulder og sendte dem af sted. De vandrede rundt på lykke og fromme i Beʼershebas ørken. 
GEN.21.15	Da vandbeholdningen slap op, efterlod hun drengen udmattet i skyggen af en busk. 
GEN.21.16	Så gik hun omkring hundrede meter væk og satte sig ned. „Jeg kan ikke holde ud at se ham dø,” sagde hun og brast i gråd.
GEN.21.17	Men Gud hørte drengens klynken, og Herrens engel råbte fra Himlen: „Hagar, hvad er der i vejen? Du skal ikke være bange! Gud har hørt drengens klynken, dér hvor han ligger. 
GEN.21.18	Gå hen og hjælp ham op og trøst ham. Hans efterkommere skal blive et stort folk.” 
GEN.21.19	I det samme åbnede Gud hendes øjne, så hun fik øje på en kilde med vand. Hun fyldte straks vandsækken og gav drengen noget at drikke.
GEN.21.20+GEN.21.21	Gud velsignede drengen. Han voksede op i Parans ørken og blev en dygtig bueskytte. Hans mor fandt en pige til ham fra Egypten, som han giftede sig med.
GEN.21.22	Omkring den tid blev Abraham opsøgt af kong Abimelek og hans hærfører Pikol. „Der er ingen tvivl om, at Gud er med dig i alt, hvad du foretager dig,” sagde Abimelek. 
GEN.21.23	„Jeg vil derfor bede dig sværge i Guds navn, at du aldrig vil handle forræderisk imod mig eller mine børn eller børnebørn. Jeg har været loyal over for dig, så sværg nu på, at du altid vil være loyal over for mig og mit land, hvor du bor som gæst.”
GEN.21.24	„Det sværger jeg på!” svarede Abraham. 
GEN.21.25	Men derefter beklagede han sig over, at Abimeleks folk med vold havde tilranet sig en af hans brønde. 
GEN.21.26	Dertil svarede Abimelek: „Det havde jeg ingen anelse om! Siden jeg ikke har hørt om det før, ved jeg ikke, hvem der er ansvarlig i den sag. Hvorfor har du ikke sagt det til mig noget før?”
GEN.21.27	Derpå gav Abraham kong Abimelek nogle får og køer som tegn på den pagt, han indgik med ham. 
GEN.21.28	Men da Abraham satte yderligere syv lam til side, 
GEN.21.29	spurgte Abimelek: „Hvad vil du gøre med dem?” 
GEN.21.30	„De syv lam er en særlig gave—og en offentlig bekræftelse på, at brønden tilhører mig,” svarede Abraham. 
GEN.21.31	Fra da af kaldte man brønden Beʼersheba,
GEN.21.32	Efter at pagten var indgået, vendte Abimelek og hans hærfører Pikol tilbage til filistrenes land. 
GEN.21.33	Men Abraham plantede en tamarisk ved pagtsbrønden, og tilbad Herren, den evige Gud, på det sted. 
GEN.21.34	Abraham boede som fremmed i filistrenes land i lang tid.
GEN.22.1	Senere satte Gud Abrahams tro og lydighed på prøve. Det gik således til:
GEN.22.1	„Abraham!” kaldte Gud. „Ja, Herre,” svarede han. „Jeg lytter!”
GEN.22.2	„Tag din eneste søn, Isak, som du elsker så højt, og rejs til det sted, der hedder Morija. Der skal du bringe ham som et brændoffer til mig på et bjerg, som jeg vil vise dig.”
GEN.22.3	Næste morgen stod Abraham meget tidligt op og kaldte på to af sine unge tjenere. Han bad dem om at kløve brænde til det bål, der skulle bruges til brændofferet, og om at gøre et æsel klar til rejsen. Derefter kaldte han på Isak, og de begav sig alle på vej mod det sted, Gud havde sagt ham. 
GEN.22.4	Da de havde rejst i to dage, fik Abraham øje på stedet i det fjerne.
GEN.22.5	„Vent her med æslet,” sagde Abraham til tjenerne, „mens drengen og jeg går videre for at finde et sted at tilbede Herren. Vi kommer snart tilbage.” 
GEN.22.6	Derefter lagde Abraham offerbrændet på Isaks skuldre, men kniven og de ulmende trækul til offerilden bar han selv. De to gik så videre alene.
GEN.22.7	„Far,” sagde Isak.
GEN.22.7	„Ja, min dreng.”
GEN.22.7	„Vi har brændet og ilden—men hvor er det lam, der skal ofres?”
GEN.22.8	„Det vil Gud selv sørge for, min dreng,” svarede Abraham. Så gik de videre i tavshed.
GEN.22.9	Da de kom til det sted, Abraham havde fået anvist af Gud, byggede han et stenalter og lagde brændet til rette ovenpå. Så bandt han sin søn, Isak, og lagde ham på alteret oven på brændet. 
GEN.22.10	Abraham tog nu kniven og løftede den i vejret for at dræbe sin søn og ofre ham til Herren.
GEN.22.11	I samme øjeblik lød en røst fra Himlen: „Abraham! Abraham!”
GEN.22.11	„Ja, Herre,” svarede han.
GEN.22.12	„Læg kniven ned og gør ikke drengen noget! For nu ved jeg, at du virkelig vil adlyde mig—siden du var villig til at ofre din eneste, elskede søn!”
GEN.22.13	Da Abraham så sig omkring, fik han øje på en vædder, hvis horn havde viklet sig ind i en busk. Han tog vædderen og ofrede den som brændoffer på alteret i stedet for sin søn. 
GEN.22.14	Og Abraham kaldte stedet „Herren sørger for os”. Derfor siger man endnu den dag i dag: „På bjerget vil Herren sørge for os.”
GEN.22.15	Da råbte Gud igen til Abraham fra Himlen: 
GEN.22.16	„Jeg er Herren, og jeg sværger ved mig selv, at fordi du adlød mig og ikke sparede din eneste søn, 
GEN.22.17	vil jeg velsigne dig. Jeg vil gøre dine efterkommere talrige som himlens stjerner og sandet på stranden, og de vil bryde igennem portene på deres fjenders byer. 
GEN.22.18	Desuden vil alle jordens folkeslag blive velsignet gennem en af dine efterkommere,
GEN.22.19	Derefter vendte Abraham og Isak tilbage til tjenerne, og de tog alle hjem til Beʼersheba. Der blev Abraham boende i nogen tid.
GEN.22.20	Kort tid efter modtog Abraham følgende besked: „Milka—din bror Nakors kone—har født ham en række sønner. Deres navne er: 
GEN.22.21	Utz, Buz, Kemuel, (som blev far til Aram), 
GEN.22.22	Kesed, Hazo, Pildash, Jidlaf og Betuel, 
GEN.22.23	(som blev far til Rebekka). Disse otte sønner har Milka født Nakor. 
GEN.22.24	Med sin anden kone, Reuma, har han fire sønner: Teba, Gaham, Tahash og Maʼaka.”
GEN.23.1	Sara blev 127 år gammel. 
GEN.23.2	Hun døde i Kirjat-Arba, det vil sige Hebron, i Kanaʼans land, og Abraham græd og sørgede over hendes død. 
GEN.23.3	Da han havde rejst sig fra hendes dødsleje, sagde han til de ledende mænd blandt hittitterne: 
GEN.23.4	„Jeg bor jo her hos jer som fremmed, men jeg vil gerne have et sted, hvor jeg kan begrave min kone.” 
GEN.23.5+GEN.23.6	„Vi har stor respekt for dig,” svarede de, „for du er en rig og mægtig mand. Begrav du blot din kone i et af vores bedste gravsteder. Ingen af os vil nægte dig en gravplads.”
GEN.23.7	Da bøjede Abraham sig ærbødigt ned for dem 
GEN.23.8	og sagde: „Hvis I kan acceptere, at jeg steder min kone til hvile i jeres land, vil jeg bede jer om at lægge et godt ord ind for mig hos Efron, Sohars søn. 
GEN.23.9	Jeg ønsker at købe Makpela-klippehulen for enden af hans mark. Jeg vil betale den pris han forlanger, og I skal være vidner til vores handel.”
GEN.23.10	Efron, der indtil nu havde siddet tavs blandt de øvrige hittitter, svarede Abraham, så alle de andre ledere, som sad der ved byporten, kunne høre det: 
GEN.23.11	„Nej, hør nu her, min herre, jeg vil da forære dig klippehulen—og marken med! De omkringsiddende her skal være vidner på, at jeg giver dig det hele i dag. Gå blot hen og begrav din kone.”
GEN.23.12	Igen bøjede Abraham sig for landets ledende mænd, 
GEN.23.13	og i alles påhør sagde han til Efron: „Nej, hør her. Jeg vil betale fuld pris for marken! Tag venligst imod mit tilbud, så jeg kan gå hen og begrave den døde.”
GEN.23.14+GEN.23.15	„Nej, hør nu på mig, min herre,” svarede Efron. „En mark til en værdi af 400 sølvstykker—hvad er det mellem venner? Gå du bare hen og begrav den døde.”
GEN.23.16	Abraham forstod hentydningen og betalte Efron den pris, han havde nævnt i de andres påhør—400 sølvstykker efter standardvægt. 
GEN.23.17	Således blev Abraham ejer af Efrons mark i Makpela ved Mamres lund samt klippehulen og alle træerne på marken. 
GEN.23.18	Handelen blev afsluttet og bevidnet af alle de ledende hittitter.
GEN.23.19	Så begravede Abraham sin kone, Sara, i klippehulen på Makpela-marken ved Mamres lund, i Hebron i Kanaʼans land. 
GEN.23.20	Fra da af ejede Abraham marken med klippehulen som gravsted for sin slægt.
GEN.24.1	Abraham var nu blevet en gammel mand og havde oplevet Herrens rige velsignelse.
GEN.24.2	En dag kaldte han på sin ældste og mest betroede tjener, som havde ansvar for alt, hvad han ejede: „Læg din hånd under min lænd,” sagde han, 
GEN.24.3	„og sværg ved Herren, Himlens og jordens Gud, at du aldrig vil lade min søn gifte sig med en af de kanaʼanæiske piger, som vi bor iblandt. 
GEN.24.4	Rejs til mit hjemland og min slægt og find en kone til Isak der.”
GEN.24.5	„Men hvad nu, hvis pigen ikke er villig til at rejse tilbage sammen med mig?” spurgte tjeneren. „Skal jeg så bringe Isak tilbage til dit gamle fædreland, så han kan slå sig ned der?”
GEN.24.6	„Nej,” sagde Abraham. „Det må du under ingen omstændigheder gøre! 
GEN.24.7	For Herren, Himlens Gud, gav mig ordre til at forlade mit land og mit folk, og han lovede at give mig og mine efterkommere det land, vi nu bor i som fremmede. Herren vil sende sin engel i forvejen og sørge for, at du finder den pige, som skal være min søns brud. 
GEN.24.8	Hvis pigen ikke vil følge med dig tilbage, er du løst fra din ed, men du må under ingen omstændigheder bringe min søn tilbage til mit hjemland!” 
GEN.24.9	Så lagde tjeneren hånden under sin herres lænd og svor på, at han ville gøre, som Abraham havde sagt.
GEN.24.10	Derpå tog tjeneren ti af Abrahams kameler og alle slags kostbare gaver, og begav sig på vej til Nakors by i Aram-Naharajim.
GEN.24.11	Da han nåede frem, lod han kamelerne lægge sig ned ved brønden uden for byen. Det var hen ad aften—ved den tid, hvor byens kvinder gik ud til brønden for at hente vand.
GEN.24.12	„Herre, du, min herres Gud!” bad han. „Vis godhed mod min herre Abraham og lad det lykkes for mig at udføre den opgave, han har pålagt mig. 
GEN.24.13	Jeg stiller mig her ved brønden, nu hvor byens unge kvinder kommer ud for at hente vand. 
GEN.24.14	Når jeg så spørger en af dem, om jeg må få en slurk vand, og hun svarer: ‚Drik kun, og lad mig også sørge for, at dine kameler får noget at drikke!’—lad det så være hende, du har udset til at blive Isaks kone. På den måde vil jeg være klar over, at du har været nådig mod min herre!”
GEN.24.15+GEN.24.16	Endnu mens han bad, kom en ung pige gående hen mod brønden med sin vandkrukke på skulderen. Hun hed Rebekka og var datter af Betuel, en søn af Milka og Nakor, Abrahams bror. Rebekka var meget smuk, og hun var jomfru. Hun gik ned til brønden og fyldte sin krukke. Da hun kom op igen, 
GEN.24.17	skyndte tjeneren sig hen til hende og sagde: „Giv mig lidt vand fra din krukke!”
GEN.24.18	„Gerne!” svarede hun og tog krukken ned fra skulderen, så han kunne drikke. 
GEN.24.19	Da han havde slukket sin tørst, tilføjede hun: „Lad mig også sørge for, at dine kameler får noget at drikke!” 
GEN.24.20	Straks løb hun hen til vandtruget og tømte sin krukke. Derefter hentede hun mere vand og hældte det i truget, indtil kamelerne var færdige med at drikke. 
GEN.24.21	Imens stod tjeneren og betragtede hende i tavshed—spændt på, om Gud havde ladet hans rejse lykkes.
GEN.24.22	Da kamelerne endelig havde slukket deres tørst, gav tjeneren pigen en guldnæsering
GEN.24.23	„Sig mig, hvem du er datter af,” sagde han, „og om der er plads i din fars hus, så jeg og mine folk kan få husly der i nat.”
GEN.24.24	Hun svarede: „Jeg er datter af Betuel, som er Milkas og Nakors søn. 
GEN.24.25	Vi har masser af halm og foder og plads, så I kan overnatte hos os.”
GEN.24.26	Ved disse ord bøjede tjeneren sig og lovpriste Gud. 
GEN.24.27	„Tak Herre, du min herre Abrahams Gud,” udbrød han. „Tak for din godhed og trofasthed imod min herre, og tak, fordi du førte mig direkte til min herres slægtninge.”
GEN.24.28	Imidlertid løb pigen hjem og fortalte sin familie, hvad der var sket. 
GEN.24.29+GEN.24.30	Da hendes bror Laban så næseringen og armbåndene på sin søsters arme og hørte hende fortælle, hvad manden havde sagt til hende, skyndte han sig ud til brønden, hvor manden stadig stod med sine kameler. 
GEN.24.31	„Velkommen, kære ven,” sagde han. „Kom dog og vær vores gæst! Hvorfor står du herude? Vi har allerede gjort klar til at modtage dig og dine kameler.”
GEN.24.32	Så fulgte manden med Laban hjem. Bagagen blev læsset af kamelerne og Laban sørgede for halm og foder til dem. Så bragte han vand til den gamle tjener og hans kameldrivere, så de kunne vaske deres fødder. 
GEN.24.33	Derefter blev der serveret mad, men Abrahams tjener sagde: „Jeg vil ikke spise noget, før jeg har fortalt jer om mit ærinde.”
GEN.24.33	„Sig frem!” svarede Laban.
GEN.24.34	„Jeg er Abrahams tjener,” begyndte manden. 
GEN.24.35	„Herren har velsignet min herre i rigt mål, så han er blevet en velhavende mand med masser af får, kvæg, sølv og guld, tjenere, kameler og æsler.
GEN.24.36	Min herres kone, Sara, fødte ham en søn i hans alderdom, og den søn har han givet alt, hvad han ejer. 
GEN.24.37	Og nu har min herre ladet mig sværge på, at jeg ikke vil lade hans søn gifte sig med en af de lokale kanaʼanæiske piger. 
GEN.24.38	I stedet bad han mig tage hertil og opsøge hans slægt og finde en brud til hans søn. 
GEN.24.39	‚Hvad nu, hvis jeg ikke kan finde en pige, der vil følge med tilbage?’ spurgte jeg. 
GEN.24.40	Han svarede: ‚Den Herre, i hvis nærhed jeg har levet mit liv, vil sende sin engel i forvejen og lade din rejse lykkes, så du kan finde min søn en kone fra min egen slægt. 
GEN.24.41	Hvis ikke, er du løst fra din ed. Det samme er tilfældet, hvis hendes familie ikke vil lade hende følge med dig.’
GEN.24.42	Da jeg i dag gjorde holdt ved brønden, bad jeg følgende bøn: ‚Herre, du min herre Abrahams Gud! Lad det ærinde lykkes, som jeg er kommet for at udføre. 
GEN.24.43	Jeg stiller mig her ved brønden, og så siger jeg til en af pigerne, der kommer for at hente vand: „Giv mig lidt vand at drikke fra din krukke!” 
GEN.24.44	Hvis pigen så svarer: „Drik kun, og lad mig også sørge for dine kameler!”—lad det da være tegnet på, at det er den pige, du har udset til min herres søn.’
GEN.24.45	Mens jeg endnu bad, kom Rebekka gående med sin vandkrukke på skulderen. Hun gik ned til brønden og fyldte krukken. Da jeg sagde: ‚Giv mig lidt vand at drikke fra din krukke!’ 
GEN.24.46	sænkede hun straks krukken og gav mig vand, idet hun sagde: ‚Drik kun, herre, og lad mig også sørge for, at dine kameler får noget at drikke!’ Så drak jeg, og hun sørgede for kamelerne. 
GEN.24.47	Bagefter sagde jeg til hende: ‚Sig mig, hvem du er datter af.’ Hun svarede: ‚Min far hedder Betuel og er søn af Milka og Nakor.’ Da gav jeg hende næseringen og satte armbåndene på hendes arme. 
GEN.24.48	Og jeg takkede min herre Abrahams Gud, fordi han havde ledt mig hele vejen, til jeg stod over for min herres brors barnebarn, der skulle være hans søns brud. 
GEN.24.49	Derfor vil jeg nu gerne vide, om I vil opfylde min herres ønske. Jeg vil gerne have et klart svar, ja eller nej, så jeg ved, hvad jeg har at rette mig efter.”
GEN.24.50	Da svarede Laban og Betuel: „Det er helt klart, at Herren har ført dig herhen! Hvad kan vi sige mere? 
GEN.24.51	Tag kun Rebekka med dig! Lad hende gifte sig med din herres søn, sådan som Herren har bestemt det.”
GEN.24.52	Ved de ord bøjede Abrahams tjener sig med ansigtet mod jorden og lovpriste Herren. 
GEN.24.53	Så hentede han smykker af sølv og guld tillige med smukke dragter, som han gav til Rebekka. Også hendes bror og mor fik gaver. 
GEN.24.54	Så spiste han og hans ledsagere til aften og overnattede i huset. Da de var stået op næste morgen, sagde han: „Lad mig nu tage tilbage til min herre.”
GEN.24.55	„Vi vil gerne beholde Rebekka en halv snes dage endnu,” svarede pigens bror og mor. „Derefter kan I tage af sted.”
GEN.24.56	„Ophold mig ikke længere end nødvendigt,” bad tjeneren. „Herren har jo ladet mit ærinde lykkes, og jeg må tilbage til min herre.”
GEN.24.57	„Lad os kalde på pigen og lade hende afgøre sagen,” svarede de. 
GEN.24.58	Så kaldte de på Rebekka og spurgte hende: „Er du parat til at rejse med denne mand?”
GEN.24.58	„Ja, jeg er,” svarede hun.
GEN.24.59	De tog så afsked med Rebekka. Den kvinde, som havde passet Rebekka fra lille, fik besked på også at tage med. 
GEN.24.60	Familien velsignede Rebekka med følgende ord: „Må dine efterkommere blive talt i tusinder! Må dine efterkommere besejre alle deres fjender!”
GEN.24.61	Så satte Rebekka og hendes tjenestepiger sig op på kamelerne og fulgte med Abrahams tjener.
GEN.24.62	I mellemtiden ventede Isak hjemme hos sin far. Han boede ellers selv i Negev, ved brønden Beʼer-Lahaj-Roi.
GEN.24.63	En dag hen imod aftenstid, da han gik sig en tur ude på marken fordybet i egne tanker, så han op og fik øje på en karavane af kameler, der nærmede sig. 
GEN.24.64	Da Rebekka fik øje på ham, gjorde hun straks holdt og steg af sin kamel.
GEN.24.65	„Hvem er den mand, der kommer gående dér på marken for at møde os?” spurgte hun Abrahams tjener.
GEN.24.65	„Det er min herres søn,” svarede tjeneren. Da skyndte hun sig at trække sløret for ansigtet. 
GEN.24.66	Så fortalte tjeneren hele historien til Isak.
GEN.24.67	Isak førte nu Rebekka ind i sin mors telt, og hun blev hans kone. Han kom til at holde meget af hende, og hun var til stor trøst for ham efter tabet af moderen.
GEN.25.1	Abraham havde taget
GEN.25.2	og sammen fik de følgende sønner: Zimran, Jokshan, Medan, Midjan, Jishbak og Shua. 
GEN.25.3	Jokshan blev far til Saba og Dedan; Dedan blev stamfar til ashuritterne, letushitterne og leumitterne. 
GEN.25.4	Midjan blev far til Efa, Efer, Hanok, Abida og Eldaʼa. De var alle sammen efterkommere af Ketura.
GEN.25.5	Abraham indsatte Isak som arving til alt, hvad han ejede. 
GEN.25.6	De sønner, han havde med sine andre koner, gav han gaver og sendte dem derefter bort fra Isak, østpå til landet øst for Jordanfloden.
GEN.25.7	Abraham blev 175 år gammel. 
GEN.25.8	Han døde i en høj alder, gammel og mæt af dage. 
GEN.25.9+GEN.25.10	Isak og Ishmael begravede ham i Makpela-klippehulen ved Mamres lund på den mark, som Abraham havde købt af hittitten Efron, Sohars søn, og hvor hans kone Sara allerede lå begravet.
GEN.25.11	Efter Abrahams død velsignede Gud hans søn Isak. Isak boede i Beʼer-Lahaj-Roi i Negev.
GEN.25.12+GEN.25.13	Det følgende er en liste over Ishmaels
GEN.25.14	Mishma, Duma, Massa, 
GEN.25.15	Hadad, Tema, Jetur, Nafish og Kedma. 
GEN.25.16	Disse 12 sønner blev stamfædre til de 12 stammer, som er opkaldt efter dem. 
GEN.25.17	Ishmael var 137 år gammel, da han døde. 
GEN.25.18	Hans efterkommere slog sig ned i området fra Havila til Shur nordøst for Egyptens grænse ved vejen til Assyrien. De lå konstant i krig med hinanden.
GEN.25.19	Det følgende er Isaks slægtshistorie: Isak var søn af Abraham. 
GEN.25.20	Da han var 40 år gammel, giftede han sig med Rebekka, en datter af aramæeren Betuel fra Paddan-Aram, og søster til Laban. 
GEN.25.21	Isak bad til Herren for Rebekka, for hun kunne ikke blive gravid. Og Herren hørte Isaks bøn: Rebekka blev gravid 
GEN.25.22	med tvillinger, og hun følte det, som om drengene sloges inde i hende. „Hvorfor sker sådan noget for mig?” klagede hun. Så gik hun hen og spurgte Herren.
GEN.25.23	Herrens svar lød: „Sønnerne i dit moderliv bliver stamfædre til to rivaliserende folkeslag. Den ene bliver stærkere end den anden, og den ældste kommer til at tjene den yngste.”
GEN.25.24	Da tiden kom, hvor Rebekka skulle føde, var det ganske rigtigt tvillinger. 
GEN.25.25	Den første, der kom ud, var rødlig og lodden som en skindkappe med hår over hele kroppen. Ham kaldte de Esau. 
GEN.25.26	Den anden tvilling blev født med hånden om Esaus hæl, og derfor kaldte de ham Jakob.
GEN.25.27	Som drengene voksede op, blev Esau en dygtig jæger og færdedes meget ude i de øde områder, hvorimod Jakob var en stille natur og blev hjemme ved teltene. 
GEN.25.28	Isak holdt mest af Esau, fordi han elskede kødet fra de vildtlevende dyr. Men Rebekka holdt mest af Jakob.
GEN.25.29	En dag, da Jakob var ved at lave mad, kom Esau træt og sulten hjem fra en jagttur. Esau udbrød:
GEN.25.30	„Giv mig noget af det røde der. Jeg er ved at dø af sult!” Derfor fik han også navnet Edom.
GEN.25.31	„Du må først sælge mig din førstefødselsret,” svarede Jakob.
GEN.25.32	„Hvad bryder jeg mig om min førstefødselsret, når jeg er ved at dø af sult?” sagde Esau.
GEN.25.33	„Sværg så på, at førstefødselsretten er min!” vedblev Jakob. Så svor Esau og solgte dermed sine rettigheder som ældste søn til sin yngre bror Jakob. 
GEN.25.34	Jakob serverede nu brød og stuvede, røde linser for Esau, og da han havde spist og drukket, rejste han sig og gik sin vej. Sådan ringeagtede Esau sin førstefødselsret.
GEN.26.1	Engang var der alvorlig hungersnød i landet—ligesom det var tilfældet på Abrahams tid—og det betød, at Isak flyttede til Gerar, hvor filisterkongen Abimelek boede. 
GEN.26.2	Herren havde nemlig åbenbaret sig for Isak og sagt til ham: „Rejs ikke til Egypten, men bosæt dig i det land, jeg giver dig besked om. 
GEN.26.3	Du skal bo der en tid som fremmed, og jeg vil være med dig og velsigne dig. For jeg vil give dig og dine efterkommere disse landområder i eje—nøjagtig som jeg lovede din far Abraham. 
GEN.26.4	Jeg vil gøre dine efterkommere talrige som himlens stjerner, og de skal tage alle disse lande i besiddelse. Desuden skal alle folkeslag på jorden velsignes gennem en af dine efterkommere. 
GEN.26.5	Alt dette vil jeg gøre for Abrahams skyld—fordi han adlød mig. Han gjorde, hvad jeg bad ham om, og tog mine anvisninger alvorligt!” 
GEN.26.6	Derfor bosatte Isak sig i Gerar.
GEN.26.7	Da mændene dér spurgte ham ud angående Rebekka, svarede han: „Hun er min søster!” Han var nemlig bange for at sige, at hun var hans kone. Han troede, at de så ville slå ham ihjel for at få fat i Rebekka. Hun var nemlig meget smuk.
GEN.26.8	Men nogen tid efter, da filisterkongen Abimelek tilfældigt kiggede ud ad vinduet, så han, at Isak kærtegnede sin kone Rebekka. 
GEN.26.9	Da sendte Abimelek bud efter Isak og udbrød vredt: „Hun er jo din kone! Hvorfor i alverden påstod du, at hun var din søster?”
GEN.26.9	„Fordi jeg var bange for at blive slået ihjel,” forsvarede Isak sig. „Jeg troede, at man ville dræbe mig for at få fat i hende.”
GEN.26.10	„Hvordan kunne du dog udsætte os for den risiko?” fortsatte Abimelek. „En af mine mænd kunne jo intetanende have taget hende og ligget med hende, og så havde du bragt skyld over os alle.” 
GEN.26.11	Derpå udsendte Abimelek følgende erklæring: „Enhver, som rører denne mand eller hans kone, skal dø!”
GEN.26.12	Samme år høstede Isak 100 fold af, hvad han havde sået der i landet, for Herren velsignede ham 
GEN.26.13	og gjorde ham til en velstående mand, der blev rigere og rigere. 
GEN.26.14	Han havde får og geder og kvæg i massevis—og desuden mange slaver. Det gjorde filistrene så misundelige, 
GEN.26.15	at de fyldte jord i alle hans brønde—de brønde, som hans far Abrahams slaver havde gravet.
GEN.26.16	Kong Abimelek bad derfor Isak om at rejse væk. „Tag et andet sted hen!” sagde han. „Du er blevet os for rig og for stærk.” 
GEN.26.17	Så rejste Isak væk derfra og slog sig ned i Gerars dal. 
GEN.26.18	Han lod de brønde udgrave, som hans far Abrahams tjenere havde gravet, men som filistrene havde fyldt op efter Abrahams død—og han gav dem de samme navne, som hans far havde givet dem.
GEN.26.19	Under gravearbejdet i Gerars dal stødte Isaks tjenere på en kilde med rindende vand. 
GEN.26.20	Men de lokale kvæghyrder skændtes med Isaks hyrder: „Det vand tilhører os!” sagde de. Isak kaldte kilden Esek
GEN.26.21	Isak satte sine folk til at grave en ny brønd et andet sted. Da de lokale hyrder også gjorde krav på den, kaldte han den Sitna.
GEN.26.22	Så flyttede han også væk derfra og lod grave en ny brønd et nyt sted, og da de ikke skændtes om den, kaldte han den Rehobot
GEN.26.23	Senere flyttede han sin lejr til Beʼersheba. 
GEN.26.24	Samme nat, han kom dertil, åbenbarede Herren sig for ham og sagde: „Jeg er din far Abrahams Gud. Vær ikke bange! Jeg er med dig for at velsigne dig! Jeg vil gøre dig til et stort folk, sådan som jeg lovede Abraham, fordi han var lydig imod mig.” 
GEN.26.25	Da byggede Isak et alter og tilbad Herren. Han slog lejr der, og hans slaver gravede en ny brønd.
GEN.26.26	En dag kom kong Abimelek til Beʼersheba sammen med sin rådgiver Ahuzzat og sin hærfører Pikol.
GEN.26.27	„Hvorfor kommer I her?” spurgte Isak. „Det er næppe et venskabsbesøg, siden I jog mig bort.”
GEN.26.28	„Vi ser tydeligt, at Herren på en særlig måde er med dig,” svarede de. „Derfor har vi tænkt, at vi burde lave en aftale med hinanden, 
GEN.26.29	sådan at du ikke vil gøre os fortræd, ligesom vi ikke har gjort dig fortræd, men kun har behandlet dig godt og ladet dig rejse i fred. Du er og bliver jo under Herrens særlige velsignelse.”
GEN.26.30	Da holdt Isak en stor fest for sine gæster, hvor de spiste og drak. 
GEN.26.31	Næste morgen aflagde de højtidelige løfter, der skulle besegle fredsaftalen. Så tog Isak afsked med dem, og de skiltes i al fordragelighed.
GEN.26.32	Samme dag kom Isaks slaver hjem og fortalte, at de havde fundet vand i brønden, de havde gravet. 
GEN.26.33	Derfor kaldte han brønden Shiba
GEN.26.34	Esau var 40 år gammel, da han giftede sig med en pige, der hed Judit og var datter af hittitten Beʼeri. Han giftede sig også med Basemat, en datter af hittitten Elon. 
GEN.26.35	Det var Isak og Rebekka meget skuffede over.
GEN.27.1	Da Isak var blevet gammel og ikke længere kunne se, kaldte han en dag sin ældste søn, Esau, til sig.
GEN.27.1	„Min søn!” sagde han.
GEN.27.1	„Ja, hvad er der, far?” svarede Esau.
GEN.27.2	„Jeg er nu en gammel mand og kan dø når som helst. 
GEN.27.3	Tag din bue og dine pile og gå ud og skyd mig et stykke vildt. 
GEN.27.4	Tilbered så en lækker ret mad—sådan som jeg kan lide den. Bring den så her, så jeg kan nyde den og give dig min velsignelse, inden jeg dør.”
GEN.27.5	Nu stod Rebekka imidlertid og lyttede, da Isak talte til Esau. Så da Esau gik ud for at skyde noget vildt til sin far, 
GEN.27.6	kaldte hun på Jakob og sagde: „Jeg hørte din far sige til din bror: 
GEN.27.7	‚Skyd mig et stykke vildt og tilbered det, så jeg kan spise det. Bagefter vil jeg give dig Herrens velsignelse, inden jeg dør.’ 
GEN.27.8	Men hør nu godt efter, Jakob, og gør nøjagtig, som jeg siger: 
GEN.27.9	Gå ud og hent mig to af de bedste gedekid fra flokken, så skal jeg lave en lækker ret mad, sådan som din far kan lide den. 
GEN.27.10	Derefter skal du servere maden for din far, så han kan nyde den og give dig velsignelsen, inden han dør.”
GEN.27.11	„Jamen mor,” indvendte Jakob. „Esaus hud er jo lige så lodden, som min er glat. 
GEN.27.12	Hvad nu, hvis far føler på mig? Så opdager han, at jeg bedrager ham, og så får jeg en forbandelse i stedet for en velsignelse.”
GEN.27.13	Men hans mor svarede: „Forbandelsen tager jeg på mig! Bare gør, som jeg siger. Gå nu ud og hent de gedekid!”
GEN.27.14	Så gik Jakob ud og hentede kiddene og gav hende dem, hvorefter hun tilberedte en lækker ret mad, sådan som hans far kunne lide den. 
GEN.27.15	Dernæst tog hun Esaus bedste tøj og gav Jakob det på. 
GEN.27.16	Hans glatte arme og hals dækkede hun med skindet fra gedekiddene. 
GEN.27.17	Så rakte hun ham den lækre mad og det brød, hun havde bagt. 
GEN.27.18	Han gik så ind med det og sagde: „Værsgo, far!”
GEN.27.18	„Tak!” sagde Isak. „Hvem er det, der taler?”
GEN.27.19	„Det er Esau, din ældste søn!” svarede Jakob. „Jeg har gjort, som du sagde! Sæt dig nu op og spis vildtet, så du kan give mig din velsignelse!”
GEN.27.20	„Hvordan bar du dig ad med at klare det så hurtigt, min søn?”
GEN.27.20	„Herren, din Gud, sendte byttet lige i armene på mig!” svarede Jakob.
GEN.27.21	„Kom nærmere,” sagde Isak, „så jeg kan røre ved dig og mærke, om det virkelig er dig, Esau!” 
GEN.27.22	Så gik Jakob hen til sin far, og Isak følte på ham. „Det er Jakobs stemme, men Esaus arme,” sagde han undrende.
GEN.27.23	Han genkendte ikke Jakob på grund af de behårede arme, som jo måtte være Esaus. Inden Isak velsignede ham, 
GEN.27.24	spurgte han igen:
GEN.27.24	„Det er Esau, ikke?”
GEN.27.24	„Jo, selvfølgelig!” svarede Jakob.
GEN.27.25	„Giv mig da maden, så jeg kan spise den og velsigne dig.”
GEN.27.25	Jakob rakte ham maden og vinen, og han spiste og drak. 
GEN.27.26	Bagefter sagde Isak: „Kom hen og kys mig på kinden, min dreng!” 
GEN.27.27	Da Jakob kom hen for at kysse sin far på kinden, kunne Isak mærke duften af Esaus tøj, og han velsignede ham med ordene:
GEN.27.27	„Duften af min søn er som duften af den jord, Herren har velsignet. 
GEN.27.28	Gud vil velsigne din afgrøde med væde fra himlen og næring fra jorden. Du får korn og vin i overflod. 
GEN.27.29	Folkeslag skal tjene dig og ærbødigt bøje sig for dig. Du og din slægt skal herske over din bror og hans slægt. Forbandet være enhver, der forbander dig—og velsignet være enhver, der velsigner dig.”
GEN.27.30	Da Isak var færdig med at velsigne ham, og Jakob lige var gået, kom Esau hjem fra jagten. 
GEN.27.31	Han tilberedte en lækker ret mad og bragte den ind til sin far: „Her er jeg, Far. Sæt dig nu op og spis mit vildt, så du kan give mig din velsignelse!”
GEN.27.32	„Hvad!” udbrød Isak forvirret. „Hvem er du?”
GEN.27.32	„Esau—din ældste søn!”
GEN.27.33	Da blev Isak bestyrtet og rystede voldsomt over hele kroppen. „Jamen, hvem var det da, som bragte mig vildt før du kom? Jeg har allerede spist, og nu har han fået velsignelsen!”
GEN.27.34	Ved de ord udstødte Esau et jamrende skrig og råbte: „Giv dog også mig en velsignelse, far!”
GEN.27.35	„Det kan jeg ikke, Esau. Din bror snød mig og stjal din velsignelse!”
GEN.27.36	„Ikke så underligt, at han hedder Jakob! Nu har han bedraget mig to gange!” sagde Esau bittert. „Først tog han min førstefødselsret, og nu har han stjålet min velsignelse! Har du dog ikke en velsignelse til mig også?”
GEN.27.37	„Nej, for jeg har gjort ham til hersker over dig,” sagde Isak. „Din slægt har jeg gjort til tjenere for hans slægt, og jeg har lovet ham overflod af korn og vin. Hvad har jeg tilbage at give 
GEN.27.38	„Har du kun den ene velsignelse, Far? Velsign dog også mig!” Esau brast i gråd.
GEN.27.39	Men Isak svarede: „Din boplads bliver langt fra den frugtbare jord og fra himlens væde. 
GEN.27.40	Med dit sværd skal du skaffe dig føden, og du skal tjene din bror, indtil du ryster hans åg af dig.”
GEN.27.41	Esau bar nag til Jakob, fordi han havde stjålet hans velsignelse, og han sagde til sig selv: „Om kort tid dør far. Så slår jeg Jakob ihjel!” 
GEN.27.42	Da Rebekka fik nys om, hvad hendes ældste søn havde i sinde, kaldte hun straks Jakob til sig og fortalte ham om Esaus hensigter. „Esau vil hævne sig og skaffe dig af vejen,” sagde hun. 
GEN.27.43	„Gør nu, som jeg siger: Flygt til din onkel Laban i Karan 
GEN.27.44	og bliv der, til din brors vrede er kølnet af, 
GEN.27.45	og han har glemt, hvad du har gjort imod ham. Når han ikke er vred længere, sender jeg bud til dig, så du kan komme tilbage. Jeg vil ikke kunne bære at miste jer begge på en gang.”
GEN.27.46	Til Isak sagde Rebekka: „Jeg er inderligt træt af de hittitiske kvinder! Jeg vil hellere dø end opleve, at Jakob gifter sig med en af dem.”
GEN.28.1	Isak kaldte nu Jakob til sig og sendte ham af sted med følgende besked: „Du må ikke gifte dig med en kanaʼanæisk pige. 
GEN.28.2	Rejs straks til Paddan-Aram—til din morfar Betuels familie—og find dig en kone blandt dine kusiner, din onkel Labans døtre. 
GEN.28.3	Må den almægtige Gud velsigne dig og give dig mange børn, så du må blive stamfar til en stor slægt. 
GEN.28.4	Må den velsignelse, han lovede Abraham, følge dig og dine efterkommere, så det land her, hvor vi endnu bor som fremmede, må blive dit—for Gud lovede at give det til Abrahams slægt!”
GEN.28.5	Jakob begyndte så den lange rejse til Paddan-Aram for at komme i sikkerhed hos sin morbror, Laban, aramæeren Betuels søn.
GEN.28.6+GEN.28.7	Esau fik at vide, at hans far havde velsignet Jakob og sendt ham af sted til Paddan-Aram for at finde sig en kone der, og at han havde befalet ham ikke at gifte sig med en pige fra Kanaʼan. 
GEN.28.8	Han forstod da, at hans forældre ikke brød sig om de kanaʼanæiske kvinder. 
GEN.28.9	Derfor rejste han til sin onkel Ishmaels familie, og tog Ishmaels datter Mahalat
GEN.28.10	Jakob forlod altså Beʼersheba og satte kursen mod byen Karan i Paddan-Aram. 
GEN.28.11	Ved solnedgang fandt han et sted, hvor han kunne overnatte. Han brugte en sten som hovedpude og lagde sig til at sove. 
GEN.28.12	Han drømte, at han så en trappe, der nåede fra jorden op til Himlen, og Guds engle gik op og ned ad trappen. 
GEN.28.13	Oven for trappen stod Herren. „Jeg er Herren,” sagde han. „Din bedstefar Abrahams og din far Isaks Gud! Den jord, du ligger på, tilhører dig. Jeg vil give det her land til dig og dine efterkommere. 
GEN.28.14	De skal blive talrige som sandkornene på jorden, og de skal brede sig i alle retninger—mod øst og vest og nord og syd. Og gennem dig og en af dine efterkommere skal alle jordens folk blive velsignet. 
GEN.28.15	Jeg vil være med dig og beskytte dig, hvor du end går, og til sin tid vil jeg føre dig sikkert tilbage til dette land. Jeg vil hjælpe dig og opfylde alt det, jeg har lovet dig.”
GEN.28.16+GEN.28.17	Så vågnede Jakob og udbrød forfærdet: „Herren er på dette sted—og jeg vidste det ikke. Det her er bestemt et meget specielt sted. Det er intet mindre end Guds hus og indgangen til Himlen!”
GEN.28.18	Da han stod op tidligt næste morgen, tog han den sten, han havde brugt til hovedpude, og rejste den på højkant som en mindesten. Derpå hældte han olivenolie ud over den for at indvi stedet til Gud, 
GEN.28.19	og han kaldte stedet Betel.
GEN.28.20+GEN.28.21	Jakob aflagde nu følgende løfte: „Hvis Herren vil være med mig, beskytte mig på rejsen, sørge for mad og klæder og bringe mig sikkert hjem til min far—så skal Herren være 
GEN.28.22	Og den mindesten, som jeg har rejst her, skal være et sted, hvor man tilbeder Gud. Jeg vil også give Gud en tiendedel af alt, hvad han giver mig.”
GEN.29.1	Jakob fortsatte sin rejse og ankom til landet mod øst. 
GEN.29.2	Der fik han øje på tre fåreflokke, der lå ved en brønd på en mark og ventede på noget vand at drikke. Stenen, som lå over brøndåbningen, var meget stor. 
GEN.29.3	Når alle fåreflokkene var samlet, ville hyrderne rulle stenen væk fra brøndåbningen og give fårene vand og derefter lægge stenen tilbage over brønden igen.
GEN.29.4	„Hvor kommer I fra?” spurgte Jakob hyrderne.
GEN.29.4	„Fra Karan,” svarede de.
GEN.29.5	„Kender I Laban, Nakors sønnesøn?”
GEN.29.5	„Ja, ham kender vi godt.”
GEN.29.6	„Hvordan har han det?”
GEN.29.6	„Han har det godt. Det er for øvrigt hans datter Rakel, der kommer derovre med fårene.”
GEN.29.7	„Hvorfor giver I ikke fårene noget vand, så de kan vende tilbage til deres græsgang?” spurgte Jakob. „Solen står jo endnu højt på himlen, så det er da for tidligt at samle dem.”
GEN.29.8	„Vi må vente, til alle hyrderne er her, før vi kan rulle stenen til side og give dem vand.”
GEN.29.9	Mens Jakob stod og snakkede med hyrderne, kom Rakel med sin fars får, som hun passede. 
GEN.29.10	Da Jakob så Rakel, sin morbrors datter, og fårene, gik han hen og væltede stenen til side og hentede vand til sin onkels får. 
GEN.29.11+GEN.29.12	Derefter gav han Rakel et kindkys og fortalte med tårer i øjnene, at han var søn af hendes faster, Rebekka. Hun løb straks hjem for at fortælle sin far det. 
GEN.29.13	Så snart Laban hørte, at hans søstersøn Jakob var kommet, løb han ud for at møde ham. Han omfavnede ham, kyssede ham på kinden som hilsen og tog ham med hjem. Dér fortalte Jakob ham hele sin historie. 
GEN.29.14	Og Laban udbrød: „Tænk engang, det er min egen slægtning, der er kommet.”
GEN.29.14	Da Jakob havde boet hos sin onkel en måneds tid, 
GEN.29.15	sagde Laban: „Selv om vi er i familie, er det ikke meningen, at du skal arbejde gratis for mig. Sig mig, hvor meget du vil have i løn.” 
GEN.29.16	Laban havde to døtre, den ældste hed Lea og den yngste Rakel. 
GEN.29.17	Lea havde kønne øjne, men Rakel var helt igennem smuk og dejlig. 
GEN.29.18	Jakob var allerede forelsket i Rakel, så han sagde til Laban: „Jeg vil arbejde for dig i syv år, hvis du vil give mig din yngste datter, Rakel, til kone.”
GEN.29.19	„Det er i orden!” sagde Laban. „Jeg vil hellere have, at hun gifter sig med dig end med nogen uden for slægten.”
GEN.29.20	Så arbejdede Jakob for Laban i syv år for at få Rakel. Årene fløj af sted, som var de dage—så forelsket var han. 
GEN.29.21	Da dagen kom, sagde Jakob til Laban: „De syv år er gået, så jeg vil gerne giftes med Rakel nu.”
GEN.29.22	Så indbød Laban alle naboerne til en stor bryllupsfest. 
GEN.29.23	Men da det blev aften, tog han sin datter Lea og gav hende til Jakob, og Jakob lå hos hende. 
GEN.29.24	Laban gav Lea sin slave Zilpa til tjenestepige. 
GEN.29.25	Først næste morgen opdagede Jakob, at det var Lea! „Hvor kunne du dog gøre sådan noget imod mig?” råbte han rasende. „Jeg har tjent dig i syv år for Rakel, har jeg ikke? Hvorfor har du så bedraget mig?”
GEN.29.26	„Tag det roligt,” forsvarede Laban sig. „Her til lands plejer vi ikke at bortgifte den yngste før den ældste. 
GEN.29.27	Vent til bryllupsugen med Lea er forbi, så skal jeg nok give dig Rakel—hvis du altså vil arbejde syv år mere for mig!”
GEN.29.28	Det gik Jakob så med til. Han fejrede bryllupsugen sammen med Lea, og bagefter gav Laban ham også Rakel til kone. 
GEN.29.29	Rakel fik Labans slave Bilha til tjenestepige. 
GEN.29.30	Så lå Jakob hos Rakel, og han elskede hende højere end Lea. Han arbejdede derefter for Laban syv år mere.
GEN.29.31	Da Herren så, at Lea ikke blev elsket, lod han hende blive gravid, men Rakel kunne ingen børn få. 
GEN.29.32	Lea fødte en søn, som hun kaldte Ruben.
GEN.29.33	Snart efter blev hun igen gravid og fødte en søn til, som hun kaldte Simeon.
GEN.29.34	Senere blev hun igen gravid og fødte nok en søn, som hun kaldte Levi.
GEN.29.35	Så blev hun igen gravid og fødte en søn, som hun kaldte Juda.
GEN.30.1	Da det gik op for Rakel, at hun ikke kunne få børn, blev hun jaloux på sin søster. „Giv mig børn—eller jeg dør!” klagede hun til Jakob. 
GEN.30.2	Men så blev Jakob vred. „Er jeg måske Gud? Det er ikke min skyld, at du ikke kan få børn!”
GEN.30.3	Da sagde Rakel: „Gå ind til min tjenestepige Bilha, så hun kan blive gravid, og jeg kan få et barn ved hjælp af hende.” 
GEN.30.4	Så gav hun Jakob Bilha til kone, og han lå hos hende. 
GEN.30.5	Hun blev gravid og fødte en søn. 
GEN.30.6	Rakel kaldte ham Dan.
GEN.30.7	Rakels tjenestepige Bilha blev igen gravid og fødte endnu en søn. 
GEN.30.8	Rakel kaldte ham Naftali.
GEN.30.9	I mellemtiden tænkte Lea, at hun nok ikke fik flere børn selv. Derfor gav hun Jakob sin tjenestepige Zilpa til kone, 
GEN.30.10	og Zilpa fødte snart en søn, 
GEN.30.11	som Lea kaldte Gad.
GEN.30.12	Zilpa fødte endnu en søn, 
GEN.30.13	som Lea kaldte Asher.
GEN.30.14	En dag midt i hvedehøsten, hvor Ruben var ude i marken, fandt han nogle kærlighedsfrugter,
GEN.30.15	Lea svarede fortørnet: „Først stjal du min mands hjerte—og nu vil du tage min søns kærlighedsfrugter!” „Jeg vil lade ham sove hos dig i nat som betaling for kærlighedsfrugterne,” sagde Rakel.
GEN.30.16	Så om aftenen, da Jakob var på vej hjem fra høstarbejdet, gik Lea ham i møde. „I nat skal du sove hos mig,” sagde hun, „for jeg har betalt for dig med nogle kærlighedsfrugter, som min søn fandt.” Den nat sov de så sammen. 
GEN.30.17	Og Gud bønhørte Lea, så hun blev gravid igen og fødte sin femte søn. 
GEN.30.18	Ham kaldte hun Issakar.
GEN.30.19	Senere blev hun gravid igen og fødte sin sjette søn. 
GEN.30.20	Hun kaldte ham Zebulon.
GEN.30.21	Senere fødte hun også en datter, som hun kaldte Dina.
GEN.30.22	Derpå greb Gud ind i Rakels situation. Han hørte hendes bøn, og hun blev gravid. 
GEN.30.23+GEN.30.24	Hun fødte en søn, som hun kaldte Josef.
GEN.30.25	Kort tid efter at Rakel havde født Josef, sagde Jakob til Laban: „Nu vil jeg gerne rejse hjem. 
GEN.30.26	Lad mig tage af sted med mine koner og mine børn. Du ved, at jeg har betalt for dem ved at arbejde for dig i mange år.”
GEN.30.27	„Åh, du må ikke forlade mig,” indvendte Laban. „Jeg har jo set, hvordan Herren har velsignet mig på grund af dig. 
GEN.30.28	Sig mig, hvad du forlanger i løn, så vil jeg betale det.”
GEN.30.29	Jakob svarede: „Du ved selv, hvor trofast jeg har tjent dig gennem årene. Din husdyrflok er vokset enormt. 
GEN.30.30	Faktisk ejede du kun lidt, inden jeg kom, men nu er du blevet en velstående mand—takket være Herrens velsignelse over alt, hvad jeg har foretaget mig. Men hvad med mig selv? Hvornår kan jeg begynde at tænke på min egen families ve og vel?”
GEN.30.31	„Hvad skal du have i løn?” spurgte Laban igen.
GEN.30.31	Jakob svarede: „Du skal ikke give mig noget som helst. Der er bare én ganske lille ting, du skal gøre for mig, for at jeg vil fortsætte med at have opsyn med din hjord: 
GEN.30.32	Lad mig straks i dag gå ud og fjerne alle de brogede og plettede får og geder og alle de mørke lam fra din hjord! Dem skal du give mig som løn. 
GEN.30.33	For at du kan vide, at jeg er en ærlig mand, kan du når som helst inspicere den flok, der skal være min løn. Hvis du finder nogle hvide får eller nogle geder, der ikke er brogede eller plettede i min hjord, ved du, at jeg har stjålet dem fra dig.”
GEN.30.34	„Det er en aftale!” sagde Laban, 
GEN.30.35	men samme dag fjernede han selv alle de brogede og plettede geder og alle de mørke får fra hjorden. Dem overgav han til sine sønner 
GEN.30.36	og bad dem flytte deres lejr tre dagsrejser bort fra det sted, hvor Jakob var. Og Jakob blev tilbage og passede resten af hans hjord.
GEN.30.37	Men Jakob tog friske grene fra poppel-, mandel- og platantræer og skrællede noget af barken af, så der kom hvide striber på grenene. 
GEN.30.38	Så placerede han grenene ved vandtrugene, så dyrene kunne se dem, når de kom for at drikke. 
GEN.30.39	Når dyrene parrede sig foran grenene, fik de afkom, som var stribet, plettet eller broget. 
GEN.30.40	Jakob tog de plettede og brogede unge dyr til sin egen hjord. I parringstiden lod han sine voksne får og geder være sammen med de stribede får og geder og de mørke geder i Labans hjord. På den måde fik Jakob flere og flere får og geder, som var hans, og han tog sig af både dem og Labans får og geder. 
GEN.30.41	Hver gang de stærke dyr parrede sig, placerede Jakob grenene foran dem, 
GEN.30.42	men når de svage dyr gjorde det, lod han være. På den måde kom de svage lam til at tilhøre Laban, og de stærke kom til at tilhøre Jakob. 
GEN.30.43	Resultatet blev, at Jakobs hjord både forøgedes og forædledes, og han blev en velstående mand med masser af slaver, kameler og æsler.
GEN.31.1	Men efterhånden blev Jakob klar over, at Labans sønner var ved at blive utilfredse. „Jakob har snydt os,” knurrede de. „Han er blevet rig på vores fars bekostning.” 
GEN.31.2	Han bemærkede også, at Labans holdning over for ham ikke var som før. 
GEN.31.3	Da sagde Herren til Jakob: „Vend tilbage til dit fædreland og din familie. Jeg vil være med dig.”
GEN.31.4	Jakob sendte så bud til Rakel og Lea om, at de skulle komme ud på marken, hvor han passede hjorden, så han kunne diskutere sagen med dem. 
GEN.31.5	„Jeg kan mærke på jeres far, at han har ændret holdning over for mig,” begyndte han. „Men mine fædres Gud har velsignet mig. 
GEN.31.6	I ved, hvor hårdt jeg har arbejdet for jeres far, 
GEN.31.7	men han har narret mig, brudt vores aftale og ændret min løn mindst ti gange. Alligevel har Gud bevaret mig, så jeres far ikke har kunnet gøre mig noget ondt. 
GEN.31.8	Når Laban lovede mig de brogede dyr, fødte hjorden broget afkom, og når han ændrede mening og lovede mig de stribede dyr, så blev lammene stribede. 
GEN.31.9	På den måde gjorde Gud mig rig på hans bekostning.”
GEN.31.10	„I parringstiden havde jeg en drøm,” fortsatte Jakob. „I drømmen så jeg, at alle bukkene, der parrede sig med gederne, var stribede, plettede eller brogede. 
GEN.31.11	Da kaldte Guds engel på mig i drømmen.
GEN.31.11	‚Jakob!’ sagde han.
GEN.31.11	‚Ja,’ svarede jeg.
GEN.31.12	Så sagde englen: ‚Læg mærke til, at det kun er de stribede, plettede og brogede bukke, der parrer sig med gederne i din hjord. Jeg har nemlig set, hvordan Laban har behandlet dig. 
GEN.31.13	Jeg er den Gud, du mødte ved Betel—det sted, hvor du salvede mindestenen med olivenolie og aflagde løftet om at tjene mig. Gør dig klar til at forlade dette sted og vende tilbage til det land, du kom fra.’ ”
GEN.31.14	Rakel og Lea svarede: „Ja, hvorfor ikke? Har vi måske nogen fremtid her? Far vil næppe lade os arve noget. 
GEN.31.15	Han har behandlet os som fremmede kvinder, fordi han solgte os og selv brugte de penge, han fik for os. 
GEN.31.16	Al den rigdom, som Gud har taget fra far og givet dig, tilhører faktisk os og vores børn. Gør du kun, som Gud har sagt, du skal gøre.”
GEN.31.17+GEN.31.18+GEN.31.19+GEN.31.20+GEN.31.21	Så mens Laban var væk hjemmefra nogle dage for at klippe sine får, satte Jakob sine børn og sine koner op på kamelerne og drog af sted. Han drev hjorden—alt det småkvæg, han havde samlet sig i Paddan-Aram—foran sig og begyndte tilbagerejsen til Kanaʼans land, hvor hans far, Isak, boede. Han drog af sted med alt, hvad han ejede, uden at Laban vidste noget om det, og satte over Eufratfloden på vej mod bjergområdet ved Gilead. Rakel tog endog sin fars husguder med sig!
GEN.31.22	Først to dage senere
GEN.31.23	Han satte straks efter ham med nogle af sine mænd og indhentede ham efter syv dage i Gileads bjerge. 
GEN.31.24	Om natten viste Gud sig i en drøm for aramæeren Laban og advarede ham: „Pas på, at du ikke siger så meget som ét ondt ord til Jakob!” 
GEN.31.25	Jakob havde slået lejr i Gileads bjerge. Laban slog lejr i nærheden og opsøgte Jakob.
GEN.31.26	„Hvad ligner det at snige sig af sted på den måde?” begyndte Laban. „Mig har du narret, og mine døtre har du bortført, som om de var krigsfanger! 
GEN.31.27	Du gav mig ingen chance for at holde et ordentligt afskedsgilde med sang og musik, og hvad dertil hører. 
GEN.31.28	Du gav mig ikke lov til at kysse mine døtre og børnebørn farvel. Du har opført dig rigtig tarveligt! 
GEN.31.29	Jeg kunne med lethed gøre det af med dig, men sidste nat viste din fars Gud sig for mig og sagde: ‚Pas på, hvad du siger til Jakob!’ 
GEN.31.30	Jeg kan godt forstå, at du har hjemve og længes efter at tage tilbage til din familie. Men var det virkelig nødvendigt at stjæle mine husguder?”
GEN.31.31	„Jeg indrømmer, at jeg skyndte mig af sted,” svarede Jakob. „Jeg var bange for, at du ville tage dine døtre fra mig. 
GEN.31.32	Hvad dine husguder angår, så skal den, som har taget dem, dø! Hvis du finder noget her, som tilhører dig, vil jeg omgående give dig det tilbage. Det skal disse mænd være vidner på!” Jakob vidste nemlig ikke, at Rakel havde stjålet husguderne.
GEN.31.33	Laban begyndte eftersøgningen i Jakobs telt. Så fortsatte han i Leas og i de to tjenestepigers telte—uden at finde noget. Til sidst kom han til Rakels telt. 
GEN.31.34	Rakel havde taget husguderne og gemt dem i sin kamelsadel og sad nu oven på dem i sit telt. Derfor fandt Laban dem ikke, skønt han gennemsøgte teltet grundigt. 
GEN.31.35	Rakel havde sagt til ham: „Undskyld mig, far, at jeg ikke rejser mig for dig, men jeg har min menstruation.” Laban fandt altså ikke sine husguder.
GEN.31.36	Så blev Jakob vred og konfronterede Laban. „Hvad fandt du så?” spurgte han. 
GEN.31.37	„Hvorfor beskylder du mig for at have stjålet fra dig? Hvad har jeg begået, siden du jager mig, som om jeg var en forbryder? Nu da du har ledt overalt i min lejr, hvad har du så fundet, som tilhører dig? Læg det kun frem, så alle kan se, hvem af os, der har ret. Lad vores folk dømme os to imellem.” 
GEN.31.38	Så fortsatte han: „I 20 år har jeg været hos dig og taget mig af dine får og geder, så de har fået levedygtigt afkom. I al den tid har jeg aldrig taget en eneste af dine væddere. 
GEN.31.39	Og hvis nogle af dine får blev angrebet eller dræbt af rovdyr, kom jeg ikke bare og fortalte dig det. Nej, jeg tog selv tabet på mig og erstattede det. Du krævede endog erstatning for dyr, der blev stjålet—hvad enten det var min fejl eller ej. 
GEN.31.40	Jeg arbejdede samvittighedsfuldt for dig i dagens hede og udholdt nattens kulde, og ofte fik jeg ikke lukket et øje. 
GEN.31.41	I 20 lange år arbejdede jeg for dig—de 14 for at betale for dine to døtre, og de seks for at erhverve mig en hjord. Ti gange ændrede du mening for at snyde mig for min løn. 
GEN.31.42	Hvis ikke min farfar Abrahams og min far Isaks vældige Gud havde været med mig, ville du såmænd have sendt mig af sted med tomme hænder! Men Gud har bemærket din ondskab og mit ærlige arbejde—og i nat advarede han dig.”
GEN.31.43	Laban svarede Jakob: „Dine to koner er mine døtre, deres børn er mine børnebørn, og hjorden har du fra mig. Alt, hvad du har, har du fået af mig. Men hvad kan jeg gøre imod mine egne døtre og børnebørn? 
GEN.31.44	Lad os slutte en fredspagt og bevidne det med en stenhøj.”
GEN.31.45	Så tog Jakob en sten og rejste den som et monument, 
GEN.31.46	og han befalede sine mænd at samle flere sten og bygge en stenhøj. Derefter spiste de sammen ved stenhøjen. 
GEN.31.47+GEN.31.48	Laban kaldte højen Jegar-Sahaduta,
GEN.31.49	„Den skal også kaldes Mitzpa,
GEN.31.50	Selvom ingen andre ser det, hvis du behandler mine døtre dårligt eller tager andre koner, så ser Gud det!” 
GEN.31.51+GEN.31.52	Laban fortsatte: „Denne stenhøj skal stå imellem os som et vidne om vores gensidige løfte: At vi ikke vil overskride denne grænse med onde hensigter. 
GEN.31.53	Må vores forfædres Gud—din farfar Abrahams og min farfar Nakors Gud—straffe den af os, som bryder pagten.”
GEN.31.53	Så svor Jakob ved sin far Isaks mægtige Gud, at han ville overholde pagten, 
GEN.31.54	hvorefter han ofrede til Gud og indbød sine mænd til et festmåltid. Efter måltidet overnattede de der i bjergene.
GEN.32.1	Tidligt næste morgen kyssede Laban sine døtre og børnebørn farvel, gav dem sin velsignelse og rejste hjem igen. 
GEN.32.2	Da Jakob fortsatte sin rejse, kom Guds engle ham i møde. 
GEN.32.3	Da han fik øje på dem, udbrød han: „Gud har selv slået lejr her!” Derfor kaldte han stedet Mahanajim.
GEN.32.4+GEN.32.5	Jakob sendte nu nogle folk i forvejen med besked til Esau, hans bror, som havde sin lejr i Seirs bjerge i Edom: „Din tjener Jakob hilser dig ærbødigst! Indtil for nylig har jeg boet hos vores onkel Laban. 
GEN.32.6	Jeg har samlet mig en pæn flok køer, æsler, får, geder og mange slaver, både mænd og kvinder. Jeg har sendt disse folk i forvejen, for at du kan vide, at jeg snart kommer, og jeg håber, at du vil tage godt imod mig.”
GEN.32.7	Sendebudene kom tilbage med følgende besked: „Vi tog hen til din bror, og nu er han på vej herhen med 400 mand!” 
GEN.32.8	Jakob blev grebet af panik, og han besluttede at dele sin husstand og sine husdyr i to lejre, 
GEN.32.9	for han tænkte: „Hvis Esau angriber den ene gruppe, kan den anden vel reddes.”
GEN.32.10	Derefter bad han følgende bøn: „Åh, min farfar Abrahams og min far Isaks Gud. Åh Herre, du sagde jo, at jeg skulle vende tilbage til mit land og min slægt, og du lovede at være med mig og hjælpe mig! 
GEN.32.11	Jeg er overhovedet ikke værdig til den trofasthed og uendelige godhed, du gang på gang har vist mig. Da jeg i sin tid gik hjemmefra og satte over Jordanfloden, ejede jeg ikke stort andet end min rejsestav, men nu ejer jeg de her to store lejre. 
GEN.32.12	Åh, Herre, red mig fra Esau. Jeg er bange for, at han kommer og slår mig ihjel tillige med mine koner og børn. 
GEN.32.13	Men du har jo lovet at være med mig og gøre mine efterkommere talrige som sandet på stranden, der umuligt kan tælles!”
GEN.32.14	Jakob blev på det sted om natten, og han udvalgte følgende dyr som en gave til Esau: 
GEN.32.15	200 geder, 20 bukke, 200 får, 20 væddere, 
GEN.32.16	30 hunkameler med føl, 40 køer, 10 tyre, 20 hunæsler og 10 hanæsler. 
GEN.32.17	Så gav han sine slaver besked på at gå i forvejen med dyrene og sørge for en vis afstand mellem hver enkelt gruppe af dyr. 
GEN.32.18	Til de mænd, som førte den første gruppe, sagde han: „Når I møder Esau, og han spørger: ‚Hvor skal I hen? Hvem er jeres herre? Hvis er dyrene?’ 
GEN.32.19	skal I svare: ‚De tilhører din tjener Jakob og er en gave til hans herre, Esau. Han kommer selv bagefter.’ ” 
GEN.32.20	Dernæst sagde Jakob til de andre mænd, der skulle drive hver deres gruppe af dyr til Esau: „I skal alle sige det samme til Esau, når I ser ham. 
GEN.32.21	Og husk at sige: ‚Din tjener Jakob kommer lige bagved!’ ” Hans plan var at formilde Esau, før han mødte ham ansigt til ansigt. „Måske han så tager venligt imod mig,” tænkte han. 
GEN.32.22	Så blev gaverne sendt i forvejen, mens Jakob blev tilbage og gik til ro i lejren.
GEN.32.23+GEN.32.24	Senere på natten stod Jakob op og førte sine to koner, deres slavepiger og sine 11 sønner over floden Jabbok. Derefter bragte han også alle sine ejendele i sikkerhed på den anden side af floden. 
GEN.32.25	Men selv blev han alene tilbage. En mand kom hen til ham, og de begyndte en brydekamp, der varede indtil daggry. 
GEN.32.26	Da manden indså, at han ikke kunne få overtaget over Jakob, gav han ham et slag på hoften, så den gik af led. 
GEN.32.27	Så sagde han: „Lad mig gå, for det begynder at blive lyst!”
GEN.32.27	Men Jakob gispede: „Jeg slipper dig ikke, med mindre du velsigner mig!”
GEN.32.28	„Hvad er dit navn?” spurgte manden.
GEN.32.28	„Jakob,” svarede han.
GEN.32.29	„Du skal ikke længere hedde Jakob—men Israel,
GEN.32.30	„Hvad er 
GEN.32.30	„Hvorfor spørger du?” svarede manden. Så velsignede han ham der.
GEN.32.31	Jakob kaldte stedet Peniel,
GEN.32.32	Solen stod op, idet Jakob forlod Peniel, og han haltede på grund af slaget på hoften. 
GEN.32.33	Derfor undlader Israels folk den dag i dag at spise musklen ved hofteskålen. Det var nemlig der, Jakob blev ramt.
GEN.33.1	Jakob fik nu øje på Esau og de 400 mand et stykke borte. 
GEN.33.2	Straks stillede han sin familie op i en lang række, så slavepigerne og deres børn stod forrest, Lea og hendes børn i midten, og Rakel og Josef bagerst. 
GEN.33.3	Jakob selv gik foran de andre. Alt imens han nærmede sig sin bror, bøjede han sig til jorden for ham syv gange. 
GEN.33.4	Men Esau løb ham i møde, omfavnede ham hjerteligt og kyssede ham på kinden. De græd begge to. 
GEN.33.5	Så fik Esau øje på kvinderne og børnene, og han spurgte: „Hvem er alle de mennesker, du har med?”
GEN.33.5	„Det er den familie, som Gud i sin godhed har givet mig,” svarede Jakob. 
GEN.33.6	Så kom slavepigerne frem sammen med deres børn og bøjede sig til jorden. 
GEN.33.7	Derefter kom Lea med sine børn og bøjede sig til jorden. Til allersidst kom Rakel og Josef, og de bøjede sig også til jorden.
GEN.33.8	„Men hvad var det for nogle dyreflokke, jeg mødte på vejen?” spurgte Esau.
GEN.33.8	„Det var ment som en gave til dig, fordi jeg ville gøre dig venligt stemt,” svarede Jakob.
GEN.33.9	Men Esau svarede: „Kære bror, jeg har rigeligt i forvejen. Behold du kun dine gaver.”
GEN.33.10	„Tag nu imod min gave,” insisterede Jakob. „At se dit ansigt er som at se Guds ansigt, nu da du har taget vel imod mig. 
GEN.33.11	Gør mig den glæde at tage imod gaven som en velsignelse fra mig. Gud har været uendelig god imod mig—og jeg har mere end nok!” Da Jakob blev ved at presse ham, gav Esau til sidst efter og tog imod gaven.
GEN.33.12	„Lad os nu komme af sted,” sagde Esau. „Jeg følges med jer og viser vej.”
GEN.33.13	Men Jakob svarede: „Som du kan se, er nogle af børnene små—og der er en del små lam og kalve i hjorden. Hvis vi driver dem for hårdt, overanstrenger vi dem let, og der er risiko for, at de ikke kan klare det. 
GEN.33.14	Det er bedre, at du rider i forvejen. Så kan vi andre tage den med ro og slutte os til dig i Seir.”
GEN.33.15	„Godt,” sagde Esau, „men lad mig i det mindste efterlade nogle af mine mænd hos dig, så de kan beskytte jer og vise vej.”
GEN.33.15	„Det behøves ikke!” svarede Jakob. „Der er slet ingen grund til, at du skulle vise mig så stor venlighed!”
GEN.33.16	Så begyndte Esau samme dag hjemturen til Seir. 
GEN.33.17	Men Jakob og hans følge satte kursen mod Sukkot. Der byggede han hytter til sin familie og lavede indhegninger til dyrene. Derfor kaldes stedet Sukkot.
GEN.33.18	Efter den lange tur fra Paddan-Aram ankom Jakob til sidst i god behold til byen Sikem i Kanaʼans land, og han slog lejr på en grund lidt øst for byen, 
GEN.33.19	som han købte for 100 sølvstykker af Hamors sønner. En af sønnerne hed Sikem. 
GEN.33.20	Og han byggede et alter der, som han kaldte El-Elohe-Israel.
GEN.34.1	En dag gik Leas datter Dina ud for at besøge nogle af de unge piger, som boede der på stedet. 
GEN.34.2	Men da Sikem, der var søn af hivvitten Hamor, som var byens konge, fik øje på hende, greb han fat i hende og voldtog hende. 
GEN.34.3	Han blev dybt forelsket i hende og forsøgte at vinde hendes kærlighed. 
GEN.34.4	Han sagde derfor til sin far: „Den pige vil jeg giftes med! Hjælp mig med at få hende!”
GEN.34.5	Jakob fik hurtigt at vide, at hans datter var blevet vanæret, men da hans sønner var ude for at passe dyrene, ville han ikke foretage sig noget, før de kom hjem igen.
GEN.34.6	Sikems far, Hamor, begav sig på vej hen til Jakob sammen med sin søn for at få en aftale. 
GEN.34.7	Jakobs sønner var kommet hjem fra marken, så snart de hørte, hvad der var sket. De var chokerede og rasende over, at Sikem havde været så skamløs og voldtaget deres søster og derved havde bragt skam over hende og hele Jakobs familie. 
GEN.34.8	Hamor fremkom nu med sit ærinde over for dem: „Min søn Sikem er forelsket i din datter. Han kan slet ikke vente med at få hende til kone. Vær rar og lad ham gifte sig med hende!” 
GEN.34.9+GEN.34.10	Så tilføjede han: „I øvrigt vil jeg indbyde dig og dine folk til at slå jer ned her iblandt os, så jeres døtre kan gifte sig med vores sønner, og vores døtre med jeres sønner. I må slå jer ned, hvor I har lyst, og færdes frit iblandt os og blive velstående folk.”
GEN.34.11	Sikem tog derefter ordet, og henvendt til Dinas far og brødre sagde han: „Vis mig godhed og lad mig gifte mig med Dina! Jeg vil give jer hvad som helst, I beder om! 
GEN.34.12	Uanset hvor stor en brudepris eller anden gave, I forlanger, er jeg villig til at betale—hvis I blot vil give mig pigen!”
GEN.34.13	Men Dinas brødre gav Sikem og Hamor et listigt svar på grund af det, Sikem havde gjort imod deres søster. De sagde: 
GEN.34.14	„Det kan vi umuligt gå med til, for du er ikke omskåret. Det ville være en stor skam for en kvinde fra vores familie at gifte sig med en mand som dig. 
GEN.34.15	Men hvis alle jeres mænd vil blive omskåret som os, 
GEN.34.16	har vi ikke noget imod giftermål med jer. Så slår vi os gerne ned her og bliver ét med jer. 
GEN.34.17	Men hvis I ikke vil gå ind på det forslag, tager vi vores søster og rejser herfra.”
GEN.34.18	Hamor og Sikem gik straks ind på forslaget. 
GEN.34.19	Sikem ville ingen tid spilde, for han var meget forelsket i Dina. Han var også den, der havde mest at sige i sin familie. 
GEN.34.20	Hamor og Sikem fremlagde nu forslaget for byens ledere, som samledes på pladsen ved byporten.
GEN.34.21	„Disse folk er vores venner,” begyndte de. „Lad os indbyde dem til at slå sig ned iblandt os og leve af deres erhverv som alle andre. Landet er jo stort nok til at rumme dem, og deres unge og vores unge kan gifte sig med hinanden. 
GEN.34.22	Men de vil kun blive her på den betingelse, at alle vores mænd bliver omskåret, lige som de er. 
GEN.34.23	Hvis vi accepterer, bliver alle deres husdyr og anden ejendom i sidste ende vores. Lad os gå ind på deres betingelse, så de bliver boende hos os.”
GEN.34.24	Forslaget blev accepteret, og alle mændene i byen blev omskåret. 
GEN.34.25	Men to dage senere, da de alle lå med feber og smerter, greb to af Dinas brødre, Simeon og Levi, deres sværd og gik uhindret ind i byen og dræbte samtlige mænd— 
GEN.34.26	deriblandt også Hamor og Sikem. Så hentede de Dina i Sikems hus og vendte tilbage til lejren med hende. 
GEN.34.27	Derefter gik alle Jakobs sønner ind og plyndrede byen, hvor deres søster var blevet voldtaget. 
GEN.34.28	De tog alle får og køer og æsler i byen og på markerne udenfor. 
GEN.34.29	Alt, der havde nogen værdi, tog de, og kvinderne og børnene tog de til fange.
GEN.34.30	Men Jakob bebrejdede Simeon og Levi, hvad de havde gjort. „I har gjort mig meget upopulær!” sagde han. „Nu kan jeg takke jer for, at landets indbyggere, kanaʼanæerne og perizzitterne, er blevet mine fjender. Vi er jo ikke ret mange, så hvis de slår sig sammen og angriber os, er det ude med os.”
GEN.34.31	„Synes du måske, at Sikem skulle have lov til at behandle vores søster som en luder?” indvendte de vredt.
GEN.35.1	Derpå sagde Gud til Jakob: „Nu skal du tage videre til Betel og slå lejr der. Du skal bygge et alter og tilbede mig der, for jeg er den Gud, som viste sig for dig, dengang du var på flugt fra din bror, Esau.”
GEN.35.2	Med det samme gav Jakob besked til sin familie og hele sin husstand: „Tilintetgør alle jeres afgudsfigurer, vask jer grundigt og skift tøj. 
GEN.35.3	Vi tager til Betel, og der vil jeg rejse et alter for den Gud, som hørte min bøn, da jeg var i vanskeligheder—den Gud, som også var med mig på min lange rejse.” 
GEN.35.4	Så gav de Jakob alle deres afguder og øreringe, og han begravede det hele under det store egetræ udenfor byen Sikem.
GEN.35.5	Derefter brød de op og begav sig på vej. Gud gjorde indbyggerne i alle de omkringliggende byer rædselsslagne, så de ikke forfulgte dem. 
GEN.35.6	Jakob og hans folk ankom nu til Luz, det senere Betel, i Kanaʼan. 
GEN.35.7	Der byggede Jakob et alter og kaldte det El-Betel,
GEN.35.8	Kort tid efter døde Rebekkas gamle barnepige, Debora, og hun blev begravet under egetræet i dalen neden for Betel. Siden den tid kaldte man træet „Grædeegen”.
GEN.35.9	Gud havde nu vist sig for Jakob to gange, den anden gang, da han var på vej hjem fra Paddan-Aram. Dengang havde Gud velsignet ham 
GEN.35.10	og sagt: „Dit navn er godt nok Jakob. Men det skal du ikke længere kaldes. Du skal hedde Israel!” Det var altså dengang, Jakob fik navnet Israel.
GEN.35.11	Her i Betel viste Gud sig igen for Jakob og gentog sit tidligere løfte:
GEN.35.12	Det løfte om land, som jeg gav til Abraham og Isak, giver jeg også til dig og dine efterkommere.” 
GEN.35.13	Så steg Gud op fra det sted, hvor han havde talt til Jakob. 
GEN.35.14	Jakob havde rejst en mindesten på dette sted, hvor Gud nu igen havde vist sig for ham, og som et drikoffer til Gud hældte han vin ud over mindestenen og salvede den med olivenolie. 
GEN.35.15	Grunden til, at Jakob kaldte stedet Betel,
GEN.35.16	Jakob og hans familie forlod nu Betel og rejste videre mod Efrat, det senere Betlehem. På vejen dertil fik Rakel stærke fødselsveer. 
GEN.35.17	Under den meget vanskelige fødsel sagde jordemoderen: „Du skal ikke være bange, du har fået endnu en søn.” 
GEN.35.18	Rakel overlevede dog ikke fødslen, men lige inden hun døde, gav hun ham navnet Benoni.
GEN.35.19	Da Rakel var død, blev hun begravet ved vejen til Betlehem, som dengang hed Efrat. 
GEN.35.20	Jakob rejste en mindesten på graven, og den står der den dag i dag.
GEN.35.21	Så fortsatte Jakob sin rejse og slog lejr på den anden side af Migdal-Eder. 
GEN.35.22	Det var, mens de opholdt sig der, at Ruben gik i seng med sin fars slavehustru, Bilha, og Jakob fik det at vide.
GEN.35.22	Her følger navnene på Jakobs 12 sønner. 
GEN.35.23	Hans sønner med Lea var: Ruben (den førstefødte), Simeon, Levi, Juda, Issakar og Zebulon. 
GEN.35.24	Hans sønner med Rakel var: Josef og Benjamin. 
GEN.35.25	Hans sønner med Bilha, Rakels tjenestepige, var: Dan og Naftali. 
GEN.35.26	Hans sønner med Zilpa, Leas tjenestepige, var: Gad og Asher. Disse sønner fik han under sin landflygtighed i Paddan-Aram.
GEN.35.27	Omsider nåede Jakob frem til sin far, Isak, i Mamre, tæt ved Kirjat-Arba, som nu hedder Hebron, hvor også Abraham havde boet. 
GEN.35.28+GEN.35.29	Isak døde kort tid efter i en alder af 180 år, meget gammel og mæt af dage. Hans sønner, Esau og Jakob, begravede ham.
GEN.36.1	Det følgende er Esaus historie, han som også blev kaldt Edom:
GEN.36.2	Esau giftede sig med to kanaʼanæiske piger: Ada, en datter af hittitten Elon, og Oholibama, en datter af Ana og barnebarn af hivvitten Zibon. 
GEN.36.3	Han giftede sig også med sin kusine Basemat, en datter af Ishmael og søster til Nebajot. 
GEN.36.4	Esau og Ada fik en søn, der blev kaldt Elifaz. Esau og Basemat fik en søn, der blev kaldt Reuel. 
GEN.36.5	Esau og Oholibama fik tre sønner, der fik navnene Jeush, Jalam og Kora. Alle disse sønner blev født i Kanaʼans land.
GEN.36.6	Senere tog Esau sine koner, sine sønner, sine døtre, hele sin husstand og besætning og alt, hvad han havde samlet sig i Kanaʼans land, og flyttede til et andet land af frygt for sin bror Jakob. 
GEN.36.7	Deres husdyr var jo også blevet alt for mange til, at de som fremmede kunne bo samme sted som de fastboende. Der var slet ikke græs nok. 
GEN.36.8	Esau slog sig derfor ned i Seirs bjergland.
GEN.36.9	Her følger en liste over Esaus efterkommere, edomitterne, som bor i Seirs bjergland:
GEN.36.10+GEN.36.11+GEN.36.12+GEN.36.13	Ada fødte som sagt Esau en søn, der fik navnet Elifaz, og han fik fem sønner: Teman, Omar, Zefo, Gatam og Kenaz. Elifaz havde også en kone, som hed Timna, og med hende fik han sønnen Amalek.
GEN.36.10+GEN.36.11+GEN.36.12+GEN.36.13	Esau og hans kone Basemat fik sønnen Reuel, og han fik fire sønner: Nahat, Zerach, Shamma og Mizza.
GEN.36.14	Esaus kone Oholibama, en datter af Zibons søn Ana, fødte tre sønner: Jeush, Jalam og Kora.
GEN.36.15+GEN.36.16	Esaus sønner og sønnesønner blev stamfædre for de forskellige stammer blandt Edoms folk. De stammer, der er kendt under navnene Teman, Omar, Zefo, Kenaz, Kora, Gatam og Amalek, nedstammer alle fra Elifaz, Esaus og Adas ældste søn.
GEN.36.17	De stammer, der er kendt under navnene Nahat, Zerach, Shamma og Mizza, nedstammer alle fra Reuel, Esaus og Basemats søn.
GEN.36.18+GEN.36.19	Desuden er der stammerne Jeush, Jalam og Kora, opkaldt efter de sønner, som Esau fik med sin kone Oholibama, Anas datter.
GEN.36.20+GEN.36.21	Her følger en liste med navnene på de stammer, som oprindeligt boede i Seirs land: Lotan, Shobal, Zibon, Ana, Dishon, Etzer og Dishan. De er efterkommere af og har navn efter horitten Seirs sønner.
GEN.36.22	Lotan, Seirs søn, havde følgende sønner: Hori og Hemam. Lotan havde også en søster ved navn Timna.
GEN.36.23	Shobals sønner hed Alvan, Manahat, Ebal, Shefo og Onam.
GEN.36.24	Zibons sønner hed Ajja og Ana. Det var Ana, som opdagede en varm kilde i ørkenen, dengang han vogtede sin fars æsler. 
GEN.36.25	Anas børn var sønnen Dishon og datteren Oholibama. 
GEN.36.26	Dishons sønner hed Hemdan, Eshban, Jitran og Keran.
GEN.36.27	Etzers sønner hed Bilhan, Zaʼavan og Akan.
GEN.36.28	Dishans sønner hed Utz og Aran.
GEN.36.29+GEN.36.30	Horitternes stammer i Seirs land hed altså: Lotan, Shobal, Zibon, Ana, Dishon, Etzer og Dishan.
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Endnu før der var konger i Israel, herskede følgende konger i det, der nu hedder Edom: Først Bela, Beors søn, fra byen Dinhaba. Da han døde, efterfulgtes han af Jobab, Zerachs søn fra Botzra. Da Jobab døde, efterfulgtes han af Husham fra temanitternes område. Da Husham døde, blev Hadad konge. Han var søn af Bedad og kom fra byen Avit. Det var ham, der besejrede midjanitternes hær i Moabs land. Da Hadad døde, blev Samla fra Masreka konge. Da han døde, blev Shaul fra flodbyen Rehobot konge. Da han døde, blev Baʼal-Hanan, Ahbors søn, konge. Da han døde, blev Hadar fra Pau konge. Hans kone hed Mehetabel og var datter af Matred, som igen var datter af Mezahab.
GEN.36.40	Slægtsoverhovederne i Esaus slægt hed Timna, Alva, Jetet, 
GEN.36.41	Oholibama, Ela, Pinon, 
GEN.36.42	Kenaz, Teman, Mibzar, 
GEN.36.43	Magdiel og Iram. Det område, som hver enkelt slægt boede i, overtog efterhånden slægtens navn.
GEN.37.1	Jakob slog sig nu ned i Kanaʼans land, hvor også hans far havde vandret omkring med sin teltlejr. 
GEN.37.2	Det følgende er historien om, hvad der siden skete med Jakob og hans familie.
GEN.37.2	Da Jakobs søn Josef var 17 år gammel, vogtede han tit sin fars får sammen med sine halvbrødre, de sønner, hans far havde fået med Bilha og Zilpa. Josef fortalte ofte sin far, hvad hans ældre brødre foretog sig ude på marken.
GEN.37.3	Jakob elskede Josef højere end sine andre sønner, fordi han havde fået ham i sin alderdom. En dag forærede han Josef en fornem lang kjortel i flotte farver. 
GEN.37.4	Brødrene kunne ikke undgå at lægge mærke til, hvordan deres far forkælede Josef, og derfor hadede de ham og talte aldrig pænt til ham.
GEN.37.5	En nat havde Josef en mærkelig drøm, og han fortalte straks sine brødre om den.
GEN.37.6	„Nu skal I høre, hvad jeg har drømt!” sagde han. „Jeg drømte, 
GEN.37.7	at vi var ude på marken for at binde kornet i neg. Mit neg rejste sig op og blev stående, mens jeres neg, der stod rundt om mit, bøjede sig til jorden for det.”
GEN.37.8	„Nå, du tror måske, at du skal være herre over os?” sagde hans brødre hånligt. Og på grund af den drøm hadede de ham endnu mere.
GEN.37.9	Senere fik Josef endnu en drøm fra Gud, og han fortalte den til sine brødre. „Hør, hvad jeg nu har drømt!” sagde han. „Den her gang bøjede solen og månen og 11 stjerner sig for mig.” 
GEN.37.10	Den sidste drøm fortalte han også til sin far, men hans far skældte ham ud: „Hvad bilder du dig ind? Skal både jeg og din mor og dine brødre komme og bøje os til jorden for dig?” 
GEN.37.11	Josefs brødre kunne ikke skjule deres misundelse, men hans far blev ved med at spekulere over, hvad den drøm mon kunne betyde.
GEN.37.12	Kort efter tog Josefs brødre af sted for at vogte deres fars fåreflokke ved Sikem. 
GEN.37.13+GEN.37.14	Da de havde været borte i nogen tid, sagde Jakob til Josef: „Dine brødre er i Sikem med fårene. Tag derud og se, hvordan det går med dem, og hvordan dyrene har det, og kom så tilbage og fortæl mig det.”
GEN.37.13+GEN.37.14	„Det skal jeg nok, far,” svarede Josef.
GEN.37.13+GEN.37.14	Så tog han af sted fra lejren i Hebrondalen og kom til Sikem. 
GEN.37.15	Dér var der en mand, som lagde mærke til, at han gik omkring på sletten.
GEN.37.15	„Hvem leder du efter?” spurgte manden.
GEN.37.16	„Mine brødre og deres får,” svarede Josef. „Har du set noget til dem?”
GEN.37.17	„Ja,” sagde manden, „men de er for længst brudt op herfra. Jeg hørte dem sige, at de ville tage til Dotan.” Så fortsatte Josef til Dotan, hvor han ganske rigtigt fandt dem.
GEN.37.18	Da Josefs brødre fik øje på ham langt borte, snakkede de indbyrdes om, hvordan de kunne få ham slået ihjel.
GEN.37.19	„Se! Der kommer den drømmer!” var der en, der udbrød. 
GEN.37.20	„Kom, lad os slå ham ihjel,” sagde en anden. „Bagefter kan vi smide liget i en af de udtørrede brønde og sige til far, at han er blevet ædt af et rovdyr. Så er det i hvert fald slut med hans drømmerier!”
GEN.37.21	Men Ruben ønskede at redde Josefs liv, så han sagde. „Nej, I må ikke slå ham ihjel. 
GEN.37.22	Det er nok at smide ham i brønden derhenne på marken. I må ikke gøre ham noget ondt.” Det var nemlig Rubens hensigt senere at tage Josef op af brønden og aflevere ham i god behold til faderen. 
GEN.37.23	Da Josef nåede hen til brødrene, rev de den fine kjortel af ham 
GEN.37.24	og kastede ham i den udtørrede brønd. 
GEN.37.25	Derefter satte de sig ned i græsset for at spise. Pludselig fik de øje på en karavane et stykke borte. Det var ishmaelitter, der fragtede gummi, krydderier og urter fra Gilead til Egypten. 
GEN.37.26+GEN.37.27	„Se!” sagde Juda til de andre brødre. „Der kommer nogle ishmaelitter. Hvad med at sælge Josef til dem? Det er ikke så godt at slå ham ihjel, for så skal vi til at skjule drabet bagefter. Han er trods alt vores bror.” Det forslag syntes de godt om, 
GEN.37.28	så da de midjanitiske
GEN.37.29	Ruben havde ikke været til stede, dengang brødrene solgte Josef, så da han kom hen til brønden, var Josef forsvundet. Da blev Ruben så fortvivlet, at han rev sit tøj i stykker. Han løb tilbage til brødrene 
GEN.37.30	og råbte: „Drengen er væk! Hvad i alverden skal jeg nu stille op?”
GEN.37.31	Så slagtede brødrene en ged, kom noget af gedens blod på Josefs kjortel 
GEN.37.32	og bragte den smukke kjortel til deres far for at lade ham identificere den. „Vi fandt den på marken,” forklarede de. „Er det ikke Josefs kjortel?”
GEN.37.33	Jakob genkendte den øjeblikkelig og hulkede: „Jo, det er min søns kjortel! Der er ingen tvivl: Han er blevet flået ihjel og ædt af et vildt dyr!” 
GEN.37.34	Straks rev Jakob af sorg sit tøj i stykker og klædte sig i sækkelærred, og således sørgede han over sin søn i mange dage. 
GEN.37.35	Alle hans sønner og døtre gjorde, hvad de kunne for at trøste ham, men det var ingen nytte til. „Lad mig dø af sorg og komme ned i dødsriget til min søn!” udbrød han og brast i gråd.
GEN.37.36	I mellemtiden var de midjanitiske købmænd kommet til Egypten, hvor de solgte Josef til Potifar, som var en højtstående embedsmand ved kong Faraos hof og øverstbefalende for livvagten.
GEN.38.1	Omkring den tid rejste Juda hjemmefra og flyttede til Adullam, hvor han boede hos en mand ved navn Hira. 
GEN.38.2	Der mødte han en kanaʼanæisk pige—en datter af Shua—og giftede sig med hende. 
GEN.38.3	Snart blev hun gravid og fødte en søn, som hun kaldte Er. 
GEN.38.4	Senere blev hun igen gravid og fødte en søn, som hun kaldte Onan. 
GEN.38.5	Derefter fødte hun endnu en søn, som hun kaldte Shela. På det tidspunkt boede de i Kezib.
GEN.38.6	Da Er var blevet voksen, fandt Juda en kone til ham. Hun hed Tamar. 
GEN.38.7	Men Er var en ond mand, og derfor lod Herren ham dø. 
GEN.38.8	Da sagde Juda til Ers bror Onan: „Gift dig med Tamar, og opfyld din forpligtelse til din afdøde bror, så han kan få en arving.”
GEN.38.9	Men Onan vidste, at hans første barn med Tamar ikke ville blive regnet for hans eget. Så hver gang han gik i seng med hende, sørgede han for at spilde sin sæd på jorden. På den måde nægtede han at skaffe sin afdøde bror en arving. 
GEN.38.10	Det blev Herren vred over, og derfor lod han også Onan dø.
GEN.38.11	Da sagde Juda til sin svigerdatter Tamar: „Rejs hjem til dine forældre og lev som enke, indtil min søn Shela bliver gammel nok til at gifte sig med dig.” Juda var nemlig bange for, at hans yngste søn også skulle dø ligesom de to andre, hvis han blev gift med hende. Så rejste Tamar hjem til sine forældre.
GEN.38.12	Nogen tid efter døde Judas kone. Da sørgetiden var overstået, tog Juda og hans ven, adullamitten Hira, af sted til Timna for at overvåge fåreklipningen. 
GEN.38.13	Da Tamar hørte, at hendes svigerfar var på vej til fåreklipningen i Timna, 
GEN.38.14	lagde hun sit enketøj til side, hyllede sig i et slør, så det skjulte hendes ansigt og satte sig ved vejen, der førte ind til landsbyen Enajim på vej til Timna. Hun var nemlig godt klar over, at hun aldrig ville blive gift med Shela, som i mellemtiden var blevet voksen.
GEN.38.15	Da Juda kom forbi og fik øje på hende, troede han, at hun var prostitueret, fordi hendes slør dækkede hele ansigtet. 
GEN.38.16	Han gik hen til hende og spurgte, om han måtte ligge med hende, uden at vide, at hun var hans svigerdatter.
GEN.38.16	„Hvor meget vil du give mig for det?” spurgte hun.
GEN.38.17	„Jeg kan sende dig et gedekid,” svarede han.
GEN.38.17	„Hvad giver du mig i pant, så jeg kan være sikker på, at du sender det?” spurgte hun.
GEN.38.18	„Hvad vil du have?” spurgte han tilbage.
GEN.38.18	„Giv mig dit segl og snoren, som det hænger i, og så den vandrestav, du har i hånden,” svarede hun. Så gav han hende tingene, og hun lå med ham og blev gravid. 
GEN.38.19	Bagefter gik hun hjem, tog sløret af og skiftede til sit enketøj.
GEN.38.20	Juda bad nu sin ven, adullamitten Hira, om at bringe gedekiddet til hende og samtidig hente de ting tilbage, som han havde givet i pant, men Hira kunne ikke finde hende. 
GEN.38.21	Til sidst spurgte han nogle mænd i byen: „Hvor bor den prostituerede, som sad ved vejen uden for byen?”
GEN.38.21	„Der har aldrig været en prostitueret på det sted,” svarede de. 
GEN.38.22	Så vendte Hira tilbage til Juda og fortalte, at han ikke kunne finde pigen, og at mændene havde sagt, der ikke var nogen prostitueret der.
GEN.38.23	„Så lad hende beholde sit pant,” sagde Juda. „Vi gjorde i hvert fald, hvad vi kunne. Hvis vi går tilbage igen, bliver vi da helt til grin.”
GEN.38.24	Omkring tre måneder senere fik Juda at vide, at hans svigerdatter Tamar var blevet gravid som følge af prostitution.
GEN.38.24	„Tag hende uden for byen og brænd hende!” sagde Juda.
GEN.38.25	Men da de førte hende ud til bålet, sendte hun følgende besked til sin svigerfar: „Det er ejeren af dette segl, denne snor og denne vandrestav, der har gjort mig gravid. Se godt efter! Genkender du pantet?”
GEN.38.26	Juda måtte indrømme, at tingene tilhørte ham. Da tilstod han: „Hun har retten på sin side, for jeg opfyldte ikke mit løfte og gav hende ikke til min søn Shela.” Men han lå aldrig med hende igen.
GEN.38.27	Da tidspunktet kom, hvor hun skulle føde, viste det sig, at det var tvillinger. 
GEN.38.28	Under presseveerne kom der en hånd frem, og jordemoderen bandt en rød snor om hånden for at markere, hvem der var kommet først. 
GEN.38.29	Men barnet trak hånden tilbage, og det var den anden, som blev født først. „Som han dog bryder igennem,” udbrød jordemoderen, og derfor gav man ham navnet Peretz.
GEN.38.30	Bagefter blev drengen med den røde snor om håndleddet født. Han kom til at hedde Zerach.
GEN.39.1	Efter at Josef var bragt til Egypten af ishmaelitterne, blev han som nævnt købt af Potifar, der var chef for egypterkongens livvagt. 
GEN.39.2	Herren velsignede Josef og hans arbejde i hans egyptiske herres hus. Alting lykkedes for ham. 
GEN.39.3	Selv Potifar indså, at Josef var under Herrens særlige velsignelse, da alting åbenbart lykkedes for ham. 
GEN.39.4	Derfor valgte Potifar hurtigt Josef som sin personlige tjener, lod ham bestyre hele sin ejendom og gav ham ansvaret for alle sine forretningsforetagender. 
GEN.39.5	Straks begyndte Herren for Josefs skyld at velsigne Potifar og alt, hvad han ejede, både hans landbrug og hans husholdning. 
GEN.39.6	Til sidst overlod Potifar hele ansvaret for sin ejendom til Josef og bekymrede sig ikke om noget som helst—udover den mad, han spiste.
GEN.39.6	Josef var velbygget og så godt ud, 
GEN.39.7	og det varede ikke længe, før hans herres kone sendte ham lange blikke. En dag sagde hun: „Kom og gå i seng med mig!” 
GEN.39.8	Men Josef afviste hendes tilnærmelser. „Min herre har fuld tillid til mig og har givet mig ansvar for alt, hvad han ejer, 
GEN.39.9	og samme autoritet, som han selv har,” sagde han til hende. „Jeg har adgang til alt, hvad han har—bortset fra dig, for du er hans kone. Hvordan skulle jeg da kunne gøre noget så usselt? Det ville være en stor synd mod Gud!”
GEN.39.10	Dag efter dag blev hun ved med at friste ham, men han nægtede at gå i seng med hende og i det hele taget at have noget med hende at gøre. 
GEN.39.11	Men en dag, da han som sædvanlig kom ind i huset for at arbejde, og der ingen andre tjenestefolk var i nærheden, 
GEN.39.12	greb hun fat i hans kjortel. „Kom og lig med mig!” beordrede hun. Men Josef rev sig løs og flygtede ud af huset, og hun stod tilbage med hans kjortel i hånden. 
GEN.39.13	Da hun så, at hun havde hans kjortel, fik hun en idé: 
GEN.39.14+GEN.39.15	Hun begyndte at skrige! Og tjenestefolkene kom straks løbende for at se, hvad der var på færde. „Har min mand bragt den elendige hebræer hertil for at vanære mig?” hulkede hun. „Han forsøgte at voldtage mig—men da jeg begyndte at skrige, flygtede han. Se, her er hans kjortel!”
GEN.39.16	Hun beholdt kjortlen, og da hendes mand om aftenen kom hjem, 
GEN.39.17	fortalte hun ham samme historie. „Den hebræiske slave, som du har bragt hertil, trængte ind til mig og forsøgte at voldtage mig! 
GEN.39.18	Men jeg skreg, og han flygtede så hurtigt, at han ikke nåede at få sin kjortel med.”
GEN.39.19	Da Potifar hørte, hvad hun fortalte, blev han rasende. 
GEN.39.20	Han arresterede Josef og kastede ham i det fængsel, hvor kongens fanger sad. 
GEN.39.21	Men også der var Herren med Josef, så han hurtigt blev ven med fængselsinspektøren. 
GEN.39.22	Inden længe fik han ansvaret for de andre fanger og for alle aktiviteterne i fængslet. 
GEN.39.23	Fængselsinspektøren havde ikke længere noget at bekymre sig om, for Josef tog sig af det hele. Herren var med Josef, og alting lykkedes for ham.
GEN.40.1	Nogen tid senere skete det, at kongen blev vred på sin hofbager og sin mundskænk. 
GEN.40.2	Han blev så vred, 
GEN.40.3	at han satte dem i fængsel, det samme fængsel, hvor Josef var. 
GEN.40.4	De sad inde i nogen tid, og fængselsinspektøren satte Josef til at have opsyn med dem.
GEN.40.5	En nat havde både hofbageren og mundskænken en drøm, og hver drøm havde sin egen betydning. 
GEN.40.6	Næste morgen, da Josef kom ind til dem, bemærkede han, at de to mænd virkede mere mismodige end normalt.
GEN.40.7	„Hvorfor er I så triste i dag?” spurgte han.
GEN.40.8	„Vi havde nogle underlige drømme i nat,” forklarede de, „men der er ingen, som kan tyde dem for os.”
GEN.40.8	„Drømmetydning er Guds sag!” sagde Josef. „Fortæl mig, hvad I drømte.”
GEN.40.9	Først fortalte mundskænken sin drøm: „I drømmen så jeg en vinstok. 
GEN.40.10	Den havde tre grene, som begyndte at skyde knopper, og senere fik den blomster. Snart var der også klaser af modne druer på den. 
GEN.40.11	Jeg stod med Faraos vinbæger i hånden, så jeg tog drueklaserne og pressede saften ud i bægeret, og rakte det til Farao.”
GEN.40.12	„Jeg ved godt, hvad den drøm betyder,” sagde Josef. „De tre grene betyder tre dage. 
GEN.40.13	Inden tre dage vil Farao føre dig ud af fængslet og give dig dit gamle job tilbage, så du igen rækker ham bægeret som før, da du var hans mundskænk. 
GEN.40.14	Når det så går dig godt igen, vil jeg bede dig om at huske mig og lægge et godt ord ind for mig hos Farao, så jeg kan komme ud herfra. 
GEN.40.15	Jeg har ikke gjort noget forkert. Jeg blev kidnappet fra hebræernes land, og her i Egypten har jeg heller ikke gjort noget, man kunne sætte mig i fængsel for.”
GEN.40.16	Da hofbageren hørte den positive tydning af den første drøm, fortalte han også sin drøm til Josef. „I drømmen bar jeg tre kurve med brød på hovedet,” sagde han. 
GEN.40.17	„I den øverste kurv var der alle mulige slags bagværk til Faraos bord, men fuglene kom og spiste det hele!”
GEN.40.18	„Nu skal jeg sige dig, hvad den drøm betyder,” sagde Josef. „De tre kurve betyder tre dage. 
GEN.40.19	Inden tre dage vil Farao føre dig ud af fængslet—men så vil han hugge hovedet af dig og hænge dig op på en pæl, så fuglene kan komme og æde din krop.”
GEN.40.20	To
GEN.40.21	Mundskænken fik sit tidligere embede tilbage, så han igen rakte Farao bægeret. 
GEN.40.22	Men bageren lod han henrette, som Josef havde forudsagt. 
GEN.40.23	Mundskænken glemte imidlertid alt om Josef i fængslet.
GEN.41.1	To år senere drømte Farao en nat, at han stod på Nilens bred. 
GEN.41.2	Pludselig kom der syv smukke og fede køer op af floden og gav sig til at græsse på flodbredden. 
GEN.41.3	Derefter kom der endnu syv køer op af floden, men de var grimme og magre. De stillede sig ved siden af de syv første køer på flodbredden, 
GEN.41.4	og de syv grimme og magre køer åd de syv smukke og fede køer. I samme øjeblik vågnede Farao.
GEN.41.5	Lidt efter faldt han igen i søvn og havde en anden drøm. Denne gang så han syv fulde og modne aks vokse frem på et og samme strå. 
GEN.41.6	Pludselig voksede der syv aks mere frem på strået, men de var tynde og helt indtørrede af østenvinden. 
GEN.41.7	De visne aks opslugte de fulde aks. Da vågnede Farao og blev klar over, at han havde drømt noget betydningsfuldt.
GEN.41.8	Drømmene bekymrede ham, så om morgenen sendte han bud efter alle Egyptens vise mænd og drømmetydere og fortalte dem, hvad han havde drømt. Men ingen af dem kunne tyde drømmene for ham. 
GEN.41.9	Da tog mundskænken ordet: „Jeg er kommet i tanker om noget, der skete for længe siden,” sagde han til Farao. 
GEN.41.10	„Dengang du var vred på hofbageren og mig og kastede os i fængsel, 
GEN.41.11	da skete det en nat, at både bageren og jeg havde en drøm, og begge drømme havde en betydning. 
GEN.41.12	I fængslet var der en ung hebræisk slave, som arbejdede for livvagtens øverstbefalende. Ham fortalte vi vores drømme, og han tydede dem for os. 
GEN.41.13	Og det gik nøjagtig, som han sagde: Jeg fik mit gamle job tilbage, og hofbageren blev henrettet.”
GEN.41.14	Farao sendte straks bud efter Josef. Han blev hurtigt taget ud af fængslet, blev barberet og fik pænt tøj på. Så blev han ført frem for Farao. 
GEN.41.15	„I nat havde jeg en drøm,” begyndte Farao. „Ingen af de her mænd kan tyde den, men jeg har hørt, at du kun behøver at høre en drøm, så kan du tyde den.”
GEN.41.16	„Jeg kan ikke tyde drømme,” svarede Josef, „men Gud vil åbenbare for Farao, hvad drømmen betyder.”
GEN.41.17	Så fortalte Farao ham sin drøm. „Jeg stod ved Nilens bred,” sagde han. 
GEN.41.18	„Pludselig så jeg syv fede og velplejede køer stige op af floden, og de begyndte straks at græsse på bredden. 
GEN.41.19	Bagefter steg der syv magre og forsømte køer op af floden, de var så radmagre, at jeg aldrig har set noget lignende i hele Egypten. 
GEN.41.20	Og de magre og grimme køer åd de syv fede køer, 
GEN.41.21	men da de havde ædt dem, var de stadig lige magre. Så vågnede jeg.”
GEN.41.22	„Lidt senere havde jeg endnu en drøm,” fortsatte Farao. „Denne gang så jeg syv fulde og modne aks på et og samme strå. 
GEN.41.23	Men lidt efter skød der syv tynde og visne aks frem på strået, helt udtørrede af østenvinden. 
GEN.41.24	Og de visne aks opslugte de fulde aks. Jeg har fortalt de to drømme til drømmetyderne, men ingen af dem kunne tyde dem for mig.”
GEN.41.25	„Begge drømme betyder det samme,” sagde Josef. „Gennem dem har Gud ladet Farao vide, hvad der vil ske i den nærmeste fremtid. 
GEN.41.26	De syv fede køer og de syv fulde aks svarer til hinanden. De betyder syv gode år. 
GEN.41.27	De syv magre køer og de syv visne aks svarer ligeledes til hinanden. De betyder syv år med hungersnød. 
GEN.41.28	Som jeg sagde før, har Gud med disse drømme afsløret for Farao, hvad han vil gøre i den nærmeste fremtid: 
GEN.41.29	I de næste syv år vil hele Egypten opleve stor overflod, 
GEN.41.30	men bagefter kommer der en syvårig periode med hungersnød, og man vil glemme, at der var overflod i Egypten. Hungersnøden vil hærge hele jorden. 
GEN.41.31	Man vil glemme overfloden, fordi hungersnøden bliver så hård. 
GEN.41.32	At Farao drømte to gange, betyder, at Guds beslutning står fast og at det, han har vist Farao, snart vil ske. 
GEN.41.33	Derfor vil jeg foreslå, at Farao finder en klog og dygtig mand og lader ham administrere et landsomfattende projekt. 
GEN.41.34	Udnævn derefter embedsmænd i alle distrikter med ansvar for at indsamle en femtedel af alt høstudbyttet i de syv gode år. 
GEN.41.35	Lad dem indsamle høstudbyttet og oplagre det i de aflåste kongelige kornmagasiner i byerne. 
GEN.41.36	På den måde vil der være nok at spise, når de syv års hungersnød kommer over Egypten, og en sultkatastrofe kan afværges.”
GEN.41.37	Farao og hans embedsmænd syntes godt om Josefs forslag, 
GEN.41.38	og Farao udbrød: „Hvem er vel bedre egnet til opgaven end Josef? Han er jo fyldt med Guds Ånd!” 
GEN.41.39	Så vendte Farao sig mod Josef og sagde: „Siden Gud har åbenbaret drømmenes betydning for dig, må du være den klogeste mand i landet. 
GEN.41.40	Derfor giver jeg dig ansvar for mit palads og udnævner dig til at lede det store projekt. Dit ord skal være lov i Egypten. Kun jeg selv skal stå over dig. 
GEN.41.41	Jeg gør dig hermed til guvernør og øverste leder for hele Egypten.” 
GEN.41.42	Så tog Farao sin signetring af og satte den på Josefs finger som et tegn på hans autoritet. Han gav ham også smukke klæder og hængte den kongelige guldkæde om hans hals. 
GEN.41.43	Farao gav ham tilmed sin næstbedste vogn at køre i. Hvor som helst Josef kom frem, blev der råbt: „Giv plads!”
GEN.41.43	Således gjorde Farao Josef til øverste leder i Egypten, 
GEN.41.44	og han sagde til ham: „Jeg, Farao, konge af Egypten, sværger herved, at ingen i hele Egypten må foretage sig noget som helst uden din tilladelse.” 
GEN.41.45	Farao gav ham også et egyptisk navn: Safenat-Panea, og han gav ham Asenat til kone. Hun var en datter af Potifera, der var præst for solguden Ra i Heliopolis. Josef fik således ansvar for hele Egypten. 
GEN.41.46	Han var 30 år gammel, da han kom i kong Faraos tjeneste, og han rejste omkring i hele Egypten for at inspicere landet.
GEN.41.47	De følgende syv år var der ganske rigtigt rekordhøst over alt i Egypten. 
GEN.41.48	I løbet af de syv år tog Josef en del af alt, hvad der blev høstet i Egypten, og oplagrede det i de kongelige kornmagasiner i byerne. 
GEN.41.49	Som årene gik, fyldtes kornmagasinerne til overflod. Der var så meget korn, som der er sand på stranden, så til sidst opgav man helt at holde regnskab med, hvor meget der var.
GEN.41.50	I den periode—altså inden hungersnøden kom—fik Josef og Asenat, præsten Potiferas datter, to sønner. 
GEN.41.51	Josef kaldte sin ældste søn Manasse,
GEN.41.52	Sin anden søn kaldte han Efraim,
GEN.41.53	Så endte de syv overflodsår, 
GEN.41.54	og hungersnødens syv år begyndte, nøjagtig som Josef havde forudsagt. Hungersnøden ramte alle lande, men i Egypten var der masser af korn i reservelagrene. 
GEN.41.55	Da nu egypterne begyndte at sulte, bad de Farao om mad. Men Farao sagde: „Henvend jer til Josef, og gør som han siger.”
GEN.41.56	Så da hungersnøden blev rigtig alvorlig, åbnede Josef for kornmagasinerne og solgte korn til egypterne. 
GEN.41.57	Også folk fra de omliggende lande kom til Egypten for at købe korn af Josef, for der var streng hungersnød i hele verden.
GEN.42.1	Da Jakob hørte, at det var muligt at købe korn i Egypten, sagde han til sine sønner: „Hvad venter I på? 
GEN.42.2	Det siges, at der kan købes korn i Egypten. Se at komme af sted og køb noget, inden vi sulter ihjel.”
GEN.42.3	Så tog Josefs ti ældre brødre af sted for at købe korn i Egypten, 
GEN.42.4	men Jakob ville ikke lade Josefs yngre bror, Benjamin, rejse med af frygt for, at der skulle ske ham noget undervejs. 
GEN.42.5	Således kom Jakobs sønner til Egypten sammen med mange andre, for hungersnøden havde ramt hele Kanaʼans land. 
GEN.42.6	Siden Josef var guvernør i landet og havde ansvar for kornsalget, var det ham, brødrene opsøgte. De bøjede sig for Josef med ansigtet mod jorden. 
GEN.42.7	Øjeblikkelig genkendte Josef sine brødre, men han lod som ingenting, og de genkendte ikke ham.
GEN.42.7	„Hvor kommer I fra?” spurgte han barsk.
GEN.42.7	„Fra Kanaʼans land,” svarede de. „Vi er kommet for at købe korn.”
GEN.42.8+GEN.42.9	Da Josef nu stod ansigt til ansigt med sine brødre, huskede han de drømme, han havde haft for mange år siden. „I er spioner, der er kommet for at se, hvor landets forsvar er svagest,” sagde han skarpt.
GEN.42.10	„Nej, nej, herre,” bedyrede de. „Vi er bare kommet for at købe korn! 
GEN.42.11	Vi er brødre, og vi er ærlige folk. Vi er aldeles ikke spioner.”
GEN.42.12	„Jo, I er!” blev Josef ved. „I er kun ude på at finde hullerne i vores forsvar.”
GEN.42.13	„Herre,” forsikrede de, „vi er 12 brødre, og vores far bor i Kanaʼans land. De ti af os står her foran Dem. Vores yngste bror er hjemme hos sin far, og en af vores brødre lever ikke mere.”
GEN.42.14	Men Josef holdt på sit. „Som jeg allerede har sagt, er jeg sikker på, at I er spioner. 
GEN.42.15	Men det skal jeg nok få opklaret. Så sandt Farao lever, får I ikke lov at forlade Egypten, før jeres yngste bror står her lyslevende foran mig. 
GEN.42.16	En af jer kan tage hjem og hente ham, men resten af jer beholder jeg som gidsler i fængslet. Så vil det vise sig, om I har talt sandt eller ej. Hvis det viser sig, at I slet ikke har nogen yngre bror, ved jeg, at I er spioner.” 
GEN.42.17	Så lod han dem alle sætte i fængsel i tre dage.
GEN.42.18	På tredjedagen sagde Josef til dem: „Jeg er en gudfrygtig mand. Hvis I vil beholde livet, så gør, hvad jeg siger. 
GEN.42.19	Jeg vil nøjes med at beholde én af jer her i fængslet. Resten af jer kan tage hjem med korn til jeres familier. 
GEN.42.20	Men I skal hente jeres yngre bror, så jeg har bevis for, at I har talt sandt. Så ved jeg, at I ikke er spioner, som fortjener døden.” Det forslag gik brødrene ind på.
GEN.42.21	Mens de nu diskuterede sagen indbyrdes, sagde en af brødrene: „Det her kan vi takke os selv for! Det er straffen for det, vi i sin tid gjorde imod Josef. Vi så hans fortvivlelse og angst, mens han bønfaldt os, men vi ville ikke høre efter.”
GEN.42.22	„Sagde jeg ikke dengang, at I ikke måtte gøre ham fortræd?” indvendte Ruben. „Men I ville jo ikke høre på mig. Nu skal vi dø, fordi vi var skyld i hans død.”
GEN.42.23	Brødrene havde ingen anelse om, at Josef forstod alt, hvad de sagde, for han havde talt med dem ved hjælp af tolk. 
GEN.42.24	Nu forlod han dem et øjeblik, fordi han blev så bevæget, at han var begyndt at græde. Da han senere kom tilbage, udpegede han Simeon til gidsel og lod ham binde for øjnene af dem.
GEN.42.25	Josef befalede nu sine tjenere at fylde mændenes sække med korn og i al hemmelighed at lægge hver enkelt mands betaling tilbage øverst i sækken. Han sørgede også for, at brødrene fik rejseproviant. 
GEN.42.26	Så læssede de kornsækkene på æslerne og begyndte hjemturen. 
GEN.42.27	Da de standsede for at overnatte, og en af brødrene åbnede sin sæk for at tage foder til æslerne, så han, at pengene lå oven i sækken!
GEN.42.28	„Se!” råbte han til brødrene. „Mine penge ligger oven i sækken!” De blev rædselsslagne. „Hvad har Gud dog gjort imod os?” spurgte de hinanden.
GEN.42.29	Da de kom tilbage til deres far i Kanaʼans land fortalte de ham hele historien.
GEN.42.30	„Manden, som administrerer landet, talte hårde ord til os,” forklarede de. „Han anså os for at være spioner og smed os i fængsel. 
GEN.42.31	Men vi sagde til ham: ‚Vi er ærlige folk og ikke spioner. 
GEN.42.32	I alt var vi 12 brødre med samme far, men en bror lever ikke mere, og den yngste er hjemme hos sin far i Kanaʼans land.’ 
GEN.42.33	Manden svarede os: ‚Jeg skal nok finde ud af, om I taler sandt: En af jer skal blive her hos mig, mens I andre tager jeres korn og rejser hjem til jeres familier. 
GEN.42.34	Hent så jeres yngste bror og kom tilbage til mig, så jeg kan afgøre, om I er spioner eller ærlige folk. Hvis I kan bevise, at I taler sandt, skal I få jeres bror tilbage, og I skal få lov til at komme og købe så meget korn, I vil.’ ”
GEN.42.35	Brødrene tømte nu deres sække. Men da de så, at oven i hver sæk lå posen med pengene, de havde betalt for kornet, blev både de og deres far grebet af rædsel.
GEN.42.36	„I har berøvet mig mine børn!” klagede Jakob. „Josef er død! Simeon er væk! Og nu vil I også tage Benjamin fra mig! Jeg kan ikke klare mere modgang!”
GEN.42.37	Men Ruben svarede: „Du må dræbe begge mine sønner, hvis Benjamin ikke kommer hjem igen. Jeg påtager mig det fulde ansvar for ham.”
GEN.42.38	„Nej,” indvendte Jakob, „min yngste søn får ikke lov til at rejse med jer. Hans bror Josef er allerede død, og Benjamin er den eneste, der er tilbage efter sin mor. Sker der noget med ham, dør jeg af sorg.”
GEN.43.1	Imidlertid fortsatte hungersnøden i Kanaʼans land, 
GEN.43.2	så da kornet, som Josefs brødre havde hentet i Egypten, var ved at slippe op, sagde Jakob til sine sønner: „Tag af sted igen og køb os noget mere korn.”
GEN.43.3	„Manden mente det alvorligt, da han advarede os imod at komme tilbage uden Benjamin!” indvendte Juda. 
GEN.43.4	„Hvis du vil lade drengen komme med os, rejser vi gerne derned og køber korn, 
GEN.43.5	men hvis du ikke vil det, er der ikke noget at gøre. Manden sagde udtrykkeligt, at vi ikke måtte komme uden Benjamin!”
GEN.43.6	„Hvorfor i alverden fortalte I ham, at I havde en bror til?” jamrede Jakob. „Hvordan kunne I være så onde imod mig?”
GEN.43.7	„Manden forhørte os jo indgående om vores familie!” svarede de. „Han ville vide, om vores far stadig levede, og om vi havde flere brødre. Vi var da nødt til at svare ham! Hvordan kunne vi vide, at han ville sige: ‚Hent jeres bror herned?’ ”
GEN.43.8	Juda var ved at miste tålmodigheden: „Far, giv os nu lov til at tage drengen med, så vi kan komme af sted, inden vi alle sammen dør af sult—både vi, du og vores børn! 
GEN.43.9	Jeg garanterer dig for, at han vil være i sikre hænder! Jeg vil personligt tage den fulde skyld, hvis han ikke vender tilbage i god behold. 
GEN.43.10	Hvis vi ikke havde spildt tiden med snak frem og tilbage, kunne vi have været i Egypten og tilbage igen to gange allerede!”
GEN.43.11	Endelig gav Jakob sig. „Hvis der ikke er nogen anden udvej, så lov mig i hvert fald at fylde jeres sække op med de bedste varer, vores land kan tilbyde, og aflever dem som gave til denne mand. Tag balsam, honning, krydderier, myrra, pistacienødder og mandler. 
GEN.43.12	Tag dobbelt så mange penge med, som kornet koster, så I kan betale det tilbage, som lå oven i jeres sække. Det var nok en fejltagelse, at I fik dem med hjem. 
GEN.43.13	Tag så jeres bror og rejs tilbage til manden. 
GEN.43.14	Må Gud den almægtige være jer nådig, når I står over for ham, så han løslader Simeon og lader Benjamin vende tilbage i god behold. Hvis jeg skal opleve den smerte at miste mine børn, så lad mig da gøre det!”
GEN.43.15	Brødrene tog så Benjamin og gaverne og dobbelt så mange penge med og skyndte sig af sted til Egypten, hvor deres ankomst blev meldt til Josef. 
GEN.43.16	Da Josef så, at Benjamin var med, sagde han til sin husholder: „Før de der mænd hen til mit hus og lav et festmåltid. De skal spise hos mig i dag ved middagstid.” 
GEN.43.17	Husholderen gjorde, som han havde fået besked på, og førte brødrene til Josefs hus, 
GEN.43.18	men de blev bange, da de så, hvor de blev ført hen.
GEN.43.18	„Han vil nok anholde os og gøre os til slaver og tage vores æsler på grund af det med pengene oven i sækkene!” sagde de til hinanden. „Han tror sikkert, vi stjal dem!”
GEN.43.19	Derfor gik de hen til husholderen, som stod ved indgangen 
GEN.43.20	og sagde: „Undskyld, men der er noget, vi må fortælle dig: Da vi var på vej hjem fra Egypten sidste gang, 
GEN.43.21	standsede vi undervejs for at overnatte, og da vi åbnede vores sække, lå de penge, som vi havde betalt for kornet, oven i sækkene! Se, her er de! Vi har taget dem med tilbage! 
GEN.43.22	Og vi har taget ekstra med, så vi kan købe mere korn! Men vi aner ikke, hvem der lagde pengene i vores sække.”
GEN.43.23	„Det skal I ikke være bekymrede over,” svarede husholderen. „Det må være jeres fædres Gud, som har lagt dem oven i jeres sække. Vi har i alt fald fået betaling for det korn, I købte.” Så hentede han Simeon, 
GEN.43.24	hvorefter de alle blev lukket ind i Josefs hus og fik vand, så de kunne vaske støvet af deres fødder, mens æslerne blev fodret udenfor. 
GEN.43.25	Da de fik at vide, at de skulle spise der i huset, fik de travlt med at gøre deres gaver til Josef parat. 
GEN.43.26	Da Josef kom ind, gav de ham deres gaver og bøjede sig dybt med ansigtet til jorden.
GEN.43.27	Josef spurgte dem, hvordan de havde haft det. „Og hvordan går det med jeres far—ham, I fortalte mig om? Han må være gammel! Lever han endnu?”
GEN.43.28	„Ja,” svarede de, „han lever og har det godt.” Så bøjede de sig endnu en gang for Josef.
GEN.43.29	Josef så på sin bror Benjamin og spurgte: „Er det så jeres yngste bror, som I fortalte mig om? Må Gud være med dig, min dreng.” 
GEN.43.30	Mere fik han ikke sagt, før han måtte skynde sig ud og ind i sit soveværelse for at give tårerne frit løb. Følelserne over for hans egen lillebror overvældede ham. 
GEN.43.31	Så beherskede han sig, vaskede sit ansigt og gik tilbage til brødrene. „Bring maden ind!” beordrede han.
GEN.43.32	Josef spiste for sig selv, mens brødrene blev opvartet ved et andet bord, og de tilstedeværende egyptere sad ved et tredje bord. Egypterne bryder sig nemlig ikke om at spise sammen med hebræere. 
GEN.43.33	Josef havde placeret brødrene umiddelbart foran sig, efter alder, så den ældste sad først og den yngste sidst, hvilket fik dem til at sende hinanden undrende blikke. 
GEN.43.34	Maden blev bragt dem fra Josefs eget bord, og Benjamin fik den største portion—fem gange så meget som de andre! Der var rigeligt med mad og drikke, og snakken gik lystigt imellem dem.
GEN.44.1	Senere gav Josef sin husholder befaling om at fylde brødrenes sække med alt det korn, som æslerne kunne bære. „Sørg for at lægge de penge, de har betalt for kornet, tilbage i hver sæk!” beordrede han. 
GEN.44.2	„Og i den yngste brors sæk skal du desuden lægge mit sølvbæger.” Husholderen gjorde, som Josef havde sagt. 
GEN.44.3	Ved daggry næste morgen fik brødrene lov at tage af sted med deres æsler.
GEN.44.4	Men de var kun lige kommet ud af byen, da Josef sagde til sin husholder: „Sæt efter dem og stands dem. Sig så til dem: ‚Hvorfor har I gengældt godt med ondt? 
GEN.44.5	Hvorfor har I taget min herres personlige sølvbæger, som han bruger til at tage varsler af? Hvordan kunne I gøre noget så usselt?’ ” 
GEN.44.6	Husholderen indhentede hurtigt brødrene og sagde det, Josef havde givet ham besked på.
GEN.44.7	„Hvad mener du?” svarede brødrene. „Sådan noget kunne vi da aldrig finde på at gøre! 
GEN.44.8	Bragte vi måske ikke de penge tilbage, som lå oven i vores sække sidste gang? Hvorfor i alverden skulle vi stjæle guld eller sølv fra din herres hus? 
GEN.44.9	Hvis du finder bægeret hos en af os, skal vedkommende dø! Og resten af os skal være din herres slaver!”
GEN.44.10	„Nej,” svarede husholderen. „Det er kun den, bægeret findes hos, der skal være min herres slave, I andre kan godt rejse hjem.”
GEN.44.11	Brødrene løftede hurtigt sækkene af æslerne og åbnede dem. 
GEN.44.12	Husholderen begyndte at gennemsøge den ældste brors sæk, og sådan fortsatte han hele rækken ned til den yngste. Bægeret blev fundet i Benjamins sæk. 
GEN.44.13	Da flængede brødrene i fortvivlelse deres tøj, læssede igen deres æsler og vendte tilbage til byen. 
GEN.44.14	Josef var stadig hjemme i sit hus, da Juda og hans brødre ankom. De faldt på knæ for ham med ansigtet mod jorden.
GEN.44.15	„Hvad er I ude på?” spurgte Josef. „Er I ikke klar over, at en mand som jeg har spåmænd, der kunne fortælle mig, hvem der stjal det?”
GEN.44.16	Da sagde Juda: „Oh, herre, hvad skal vi sige til vores forsvar? Hvordan kan vi bevise, at vi er uskyldige? Gud har bragt vores skyld for dagens lys. Vi er nu Deres slaver—både vi og vores bror, som bægeret blev fundet hos.”
GEN.44.17	„Nej,” svarede Josef. „Kun den, som stjal bægeret, skal være min slave. Resten af jer kan frit rejse hjem til jeres far.”
GEN.44.18	Da trådte Juda et skridt frem mod Josef og sagde: „Herre, tillad mig at tale til Dem. Hav tålmodighed med mig et øjeblik. Jeg ved, at De har magt til at dræbe mig på stedet, for De er jo som Farao selv. 
GEN.44.19	De spurgte os, herre, om vi havde en far eller en bror. 
GEN.44.20	Dertil svarede vi: ‚Ja, vores far er gammel, og han har endnu en søn derhjemme, som han fik i sin alderdom. Denne søns bror er død, så nu er han den eneste, hans mor efterlod sig. Derfor holder hans far så meget af ham.’ 
GEN.44.21	Så sagde De, herre: ‚Bring ham til mig, så jeg kan se ham!’ 
GEN.44.22	Men vi svarede: ‚Det er umuligt, herre! Drengen kan ikke forlade sin far, for hans far vil dø af sorg, hvis der sker ham noget.’ 
GEN.44.23	Men De insisterede: ‚Kom ikke tilbage, medmindre jeres yngste bror er med!’ 
GEN.44.24	Derefter rejste vi hjem til vores far og fortalte ham, hvad De havde sagt. 
GEN.44.25	Og da han senere bad os om at tage til Egypten igen og købe mere korn, 
GEN.44.26	sagde vi til ham: ‚Det kan ikke lade sig gøre, medmindre du lader vores yngste bror rejse med os. Uden ham vil vores rejse være forgæves.’
GEN.44.27	Så sagde vores far: ‚I ved jo, at min elskede kone fødte mig to sønner. 
GEN.44.28	Den ene forsvandt. Han blev nok flået ihjel af et rovdyr, for jeg så ham aldrig igen. 
GEN.44.29	Hvis der nu også sker noget med den anden søn, dør jeg af sorg.’ 
GEN.44.30	Derfor kan De nok forstå, herre, at hvis jeg kommer hjem uden den dreng, som min far er så stærkt knyttet til, 
GEN.44.31	så dør han af sorg, og det er vi skyld i. 
GEN.44.32	Herre, jeg har personligt lovet min far at tage mig af drengen på denne rejse—ja, jeg sagde ligefrem: ‚Hvis jeg ikke bringer ham tilbage i god behold, tager jeg selv hele skylden!’ 
GEN.44.33	Herre, tillad mig derfor at blive Deres slave i stedet for drengen. Lad ham få lov at tage hjem sammen med sine brødre. 
GEN.44.34	Hvordan kan jeg tage hjem til min far uden drengen? Jeg vil ikke kunne holde ud at se min fars sorg.”
GEN.45.1	Da kunne Josef ikke længere beherske sig. „Ud, alle sammen!” beordrede han sine tjenere, for han ville være alene med brødrene. 
GEN.45.2	Så brast han i gråd. Han hulkede så højt, at alle i huset hørte det—ja, rygtet om hans gråd nåede helt til Faraos palads.
GEN.45.3	„Jeg er Josef!” sagde han. „Er min far stadig i live?” Hans brødre var lamslåede og kunne ikke få et ord frem.
GEN.45.4	„Kom herhen,” sagde han. De trådte nærmere, og han sagde igen: „Jeg er Josef, jeres bror, som I solgte til Egypten. 
GEN.45.5	Men I må ikke bebrejde jer selv på grund af det, I gjorde, for Gud var med i det! Han sendte mig hertil i forvejen, for at I kunne blive reddet. 
GEN.45.6	Hungersnøden har nu hærget i to år, og den vil hærge fem år endnu. I al den tid vil der hverken blive pløjet eller sået. 
GEN.45.7	Derfor sendte Gud mig hertil, så at I og jeres familier kan overleve og blive til et stort folk. 
GEN.45.8	Ja, det var Gud, som sendte mig hertil—ikke jer. Og han har gjort mig til Faraos rådgiver, ansvarlig for hans ejendom og hersker over hele Egypten.
GEN.45.9	Skynd jer nu tilbage til min far og fortæl ham, at Gud har gjort hans søn Josef til hersker over Egypten. Sig til ham, at han skal komme med det samme 
GEN.45.10	og slå sig ned i Goshens land, så han kan bo i nærheden af mig med alle sine børn og børnebørn, sine fåre- og kvægflokke og alt, hvad han ejer. 
GEN.45.11	Så kan jeg hjælpe jer, for der er stadig fem år, til hungersnøden er slut. Ellers vil I alle ende i den yderste fattigdom.”
GEN.45.12	Josef fortsatte: „I kan selv se, at jeg er Josef—også Benjamin kan bekræfte det. 
GEN.45.13	Fortæl min far, at det er gået mig godt i Egypten. Fortæl om den magt, jeg har, og om alt, hvad I har set og hørt her—og skynd jer så at bringe ham herhen.”
GEN.45.14	Da omfavnede Josef sin bror Benjamin, og med hinanden om halsen græd de to brødre. 
GEN.45.15	Derefter omfavnede han grædende hver enkelt af sine brødre, og først da fik de mælet igen. 
GEN.45.16	Nyheden om Josefs brødre nåede også Farao og hans hof, og alle glædede sig over det bevægede gensyn.
GEN.45.17	Farao sagde da til Josef: „Sig til dine brødre, at de skal læsse deres æsler og skynde sig hjem til Kanaʼan 
GEN.45.18	og hente deres far og øvrige familie. De kan roligt komme herned og bo. Giv dem denne besked fra mig: Farao vil overdrage jer den bedste jord, der er i Egypten. I skal leve af landets overflod. 
GEN.45.19	Og sig til dine brødre, at de må tage vogne med sig fra Egypten, så deres koner og børn og deres far kan blive kørt hertil. 
GEN.45.20	Sig også til dem, at de ikke skal bekymre sig om de ting, de må lade tilbage, for det bedste af det bedste her i Egypten skal være deres.”
GEN.45.21	Så gav Josef dem vogne og rejseproviant, sådan som Farao havde befalet, og brødrene gjorde, som der blev sagt. 
GEN.45.22	Josef gav alle sine brødre smukke dragter, og Benjamin gav han fem dragter og tre hundrede sølvstykker. 
GEN.45.23	Til sin far læssede han ti æsler med alle mulige specialiteter fra Egypten—og endnu ti æsler med korn og andre livsfornødenheder, som skulle være proviant på hans rejse til Egypten. 
GEN.45.24	Så tog han afsked med sine brødre: „Lad nu være med at skændes på vejen,” var hans sidste ord til dem, 
GEN.45.25	hvorefter de tog af sted og kom hjem til deres far i Kanaʼan.
GEN.45.26	„Josef er i live!” fortalte de i munden på hinanden. „Og han regerer over hele Egypten!” Men Jakob var skeptisk. Han kunne simpelthen ikke tro det. 
GEN.45.27	Så fortalte de ham alt, hvad Josef havde sagt, og da Jakob så vognene, som Josef havde sendt for at hente ham, livede han op 
GEN.45.28	og sagde: „Det må jo være sandt, at min søn Josef lever! Jeg må af sted og se ham, før jeg dør.”
GEN.46.1	Så tog Jakob af sted med hele sin teltlejr og kom til Beʼersheba. Dér bragte han et offer til sin fars Gud. 
GEN.46.2	Om natten talte Gud til ham i et syn.
GEN.46.2	„Jakob! Jakob!” kaldte han.
GEN.46.2	„Ja, jeg lytter,” svarede Jakob.
GEN.46.3	„Det er Gud, der taler til dig,” sagde stemmen, „din fars Gud! Vær ikke bange for at tage til Egypten. Jeg vil sørge for, at din slægt bliver et stort folk, mens I bor der. 
GEN.46.4	Jeg vil selv gå med dig til Egypten, og jeg vil bringe dine efterkommere tilbage igen. Selv vil du dø i Egypten, men Josef vil være hos dig, når du dør.”
GEN.46.5	Da sagde Jakob farvel Beʼersheba, og hans sønner satte deres far, deres koner og deres børn op på de vogne, som Farao havde stillet til rådighed. 
GEN.46.6+GEN.46.7	De tog alting med sig—deres dyr og alt, hvad de havde samlet sig i Kanaʼan. Kort tid efter ankom de til Egypten, Jakob og alle hans efterkommere: hans sønner og døtre og børnebørn, hele hans store familie.
GEN.46.8	Det følgende er en liste over Jakobs sønner og sønnesønner, der tog med ham til Egypten:
GEN.46.8	Ruben, hans ældste søn, 
GEN.46.9	og dennes sønner Enok, Pallu, Hetzron og Karmi; 
GEN.46.10	Simeon og hans sønner Jemuel, Jamin, Ohad, Jakin, Sohar og Saul, hvis mor var kanaʼanæer; 
GEN.46.11	Levi og hans sønner Gershon, Kehat og Merari; 
GEN.46.12	Juda og hans sønner Shela, Peretz og Zerach; (Er og Onan var jo allerede døde. Peretzʼ sønner hed Hetzron og Hamul.) 
GEN.46.13	Issakar og hans sønner Tola, Pua, Jashub
GEN.46.14	Zebulon og hans sønner Sered, Elon og Jahleʼel. 
GEN.46.15	Det var Jakobs og Leas seks sønner, som alle blev født i Paddan-Aram. Jakobs og Leas sønner og sønnesønner var således i alt 33. Der var også datteren Dina.
GEN.46.16	Gads sønner hed Zefon,
GEN.46.17	Ashers sønner hed Jimna, Jishva, Jishvi, Beria, og deres søster hed Sera. Berias sønner hed Heber og Malkiel. 
GEN.46.18	Disse 16 personer var efterkommere af Jakob og Zilpa, tjenestepigen, som Lea fik af sin far, Laban.
GEN.46.19	Jakobs og Rakels sønner hed Josef og Benjamin. 
GEN.46.20	Josef fik i Egypten sønnerne Manasse og Efraim med Asenat, en datter af præsten Potifera fra Heliopolis. 
GEN.46.21	Benjamins sønner hed Bela, Beker, Ashbel, Gera, Naʼaman, Ehi, Rosh, Muppim, Huppim og Ard. 
GEN.46.22	Disse 14 var Jakobs og Rakels sønner og sønnesønner.
GEN.46.23	Dan havde sønnen Hushim. 
GEN.46.24	Naftalis sønner hed Jahtzeʼel, Guni, Jetzer og Shillem. 
GEN.46.25	Disse 7 var sønner og sønnesønner af Jakob og Bilha, tjenestepigen, som Rakel fik af sin far, Laban.
GEN.46.26	Antallet af Jakobs efterkommere, som kom med til Egypten, var altså 66. Svigerdøtrene blev ikke regnet med.
GEN.46.27	Med Jakob selv samt Josef og hans to sønner var de så 70 i alt, som videreførte Jakobs slægt i Egypten.
GEN.46.28	Da Jakob og hans følge ankom til Egypten, sendte Jakob Juda i forvejen for at bede Josef om at vise dem vej til Goshen. 
GEN.46.29	Josef gjorde straks sin vogn klar og tog af sted til Goshen for at møde sin far. Så snart han ankom, omfavnede han sin far og græd ved hans skulder i lang tid. 
GEN.46.30	Derefter sagde Jakob til Josef: „Nu kan jeg dø i fred, for jeg har med egne øjne set, at du er i live.”
GEN.46.31	Josef sagde til sine brødre og deres familier: „Jeg vil nu tage tilbage til Farao og fortælle ham, at I er ankommet fra Kanaʼans land. 
GEN.46.32	Jeg vil forklare ham, at I er fårehyrder og kvægavlere, og at I har bragt jeres får, geder og kvæg og alt, hvad I ejer, med jer. 
GEN.46.33	Når Farao derpå sender bud efter jer og spørger om jeres beskæftigelse, 
GEN.46.34	skal I sige: ‚Vi og vores forfædre har altid været kvægavlere og fårehyrder.’ Når I fortæller ham det, vil han lade jer sætte jeres telte op her ude i Goshen, for egypterne kan ikke fordrage nomadefolk.”
GEN.47.1	Josef vendte så tilbage til Farao og sagde: „Min far og mine brødre er ankommet fra Kanaʼan med deres får, geder, kvæg og alt, hvad de ejer. De befinder sig lige nu i Goshen.” 
GEN.47.2	Josef havde fem af sine brødre med sig. Dem præsenterede han for Farao, 
GEN.47.3	og Farao spurgte dem: „Hvad er jeres beskæftigelse?”
GEN.47.3	„Vi er hyrder ligesom vores forfædre,” svarede de. 
GEN.47.4	„Vi er kommet for at bo som gæster i Egypten. Der er ikke mere græs til vores dyr i Kanaʼan, for hungersnøden er meget streng der. Vi beder derfor om tilladelse til at bo i Goshen.”
GEN.47.5	Henvendt til Josef sagde Farao: „Nu, da din far og dine brødre er kommet, 
GEN.47.6	må du lade dem slå sig ned i den bedste del af landet. Hvis de gerne vil bosætte sig i Goshen, så lad dem gøre det. Og hvis nogle af dem er særlig gode hyrder, kan du give dem opsyn med mit kvæg.”
GEN.47.7	Derefter bragte Josef sin gamle far Jakob til Farao, og Jakob hilste på Farao med en velsignelse.
GEN.47.8	„Hvor gammel er du?” spurgte Farao ham.
GEN.47.9	Jakob svarede: „I mine 130 år har jeg rejst i mange lande og været igennem et utal af problemer, men jeg har ikke levet nær så længe, som mange af mine forfædre.” 
GEN.47.10	Jakob velsignede igen kongen som afsked og forlod ham.
GEN.47.11	Så gav Josef den bedste del af Egypten—området omkring byen Ramses—til sin far og sine brødre, sådan som Farao havde sagt. 
GEN.47.12	Og han sørgede for korn til sin far og sine brødre i forhold til størrelsen af deres familier.
GEN.47.13	Hungersnøden blev værre og værre, og der var stadig ingenting at høste hverken i Egypten eller i Kanaʼan, hvor jorden blev totalt udtørret. 
GEN.47.14	Alle de penge, Josef havde modtaget som betaling for korn, der var solgt til folk i Egypten og Kanaʼan, opbevarede han i Faraos skatkammer. 
GEN.47.15	Men selv om folks penge var sluppet op både i Egypten og Kanaʼan, kom alle egypterne alligevel til Josef og tiggede om mad. „Vores penge er sluppet op,” sagde de. „Men giv os korn alligevel! Hvorfor skal vi dø for øjnene af dig?”
GEN.47.16	„Hvis I ingen penge har, så giv mig jeres dyr,” svarede Josef, „så skal I få korn i bytte.” 
GEN.47.17	Derfor kom de til Josef med deres husdyr og byttede dem for mad, og han forsørgede dem det år med korn. Inden længe tilhørte alle landets heste, køer, får, geder og æsler Farao.
GEN.47.18	Da året var omme kom folk tilbage og sagde: „Nu har vi hverken penge eller dyr tilbage. Det eneste, vi råder over, er vores arbejdskraft og vores jord. 
GEN.47.19	Lad os ikke dø for øjnene af dig. Køb os og vores jord og gør os til Faraos fæstebønder. Og giv os så korn og såsæd, så vi ikke skal dø, og så markerne ikke skal ligge brak.”
GEN.47.20	Således opkøbte Josef al Egyptens jord til Farao, for egypterne havde ingen anden udvej end at sælge deres jord, fordi hungersnøden fortsatte. På den måde kom hele landet til at tilhøre Farao, 
GEN.47.21	og alle landets indbyggere blev fæstebønder. 
GEN.47.22	Kun præsternes jord blev ikke opkøbt, for de fik deres løn direkte fra Farao og behøvede derfor ikke at sælge deres jord.
GEN.47.23	Josef sagde derpå til folket: „Jeg har nu købt jer og jeres jord til Farao. Her er såsæd, så I kan tilså jeres marker. 
GEN.47.24	Når I til sin tid høster, skal en femtedel af afgrøden tilhøre Farao. De fire femtedele må I beholde og bruge til mad til jer selv og jeres børn og til såsæd næste år.”
GEN.47.25	„Du har reddet vores liv,” svarede de. „Vi er taknemmelige og vil med glæde være Faraos fæstebønder.” 
GEN.47.26	Josef gjorde det til en lov i Egypten, som gælder den dag i dag, at Farao skulle have en femtedel af alle landets produkter. Men siden Farao ikke havde købt præsternes jord, blev de fritaget fra at betale denne afgift.
GEN.47.27	Israelitterne slog sig altså ned i Goshen i Egypten, hvor de trivedes godt og hurtigt voksede i antal. 
GEN.47.28	Jakob levede 17 år efter sin ankomst til Egypten, så han var 147 år, da han døde. 
GEN.47.29	Da han mærkede, at hans sidste time nærmede sig, sendte han bud efter sin søn Josef og sagde: „Læg din hånd under min lænd og sværg på, at du vil opfylde min sidste bøn: Begrav mig ikke her i det fremmede land, 
GEN.47.30	men lov mig, at du vil bringe mig ud af Egypten og begrave mig hos mine forfædre.” Det lovede Josef, 
GEN.47.31	men Jakob insisterede: „Sværg på, at du vil gøre, som jeg siger!” Det svor Josef på, og Jakob bøjede hovedet over sin stav
GEN.48.1	Kort efter fik Josef meddelelse om, at det gik hurtigt ned ad bakke med hans fars helbred. Han tog derfor straks af sted for at besøge ham sammen med sine to sønner Manasse og Efraim. 
GEN.48.2	Da Jakob hørte, at Josef var kommet, satte han sig med en kraftanstrengelse op og svingede benene ud over sengekanten. 
GEN.48.3	Derpå sagde han til Josef: „Gud den almægtige viste sig for mig i Luz i Kanaʼan og velsignede mig. 
GEN.48.4	Han sagde: ‚Jeg vil gøre dig til et stort folk og give Kanaʼans land til dig og dine efterkommere, og det skal for altid være jeres ejendom.’ ”
GEN.48.5	„Nu vil jeg adoptere dine to sønner, Efraim og Manasse, som blev født her i Egypten, før jeg kom hertil,” fortsatte Jakob. „De skal være mine egne sønner og arve på lige fod med Ruben og Simeon og mine andre sønner. 
GEN.48.6	Men de sønner, du får i fremtiden, bliver dine egne, og det land de skal arve, bliver indenfor Efraims og Manasses område. 
GEN.48.7	Da vi kom tilbage fra Paddan-Aram døde Rakel i Kanaʼan, inden vi ankom til Efrat—og jeg begravede hende der ved siden af vejen til Efrat.” (Efrat hedder nu Betlehem.) 
GEN.48.8	Så kiggede Jakob over på de to drenge. „Er det dine sønner?” spurgte han.
GEN.48.9	„Ja,” svarede Josef, „det er de sønner, Gud har givet mig her i Egypten.”
GEN.48.9	„Bring dem herhen til mig,” sagde Jakob, „så jeg kan velsigne dem.” 
GEN.48.10	Jakob kunne ikke se særlig godt, for han var gammel og halvblind. Så førte Josef drengene hen til ham, og Jakob kyssede dem på kinden og omfavnede dem, 
GEN.48.11	og han sagde til Josef: „Jeg havde aldrig troet, at jeg skulle få dig at se igen. Men nu har Gud tilmed ladet mig se dine børn.”
GEN.48.12	Så førte Josef drengene væk fra deres bedstefars knæ og bøjede sig dybt til jorden for ham. 
GEN.48.13	Derefter førte han med sin højre hånd Efraim hen til Jakobs venstre side og med sin venstre hånd Manasse hen til Jakobs højre side. 
GEN.48.14	Jakob lagde dog sin højre hånd på Efraims hoved, selvom han var den yngste, og sin venstre hånd på Manasses hoved, selvom han var den ældste, så han sad med armene over kors. 
GEN.48.15	Derpå velsignede han Josef og hans to sønner med følgende ord: „Må den Gud, som min bedstefar Abraham og min far Isak vandrede med, den Gud, som har været min hyrde livet igennem, 
GEN.48.16	den engel, som har bevaret mig fra alt ondt—må han velsigne de to drenge her! Må de føre min slægt videre, som jo udgår fra Abraham og Isak, og må de blive til et mægtigt folk.”
GEN.48.17	Da Josef så, at hans far havde lagt sin højre hånd på Efraims hoved, kunne han ikke lide det, og han greb sin fars hånd for at lægge den på Manasses hoved. 
GEN.48.18	„Far,” sagde han. „Det er ham her, der er den ældste. Læg din højre hånd på 
GEN.48.19	Men det nægtede hans far. „Jeg ved, hvad jeg gør, min søn,” svarede han. „Manasse vil blive stamfar til et mægtigt folk, men hans yngre bror vil blive endnu mægtigere. Hans efterkommere vil blive til mange folkeslag.” 
GEN.48.20	Den dag velsignede Jakob drengene med følgende velsignelse:
GEN.48.20	„Israelitterne vil bruge jeres navne til at velsigne hinanden. De vil sige: ‚Må Gud velsigne jer, som han velsignede Efraim og Manasse!’ ” På den måde satte han Efraim over Manasse.
GEN.48.21	Derefter sagde Jakob til Josef: „Jeg skal snart dø, men Gud vil være med jer og føre jer til Kanaʼan, det land, han lovede jeres forfædre. 
GEN.48.22	Og da du har en højere position end dine brødre, overdrager jeg dig højlandet omkring Sikem, som vi tog fra amoritterne med sværd og bue.”
GEN.49.1	Derefter tilkaldte Jakob alle sine sønner, og de samlede sig omkring ham: „Nu skal jeg fortælle jer, hvordan det vil gå jer fremover.
GEN.49.2	Kom og hør, I Jakobs sønner,
GEN.49.2	lyt til Israel, jeres far!
GEN.49.3	Ruben, du min ældste søn,
GEN.49.3	det første skud på stammen,
GEN.49.3	ypperlig i rang og styrke,
GEN.49.4	men uregerlig som havets bølger.
GEN.49.4	Du mistede din forret som førstefødt,
GEN.49.4	for du gik i seng med din fars kone.
GEN.49.4	Hvilken skændig handling
GEN.49.4	at vanære sin far sådan.
GEN.49.5	Simeon og Levi, to alen af ét stykke,
GEN.49.5	mænd af vold og vrede ord.
GEN.49.6	Jeres planer og motiver kan jeg ikke acceptere,
GEN.49.6	i galskab myrdede I mennesker og lemlæstede okser for sjov.
GEN.49.7	Forbandet være jeres hidsighed,
GEN.49.7	forbandet jeres vrede og vold.
GEN.49.7	I bliver adskilt i Israel,
GEN.49.7	spredt ud over landet.
GEN.49.8	Juda, dine brødre vil juble,
GEN.49.8	når du tilintetgør dine fjender.
GEN.49.8	Ja, dine brødre skal bøje sig for dig.
GEN.49.9	Juda er en løve, der vogter over sit bytte.
GEN.49.9	Når han hviler sig, hvem tør da vække ham?
GEN.49.10	Scepteret skal tilhøre Juda,
GEN.49.10	og han skal herske,
GEN.49.10	indtil den rette hersker kommer,
GEN.49.10	han, som alle folkeslag skal lyde.
GEN.49.11	Han binder sit æsel til en vinstok
GEN.49.11	og vasker sit tøj i druesaft.
GEN.49.12	Hans øjne er mørkere end rødvin,
GEN.49.12	hans tænder hvidere end mælk.
GEN.49.13	Zebulon vil havne ved havet,
GEN.49.13	hans land bliver hjemsted for skibe,
GEN.49.13	det strækker sig helt til Sidon.
GEN.49.14	Issakar er stærk som et æsel,
GEN.49.14	han hviler sig mellem kvægfoldene.
GEN.49.15	Når han opdager, hvor godt et sted, han har fundet
GEN.49.15	og hvor frugtbart landet er,
GEN.49.15	tager han villigt åget på skuldrene
GEN.49.15	og arbejder hårdt for føden.
GEN.49.16	Dan skaffer sit folk deres ret
GEN.49.16	så godt som nogen af Israels stammer.
GEN.49.17	Han er som en slange på stien,
GEN.49.17	hugger i hestens hæl, så rytteren styrter.
GEN.49.18	Åh Gud, du er vores redning!
GEN.49.19	Gad bliver angrebet af omstrejfende bander,
GEN.49.19	men han forfølger og udplyndrer dem.
GEN.49.20	Asher får en overflod af afgrøder
GEN.49.20	og kan levere til kongens hof.
GEN.49.21	Naftali løber frit omkring,
GEN.49.21	kommer gerne med smukke ord.
GEN.49.22	Josef er som en vinstok, plantet ved kilden,
GEN.49.22	hvis ranker spreder sig over muren.
GEN.49.23	Han blev beskudt med bitterheds pile,
GEN.49.23	hans modstandere behandlede ham hårdt,
GEN.49.24	men han holdt sin bue med fasthed,
GEN.49.24	hans stærke arme rystede ikke.
GEN.49.24	Han blev hjulpet af Jakobs mægtige Gud,
GEN.49.24	og igennem det blev han en hyrde,
GEN.49.24	en frelser for Israels folk.
GEN.49.25	Din fars Gud er din hjælper,
GEN.49.25	og den Almægtige velsigner dig
GEN.49.25	med himlens velsignelser ovenfra
GEN.49.25	og jordens velsignelser nedenfra,
GEN.49.25	med ægteskabelige glæder
GEN.49.25	og med mange børn.
GEN.49.26	Den velsignelse, du får fra din far,
GEN.49.26	overgår de ældgamle bjerges velsignelser
GEN.49.26	og det, de evige høje kan tilbyde.
GEN.49.26	Må disse velsignelser hvile på Josefs hoved,
GEN.49.26	på issen af fyrsten blandt brødre.
GEN.49.27	Benjamin er som en ulv på rov.
GEN.49.27	Han æder af sit bytte om morgenen
GEN.49.27	og deler ud af sit overskud om aftenen.”
GEN.49.28	Det var, hvad Jakob sagde til Israels 12 stammeoverhoveder. Hver især fik de deres særlige ord med på vejen.
GEN.49.29	Til sidst sagde Jakob til sine sønner: „Nu skal jeg dø. Begrav mig hos mine forfædre i Kanaʼans land i hulen på Makpela-marken øst for Mamre, den mark, som Abraham købte af hittitten Efron. 
GEN.49.30+GEN.49.31+GEN.49.32	I den gravhule ligger Abraham og Sara begravet. Der ligger også Isak og Rebekka, og der har jeg selv begravet Lea.” 
GEN.49.33	Med disse ord til sine sønner udtrykte Jakob sin sidste vilje. Så lagde han sig til rette i sengen og drog sit sidste åndedrag.
GEN.50.1	Josef kastede sig over sin døde far og græd og kyssede ham. 
GEN.50.2	Derefter gav han sine bedemænd ordre til at balsamere liget. 
GEN.50.3	Balsameringen tog 40 dage, og der var landesorg i Egypten i 10 uger.
GEN.50.4	Da sørgetiden var forbi, henvendte Josef sig til Faraos rådgivere og bad dem tale hans sag. 
GEN.50.5	„Sig til Farao, at min far lod mig sværge på, at jeg ville opfylde hans sidste ønske,” forklarede Josef. „Min far sagde til mig, at når han var død, skulle jeg bringe hans lig tilbage til Kanaʼan og begrave ham i den hule, hvor hans forfædre ligger begravet. Derfor er jeg nødt til at tage af sted og begrave min far. Når det er gjort, vil jeg straks vende tilbage hertil.”
GEN.50.6	Farao gav Josef lov til at rejse. „Tag du bare af sted og begrav din far, som du har lovet,” sagde han.
GEN.50.7	Så tog Josef af sted med et større følge af Faraos rådgivere og højtstående embedsmænd. 
GEN.50.8	Han tog også sine brødre og deres familier med. Men de lod deres mindre børn og fåre- og kvægflokke blive tilbage i Goshens land. 
GEN.50.9	Det var således et større følge af vogne og ryttere, som ledsagede Josef.
GEN.50.10	Da de kom til tærskepladsen ved Atad nær ved Jordanfloden, holdt de en højtidelig sørgeceremoni, hvor de begræd Josefs far i syv dage. 
GEN.50.11	Senere kaldte de lokale indbyggere, kanaʼanæerne, det sted Abel-Mitzrajim,
GEN.50.12	Således gjorde Jakobs sønner, som deres far havde befalet dem: 
GEN.50.13	De bragte hans lig ind i Kanaʼans land og begravede ham i hulen ved Makpela, som Abraham havde købt for at bruge den til familiegravsted. 
GEN.50.14	Derefter vendte Josef tilbage til Egypten sammen med sine brødre og alle dem, som var fulgt med ham til hans fars begravelse.
GEN.50.15	Efter at deres far var død, blev Josefs brødre ængstelige. „Måske bærer Josef nag og vil hævne sig på os for alt det onde, vi har gjort imod ham,” sagde de til hinanden. 
GEN.50.16+GEN.50.17	Derfor sendte de følgende budskab til Josef: „Før sin død pålagde din far os at give dig følgende besked fra ham: ‚Tilgiv dine brødre for alt det onde, de har gjort imod dig.’ Derfor beder vi, som er din fars Guds tjenere, om du vil tilgive os!” Da Josef hørte de ord, brød han sammen og græd.
GEN.50.18	Derefter kom hans brødre personligt til ham og bøjede sig for ham. „Vi er dine slaver,” sagde de.
GEN.50.19	Men Josef svarede: „I skal ikke være bange for mig. Er jeg måske Gud, så jeg skulle dømme og straffe jer? 
GEN.50.20	Selvom jeres hensigter var onde, ved jeg, at Guds hensigt var at vende det til noget godt, for han gav mig den position, jeg har i dag, så jeg kunne redde mange menneskers liv. 
GEN.50.21	Nej, I må ikke være bange. Jeg vil personligt tage mig af jer og jeres familier.” Han forsøgte på alle måder at berolige og opmuntre dem med venlige ord.
GEN.50.22	Josef og hans brødre og deres familier blev boende i Egypten. Josef var efterhånden blevet 110 år gammel, 
GEN.50.23	og han nåede at se sin søn Efraims børnebørn og Manasses søn Makirs børn. Han betragtede sine børnebørn som sine egne.
GEN.50.24	„Jeg skal snart dø,” sagde Josef til sine brødre, „men Gud vil helt sikkert føre jer ud af Egypten og bringe jer tilbage til det land, han lovede Abraham, Isak og Jakob.” 
GEN.50.25	Så fik Josef sine brødre til at sværge på, at de ville opfylde hans sidste ønske: „Når Gud leder jer tilbage til Kanaʼan, så skal I tage mit lig med.”
GEN.50.26	Derefter døde Josef i en alder af 110 år. Han blev balsameret og lagt i en kiste.
EXO.1.1	Her er navnene på Jakobs sønner, som fulgte ham til Egypten sammen med deres familier: 
EXO.1.2	Ruben, Simeon, Levi og Juda, 
EXO.1.3	Issakar, Zebulon og Benjamin, 
EXO.1.4	Dan og Naftali, Gad og Asher. 
EXO.1.5	Josef var allerede i Egypten. I alt bestod Jakobs familie af 70 personer.
EXO.1.6	Som årene gik, døde Josef og hans brødre og hele deres generation. 
EXO.1.7	Men deres efterkommere fik mange børn og børnebørn, og de blev med tiden så mange, at de fyldte hele det område, de boede i.
EXO.1.8	Der var nu en ny konge i Egypten, og han kendte ikke noget til Josef eller til, hvad han havde udrettet. 
EXO.1.9	„De israelitter er efterhånden så talrige og stærke, at de er ved at blive en trussel imod os,” sagde kongen til sine embedsmænd. 
EXO.1.10	„Det må vi få sat en stopper for, ellers risikerer vi, at de i krigstilfælde slutter sig til vores fjender og flygter ud af landet.”
EXO.1.11	Så gjorde egypterne dem til slaver og satte brutale slavefogeder over dem, som skulle udmatte dem med hårdt arbejde. De tvang dem til at bygge to nye forsyningscentre for Farao—byerne Pitom og Ramses. 
EXO.1.12	Men jo mere egypterne mishandlede og undertrykte israelitterne, jo flere blev de. Egypterne blev bange for dem, 
EXO.1.13	og derfor lod de dem arbejde endnu hårdere. 
EXO.1.14	De var skånselsløse i deres krav og tvang dem til at lave mursten og mørtel til de egyptiske byggeprojekter foruden al slags hårdt markarbejde og drev i det hele taget rovdrift på deres arbejdskraft. 
EXO.1.15	Faraos næste påfund var at give følgende ordre til de hebræiske jordemødre Shifra og Pua: 
EXO.1.16	„Når I hjælper hebræerkvinderne med at føde, skal I dræbe alle drengebørnene. Lad kun pigerne leve.” 
EXO.1.17	Jordemødrene frygtede imidlertid Gud mere end kongen, og derfor nægtede de at gøre, som han sagde. De lod drengene leve.
EXO.1.18	Da kaldte kongen dem til sig og sagde: „I lader jo drengene leve! Hvorfor gør I ikke, som jeg har sagt?”
EXO.1.19	„Herre,” sagde de. „De hebræiske kvinder er ikke som de egyptiske. De føder så hurtigt, at vi simpelt hen ikke kan nå frem i tide!”
EXO.1.20+EXO.1.21	Gud velsignede jordemødrene på grund af deres gudsfrygt, så de ikke selv havde problemer med at få børn, og han var stadig med israelitterne, så de blev endnu mere talrige og mægtige. 
EXO.1.22	Så gav Farao den egyptiske befolkning følgende ordre: „Kast alle nyfødte hebræiske drenge i Nilen! Pigerne kan få lov at leve.”
EXO.2.1	På den tid var der en familie, hvor både manden og konen var fra Levis stamme. 
EXO.2.2	Konen blev gravid og fødte en søn, og da hun så, hvor dejlig drengen var, skjulte hun ham de tre første måneder. 
EXO.2.3	Da hun ikke længere kunne skjule barnet, lavede hun en kurv af papyrusrør og gjorde den vandtæt med beg og tjære. Så lagde hun barnet i kurven og satte den ud mellem sivene ved Nilens bred. 
EXO.2.4	Drengens storesøster gemte sig i nærheden for at se, hvad der ville ske med ham.
EXO.2.5	Kort efter kom en af Faraos døtre ned til Nilen for at bade. Imens gik hendes hofdamer langs flodens bred. Da prinsessen fik øje på kurven mellem sivene, sendte hun en af hofdamerne hen for at hente den. 
EXO.2.6	Da hun åbnede kurven, så hun den lille dreng, som lå og græd, og hans gråd rørte hende dybt. „Det må være en af de hebræiske drenge!” udbrød hun.
EXO.2.7	Så trådte drengens søster frem og spurgte prinsessen: „Skal jeg få fat i en hebræisk kvinde, der kan amme barnet for dig?”
EXO.2.8	„Ja, gør det!” svarede prinsessen. Så skyndte pigen sig hjem og hentede sin mor.
EXO.2.9	„Tag dette barn med hjem og pas ham for mig,” sagde prinsessen til moderen. „Jeg skal nok betale dig for det.” Så tog moderen barnet med hjem og passede ham.
EXO.2.10	Nogle år senere, da drengen var blevet ældre, bragte moderen ham tilbage til prinsessen, som adopterede ham. Hun gav ham navnet Moses,
EXO.2.11	Mange år senere, da Moses var blevet voksen, gik han en dag ud for at se til sine israelitiske landsmænd. Han så, hvor hårdt de blev tvunget til at arbejde. Han så også, hvordan en egypter gennembankede en af de hebræiske slaver—en af hans egne landsmænd! 
EXO.2.12	Efter at have set sig om til alle sider for at være sikker på, at der ikke var nogen vidner, slog Moses egypteren ihjel og skjulte ham i sandet.
EXO.2.13	Næste dag, da han igen gik derud, så han to hebræere i slagsmål. „Hold op med det!” råbte han til ham, der havde startet kampen, „du slår jo en af dine egne landsmænd!”
EXO.2.14	„Hvad bilder du dig ind?” vrissede urostifteren. „Hvem har sat dig til at dømme os imellem og være vores leder? Du vil måske slå mig ihjel, ligesom du i går slog egypteren ihjel?” Da blev Moses bange, for han var klar over, at alle nu vidste, hvad han havde gjort. 
EXO.2.15	Da Farao hørte om det, gav han ordre til, at Moses skulle arresteres og henrettes. Men Moses flygtede til Midjans land,
EXO.2.16	Der var en præst i Midjan, som havde syv døtre. De kom nu for at hente vand og fylde vandtrugene, så deres fars får kunne drikke. 
EXO.2.17	Samtidig kom nogle hyrder til brønden, som ville jage pigerne væk, men Moses lagde sig imellem og hjalp dem. Han trak også vand op til deres får.
EXO.2.18	Da pigerne kom hjem til deres far, Reuel, udbrød han: „I kommer tidligt hjem i dag! Hvordan kunne I give fårene vand så hurtigt?”
EXO.2.19	„En egypter hjalp os mod hyrderne,” forklarede de. „Og han trak endda vand op fra brønden til fårene!”
EXO.2.20	„Hvor er han nu?” spurgte faderen. „I lod ham vel ikke bare blive stående ude ved brønden? Inviter ham til at spise sammen med os.”
EXO.2.21	Moses tog imod invitationen og slog sig ned hos familien. Efter nogen tid gav Reuel ham en af sine døtre, Zippora, til kone. 
EXO.2.22	Hun fødte en dreng, som Moses kaldte Gershom,
EXO.2.23	Nogen tid efter døde den egyptiske konge, men israelitterne stønnede stadig under det hårde slavearbejde. De råbte i fortvivlelse til Gud, 
EXO.2.24	og han hørte deres klage. Han havde jo givet sit løfte om velsignelse og hjælp til Abraham, Isak og Jakob. 
EXO.2.25	Gud så på israelitternes situation og havde dyb medfølelse med dem.
EXO.3.1	Moses vogtede nu får for sin svigerfar, præsten i Midjan, som også kaldtes Jetro. Han drev dyrene over i den fjerne ende af ørkenområdet og kom til Guds bjerg, Horeb. 
EXO.3.2	Der viste Herrens engel sig for ham som en flammende ild midt i en tornebusk. Moses var forundret over, at busken stod i flammer uden at brænde op, 
EXO.3.3	så han tænkte: „Jeg må hen og se, hvorfor busken ikke brænder op.” 
EXO.3.4	Da Gud så, at Moses var på vej hen for at se på den, råbte han til ham fra busken: „Moses! Moses!”
EXO.3.4	„Ja, det er mig!” svarede Moses.
EXO.3.5	„Kom ikke nærmere!” advarede Gud. „Men tag dine sandaler af, for du står på et helligt sted. 
EXO.3.6	Jeg er dine forfædres Gud—Abrahams, Isaks og Jakobs Gud.” Ved de ord dækkede Moses sit ansigt med hænderne, for han var bange for at se Gud.
EXO.3.7	Herren fortsatte: „Jeg har set, hvordan mit folk bliver undertrykt i Egypten, og jeg har hørt deres klageskrig. Jeg føler med dem i deres lidelser, 
EXO.3.8	og jeg er kommet ned for at befri dem fra egypterne. Jeg vil føre dem ud af Egypten og ind i deres eget gode land, hvor der er masser af plads—et land, der flyder med mælk og honning. Det er landet, hvor kanaʼanæerne, hittitterne, amoritterne, perizzitterne, hivvitterne og jebusitterne bor. 
EXO.3.9	Israelitternes skrig er nået mig, og jeg har set, hvordan egypterne har undertrykt dem med hårdt arbejde. 
EXO.3.10	Derfor sender jeg nu dig til Farao, for du skal føre mit folk, israelitterne, ud af Egypten.”
EXO.3.11	„Jamen, det kan jeg da ikke,” indvendte Moses. „Jeg kan da ikke møde frem foran Farao. Og hvordan skulle jeg kunne føre israelitterne ud af Egypten?”
EXO.3.12	Men Gud sagde: „Jeg vil være med dig! Lad dette være et tegn på, at det er mig, som har sendt dig: Efter at du har ført folket ud af Egypten, skal I tilbede mig på det bjerg, du står ved lige nu.”
EXO.3.13	„Men,” indvendte Moses, „hvis jeg går til Israels folk og fortæller dem, at deres forfædres Gud har sendt mig, vil de med det samme spørge: ‚Hvad hedder den Gud?’ Hvad skal jeg så sige til dem?”
EXO.3.14	„Jeg er den, som altid er!” svarede Gud. „Du skal fortælle dem, at ‚jeg er’ har sendt dig til dem. 
EXO.3.15	Sig til dem, at Jahve,
EXO.3.16	Tag nu af sted og kald alle Israels ledere sammen. Fortæl dem, at Jahve, deres forfædre Abrahams, Isaks og Jakobs Gud, viste sig for dig, og at han sagde til dig: ‚Jeg har set, hvordan egypterne har behandlet jer. 
EXO.3.17	Og jeg lover at befri jer fra elendigheden i Egypten og føre jer ind i det land, hvor kanaʼanæerne, hittitterne, amoritterne, perizzitterne, hivvitterne og jebusitterne bor—et land, der flyder med mælk og honning.’ 
EXO.3.18	De israelitiske ledere vil tage imod dit budskab. Derefter skal I sammen gå til Egyptens konge og sige: ‚Jahve, vores Gud, har åbenbaret sig for os. Derfor vil vi gerne rejse tre dagsrejser ud i ørkenen for at ofre til ham. Giv os nu din tilladelse.’ ”
EXO.3.19	Jahve fortsatte: „Jeg ved godt, at egypterkongen ikke uden videre vil lade jer rejse—ikke medmindre han bliver tvunget til det. 
EXO.3.20	Jeg vil tvinge ham ved at slå hårdt ned på hele Egypten, og så vil han til sidst give efter og lade jer rejse. 
EXO.3.21	Og jeg vil sørge for, at egypterne bliver venligt stemt og giver jer gaver, så I ikke skal rejse bort med tomme hænder. 
EXO.3.22	De hebræiske kvinder skal bede alle de egyptiske kvinder, der bor i nærheden af dem som fremmede, om juveler, sølv, guld og fine klæder, og I skal give jeres sønner og døtre det på. På den måde får I lov at plyndre egypternes rigdomme.”
EXO.4.1	„Jamen, hvad nu hvis Israels ledere ikke vil høre på mig?” indvendte Moses. „Hvad nu, hvis de ikke vil tro på, at Herren har vist sig for mig?”
EXO.4.2	„Hvad har du der i din hånd?” spurgte Herren ham.
EXO.4.2	„Min hyrdestav,” svarede Moses.
EXO.4.3	„Smid den på jorden,” sagde Herren. Da Moses smed staven på jorden, blev den til en slange, og han løb forskrækket væk fra den.
EXO.4.4	Men Herren råbte til ham: „Grib den i halen!” Så greb Moses den i halen, og straks blev den igen til en hyrdestav i hans hånd.
EXO.4.5	„Det skal nok overbevise israelitterne om, at det er deres forfædre Abrahams, Isaks og Jakobs Gud, der har vist sig for dig,” sagde Herren. 
EXO.4.6	„Stik nu din hånd ind på brystet under kjortlen!” Moses adlød, og da han trak hånden ud igen, var den hvid af spedalskhed. 
EXO.4.7	„Stik hånden ind på brystet igen,” fortsatte Herren. Det gjorde Moses, og da han trak den ud, var den fuldstændig normal igen.
EXO.4.8	„Hvis de tvivler efter at have set det første mirakel, vil de blive overbevist af det andet,” sagde Herren. 
EXO.4.9	„Men hvis de stadig ikke tror dig, skal du tage lidt vand fra Nilen og hælde det ud på den tørre jord. Når du gør det, bliver vandet til blod.”
EXO.4.10	Men Moses havde flere indvendinger: „Jamen Herre, jeg er ikke god til at tale. Det har jeg aldrig været—og det er jeg heller ikke nu, efter at du har talt til mig. Jeg famler efter ordene.”
EXO.4.11	„Hvem skabte menneskets mund?” spurgte Herren. „Har jeg ikke magt til at gøre et menneske i stand til at tale eller ikke at tale, til at se eller ikke at se, til at høre eller ikke at høre? 
EXO.4.12	Gå nu og gør, som jeg siger. Jeg vil hjælpe dig til at sige de rette ord—ja, jeg vil fortælle dig, hvad du skal sige.”
EXO.4.13	Men Moses protesterede: „Herre, send dog en anden end mig!”
EXO.4.14	Så blev Herren vred på Moses. „Hør her,” sagde han, „jeg ved, at din bror, levitten Aron, kan tale for sig. Han er i øvrigt på vej for at møde dig, og han bliver glad for at se dig igen. 
EXO.4.15	Jeg vil tale til dig, og hvad jeg fortæller dig, skal du sige videre til ham og således lægge ham ordene i munden. Jeg vil være med jer og fortælle jer, hvad I skal gøre. 
EXO.4.16	Aron skal tale til folket på dine vegne, som om han var din mund, og du skal fortælle ham, hvad han skal sige, så du taler til ham på mine vegne. 
EXO.4.17	Husk at tage din hyrdestav med, så du kan udføre de mirakler, jeg har vist dig.”
EXO.4.18	Så gik Moses hjem til sin svigerfar Jetro og sagde: „Jeg vil gerne rejse tilbage til Egypten og besøge min familie og se om de lever endnu.”
EXO.4.18	„Gå du blot, og fred være med dig,” svarede Jetro.
EXO.4.19	Inden Moses forlod Midjan, sagde Herren til ham: „Du skal ikke være bange for at vende tilbage til Egypten, for alle de mænd, der var ude efter at slå dig ihjel, er nu døde.” 
EXO.4.20	Så hjalp Moses sin kone med de to små børn
EXO.4.21	Undervejs gentog Herren sine instruktioner til Moses: „Når du ankommer til Egypten, skal du gå til Farao og udføre de mirakler, jeg har givet dig magt til at udføre. Men jeg vil gøre ham stædig, så han ikke vil lade israelitterne rejse. 
EXO.4.22	Da skal du sige til ham: ‚Herren siger: Israels folk er som min førstefødte søn. 
EXO.4.23	Jeg har befalet dig at lade dem rejse, så de kan tilbede mig. Siden du har nægtet det, vil jeg slå din førstefødte søn ihjel.’ ”
EXO.4.24	Et sted på vejen, hvor de overnattede, konfronterede Herren ham
EXO.4.25	Da tog Zippora en flintekniv, afskar sin søns forhud og kastede den for Mosesʼ fødder. „Du er blevet mig en blodig ægtemand,” sagde hun. 
EXO.4.26	Så lod Herren ham være i fred. (Med udtrykket „blodig ægtemand” hentydede hun til omskærelsen.)
EXO.4.27	Herren havde tidligere sagt til Aron: „Gå Moses i møde i ørkenen!” Så tog Aron af sted og mødte Moses ved Guds bjerg, Horeb, og de omfavnede hinanden og kyssede hinanden på kinden.
EXO.4.28	Moses fortalte Aron om det budskab, Herren havde givet ham, og om miraklerne, Herren havde befalet ham at udføre.
EXO.4.29	Da Moses og Aron ankom til Egypten, samlede de israelitternes ledere, 
EXO.4.30	og Aron fortalte dem, hvad Herren havde sagt til Moses, og Moses udførte miraklerne for øjnene af dem. 
EXO.4.31	Det overbeviste dem, og da de hørte, at Herren ikke havde glemt sit folk, men havde dyb medfølelse for dem midt i deres elendighed, knælede de med ansigtet mod jorden i ærefrygt for Herren.
EXO.5.1	Derefter gik Moses og Aron til Farao og sagde: „Vi har en besked til dig fra Jahve, Israels Gud. Han siger: Giv mit folk lov til at rejse, så de kan holde højtid for mig i ørkenen.”
EXO.5.2	„Hvem er Jahve?” svarede Farao. „Jeg kender ham ikke. Hvorfor skulle jeg adlyde ham og lade israelitterne rejse? Det vil jeg ikke gå med til.”
EXO.5.3	Men Moses og Aron blev ved: „Den Gud, som vi hebræere tilbeder, har mødt os,” erklærede de. „Giv os nu tilladelse til at rejse tre dagsrejser ud i ørkenen og ofre til vores Gud, Jahve, så han ikke rammer os med sygdom og død.”
EXO.5.4	„Hør nu, Moses og Aron!” råbte Farao. „Lad være med at lægge hindringer i vejen for folkets arbejde! Gå I hellere selv tilbage til jeres arbejde! 
EXO.5.5	Hebræerne er jo nu meget talrige, og så vil I have, at de skal holde op med deres arbejde?”
EXO.5.6	Samme dag sendte Farao følgende besked til samtlige slavefogeder og opsynsmænd:
EXO.5.7	„I må ikke længere give folket halm til murstenene. Lad dem selv samle, hvad de har brug for. 
EXO.5.8	Men de skal lave lige så mange mursten som før. De har åbenbart ikke nok at bestille, ellers ville de ikke snakke om at tage ud i ørkenen for at ofre til deres Gud. 
EXO.5.9	De skal have mere arbejde, så de ikke har tid til at tænke på andet. Det skal nok afholde dem fra at høre på Mosesʼ og Arons løgnehistorier.”
EXO.5.10	Så gik slavefogederne og opsynsmændene ud til folket og sagde: „Farao har givet ordre til at standse leveringen af halm til arbejdet. 
EXO.5.11	Fra nu af må I selv samle halm, hvor I kan finde det, men I skal stadig lave lige så mange mursten som I plejer.” 
EXO.5.12	Så måtte folket rejse rundt i hele Egypten for at samle halm.
EXO.5.13	Slavefogederne var skånselsløse. „Den daglige kvote skal holdes!” forlangte de, 
EXO.5.14	og de piskede de israelitiske formænd, når den ikke blev overholdt. „Hvorfor sørger I ikke for, at det daglige antal sten bliver produceret?” brølede de.
EXO.5.15	Så gik formændene til Farao. „Vær ikke så brutal mod dine slaver!” bad de. 
EXO.5.16	„Vi får ingen halm, og alligevel skal vi producere det samme antal sten som før. Og vi bliver straffet for noget, vi ikke er skyld i. Det er dine slavefogeders skyld, fordi de forlanger noget helt urimeligt af os!”
EXO.5.17	Men Farao svarede bare: „I er dovne, er I! Det er klart, I ikke har nok at bestille, ellers ville I ikke blive ved med at sige: Lad os gå ud og ofre til Jahve. 
EXO.5.18	Kan I se at komme tilbage til arbejdet! I får ingen halm, og I skal stadig producere det samme antal sten!”
EXO.5.19	De israelitiske formænd var nedslåede over at skulle fortælle arbejderne, at Farao ikke ville høre på dem og stadig krævede det samme: Ingen halm, samme antal sten. 
EXO.5.20	På vej ud fra audiensen hos Farao mødte de Moses og Aron, som stod og ventede uden for paladset. 
EXO.5.21	„Må Herren dømme jer, for det er jeres skyld, at Farao og hans slavepiskere hader os! Det ender med, at de tager livet af os med den umenneskelige behandling!”
EXO.5.22	Da vendte Moses sig til Herren og klagede sin nød: „Herre, hvordan kan du behandle dit folk på den måde? Og hvorfor har du sendt mig her? 
EXO.5.23	Lige siden jeg gav Farao din besked, er hans brutalitet taget til, og du er ikke kommet dit folk til hjælp!”
EXO.6.1	„Nu skal du få at se, hvad jeg vil gøre ved Farao,” sagde Herren til Moses. „Han skal få min magt at føle, indtil han lader mit folk rejse. Han vil blive så opsat på at komme af med dem, at han nærmest vil jage dem ud!” 
EXO.6.2	„Jeg er Herren!” fortsatte han. 
EXO.6.3	„Jeg åbenbarede mig for Abraham, Isak og Jakob som den almægtige Gud, men de har ikke til fulde erfaret, hvad mit navn, Jahve. egentlig står for. 
EXO.6.4	Jeg indgik en pagt med dem, hvor jeg lovede at give dem og deres efterkommere Kanaʼans land, det land, hvor de boede som fremmede. 
EXO.6.5	Jeg har hørt Israels folks klageskrig under deres slaveri i Egypten, og da jeg har indgået en pagt med dem, vil jeg også opfylde det løfte, jeg gav dem.
EXO.6.6	Sig derfor til israelitterne: ‚Jeg er Herren, og jeg vil befri jer fra slaveriet i Egypten med vældig magt og store undere. 
EXO.6.7	I skal være mit udvalgte folk, og jeg vil være jeres Gud. I skal opleve, at jeg er Herren, jeres Gud, og at jeg befrier jer fra slaveriet i Egypten. 
EXO.6.8	Jeg vil føre jer til det land, jeg lovede Abraham, Isak og Jakob. Jeg giver det til jer, og det skal være jeres. Jeg er Herren!’ ”
EXO.6.9	Moses fortalte nu folket, hvad Gud havde sagt, men de ville ikke længere høre på ham. De havde fuldstændig mistet modet på grund af den øgede arbejdsbyrde.
EXO.6.10	Da sagde Herren til Moses: 
EXO.6.11	„Gå tilbage til kong Farao og sig til ham, at han skal lade israelitterne rejse ud af Egypten.”
EXO.6.12	„Men Herre!” indvendte Moses. „Når mit eget folk ikke engang vil høre på mig, hvordan kan jeg så forvente, at Farao vil? Jeg duer ikke til at tale!”
EXO.6.13	Alligevel befalede Herren Moses og Aron at gå til kong Farao og forlange, at han skulle lade israelitterne forlade Egypten.
EXO.6.14	Følgende personer var overhoveder for forskellige slægter blandt Israels folk:
EXO.6.14	Israels ældste søn Ruben havde følgende sønner: Hanok, Pallu, Hetzron og Karmi.
EXO.6.15	Simeons sønner hed Jemuel, Jamin, Ohad, Jakin, Zohar og Shaul (hans mor var kanaʼanæer).
EXO.6.16	Levis sønner hed: Gershon, Kehat og Merari. Levi blev 137 år gammel. 
EXO.6.17	Gershons sønner hed Libni og Shimi. 
EXO.6.18	Kehats sønner hed Amram, Jitzhar, Hebron og Uzziel. Kehat blev 133 år gammel. 
EXO.6.19	Meraris sønner hed Mahli og Mushi. Disse blev slægtsoverhoveder i Levis stamme ifølge deres slægtsbog.
EXO.6.20	Amram giftede sig med Jokebed, som var hans faster, og de fik sønnerne Aron og Moses. Amram blev 137 år gammel. 
EXO.6.21	Jitzhars sønner hed Kora, Nefeg og Zikri. 
EXO.6.22	Uzziels sønner hed Mishael, Elsafan og Sitri.
EXO.6.23	Aron giftede sig med Elisheba, som var datter af Amminadab og søster til Nahshon. Deres børn hed Nadab, Abihu, Eleazar og Itamar.
EXO.6.24	Koras sønner hed Assir, Elkana og Abiasaf. De blev overhoveder for familierne i Koras slægt.
EXO.6.25	Arons søn Eleazar giftede sig med en af Putiels døtre, og de fik en søn der hed Pinehas. Alle disse var slægtsoverhoveder inden for Levis stamme med tilhørende familier.
EXO.6.26	Aron og Moses, som er nævnt her i slægtstavlen, er de to mænd, til hvem Herren sagde: „Før Israels stammer ud af Egypten!” 
EXO.6.27	Det var dem, som gik til Farao for at få tilladelse til at føre folket ud af landet.
EXO.6.28	Dengang Herren talte til Moses i Egypten, 
EXO.6.29	sagde han til ham: „Jeg er Herren! Sig alt det, jeg pålægger dig, til kong Farao af Egypten.” 
EXO.6.30	Men Moses svarede: „Jeg duer jo ikke til at tale! Hvorfor skulle Farao høre på mig?”
EXO.7.1	„Hør nu engang, Moses,” sagde Herren. „Jeg vil vise Farao, at det er Gud selv, der står bag dig, og din bror Aron skal være den, der fører ordet. 
EXO.7.2	Sig alt det, jeg fortæller dig, videre til Aron, så han kan sige det videre til Farao. Han skal forlange, at Israels folk får lov at forlade Egypten. 
EXO.7.3	Men jeg vil gøre Farao stædig, og derefter vil jeg gøre mange tegn og undere i Egypten. 
EXO.7.4	Når Farao så ikke vil høre på jer, vil jeg straffe Egypten med store katastrofer, hvorefter jeg vil føre mit talrige folk ud. 
EXO.7.5	Når egypterne ser min magt, og hvordan jeg tvinger dem til at lade mit folk rejse, vil de komme til at forstå, at jeg er Herren!”
EXO.7.6	Så var Moses og Aron parat til at gøre, som Herren havde befalet. 
EXO.7.7	Moses var på det tidspunkt 80 år gammel, og Aron var 83.
EXO.7.8	Dernæst sagde Herren til Moses: 
EXO.7.9	„Når Farao kræver, at I skal gøre et under for at bevise din Guds magt, skal Aron smide sin stav på jorden foran Farao, og den vil blive forvandlet til en slange.”
EXO.7.10	Så gik Moses og Aron til Farao og gjorde, som Herren havde befalet: Aron smed sin stav på gulvet foran Farao og hans hoffolk, og staven blev straks forvandlet til en slange. 
EXO.7.11	Men Farao kaldte på sine vismænd og troldmænd, og de var i stand til at efterligne miraklet ved hjælp af deres magi. 
EXO.7.12	Deres stave blev til slanger ligesom Arons, men Arons slange slugte troldmændenes slanger. 
EXO.7.13	Farao var imidlertid lige stædig og ville ikke høre på dem—nøjagtig som Herren havde forudsagt.
EXO.7.14	Så sagde Herren til Moses: „Farao er lige stædig og nægter at lade folket rejse. 
EXO.7.15	Gå derfor hen til ham i morgen tidlig, når han går ned til Nilen. Vent på ham ved bredden og sørg for at have staven, der blev til en slange, parat. 
EXO.7.16	Sig til ham: Herren, hebræernes Gud, sendte mig til dig for at sige: ‚Lad mit folk rejse, så de kan tilbede mig i ørkenen!’ Endnu har du ikke bøjet dig for kravet, 
EXO.7.17	men nu siger Herren til dig: ‚Du skal få at se, at jeg er Herren!’ Jeg slår nu Nilens vand med denne stav, og vandet vil blive til blod! 
EXO.7.18	Fiskene vil dø, og floden vil komme til at stinke, så dit folk vil nægte at drikke vand fra den.”
EXO.7.19	Og Herren fortsatte: „Sig så til Aron, at han skal pege ud over alle Egyptens vande med sin stav. Når han gør det, vil vandet i alle landets floder, kanaler, damme og vandreservoirer forvandles til blod. Ja, selv vandet i alle trækar og stenkrukker vil blive til blod.”
EXO.7.20	Moses og Aron gjorde, som Herren havde befalet. Moses rakte sin stav ud og slog på vandet i Nilen for øjnene af Farao og hans folk, 
EXO.7.21	så vandet blev til blod, fiskene døde, og alt flodvandet stank. Egypterne kunne ikke længere drikke det. Vand blev til blod overalt i Egypten. 
EXO.7.22	De egyptiske troldmænd brugte deres magi til at gøre det samme. Farao blev endnu mere stejl og ville ikke høre på Moses og Aron—nøjagtig som Herren havde forudsagt. 
EXO.7.23	Han vendte sig om og gik tilbage til sit palads, som om der intet var sket. 
EXO.7.24	Imens gravede egypterne brønde langs floden for at finde rent vand, for de kunne jo ikke drikke vandet i floden. 
EXO.7.25	Sådan gik der syv dage.
EXO.7.26	Derpå sagde Herren til Moses: „Gå hen til Farao og giv ham denne besked fra mig: Lad mit folk rejse, for at de kan tilbede mig. 
EXO.7.27	Hvis du stadig nægter, vil jeg lade mængder af frøer plage dit land fra ende til anden. 
EXO.7.28	Nilen skal komme til at vrimle med frøer, og frøerne vil trænge ind i dit palads og dit soveværelse—ja, helt op i din seng. De vil myldre ind i alle egypternes huse, selv ind i bageovnene og op i gryderne. 
EXO.7.29	Frøerne vil kravle rundt på dig og dine hoffolk—ja, på alle landets indbyggere.”
EXO.8.1	Og Herren gav Moses besked om, at Aron med sin stav skulle pege ud over landets floder, alle kanalerne og dammene, så frøerne kunne invadere landet. 
EXO.8.2	Aron adlød, og der vrimlede frøer frem overalt. 
EXO.8.3	Men ved hjælp af deres magi fik også troldmændene frøer til at vrimle frem.
EXO.8.4	Da kaldte Farao Moses og Aron til sig og sagde: „Bed Jahve om at fjerne frøerne fra mig og mit folk, så vil jeg give jeres folk tilladelse til at rejse ud og tilbede jeres Gud.”
EXO.8.5	„Hvornår vil du have, jeg skal bede for dig, dine tjenere og dit folk?” spurgte Moses. „Når jeg beder, vil frøerne forsvinde fra jeres huse og kun være i floden.”
EXO.8.6	„I morgen!” sagde Farao.
EXO.8.6	„Det skal ske,” svarede Moses. „Så vil du forstå, at der ikke findes nogen så mægtig som vores Gud, Jahve. 
EXO.8.7	Alle frøer vil forsvinde fra dig og dine huse, dine tjenere og dit folk. Kun de frøer der findes i Nilen, vil blive tilbage.”
EXO.8.8	Moses og Aron forlod nu Farao, og Moses bad Herren om at udrydde frøerne. 
EXO.8.9	Herren gjorde, hvad Moses bad om. Frøerne døde i husene, i gårdene og på markerne. 
EXO.8.10	De blev samlet i store dynger, og det stank over hele landet. 
EXO.8.11	Men da Farao så, at han var blevet fri for frøerne, kom stædigheden over ham igen, og han nægtede at lade folket rejse—nøjagtig som Herren havde forudsagt.
EXO.8.12	Så sagde Herren til Moses: „Sig til Aron, at han skal slå på jordens støv med sin stav. Så vil støvet i hele Egypten blive forvandlet til myggesværme.” 
EXO.8.13	Moses og Aron gjorde igen, som Herren havde befalet, og pludselig vrimlede det med myg over hele landet, og de angreb både mennesker og dyr. 
EXO.8.14	Troldmændene forsøgte igen at gøre miraklet efter, men denne gang kunne de ikke. Myggene sad tæt på både mennesker og dyr.
EXO.8.15	„Det er et tegn fra Gud!” udbrød troldmændene. Men Farao var lige stædig og hårdhjertet, og ville ikke lade folket rejse—nøjagtig som Herren havde forudsagt.
EXO.8.16	Så sagde Herren til Moses: „Stå tidligt op i morgen og gå Farao i møde, når han er på vej til floden. Sig til ham fra mig af: Lad mit folk rejse ud for at tilbede mig. 
EXO.8.17	Hvis du stadig nægter, vil jeg sende store sværme af fluer over dig, dine tjenere og hele dit folk. Dine huse og egypternes huse vil blive fyldt med fluer, og jorden vil blive dækket af dem. 
EXO.8.18	Men i Goshens land, hvor israelitterne bor, vil jeg gøre en undtagelse, så der ingen fluer vil være. Så må du vel kunne fatte, at jeg er Herren, og at jeg har magten her i landet. 
EXO.8.19	Jeg vil gøre forskel på mit folk og dit folk. Det her mirakel skal ske i morgen.”
EXO.8.20	Og Herren gjorde, som han havde sagt: Vældige sværme af fluer trængte ind i Faraos palads og i hans tjeneres huse og i hvert eneste hjem i Egypten, så hele landet var forpestet af fluer.
EXO.8.21	Da kaldte Farao Moses og Aron til sig og sagde: „Så tag da af sted og bring ofre til jeres Gud, men gør det inden for landets grænser. Tag ikke ud i ørkenen.”
EXO.8.22	Men Moses svarede: „Nej, det går ikke an. Egypterne vil afsky den måde, vi ofrer til vores Gud på. Hvis vi gør noget for øjnene af dem, som de finder afskyeligt, vil de så ikke stene os? 
EXO.8.23	Vi bliver nødt til at rejse tre dagsrejser ud i ørkenen for at ofre til Herren, vores Gud, sådan som han har befalet os.”
EXO.8.24	„Ja ja, så rejs da,” sagde Farao modstræbende, „men tag ikke for langt væk! Og skynd jer så at bede til jeres Gud om, at de fluer må forsvinde!”
EXO.8.25	„Så snart jeg er ude af paladset, skal jeg bede vores Gud om at udrydde fluerne,” svarede Moses. „Og fluerne vil forsvinde fra dig, dine tjenere og dit folk i morgen. Men pas på, at du ikke igen narrer os og nægter at lade folket rejse hen og ofre til Herren.”
EXO.8.26	Så forlod Moses Farao og bad Herren om at fjerne fluerne, 
EXO.8.27	og Herren gjorde, som Moses bad: Alle fluerne forsvandt fra Farao, hans tjenere og hans folk. Ikke én eneste blev tilbage. 
EXO.8.28	Men også denne gang blev Farao hård og stædig, så han ikke lod israelitterne rejse.
EXO.9.1	„Gå tilbage til Farao,” befalede Herren, „og sig til ham: Herren, hebræernes Gud, siger: ‚Lad mit folk rejse for at tilbede mig.’ 
EXO.9.2	Hvis du stadig plager dem og nægter at lade dem rejse, 
EXO.9.3	vil Herren sende en pest, som vil slå jeres køer, heste, æsler, kameler, får og geder ihjel. 
EXO.9.4	Men Herren vil igen gøre forskel mellem israelitterne og egypterne. Ikke et eneste af israelitternes husdyr skal dø.”
EXO.9.5	Herren satte en frist og sagde: „I morgen skal det ske!” 
EXO.9.6	Den næste dag skete det, som Herren havde sagt: Alle
EXO.9.7	Da sendte Farao folk ud for at se efter, og de bekræftede, at ingen af israelitternes husdyr var døde. Men hans hjerte var forhærdet, og han lod stadig ikke israelitterne rejse.
EXO.9.8	Derpå sagde Herren til Moses og Aron: „Tag nogle håndfulde sod fra smelteovnen og lad Moses kaste soden op i luften, mens Farao ser på det. 
EXO.9.9	Så vil der komme en støvsky over Egypten, som vil få betændelse og bylder til at bryde ud på både mennesker og dyr over hele landet.”
EXO.9.10	Så tog de sod fra ovnen og gik til Farao, og mens Farao så på det, kastede Moses soden op i luften, og både mennesker og dyr blev fulde af betændte bylder. 
EXO.9.11	Troldmændene kunne ikke klare sig imod Moses eller beskytte sig imod bylderne. Betændelsen angreb dem såvel som alle andre egyptere. 
EXO.9.12	Men Herren gjorde Farao endnu mere stædig, så han stadig ikke ville lade folket rejse—nøjagtig som Herren havde sagt til Moses.
EXO.9.13	Så sagde Herren til Moses: „I morgen tidlig skal du gå til Farao og sige: Herren, hebræernes Gud, siger: Lad mit folk tage af sted for at tilbede mig. 
EXO.9.14	Denne gang vil jeg sende en katastrofe, der for alvor vil gå ud over dig og dine hoffolk og hele dit folk. Da skal du indse, at der ikke findes en Gud som mig i hele verden. 
EXO.9.15	Jeg kunne for længst have gjort det af med dig og dit folk, så I blev udryddet fra jordens overflade, 
EXO.9.16	men jeg har gjort dig til konge, fordi jeg vil demonstrere min magt på dig, og for at mit navn kan blive kendt over hele jorden. 
EXO.9.17	Du tyranniserer stadig mit folk og vil ikke lade dem rejse. 
EXO.9.18	Så i morgen ved denne tid vil jeg sende et haglvejr værre end nogensinde i Egyptens historie. 
EXO.9.19	Sørg for, at alle husdyr og alle markarbejdere kommer indenfor i sikkerhed, for hvert eneste menneske og dyr, der ikke er under tag, vil dø i haglvejret.”
EXO.9.20	De af Faraos tjenere, som troede på, hvad Herren havde sagt, skyndte sig at få deres husdyr og slaver indendørs, 
EXO.9.21	men de, som ignorerede Herrens ord, lod deres slaver og dyr blive ude på marken.
EXO.9.22	Så sagde Herren til Moses: „Løft din hånd mod himlen, så vil der falde hagl på mennesker og dyr og alle markens afgrøder over hele Egypten.” 
EXO.9.23+EXO.9.24	Da Moses løftede sin stav mod himlen, sendte Herren et frygteligt tordenvejr. Lynene glimtede uafladeligt, og haglene faldt tungt over hele Egypten. Det var så voldsomt, at man aldrig havde oplevet noget lignende i hele Egyptens historie. 
EXO.9.25	Landet lå i ruiner. Mennesker og dyr på markerne blev dræbt, træer blev splintret, markens afgrøder blev slået ned. 
EXO.9.26	Kun i Goshens land, hvor israelitterne boede, faldt der ingen hagl.
EXO.9.27	Da sendte Farao i al hast bud efter Moses og Aron. „Nu indser jeg min fejl,” sagde han. „Herren har ret, og jeg og mit folk har uret. 
EXO.9.28	Bed dog Herren om at standse tordenen og haglvejret. Jeres folk kan rejse med det samme.”
EXO.9.29	„Godt,” svarede Moses, „så snart jeg er ude af byen, vil jeg udrække mine hænder i bøn til Herren, og både hagl og torden vil holde op. Det skal være dig et tegn på, at Herren har al magt på jorden. 
EXO.9.30	Alligevel ved jeg, at du og dine hoffolk endnu ikke er villige til at bøje jer for Gud.”
EXO.9.31	Den dag blev al hør og byg ødelagt, for katastrofen kom på en årstid, hvor byggen stod med aks og hørren i blomst. 
EXO.9.32	Hvede og spelt blev ikke beskadiget, for de kommer senere.
EXO.9.33	Så forlod Moses Farao. Da han kom ud af byen, rakte han hænderne ud i bøn til Herren. Straks standsede tordenen og haglvejret, og regnen holdt op. 
EXO.9.34+EXO.9.35	Men da Farao så, at regnen, tordenen og haglene var holdt op, fortsatte han med sit oprør. Han blev hård igen og nægtede stadig at lade israelitterne rejse—nøjagtig som Herren havde forudsagt.
EXO.10.1	Da sagde Herren til Moses: „Gå igen til Farao og stil dit krav! Jeg har gjort ham og hans rådgivere stædige, så jeg fortsat kan vise min magt på dem og udføre mirakuløse tegn iblandt dem. 
EXO.10.2	Hvilke fantastiske beretninger dine børn og børnebørn skal få at høre om alle de undere, jeg gjorde i Egypten for at vise, at jeg er Herren.”
EXO.10.3	Så gik Moses og Aron igen til Farao og sagde: „Herren, hebræernes Gud, spørger dig nu: Hvor længe vil du nægte at adlyde mig? Lad mit folk rejse for at tilbede mig. 
EXO.10.4	Hvis du stadig modsætter dig, vil jeg i morgen lade græshoppesværme invadere dit land. 
EXO.10.5	Græshopperne vil fuldstændig dække jorden og fortære den smule, som er tilbage efter haglvejret, så der intet grønt bliver tilbage hverken på træer eller marker. 
EXO.10.6	De vil fylde dit palads, dine hoffolks boliger og hvert eneste hus i Egypten. Aldrig tidligere i historien har en sådan katastrofe ramt dette land. Ingen af dine forfædre har nogensinde set noget lignende.” Derefter drejede Moses om på hælen og forlod Farao.
EXO.10.7	Nu henvendte hoffolkene sig til Farao i protest. „Hvor længe vil du lade de her katastrofer fortsætte?” klagede de. „Lad dog de mennesker rejse, så de kan tilbede deres Gud! Kan du ikke se, at hele Egypten ellers går til grunde?”
EXO.10.8	Så blev Moses og Aron hentet tilbage til Farao. „Så tag da af sted og dyrk jeres Gud,” sagde Farao. „Men sig mig lige, hvem er det nu, der skal rejse?”
EXO.10.9	„Alle som en,” svarede Moses. „Vi tager børn og gamle med, alle vores sønner og døtre og alle vores husdyr. Vi tager det hele med os. Alle skal deltage i denne højtid for Herren.”
EXO.10.10	„Ikke på vilkår!” råbte Farao. „Hvis I prøver at slippe væk med jeres kvinder og børn, så får I sandelig brug for jeres Guds hjælp! Jeg kan godt se, hvad I er ude på! 
EXO.10.11	Nej, kun mændene må rejse af sted for at tilbede Jahve—det var jo det I bad om!” Så blev Moses og Aron smidt ud af paladset.
EXO.10.12	Derefter sagde Herren til Moses: „Ræk din hånd ud over Egypten, så græshopperne kan invadere landet. Lad dem æde alt, hvad der blev levnet efter haglvejret.”
EXO.10.13	Moses rakte nu sin stav ud, og Herren lod en østenvind blæse hele den dag og den følgende nat. Da det blev morgen, havde østenvinden bragt græshopperne til landet.
EXO.10.14	Enorme sværme af græshopper dækkede hele landet. Aldrig havde der været så mange græshopper i Egyptens historie. Og aldrig igen skal noget lignende ske. 
EXO.10.15	Græshopperne dækkede jordens overflade, så den blev helt sort, og de åd alle planter og frugter, der var tilbage efter haglvejret. De efterlod ikke noget grønt overhovedet—ikke et træ, ikke en plante var tilbage i hele Egypten.
EXO.10.16	Farao fik hurtigt fat i Moses og Aron. „Jeg har syndet imod Herren, jeres Gud, og imod jer!” sagde han. 
EXO.10.17	„Tilgiv mig bare denne ene gang og bed jeres Gud om at tage den her dødbringende plage fra mig.”
EXO.10.18	Moses forlod derefter Farao og bad til Herren. 
EXO.10.19	Da sendte Herren en storm fra vest, som blæste græshopperne ud i Det Røde Hav.
EXO.10.20	Men Herren lod Farao blive stædig igen, så han alligevel ikke ville lade israelitterne rejse.
EXO.10.21	Herren sagde nu til Moses: „Løft dine hænder imod himlen, og et dybt og forfærdeligt mørke vil sænke sig over Egypten—et mørke så tykt, at man kan føle det.” 
EXO.10.22	Moses rakte hånden op mod himlen, og et tykt mørke sænkede sig over landet i tre dage. 
EXO.10.23	Folk kunne ikke se hinanden, så de rørte sig ikke ud af stedet i tre dage, men overalt hvor israelitterne boede var der lyst.
EXO.10.24	Da sendte Farao bud efter Moses. „Rejs og tilbed Herren,” sagde han. „Men efterlad jeres husdyr her. Jeres kvinder og børn kan I tage med.”
EXO.10.25	„Har du tænkt dig at give os de dyr, vi skal bruge som slagtofre og brændofre til Herren, vores Gud? 
EXO.10.26	Nej, vel! Derfor er vi nødt til at have vores dyr med. Vi ved jo heller ikke, hvilke ofre Herren ønsker, før vi når frem til stedet, så vi må tage det hele med.”
EXO.10.27	Herren gjorde igen Farao stædig, så han nægtede at lade dem rejse. 
EXO.10.28	Han råbte efter Moses: „Forsvind herfra, og lad mig aldrig mere se dig for mine øjne! Hvis du viser dig igen, slår jeg dig ihjel!”
EXO.10.29	„Godt,” svarede Moses. „Du skal aldrig mere se mig.”
EXO.11.1	Nu sagde Herren til Moses: „Jeg vil sende endnu en sidste katastrofe over Farao og egypterne. Når den kommer, vil han lade jer rejse. Ja, han vil være så opsat på at blive af med jer, at han vil jage jer ud af landet. 
EXO.11.2	Sig nu til alle israelitiske mænd og kvinder, at de skal bede deres egyptiske naboer om guld- og sølvsmykker.” 
EXO.11.3	Herren havde nemlig gjort egypterne venlig stemt overfor israelitterne. Desuden var Moses en mand, som både Faraos hoffolk og alle egypterne havde stor respekt for.
EXO.11.4	Moses sendte så besked ind til Farao: „Herren siger: ‚Ved midnatstid vil jeg gå gennem Egypten. 
EXO.11.5	Da vil alle førstefødte sønner i hvert hjem dø, lige fra Faraos ældste søn, som er arving til tronen, til den førstefødte af den ringeste slavinde, som arbejder ved håndkværnen. Selv de førstefødte blandt jeres husdyr skal dø. 
EXO.11.6	Hjerteskærende dødsklager vil runge gennem natten i hele Egypten. Aldrig før har landet oplevet en sådan sorg, og aldrig siden skal det blive så slemt.
EXO.11.7	Men hos israelitterne vil alt være så fredeligt, at ikke en eneste hund vil knurre, hverken mod mennesker eller dyr. Da vil du indse, at jeg gør forskel på egypterne og israelitterne.’
EXO.11.8	Og alle dine embedsmænd skal komme løbende til mig og bøje sig til jorden og tigge: ‚Skynd jer at rejse—alle sammen!’ Når det sker, vil vi rejse!” Så forlod Moses Faraos palads i stor vrede.
EXO.11.9	Herren havde jo sagt til Moses: „Farao vil ikke høre på jer før til allersidst, men det giver mig anledning til at vise min magt og gøre mange undere og tegn i Egypten.” 
EXO.11.10	Derfor gjorde Herren Farao stædig, så han ikke ville lade folket rejse—på trods af at Moses og Aron udførte alle de her undere for øjnene af ham.
EXO.12.1	Mens de stadig var i Egypten, sagde Herren til Moses og Aron: 
EXO.12.2	„Fra nu af skal denne måned være den første måned i jeres kalender. 
EXO.12.3	Bekendtgør for hele folket, at på den 10. dag i denne første måned skal hvert familieoverhoved udvælge et lam eller et gedekid til ofring. 
EXO.12.4	Hvis en familie er for lille til at spise et helt dyr, kan den dele det med en anden familie i nabolaget, afhængigt af hvor mange medlemmer der er i hver familie, og hvor meget den enkelte kan spise. 
EXO.12.5	Dyret skal være et etårs handyr—enten et lam eller et gedekid—og det må ikke have nogen fysisk defekt. 
EXO.12.6	Pas godt på det indtil om aftenen på den 14. dag i samme måned. Da skal hver familie slagte deres offerdyr. 
EXO.12.7	De skal tage noget af blodet og smøre det på dørkarmen i de huse, hvor offerdyret spises. 
EXO.12.8	Den aften skal I alle spise kødet med usyrnet brød og bitre urter til. 
EXO.12.9	Kødet må ikke spises råt eller kogt, men kun helstegt, altså med hoved, lår og indmad. 
EXO.12.10	Gem ikke noget af det til næste dag, men det, som ikke bliver spist den aften, skal I brænde inden det bliver morgen.
EXO.12.11	I skal spise det i al hast—iført jeres rejsetøj, så I er parat til øjeblikkeligt at begive jer ud på en lang rejse. I skal have vandresko på og vandrestav i hånden, for det er Herrens påskefest.
EXO.12.12	Den nat vil jeg gå gennem Egypten og slå alle de førstefødte sønner og de førstefødte handyr ihjel. Jeg vil besejre alle Egyptens guder, for jeg er Herren! 
EXO.12.13	Blodet, som I har smurt på dørkarmene, vil være et tegn. Når jeg ser blodet, vil jeg gå forbi
EXO.12.14	Den dag skal I altid mindes fra slægt til slægt. Hvert år skal I fejre påskefest for Herren. 
EXO.12.15	I syv dage må I kun spise brød, som er bagt uden surdej. I løbet af påskedagen skal I fjerne al surdej fra jeres huse. Enhver, som spiser brød bagt med surdej i den næste uge, skal udryddes af Israels folk. 
EXO.12.16	På festens første og syvende dag skal hele folket samles til højtid. På disse særlige dage må I ikke udføre nogen form for arbejde—udover madlavning.
EXO.12.17	Denne årlige fest, hvor I spiser usyrnet brød, skal minde jer om, at på den dag førte jeg hele det israelitiske folk ud af Egypten. I skal fejre den som en fast tradition fra slægt til slægt. 
EXO.12.18	Fra solnedgang på månedens 14. dag indtil solnedgang på månedens 21. dag må I kun spise usyrnet brød. 
EXO.12.19	I de syv dage må der ikke findes den mindste smule surdej i jeres huse, og enhver, der i den periode spiser syrnet brød, skal udryddes af Israels folk. Den samme forordning gælder for udlændinge, der bor iblandt jer. 
EXO.12.20	Jeg gentager: I de syv dage må I—hvor I end bor—ikke spise noget som helst, der er tillavet med surdej, men kun usyrnet brød.”
EXO.12.21	Da kaldte Moses alle Israels ledere sammen og sagde til dem: „Sig til alle israelitiske familieoverhoveder, at de skal gå ud til deres småkvæg og hente et lam eller gedekid, som de kan slagte. Det bliver deres påskeoffer. 
EXO.12.22	De skal lade blodet løbe fra i en balje. Så skal de tage nogle isopgrene, dyppe dem i blodet og slå dem mod overliggeren og siderne af dørkarmen, så de bliver farvet af blodet. Og husk, at ingen må gå uden for en dør, før det bliver morgen, 
EXO.12.23	for i nat vil Herren gå gennem landet og slå egypterne ihjel. Men når han ser blodet på jeres dørkarme, vil han gå forbi og ikke tillade ødelæggeren at trænge ind og slå jeres førstefødte sønner ihjel.
EXO.12.24	Husk, at disse forordninger er permanente, og skal overholdes af jer og jeres efterkommere i fremtiden. 
EXO.12.25	Når I kommer ind i det land, som Herren har lovet jer, skal I fortsætte med at højtideligholde påskefesten. 
EXO.12.26	Så vil jeres børn spørge: ‚Hvad betyder alt det her? Hvorfor holder vi den her fest?’ 
EXO.12.27	Og I skal svare: ‚Det er påskefesten, som vi fejrer, fordi Herren gik forbi israelitternes huse i Egypten. Han dræbte egypternes førstefødte sønner, men han skånede vores familier.’ ” Da Moses var færdig, faldt lederne på knæ, bøjede hovedet mod jorden og tilbad Herren.
EXO.12.28	Israelitterne gjorde nu, som Herren havde befalet dem gennem Moses og Aron. 
EXO.12.29	Ved midnatstid slog Herren alle de førstefødte sønner i de egyptiske familier ihjel—lige fra Faraos søn, kronprinsen, til den førstefødte søn af fangen i fangehullet. Selv de førstefødte blandt dyrene måtte dø. 
EXO.12.30	Den nat stod Farao, hans hoffolk og hele det egyptiske folk op, og utallige sørgeskrig steg op fra Egyptens land, for i hvert eneste hus var der nogen, som var død.
EXO.12.31	I nattens løb tilkaldte Farao Moses og Aron. „Tag af sted,” sagde han, „forsvind alle som én! Rejs ud og tilbed Herren, som I ønsker. 
EXO.12.32	Tag alle jeres dyr og forsvind. Rejs bare, men velsign mig, før I tager af sted.”
EXO.12.33	Alle egypterne bad israelitterne om at forlade landet så hurtigt som muligt, for de tænkte: „Ellers ender det med, at vi alle dør.” 
EXO.12.34	Så tog israelitterne deres dejtrug med den usyrnede dej, viklede noget tøj omkring og bar dem af sted på deres skuldre. 
EXO.12.35	Israels folk bad egypterne om guld og sølv og klæder, som Moses havde sagt, 
EXO.12.36	og Herren havde givet egypterne respekt for israelitterne, så de gav dem, hvad de bad om. Sådan forlod de Egypten som en sejrende hær med meget bytte.
EXO.12.37	Midt om natten forlod israelitterne Ramses og satte kursen mod Sukkot. Omkring 600.000 mænd foruden alle kvinderne og børnene begav sig på vej til fods. 
EXO.12.38	Mange andre, som ikke var israelitter, fulgte med, sammen med får og geder og en stor mængde kvæg. 
EXO.12.39	Når de gjorde holdt for at spise, bagte de brød af den usyrnede dej, de havde bragt med sig. Dejen var usyrnet, for folket blev jo nærmest smidt ud af Egypten uden at have tid til at vente på, at dejen skulle hæve.
EXO.12.40	Israels folk havde boet i Egypten i 430 år, 
EXO.12.41	og det var faktisk på den sidste dag af de 430 år, at Herrens folk forlod landet. 
EXO.12.42	Denne sidste nat i Egypten vågede Herren over sit folk for at redde dem ud af deres slavetilværelse, og derfor skal israelitterne hvert år i fremtiden våge for Herren på denne nat.
EXO.12.43	Herren sagde til Moses og Aron: „De følgende regler for påskehøjtiden skal nøje overholdes: Ingen fremmed må spise af jeres påskeoffer. 
EXO.12.44	Slaver, som I har anskaffet jer, må deltage i spisningen, hvis de er blevet omskåret som tegn på, at de så er blevet en del af Israels folk. 
EXO.12.45	Men lejede slaver og fremmede, som midlertidigt bor hos jer, må ikke deltage. 
EXO.12.46	De, som spiser offerdyret, skal spise det sammen i ét hjem. I må ikke bære noget af kødet uden for det hjem, og I må heller ikke brække offerdyrets knogler i stykker. 
EXO.12.47	Hele Israels folk skal fejre den her mindefest samtidig.
EXO.12.48	Hvis der bor fremmede iblandt jer, og de ønsker at fejre påskehøjtiden med jer, skal alle mændene først omskæres. Derefter kan de fejre påske med jer, for de skal få de samme rettigheder, som hvis de var født ind i Israels folk. Men en uomskåret mand må ikke spise af offerdyret. 
EXO.12.49	Det gælder alle, hvad enten de er israelitter eller fremmede, som bor iblandt jer.”
EXO.12.50	Israelitterne fulgte de retningslinier, som Herren havde givet Moses og Aron. 
EXO.12.51	Den dag førte Herren Israels folk ud af Egyptens land, stamme for stamme.
EXO.13.1	Herren gav også Moses følgende befaling: 
EXO.13.2	„Alle Israels førstefødte sønner skal indvies til mig—også alle førstefødte handyr. De skal tilhøre mig.”
EXO.13.3	Så sagde Moses til folket: „Den her dag er en dag, I altid vil huske, for det var den dag, I forlod Egypten og blev reddet ud af slaveriet. Herren førte jer ud ved sin vældige magt og mægtige undere. På den dag må I kun spise brød, der er bagt uden surdej.
EXO.13.4+EXO.13.5	Denne dag i aviv
EXO.13.6+EXO.13.7	I syv dage skal I spise usyrnet brød, og den syvende dag skal være en særlig højtidsdag for Herren. I de syv dage højtiden varer, må der ikke findes syrnet brød eller surdej i noget hjem, ja overhovedet ikke inden for landets grænser. 
EXO.13.8	Hvert år under denne højtid skal I forklare jeres børn, hvad det er, I fejrer—nemlig hvad Herren gjorde for jer, da han reddede jer fra slaveriet i Egypten. 
EXO.13.9	Denne årlige højtid skal være et konkret tegn, der giver jer identitet som Herrens befriede folk. Den skal være som et mærke på jeres hånd og pande og minde jer om, at I altid skal tænke og handle på Herrens befalinger, for med vældig magt og mægtige undere førte han jer ud af Egypten.
EXO.13.10	I skal fejre påske hvert år i aviv måned. 
EXO.13.11	Og når Herren fører jer ind i kanaʼanæernes land, som han for længe siden lovede jeres forfædre, 
EXO.13.12	skal alle jeres førstefødte sønner og førstefødte handyr gives til Herren, fordi det førstefødte tilhører ham. 
EXO.13.13	Men da æsler er urene dyr, skal I ikke give ham et førstefødt hanæsel. I stedet kan I give ham et lam eller et gedekid. Hvis I vælger ikke at give noget i stedet for æselføllet, skal I brække halsen på det. Og hvis I ikke vil give jeres førstefødte sønner til at tjene Herren, skal I indløse dem med et passende offer, som I giver til Herren i stedet for.
EXO.13.14	I fremtiden, når jeres børn spørger: ‚Hvad skal disse indløsningsofre gøre godt for?’ skal I svare dem: ‚Med vældig magt og mægtige undere udfriede Herren os fra slaveriet i Egypten. 
EXO.13.15	Farao nægtede at lade os rejse, og derfor slog Herren alle de førstefødte sønner i Egypten ihjel tillige med alle de førstefødte handyr. Det er derfor, vi nu giver vores førstefødte sønner og vores førstefødte handyr til Herren, selv om sønnerne kan indløses med et andet offer.’ 
EXO.13.16	Jeg understreger igen, at denne tradition skal være som et mærke på jeres hånd og pande, et synligt tegn til minde om, at det var Herren, som med sin vældige magt førte jer ud af Egypten.”
EXO.13.17+EXO.13.18	Da Farao endelig lod israelitterne rejse, førte Gud dem ikke gennem filistrenes land, skønt det var den mest direkte vej fra Egypten til Kanaʼans land. Gud sagde: „Folket kunne miste modet og ønske at vende tilbage til Egypten, når der bliver kampe undervejs.” I stedet førte han dem ad en omvej gennem ørkenen i retning mod Det Røde Hav. Israelitterne forlod Egypten i grupper på 50 familier.
EXO.13.19	Moses tog Josefs mumie med sig, for Josef havde ladet Israels ledere sværge på, at man ville tage hans knogler med, når Gud engang førte sit folk ud af Egypten.
EXO.13.20	Efter deres første stop i Sukkot slog de lejr ved Etam i udkanten af ørkenen. 
EXO.13.21	Herren gik selv foran dem, om dagen i form af en skysøjle for at vise dem vej og om natten i form af en ildsøjle for at lyse for dem. På den måde kunne de rejse både om dagen og om natten. 
EXO.13.22	Skysøjlen forlod dem ikke om dagen, og ildsøjlen forlod dem ikke om natten.
EXO.14.1	Derefter sagde Herren til Moses: 
EXO.14.2	„Sig til Israels folk, at de skal dreje fra vejen og gå imod Pi-ha-Hirot mellem Migdol
EXO.14.3	så vil Farao nemlig tro, at I er faret vild og gået i en fælde mellem ørkenen og havet. 
EXO.14.4	Og så vil jeg endnu en gang gøre Farao stædig, så han sætter efter jer. Sådan vil jeg få ære og herlighed på bekostning af Farao og hele hans hær, og egypterne vil indse, at jeg er Herren.”
EXO.14.4	Så slog israelitterne lejr, hvor Herren havde sagt.
EXO.14.5	Da Egyptens konge fik at vide, at israelitterne ikke var kommet tilbage til den fastsatte tid, holdt han rådslagning med sine embedsmænd. De fortrød nu, at de havde ladet alle deres slaver rejse bort. 
EXO.14.6	Så lod Farao sin stridsvogn gøre klar og satte efter dem 
EXO.14.7	i spidsen for et elitekorps på 600 udsøgte stridsvogne. Alle Egyptens øvrige stridsvogne fulgte efter, bemandet med erfarne vognkæmpere.
EXO.14.8	Herren havde gjort Farao så stædig, at han nu satte efter israelitterne, der var taget af sted i triumf.
EXO.14.9	Hele Faraos kavaleri af heste, ryttere og vogne deltog i forfølgelsen, og de indhentede Israels folk, hvor de havde slået lejr ved havet nær Pi-ha-Hirot over for Baʼal-Zefon.
EXO.14.10	Da nu Farao og hans hær kom nærmere, fik Israels folk øje på dem langt borte. De blev skrækslagne og råbte til Herren om hjælp. 
EXO.14.11	Så vendte de sig imod Moses og sagde: „Har du ført os her ud i ørkenen, for at vi skal dø? Var der ikke gravpladser nok i Egypten? Hvorfor fik du os i det hele taget til at forlade Egypten? 
EXO.14.12	Sagde vi ikke til dig dengang, at du skulle lade os være i fred? Hellere være slaver for egypterne end blive slagtet ned her i ørkenen!”
EXO.14.13	Men Moses svarede folket: „I skal ikke være bange! Bare bliv stående, hvor I står, for nu skal I få at se, hvordan Herren vil frelse jer. De egyptere, I ser komme imod os i dag, vil I aldrig komme til at se mere! 
EXO.14.14	Herren selv vil tage kampen op for jer. I skal bare tie stille!”
EXO.14.15	Derpå sagde Herren til Moses: „Der er ikke tid til mere snak. Sig til israelitterne, at de skal bryde op. 
EXO.14.16	Løft din stav og ræk den ud over havet, så der bliver en vej midt igennem. Så kan alle israelitterne gå tørskoet igennem havet og over på den anden side. 
EXO.14.17	Jeg vil gøre egypterne stædige, så de dumdristigt følger efter jer ud i havet. Sådan vil jeg få ære og herlighed på bekostning af Farao og hans hær, alle hans stridsvogne og ryttere. 
EXO.14.18	Når jeg har gjort det af med Farao og hele hans hær, vil egypterne indse, at jeg er Herren!”
EXO.14.19	Herrens engel, som indtil da havde gået foran israelitterne for at vise vej, gik nu om bag dem. Også skysøjlen flyttede sig fra pladsen foran dem og stillede sig bag ved dem, 
EXO.14.20	så den stod mellem israelitterne og egypterne. Om natten var der således lyst på israelitternes side og bælgmørkt på den egyptiske side. På den måde kom de ikke i nærheden af hinanden hele natten.
EXO.14.21	Da Moses rakte sin stav ud over vandet, drev Herren vandet bort. Han lod en voldsom østenvind blæse hele natten, så havet delte sig, og en tør sti kom til syne midt i. 
EXO.14.22	Så gik israelitterne gennem havet på den tørre havbund, mens vandet var som en beskyttende mur på begge sider. 
EXO.14.23	Men alle Faraos heste, vogne, og ryttere fulgte efter dem ud i havet.
EXO.14.24	I den tidlige morgendæmring så Herren fra ild- og skysøjlen ned på egypternes hær og bragte den i uorden. 
EXO.14.25	Han fik vognhjulene til at sidde fast, så de havde stort besvær med at komme fremad. Da råbte egypterne: „Lad os se at komme væk! Det er deres gud, Jahve, der kæmper imod os.”
EXO.14.26	Da alle israelitterne var kommet over på den anden side, sagde Herren til Moses: „Ræk din hånd ud over havet igen, så vil vandet vende tilbage og oversvømme de egyptiske vogne og ryttere.” 
EXO.14.27	Moses adlød. Da dagen gryede, rakte Moses hånden ud over havet. Vandmasserne drønede tilbage til deres normale leje, og Herren skyllede de skrækslagne egyptere bort med de brusende strømme.
EXO.14.28	Vandet dækkede alle vognene og rytterne—ja, hele Faraos hær. Af alle de egyptere, der havde forfulgt israelitterne ud i havet, var der ikke en eneste, der overlevede. 
EXO.14.29	Men israelitterne nåede tørskoede gennem havet, mens vandet beskyttede dem på begge sider.
EXO.14.30	Den dag reddede Herren israelitterne fra den egyptiske hær. De stod og betragtede ligene, der blev skyllet op på stranden. 
EXO.14.31	Da israelitterne så Herrens vældige magt demonstreret på egypterne, blev de fyldt af dyb ærefrygt for Gud, og de gav udtryk for deres tillid til ham—og til hans tjener Moses.
EXO.15.1	Da sang Moses og israelitterne denne sang for Herren:
EXO.15.1	Jeg vil synge for Herren,
EXO.15.1	ophøje ham for hans herlige sejr.
EXO.15.1	Han fældede hest og rytter,
EXO.15.1	kastede dem i havets dyb.
EXO.15.2	Herren er min styrke og glæde,
EXO.15.2	han er den, som frelser mig.
EXO.15.2	Han er min Gud, og jeg vil prise ham,
EXO.15.2	mine forfædres Gud, jeg vil ophøje ham.
EXO.15.3	Herren er en vældig kriger,
EXO.15.3	Herren er hans navn.
EXO.15.4	Faraos vogne og hære blev opslugt af havet,
EXO.15.4	hans folk forsvandt i Det Røde Hav.
EXO.15.5	Bølgerne slog hen over dem,
EXO.15.5	de sank som sten i havets dyb.
EXO.15.6	Herre, din højre hånd er stærk,
EXO.15.6	du knuser dine fjender.
EXO.15.7	Med din vældige magt vandt du
EXO.15.7	over dem, som var imod dig.
EXO.15.7	Din vrede flammede op
EXO.15.7	og fortærede dem som halmstrå.
EXO.15.8	Ved dit åndepust hobede vandet sig op,
EXO.15.8	de brusende vande stod som en mur,
EXO.15.8	og havbunden tørrede ind.
EXO.15.9	Fjenden tænkte: „Jeg forfølger dem,
EXO.15.9	indhenter dem og udrydder dem.
EXO.15.9	Jeg plyndrer dem og uddeler byttet,
EXO.15.9	jeg stiller min hævntørst på dem.
EXO.15.9	Jeg trækker mit sværd af skeden,
EXO.15.9	med magt vil jeg udrydde dem.”
EXO.15.10	Men du pustede, og havet dækkede dem.
EXO.15.10	De sank som bly i de vældige vande.
EXO.15.11	Hvem er som du blandt guder, Herre?
EXO.15.11	Hvem er som du, hellig og herlig,
EXO.15.11	forfærdelig i stråleglans,
EXO.15.11	forunderlig i styrke?
EXO.15.12	Du løftede din hånd,
EXO.15.12	og jorden opslugte vores fjender.
EXO.15.13	Du er en trofast leder for dit frikøbte folk.
EXO.15.13	Du har magt til at føre dem til din hellige bolig.
EXO.15.14	Folkeslagene hører om det og skælver,
EXO.15.14	filistrene overvældes af frygt.
EXO.15.15	Edoms høvdinge forfærdes,
EXO.15.15	Moabs fyrster ryster.
EXO.15.15	Kanaʼans beboere taber modet.
EXO.15.16	Rædsel og angst overvælder dem.
EXO.15.16	De står tavse af frygt med forstenede ansigter,
EXO.15.16	indtil dit folk er gået forbi, Herre,
EXO.15.16	til dit frikøbte folk er nået hjem.
EXO.15.17	Du fører dem og planter dem på dit eget bjerg,
EXO.15.17	det sted, som skal blive din bolig, Herre,
EXO.15.17	den helligdom, du selv vil bygge.
EXO.15.18	Herren er konge, evig og altid!
EXO.15.19	Dengang Faraos heste, vogne og ryttere stormede ud i havet, lod Herren vandet styrte hen over dem. Men israelitterne gik tørskoede over. 
EXO.15.20	Da greb Arons søster, profeten Mirjam, en tamburin, og alle kvinderne fulgte hende i dansen, mens de spillede på deres tamburiner. 
EXO.15.21	Mirjam sang:
EXO.15.21	Syng for Herren,
EXO.15.21	han er større end alle andre.
EXO.15.21	Hest og rytter
EXO.15.21	kastede han i havets dyb.
EXO.15.22	Derpå førte Moses Israels folk videre fra Det Røde Hav ind i Shurs Ørken, og de gik i tre dage uden at finde vand. 
EXO.15.23	Da de kom til Mara,
EXO.15.24	Så beklagede folket sig til Moses. „Hvad har du tænkt, vi skal drikke?” jamrede de.
EXO.15.25	Da bad Moses Herren om hjælp, og Herren viste ham en bestemt slags træ, og da han kastede et stykke af træet i søen, blev det muligt at drikke vandet.
EXO.15.25	Det var her i ørkenen, at Herren gav Israels folk sine forordninger og retningslinier, og det var her, han satte dem på prøve, idet han sagde: 
EXO.15.26	„Hvis I vil lytte til Jahve, jeres Gud, følge mine forordninger og gøre det, som er rigtigt i mine øjne, så skal I ikke lide under de plager, jeg sendte over egypterne. Jeg er Herren, og jeg kan helbrede jer.”
EXO.15.27	Da de gik videre fra Mara, kom de til Elim, hvor der var 12 vandkilder og 70 palmetræer, og de slog lejr ved kilderne.
EXO.16.1	Fra Elim rejste israelitterne ind i Sins ørken, området mellem Elim og Sinai. De kom dertil en måned efter, at de havde forladt Egypten. 
EXO.16.2	Igen beklagede hele folket sig bittert til Moses og Aron.
EXO.16.3	„Gid vi dog var blevet i Egypten!” jamrede de. „Der havde vi både kød og brød og kunne spise os mætte. Det var bedre, om Herren havde ladet os dø der. Men nu har I bragt os ud i den her ørken, hvor vi er ved at dø af sult.”
EXO.16.9	Da
EXO.16.10	Mens Aron talte til israelitterne, skete der noget ude i ørkenen. Alle vendte sig og kiggede derhen, og nu så de Herrens herlighed vise sig i skysøjlen, som plejede at lede dem. 
EXO.16.11	Da talte Herren til Moses: 
EXO.16.12	„Jeg har hørt israelitternes klager. Sig til dem: ‚I aften skal I få kød at spise, og i morgen tidlig skal I spise jer mætte i brød. Da skal I indse, at jeg er Herren, jeres Gud.’ ”
EXO.16.4	Endvidere sagde Herren: „Jeg vil lade mad falde ned fra himlen som regn. Folket kan så hver dag gå ud og samle så meget, de har behov for til den dag. Jeg vil sætte dem på prøve for at se, om de vil følge mine befalinger. 
EXO.16.5	Sig til dem, at de skal samle en dobbelt portion på ugens sjette dag.”
EXO.16.6	Moses fortalte det til Aron, som derefter sagde til folket: „I aften skal I få at se, at det var Herren, som førte jer ud af Egypten. 
EXO.16.7	Og i morgen skal I få mere af hans herlighed at se, for han har hørt jeres klage. Det er jo ham, I beklager jer over for, ikke os!” 
EXO.16.8	Moses fortsatte: „I aften vil Herren give jer kød at spise, og i morgen vil han give jer brød. Og husk på, at når I beklager jer, er det ikke mod os, men mod Herren selv. Vi er jo kun hans talerør.”
EXO.16.13	Samme aften kom en stor flok vagtler flyvende, og de faldt i et tykt lag over hele lejren. Og næste morgen lå duggen tæt rundt om lejren. 
EXO.16.14	Da duggen forsvandt, var ørkenen dækket af tynde flager, noget, der lignede rimfrost. 
EXO.16.15	Da israelitterne så det, sagde de til hinanden: „Hvad er det?”
EXO.16.15	„Det er det brød, som Herren har givet jer at spise,” svarede Moses. 
EXO.16.16	„Herren har befalet, at enhver af jer skal samle så meget, der er brug for i jeres familie—omkring to liter
EXO.16.17	Israelitterne gjorde nu, som Moses havde sagt, og nogle samlede meget, andre mindre. 
EXO.16.18	Da de bagefter målte, hvad de havde samlet, viste det sig, at de, der havde samlet meget, ikke havde for meget, og de, der havde samlet mindre, havde ikke for lidt. Alle fik, hvad de havde brug for.
EXO.16.19	„I må ikke gemme noget af det fra den ene dag til den anden,” sagde Moses til dem.
EXO.16.20	Der var dog nogle, som ikke rettede sig efter Moses, og de gemte noget af det til næste morgen. Men om morgenen var det fuldt af orme og lugtede grimt. Da blev Moses vred på dem.
EXO.16.21	De følgende morgener samlede hver familie så meget, de havde behov for. Når solen begyndte at brænde, smeltede det, som endnu lå på jorden. 
EXO.16.22	Den sjette dags morgen var der dobbelt så meget som de andre morgener—fire liter til hver i stedet for to. Da kom folkets ledere til Moses og spurgte ham, hvordan det kunne være.
EXO.16.23	Moses svarede: „Fordi Herren har befalet, at i morgen skal være en hviledag, en hellig sabbatsdag, indviet til Gud. På den dag skal vi hvile fra det daglige arbejde. Bag og kog derfor så meget I vil i dag, og gem resten til i morgen.” 
EXO.16.24	Og næste morgen viste det sig, at maden ikke fejlede noget. Den lugtede ikke, og der var ikke gået orm i. 
EXO.16.25	Da sagde Moses: „Det er den mad, I skal spise i dag, for i dag er det sabbat for Herren. Der bliver ikke noget at samle ind i dag. 
EXO.16.26	I seks dage kan I samle mad, men den syvende dag er sabbat, og derfor er der intet at finde.”
EXO.16.27	Nogle af dem gik alligevel ud for at samle, selv om det var sabbat. Men de fandt ikke noget.
EXO.16.28	„Hvor længe vil mit folk nægte at adlyde mine befalinger og instruktioner?” spurgte Herren Moses. 
EXO.16.29	„Forstår de ikke, at jeg har givet dem den syvende dag som en hviledag? Det er jo derfor, jeg giver jer dobbelt så meget mad på den sjette dag, så der er nok til to dage. Om sabbatten skal I blive hjemme i lejren og ikke gå ud for at samle mad.” 
EXO.16.30	Så hvilede folket på den syvende dag.
EXO.16.31	Israelitterne kaldte flagerne for „manna”.
EXO.16.32	Derpå sagde Moses: „Herren har påbudt, at vi skal tage to liter af denne manna og gemme det som et dyrebart minde om, hvordan han sørgede for os. På den måde vil kommende generationer kunne se, hvad det var for noget brød, Herren gav os at spise i ørkenen, efter at han havde ført os ud af Egypten.” 
EXO.16.33	Derpå sagde Moses til Aron: „Få fat i en krukke, hæld to liter manna i den og opbevar den for Herrens ansigt som et minde for kommende generationer.” 
EXO.16.34	Aron gjorde, hvad Herren havde pålagt Moses, og krukken blev senere anbragt i pagtens ark foran stentavlerne.
EXO.16.35+EXO.16.36	I 40 år spiste Israels folk manna—lige indtil de bosatte sig i Kanaʼans land, hvor der var afgrøder at spise.
EXO.17.1	På Herrens befaling forlod Israels folk nu Sins ørken og flyttede fra sted til sted. På et tidspunkt kom de til Refidim, men der var intet vand der.
EXO.17.2	Igen klagede folket til Moses. „Giv os vand!” forlangte de.
EXO.17.2	„Hvorfor anklager I mig!” spurgte Moses. „Hvorfor udfordrer I Guds tålmodighed?”
EXO.17.3	Men folket led af tørst, så de blev ved at klage: „Hvorfor førte du os ud af Egypten? Var det, for at vi skulle dø af tørst sammen med vores familier og husdyr?”
EXO.17.4	Da bad Moses til Herren: „Hvad skal jeg stille op med dette folk? De er jo lige ved at stene mig!”
EXO.17.5	Herren svarede: „Tag nogle af Israels ledere med dig og tag den stav, du slog Nilen med, i din hånd og kom så. 
EXO.17.6	Jeg vil stå foran dig på klippen ved Horebs bjerg. Og når du slår på klippen, vil der strømme vand ud af den, så alle kan få noget at drikke.” Det gjorde Moses så for øjnene af Israels ledere, og vandet strømmede frem. 
EXO.17.7	Moses gav derfor det pågældende sted navnet Massa,
EXO.17.8	Mens israelitterne opholdt sig ved Refidim, gjorde nogle amalekitiske krigere sig klar til at angribe dem. 
EXO.17.9	Moses sagde da til Josva: „Udvælg dig nogle mænd og gå i morgen imod amalekitterne. Jeg stiller mig oppe på toppen af højen med Guds stav i hånden.”
EXO.17.10	Så rykkede Josva ud for at kæmpe imod amalekitterne. Og Moses, Aron og Hur gik op på toppen af højen. 
EXO.17.11	Så længe Moses løftede hænderne med staven op i luften, fik israelitterne overtaget, men så snart han sænkede hænderne for at hvile, fik amalekitterne overtaget. 
EXO.17.12	Da Moses blev træt af at holde armene i vejret, fandt Aron og Hur en sten, som han kunne sidde på, og så stillede de sig på hver sin side af Moses og holdt hans arme i vejret. På den måde var hans arme løftet lige til solnedgang. 
EXO.17.13	Sådan besejrede Josva og hans mænd amalekitternes hær.
EXO.17.14	Derefter sagde Herren til Moses: „Nedskriv beretningen om denne begivenhed i en bog, så den altid vil huskes, og lad aldrig Josva glemme, at jeg fuldstændig vil udslette amalekitterne.” 
EXO.17.15	Moses byggede et alter her, som han kaldte „Herren kæmper for mig.”
EXO.17.16	„Amalekitterne satte sig op mod Herren,” sagde Moses. „Derfor vil Herren kæmpe mod dem fra slægt til slægt.”
EXO.18.1	Det varede ikke længe, før Jetro, Mosesʼ svigerfar, der var præst i Midjan, hørte om de fantastiske mirakler, Gud havde gjort, da han førte sit folk, israelitterne, ud af Egypten.
EXO.18.2	Moses havde på et tidligere tidspunkt sendt sin kone Zippora og sine to sønner tilbage til Jetro. 
EXO.18.3	Mosesʼ ældste søn fik navnet Gershom,
EXO.18.4	Hans anden søn fik navnet Eliezer,
EXO.18.5	Jetro var nu på vej sammen med Zippora og de to sønner til Moses i ørkenen, hvor han havde slået lejr ved Guds bjerg.
EXO.18.6	Han sendte en besked i forvejen til Moses: „Jeg, din svigerfar Jetro, er på vej med din kone og dine to sønner.” 
EXO.18.7	Moses gik straks sin svigerfar i møde, bøjede sig ærbødigt og kyssede ham på kinden til velkomst. Efter at have spurgt til hinandens helbred gik de ind i Mosesʼ telt for at tale sammen. 
EXO.18.8	Moses fortalte sin svigerfar om alle de undere, Herren havde gjort for at redde israelitterne fra Farao og egypterne. Han fortalte også om de problemer, der havde været undervejs, og om, hvordan Herren havde hjulpet folket igennem det alt sammen. 
EXO.18.9	Jetro var begejstret over at høre, hvad Herren havde gjort for Israels folk, og hvordan han havde ført dem ud af Egypten.
EXO.18.10	„Lovet være Jahve,” sagde Jetro, „for han har reddet jer fra egypterne og Farao—ja, han har virkelig befriet jer fra slaveriet i Egypten. 
EXO.18.11	Nu ser jeg, at Jahve er større end nogen anden gud, for han har befriet sit folk fra de stolte og brutale egyptere.”
EXO.18.12	Så ofrede Jetro brændofre og andre ofre til Gud, og Aron og Israels øvrige ledere kom for at spise offermåltid sammen med ham.
EXO.18.13	Næste dag satte Moses sig som sædvanlig for at høre på folks klager og løse deres indbyrdes konflikter. De stod i kø omkring ham fra morgen til aften. 
EXO.18.14	Da hans svigerfar så, hvor tidkrævende et arbejde det var, sagde han: „Sikke meget arbejde du har med folket. Hvorfor er du alene om at klare den store opgave? Folk står jo i kø hele dagen for at få hjælp.”
EXO.18.15	„Folket kommer til mig i håb om at få Guds svar på deres problemer,” forklarede Moses, 
EXO.18.16	„og når de har en retssag, er jeg deres dommer. Det er jo min opgave at undervise dem om Guds forordninger og instruktioner.”
EXO.18.17	„Det er ikke en god måde at gøre det på,” svarede Jetro. 
EXO.18.18	„Både du selv og folket bliver jo ganske udmattede. Moses, den opgave er for tung en byrde, hvis du forsøger at gøre alting selv. 
EXO.18.19	Lyt til mit råd—så vil Gud være med dig. Du skal fortsat selv træde frem for Gud på folkets vegne og spørge ham til råds i de vanskelige sager. 
EXO.18.20	Og du skal også undervise folket om hans forordninger og instruktioner og lære dem principperne for gudsfrygt, og hvordan de bør leve. 
EXO.18.21	Men du bliver nødt til at finde nogle kvalificerede, ærlige og gudfrygtige mænd, der ikke vil tage imod bestikkelse.
EXO.18.21	Dem skal du indsætte som dommere og rådgivere, nogle med ansvar for 1000 mennesker, nogle med ansvar for 100 mennesker, og andre med ansvar for 50 eller ti personer. 
EXO.18.22	Overlad så ansvaret for lov og orden til dem. Hvis en sag er kompliceret eller særlig betydningsfuld, kan de henvende sig til dig. Men alle mindre sager kan de selv tage sig af. Det vil betyde en stor aflastning for dig, hvis du på den måde uddelegerer nogle af dine ansvarsfulde opgaver til andre. 
EXO.18.23	Hvis du følger mit råd, og hvis det er i overensstemmelse med Guds vilje, vil du undgå stress, og folket kan hurtigere få deres sager behandlet og derfor gå tilfredse hjem.”
EXO.18.24	Moses fulgte sin svigerfars råd. 
EXO.18.25	Han udvalgte kvalificerede mænd fra alle de 12 stammer og udnævnte dem til dommere og ledere for henholdsvis 1000, 100, 50 og 10 personer. 
EXO.18.26	Disse mænd stod altid til rådighed, så retfærdigheden kunne ske fyldest. Alle mindre sager tog de sig af, og kun de mere komplicerede blev overladt til Moses.
EXO.18.27	Kort efter tog Moses afsked med sin svigerfar, som vendte tilbage til sit land.
EXO.19.1	Nøjagtigt to måneder efter at israelitterne havde forladt Egypten, ankom de til Sinaiørkenen. 
EXO.19.2	De havde flyttet lejren fra Refidim og var nu kommet til Sinaiørkenen, hvor de slog lejr ved foden af bjerget.
EXO.19.3	Moses gik op ad bjerget for at mødes med Gud, og Herren råbte til Moses fra bjergets top:
EXO.19.3	„Sig til israelitterne, Jakobs efterkommere: 
EXO.19.4	‚I har set, hvad jeg gjorde mod egypterne, og hvordan jeg bar jer på ørnevinger og bragte jer hertil. 
EXO.19.5	Hvis I vil adlyde mig og overholde jeres del af pagten, vil jeg udvælge jer blandt alle folkeslagene til at være mit eget folk, for hele jorden tilhører mig. 
EXO.19.6	I skal være et indviet folk, et folk, der adlyder mig som jeres konge og tilbeder mig som jeres Gud.’ Sådan skal du sige til israelitterne.”
EXO.19.7	Da Moses kom ned fra bjerget, kaldte han folkets ledere sammen og fortalte dem, hvad Herren havde sagt. 
EXO.19.8	Alle som én svarede de: „Vi vil nøje følge Herrens befalinger og gøre alt, hvad han siger.” Moses gik så tilbage til Herren med deres svar. 
EXO.19.9	Da sagde Herren: „Jeg vil komme til dig i en tæt sky, så folket kan høre mig tale til dig, og så de for fremtiden vil have fuld tillid til dig.” Da Moses fortalte Herren, hvad folket havde sagt, sagde Herren: 
EXO.19.10	„Gå ned til folket og lad dem hellige sig i dag og i morgen og vaske deres tøj. 
EXO.19.11	De skal holde sig parat til i overmorgen, for da vil jeg stige ned på Sinaibjerget for øjnene af dem. 
EXO.19.12	Du skal også lave afspærringer omkring bjerget og advare dem om, at de ikke må gå op ad bjerget. De må ikke engang røre ved foden af bjerget. Enhver, der rører bjerget, er dødsens. 
EXO.19.13	Hvad enten det drejer sig om mennesker eller dyr, så skal de straks stenes eller skydes med pile, for ingen må røre ved dem. Folket må holde sig på afstand af bjerget, indtil de hører en langtrukken lyd som fra et vædderhorn. Derefter skal de samles ved foden af bjerget.”
EXO.19.14	Så gik Moses tilbage til folket og fortalte dem, at de skulle vaske både sig selv og deres tøj. 
EXO.19.15	„Gør jer parat!” sagde han, „for om to dage vil Herren åbenbare sin herlighed. Indtil da må I også give afkald på seksuelt samvær.”
EXO.19.16	Om morgenen på den tredje dag
EXO.19.17	Da førte Moses folket ud af lejren for at møde Gud, og de stillede sig op ved bjergets fod. 
EXO.19.18	Sinaibjerget var indhyllet i røg, fordi Herren var ved at stige ned på bjerget som en flammende ild, og røgen steg til vejrs som røgen fra en smelteovn. Hele bjerget rystedes af voldsomme jordskælv, 
EXO.19.19	mens lyden fra vædderhornet voksede i styrke. Så talte Moses, og Gud tordnede sit svar tilbage, så alle kunne høre det. 
EXO.19.20	Da Herren var nået ned til toppen af Sinaibjerget, kaldte han Moses op til sig. Og Moses gik op til Gud.
EXO.19.21	Herren sagde til Moses: „Gå ned og advar folket, så de ikke bryder igennem afspærringen. De må ikke komme herop for at se mig, og hvis nogen gør det, vil de dø. 
EXO.19.22	Selv præsterne, som er vant til at komme i min nærhed, skal jo gennemgå renselsesritualerne og hellige sig, for at jeg ikke skal tilintetgøre dem.”
EXO.19.23	„Jamen, folket vil ikke komme op på bjerget,” indvendte Moses. „Du har jo sagt, de ikke må! Du befalede mig at afspærre bjerget som forbudt område.”
EXO.19.24	Men Herren sagde: „Gå nu ned og tag Aron med herop. Advar dem om, at hverken præsterne eller folket må overskride grænsen og forsøge at komme herop, for så vil jeg tilintetgøre dem.”
EXO.19.25	Så gik Moses ned til folket og fortalte, hvad Gud havde sagt.
EXO.20.1	Derefter gav Gud sit folk følgende budskab:
EXO.20.2	„Jeg er Herren, jeres Gud, som reddede jer fra slaveriet i Egypten.
EXO.20.3	Du må ikke tilbede andre end mig.
EXO.20.4	Du må ikke lave afgudsbilleder af nogen art ud fra det, du ser i himmelrummet, på landjorden eller i havet. 
EXO.20.5	Du må ikke bøje dig for et afgudsbillede eller tilbede det, for jeg er Herren, din Gud, og jeg vil ikke dele din hengivenhed med nogen anden gud. Jeg undlader ikke at straffe dem, der hader mig, så det kan mærkes indtil tredje eller fjerde slægtled. 
EXO.20.6	Men jeg er også den, der er trofast gennem tusind generationer. Jeg gør godt mod dem, der elsker mig og holder mine befalinger.
EXO.20.7	Du må ikke misbruge Herren, din Guds, navn. Jeg straffer den, der misbruger mit navn.
EXO.20.8	Du skal holde hviledagen hellig. 
EXO.20.9	Du har seks dage om ugen til at udføre dit arbejde og dine daglige gøremål, 
EXO.20.10	men den syvende dag er en hviledag, som er indviet til Herren, din Gud. Den dag må du ikke udføre nogen form for arbejde. Det gælder også dine sønner, dine døtre, dine slaver, dine husdyr og eventuelle fremmede, som bor hos dig. 
EXO.20.11	Jeg brugte seks dage til at skabe jorden, himlen, havet og alt hvad der findes i dem, men jeg hvilede på den syvende dag. Derfor velsignede jeg hviledagen og gjorde den hellig.
EXO.20.12	Du skal ære din far og din mor, så du kan få et godt og langt liv i det land, Herren, din Gud, vil give dig.
EXO.20.13	Du må ikke begå drab.
EXO.20.14	Du må ikke bryde ægteskabet.
EXO.20.15	Du må ikke stjæle.
EXO.20.16	Du må ikke anklage nogen på falsk grundlag.
EXO.20.17	Du må ikke begære andre menneskers hus, ægtefælle, slaver, husdyr eller andet, der tilhører dem.”
EXO.20.18	Da folket hørte larmen af tordenen og den frygtindgydende lyd af vædderhornet og så lynglimtene og røgen, der bølgede til vejrs fra bjerget, rystede de af skræk og holdt sig på afstand. 
EXO.20.19	Da sagde de til Moses: „Det er bedre, at du fortæller os, hvad Gud siger. Vi skal nok handle derefter! Men lad ikke Gud tale direkte til os mere, for så dør vi!”
EXO.20.20	„I skal ikke være bange,” svarede Moses. „Når Gud kom til jer på denne frygtindgydende måde, var det, for at I skulle se hans vældige magt og lære at have ærefrygt for ham. Det skal hjælpe jer til ikke at synde imod ham.”
EXO.20.21	Mens folket stod på afstand og så til, gik Moses ind i den tykke mørke sky, hvor Gud var.
EXO.20.22	Herren sagde nu til Moses: „Du skal sige til folket: Nu har I selv hørt, at jeg har talt til jer fra himlen. 
EXO.20.23	Husk, at I ikke må lave eller tilbede afguder af sølv eller guld.
EXO.20.24	De altre, I bygger for mig, må gerne være lavet af jord. På dem skal I ofre jeres får og geder og kvæg som brændofre og takofre. Hvor som helst I tilbeder og ærer mig, vil jeg selv komme til jer og velsigne jer. 
EXO.20.25	Hvis I bygger altre af sten, må I ikke bruge tilhuggede sten. For når I svinger værktøjet over dem, vanhelliger I dem. 
EXO.20.26	Og endnu en ting: Lav ikke trappetrin op til alteret, for at jeres nøgenhed under kjortlen ikke skal blottes, når I går op ad dem.
EXO.21.1	Giv Israels folk følgende forordninger:
EXO.21.2	Hvis du køber dig en hebræisk slave, må du kun beholde ham i seks år. I det syvende år skal han frigives uden betaling. 
EXO.21.3	Hvis han kom til dig som ugift, men i mellemtiden har giftet sig, er det kun ham selv, der skal frigives. Men hvis han i forvejen var gift, skal hans kone frigives sammen med ham. 
EXO.21.4	Hvis du har givet ham en kone i hans slavetid, og han og konen har fået børn, tilhører konen og børnene dig, men han selv skal frigives. 
EXO.21.5	Men hvis slaven erklærer: ‚Jeg elsker min herre, min kone og mine børn, så jeg ønsker ikke at blive frigivet,’ 
EXO.21.6	så skal du overgive ham til Gud og stille ham op ad døren eller dørstolpen og gennembore hans øre med en syl, hvorefter han skal være din slave på livstid.
EXO.21.7	Hvis en mand derimod sælger sin datter som slave, skal hun ikke frigives efter de seks år sådan som en mandlig slave. 
EXO.21.8	Men hvis hendes herre gifter sig med hende og senere ikke er tilfreds med hende, skal han give hende mulighed for at blive købt fri af sin far. Han har ikke lov til at sælge hende videre til andre. 
EXO.21.9	Hvis han lader sin søn gifte sig med hende, skal han respektere hende som sin egen datter. 
EXO.21.10	Hvis han selv senere tager sig en kone nummer to, må han ikke nægte sin slavekone mad, tøj og ægteskabelige rettigheder. 
EXO.21.11	Opfylder han ikke disse krav, skal hun frigives uden betaling.
EXO.21.12	Enhver, der begår drab, skal selv lide døden. 
EXO.21.13	Men er det uagtsomt manddrab, vil jeg anvise steder, hvor en sådan person kan søge beskyttelse imod at blive dræbt som hævn. 
EXO.21.14	Er det derimod overlagt mord, skal han lide døden, også selv om han søger beskyttelse ved Herrens alter.
EXO.21.15	Enhver, der angriber sin far eller mor, skal lide døden.
EXO.21.16	Enhver, der kidnapper en anden, skal dø, uanset om han har solgt sit offer eller beholdt ham.
EXO.21.17	Enhver, der forbander sin far eller mor, skal lide døden.
EXO.21.18	Hvis to mænd kommer op at slås, og den ene rammer den anden med en sten eller med en knytnæve og kvæster ham, så han må holde sengen, 
EXO.21.19	og hvis det ikke er værre, end at han kan gå omkring, om nødvendigt støttet til sin stok, så skal gerningsmanden ikke straffes ud over at betale for offerets tabte arbejdsfortjeneste og i øvrigt afholde udgifterne til medicin og lægehjælp.
EXO.21.20	Hvis en mand slår sin mandlige eller kvindelige slave så hårdt med en kæp, at vedkommende dør, skal han straffes. 
EXO.21.21	Men hvis slaven kommer sig efter en dag eller to, skal slavens herre ikke straffes, for den tabte arbejdsfortjeneste er straf i sig selv.
EXO.21.22	Hvis to mænd under et slagsmål kommer til at støde til en gravid kvinde, så barnet bliver født, men der ellers ikke sker noget, skal den skyldige betale erstatning, efter hvad kvindens mand forlanger, og domstolene kan godkende.
EXO.21.23	Hvis en person gør en anden fortræd, skal han straffes i forhold til den skade, han har forvoldt: liv for liv, 
EXO.21.24	øje for øje, tand for tand, hånd for hånd, fod for fod, 
EXO.21.25	brandsår for brandsår, læsion for læsion, skramme for skramme.
EXO.21.26	Hvis en mand slår sin mandlige eller kvindelige slave i øjet, så øjet bliver ødelagt, skal han frigive slaven som erstatning for øjet. 
EXO.21.27	Hvis en mand slår en tand ud på sin mandlige eller kvindelige slave, skal han frigive slaven som erstatning for tanden.
EXO.21.28	Hvis en tyr stanger en mand eller kvinde ihjel, skal den stenes, og dens kød må ikke spises, men tyrens ejer skal ikke straffes for ulykken. 
EXO.21.29	Men hvis den samme tyr tidligere har stanget nogen, og ejeren er blevet advaret, men ikke har taget nogen forholdsregler, og den så stanger nogen ihjel, skal den stenes og ejeren skal lide døden. 
EXO.21.30	Dog kan han beholde livet, hvis den dødes slægtninge vil gå med til at acceptere en løsesum som erstatning.
EXO.21.31	Samme lov gælder, hvis tyren stanger en dreng eller en pige, 
EXO.21.32	men hvis den stanger en mandlig eller kvindelig slave, skal slavens herre have en erstatning på 30 sølvstykker, og tyren skal stenes.
EXO.21.33	Hvis en mand tager dækslet af en cisterne eller graver en brønd og ikke dækker hullet til, og en ko eller et æsel falder i brønden, 
EXO.21.34	skal han betale fuld erstatning for det døde dyr, men så tilhører det også ham.
EXO.21.35	Hvis en mands tyr stanger en anden mands tyr ihjel, skal de to ejere sælge den levende tyr og dele pengene imellem sig, og de skal også deles om den døde tyr. 
EXO.21.36	Men hvis det er kendt, at tyren før har villet stange, og ejeren ikke har taget nogen forholdsregler, skal han betale fuld erstatning for den døde tyr, som så bliver hans ejendom.
EXO.22.1+EXO.22.2+EXO.22.3	Hvis en mand stjæler et får eller en ko og så slagter dyret og sælger kødet, skal han betale fem køer i erstatning for den stjålne ko, og fire får i erstatning for et stjålet får.
EXO.22.4	Hvis en mand lader sine husdyr græsse uden at passe på dem, så de går ind i en anden mands vingård eller på hans kornmark, skal han med det bedste af sin egen avl betale en erstatning, der svarer til den skade, dyrene har forvoldt.
EXO.22.5	Hvis en mand brænder stubbe og halm af på sin høstede mark uden at passe på, så ilden breder sig via tjørnekrattet i hegnet og brænder naboens korn eller neg, eller hele hans mark svides af, så skal den, der antændte ilden, betale erstatning for den ødelagte afgrøde.
EXO.22.6	Hvis en mand overlader penge eller anden ejendom i en vens varetægt, og det stjæles fra vennens hus, skal tyven betale dobbelt erstatning, hvis man får fat i ham. 
EXO.22.7	Kan man ikke finde ham, skal den mand, som fik værdierne overdraget, træde frem for Gud
EXO.22.8	I tilfælde af at en mand mister sine husdyr, sit tøj eller anden ejendom og påstår at have fundet det tabte hos en anden, der imidlertid nægter at have stjålet det, skal begge parter træde frem for Gud
EXO.22.9	Hvis en mand beder en ven om at passe et af sine husdyr, og dyret dør, forsvinder eller kommer til skade, uden at der er vidner på det, 
EXO.22.10	skal vennen ind for Herren sværge på, at han er uskyldig. Så skal dyrets ejer acceptere sin vens ord, og vennen er fritaget for at skulle betale erstatning. 
EXO.22.11	Men hvis det viser sig, at han har stjålet det fra sin ven, skal han betale ejeren fuld erstatning. 
EXO.22.12	Hvis dyret derimod er blevet dræbt af vilde dyr, skal han bringe resterne af dyret som bevis herpå, og da skal han ikke afkræves erstatning.
EXO.22.13	Hvis en mand låner et dyr af en ven, og dyret dør eller kommer alvorligt til skade, uden at ejeren er til stede, da skal den, der lånte dyret, betale fuld erstatning. 
EXO.22.14	Men hvis ejeren er til stede, skal der ikke betales erstatning. I tilfælde af at dyret er lejet, skal der heller ikke betales erstatning, for låneren er beskyttet under lejeaftalen og har allerede betalt sin leje.
EXO.22.15	Hvis en mand forfører en pige, der er jomfru, men ikke forlovet med nogen, og han går i seng med hende, skal han betale brudeprisen og gifte sig med hende. 
EXO.22.16	Hvis pigens far nægter at give sit samtykke til ægteskabet, skal manden alligevel betale et beløb, der svarer til brudeprisen for en jomfru.
EXO.22.17	En kvinde, der øver trolddom, skal lide døden.
EXO.22.18	Enhver, der har sex med et dyr, skal dø.
EXO.22.19	Døm til døden enhver, der ofrer til andre guder end Herren.
EXO.22.20	I må ikke undertrykke eller forulempe en udlænding. Husk på, at I selv boede som udlændinge i Egypten.
EXO.22.21	Udnyt heller ikke enker eller forældreløse børn. 
EXO.22.22	Gør I det, og de råber til mig om hjælp, vil jeg høre dem og straks gribe ind. 
EXO.22.23	Min vrede vil blusse op, og I skal blive tilintetgjort af fjendehære, så jeres koner bliver enker, og jeres børn bliver faderløse.
EXO.22.24	Hvis I låner penge til en fattig nabo, må I ikke kræve renter, som andre pengeudlånere gør. 
EXO.22.25	Tager I hans kappe i pant, skal I aflevere den til ham igen inden aften, 
EXO.22.26	for den kappe er sandsynligvis det eneste, han har at tage over sig om natten. Det er den, han bruger som tæppe. Hvad skal han ellers varme sig med? Leverer I den ikke tilbage, og han råber til mig for at få hjælp, vil jeg høre ham og gribe ind, for jeg er en barmhjertig Gud.
EXO.22.27	Du må ikke forbande din Gud eller dit folks ledere.
EXO.22.28	Giv mig villigt offergaver af dit korn og din vin.
EXO.22.28	Hold ikke løsesummen for din førstefødte søn tilbage. 
EXO.22.29	Giv mig også de førstefødte af dine får og dit kvæg. Lad dem blive hos moderen i syv dage, men giv dem til mig på ugedagen efter fødslen.
EXO.22.30	I skal være et helligt folk. Derfor må I ikke spise kød fra husdyr, som er blevet dræbt af rovdyr. Giv det i stedet til hundene.
EXO.23.1	Udspred ikke falske rygter. Giv ikke den skyldige medhold ved at give falske vidneudsagn. 
EXO.23.2	Lad dig ikke presse af mængden til at gøre uret. Når du er vidne i retten, så hold dig til sandheden, selv når det er upopulært. 
EXO.23.3	Du må heller ikke tage den fattiges parti, blot fordi han er fattig.
EXO.23.4	Hvis din fjendes ko eller æsel er sluppet løs, og du opdager det, skal du aflevere dyret til dets ejermand. 
EXO.23.5	Hvis du ser, at din fjendes æsel er faldet under sin byrde, må du ikke lade ham i stikken, men hjælpe ham med at læsse byrden af.
EXO.23.6	At en mand er fattig, giver dig ingen ret til at behandle ham uretfærdigt. 
EXO.23.7	Hold dig fra falske anklager, og døm aldrig en uskyldig eller ærlig person til døden. Jeg vil ikke frikende den skyldige.
EXO.23.8	Tag ikke imod bestikkelse, for bestikkelse får folk til at lukke øjnene for sandheden og modvirker, at retfærdigheden kan ske fyldest.
EXO.23.9	Undertryk ikke de udlændinge, som bor iblandt jer. I ved, hvordan det føles at være fremmed i et land, for I var selv fremmede i Egypten.
EXO.23.10	Du kan tilså dine marker og høste din afgrøde seks år i træk, 
EXO.23.11	men lad din jord ligge brak det syvende år, så de fattige i landet kan høste, hvad der kommer op af sig selv, og så de vilde dyr kan æde, hvad der bliver tilovers. Det samme gælder for dine vingårde og olivenlunde.
EXO.23.12	Du kan arbejde i seks dage, men på den syvende dag skal du hvile, så dine okser og æsler kan komme til kræfter, og dine slaver og de fremmede kan få hvilet ud.
EXO.23.13	Vær omhyggelig med at gøre nøjagtig, som jeg har sagt. Tilbed aldrig andre guder, nævn end ikke deres navne.
EXO.23.14	Tre gange om året skal I fejre højtid for mig.
EXO.23.15	I skal fejre de usyrnede brøds højtid til den fastsatte tid i aviv måned, den måned, da I forlod Egypten. I syv dage skal I spise brød bagt uden surdej, sådan som jeg tidligere har befalet jer. Alle skal være med til at bringe mig et påskeoffer.
EXO.23.16	Dernæst er der festen for kornhøsten, hvor I skal bringe mig et takoffer fra markens første afgrøde.
EXO.23.16	Til sidst kommer festen for frugthøsten, efter at I har fået den sidste høst fra jeres marker og frugthaver i hus.
EXO.23.17	Disse tre gange om året skal alle mænd i Israel træde frem for mit ansigt, for jeg er jeres herre og jeres Gud.
EXO.23.18	I må ikke ofre blodet fra et slagtoffer sammen med syrnet brød, og fedtet fra et festoffer må ikke gemmes til næste morgen.
EXO.23.19	Bring det bedste af den første høstafgrøde som et takoffer til Herrens, jeres Guds, hus.
EXO.23.19	I må ikke koge et gedekid i dets mors mælk.
EXO.23.20	Jeg vil sende min engel med jer, og han skal føre jer til det land, jeg har beredt for jer. Han vil gå foran jer og beskytte jer. 
EXO.23.21	Hør godt efter, hvad han siger, og vær ikke ulydige imod ham, for han repræsenterer mig, og han vil ikke tolerere ulydighed. 
EXO.23.22	Men hvis I omhyggeligt adlyder ham, så I følger mine instrukser, vil jeg altid være med jer i kampen mod jeres fjender. 
EXO.23.23	Han skal gå foran jer og føre jer til amoritternes, hittitternes, perizzitternes, kanaʼanæernes, hivvitternes og jebusitternes land. Og jeg vil udrydde disse folk, så I kan tage landet i besiddelse.
EXO.23.24	I må under ingen omstændigheder tilbede disse folks guder eller ofre til dem eller overtage nogen af deres religiøse og kulturelle skikke, men I skal besejre dem og ødelægge deres afgudsstøtter. 
EXO.23.25	I skal udelukkende tilbede Herren, jeres Gud, så vil jeg give jer rigeligt med føde og vand og beskytte jer imod sygdom. 
EXO.23.26	Jeres kvinder vil alle kunne få børn, ingen vil abortere, og I vil alle få et godt og langt liv.
EXO.23.27	Frygt og rædsel vil ramme de folk, hvis land I invaderer, så de flygter under jeres fremmarch. 
EXO.23.28	Jeg vil skabe panik iblandt dem og drive hivvitterne, kanaʼanæerne og hittitterne bort foran jer. 
EXO.23.29	Men jeg vil ikke udrydde dem alle af landet det første år, for så ville markerne komme til at ligge brak, og de vilde dyr ville tage overhånd. 
EXO.23.30	Jeg vil derimod drive dem ud lidt ad gangen, indtil jeres befolkningstal er stort nok til, at I kan overtage landet. 
EXO.23.31	Jeg vil lade landets grænser strække sig fra Det Røde Hav til Middelhavet og fra ørkenen mod syd til Eufratfloden
EXO.23.32	I må ikke lave fredsaftaler med dem eller have noget som helst med deres guder at gøre. 
EXO.23.33	De må ikke blive boende iblandt jer, for så vil de friste jer til at synde imod mig ved at tilbede deres guder.”
EXO.24.1	Herren sagde til Moses: „Kom op til mig sammen med Aron, Nadab, Abihu og 70 af Israels ledere. De skal tilbede mig på afstand, 
EXO.24.2	og ingen må komme mig nær undtagen dig, Moses. Ingen af folket må komme op på bjerget overhovedet.”
EXO.24.3	Da Moses havde oplyst hele Israels folk om alle de befalinger og forordninger, som Herren havde givet ham, svarede de enstemmigt: „Vi vil adlyde Herrens ord til punkt og prikke!”
EXO.24.4	Moses havde skrevet alle instruktionerne ned, og tidligt næste morgen byggede han et alter ved bjergets fod og rejste 12 sten rundt om det, én for hver af Israels 12 stammer. 
EXO.24.5	Så satte han nogle af de unge mænd til at samle brænde og slagte unge tyre som brændofre og takofre til Herren. 
EXO.24.6	Og han tog halvdelen af blodet fra dyrene og hældte det i offerskålene. Den anden halvdel stænkede han på alteret. 
EXO.24.7	Så tog han pagtsbogen og læste den op for folket. Og folket gentog: „Vi lover at adlyde Herrens ord til punkt og prikke!”
EXO.24.8	Moses tog da blodet fra offerskålene og stænkede det ud over folket. „Det her er pagtsblodet,” sagde han. „Det blod besegler den pagt, som Herren har oprettet med jer ved at give jer alle disse instruktioner.”
EXO.24.9	Derefter gik Moses, Aron, Nadab, Abihu og 70 af Israels ledere op på bjerget. 
EXO.24.10	Der så de Israels Gud, og under hans fødder var der noget, der lignede en belægning af safirer, så klar som himlen. 
EXO.24.11	Men selv om folkets ledere så Gud, udryddede han dem ikke. De spiste og drak i Herrens nærvær.
EXO.24.12	Herren sagde til Moses: „Kom højere op på bjerget, kom op til mig og vent. Så vil jeg give dig de befalinger, jeg har nedskrevet på stentavler, og som du skal lære folket at adlyde.” 
EXO.24.13	Så gik Moses sammen med sin medhjælper Josva højere op ad Guds bjerg. 
EXO.24.14	Forinden havde han sagt til Israels ledere: „Bliv her og vent på os, til vi kommer tilbage. Hvis der opstår problemer, mens jeg er væk, kan I rådføre jer med Aron og Hur, som er her sammen med jer.”
EXO.24.15	Da Moses og Josva var på vej op ad bjerget, sænkede en sky sig over bjergets top. 
EXO.24.16	Herrens herlighed hvilede over Sinaibjerget, og skyen dækkede det i seks dage. På den syvende dag kaldte Herren på Moses fra skyen. 
EXO.24.17	Og israelitterne ved bjergets fod så et fantastisk syn: Herrens herlighed lignede et flammehav på bjergets top. 
EXO.24.18	Moses gik nu alene endnu højere op og forsvandt ind i skyen. Og han var på bjerget i 40 dage.
EXO.25.1	Herren sagde til Moses: 
EXO.25.2	„Sig til israelitterne, at de skal bringe mig en offergave, alt efter hvad enhver får på hjerte at give. 
EXO.25.3	Du skal tage imod gaverne, som kan bestå af guld, sølv eller bronze, 
EXO.25.4	blåt, violet eller purpurrødt garn, fintvævet linned, gedehår, 
EXO.25.5	rødfarvede vædderskind, kraftigt læder,
EXO.25.6	olivenolie til lamperne, aromatiske stoffer til salveolien og til røgelsen, 
EXO.25.7	onykssten eller andre ædelsten til at sætte på den hellige efod
EXO.25.8+EXO.25.9	Jeg ønsker, at I skal bygge et helligt sted til mig, og det skal være min bolig iblandt jer. I skal bygge og indrette min bolig nøjagtigt efter den plan, jeg vil vise dig.
EXO.25.10	Lav en ark, en kasse af akacietræ, 112 cm
EXO.25.11	Belæg den med rent guld både indvendig og udvendig og lav en pynteliste af guld hele vejen rundt. 
EXO.25.12	Støb fire bæreringe af guld og fastgør dem ved kassens fire fødder, to på hver side. 
EXO.25.13	Lav derefter to bærestænger af akacietræ belagt med guld, 
EXO.25.14	og stik stængerne gennem ringene på siden af arken, så den kan bæres. 
EXO.25.15	Bærestængerne må aldrig tages ud af ringene. 
EXO.25.16	Når arken er færdig, skal I lægge de stentavler i den, som jeg vil give dig, og på hvilke de ti bud er skrevet.
EXO.25.17	Lav så et låg til arken, forsoningsstedet, af rent guld. Det skal være 112 cm langt og 67 cm bredt. 
EXO.25.18+EXO.25.19	Lav to keruber af udhamret guld og placer dem på hver sin ende af låget, så de går ud i ét med det. 
EXO.25.20	De to keruber skal vende ansigtet mod hinanden og se ned på forsoningsstedet, og deres vinger skal være udbredt over det. 
EXO.25.21	Læg stentavlerne, som jeg vil give dig, i arken og placer låget ovenpå arken. 
EXO.25.22	Det er der, over forsoningsstedet mellem keruberne, jeg vil mødes med dig og tale til dig og give dig alle de befalinger, som angår mit folk Israel.
EXO.25.23	Lav derefter et bord af akacietræ, som skal være 90 cm langt, 45 cm bredt og 67 cm højt. 
EXO.25.24	Belæg det med rent guld og lav en pynteliste af guld hele vejen rundt. 
EXO.25.25	Sæt en kant så bred som en hånd hele vejen rundt om bordpladen, og sæt en liste af guld udenpå. 
EXO.25.26+EXO.25.27	Støb fire guldringe og fastgør ringene på benenes yderside oppe ved pladen. De er beregnet til bærestængerne. 
EXO.25.28	Lav to stænger af akacietræ belagt med guld. 
EXO.25.29	Lav derefter tallerkener og fade samt kander og skåle, der skal bruges til drikofferet. Lav det hele af guld. 
EXO.25.30	Og sørg for, at de hellige brød altid er lagt frem på bordet foran mig.
EXO.25.31	Lav dernæst en lysestage af rent, udhamret guld. Hele stagen og dekorationerne på den skal være lavet i ét stykke. Den skal have en fod, en stamme, lampeholdere og diverse blomsterudsmykninger. 
EXO.25.32+EXO.25.33	Fra stammen skal der udgå tre grene til hver side, og hver gren skal være dekoreret med tre mandelblomster. 
EXO.25.34+EXO.25.35	Stammen selv skal være dekoreret med fire mandelblomster med knopper og kronblade, en blomst i toppen og en blomst under hver af de tre sæt grene. 
EXO.25.36	Hele lysestagen med dekorationer, stamme og grene skal være lavet i ét stykke udhamret guld. 
EXO.25.37	Lav derefter syv lamper til lysestagen og placer dem, så de lyser fremefter. 
EXO.25.38	Lav ligeledes vægetænger og vægebakker
EXO.25.39	Til lysestagen og dens nødvendige tilbehør skal du beregne 30 kilo
EXO.25.40	Vær omhyggelig med at lave det hele i overensstemmelse med den plan, jeg viser dig her på bjerget.
EXO.26.1	Den hellige bolig
EXO.26.2	Alle de ti stykker skal have samme mål: 12,6 m i længden og 1,8 m i bredden. 
EXO.26.3	Sy stykkerne sammen fem og fem langs siden, så der bliver to store stykker. 
EXO.26.4	Lav derefter nogle løkker af blåt garn i kanten af den sidste bane på hvert af de to sammensyede stykker, så de kan hægtes sammen. 
EXO.26.5	Der skal være 50 løkker på hvert stykke lige over for hinanden. 
EXO.26.6	Lav dernæst 50 guldkroge, som skal sættes i de 50 par løkker. På den måde kan den hellige bolig dækkes af én inderteltdug.
EXO.26.7+EXO.26.8	Yderteltdugen skal laves af gedehårstæpper. Der skal være 11 tæppebaner i alt, hver af dem 13,5 m i længden og 1,8 m i bredden. 
EXO.26.9	Sy de fem tæppebaner sammen til ét stykke, og de seks til et andet stykke. Den sjette tæppebane skal ligge dobbelt over indgangen til boligen. 
EXO.26.10+EXO.26.11	Sæt derefter 50 løkker i hver af de yderste baner på de to store tæpper, så de kan hægtes sammen med 50 bronzehægter. På den måde bliver de to stykker sat sammen til ét. 
EXO.26.12	Yderteltdugen vil rage ud over inderteltet med en halv tæppebane ved bagsiden. 
EXO.26.13	På de to langsider vil det yderste dække rage 45 cm ud over det inderste.
EXO.26.14	Dernæst skal du lave endnu to lag som yderligere tagbeklædning, det nederste af rødfarvede vædderskind og det øverste af kraftigt læder.
EXO.26.15	Boligens vægge skal bestå af akacietræsmoduler. 
EXO.26.16	Hvert modul skal være 4,5 m højt og 67 cm bredt 
EXO.26.17	og have en tap ved hver side forneden til at samle modulerne med. Sådan skal alle panelerne laves. 
EXO.26.18	Lav 20 moduler til boligens sydside 
EXO.26.19	og 40 sokler af sølv, to sokler under hvert modul. 
EXO.26.20	Nordsiden skal også bestå af 20 moduler 
EXO.26.21	med tilsvarende 40 sokler af sølv, to sokler under hvert modul. 
EXO.26.22	Vestsiden skal have seks almindelige moduler 
EXO.26.23	og to smallere moduler i hvert hjørne. 
EXO.26.24	Hjørnemodulerne skal kunne samles ved hjælp af beslag forneden og en ring foroven. 
EXO.26.25	Det vil sige, at der i vestsiden af boligen er otte moduler og 16 sokler af sølv, to sokler under hvert modul.
EXO.26.26+EXO.26.27	Lav derefter 15 tværstænger af akacietræ til at sikre rækken af moduler, fem tværstænger til hver af boligens tre trævægge, både de to lange sidevægge og den kortere endevæg. 
EXO.26.28	De tværstænger som ligger i midten, halvvejs oppe ad væggen, skal gå i hele væggens længde. 
EXO.26.29	Belæg modulerne med guld og støb guldringe, som stængerne kan sidde fast i. Belæg ligeledes tværstængerne med guld. 
EXO.26.30	Rejs boligen på den måde, jeg har vist dig her på bjerget.
EXO.26.31	Til boligens indre skal du lave et forhæng af fintvævet linned, og du skal få en dygtig tekstilkunstner til at brodere keruber på forhænget med blåt, violet og purpurrødt garn. 
EXO.26.32	Lav så fire akaciestolper belagt med guld og med kroge øverst oppe af guld. Stolperne skal stå inde i boligen på fire sokler af sølv. 
EXO.26.33	Forhænget skal så hænge i guldkrogene på stolperne. Bag forhænget skal du stille arken med stentavlerne, hvorpå Guds bud er skrevet. Forhænget skal således adskille det hellige, yderste rum i boligen, og det allerhelligste, inderste rum.
EXO.26.34	Læg derefter forsoningslåget på plads oven på arken i det allerhelligste rum. 
EXO.26.35	Placer bordet og lysestagen på den anden side af forhænget i det hellige rum, bordet langs den nordlige væg og lysestagen ved den sydlige væg.
EXO.26.36	Til at lave forhænget ved boligens indgang skal du bruge fintvævet linned og give en dygtig tekstilkunstner frie hænder til at udsmykke forhænget med blåt, violet og purpurrødt garn. 
EXO.26.37	Ved hjælp af guldkroge skal du hænge forhænget op på fem akaciestolper belagt med guld, og støb fem sokler af bronze til stolperne.
EXO.27.1	Du skal bygge et alter af akacietræ med kvadratisk grundflade, 2,25 m langt, 2,25 m bredt og 1,35 m højt. 
EXO.27.2	Lav et horn i hvert af alterets fire hjørner, så de går ud i et med alteret og belæg det hele med bronze. 
EXO.27.3	De nødvendige redskaber til brug ved alteret skal ligeledes laves af bronze: bakkerne til at fjerne asken i, diverse skovle, stænkeskåle, kødgafler og bakker til gløder. 
EXO.27.4	Lav et bronzegitter med en ring i hvert hjørne 
EXO.27.5	og placer gitteret udvendig under listen, så det når til midt på alteret. 
EXO.27.6+EXO.27.7	Lav derefter stænger af akacietræ belagt med bronze og stik stængerne gennem ringene på hver side af alteret, så alteret kan bæres. 
EXO.27.8	Alteret skal laves som en hul trækasse, nøjagtig som jeg har vist dig på bjerget.
EXO.27.9+EXO.27.10	Rundt om boligen skal du lave en forgård, omgivet af en indhegning. Indhegningen skal laves af stolper og fintvævet linned. På sydsiden skal indhegningen bestå af et stykke stof på 100 alens længde. Det skal ved hjælp af sølvkroge hænges op på sølvstænger, der sidder fast på 20 bronzestolper, der hver står på en sokkel af bronze. 
EXO.27.11	Indhegningen på forgårdens nordside skal laves på samme måde og bestå af et stykke stof på 45 m, der ved hjælp af sølvkroge og sølvstænger er hængt op på 20 stolper med sokler af bronze. 
EXO.27.12	Indhegningen på forgårdens vestside skal være 22,5 m lang med ti stolper og ti sokler. 
EXO.27.13	Forgårdens østside, hvor indgangen til boligen er, skal ligeledes være 22,5 m. 
EXO.27.14+EXO.27.15	På begge sider af indgangen skal der være et stykke indhegning på 6,75 m, hver med tre stolper og tre sokler.
EXO.27.16	Foran indgangen til forgården skal der hænges et 9 m langt stykke stof af fintvævet linned med broderier i blåt, violet og purpurrødt garn. Det skal hænges op på fire stolper med dertil hørende sokler. 
EXO.27.17	Alle stolperne hele vejen rundt om forgården skal stå på bronzesokler og forbindes med sølvstænger, og stoffet til indhegningen skal hænges op på sølvstængerne med sølvkroge. 
EXO.27.18	Forgårdens mål er altså 45 m i længden og 22,5 m i bredden. Stofindhegningen skal være 2,25 m i højden.
EXO.27.19	Samtlige redskaber, der bruges i arbejdet ved boligen, inklusive teltpløkkerne til boligen og indhegningen, skal være lavet af bronze.
EXO.27.20	Befal Israels folk at bringe ren olivenolie til lamperne på den syvarmede lysestage, så de kan blive ved at brænde. 
EXO.27.21	Lysestagen skal stå udenfor forhænget til det allerhelligste rum, og Aron og hans sønner skal hver aften og morgen sørge for at gøre lamperne i stand, så de altid er tændt.
EXO.28.1	Din bror Aron og hans sønner, Nadab, Abihu, Eleazar og Itamar, skal have en anderledes opgave end de andre israelitter. De skal være præster og gøre tjeneste for mig. 
EXO.28.2	Lav en særlig dragt til Aron, som viser, at han er indviet til denne tjeneste, smukke klæder, som understreger den værdighed, som er forbundet med præstetjenesten. 
EXO.28.3	Du skal forklare de folk, som jeg har givet særlige evner inden for design, at de skal skabe klæder, som vil fremhæve Arons særstilling som præst for mig. 
EXO.28.4	De skal skabe følgende klædningsstykker: et brystklæde, en efod, en yderkjortel, en broderet inderkjortel, en turban og et livbånd. De skal ligeledes skabe specielle dragter til Arons sønner, som også skal tjene mig som præster. 
EXO.28.5	Til fremstillingen af dragterne skal bruges fintvævet linned, broderet med guldtråd og blåt, violet og purpurrødt garn.
EXO.28.6	Efoden skal laves af fintvævet linned, smukt broderet med guldtråd og blåt, violet og purpurrødt garn. 
EXO.28.7	Den skal bestå af to stykker, et forstykke og et bagstykke, som skal forbindes med to remme, der går over skuldrene. 
EXO.28.8	Der skal laves et livbånd af samme materialer; blåt, violet og purpurrødt garn på fintvævet linned med indlagt guldtråd, og det skal sys i et med efoden og gå rundt om livet. 
EXO.28.9	Tag to onykssten og indgraver navnene på Israels 12 sønner på dem. 
EXO.28.10	Der skal indgraveres seks navne i fødselsrækkefølge på hver sten. 
EXO.28.11	Når du indgraverer navnene, skal du bruge samme teknik, som når man indgraverer en signatur på et segl. Sæt derefter stenene i guldindfatninger 
EXO.28.12	og placer dem øverst på efodens remme, for at de kan repræsentere Israels 12 stammer, hvis navne Aron derved frembærer på sine skuldre som en påmindelse overfor Herren. 
EXO.28.13	Lav så to guldspænder, der skal sidde foran på remmene, 
EXO.28.14	og to kæder af rent, snoet guld, som skal fastgøres i de to guldspænder.
EXO.28.15	Lav derefter et brystklæde til brug for præsten, når han skal afgøre Guds vilje i en sag. Det skal laves af en dygtig tekstilkunstner, og der skal bruges samme materialer, som blev brugt til efoden, blåt, violet og purpurrødt garn på fintvævet linned med indlagt guldtråd. 
EXO.28.16	Brystklædet skal foldes dobbelt og være kvadratisk—et fingerspand
EXO.28.17	Fastgør 12 ædelsten på det i fire rækker. Den øverste række skal bestå af en rubin, en topas og en smaragd, 
EXO.28.18	den anden række af en granat, en safir og en månesten, 
EXO.28.19	den tredje række af en opal, en agat og en ametyst, 
EXO.28.20	og den fjerde række af en krysolit, en onyks og en jaspis. De skal alle indfattes i guld. 
EXO.28.21	Hver sten skal repræsentere en af Israels stammer, og hver stammes navn skal indgraveres på den respektive sten efter samme teknik, som når man laver segl.
EXO.28.22	Som før nævnt skal du lave to snoede kæder af rent guld. 
EXO.28.23	Lav nu to ringe af guld og fastgør ringene til de to øverste hjørner af brystklædet. 
EXO.28.24	Sæt den ene ende af de to guldkæder fast i de to guldringe på brystklædet, 
EXO.28.25	mens den anden ende af kæderne skal fastgøres til de to guldspænder foran på efodens to remme. 
EXO.28.26	Lav derpå to guldringe mere og fastgør dem på indersiden af brystklædets to nederste hjørner, der vender mod efoden. 
EXO.28.27	Lav to tilsvarende guldringe og sæt dem fast nederst på efodens to remme ved sømmen lige over livbåndet. 
EXO.28.28	Bind nu brystklædets nederste to ringe sammen med de to ringe på remmene over livbåndet ved hjælp af en violet snor, så brystklædet er bundet godt fast til efoden. 
EXO.28.29	Sådan skal Aron bære navnene på Israels 12 stammer på brystklædet over sit hjerte, når han går ind i boligens hellige rum for at minde Herren om hans folks ve og vel. 
EXO.28.30	I brystklædet, der er foldet dobbelt, skal du lægge Urim og Tummim, så de ligger på Arons hjerte, når han træder frem for Herren. Han skal altid bære brystklædet, når han forretter tjeneste, så han er parat til at afgøre, hvad Herrens vilje er for Israels folk.
EXO.28.31	Yderkjortlen under efoden skal laves af blåt klæde, 
EXO.28.32	med en åbning i midten til hovedet. Åbningen skal forstærkes med et vævet kantebånd, så den ikke bliver slidt i stykker. 
EXO.28.33+EXO.28.34	Til kjortlens nederste kant skal fastgøres granatæbler af blåt, violet og purpurrødt garn samt guldbjælder, så der sidder skiftevis et granatæble og en guldbjælde hele vejen rundt. 
EXO.28.35	Aron skal altid bære kjortlen, når han forretter tjeneste, så man kan høre, når han går rundt inde i helligdommen for at tjene Herren. Hvis ikke han gør det, skal han dø.
EXO.28.36	Derefter skal du lave en plade af det fineste guld og lade den indgravere, som når man indgraverer segl. På guldpladen skal der stå: INDVIET TIL HERREN, 
EXO.28.37	og den skal fastgøres med et blåt bånd foran på Arons turban. 
EXO.28.38	Aron skal gå med den over sin pande, fordi han påtager sig ansvaret for enhver synd, som Israels folk måtte have begået i forbindelse med de ofre, de kommer med. Han skal altid bære pladen, når han forretter tjeneste, for at Herren kan acceptere deres ofre.
EXO.28.39	Lav Arons inderkjortel af fintvævet linned, og lav hans turban af samme stof. Bæltet skal være broderet af en dygtig tekstilkunstner.
EXO.28.40	Lav på samme måde dragter, bælter og hovedbeklædning til Arons sønner, så deres dragter indgyder ære og respekt. 
EXO.28.41	Giv Aron og hans sønner dragterne på og indvi dem til tjeneste ved at salve deres hoveder med olivenolie. Derved ordinerer du dem til at være mine præster. 
EXO.28.42	Lav også underbenklæder af linned, som de skal have på inderst under præstedragten. Underbenklæderne skal gå fra taljen og et stykke ned på låret. 
EXO.28.43	Aron og hans sønner skal have benklæderne på under inderkjortlen, når som helst de færdes i åbenbaringsteltet
EXO.29.1	Ceremonien for Arons og hans sønners indvielse til præster skal foregå på følgende måde: Udvælg først en ung tyr og to perfekte væddere. 
EXO.29.2	Tag derefter fint hvedemel uden surdej og lav nogle runde brød, nogle brød med olivenolie i og nogle flade brød med olivenolie hældt over. 
EXO.29.3	Læg brødene i en kurv og bring dem hen til åbenbaringsteltets indgang sammen med den unge tyr og de to væddere. 
EXO.29.4	Så skal du føre Aron og hans sønner hen til indgangen og vaske dem med vand. 
EXO.29.5	Giv Aron inderkjortlen, yderkjortlen, efoden, brystklædet og livbåndet på. 
EXO.29.6+EXO.29.7	Tag salveolien og salv ham ved at hælde olien ud over hovedet på ham. Sæt derefter turbanen med guldpladen på hans hoved.
EXO.29.8	Giv derefter sønnerne deres dragter på, 
EXO.29.9	inklusive deres hovedbeklædning. Til sidst skal de alle have livbåndene på. På den måde skal du indsætte Aron og hans sønner i præstetjenesten. Det skal altid være hans slægt, der indsættes som præster.
EXO.29.10	Før nu den unge tyr hen til åbenbaringsteltets indgang. Lad Aron og hans sønner lægge hænderne på dens hoved. 
EXO.29.11	Dernæst skal du slagte den for Herren dér ved indgangen. 
EXO.29.12	Med din finger skal du smøre noget af blodet på alterets horn, og resten skal du hælde ud ved alterets fod. 
EXO.29.13	Tag så alt fedtet omkring indvoldene, fedtklumpen over leveren og de to nyrer med fedtet omkring, og brænd det på alteret. 
EXO.29.14	Men resten af tyren med dens kød, dens hud og indmad skal du brænde uden for lejren. Det skal være et forsoningsoffer.
EXO.29.15	Derefter skal Aron og hans sønner lægge hænderne på den ene vædder, 
EXO.29.16	og den skal slagtes. Du skal tage dens blod og stænke det på alterets sider hele vejen rundt. 
EXO.29.17	Så skal vædderen parteres. Dens indvolde, dens forben og dens bagben skal vaskes, hvorefter de lægges sammen med hovedet og de øvrige kropsdele oven på alteret. 
EXO.29.18	Brænd derefter det hele. Det skal være et brændoffer for Herren med en liflig duft.
EXO.29.19	Tag så den anden vædder, og lad Aron og hans sønner lægge hænderne på den, 
EXO.29.20	inden den slagtes. Tag blodet og smør noget af det på Arons og hans sønners højre øreflip, på deres højre tommelfinger og på deres højre storetå. Resten af blodet skal stænkes på alteret hele vejen rundt. 
EXO.29.21	Tag derefter lidt af blodet fra alteret og bland det med noget af salveolien. Stænk det så på Aron og hans sønner og deres tøj. Da skal de selv og deres tøj være indviet til Herren.
EXO.29.22	Skær så fedtet fra vædderen, også halens fedt og fedtet omkring indvoldene, fedtklumpen over leveren, de to nyrer med det omkringsiddende fedt og det højre lår, for det skal alt sammen ofres til Herren under den ceremoni, hvor Aron og hans sønner bliver indviet til tjeneste. 
EXO.29.23	Fra kurven med usyrnet brød, der blev sat frem for Herren, skal du tage et brød af hver slags. 
EXO.29.24	Læg nu alt dette i Arons og hans sønners hænder og lad dem svinge det foran alteret for at vise, at det er en særlig gave til Herren. 
EXO.29.25	Tag det så fra dem igen og brænd det på alteret sammen med den første vædder, der blev brændt. Det skal være en liflig duft for Herren. 
EXO.29.26	Derefter skal du tage brystet af vædderen, der blev brugt ved indvielsen, og svinge det foran alteret, hvorefter du selv kan beholde den del af dyret.
EXO.29.27	Både bryststykket, som blev svunget, og låret fra indsættelsesvædderen tilhører Herren. For fremtiden skal de pågældende stykker tilhøre Aron og hans slægt. 
EXO.29.28	Når Israels folk herefter bringer et takoffer, skal de bestemte dele af dyret altid tilfalde præsterne.
EXO.29.29	Arons dragt, som er særligt indviet, skal gå i arv til hans søn, så han kan have den på under sin indvielsesceremoni, ja, den skal gå i arv fra slægt til slægt. 
EXO.29.30	Den, der overtager embedet som ypperstepræst efter Aron, skal bære dragten i syv dage, inden han kan begynde tjenesten i åbenbaringsteltet, som er Guds bolig.
EXO.29.31	Tag nu resten af den vædder, som blev brugt ved indvielsen, og tilbered kødet på et særligt indviet sted. 
EXO.29.32	Ved åbenbaringsteltets indgang skal Aron og hans sønner spise kødet og brødene i kurven. 
EXO.29.33	De ting, som blev brugt ved ceremonien under deres indvielse, må kun de selv spise. Ingen andre må spise dem, for de er indviet til Herren. 
EXO.29.34	Hvis noget af kødet eller brødet bliver levnet til næste morgen, skal det brændes. Når det er indviet til Herren, må ingen andre end præsterne spise det.
EXO.29.35	På denne måde skal du indsætte Aron og hans sønner i deres embeder. Ceremonien skal vare i syv dage, 
EXO.29.36	og hver dag skal du ofre en ung tyr som forsoningsoffer. Dernæst skal alteret renses ved hjælp af tyrens blod, og der skal hældes salveolie over alteret, for at det kan blive indviet til Herren. 
EXO.29.37	I syv dage skal der ofres forsoningsofre på alteret, så det helliges derved. Derefter er alteret fuldkommen helligt, og kun indviede ting og personer må komme i berøring med det.
EXO.29.38	Fremover skal der hver eneste dag ofres to etårs lam på alteret. 
EXO.29.39	Det ene skal ofres om morgenen, det andet lige før solnedgang. 
EXO.29.40	Sammen med det første lam skal der ofres et afgrødeoffer af to liter
EXO.29.41	Med det andet lam skal der ofres et tilsvarende afgrødeoffer og drikoffer. Det skal være en liflig duft, et ildoffer for Herren.
EXO.29.42	Det skal være et dagligt brændoffer, som I skal bringe slægt efter slægt til Herren ved indgangen til åbenbaringsteltet, der hvor jeg vil vise mig for dig
EXO.29.43	Der vil jeg åbenbare mig for Israels folk, og stedet skal helliges ved min herligheds nærvær. 
EXO.29.44	Ja, jeg vil hellige åbenbaringsteltet, alteret og Aron og hans sønner, som skal gøre præstetjeneste for mig. 
EXO.29.45	Jeg vil bo midt iblandt Israels folk og være deres Gud, 
EXO.29.46	og de skal forstå, at jeg er Herren, deres Gud, der førte dem ud af Egypten, for at jeg kunne tage bolig iblandt dem. Jeg er Herren, deres Gud!
EXO.30.1	Lav et alter af akacietræ til at brænde røgelse på. 
EXO.30.2	Alteret skal have en kvadratisk grundflade, 45 cm langt, 45 cm bredt og 90 cm højt, med horn i hjørnerne, som er udskåret i ét stykke med hjørnestolperne. 
EXO.30.3	Belæg alterets top, sider og horn med rent guld og sæt en pynteliste af guld hele vejen rundt. 
EXO.30.4	Under listen skal du fastgøre to guldringe på hver af de to sider til at sætte bærestængerne igennem. 
EXO.30.5	Stængerne skal laves af akacietræ og belægges med guld. 
EXO.30.6	Placer alteret lige uden for forhænget, som hænger foran pagtens ark med forsoningsstedet, hvor jeg vil åbenbare mig for dig.
EXO.30.7	Hver morgen, når Aron kommer ind for at gøre lamperne i stand, skal han brænde vellugtende røgelse på alteret. 
EXO.30.8	Og hver aften, når han gør lamperne i stand, skal han igen brænde røgelse for Herren. Dette ritual skal udføres fra slægt til slægt. 
EXO.30.9	På det alter må I ikke ofre nogen anden form for røgelse, og heller ikke noget brændoffer, høstoffer eller drikoffer.
EXO.30.10	Én gang om året skal Aron foretage en rituel rensning af alteret ved at smøre blod fra forsoningsofferet på alterets horn. Det skal være en fast årlig begivenhed, også for kommende slægter, for det er Herrens højhellige alter.”
EXO.30.11	Endvidere sagde Herren til Moses: 
EXO.30.12	„Når du holder folketælling over Israels folk, skal alle registrerede personer give en løsesum for deres liv. På den måde undgår I at blive ramt af nogen katastrofe, når du tæller dem. 
EXO.30.13	Enhver, der registreres, skal betale ½ shekel,
EXO.30.14	Alle mænd over 20 år skal give Herren et sådant offer. 
EXO.30.15	De, som er rige, skal ikke betale mere, og de, som er fattige, skal ikke betale mindre end det fastsatte beløb, for det er et personligt forsoningsoffer til Herren. 
EXO.30.16	Brug de indkomne penge til at betale udgifterne ved tjenesten i åbenbaringsteltet. Det skal minde Herren om, at de har betalt løsesum for deres liv.”
EXO.30.17	Herren fortsatte sin tale til Moses: 
EXO.30.18	„Lav et bronzefad med tilhørende stativ af bronze. Placer fadet mellem åbenbaringsteltet og brændofferalteret og fyld vand i det. 
EXO.30.19	Der skal Aron og hans sønner vaske deres hænder og fødder, 
EXO.30.20	før de går ind i åbenbaringsteltet, og før de ofrer brændofre til Herren. 
EXO.30.21	De skal altid vaske sig inden, og hvis ikke de gør det, skal de dø. Det er en vedvarende ordning, der skal gælde fra slægt til slægt for præsterne, der nedstammer fra Aron.”
EXO.30.22	Derpå sagde Herren til Moses: 
EXO.30.23	„Du skal samle de mest udsøgte aromatiske stoffer: seks kilo ren myrra, tre kilo vellugtende kanel, tre kilo citrongræs, 
EXO.30.24	seks kilo kassia (alt sammen afvejet efter officiel tempelvægt) samt fire liter olivenolie. 
EXO.30.25	Deraf skal du lave den aromatiske salveolie til brug i helligdommen. 
EXO.30.26	Med den skal du salve åbenbaringsteltet, pagtens ark, 
EXO.30.27	bordet og alle genstandene på det, lysestagen og de redskaber, der hører til betjeningen af lamperne, røgelsesalteret, 
EXO.30.28	brændofferalteret og alle de redskaber, der bruges ved ofringerne, samt bronzefadet og stativet. 
EXO.30.29	Derved bliver alle tingene indviet til Herren, og kun de indviede personer må røre ved dem. 
EXO.30.30	Også Aron og hans sønner skal salves med den særlige olie og på den måde indvies til præstetjenesten.
EXO.30.31	Salveolien er hellig og skal bruges fra slægt til slægt. 
EXO.30.32	Den må kun bruges af præsterne, og I må ikke fremstille salveolie efter samme opskrift til privat brug. Olien er hellig og skal bruges som sådan.
EXO.30.33	Hvis nogen tilbereder en lignende olie eller bruger en sådan olie på personer, der ikke er præsteviet, skal han udstødes af samfundet.”
EXO.30.34	Så sagde Herren til Moses: „Tag lige dele af aromatiske ekstrakter fra myrra, mollusk, gummiharpiks og virak, 
EXO.30.35	og lav en krydret røgelse efter røgelsesblandernes metode, saltet og indviet til helligt brug. 
EXO.30.36	Noget af røgelsen skal du støde til fint pulver og lægge det foran arken i åbenbaringsteltet, dér, hvor jeg vil vise mig for dig. Denne røgelse er højhellig. 
EXO.30.37	Lav aldrig en lignende røgelse efter samme opskrift til eget brug, for denne røgelse er udelukkende til brug for Herren. 
EXO.30.38	Hvis nogen laver en sådan røgelse for selv at nyde duften af den, skal han udstødes af samfundet.”
EXO.31.1	Herren sagde til Moses: 
EXO.31.2	„Jeg har udvalgt Betzalel, som er søn af Hurs søn Uri fra Judas stamme, 
EXO.31.3	og fyldt ham med min Ånd. Jeg har givet ham rige evner og kunstnerisk talent og forstand på alle mulige ting, 
EXO.31.4	så han kan designe kunstværker og andre smukke ting i guld, sølv og bronze. 
EXO.31.5	Han kan indgravere ædelsten og indfatte dem i guld, og han kan lave flotte udskæringer i træ. Han er en fremragende kunsthåndværker.
EXO.31.6	Ligeledes har jeg udvalgt Oholiab, Ahisamaks søn fra Dans stamme, til at være hans medhjælper. Og alle de andre kunsthåndværkere har jeg givet viden og håndelag til at lave de ting, jeg har befalet: 
EXO.31.7	åbenbaringsteltet; arken med forsoningsstedet; 
EXO.31.8	bordet med tilbehør; guldlysestagen og dens redskaber; røgelsesalteret; 
EXO.31.9	brændofferalteret med tilbehør; vaskefadet med tilhørende stativ; 
EXO.31.10	de prægtige dragter til Aron og hans sønner; 
EXO.31.11	salveolien og den krydrede røgelse til helligdommen. Disse kunstnere skal nøje følge de anvisninger, jeg her har givet dig.”
EXO.31.12	Herren sagde endvidere til Moses: 
EXO.31.13	„Sig til Israels folk: I skal være omhyggelige med at overholde sabbatten. Den er et pagtstegn mellem jer og jeres Gud fra slægt til slægt, for at I skal huske, at jeg er Herren, og at I tilhører mig. 
EXO.31.14	Lad jeres eget arbejde hvile på sabbatsdagen, for det skal være en hellig dag for jer. Den der vanhelliger sabbatten, skal dø. Den, der gør sit eget arbejde på sabbatten, skal fjernes fra mit folk. 
EXO.31.15	I seks dage kan I arbejde, men den syvende dag skal være en total hviledag, indviet til mig. Den, som arbejder på den dag, skal dø. 
EXO.31.16	Israels folk skal fra slægt til slægt holde sabbatsdagen hellig. 
EXO.31.17	Det skal for altid være et tegn på min pagt med israelitterne. For på seks dage fuldendte jeg arbejdet med at skabe himlen og jorden. Men på den syvende dag hvilede jeg mig efter det fuldførte værk.”
EXO.31.18	Da Herren var færdig med at tale til Moses på Sinaibjerget, overrakte han ham de to stentavler, som Gud med egen hånd havde skrevet de ti bud på.
EXO.32.1	Moses havde nu opholdt sig på bjerget i mange dage, og israelitterne mistede til sidst håbet om, at han nogensinde ville komme tilbage. Derfor gik de hen til Aron og sagde: „Lav os en gud, som kan føre os videre, for vi ved ikke, hvad der er blevet af den her Moses, som førte os ud af Egypten.”
EXO.32.2+EXO.32.3	„Jo, men så skal I bringe mig de guldøreringe, som jeres koner, sønner og døtre går med,” svarede Aron.
EXO.32.2+EXO.32.3	Så tog de alle deres øreringe af og bragte dem til Aron. 
EXO.32.4	Aron smeltede guldet og støbte en afgud, som lignede en tyrekalv. Da folket så den, udbrød de: „Se her, alle sammen! Det er den gud, som førte os ud af Egypten!”
EXO.32.5	Da Aron så folkets begejstring, byggede han et alter foran tyrekalven og meddelte: „I morgen holder vi højtid for Herren!”
EXO.32.6	Tidligt næste morgen bragte de så brændofre og takofre på alteret foran guldkalven. De satte sig ned for at spise og drikke, og så stod de op for at danse foran afguden og more sig.
EXO.32.7	Da sagde Herren til Moses: „Skynd dig ned fra bjerget! Det folk, du førte ud af Egypten, har begået en stor synd. 
EXO.32.8	De har allerede vendt sig bort fra mine befalinger og lavet sig en afgud i form af en tyrekalv. De har tilbedt den og ofret til den. De har oven i købet sagt: Det er den gud, som førte os ud af Egypten!”
EXO.32.9	Herren fortsatte: „Jeg kan se, at Israels folk er egenrådigt og ulydigt. 
EXO.32.10	Nu kan det være nok! Jeg vil give min vrede frit løb. Jeg vil udrydde dem alle sammen. Og så vil jeg begynde forfra med dig, Moses, og gøre dig til et stort folk.”
EXO.32.11	Men Moses gik i forbøn for dem: „Åh, Herre, du må ikke være så vred på dit eget folk, som du selv førte ud af Egypten med vældig magt og mægtige undere. 
EXO.32.12	Skal egypterne kunne sige, at Gud lokkede sit folk ud i bjergene bare for at udrydde dem? Lad dog din brændende vrede kølne af, så du ikke gør alvor af at udrydde dit folk. 
EXO.32.13	Glem ikke dit løfte til Abraham, Isak og Jakob. Du svor jo ved dig selv, at du ville gøre deres efterkommere talrige som himlens stjerner og give dem det land i arv og eje, som du har lovet skal være deres for evigt.” 
EXO.32.14	Da gjorde Herren ikke alvor af sin trussel, men skånede folket for den ulykke, han havde truet med.
EXO.32.15	Så vendte Moses sig og gik ned ad bjerget med de to stentavler, hvor pagtens bud var indskrevet på begge sider. 
EXO.32.16	Tavlerne var Guds værk, og skriften var Guds egen skrift.
EXO.32.17	Da Moses og Josva var kommet et godt stykke ned af bjerget, kunne de høre råben og skrigen nede fra lejren. Forundret udbrød Josva: „Det lyder, som om der er krig i lejren!” 
EXO.32.18	Men Moses svarede: „Nej, det er hverken sejrsråb eller klageskrig over et nederlag. De synger lystige viser!”
EXO.32.19	Da de var kommet endnu tættere på, og Moses så, hvordan folk dansede om tyrekalven, blev han så overvældet af vrede, at han slyngede stentavlerne mod jorden, så de knustes ved foden af bjerget. 
EXO.32.20	Så tog han den tyrekalv, de havde lavet, og smeltede den i ilden. Da metallet var afkølet, knuste han det til støv og smed det ud i bækken, som folket fik deres drikkevand fra.
EXO.32.21	Så vendte han sig mod Aron og sagde: „Hvad har folket gjort dig, siden du har ført dem ud i så stor en synd?” 
EXO.32.22	„Bliv ikke vred, Moses!” svarede Aron. „Du ved selv, hvordan folket griber enhver anledning til at gøre oprør. 
EXO.32.23	De sagde til mig: ‚Moses førte os ud af Egypten, men nu er han åbenbart forsvundet. Kom og lav en gud til os, som kan føre os videre frem på vejen!’ 
EXO.32.24	‚Godt,’ svarede jeg, ‚så bring mig jeres guldsmykker!’ Det gjorde de, og jeg kastede smykkerne ind i ilden, og så kom der en guldkalv ud af det!”
EXO.32.25	Da Moses så, at Aron fuldstændig have mistet kontrollen over folket, og at de opførte sig tåbeligt i deres oprørskhed, 
EXO.32.26	stillede han sig ved indgangen til lejren og råbte: „Alle dem af jer, som er på Herrens side, kom her over til mig!” Og alle levitterne kom over til ham.
EXO.32.27	Da sagde han til dem: „Herren, Israels Gud, siger: Tag jeres sværd og gå igennem lejren og dræb jeres landsmænd, som har gjort oprør.” 
EXO.32.28	Det gjorde de, og den dag døde der omkring 3000 mand. 
EXO.32.29	Moses sagde derefter til levitterne: „I dag har I indviet jer til tjeneste for Herren, fordi I adlød ham, også selv om det betød, at I måtte slå nogle af jeres egne brødre og sønner ihjel. Derfor skal I opleve stor velsignelse.”
EXO.32.30	Næste dag sagde Moses til folket: „I har begået en frygtelig synd, men jeg vil gå tilbage til Herren på bjerget. Måske jeg kan opnå tilgivelse for jeres synd.”
EXO.32.31	Så gik Moses tilbage til Herren og sagde: „Ak, Herre! Israels folk har begået en stor synd ved at lave sig en afgud af guld. 
EXO.32.32	Men vil du ikke nok alligevel tilgive dem deres store synd? Hvis ikke du vil, så slet mit navn fra den bog, du fører!
EXO.32.33	„Den, som har syndet imod mig, vil jeg slette af min bog,” svarede Herren. 
EXO.32.34	„Men gå du nu tilbage til folket og før dem til det sted, jeg har befalet. Min engel skal gå foran dig. Men når tiden er inde, vil jeg straffe folket for dets synd.”
EXO.32.35	Og Herren sendte en plage over folket, fordi det havde fået Aron til at lave en tyrekalv.
EXO.33.1+EXO.33.2+EXO.33.3	Herren sagde til Moses: „Det er tid at drage bort herfra med det folk, som du førte ud af Egypten, og gå videre til det land, jeg lovede at give Abrahams, Isaks og Jakobs efterkommere. Det er et rigt og frugtbart land. Jeg vil sende min engel i forvejen, og han skal bortdrive kanaʼanæerne, amoritterne, hittitterne, perizzitterne, hivvitterne og jebusitterne. Men selv vil jeg ikke tage med jer, for I er et egenrådigt og oprørsk folk, og hvis jeg er midt iblandt jer, kunne jeg komme til at tilintetgøre jer undervejs.”
EXO.33.4+EXO.33.5	„Sig til israelitterne, at de er et genstridigt og oprørsk folk,” fortsatte Herren. „Hvis jeg skulle rejse sammen med dem bare en dag, ville de blive tilintetgjort. Sig, at de skal tage deres smykker af, mens jeg overvejer, hvad jeg vil gøre ved dem.” Folket sørgede over de hårde ord, 
EXO.33.6	og der ved Horebs bjerg
EXO.33.7	Moses plejede at rejse det telt, som han kaldte åbenbaringsteltet, et stykke uden for lejren. Enhver, som ønskede at søge Herrens vilje i en sag, gik ud til det telt.
EXO.33.8	Hver gang Moses gik derud, rejste folket sig og stillede sig i deres teltdøre og holdt øje med ham, indtil han nåede indgangen. 
EXO.33.9	Når han så gik ind i åbenbaringsteltet, sænkede skysøjlen sig og stod ved indgangen, mens Herren talte med Moses. 
EXO.33.10	Når alt folket så skysøjlen stå ved indgangen til åbenbaringsteltet, stillede de sig ved deres teltdøre og lagde sig på knæ med ansigtet mod jorden i ærefrygt. 
EXO.33.11	Inde i teltet talte Herren med Moses ansigt til ansigt, som når to venner taler sammen. Bagefter vendte Moses tilbage til lejren, men Josva, Nuns søn, den unge mand, som var hans hjælper, forlod ikke åbenbaringsteltet.
EXO.33.12	Moses sagde til Herren: „Du har sagt, at jeg skal føre folket af sted, men du har ikke fortalt mig, hvem du vil sende med mig. Du har også sagt, at du accepterer mig, og at du holder af mig. 
EXO.33.13	Hvis det virkelig er sandt, så lær mig mere om dig selv, så jeg bedre kan forstå dig og fortsat leve, som du ønsker. Husk på, at det folk, som jeg skal lede, er dit eget folk.”
EXO.33.14	Da sagde Herren: „Jeg vil være med jer og føre jer til det sted, hvor I kan slå jer ned.” 
EXO.33.15	„Hvis du ikke var med os, var der ingen grund til at gå et skridt videre!” svarede Moses. 
EXO.33.16	„Hvem vil tro, at du har forkærlighed for mig og Israels folk, hvis ikke du går med? Hvad fortrin har vi ellers frem for jordens øvrige folkeslag?” 
EXO.33.17	Herren svarede: „Jeg vil gøre, hvad du beder om, for jeg holder af dig, og du er min ven.” 
EXO.33.18	Da sagde Moses: „Lad mig få lov at se dig i din herlighed!” 
EXO.33.19	Herren svarede: „Jeg vil lade al min herlighed passere forbi dig og samtidig råbe mit navn ‚Jahve’. Jeg viser godhed imod hvem, jeg vil, og jeg viser barmhjertighed mod hvem, jeg vil. 
EXO.33.20	Men du kan ikke få mit ansigt at se, for intet menneske kan se mig i min herlighed og overleve. 
EXO.33.21	Stil dig ved klippen her udenfor. 
EXO.33.22	Når jeg så går forbi i min herlighed, mens du står i klippespalten, vil jeg dække dig med min hånd, indtil jeg har passeret dig. 
EXO.33.23	Så vil jeg tage min hånd til side, og du kan se mig bagfra, men mit ansigt får ingen at se.”
EXO.34.1	Herren sagde derefter til Moses: „Lav to nye stentavler som dem, du slog i stykker. Så vil jeg skrive de samme ord på de nye tavler. 
EXO.34.2	I morgen tidlig skal du gøre dig klar og komme op på Sinaibjerget. Stå og vent på mig på toppen. 
EXO.34.3	Ingen må følge med dig denne gang, og ingen må færdes på bjerget. Husdyrene må ikke engang græsse i nærheden af bjerget.”
EXO.34.4	Så lavede Moses to stentavler, der lignede de første. Tidligt næste morgen gik han af sted med stentavlerne i hånden op på Sinaibjerget, sådan som Herren havde sagt.
EXO.34.5	Da steg Herren ned, stillede sig i en sky foran Moses og nævnte sit navn „Jahve”. 
EXO.34.6	Han passerede forbi Moses, alt imens han sagde: „Jeg er Jahve, en nådig og kærlig Gud, langmodig og rig på barmhjertighed. 
EXO.34.7	Jeg er en trofast Gud, der viser nåde gennem tusind generationer og er villig til at tilgive ondskab, oprør og synd. Men den, der fortsætter med at gøre oprør, får sin straf. Børnene i tre eller fire generationer må bøde for forældrenes ondskab.”
EXO.34.8	Da bøjede Moses sig hurtigt til jorden i tilbedelse 
EXO.34.9	og sagde: „Herre, hvis du virkelig holder af mig, så gå med os! Jeg ved, at det er et stædigt og oprørsk folk. Men tilgiv os vores synd og skyld, og lad os være dit folk.”
EXO.34.10	Herren svarede: „Jeg opretter en pagt med jer: For øjnene af jer vil jeg udføre undere så store, at noget lignende aldrig før er set på jorden, og hele Israels folk skal være vidne til de store gerninger, jeg vil gøre gennem jer. 
EXO.34.11	Jeres del af pagten er at adlyde mine befalinger. Så vil jeg bortdrive amoritterne, kanaʼanæerne, hittitterne, perizzitterne, hivvitterne og jebusitterne foran jer. 
EXO.34.12	Indgå ingen fredspagt med folkene i det land, I kommer til. Hvis de bliver boende iblandt jer, vil de føre jer på afveje. 
EXO.34.13	I stedet skal I jævne deres afgudsaltre med jorden, slå deres gudestatuer i stykker og hugge deres afgudsbilleder ned. 
EXO.34.14	I må ikke tilbede nogen anden gud, for jeg er Herren, jeres Gud, og jeg forventer jeres fulde loyalitet. Jeg tåler ingen rivaler.
EXO.34.15	I må ikke indgå nogen form for fredsaftale med folkene i landet. Hold jer langt væk fra dem og deres afgudsfester, som de vil invitere jer med til. 
EXO.34.16	I må ikke tillade, at jeres sønner indgår ægteskab med deres døtre, for de dyrker fremmede guder, og med deres afgudsdyrkelse vil de friste jeres sønner til utroskab imod Herren. 
EXO.34.17	I må aldrig fremstille afgudsbilleder eller tilbede dem.
EXO.34.18	I skal fejre de usyrnede brøds fest til den fastsatte tid i aviv måned, den måned I forlod Egypten. I syv dage skal I spise brød bagt uden surdej efter de forskrifter, som jeg har givet jer.
EXO.34.19	Ethvert førstefødt dyr af hankøn tilhører mig, og det gælder alle husdyr. 
EXO.34.20	Hvad æselføl angår, kan de købes fri ved at ofre et lam i deres sted. Men hvis I beslutter ikke at frikøbe æselføllet, skal I brække halsen på det. Jeres førstefødte sønner derimod kan I købe fri ved at betale en passende løsesum. Ingen må komme til mig uden offergave.
EXO.34.21	Året rundt, også i såtid og høsttid, skal I arbejde seks dage i ugen. Den syvende dag skal I hvile fra jeres arbejde.
EXO.34.22	I skal fejre ugefesten for hvedehøsten med det første neg fra marken, og senere festen for frugthøsten, når alle jeres afgrøder er i hus. 
EXO.34.23	Tre gange om året skal alle mænd i Israel træde frem for Herren, Israels Gud. 
EXO.34.24	Ingen skal få lov at angribe eller erobre jeres land, når I tre gange årligt drager op for at træde frem for Herren, jeres Gud. Jeg vil bortdrive folkene foran jer og udvide jeres grænser.
EXO.34.25	I må ikke bruge syrnet brød i forbindelse med jeres ofre til mig, og intet kød fra påskelammet må gemmes til næste morgen. 
EXO.34.26	I skal bringe den bedste del af den første høstafgrøde til Herrens, jeres Guds, hus. I må ikke koge et gedekid i dets mors mælk.”
EXO.34.27	Herren sagde endvidere til Moses: „Skriv de love ned, som jeg her har givet dig. De udgør betingelserne for min pagt med dig og med Israel.”
EXO.34.28	Moses blev oppe på bjerget sammen med Herren i 40 dage, og i al den tid hverken spiste eller drak han. Han skrev så pagtens grundlæggende bestemmelser, de ti bud, på de nye stentavler.
EXO.34.29	Da Moses kom ned fra Sinaibjerget med de to stentavler, hvor pagtens ord stod skrevet, lyste hans ansigt efter samværet med Herren, men det var han ikke selv klar over. 
EXO.34.30	Da Aron og israelitterne så hans lysende ansigt, turde de ikke komme i nærheden af ham. 
EXO.34.31	Men han kaldte dem til sig, og Aron og folkets ledere kom hen til ham og talte med ham. 
EXO.34.32	Derefter samledes hele folket, og han fortalte dem alt, hvad Herren havde sagt til ham på bjerget. 
EXO.34.33	Da han var færdig med at tale til dem, dækkede han sit ansigtet med et slør. 
EXO.34.34	Men hver gang han gik ind i åbenbaringsteltet og trådte frem for Herren, fjernede han sløret. Når han derefter kom ud igen og fortalte folket, hvad Herren havde sagt til ham, 
EXO.34.35	kunne de se, at hans ansigt strålede. Derefter tog han sløret på igen og beholdt det på, indtil han igen trådte frem for Herren.
EXO.35.1	Moses sammenkaldte derefter alle israelitterne til et møde og sagde: „Det følgende er de regler, som Herren har befalet jer at overholde: 
EXO.35.2	Hver uge må I arbejde i seks dage, men den syvende dag skal være helligdag, hvor I lader arbejdet hvile. Det er en dag, som er indviet til Herren. Hvis nogen arbejder på den dag, skal de dø. 
EXO.35.3	Der må heller ikke tændes ild nogen steder i jeres hjem på en sabbat.”
EXO.35.4	Moses sagde endvidere til dem: „Herren har også givet følgende forordninger: 
EXO.35.5	‚Alle, som ønsker at give Herren en frivillig offergave, kan bringe noget af det følgende: guld, sølv eller bronze; 
EXO.35.6	blåt, violet eller purpurrødt garn, fintvævet linned, gedehår, 
EXO.35.7	rødfarvede vædderskind, kraftigt læder, akacietræ, 
EXO.35.8	olivenolie til lamperne, aromatiske stoffer til salveolien og til røgelsen, 
EXO.35.9	onykssten eller andre ædelsten til at sætte på efoden og på brystklædet.
EXO.35.10	Alle de af jer, som er velsignet med kunstneriske evner, skal lave de ting, Herren har befalet: 
EXO.35.11	Guds bolig med teltdugene og de overliggende presenninger; krogene, modulerne, tværstængerne, stolperne og soklerne; 
EXO.35.12	arken med bærestængerne og forsoningsstedet samt forhænget foran det allerhelligste; 
EXO.35.13	bordet med dets bærestænger og tilbehør, og de hellige brød; 
EXO.35.14	lysestagen med de tilhørende redskaber, lamperne og olien dertil; 
EXO.35.15	røgelsesalteret med dets bærestænger, salveolien og den vellugtende røgelse; forhænget ved indgangen til boligen, 
EXO.35.16	brændofferalteret med dets bronzegitter, bærestænger og andet tilbehør; vaskefadet med tilhørende stativ; 
EXO.35.17	forgårdens stofvægge og forhænget ved indgangen til forgården med tilhørende stolper og sokler; 
EXO.35.18	teltpløkkerne både til boligen og forgården med dertil hørende barduner; 
EXO.35.19	de prægtige dragter til brug ved tjenesten i helligdommen, både ypperstepræsten Arons hellige dragt og dragterne til hans sønner, når de skal gøre præstetjeneste.’ ”
EXO.35.20	Derefter gik alle israelitterne hjem for at hente deres gaver. 
EXO.35.21	Alle, som ønskede at give Herren en frivillig offergave, kom med deres bidrag til Guds bolig og dens udstyr eller til præstedragterne.
EXO.35.22	Både mænd og kvinder kom, alle, som havde et villigt hjerte. De bragte deres gaver som et særligt offer til Herren: guld og smykker af mange slags: brocher, øreringe, fingerringe og halskæder. 
EXO.35.23	Andre kom med blåt, violet eller purpurrødt garn, fintvævet linned, gedehår, rødfarvede vædderskind eller kraftigt læder. 
EXO.35.24	Andre bragte sølv eller bronze som deres gave til Herren. Atter andre bragte akacietræ.
EXO.35.25	De kvinder, som havde særlige evner inden for håndarbejde, spandt blåt, violet og purpurrødt garn og vævede fint linned, 
EXO.35.26	mens andre flettede gedehår. 
EXO.35.27	Lederne kom med onykssten og andre ædelsten til efoden og brystklædet. 
EXO.35.28	De bragte også aromatiske stoffer af forskellig slags til salveolien og til røgelsen samt olivenolie til lamperne. 
EXO.35.29	Enhver, som havde på hjerte at hjælpe til med det arbejde, som Herren havde pålagt Moses, kom med deres gaver til Herren.
EXO.35.30	Moses sagde til israelitterne: „Herren har udvalgt Betzalel, som kommer fra Judas stamme og er søn af Hurs søn Uri, 
EXO.35.31	og fyldt ham med sin Ånd. Han har givet ham rige evner og kunstnerisk snilde på mange områder, 
EXO.35.32	så han kan designe smukke ting i både guld, sølv og bronze. 
EXO.35.33	Også som juvelér og billedskærer er han fremragende. 
EXO.35.34	Herren har givet både Betzalel og Oholiab, Ahisamaks søn af Dans stamme, særlige evner til at oplære andre 
EXO.35.35	på mange forskellige områder såsom billedskærerarbejde, design, broderi og vævning af forskellig art. De er eksperter indenfor alle de kunstneriske fagområder, som er nødvendige for arbejdet.
EXO.36.1	Alle andre kunstnere og kunsthåndværkere med gudgivne evner skal hjælpe Betzalel og Oholiab med at konstruere og indrette helligdommen, sådan som Herren har befalet.”
EXO.36.2	Moses samlede nu Betzalel, Oholiab og de øvrige kunstnere og kunsthåndværkere med gudgivne evner, som ønskede at være med til arbejdet, 
EXO.36.3	og han overlod dem alle de materialer, som folket havde givet til helligdommens opførelse. De frivillige gaver blev ved med at strømme ind, dag efter dag, 
EXO.36.4	og arbejdet gik godt fremad. En dag kom alle kunsthåndværkerne fra de forskellige arbejdsgrene 
EXO.36.5	til Moses og sagde: „Vi har rigeligt med materialer til arbejdet, men folk bliver ved med at komme med mere.” 
EXO.36.6	Så lod Moses bekendtgøre i hele lejren: „I skal ikke bringe flere materialer!” Så holdt folk op med at komme med flere gaver, 
EXO.36.7	og der var mere end nok til at fuldføre alt arbejdet.
EXO.36.8	De dygtige kunsthåndværkere begyndte med at lave de ti stofbaner af fintvævet linned med broderede keruber i blåt, violet og purpurrødt garn. 
EXO.36.9	De ti stofbaner havde alle samme mål, 12,6 m i længden og 1,8 m i bredden. 
EXO.36.10	De blev syet sammen fem og fem, så de dannede to store stykker teltdug. 
EXO.36.11	Så blev der lavet løkker af blåt garn i kanten af den sidste bane på hvert af de to sammensyede stykker, 
EXO.36.12	50 løkker på hvert stykke, så de sad over for hinanden. 
EXO.36.13	Derefter blev der lavet 50 guldkroge til at holde løkkerne sammen to og to, således at de to stykker dannede en enhed.
EXO.36.14	Yderteltdugen blev lavet af 11 gedehårstæpper. 
EXO.36.15	Alle tæppestykkerne havde samme mål, 13,5 m i længden og 1,8 m i bredden. 
EXO.36.16	De fem af tæpperne blev syet sammen til ét stykke, og de seks andre til et andet stykke. 
EXO.36.17	Så blev der lavet 50 løkker på hver af de to stykkers yderbaner 
EXO.36.18	og 50 små bronzehægter til at holde løkkerne sammen, så de to stykker dannede en enhed. 
EXO.36.19	Ovenover blev der udspændt en presenning af rødfarvede vædderskind, og ovenpå igen en presenning af kraftigt læder.
EXO.36.20	Til boligens sider blev der lavet moduler af akacietræ. 
EXO.36.21	Modulernes mål var 4,5 m i højden og 67 cm i bredden, 
EXO.36.22	og de havde hver to tapper forneden. 
EXO.36.23	Boligens sydside bestod af 20 moduler, 
EXO.36.24	som stod på 40 sølvsokler, to sokler under hvert modul. 
EXO.36.25+EXO.36.26	Nordsiden bestod også af 20 moduler på 40 sølvsokler, to sokler under hvert modul. 
EXO.36.27	Boligens vestside, som var bagsiden, bestod af seks moduler 
EXO.36.28	plus et særligt modul i hvert hjørne. 
EXO.36.29	Hjørnemodulerne blev holdt sammen med beslag forneden og med en ring foroven. 
EXO.36.30	Vestsiden bestod altså i alt af otte moduler med 16 sølvsokler nedenunder, to sokler for hvert modul.
EXO.36.31+EXO.36.32	Der blev også lavet 15 sæt tværstænger af akacietræ til at holde modulerne sammen, fem sæt til hver af de tre sider af boligen. 
EXO.36.33	Den midterste af de fem tværstænger blev fastspændt halvvejs oppe på vægmodulerne og nåede fra det ene hjørne til det andet. 
EXO.36.34	Både moduler og tværstænger blev belagt med guld, og de ringe, stængerne sad fast i, blev støbt i rent guld.
EXO.36.35	Teltets indre forhæng blev lavet af fintvævet linned med kunstnerisk broderede keruber i blåt, violet og purpurrødt garn. 
EXO.36.36	Der blev lavet fire stolper af akacietræ belagt med guld, som blev rejst på fire sokler af sølv. Foroven på hver stolpe var der en krog af guld, som forhænget blev hængt op på.
EXO.36.37	Til sidst blev der lavet et forhæng til boligens indgang. Forhænget var lavet af fintvævet linned med blå, violette og purpurrøde broderier på. 
EXO.36.38	Det blev hængt op på fem stolper, som hver havde en krog foroven. Stolperne, deres hoveder og tværstænger blev belagt med guld, og deres fem sokler var støbt i bronze.
EXO.37.1	Betzalel konstruerede nu pagtens ark. Den blev lavet af akacietræ og var 1,12 m lang, 67 cm bred og 67 cm høj. 
EXO.37.2	Indvendig og udvendig blev den belagt med rent guld, og den fik en pynteliste af guld hele vejen rundt. 
EXO.37.3	Fire guldringe blev støbt og fæstnet til arkens fire fødder, to ringe i hver side. 
EXO.37.4	Derefter lavede han bærestænger af akacietræ, belagde dem med guld 
EXO.37.5	og stak stængerne gennem ringene på siden af arken, så den kunne bæres.
EXO.37.6	Dernæst lavede han af rent guld et låg over arken, forsoningsstedet. Låget var 1,12 m langt og 67 cm bredt. 
EXO.37.7+EXO.37.8	Så lavede han de to keruber af hamret guld og placerede dem i hver sin ende af guldlåget. Han lavede dem, så de gik ud i ét med låget. 
EXO.37.9	Keruberne vendte ansigtet mod hinanden, men de så ned på forsoningsstedet, og deres vinger var bredt ud, så de dækkede arken.
EXO.37.10	Derefter blev der lavet et bord af akacietræ, 90 cm langt, 45 cm bredt og 45 cm højt. 
EXO.37.11	Bordet blev belagt med rent guld og fik en pynteliste af guld hele vejen rundt. 
EXO.37.12	Det fik også en kant på en håndsbred hele vejen rundt med en liste af guld udenpå. 
EXO.37.13	Dernæst blev der støbt fire guldringe, som blev fæstnet til de fire ben 
EXO.37.14	lige under kantlisten, så bærestængerne kunne stikkes gennem dem. 
EXO.37.15	Bærestængerne blev lavet af akacietræ og belagt med guld. 
EXO.37.16	Bordets tilbehør blev lavet af rent guld: tallerkener, fade, skåle og kander til brug ved drikofferet.
EXO.37.17	Dernæst blev lysestagen lavet af rent, udhamret guld. Stagens fod, stamme, lampeholdere, blomsterknopper og kronblade blev lavet ud i ét stykke. 
EXO.37.18	Stammen havde seks grene, tre på hver side. 
EXO.37.19	På hver gren var der tre mandelblomster med knopper og kronblade. 
EXO.37.20	Stammen selv var dekoreret med fire mandelblomster, 
EXO.37.21	og de tre nederste blomster var placeret med en blomst under hvert af de tre par grene. 
EXO.37.22	Samtlige blomster og grene blev hamret ud i rent guld og gik i et med stammen. 
EXO.37.23	Endelig blev de syv lamper til lysestagen lavet, og der blev fremstillet vægetænger og vægebakker, alt sammen i rent guld. 
EXO.37.24	Til lysestagen og dens forskellige tilbehør blev brugt 30
EXO.37.25	Røgelsesalteret blev lavet af akacietræ. Det var 45 cm langt, 45 cm bredt og 90 cm højt. Hornene i hvert hjørne blev udskåret i et stykke med alteret. 
EXO.37.26	Det hele blev belagt med rent guld, og der blev sat en pynteliste af guld på kanten hele vejen rundt. 
EXO.37.27	På hver af de to sider under listen blev der placeret to guldringe beregnet til bærestængerne, 
EXO.37.28	og bærestængerne blev lavet af akacietræ belagt med guld.
EXO.37.29	Derpå fremstillede man den aromatiske salveolie, og man lavede den hellige røgelse, sådan som røgelsesblanderne laver den.
EXO.38.1	Brændofferalteret blev også konstrueret af akacietræ. Det var 2,25 m langt, 2,25 m bredt og 1,35 m højt. 
EXO.38.2	Der blev lavet et horn i hvert af dets fire hjørner, ud i ét stykke med hjørnestolpen, og det hele blev belagt med bronze. 
EXO.38.3	Dernæst blev der lavet bronzeredskaber til brug ved alteret, bakker til at fjerne asken i, diverse skovle, stænkeskåle, kødgafler og bakker til gløder. 
EXO.38.4	Et bronzegitter blev lavet og anbragt udvendig under alterets pynteliste, så det nåede halvvejs op ad alteret. 
EXO.38.5	Ved gitterets fire hjørner blev der lavet fire ringe, hvor bærestængerne kunne stikkes ind. 
EXO.38.6	Bærestængerne blev lavet af akacietræ belagt med bronze 
EXO.38.7	og blev stukket gennem ringene på hver side af alteret, der var lavet som en hul trækasse.
EXO.38.8	Vaskefadet af bronze med tilhørende bronzestativ blev lavet af bronzespejle, som var en gave fra de kvinder, der gjorde tjeneste ved åbenbaringsteltets indgang.
EXO.38.9	Derpå blev indhegningen omkring forgården lavet. Til sydsiden blev der lavet en 45 m lang stofvæg af fintvævet linned. 
EXO.38.10	Til at holde stofvæggen blev der lavet 20 stolper med dertil hørende bronzesokler, sølvkroge og sølvstænger. 
EXO.38.11	Nordvæggen var også 45 m lang med 20 stolper, bronzesokler, sølvkroge og sølvstænger. 
EXO.38.12	Vestsiden bestod af en 22,5 m lang stofvæg hængt op ved hjælp af sølvkroge og sølvstænger på ti stolper med dertil hørende bronzesokler. 
EXO.38.13	Østsiden med indgangen til boligen var ligeledes 22,5 m lang.
EXO.38.14	På den ene side af indgangen blev der opsat tre stolper på hver sin sokkel og lavet en 6,75 m lang stofvæg, som blev hængt op på stolperne. 
EXO.38.15	Det samme blev der gjort på den anden side af indgangen. 
EXO.38.16	Stofvæggen rundt om forgården blev lavet af fintvævet linned. 
EXO.38.17	Hver stolpe stod på en bronzesokkel, mens krogene til stolperne og tværstængerne, som stoffet blev hængt op på, blev lavet af sølv. Stolpernes hoveder blev overtrukket med sølv.
EXO.38.18	Stoffet til forhænget ved indgangen blev lavet af fintvævet linned med broderier i blåt, violet og purpurrødt garn. Det var 9 m langt og havde samme højde som resten af forgårdens vægge, nemlig 2,25 m, 
EXO.38.19	og blev ved hjælp af sølvkroge og sølvstænger hængt op på fire stolper med tilhørende bronzesokler. Stolpernes hoveder var af sølv, 
EXO.38.20	men samtlige teltpløkker, der blev brugt til boligen og til forgården, var af bronze.
EXO.38.21	Her følger en rapport over arbejdet og en liste over de materialer, som blev brugt ved opførelsen af boligen, hvor pagtens ark fremover skulle have til huse. Moses gav levitterne opgaven med at holde regnskab over materialerne, og han udpegede Arons søn Itamar til at forestå det arbejde. 
EXO.38.22	Betzalel havde det overordnede ansvar for alt det arbejde, der blev udført. 
EXO.38.23	Han blev assisteret af Oholiab, som også var specielt dygtig til design, indgravering, vævning og broderi.
EXO.38.24	Totalvægten af alt det guld, folket bragte, og som blev brugt til projektet, var næsten 900 kg.
EXO.38.25+EXO.38.26	Af sølv blev der brugt over 3 tons,
EXO.38.27	Sølvet blev brugt til at støbe de 100 sokler, der skulle bruges til vægmodulerne, og til de stolper, der skulle bære forhænget foran det allerhelligste. Hver sokkel vejede ca. 30 kg.
EXO.38.28	Til sølvkrogene, stolpehovederne og tværstængerne gik der 18 kg
EXO.38.29	Den indkomne bronze beløb sig til lidt over 2 tons.
EXO.38.30	Den blev brugt til soklerne ved åbenbaringsteltets indgang, til bronzealteret, gitterværket, alterredskaberne, 
EXO.38.31	soklerne under forgårdens vægge og samtlige teltpløkker.
EXO.39.1	Til præsterne skabte kunstnerne skønne dragter af blåt, violet og purpurrødt garn til brug under tjenesten i helligdommen. Der blev lavet en særlig dragt til Aron. Det hele blev lavet efter de instrukser, som Herren havde givet Moses.
EXO.39.2	Efoden blev broderet med blåt, violet og purpurrødt garn på fintvævet linned med indlagt guldtråd. 
EXO.39.3	Bladguld blev skåret i tynde strimler, og en dygtig tekstilkunstner indbroderede guldtråden med garnet i det vævede stof. 
EXO.39.4	Efodens skulderremme blev lavet og fæstnet til kanten af forstykket og bagstykket. 
EXO.39.5	Det smukt vævede livbånd blev lavet af samme materialer og blev syet i ét med efoden efter de instrukser, Herren havde givet Moses.
EXO.39.6	Onyksstenene blev sat i guldindfatninger, og navnene på Israels 12 stammer blev indgraveret på dem efter samme teknik, som når man laver segl. 
EXO.39.7	Derefter blev de sat fast på efodens skulderremme for altid at minde Herren om Israels stammer, sådan som han havde sagt til Moses.
EXO.39.8	Dernæst lavede en dygtig tekstilkunstner brystklædet af samme materialer som efoden med broderier af guldtråd og blåt, violet og purpurrødt garn på fintvævet linned. 
EXO.39.9	Brystklædet blev foldet dobbelt og var kvadratisk, et fingerspand på hver led. 
EXO.39.10	Fire rækker ædelsten blev fæstnet på brystklædet. Den øverste række bestod af en rubin, en topas og en smaragd; 
EXO.39.11	den anden række af en granat, en safir og en månesten; 
EXO.39.12	den tredje række af en opal, en agat og en ametyst; 
EXO.39.13	den fjerde række af en krysolit, en onyks og en jaspis. Alle ædelstenene blev sat i en guldindfatning på brystklædet, 
EXO.39.14	så der var 12 sten i alt, hver af dem indgraveret med et stammenavn, efter samme teknik, som når man laver segl.
EXO.39.15	Til brystklædet blev der lavet snoede kæder i rent guld, så kæderne havde et reblignende mønster. 
EXO.39.16	To guldspænder og to guldringe blev støbt, hvorpå ringene blev fæstnet til brystklædets to øverste hjørner. 
EXO.39.17	De to guldkæder blev sat fast i ringene, 
EXO.39.18	og i den anden ende blev kæderne fastgjort til guldspænderne foran på efodens skulderremme. 
EXO.39.19	Endnu to guldringe blev støbt og sat på indersiden af brystklædets to nederste hjørner. 
EXO.39.20	To tilsvarende guldringe blev sat fast nederst på efodens remme ved sømmen lige over livbåndet, 
EXO.39.21	og brystklædets to ringe blev bundet fast til de to ringe på efodens remme lige over livbåndet ved hjælp af en violet snor, så brystklædet er bundet godt fast i efoden. Alt dette blev gjort, nøjagtig som Herren havde befalet Moses.
EXO.39.22	Yderkjortlen under efoden blev lavet af blåt, vævet klæde 
EXO.39.23	med en åbning i midten forstærket med et vævet kantebånd, så den ikke blev slidt i stykker. 
EXO.39.24	Granatæbler af blåt, violet og purpurrødt garn blev fæstnet til sømmen i kjortlens nederste kant, 
EXO.39.25	og små guldbjælder blev syet fast mellem granatæblerne, 
EXO.39.26	så der skiftevis sad et granatæble og en guldbjælde hele vejen rundt. Aron skulle bære denne kjortel under tjenesten i helligdommen, sådan som Herren havde befalet Moses.
EXO.39.27	Til Aron og hans sønner blev der også lavet inderkjortler og 
EXO.39.28	hovedbeklædning af linned. Hovedbeklædningen og underbenklæderne blev lavet af fintvævet linned. 
EXO.39.29	Livbåndet blev også lavet af fintvævet linned med broderier i blåt, violet og purpurrødt garn, sådan som Herren havde befalet Moses.
EXO.39.30	Dernæst blev den hellige guldplade lavet. Den fik følgende indskrift, graveret som når man laver segl: INDVIET TIL HERREN. 
EXO.39.31	Pladen blev sat fast foran på Arons turban med et blåt bånd, nøjagtig som Herren havde befalet Moses.
EXO.39.32	Endelig var alle tingene til teltboligen lavet færdige, så det hele var i overensstemmelse med de instrukser, Herren havde givet Moses. 
EXO.39.33	Kunstnerne bragte tingene til Moses: teltduge, kroge, moduler, tværstænger, stolper og sokler; 
EXO.39.34	presenningerne af rødfarvede vædderskind og kraftigt læder; forhænget foran det allerhelligste, 
EXO.39.35	arken med bærestænger og forsoningsstedet; 
EXO.39.36	bordet med dets tilbehør og de hellige brød; 
EXO.39.37	lysestagen af rent guld med lamper, redskaber og olie; 
EXO.39.38	guldalteret, salveolien, den vellugtende røgelse og forhænget over indgangen til teltet; 
EXO.39.39	bronzealteret med bronzegitteret, bærestængerne og andet tilbehør; vaskefadet med tilhørende stativ; 
EXO.39.40	forgårdens stofvægge og forhænget ved indgangen til forgården med tilhørende stolper, sokler, barduner og teltpløkker samt åbenbaringsteltets øvrige udstyr. 
EXO.39.41	Også de prægtigt vævede dragter til brug ved tjenesten i helligdommen blev vist frem, både ypperstepræsten Arons hellige dragt og dragterne til hans sønner, når de skulle gøre præstetjeneste.
EXO.39.42	Israelitterne havde dermed færdiggjort den opgave, som Herren havde befalet Moses at udføre, 
EXO.39.43	og Moses inspicerede alt arbejdet og velsignede dem, for resultatet svarede til de instrukser, Herren havde givet ham.
EXO.40.1	Herren sagde nu til Moses: 
EXO.40.2	„Rejs åbenbaringsteltet på den første dag i det nye år, 
EXO.40.3	sæt pagtens ark ind i det, og hæng det indre forhæng op, så arken er afskærmet bag det. 
EXO.40.4	Sæt derefter bordet på plads og anbring de forskellige redskaber på det. Sæt også lysestagen på plads og gør lamperne klar.
EXO.40.5	Placer nu røgelsesalteret af guld udenfor det indre forhæng lige over for arken. Hæng det ydre forhæng op ved teltets indgang 
EXO.40.6	og sæt brændofferalteret op foran indgangen. 
EXO.40.7	Anbring vaskefadet mellem teltet og alteret og fyld vand i det. 
EXO.40.8	Rejs derefter indhegningen, så der dannes en forgård rundt om teltet, og hæng forhænget op for indgangen til forgården.
EXO.40.9	Tag salveolien og stænk den på boligen og alt det, der er inde i boligen, så det hele bliver indviet og helligt. 
EXO.40.10	Stænk også olie på brændofferalteret og dets tilbehør, så det bliver indviet og fuldkommen helligt. 
EXO.40.11	Gør det samme med vaskefadet og dets stativ, så det bliver indviet.
EXO.40.12	Før derpå Aron og hans sønner til åbenbaringsteltets indgang og vask dem med vand. 
EXO.40.13	Giv så Aron den hellige dragt på og salv ham, så han indvies til at gøre præstetjeneste for mig. 
EXO.40.14	Giv også hans sønner deres dragter på 
EXO.40.15	og salv dem, så de ligeledes kan tjene som præster. Denne salvning skal være indvielse til en præstetjeneste, som skal fortsætte i alle kommende slægtled.”
EXO.40.16	Moses gjorde nøjagtig, som Herren havde befalet ham. 
EXO.40.17	På den første dag i året efter udfrielsen blev boligen rejst. 
EXO.40.18	Først blev soklerne anbragt på deres pladser, vægmodulerne blev rejst på soklerne, tværstængerne blev skubbet på plads og stolperne på østsiden blev rejst op. 
EXO.40.19	Så bredte han teltdugen ud over det hele og lagde presenningerne ovenpå, nøjagtig som Herren havde befalet.
EXO.40.20	Derpå lagde han stentavlerne med de ti bud ned i arken, satte bærestængerne fast og lagde forsoningstedet ovenpå som låg. 
EXO.40.21	Arken blev så båret ind i det allerhelligste rum, og det indre forhæng blev hængt op, så arken blev skjult, nøjagtig som Herren havde befalet.
EXO.40.22	Bordet blev placeret uden for forhænget ved åbenbaringsteltets nordvæg, 
EXO.40.23	og de hellige brød blev lagt ud på bordet foran det allerhelligste, hvor Herrens nærvær var, nøjagtig efter forskriften.
EXO.40.24	Ved teltets sydvæg, over for bordet, anbragte Moses lysestagen 
EXO.40.25	og satte lamperne på stagen foran det allerhelligste rum, hvor Herrens nærvær var, nøjagtig som Herren havde befalet ham.
EXO.40.26	Røgelsesalteret af guld placerede han foran det indre forhæng, 
EXO.40.27	og han brændte vellugtende røgelse derpå, nøjagtig som Herren havde befalet.
EXO.40.28	Dernæst hængte han det ydre forhæng op ved boligens indgang 
EXO.40.29	og anbragte brændofferalteret uden for teltet nær ved indgangen. Så ofrede han brændofferet og afgrødeofferet, nøjagtig som Herren havde befalet.
EXO.40.30	Derefter placerede han vaskefadet mellem brændofferalteret og teltet og fyldte det med vand, 
EXO.40.31	og han selv og Aron og Arons sønner vaskede hænder og fødder. 
EXO.40.32	Hver gang de gik ind i Guds bolig eller skulle bringe et offer på alteret, vaskede de sig, sådan som Herren havde befalet Moses.
EXO.40.33	Endelig rejste han forgårdens vægge rundt om teltet og alteret og hængte forhænget op for indgangen til forgården. Således fuldendte Moses værket.
EXO.40.34	Da dækkede skyen teltet, og Herrens herlighed fyldte boligen. 
EXO.40.35	Moses kunne ikke gå ind i teltet, for skyen dækkede det, og Herrens herlighed fyldte boligen.
EXO.40.36	Under resten af rejsen mod det land, Gud havde lovet israelitterne, brød folket kun op, når skyen løftede sig fra teltet. 
EXO.40.37	Hvis skyen blev over teltet, blev folket, hvor de var, indtil skyen lettede. 
EXO.40.38	Om dagen hvilede skyen over boligen, og om natten lyste skyen som ild, så Israels folk kunne se, at Gud var med dem.
LEV.1.1	Herren kaldte på Moses fra åbenbaringsteltet 
LEV.1.2	og sagde: „Giv Israels folk følgende instrukser: Når en af jer vil give en offergave til Herren, kan han bringe et af sine husdyr: et stykke kvæg, et får eller en ged. 
LEV.1.3	Hvis han bringer et stykke kvæg som brændoffer, skal det være en tyr uden skavanker. Han skal bringe dyret hen til åbenbaringsteltets indgang som en gave til Herren. 
LEV.1.4	Der skal han lægge sin hånd på tyrens hoved, så Herren kan modtage det som hans stedfortrædende offer og tilgive hans synd. 
LEV.1.5	Manden skal derefter slagte dyret i Herrens påsyn, og præsterne skal bringe blodet som et offer til Herren ved at stænke det på siderne af alteret, der står ved indgangen til teltet. 
LEV.1.6	Derefter skal han flå dyret og partere det. 
LEV.1.7	Præsterne skal starte et bål på alteret 
LEV.1.8	og lægge det parterede dyr inklusive dets hoved og alt fedtet oven på alterbrændet. 
LEV.1.9	Tyrens indvolde og skanke skal han vaske med vand, før de bliver lagt på alteret. På den måde skal præsterne brænde det hele, og det bliver et offer, som behager Herren.
LEV.1.10	Hvis brændofferdyret er et får eller en ged, gælder det samme: Dyret skal være et handyr uden fysiske defekter. 
LEV.1.11	Manden, som bringer offerdyret, skal slagte dyret ved alterets nordside, og præsterne skal stænke blodet på siderne af alteret. 
LEV.1.12	Så skal manden partere dyret, og præsterne skal lægge det parterede dyr inklusive dets hoved og alt fedtet oven på alterbrændet. 
LEV.1.13	Men indvoldene og skankene skal han først vaske med vand. Således skal præsterne brænde det hele på alteret som et brændoffer til Herrens velbehag.
LEV.1.14	Hvis nogen ønsker at bringe en fugl som brændoffer, skal det være en turteldue eller en ung due. 
LEV.1.15	Præsten skal bringe fuglen til alteret, nippe halsen over på den, lade blodet løbe ned ad alterets side og brænde fuglens hoved på alteret. 
LEV.1.16	Derefter skal han fjerne fuglens kro og fjer og kaste dem på askedyngen ved alterets østside. 
LEV.1.17	Så skal han rive vingerne løs uden at skille dem helt fra kroppen og så brænde resten af fuglen på alteret. På den måde bliver det et lifligt offer for Gud.
LEV.2.1	Den, der ønsker at bringe Herren et afgrødeoffer, skal tage noget af sit bedste mel, hælde olivenolie over og drysse røgelse ovenpå. 
LEV.2.2	Derefter skal han bringe det til en af præsterne, som skal brænde en håndfuld af det på alteret som et lifligt mindeoffer for Herren. 
LEV.2.3	Resten af melet tilfalder præsterne som deres andel af Herrens højhellige ildoffer.
LEV.2.4	Hvis nogen ønsker at bringe ovnbagt brød som et offer til Herren, skal brødet bages af det bedste mel og olivenolie, og der må ikke være surdej i det. Både rundbrød og fladbrød bagt med olivenolie, men uden surdej, kan bringes som offergave. 
LEV.2.5	Også hvis offergaven er bagt på en plade over ildstedet, skal brødet bages af det bedste mel og olivenolie uden surdej. 
LEV.2.6	Bræk brødet i stykker og hæld olivenolie over det, så gælder også det som et afgrødeoffer. 
LEV.2.7	Hvis offergaven er tilberedt i en gryde med låg, skal I stadig bruge det bedste mel, blandet med olivenolie.
LEV.2.8	Uanset hvordan afgrødeofferet er tilberedt, skal du bringe det til præsterne, som vil sørge for, at det bliver overbragt til Herren.
LEV.2.9	Præsterne skal kun brænde en del af offeret som et lifligt afgrødeoffer for Herren. 
LEV.2.10	Resten tilfalder dem som deres retmæssige del af Herrens højhellige ildoffer.
LEV.2.11	I må ikke syrne det mel, I bruger til afgrødeofrene, for hverken surdej eller honning er tilladt i forbindelse med Herrens ildofre. 
LEV.2.12	Brød, der er bagt med surdej eller honning, må I gerne bringe som høstoffer, men ikke som brændoffer.
LEV.2.13	Ethvert afgrødeoffer skal indeholde salt, for saltet symboliserer jeres troskab mod Guds pagt. Så glem ikke saltet.
LEV.2.14	Hvis I ønsker at bringe et offer fra den tidlige høst, skal I riste friske, nyhøstede bygkerner og knuse dem. 
LEV.2.15	Siden det er et afgrødeoffer, skal I hælde olivenolie over det og drysse røgelse på. 
LEV.2.16	Præsterne skal så tage en del af de knuste kerner, olivenolien og al røgelsen og brænde det som et lifligt mindeoffer for Herren.
LEV.3.1	Hvis nogen ønsker at bringe Herren et takoffer, kan han tage enten en tyr eller en ko, blot han sikrer sig, at dyret er uden skavanker. 
LEV.3.2	Han skal lægge sin hånd på dyrets hoved ved indgangen til åbenbaringsteltet og derefter slagte det. Så skal præsterne stænke blodet rundt om på alterets sider. 
LEV.3.3	Visse dele af dyret skal bringes til Herren som et ildoffer. Det drejer sig om det fedt, der hænger ved indvoldene, 
LEV.3.4	begge nyrerne og det fedt, der sidder på dem over lænden, samt fedtklumpen over leveren. Det skal fjernes sammen med nyrerne. 
LEV.3.5	Præsterne skal bringe fedtet som et røgoffer oven på brændofferet, der ligger på alterbrændet. Det er et lifligt ildoffer for Herren.
LEV.3.6	Hvis nogen ønsker at bringe en ged eller et får som takoffer til Herren, står det ham frit for at ofre et han- eller hundyr, blot han sikrer sig, at dyret ingen skavanker har.
LEV.3.7+LEV.3.8	Hvis det drejer sig om et får, skal han lægge sin hånd på dyrets hoved og derefter slagte det ved indgangen til åbenbaringsteltet. Så skal præsterne stænke blodet rundt om på alterets sider. 
LEV.3.9	Visse dele af dyret skal bringes til Herren som et ildoffer. Det drejer sig om hele fedthalen, der skæres af tæt ved halebenet, det fedt, der hænger ved indvoldene, 
LEV.3.10	begge nyrerne og det fedt, der sidder på dem over lænden, samt fedtklumpen over leveren. Det skal fjernes sammen med nyrerne. 
LEV.3.11	Præsterne skal brænde det på alteret som et madoffer, et lifligt ildoffer for Herren.
LEV.3.12	Hvis nogen ønsker at bringe en ged som offergave til Herren, 
LEV.3.13	skal han lægge sin hånd på dyrets hoved og derefter slagte det ved indgangen til åbenbaringsteltet, hvorefter præsten skal stænke blodet rundt om på alterets sider. 
LEV.3.14	Visse dele af dyret skal bringes til Herren som et ildoffer. Det drejer sig om det fedt, der hænger ved indvoldene, 
LEV.3.15	begge nyrerne og det fedt, der sidder på dem over lænden, samt fedtklumpen over leveren. Det skal fjernes sammen med nyrerne. 
LEV.3.16	Præsterne skal bringe det som et madoffer, et lifligt ildoffer for Herren. Husk, at alt fedtet tilhører Herren. 
LEV.3.17	I må aldrig spise fedt eller drikke blod! Det er en permanent lov, som skal gælde for alle kommende generationer, hvor I end bor.”
LEV.4.1	Derpå sagde Herren til Moses:
LEV.4.2	„Giv Israels folk følgende regler om, hvad de skal gøre, hvis nogen uforsætligt overtræder et af Herrens bud: 
LEV.4.3	Hvis en ordineret præst af vanvare kommer til at synde og derved påfører folket skyld, skal han ofre en ungtyr uden skavanker som et syndoffer til Herren. 
LEV.4.4	Han skal bringe tyren hen til åbenbaringsteltets indgang, lægge sin hånd på dyrets hoved og derefter slagte det i Herrens nærvær. 
LEV.4.5	Så skal han tage noget af dyrets blod med ind i teltet, 
LEV.4.6	dyppe sin finger i blodet og i Herrens nærvær stænke blodet syv gange på det forhæng, der afskærmer det allerhelligste rum. 
LEV.4.7	Derefter skal han i Herrens nærvær stryge noget af blodet på røgelsesalterets horn i teltet. Resten skal han hælde ud ved foden af brændofferalteret uden for indgangen til teltet. 
LEV.4.8	Så skal han tage fedtet fra indvoldene, 
LEV.4.9	begge nyrerne og det fedt, der sidder på dem over lænden, samt fedtklumpen over leveren. Det skal fjernes sammen med nyrerne, 
LEV.4.10	og brændes på brændofferalteret på samme måde, som når han ofrer en tyr eller en ko som takoffer. 
LEV.4.11+LEV.4.12	Men resten af ungtyren—huden, kødet, hovedet, benene, indvoldene og tarmene—skal han bære hen til det hellige sted uden for lejren, hvor man smider asken fra alteret. Der skal han brænde det på et bål oven på askedyngen.
LEV.4.13	Hvis det er hele folket, der uforsætligt gør sig skyldig i synd ved at gøre noget, som Herren har sagt, de ikke må gøre, pådrager de sig kollektiv skyld. 
LEV.4.14	Når de bliver klar over deres synd, skal de ofre en ungtyr som syndoffer. De skal bringe tyren til åbenbaringsteltet, 
LEV.4.15	hvor folkets ledere skal lægge deres hænder på tyrens hoved og derefter i Herrens nærvær slagte dyret. 
LEV.4.16	Så skal præsten bringe blodet ind i teltet, 
LEV.4.17	dyppe sin finger i blodet og i Herrens nærvær stænke det syv gange på forhænget. 
LEV.4.18	Derpå skal han i Herrens nærvær stryge noget af blodet på røgelsesalterets horn i teltet, og resten skal hældes ud ved foden af brændofferalteret uden for indgangen til teltet. 
LEV.4.19	Præsten skal fjerne alt fedtet og brænde det på alteret 
LEV.4.20	ligesom ved syndofferet for en præst. På den måde skal han skaffe soning for folkets synd, og de vil blive tilgivet. 
LEV.4.21	Præsten skal derefter bære resten af ungtyren uden for lejren og brænde den der efter de samme regler som ved syndofferet for en præst. Det er et syndoffer for hele folket.
LEV.4.22	Hvis det er en af lederne, der utilsigtet bryder en af Guds love, 
LEV.4.23	skal han, så snart han bliver klar over sin skyld, ofre en gedebuk uden skavanker. 
LEV.4.24	Han skal lægge sin hånd på bukkens hoved og derefter slagte den i Herrens nærvær på det sted, hvor brændofferdyrene slagtes. Det skal gælde som syndoffer for ham. 
LEV.4.25	Så skal præsten tage noget af blodet og smøre det på brændofferalterets horn. Resten af blodet skal hældes ud ved foden af alteret. 
LEV.4.26	Alt fedtet skal brændes på alteret efter de samme regler, som gjaldt for takofferet. På den måde skal præsten skaffe soning for lederens synd, og han skal være tilgivet.
LEV.4.27	Hvis nogen af folket synder, er de skyldige, selvom det var uforsætligt. 
LEV.4.28	Så snart de bliver klar over deres synd, skal de som syndoffer bringe en hun-ged uden skavanker. 
LEV.4.29	De skal bringe geden hen til det sted, hvor brændofferdyrene slagtes, og dér lægge hånden på offerdyrets hoved, hvorefter de skal slagte det. 
LEV.4.30	Så skal præsten tage noget af blodet, dyppe sin finger i det og smøre det på brændofferalterets horn, hvorefter han skal hælde resten af blodet ud ved alterets fod. 
LEV.4.31	Alt gedens fedt skal fjernes ligesom ved et takoffer, og præsten skal brænde det på alteret som et lifligt ildoffer for Herren. På den måde skaffer præsten soning for enkeltpersoner, som uforsætligt har syndet, og dermed er de tilgivet.
LEV.4.32	Hvis de i stedet vælger at bringe et lam som syndoffer, skal det være et hundyr uden skavanker. 
LEV.4.33	De skal bringe lammet hen til det sted, hvor brændofrene slagtes, lægge hånden på dyrets hoved og derefter slagte det. 
LEV.4.34	Derefter skal præsten tage noget af blodet, dyppe sin finger i det og smøre det på brændofferalterets horn. Resten skal han hælde ud ved alterets fod. 
LEV.4.35	Alt lammets fedt skal fjernes ligesom ved takofferlammet, og præsten skal brænde fedtet på alteret på samme måde, som man brænder fedtet fra de andre ofre til Herren. På den måde skal præsten skaffe soning for enkeltpersoners synd, og dermed er de tilgivet.
LEV.5.1	Hvis folk under en retssag nægter at aflægge forklaring om en forbrydelse, de har været vidne til, pådrager de sig skyld.
LEV.5.2	Hvis nogen rører ved noget, der er urent, f.eks. et dødt dyr, som det er forbudt at spise—hvad enten det drejer sig om et vildt dyr, et husdyr eller et krybdyr—er de skyldige, også selv om de ikke rørte ved det med vilje. 
LEV.5.3	Eller hvis nogen rører ved nogen som helst form for affald fra mennesker og bliver klar over, hvad de har gjort, så har de pådraget sig skyld.
LEV.5.4	Hvis nogen overilet aflægger et løfte og sværger på det—hvad enten løftet er aflagt i god eller ond hensigt—er de skyldige, så snart de bliver klar over deres fejltrin.
LEV.5.5	I hvert enkelt af disse tilfælde skal de bekende deres synd 
LEV.5.6	og bringe et skyldoffer til Herren. Det skal være et hundyr, enten et lam eller et gedekid, og præsten skal ofre dyret, for at deres overtrædelse af Herrens bud kan blive tilgivet.
LEV.5.7	Hvis de er fattige og ikke har råd til at ofre et lam til Herren, skal de bringe to turtelduer eller to dueunger som skyldoffer. Den ene due skal være et syndoffer, og den anden skal være et brændoffer. 
LEV.5.8	Præsten skal først bringe syndofferet ved at tage den fugl, som rækkes ham først, og nippe halsen over uden at rive hovedet helt af. 
LEV.5.9	Derpå skal han stænke noget af blodet på siderne af alteret og lade resten løbe fra ved alterets fod. 
LEV.5.10	Den anden fugl skal tjene som brændoffer, og den skal ofres efter den sædvanlige procedure for brændofre. På den måde skal præsten skaffe soning for deres synd, og dermed er de tilgivet.
LEV.5.11	Men hvis de er så fattige, at de ikke engang har råd til to duer, skal de som syndoffer bringe to liter fint mel. De må ikke blande melet med olivenolie eller strø røgelse over, for i dette tilfælde drejer det sig om et syndoffer. 
LEV.5.12	De skal bringe melet til præsten, og præsten skal tage en håndfuld af det og brænde det på alteret på samme måde som andre ofre, der brændes. 
LEV.5.13	Sådan skal præsten skaffe soning for deres synd, og dermed er de tilgivet. Resten af melet skal tilfalde præsten på samme måde som melet fra afgrødeofferet.”
LEV.5.14	Derpå gav Herren Moses følgende instrukser: 
LEV.5.15	„Hvis nogen forsømmer at bringe de foreskrevne afgrødeofre eller tiendegaver til Herren, skal de bringe en vædder uden skavanker som skyldoffer. Vædderen skal vurderes efter den standard, der bruges i helligdommen. 
LEV.5.16	De skyldige skal så betale det, de skylder, plus en bøde på 20 procent. Det hele skal bringes til præsten, og præsten skal skaffe soning for deres skyld ved at ofre vædderen som skyldoffer, og dermed er de tilgivet.
LEV.5.17	Enhver, der synder ved at overtræde Guds lov, er skyldig, selv om det var utilsigtet. 
LEV.5.18	Som skyldoffer skal de bringe en vædder uden fysiske defekter, og præsten skal skaffe dem soning, så de bliver tilgivet for det, de uforsætligt har gjort. 
LEV.5.19	Det er et skyldoffer, for de har pådraget sig skyld over for Herren.”
LEV.5.20	Herren fortsatte: 
LEV.5.21	„Hvis nogen synder imod mig ved at nægte at tilbagelevere et pant for noget, der er lånt eller lejet, eller ved at undlade at tilbagelevere noget, som midlertidig er overladt i deres varetægt, eller ved at udplyndre og udbytte andre, 
LEV.5.22	eller ved at lyve om en ting, de har fundet og selv beholdt, eller ved at sværge falsk for at kunne beholde det eller tilsvarende synder, 
LEV.5.23+LEV.5.24	da skal de, hvis de bliver kendt skyldige, samme dag aflevere til ejeren, hvad de på den måde uretmæssigt har tilranet sig, og desuden skal de betale 20 procent oveni. 
LEV.5.25	De skal bringe et skyldoffer til præsten, som så vil ofre det til Herren. Skyldofferet skal være en vædder uden fysiske defekter eller dyrets værdi i sølv. 
LEV.5.26	Præsten vil så skaffe dem soning over for Herren, og dermed er de tilgivet.”
LEV.6.1	Herren sagde videre til Moses: 
LEV.6.2	„Gør Aron og hans sønner bekendt med følgende regler for brændofrene:
LEV.6.2	Ilden skal holdes ved lige, og brændofferet skal blive liggende på alteret hele natten. 
LEV.6.3	Næste morgen skal præsten tage sit linnedundertøj og sine linnedbukser på, hvorefter han skal tage asken fra alteret og lægge den i en bunke ved siden af alteret. 
LEV.6.4	Så skal han skifte tøj og bære asken uden for lejren til det indviede sted. 
LEV.6.5	Men alterilden skal brænde hele tiden, den må under ingen omstændigheder gå ud. Hver morgen skal præsten lægge nyt brænde på ilden og placere det daglige brændoffer ovenpå, og han skal brænde fedtet som et takoffer. 
LEV.6.6	Husk at ilden altid skal brænde på alteret, for den må aldrig slukkes.
LEV.6.7	De følgende regler gælder afgrødeofferet:
LEV.6.7	Efter at præsterne har bragt offeret til Herrens alter, 
LEV.6.8	skal ypperstepræsten tage en håndfuld af det fintmalede mel med olivenolien og røgelsen i og brænde det på alteret som et lifligt afgrødeoffer. 
LEV.6.9	Resten af melet skal tilhøre Aron og hans sønner, og det brød, de tilbereder af melet, skal laves uden surdej, og det skal spises i åbenbaringsteltets forgård. 
LEV.6.10	Hvis det drejer sig om ovnbagt brød, gælder samme regel: Der må ikke bruges surdej til brødet. Det er præsternes andel af de ofre, der brændes for mig på alteret, men deres andel er for mig lige så hellig som den del, der brændes på alteret. Det samme gælder synd- og skyldofre. 
LEV.6.11	Deres del af brændofrene må dog kun spises af præsterne selv, de mandlige efterkommere af Aron, fra generation til generation. Kun de indviede må røre ved det.”
LEV.6.12	Derpå sagde Herren til Moses: 
LEV.6.13	„Samme dag Aron og hans sønner bliver salvet og indsat i deres præsteembede, skal de bringe Herren et almindeligt afgrødeoffer: to liter fintmalet mel. Den ene halvdel skal ofres om morgenen, og den anden halvdel skal ofres om aftenen. 
LEV.6.14	Det skal tilberedes på bageplade med olivenolie, og efter at brødet er gennembagt, skal det brækkes i stykker og bringes som et lifligt afgrødeoffer. 
LEV.6.15	Den af Arons efterkommere, der er indsat som ypperstepræst, skal forestå ceremonien. Dette er en permanent lov. 
LEV.6.16	Og for disse afgrødeofre fra præsterne gælder det, at hele offeret skal brændes. Intet af det må spises.”
LEV.6.17	Herren fortsatte: 
LEV.6.18	„Gør Aron og hans sønner bekendt med følgende regler for syndofrene:
LEV.6.18	Ethvert dyr, der bringes som syndoffer, er indviet til mig. Dyret skal slagtes samme sted, hvor I slagter brændofferdyrene. 
LEV.6.19	Den præst, som udfører offerceremonien, skal sørge for, at kødet kun bliver spist i åbenbaringsteltets forgård. 
LEV.6.20	Kun indviede præster må røre ved kødet, og hvis der kommer blodstænk på deres tøj, skal de vaske tøjet på det sted, der er indviet til det. 
LEV.6.21	Hvis kødet bliver kogt i en gryde af ler, skal gryden knuses bagefter. Men hvis det er en gryde af bronze, der bruges, skal den skures og skylles grundigt med vand bagefter. 
LEV.6.22	Kun mænd af præsteslægten må spise af offerkødet, for det er et helligt offer. 
LEV.6.23	Men hvis syndofferdyrets blod er blevet båret ind i åbenbaringsteltet og brugt som sonoffer i helligdommen, må dets kød ikke spises. I den slags tilfælde skal kødet brændes.
LEV.7.1	Følgende regler gælder for skyldofferet, som er et meget helligt offer. 
LEV.7.2	Offerdyret skal slagtes på samme sted, hvor brændofferdyrene slagtes, og dets blod skal stænkes på siderne af alteret. 
LEV.7.3	Derefter skal præsten ofre dyrets fedt, også fedthalen og fedtet omkring indvoldene, 
LEV.7.4	begge nyrer, lændefedtet og fedtklumpen over leveren. 
LEV.7.5	Præsterne skal brænde nyrerne og fedtet på alteret som et skyldoffer for Herren. 
LEV.7.6	Kun mænd fra præsteslægten må spise det tiloversblevne kød, for det er indviet til mig, og det skal spises på et indviet sted.
LEV.7.7	Samme regel gælder for syndofferet: Den præst, som udfører forsoningsceremonien, har ansvar for, at kun præsterne spiser af kødet. 
LEV.7.8	For brændofferet gælder det, at offerdyrets hud tilfalder den præst, som udfører offerhandlingen. 
LEV.7.9	De afgrødeofre, som består af mad, der er tilberedt i ovn, på pande eller på bageplade, tilfalder den præst, der udfører offerhandlingen. 
LEV.7.10	Alle andre afgrødeofre, både med og uden olivenolie i, skal fordeles ligeligt mellem alle præsterne.
LEV.7.11	Følgende regler gælder for de takofre, som bringes til Herren:
LEV.7.12	Hvis det drejer sig om et lovprisningsoffer, skal der sammen med offeret bringes rundbrød og fladbrød, blandet med olivenolie og bagt uden surdej. 
LEV.7.13	Offeret skal bringes til Herren sammen med et brød, bagt med surdej. 
LEV.7.14	Et brød af hver slags skal bæres frem for Herrens alter med en svingende bevægelse, hvorefter brødene tilfalder den præst, som stænker offerdyrets blod på alteret. 
LEV.7.15	Efter at offerdyrets bedste og fedeste dele er blevet ofret til Herren som en lovprisning, skal præsterne spise dyrets kød samme dag, for intet må levnes til næste dag.
LEV.7.16	Men hvis nogen ønsker at bringe takofre af anden art, hvad enten det drejer sig om indfrielsen af et løfte til Herren eller frivillige ofre, må der gerne levnes noget, som så kan spises næste dag. 
LEV.7.17	Hvis noget derimod levnes til tredjedagen, skal det brændes, 
LEV.7.18	for hvis noget spises på tredjedagen, vil Herren ikke anerkende det som et gyldigt offer, og offeret gavner ikke den, som bragte det. Ligeledes regnes den præst, som spiser dette offer, for skyldig, for det er afskyeligt for Herren, og præsten kommer til at stå til regnskab for sin synd.
LEV.7.19	Hvis kødet kommer i berøring med noget urent, må det ikke spises, men det skal brændes. Samtidig gælder det, at offerkød kun må spises af personer, der er rituelt rene. 
LEV.7.20	Den præst, som er uren, men som alligevel spiser af takofferet, skal dø. 
LEV.7.21	Den, som rører ved et urent dyr eller noget urent fra et menneske, og derefter spiser af takofferet, skal dø.”
LEV.7.22	Derefter sagde Herren til Moses: 
LEV.7.23	„Sig til Israels folk, at de aldrig må spise fedt, hverken fra kvæg eller får eller geder. 
LEV.7.24	Fedtet fra et dyr, som dør af sygdom, eller som dræbes af vilde dyr, må heller ikke spises, men det må gerne bruges til andre formål. 
LEV.7.25	Enhver, der spiser fedt fra et offerdyr, skal dø.
LEV.7.26	Spis aldrig blod, hverken fra fugle eller andre dyr. 
LEV.7.27	Enhver, som gør det, skal dø.”
LEV.7.28	Herren fortsatte: 
LEV.7.29	„Sig til Israels folk, at de, der bringer Herren et takoffer, selv skal frembære deres offer. 
LEV.7.30	De skal personligt ofre dyrets fedt og bryststykke som en gave til Herren. Bryststykket skal svinges frem og tilbage foran alteret. 
LEV.7.31	Så skal præsten brænde fedtet på alteret, men bryststykket skal tilfalde præsterne, 
LEV.7.32+LEV.7.33	og det højre lår skal tilfalde den præst, som udfører offerhandlingen. 
LEV.7.34	Bryststykket og det højre lår skal være en gave fra Israels folk og skal altid tilfalde præsterne, for det er deres andel.” 
LEV.7.35+LEV.7.36	Den dag Aron og hans sønner blev salvet, befalede Herren, at Israels folk skulle give dem disse stykker af offerdyrene. Det er deres ret fra slægt til slægt.
LEV.7.37	Dette er Herrens instrukser om brændofferet, afgrødeofferet, syndofferet, skyldofferet, indvielsesofferet og takofferet. 
LEV.7.38	Disse forskrifter gav Herren til Moses på Sinaibjerget, dengang Israels folk begyndte at bringe ofre til Herren ude i ørkenen.
LEV.8.1	Derpå sagde Herren til Moses: 
LEV.8.2+LEV.8.3	„Før Aron og hans sønner hen til åbenbaringsteltets indgang og bring også deres præstedragter, salveolien, ungtyren, der skal bruges til syndoffer, de to væddere og kurven med det usyrnede brød. Og kald så hele folket sammen!”
LEV.8.4	Så samledes hele Israels folk uden for åbenbaringsteltet, 
LEV.8.5	hvorefter Moses sagde til dem: „Det, som nu skal ske, er noget, Herren har befalet mig at gøre.”
LEV.8.6	Så lod han Aron og hans sønner træde frem og vaskede dem med vand. 
LEV.8.7	Derefter iklædte han Aron inderkjortlen med bæltet, yderkjortlen og efoden med det fintvævede livbånd. 
LEV.8.8	Så gav han ham brystklædet på og lagde Urim og Tummim inden i, 
LEV.8.9	hvorefter han satte turbanen med guldpladen på hans hoved, sådan som Herren havde befalet ham.
LEV.8.10	Derefter tog Moses salveolien og stænkede den på teltet og alt dets inventar for på den måde at indvi stedet. 
LEV.8.11	Han stænkede alteret syv gange og stænkede også alterredskaberne, vaskefadet og dets stativ, så det hele var indviet. 
LEV.8.12	Derpå salvede han Aron ved at hælde olien ud over hans hoved. Aron var nu indviet til tjenesten som ypperstepræst. 
LEV.8.13	Derefter kom turen til Arons sønner. Moses iklædte dem deres særlige dragter med bælter og hovedbeklædning, sådan som Herren havde befalet ham.
LEV.8.14	Moses tog nu den unge tyr, der var udvalgt til syndoffer, og Aron og hans sønner lagde hænderne på tyrens hoved, 
LEV.8.15	hvorefter Moses slagtede den. Så dyppede han sin finger i det opsamlede blod og smurte noget rundt om alterets fire horn for på den måde at indvi alteret. Resten af blodet hældte han ud ved alterets fod. Alteret var nu indviet og renset for urenhed. 
LEV.8.16	Så tog han fedtet fra tyrens indvolde, fedtklumpen over leveren, begge nyrer og fedtet rundt om og brændte det hele på alteret. 
LEV.8.17	Kødet, huden og resten af indvoldene blev derefter brændt uden for lejren, sådan som Herren havde befalet ham.
LEV.8.18	Så førte Moses den vædder frem, som skulle være et brændoffer for Herren. Aron og hans sønner lagde hænderne på vædderens hoved, 
LEV.8.19	og Moses slagtede den, hvorefter han stænkede dens blod på alterets sider hele vejen rundt. 
LEV.8.20	Dernæst parterede han vædderen og brændte kødstykkerne samt hovedet og fedtet. 
LEV.8.21	Så vaskede han dyrets ben og indvoldene med vand og lagde det på alteret, så hele vædderen blev brændt som et lifligt offer. På den måde fulgte Moses Herrens befaling.
LEV.8.22	Nu førte Moses den anden vædder frem, som skulle være et indvielsesoffer for præsterne. Aron og hans sønner lagde hænderne på vædderens hoved, 
LEV.8.23	hvorefter Moses slagtede den og smurte noget af blodet på Arons højre øre, højre tommelfinger og højre storetå. 
LEV.8.24	Derefter smurte han noget af blodet på Arons sønner, på deres højre øreflip, tommelfinger og storetå. Resten af blodet stænkede han på alteret hele vejen rundt.
LEV.8.25	Så tog han alt fedtet, fedthalen, fedtet omkring indvoldene og ved leveren og begge nyrer med det omkringliggende fedt, samt det højre lår. 
LEV.8.26	Ovenpå placerede han et rundbrød og et fladbrød med olivenolie, samt et pandekageformet brød. Alle brødene var bagt uden surdej, og han tog dem fra brødkurven, som var stillet frem for Herren. 
LEV.8.27	Alt dette lagde han derefter i hænderne på Aron og hans sønner og beordrede dem at svinge det foran Herrens alter. 
LEV.8.28	Derefter tog Moses offergaverne og brændte dem på Herrens alter sammen med brændofferet som et lifligt offer. 
LEV.8.29	Moses tog nu brystet af vædderen og svingede det foran Herrens alter. Det var Mosesʼ personlige andel af offeret i overensstemmelse med, hvad Herren havde befalet ham.
LEV.8.30	Dernæst tog Moses noget af blodet fra alteret og noget af olivenolien og stænkede det på Aron og hans tøj og på Arons sønner og deres tøj. Nu var Aron, hans sønner og deres præstedragter indviet til at gøre altertjeneste for Herren.
LEV.8.31	Da sagde Moses til Aron og hans sønner: „Kog kødet ved indgangen til åbenbaringsteltet og spis det dér sammen med brødet fra offerkurven, sådan som jeg har fået befaling om. 
LEV.8.32	Hvad der levnes af kødet og brødet, skal I brænde. 
LEV.8.33	I skal blive uden for teltets indgang i syv dage, for så er indvielsen forbi. 
LEV.8.34	Det, som er sket i dag, er efter Herrens befaling, for at I kunne blive renset og indviet. 
LEV.8.35	Bliv ved indgangen i syv dage, dag og nat. I skal adlyde Herrens befalinger, ellers skal I dø! Det har Herren sagt til mig.”
LEV.8.36	Så gjorde Aron og hans sønner nøjagtig, som Herren havde befalet gennem Moses.
LEV.9.1	Da indvielsesceremonien syv dage senere var forbi, kaldte Moses Aron, hans sønner og Israels ledere sammen. 
LEV.9.2	Så befalede han Aron at udvælge en tyrekalv til syndoffer og en vædder til brændoffer, begge uden skavanker. Dyrene skulle han gøre klar til at ofre til Herren.
LEV.9.3	„Og sig til Israels folk,” fortsatte Moses, „at de skal udvælge en gedebuk til syndoffer og en etårs tyrekalv og et etårs lam til brændoffer, alle uden skavanker. 
LEV.9.4	Derudover skal folket bringe Herren et takoffer bestående af en tyr og en vædder, og et afgrødeoffer bestående af mel rørt med olivenolie. I dag vil Herren nemlig åbenbare sig for dem.”
LEV.9.5	Så bragte de det hele hen til åbenbaringsteltets indgang, sådan som Moses havde befalet, og folket stimlede sammen for at afvente Herrens tilsynekomst.
LEV.9.6	Da sagde Moses: „Når Herrens anvisninger er blevet fulgt, vil han vise sig for jer i al sin herlighed.”
LEV.9.7	Moses beordrede nu Aron at gå frem til alteret og ofre sit syndoffer og sit brændoffer for at skaffe soning for sig selv og sin familie. Derefter skulle han ofre de øvrige dyr for at skaffe folket soning, sådan som Herren havde befalet. 
LEV.9.8	Og Aron gik frem til alteret og slagtede tyrekalven som offer for sin egen synd. 
LEV.9.9	Hans sønner opsamlede blodet, hvorpå Aron dyppede sin finger i det og smurte det på alterets horn. Resten hældte han ud ved foden af alteret. 
LEV.9.10	På alteret brændte han nu syndofferdyrets fedt, nyrerne og fedtklumpen ved leveren, sådan som Herren havde befalet Moses, 
LEV.9.11	men kødet og huden brændte han uden for lejren.
LEV.9.12	Dernæst slagtede han vædderen, som var udvalgt til brændoffer. Hans sønner opsamlede blodet, hvorefter han stænkede det på siderne af alteret. 
LEV.9.13	Så parterede sønnerne dyret og bragte kødet til ham stykke for stykke, også hovedet, og han brændte stykkerne på alteret. 
LEV.9.14	Til sidst vaskede Aron vædderens ben og dens indvolde og ofrede også dem som et brændoffer på alteret.
LEV.9.15	Nu kom turen til de offerdyr, som folket var kommet med. Først slagtede Aron gedebukken som et syndoffer for folket på samme måde som med den tyrekalv, han netop havde ofret som sit eget syndoffer. 
LEV.9.16	Dernæst ofrede han kalven og lammet, som var folkets brændoffer, alt sammen efter Herrens forskrifter.
LEV.9.17	Da denne del af ceremonien var overstået, frembar Aron afgrødeofferet ved at tage en håndfuld af det og brænde det på alteret sammen med det sædvanlige morgenbrændoffer.
LEV.9.18	Til sidst tog han folkets takoffer, tyren og vædderen, og slagtede dem. Hans sønner rakte ham blodet, som han stænkede rundt om på siderne af alteret. 
LEV.9.19	Så lagde de offerdyrenes fedt, fedthalen og fedtet omkring indvoldene, nyrerne og fedtklumpen over leveren 
LEV.9.20	oven på dyrenes bryststykker, hvorefter Aron bragte fedtet som et røgoffer på alteret. 
LEV.9.21	Derpå løftede han bryststykkerne og de højre lårstykker op og svingede dem for Herrens alter, sådan som Moses havde befalet.
LEV.9.22	Offerceremonien var dermed forbi, og med udrakte hænder velsignede Aron til sidst folket, hvorefter han gik ned fra alteret. 
LEV.9.23	Moses og Aron gik derpå ind i åbenbaringsteltet. Lidt senere kom de ud igen og velsignede folket. Da viste Herrens herlighed sig for hele forsamlingen, 
LEV.9.24	og Herren sendte en ild, som fortærede brændofferet og resten af fedtstykkerne på alteret. Da folket så det, råbte de af begejstring og kastede sig med ansigtet mod jorden for at tilbede Herren.
LEV.10.1	En dag tog Arons sønner Nadab og Abihu hver sit røgelseskar og ville bringe et røgoffer. Men da de kom frem for Herren med offeret, som ikke var i overensstemmelse med hans forskrifter, 
LEV.10.2	sendte Herren ild imod dem og dræbte dem.
LEV.10.3	Da sagde Moses til Aron: „Det er et alvorligt eksempel på, hvad Herren mente, da han sagde: ‚Jeg viser min hellighed på dem, der står mig nærmest. Hele folket skal se min herlighed.’ ” Men Aron var stum af forfærdelse.
LEV.10.4	Moses kaldte på Mishael og Elsafan, der var sønner af Arons farbror Uzziel, og sagde: „Kom og fjern jeres slægtninge fra helligdommen og bær dem uden for lejren.” 
LEV.10.5	De kom straks og bar de døde bort ved at tage fat i deres kjortler, sådan som Moses havde befalet dem.
LEV.10.6	Moses sagde nu til Aron og hans to efterladte sønner, Eleazar og Itamar: „I må ikke vise jeres sorg ved at tage jeres hovedbeklædning af og lade jeres hår hænge løst
LEV.10.7	Bliv her ved indgangen til åbenbaringsteltet, for I er salvet med Herrens olie til at tjene ham i hellighed. Ellers risikerer I også at dø.” Så gjorde de, som Moses befalede.
LEV.10.8	Nu talte Herren til Aron: 
LEV.10.9	„Hverken du eller dine sønner må drikke vin eller øl, når I går ind i åbenbaringsteltet. Hvis I gør det, skal I dø! Det samme gælder dine efterkommere i fremtiden. 
LEV.10.10	I må kunne skelne mellem, hvad der er helligt, og hvad der ikke er helligt, og mellem hvad der er rent, og hvad der er urent, 
LEV.10.11	så I kan vejlede folket i alle de love, jeg har givet jer gennem Moses.”
LEV.10.12	Derpå sagde Moses til Aron og hans to tilbageblevne sønner: „Tag den del af afgrødeofferet, som er tilbage, efter at en håndfuld af det er blevet brændt på Herrens alter. Bag brød af det uden at bruge surdej, og spis så brødet tæt ved alteret. Denne del af offeret er også hellig, 
LEV.10.13	og derfor skal I spise det i helligdommens forgård. Det skal være jeres andel af de afgrødeofre, som bringes til Herren. Det har Herren selv givet mig besked på. 
LEV.10.14	Men bryststykket og lårstykket, som blev ofret til Herren, ved at I svingede det frem og tilbage foran hans alter, kan I spise sammen med jeres familie på et indviet sted. Det skal være jeres andel af de takofre, som Israels folk bringer Herren. 
LEV.10.15	Ligesom fedtet gives til Herren som et ildoffer, skal lårstykket og bryststykket symbolsk gives til Herren, ved at I svinger dem foran Herrens alter. Derefter skal de stykker tilhøre dig og din familie, for sådan har Herren befalet det.”
LEV.10.16	Moses spurgte nu, hvad der var blevet af kødet fra den buk, der var ofret som syndoffer for folket. Da han fik at vide, at kødet var blevet brændt uden for lejren, blev han vred på Eleazar og Itamar, som havde gjort det, for det var imod reglerne.
LEV.10.17	„Hvorfor har I ikke spist kødet fra folkets syndoffer i helligdommen?” spurgte han vredt. „Det er jo et helligt offer, og det er givet til jer, for at I skal fjerne folkets skyld og skaffe soning for dem foran Herrens ansigt. 
LEV.10.18	Det er kun, når syndofferets blod bringes ind i åbenbaringsteltet, at kødet skal brændes.
LEV.10.19	Aron svarede: „Ja, men tænk på, hvad der er overgået mig i dag. Mine to sønner syndede og døde for Herrens ansigt. Hvis jeg havde spist af et helligt offer på en dag som denne, ville Herren så have godtaget det?” 
LEV.10.20	Det argument accepterede Moses.
LEV.11.1	Derefter sagde Herren til Moses og Aron: 
LEV.11.2+LEV.11.3	„Sig til Israels folk, at de dyr på landjorden, som må spises, indbefatter alle drøvtyggere med spaltede klove. 
LEV.11.4	Det vil sige, at følgende dyr regnes for urene, og de må ikke spises: Kamelen, som ganske vist tygger drøv, men ikke har spaltede klove, 
LEV.11.5	klippegrævlingen, som tygger drøv, men heller ikke har spaltede klove, 
LEV.11.6	haren, som tygger drøv, men som heller ikke har spaltede klove, 
LEV.11.7	svinet, som godt nok har spaltede klove, men ikke tygger drøv. 
LEV.11.8	I må ikke spise kød af disse dyr, eller røre dem, efter at de er døde, for I skal regne dem for urene.
LEV.11.9	Med hensyn til fisk må I spise alt, hvad der har både finner og skæl, uanset om I fanger dem i floderne eller i havet. 
LEV.11.10	Men alle andre dyr, der lever i vandet, skal I regne for urene. 
LEV.11.11	I må hverken spise deres kød eller røre ved dem, når de er døde. 
LEV.11.12	Jeg gentager: Alle dyr, der lever i vandet, og som ikke har både finner og skæl, skal I regne for urene, og de må ikke spises.
LEV.11.13+LEV.11.14+LEV.11.15+LEV.11.16+LEV.11.17+LEV.11.18+LEV.11.19	I må ikke spise følgende fugle: Ørne, gribbe, fiskeørne, de forskellige falke- og høgearter, krager og ravne, strudse, hornugler, måger, skarver, ibiser, rørhøns, ørkenugler, storke, de forskellige hejrearter og hærfugle.
LEV.11.20+LEV.11.21+LEV.11.22	I må ikke spise insekter, undtagen de forskellige arter af græshopper. 
LEV.11.23	Alle andre insekter skal I regne for urene.
LEV.11.24	Alle, der kommer i berøring med et dødt, urent dyr, bliver selv urene. 
LEV.11.25	De skal vaske deres tøj med det samme og regnes for urene indtil samme aften.
LEV.11.26	Det samme gælder for alle, der rører ved dyr, der ikke er drøvtyggere eller har spaltede klove: de er urene indtil om aftenen. 
LEV.11.27	Dyr med poter må I heller ikke spise. Hvis nogen rører et sådant dyr, når det er dødt, er de urene indtil aften. 
LEV.11.28	Hvis nogen bliver nødt til bære på et sådant dødt dyr, skal de straks vaske deres tøj, og de er så urene til om aftenen.
LEV.11.29+LEV.11.30	Følgende smådyr skal I regne for urene: muldvarpe, mus, firben, gekkoer og kamæleoner.
LEV.11.31	Enhver, der rører ved døde dyr af den slags, er uren indtil aften. 
LEV.11.32	Det samme gælder for ting, der kommer i berøring med sådanne døde dyr. De bliver urene. Hvis det drejer sig om en brugsgenstand af træ, tøj, skind eller sækkelærred, skal genstanden lægges i vand og regnes for uren indtil aften, men derefter kan den tages i brug igen. 
LEV.11.33	Hvis et sådant urent, dødt dyr falder ned i en lerkrukke med vand, skal vandet regnes for urent, og krukken skal knuses. 
LEV.11.34	Hvis noget af vandet sprøjter ud på nogle madvarer eller drikkevarer, skal de også regnes for urene.
LEV.11.35	Hvis et sådant dødt dyr kommer i berøring med en lerovn eller et ildsted af ler, skal de rives ned, for de er blevet urene. 
LEV.11.36	Hvis dyret falder ned i en kilde eller et vandreservoir, bliver vandet ikke urent, men den, der fisker dyret op, bliver uren. 
LEV.11.37	Hvis det døde dyr kommer i berøring med såsæd, bliver sæden ikke uren derved, 
LEV.11.38	men hvis sæden er våd, og dyret falder ned i den, bliver sæden uren.
LEV.11.39	Alle selvdøde dyr er urene, også de dyr, som ellers ikke er urene. Hvis nogen rører ved et selvdødt dyr, vil de være urene indtil aften. 
LEV.11.40	Hvis nogen spiser af dyrets kød eller bærer det døde dyr væk, skal de vaske deres tøj, og de er urene indtil om aftenen.
LEV.11.41+LEV.11.42	Dyr, som kravler på jorden, er urene og må ikke spises. Det indbefatter alle krybdyr, som glider på deres bug, såvel som krybdyr med ben. Intet dyr, som kravler på fire eller flere ben, må spises, for et sådant dyr er urent. 
LEV.11.43	I må ikke engang røre ved et sådant dyr. Hvis I gør det, bliver I urene.
LEV.11.44+LEV.11.45	Jeg er Herren, jeres Gud, som førte jer ud af Egypten. Gør ikke jer selv urene med disse ting, men vær hellige, for jeg er hellig. 
LEV.11.46	Disse love gælder jeres forhold til dyr og fugle inklusive alt, hvad der svømmer i vandet eller kravler på landjorden. 
LEV.11.47	Når I kender disse love, kan I skelne imellem, hvilke dyr, der er rene og kan spises, og hvilke dyr, der er urene og derfor ikke må spises.”
LEV.12.1	Herren befalede Moses at give Israels folk følgende instrukser:
LEV.12.2	„Efter at en kvinde har født en dreng, skal hun regnes for uren i syv dage ligesom under hendes menstruation. 
LEV.12.3	Når drengen er en uge gammel, skal han omskæres. 
LEV.12.4	Derefter har moderen en periode på 33 dage, hvor hun ikke må røre noget, som er helligt, og hun må ikke gå hen til åbenbaringsteltet.
LEV.12.5	En kvinde, der føder en pige, skal regnes for uren ligesom under hendes menstruation, men dobbelt så længe, altså i 14 dage. Og derefter må hun ikke komme i nærheden af noget helligt i 66 dage.
LEV.12.6	Følgende regler gælder, hvad enten barnet er en dreng eller en pige: Når perioden på de 40 eller 80 dage efter fødslen er overstået, skal moderen tage et etårs lam som brændoffer og en ung due eller en turteldue som syndoffer og bringe dem til præsten ved indgangen til åbenbaringsteltet. 
LEV.12.7	Han skal så ofre dem til Herren som forsoning, og derefter er hun fuldstændig renset efter sin fødsel.
LEV.12.8	Men hvis kvinden er fattig og ikke har råd til at ofre et lam, skal hun bringe to turtelduer eller to unge duer. Den ene due skal bruges til brændofferet og den anden til syndofferet.”
LEV.13.1	Herren sagde til Moses og Aron: 
LEV.13.2	„Hvis nogen får et sår på huden, et udslæt eller en hvid plet, kan der være fare for en smitsom hudsygdom.
LEV.13.3	så de kan undersøge det mistænkelige sted på huden. Hvis hårene på det pågældende sted er blevet hvide, og hvis pletten ligger dybere end selve huden, er der tale om en smitsom sygdom, og præsten skal derfor erklære personen for uren.
LEV.13.4	Men hvis den hvide plet ikke går dybere end huden, og hårene ikke er hvide, skal præsten sætte personen i karantæne i syv dage. 
LEV.13.5	På den syvende dag skal præsten foretage en ny undersøgelse. Hvis pletten stadig er der, men ikke har bredt sig, skal præsten give personen endnu syv dages karantæne. 
LEV.13.6	Derefter skal præsten foretage endnu en undersøgelse. Hvis det da viser sig, at pletten er i aftagende og ikke har bredt sig yderligere, skal præsten erklære personen for rask, fordi der så kun var tale om en ufarlig hudirritation. Vedkommende skal blot sørge for at vaske sit tøj, så er alt normalt igen. 
LEV.13.7	Men hvis pletten derimod breder sig efter undersøgelsen hos præsten, skal personen komme tilbage. 
LEV.13.8	Præsten skal så foretage en ny undersøgelse, og hvis pletten så virkelig har bredt sig, skal præsten erklære vedkommende for uren, for så er det en smitsom hudsygdom.
LEV.13.9	Personer, som ser ud til at have en smitsom hudsygdom, skal føres til præsten, 
LEV.13.10	som skal se efter, om der er et hvidligt, betændt sår på huden med hvide hår ovenpå. 
LEV.13.11	Hvis disse symptomer er til stede, er der tale om en kronisk, smitsom hudsygdom, og præsten skal erklære dem for urene. Under sådanne omstændigheder behøves der hverken yderligere karantæne eller observation, for der er utvivlsomt tale om en alvorlig sygdom. 
LEV.13.12	Men hvis præsten opdager, at udslættet har bredt sig over hele kroppen fra top til tå, 
LEV.13.13	skal han erklære dem for rene, for så er sygdommen ikke længere smitsom. 
LEV.13.14+LEV.13.15	Viser der sig imidlertid den mindste antydning af sårdannelse, skal præsten erklære dem for urene, for da er såret et symptom på, at sygdommen er smitsom. 
LEV.13.16+LEV.13.17	Sker det så senere, at såret forsvinder, og huden bliver hvid, skal de angrebne personer vende tilbage til præsten for at blive undersøgt igen. Viser det sig virkelig, at det angrebne sted er blevet fuldstændig hvidt, skal præsten erklære dem for raske og dermed rene.
LEV.13.18	I de tilfælde, hvor nogen har haft en byld på huden, og bylden er forsvundet, 
LEV.13.19	men har efterladt sig et hvidt mærke eller en rødlighvid plet, skal de angrebne personer gå til præsten for at blive undersøgt. 
LEV.13.20	Hvis præsten skønner, at pletten ligger dybere end selve huden, og hvis hårene på stedet er hvide, skal præsten erklære dem for urene, for der er udbrudt en smitsom sygdom efter bylden. 
LEV.13.21	Men hvis præsten kan se, at der ikke er hvide hår på det angrebne sted, og at pletten ikke går dybere end selve huden og heller ikke skinner, skal præsten give dem karantæne i syv dage. 
LEV.13.22	Hvis pletten breder sig i den periode, skal præsten erklære dem for urene. 
LEV.13.23	Men hvis den hvide plet ikke breder sig yderligere, er der blot tale om et ar efter bylden. Da skal præsten erklære dem for rene.
LEV.13.24	Hvis nogen får et brandsår, og såret under helingen skifter farve til en lys, rødhvid eller hvid plet, 
LEV.13.25	skal præsten undersøge det mistænkelige sted. Hvis hårene i det lyse område er blevet hvide, og pletten går dybere end selve huden, er der udbrudt en smitsom sygdom efter brandsåret, og præsten skal erklære dem for urene. 
LEV.13.26	Men hvis præsten kan se, at der ikke er hvide hår i det lyse område, og at pletten er i aftagende og ikke går dybere end huden, skal præsten give dem karantæne i syv dage. 
LEV.13.27	Efter syv dage skal han undersøge pletten igen, og hvis pletten har bredt sig, skal præsten erklære dem for urene. 
LEV.13.28	Hvis den lyse plet derimod ikke har bredt sig på huden, men er i aftagende, er der blot tale om et ar efter forbrændingen. Præsten skal derfor erklære dem for rene, for de er ikke angrebet af en smitsom sygdom.
LEV.13.29	Hvis en mand eller kvinde får en plet i hovedbunden eller i underansigtet, så det er dækket af hår eller skæg, 
LEV.13.30	skal præsten undersøge dem grundigt. Viser det sig, at pletten ligger dybere end selve huden, og hårene i området er blevet gullige, skal præsten erklære dem for urene. 
LEV.13.31	Men hvis undersøgelsen hos præsten viser, at såret ikke ligger dybere end huden, og at hår- eller skægfarve stadig er gullig, skal præsten give dem karantæne i syv dage, 
LEV.13.32	og han skal undersøge dem igen efter de syv dage. Viser det sig så, at pletten ikke har bredt sig, og at der ikke er gullige hår i området, eller at pletten ikke ligger dybere end selve huden, 
LEV.13.33	skal de barbere håret af omkring det angrebne sted, dog ikke på selve pletten, hvorefter de skal være i karantæne i endnu syv dage. 
LEV.13.34	På den syvende dag skal de undersøges igen, og hvis pletten ikke har bredt sig, og den ikke ligger dybere end selve huden, skal præsten erklære dem for rene. De skal blot vaske deres tøj, hvorefter alt er normalt. 
LEV.13.35	Men hvis pletten senere begynder at brede sig, 
LEV.13.36	skal præsten undersøge dem igen og erklære dem for urene, uden hensyn til hårenes farve. 
LEV.13.37	Viser det sig derimod, at pletten ikke har bredt sig yderligere, og der vokser normalt hår i området, er de raske. Så var det alligevel ikke en smitsom sygdom.
LEV.13.38	Hvis en mand eller kvinde får lyse, skinnende pletter på huden, 
LEV.13.39	skal de undersøges af en præst. Medmindre pletterne er meget hvide, er der ikke tale om en smitsom sygdom, men blot om en ufarlig hudinfektion.
LEV.13.40+LEV.13.41	Hvis en mand begynder at tabe håret på hovedet og ender med at blive mere eller mindre skaldet, er han ikke dermed uren. 
LEV.13.42	Men hvis der samtidig viser sig en rødlighvid plet i det skaldede område, kan det være et tegn på en smitsom sygdom. 
LEV.13.43	I så fald skal præsten undersøge manden, og hvis det ligner en rødhvid plet, som tyder på en smitsom sygdom, 
LEV.13.44	skal præsten erklære manden for uren.
LEV.13.45	De, der således er erklæret urene af præsten, skal rive flænger i deres tøj og undlade at rede deres hår. Så skal de dække underansigtet til, og når de går, skal de råbe: ‚Uren! Uren!’ 
LEV.13.46	Så længe sygdommen varer, skal de regnes for urene, og de skal bo uden for lejren.
LEV.13.47+LEV.13.48	Kommer der mug eller svamp på bomuldstøj, uldtøj eller på ting af læder, 
LEV.13.49	og man opdager en grønlig eller rødlig plet på det mistænkte materiale, er der sandsynligvis tale om noget, der er smittefarligt. Materialet må derfor bringes til præsten, så han kan undersøge det. 
LEV.13.50	Når præsten har undersøgt det, skal han lægge det til side i syv dage; 
LEV.13.51	og på den syvende dag skal han undersøge det igen. Har pletten da bredt sig, er der risiko for smitte. 
LEV.13.52	Derfor skal han brænde det angrebne materiale, for det er smitsomt og må uskadeliggøres i ilden.
LEV.13.53	Men hvis det ved undersøgelsen på den syvende dag viser sig, at pletten ikke har bredt sig yderligere, 
LEV.13.54	skal præsten sørge for, at det mistænkte materiale vaskes grundigt og derefter bliver lagt til side i syv dage til. 
LEV.13.55	Hvis pletten så ikke er blevet mindre, er der tale om noget smitsomt, også selv om pletten ikke har bredt sig yderligere. Derfor skal materialet brændes, hvad enten pletten er indvendig eller udvendig. 
LEV.13.56	Men hvis præsten kan se, at pletten er blevet mindre efter vask, skal han skære det angrebne sted bort. 
LEV.13.57	Hvis pletten så kommer igen på et andet sted, er der tale om noget smitsomt, og det hele skal brændes. 
LEV.13.58	Men hvis der ikke opstår nye pletter efter vask, kan materialet tages i brug igen, blot det vaskes endnu en gang.”
LEV.13.59	Dette er reglerne for materialer, der er mistænkt for at være smittefarlige. De tjener til at afgøre, hvorvidt materialet skal erklæres for rent eller urent.
LEV.14.1+LEV.14.2	Herren gav derefter Moses følgende anvisninger for, hvordan urene personer kan blive erklæret rene igen:
LEV.14.3	„Præsten skal gå uden for lejren for at undersøge dem, som er erklæret urene. Hvis præsten kan se, at sygdommen er forsvundet, 
LEV.14.4	skal han bede om to levende fugle af den slags, der må spises, noget cedertræ, en purpurrød snor og isopgrene. Tingene skal bruges i renselsesceremonien for dem, som er blevet helbredt. 
LEV.14.5	Præsten skal beordre den ene af fuglene slagtet over et lerkar med frisk kildevand. 
LEV.14.6	Den anden fugl, som stadig er i live, skal sammen med cedertræet, den purpurrøde snor og isopgrenen dyppes i det opsamlede blod. 
LEV.14.7	Så skal præsten syv gange stænke blod over dem, som er blevet helbredt, og erklære dem for raske, idet han slipper den levende fugl løs.
LEV.14.8	Derefter skal de, som er blevet helbredt, vaske deres tøj, barbere håret af og bade, hvorefter de kan vende tilbage til lejren, men de skal holde sig uden for deres families telt i syv dage. 
LEV.14.9	På den syvende dag skal de igen barbere håret af og også øjenbrynene, samt skægget for mændenes vedkommende, og de skal bade og vaske deres tøj igen, før de endelig kan erklæres for fuldkommen helbredt for deres sygdom.
LEV.14.10	Næste dag, altså på den ottende dag, skal de hver tage to vædderlam uden fysiske skavanker, et etårs gimmerlam, også uden fysiske skavanker, seks liter fint mel rørt op i olivenolie og en tredjedel liter olivenolie. 
LEV.14.11	Så skal præsten, som har foretaget undersøgelsen, bringe de helbredte og deres offergaver frem for Herren ved indgangen til åbenbaringsteltet. 
LEV.14.12	Han skal tage det ene af vædderlammene, det, der skal bruges til skyldoffer, sammen med olivenolien og svinge det foran alteret. 
LEV.14.13	Så skal han slagte lammet på det indviede sted, hvor syndoffer- og brændofferdyrene slagtes, og kødet fra dette skyldoffer tilfalder præsten, så han kan spise det. Det er jo indviet til Herren. 
LEV.14.14	Derefter skal han tage noget af blodet fra skyldofferet og smøre det på de helbredtes højre øreflip, højre tommelfinger og højre storetå. 
LEV.14.15	Så skal han hælde noget af olivenolien i sin venstre hånd, 
LEV.14.16	dyppe sin højre finger i det og stænke det syv gange foran Herren, 
LEV.14.17	og dernæst smøre noget af olien på de helbredtes højre øreflip, tommelfinger og storetå oven på skyldofferdyrets blod. 
LEV.14.18	Når det er gjort, skal han hælde resten af olien i sin hånd over deres hoved. På den måde skal han skaffe dem soning hos Herren.
LEV.14.19	Derefter skal præsten ofre gimmerlammet som syndoffer og udføre forsoningsritualet på de helbredtes vegne. Til sidst skal han bringe det andet vædderlam som brændoffer 
LEV.14.20	og ofre det på alteret sammen med afgrødeofferet, så han skaffer dem soning. Da kan de endelig erklæres for rene.
LEV.14.21	Hvis de pågældende imidlertid er fattige og ikke har råd til tre lam, kan de nøjes med at bringe et enkelt vædderlam som skyldoffer. Lammet skal svinges foran Herrens alter som soning for dem. Som afgrødeoffer kan de nøjes med at ofre tre liter fint mel rørt op i olivenolie samt en tredjedel liter olivenolie.
LEV.14.22	De skal så i stedet bringe to turtelduer eller to unge duer, afhængigt af hvad de har råd til. Den ene due skal bruges som syndoffer og den anden som brændoffer. 
LEV.14.23	På den ottende dag, efter at de er erklæret rene, skal de bringe dyrene til præsten ved indgangen til åbenbaringsteltet. 
LEV.14.24	Han skal så tage lammet og svinge det foran Herrens alter sammen med olivenolien, 
LEV.14.25	hvorpå han skal slagte lammet og bringe det som skyldoffer og smøre noget af blodet på de helbredtes højre øreflip, tommelfinger og storetå.
LEV.14.26	Præsten skal nu hælde olivenolie i sin venstre hånd, 
LEV.14.27	dyppe sin højre finger i det og stænke det syv gange på Herrens alter. 
LEV.14.28	Derefter skal han smøre noget af den tiloversblevne olivenolie på deres højre øreflip, tommelfinger og storetå oven på skyldofferdyrets blod. 
LEV.14.29	Den resterende olie i hans hånd skal han hælde ud over hovedet på dem, på hvis vegne renselsesceremonien udføres, og derved skaffe soning for dem hos Herren.
LEV.14.30	Derpå skal han ofre de to turtelduer eller de to unge duer, hvad nu de helbredte kom med. 
LEV.14.31	Den ene af duerne skal bruges til syndoffer og den anden til brændoffer sammen med afgrødeofferet. På den måde skal præsten skaffe dem soning hos Herren.”
LEV.14.32	Disse regler gælder for dem, som ikke er i stand til at bringe de ofre, der normalt kræves i forbindelse med renselsesceremonien.
LEV.14.33	Derefter sagde Herren til Moses og Aron: 
LEV.14.34	„Når I ankommer til Kanaʼans land, som jeg har givet jer lovning på, kan det ske, at der kommer mug eller svamp i et hus. 
LEV.14.35	I så fald skal husets ejer henvende sig til præsten og ikke lægge skjul på sin mistanke om, at der er noget smitsomt i hans hus. 
LEV.14.36	Så skal præsten beordre huset ryddet, før han går i gang med at undersøge det, så ikke hele indboet bliver urent. 
LEV.14.37	Hvis han i husets vægge opdager grønlige eller rødlige pletter, der går dybere end selve overfladen, 
LEV.14.38	skal han afspærre huset i syv dage 
LEV.14.39	og derefter komme og inspicere det igen. Viser det sig nu, at pletterne på væggen har bredt sig, 
LEV.14.40	skal præsten beordre den del af væggen fjernet og materialerne anbragt på en dertil indrettet losseplads uden for byen. 
LEV.14.41	Derefter skal han sørge for, at husets indervægge bliver skrabet grundigt, og at al det afskrabede materiale bliver smidt på lossepladsen uden for byen. 
LEV.14.42	Så skal der sættes nye sten ind i stedet for de gamle, og væggen skal pudses med ny mørtel.
LEV.14.43	Hvis pletterne nu viser sig igen, 
LEV.14.44	skal præsten komme tilbage og undersøge huset på ny. Hvis han ser, at pletterne har bredt sig, er der tale om noget smitsomt, og huset er urent. 
LEV.14.45	Derfor skal han beordre huset revet ned, og han skal sørge for, at både sten, tømmer og puds bliver fjernet og smidt på lossepladsen.
LEV.14.46	Enhver, der overtræder forbudet om at gå ind i det afspærrede hus, skal regnes for uren indtil aften, 
LEV.14.47	og enhver, som sover eller spiser i huset, skal vaske sit tøj bagefter.
LEV.14.48	Men hvis præsten ved den næste undersøgelse kan se, at der ikke er nye pletter, skal han foretage den ceremonielle renselse, for huset er nu uden for smittefare. 
LEV.14.49	Renselsen foregår ved, at han tager to fugle, et stykke cedertræ, en purpurrød snor og en isopgren. 
LEV.14.50	Den ene fugl skal han slagte over et lerkar med frisk kildevand 
LEV.14.51+LEV.14.52	og derefter dyppe cedertræet, isopgrenen, den purpurrøde snor og den levende fugl i det opsamlede blod. Så skal han bestænke huset syv gange, for at huset kan blive renset, 
LEV.14.53	og lade den levende fugl slippe fri uden for byen. Det er den fremgangsmåde, som må følges, når et hus er urent, og der skal skaffes soning for det, så det kan blive renset.”
LEV.14.54	Det var reglerne for, hvordan man kan fastslå angreb af smitsomme sygdomme 
LEV.14.55	på tøj og i huse 
LEV.14.56	og i forbindelse med pletter på huden, udslæt og sår. 
LEV.14.57	Ved at følge de her regler, kan I afgøre, om der er tale om angreb af en smitsom sygdom eller ej. Derfor blev denne lov givet.
LEV.15.1	Herren befalede Moses og Aron at give Israels folk følgende instrukser:
LEV.15.2	„Hvis en mand har udflåd fra sit kønsorgan, gør det ham uren. 
LEV.15.3	Det gælder, hvad enten udflåddet varer ved eller er kortvarigt. 
LEV.15.4	Alt, hvad han har ligget eller siddet på, skal regnes for urent, 
LEV.15.5+LEV.15.6	og enhver, som kommer i berøring med noget, han har ligget eller siddet på, er uren indtil aften og må sørge for at bade sig og vaske sit tøj. 
LEV.15.7+LEV.15.8	De samme regler gælder, hvis nogen kommer i fysisk berøring med manden, eller hvis manden kommer til at spytte på nogen. 
LEV.15.9	Hvis manden har siddet i en sadel, er sadlen uren, 
LEV.15.10	ja, hvad som helst, han har haft under sig, skal regnes for urent, og de, som rører derved, skal vaske deres tøj og bade, og de er så urene indtil aften. 
LEV.15.11	Hvis den urene mand rører ved en anden person uden først at have vasket hænder, er den anden person uren indtil aften og må vaske sit tøj og bade. 
LEV.15.12	Hvis den urene mand rører ved en lerkrukke, skal den knuses, og et redskab af træ, som han har været i berøring med, skal renses med vand.
LEV.15.13	Når udflåddet er ophørt, skal han tælle syv dage frem og derefter vaske sit tøj og vaske sig grundigt i rent kildevand. 
LEV.15.14	På den ottende dag skal han tage to turtelduer eller to unge duer og komme frem for Herren ved åbenbaringsteltets indgang. Så skal han overrække offergaverne til præsten, 
LEV.15.15	og præsten skal ofre den ene due som syndoffer, og den anden som brændoffer og således skaffe soning for manden hos Herren.
LEV.15.16	Når en mand har haft sædafgang, skal han vaske hele sin krop og regnes for uren indtil aften, 
LEV.15.17	og det tøj eller lagen, som sæden eventuelt har dryppet på, skal straks vaskes og regnes for urent indtil aften. 
LEV.15.18	Hvis en mand ligger sammen med sin kone, når det sker, skal hun også vaske sig og regnes for uren indtil aften.
LEV.15.19	Når en kvinde menstruerer, skal hun regnes for uren i syv dage, og enhver, der rører hende i den periode, skal regnes for uren indtil aften. 
LEV.15.20	Også alt, hvad hun ligger på eller sidder på i den periode, skal regnes for urent. 
LEV.15.21+LEV.15.22+LEV.15.23	Og rører nogen ved sengen eller noget, hun har siddet på, skal den person vaske sit tøj og bade og regnes for uren indtil aften. 
LEV.15.24	Hvis en mand ligger sammen med sin kone og kommer i kontakt med hendes menstruationsblod, skal han også regnes for uren i syv dage, og en hvilken som helst seng, han ligger på i de syv dage, skal regnes for uren.
LEV.15.25	Hvis menstruationen fortsætter ud over den normale tid, eller hvis kvinden bløder uden for den månedlige periode, gælder samme regler som nævnt ovenfor: 
LEV.15.26	Det, hun ligger på eller sidder på, skal regnes for urent. 
LEV.15.27	Det gælder på samme måde, at enhver, som kommer i berøring med noget, hun har siddet på, er uren. Vedkommende skal bade, vaske sit tøj og regnes for uren indtil aften. 
LEV.15.28	Men syv dage efter at hendes blødning er standset, skal hun ikke længere regnes for uren.
LEV.15.29	På den ottende dag skal hun tage to turtelduer eller to unge duer og bringe dem til præsten ved indgangen til åbenbaringsteltet, 
LEV.15.30	og præsten skal ofre den ene due som syndoffer og den anden som brændoffer. På den måde skal han skaffe soning for hende hos Herren efter hendes blødning. 
LEV.15.31	Det er retningslinierne for, hvordan I skal rense Israels folk for urenhed, så de undgår at besmitte min bolig iblandt dem.”
LEV.15.32	Sådan skal I udføre renselsesceremonien for en mand med udflåd eller sædafgang, 
LEV.15.33	for en kvinde, der menstruerer, eller en mand, der har ligget hos hende i den periode, hvor hun regnes for uren.
LEV.16.1	Siden Herren havde dræbt to af Arons sønner, da de trådte frem for ham uden at følge forskrifterne, sagde han til Moses: 
LEV.16.2	„Advar din bror Aron imod at gå ind bag forhænget i helligdommen, hvor arken med forsoningsstedet står. Der er helt bestemte regler for hvornår og hvordan, han skal gå derind, og hvis han overtræder de regler, skal han dø. Jeg er nemlig personligt til stede i skyen over forsoningsstedet.
LEV.16.3	Det følgende er betingelserne for at træde ind i det allerhelligste rum: Aron skal bringe en ung tyr som syndoffer og en vædder som brændoffer. 
LEV.16.4	Han skal vaske sig grundigt over hele kroppen og iføre sig den indviede præstedragt: linnedkjortlen, bukserne, bæltet og turbanen. 
LEV.16.5	Derpå skal Israels folk bringe ham to gedebukke som syndoffer og en vædder som brændoffer. 
LEV.16.6	Den unge tyr skal han ofre til Herren som et syndoffer for sig selv, så han kan skaffe soning for sig selv og sin familie. 
LEV.16.7	Han skal føre de to gedebukke frem for Herren ved åbenbaringsteltets indgang 
LEV.16.8	og kaste lod for at afgøre, hvilken af dem der skal tilfalde Herren, og hvilken der skal sendes bort. 
LEV.16.9	Den gedebuk, der tilfalder Herren, skal Aron ofre som et syndoffer. 
LEV.16.10	Den anden buk skal bringes til Herren i levende live og forsoningsritualet skal udføres over den, hvorefter Aron skal slippe den løs i ørkenen, for at den kan være syndebuk for folket.
LEV.16.11	Når Aron har ofret den unge tyr som syndoffer for sig selv og sin familie, 
LEV.16.12	skal han tage et røgelseskar, fylde det med glødende trækul fra Herrens alter og sætte det ind bag forhænget. Derefter skal han fylde hænderne med den hellige, vellugtende røgelse, der er knust til pulver, 
LEV.16.13	og lægge det på trækullene, så en sky af røgelse skjuler forsoningsstedet over arken, der indeholder stentavlerne med de ti bud. Gør han det, skal han ikke dø. 
LEV.16.14	Desuden skal han bringe noget af tyrens blod derind og med fingeren først stænke det på den ende af forsoningsstedet, der vender mod øst, og derefter syv gange på forsiden af arken.
LEV.16.15	Så skal han gå ud og ofre folkets syndofferbuk, bringe blodet ind bag forhænget og stænke det på forsoningsstedet og foran det, ligesom han gjorde med tyrens blod. 
LEV.16.16	På den måde skal han skaffe soning for det allerhelligste rum, for det er blevet besmittet af Israels folks synder, og samtidig skal han skaffe soning for åbenbaringsteltet, som står midt iblandt dem og er omgivet af deres urenhed. 
LEV.16.17	Ingen anden end Aron må opholde sig i åbenbaringsteltet fra det tidspunkt, han går ind i det allerhelligste rum, til han kommer ud igen. Han alene skal forsone sig selv, sin familie og hele Israels folk med Herren. 
LEV.16.18	Derefter skal han gå ud til brændofferalteret og rense det ved at smøre noget af blodet fra tyren og gedebukken på alterets horn 
LEV.16.19	og med sin finger stænke blodet mod alteret syv gange. Derved renser han alteret for folkets synd og gør det helligt.
LEV.16.20	Når Aron har udført forsoningsritualerne for det allerhelligste rum, åbenbaringsteltet og brændofferalteret, skal han føre den levende buk frem, 
LEV.16.21	og han skal lægge begge hænder på dens hoved og bekende al Israels folks synd og oprør over den. På den måde lægger han alle folkets synder på bukkens hoved. Derpå skal bukken føres ud i ørkenen af en mand, som er udvalgt til at gøre det. 
LEV.16.22	Bukken skal derefter slippes løs og således bære folkets synder langt ud i ødemarken.
LEV.16.23	Derefter skal Aron gå ind i åbenbaringsteltet igen og tage linnedklæderne af, som han havde på bag forhænget, og han skal efterlade klæderne der. 
LEV.16.24	Derpå skal han bade på et indviet sted, tage sit andet tøj på og gå ud og ofre de to væddere som brændofre, så han skaffer soning for sig selv og for dem. 
LEV.16.25	Alt fedtet fra syndofferdyrene skal også brændes på alteret.
LEV.16.26	Den mand, som slipper bukken løs i ørkenen, skal umiddelbart efter bade og vaske sit tøj, før han vender tilbage til lejren. 
LEV.16.27	Syndoffertyren og syndofferbukken, hvis soningsblod er blevet båret ind i det allerhelligste rum af Aron, skal begge bæres uden for lejren og brændes med hud og hår. 
LEV.16.28	Den person, som har ansvaret for at brænde dem, skal derefter bade og vaske sit tøj, før han vender tilbage til lejren.
LEV.16.29+LEV.16.30+LEV.16.31	Det her er en permanent lov om forsoningsdagen, som skal gælde både for indfødte israelitter og de fremmede, som bor blandt Israels folk. På denne dag, den tiende dag i den syvende måned, må I ikke udføre noget arbejde, for det skal være en hvile- og fastedag. På den dag skal I forsones med Herren og renses for al jeres synd. 
LEV.16.32	Denne forsoningsceremoni skal fremover altid udføres af den ypperstepræst, der er salvet og indviet til dette embede i sin stamfar Arons sted. Han skal iføre sig de hellige linnedklæder 
LEV.16.33	og skaffe det allerhelligste rum, åbenbaringsteltet, alteret, præsterne og hele folket soning. 
LEV.16.34	Det skal være en permanent lov iblandt jer, at der på forsoningsdagen denne ene gang om året skaffes Israels folk soning for deres synder.”
LEV.16.34	Efter at Herren havde givet Moses alle disse instruktioner, og Moses havde givet dem videre til Aron, udførte Aron det alt sammen.
LEV.17.1+LEV.17.2	Herren gav også Moses følgende instrukser, som han skulle videregive til Aron, præsterne og hele Israels folk:
LEV.17.3	„Hvis en israelit ofrer en ko, et lam eller en ged enten inde i lejren eller uden for lejren 
LEV.17.4	i stedet for at bringe den til indgangen til åbenbaringsteltet, hvor den kan blive ofret til Herren efter forskrifterne, skal han betragtes på lige fod med en morder, og han skal bøde med sit liv. 
LEV.17.5	Formålet med denne lov er at få Israels folk til at holde op med at ofre på uindviede steder. Fra nu af skal de altid bringe deres ofre til indgangen til åbenbaringsteltet, hvor præsten kan ofre deres takofre og andre ofre
LEV.17.6	Det er nemlig kun ved at bringe ofrene til præsten, at han har mulighed for at stænke blodet på Herrens alter ved åbenbaringsteltets indgang og ofre fedtet som et lifligt offer. 
LEV.17.7	Folket skal ikke længere være mig utro. De skal holde op med at ofre til deres afskyelige afgudsgedebukke. Dette er en permanent lov, som skal gælde fra slægt til slægt. 
LEV.17.8+LEV.17.9	Jeg gentager: Hvis en indfødt israelit eller en fremmed, der bor iblandt jer, bringer et brændoffer eller et andet offer andre steder end ved åbenbaringsteltets indgang, hvor det kan ofres til Herren på behørig vis, skal den person lide døden.
LEV.17.10	Jeg vil straffe alle israelitter eller fremmede iblandt jer, som spiser blod, ja, jeg vil udrydde dem fuldstændigt. 
LEV.17.11	For blodet repræsenterer livet, som er helligt, og jeg vil, at blodet skal bruges til at stænke på alteret, for at det kan bringe soning for jeres synder. 
LEV.17.12	Det er grunden til, at ingen iblandt jer, hverken israelit eller fremmed, må spise blod. 
LEV.17.13	Og enhver, hvad enten det er en israelit eller en fremmed iblandt jer, som slår et dyr eller en fugl ihjel af den slags, som det er tilladt at spise, skal lade blodet løbe fra og dække det til med jord, 
LEV.17.14	for blodet repræsenterer livet. Det er derfor, jeg har pålagt Israels folk aldrig at spise blod. Enhver, som alligevel gør det, skal dø.
LEV.17.15	Alle israelitter, såvel som fremmede iblandt jer, der spiser selvdøde dyr eller dyr, der er blevet dræbt af andre dyr, skal vaske deres tøj og bade og regnes for urene indtil aften. 
LEV.17.16	Hvis de ikke vasker deres tøj og bader, må de selv tage ansvaret for følgerne.”
LEV.18.1+LEV.18.2	Herren befalede Moses at sige til Israels folk: „Jeg er Herren, jeres Gud! 
LEV.18.3	Derfor må I ikke opføre jer som egypterne, I engang boede iblandt, eller som kanaʼanæerne, der bor i det land, jeg vil føre jer ind i. I må ikke lade jer påvirke af deres livsførelse. 
LEV.18.4	I skal adlyde mine love og forskrifter, for jeg er Herren, jeres Gud. 
LEV.18.5	Den, der overholder alle disse love, vil få livet derved. Jeg er Herren!
LEV.18.6	Ingen af jer må have seksuelt samvær med en nær slægtning, siger jeg, Herren. 
LEV.18.7+LEV.18.8	Det vil sige: Du må ikke have seksuelt samvær med din mor eller din stedmor. Derved vanærer du din far. 
LEV.18.9+LEV.18.10+LEV.18.11	Du må ikke have seksuelt samvær med din søster eller halvsøster, hvad enten din halvsøster er en datter af din far eller din mor, og hvad enten hun er opvokset sammen med dig eller et andet sted. Du må ikke have seksuelt samvær med dit barnebarn, hvad enten hun er datter af din søn eller af din datter. Hun er jo dit eget kød og blod. 
LEV.18.12+LEV.18.13+LEV.18.14	Det samme gælder din faster, din moster og din farbrors kone. De er nære slægtninge, og du må ikke have noget seksuelt forhold til nogen af dem.
LEV.18.15+LEV.18.16	Du må heller ikke stå i seksuelt forhold til din søns kone eller din brors kone. 
LEV.18.17	Du må ikke gifte dig med både en mor og hendes datter eller barnebarn. De er nære slægtninge, og du begår en stor synd ved at have et seksuelt forhold til dem begge. 
LEV.18.18	Du må heller ikke gifte dig med to søstre og have et seksuelt forhold til dem begge. Først efter din kones død, kan du gifte dig med hendes søster.
LEV.18.19	Du må ikke have seksuelt samvær med en kvinde under hendes menstruation. 
LEV.18.20	Du må ikke gøre dig selv uren ved at have et seksuelt forhold til en anden mands kone.
LEV.18.21	Du må ikke overgive nogen af dine børn til dyrkelsen af afguden Molok, for derved krænker du Herren, din Gud.
LEV.18.22	En mand må ikke have seksuelt samvær med en mand, som hvis det var en kvinde—det er en afskyelighed. 
LEV.18.23	En mand må ikke gøre sig uren ved at have seksuel omgang med et dyr. En kvinde må heller ikke hengive sig seksuelt til et dyr—det er perverst og afskyeligt.
LEV.18.24	Pas på ikke at gøre jer selv urene ved nogen af disse ting. De folkeslag, jeg driver bort foran jer, gør den slags ting. 
LEV.18.25	Hele Kanaʼans land er fuld af den slags perversiteter, og derfor vil jeg straffe befolkningen og landet selv skal spytte dem ud. 
LEV.18.26	I skal omhyggeligt adlyde alle mine love og forskrifter, så I ikke gør jer skyldige i nogen af de her afskyelige handlinger. Og mine love gælder både for de indfødte israelitter og de fremmede iblandt jer.
LEV.18.27	De her afskyelige handlinger er længe blevet praktiseret af befolkningen i det land, jeg vil føre jer ind i, og derfor er landet blevet urent. 
LEV.18.28	Følg under ingen omstændigheder deres skræmmende eksempel, for hvis I gør det, vil landet også spytte jer ud, nøjagtig som det snart vil spytte de nuværende indbyggere ud. 
LEV.18.29	Enhver, som gør sådan noget, skal dø. 
LEV.18.30	Sørg derfor for at adlyde mine love, så I ikke optager nogen af den slags afskyelige skikke iblandt jer. Nej, gør jer ikke urene ved at handle som indbyggerne i det land, jeg vil føre jer ind i, for jeg er Herren, jeres Gud.”
LEV.19.1+LEV.19.2	Herren befalede også Moses at sige følgende til Israels folk: „I skal være hellige, for jeg, Herren, jeres Gud, er hellig! 
LEV.19.3	Enhver iblandt jer skal respektere sin mor og sin far og overholde loven om sabbatten, for jeg er Herren, jeres Gud. 
LEV.19.4	I må hverken dyrke afguderne eller lave afgudsbilleder, for jeg er Herren, jeres Gud.
LEV.19.5	Når I bringer et takoffer til mig, skal I ofre det på behørig vis, så jeg kan acceptere jeres offer. 
LEV.19.6	Det vil sige, at I skal spise offerkødet samme dag, I ofrer det, eller senest den næste dag, for alt, hvad der levnes til tredjedagen, skal brændes. 
LEV.19.7	Det, der spises på tredjedagen, er i mine øjne afskyeligt og helt uacceptabelt. 
LEV.19.8	Hvis nogen alligevel spiser det på tredjedagen, har han vanhelliget det, som jeg har gjort helligt, og han skal dø.
LEV.19.9	Når I høster jeres marker, skal I lade noget af kornet langs kanten stå, og de få aks, som høstfolkene overser, skal I lade ligge på marken. 
LEV.19.10	Det samme gælder vinhøsten: Du må ikke ribbe vinstokkene for de sidste druer, og du må ikke samle de druer op, som falder på jorden under arbejdet. De skal blive tilbage, så de fattige og fremmede, som ikke ejer nogen jord, også har noget at spise. Jeg er Herren, jeres Gud.
LEV.19.11	I må hverken stjæle, lyve eller bedrage. 
LEV.19.12	I må ikke sværge falsk, for derved krænker I Herren, jeres Guds, navn.
LEV.19.13	I må ikke undertrykke eller udbytte nogen. Når dagens arbejde er forbi, skal I straks udbetale løn til jeres daglejere.
LEV.19.14	Tal ikke ondt om en, der er døv, og få ikke en blind til at snuble. Ved at handle retfærdigt viser I Herren, jeres Gud, ære.
LEV.19.15	Jeres dommere skal fælde retfærdige domme og ikke skele til, om en person er rig eller fattig. Enhver skal dømmes retfærdigt.
LEV.19.16	I må ikke sprede sladder eller bringe andres liv i fare.
LEV.19.17	I må ikke hade jeres næste, men I bør irettesætte en ven, der begår en synd, så I ikke drages med ind under hans dom. 
LEV.19.18	Tag ikke hævn over nogen og bær ikke nag. Elsk din næste som dig selv, for jeg er Herren.
LEV.19.19	Adlyd mine love: I må ikke parre to forskellige arter husdyr med hinanden, og I må ikke blande to forskellige kornarter sammen, når I tilsår jeres mark. Gå ikke med tøj vævet af to forskellige slags materialer.
LEV.19.20	Hvis en mand forfører en slavepige, som en anden har købt for at have hende som medhustru, skal han straffes. Dog skal de ikke straffes med døden, fordi hun er slave og ikke en fri kvinde. 
LEV.19.21	Manden, som har forbrudt sig, skal bringe en vædder som skyldoffer til Herrens alter ved indgangen til åbenbaringsteltet, 
LEV.19.22	hvorefter præsten skal ofre vædderen og skaffe soning for mandens synd. Så skal han få tilgivelse.
LEV.19.23	Efter at I er kommet ind i landet og har tilplantet det med alle slags frugttræer, må I ikke høste de tre første afgrøder. 
LEV.19.24	Fjerde års høst skal indvies til Herren og gives til ham under jublende lovsang. 
LEV.19.25	Men femte års høst skal tilhøre jer. På den måde vil I få et større høstudbytte. Jeg er Herren jeres Gud.
LEV.19.26	I må ikke spise kød, uden at blodet først er løbet fra. I må ikke have noget at gøre med spådomskunst eller trolddom.
LEV.19.27	I må ikke klippe håret kort i siderne, I må ikke barbere kindskægget af,
LEV.19.28	og I må ikke lade jer tatovere eller skære jer i huden i forbindelse med en dødsklage. Jeg er Herren.
LEV.19.29	Gør ikke jeres døtre urene ved at lade dem deltage i religiøs prostitution, for det kan betyde, at folket vender sig til afguderne, og landet fyldes af umoralitet.
LEV.19.30	Hold loven om sabbatten, og hav ærefrygt for helligdommen, for jeg er Herren.
LEV.19.31	Spørg ikke spåkoner til råds og søg ikke kontakt med de døde, for derved gør I jer urene. Jeg er Herren, jeres Gud.
LEV.19.32	I skal vise hensyn og respekt over for de ældre. Derved ærer I jeres Gud. Jeg er Herren.
LEV.19.33	I må ikke undertrykke de fremmede, som bor iblandt jer, 
LEV.19.34	men I skal behandle dem som alle andre borgere i landet: Elsk dem som jer selv, for I var jo selv engang fremmede i Egyptens land. Jeg er Herren, jeres Gud.
LEV.19.35+LEV.19.36	Sørg altid for at bruge korrekte mål, hvad enten det drejer sig om længdemål, rummål, mønt eller vægt, og gør målet fuldt, for jeg er Herren, som førte jer ud af Egypten. 
LEV.19.37	Derfor skal I adlyde alle mine love og forskrifter, så I omhyggeligt overholder dem, for jeg er Herren.”
LEV.20.1+LEV.20.2	Herren befalede Moses at give Israels folk følgende instrukser:
LEV.20.1+LEV.20.2	„Enhver indfødt israelit eller fremmed iblandt jer, som overgiver sit barn til dyrkelsen af afguden Molok, skal stenes til døde af sine landsmænd. 
LEV.20.3	En sådan person vil jeg selv kæmpe imod og sørge for, at han bliver udryddet, for han har gjort min helligdom uren og krænket mit hellige navn. 
LEV.20.4	Hvis hans landsmænd ser igennem fingre med hans synd og nægter at slå ham ihjel, 
LEV.20.5	vil jeg selv sørge for at udrydde ham og alle andre af mit folk, der dyrker Molok.
LEV.20.6	Jeg vil kæmpe imod enhver, som søger kontakt med de døde og henvender sig til sandsigere i stedet for at søge hjælp hos mig. De skal fuldstændig udryddes. 
LEV.20.7	Stræb efter hellighed, for jeg er Herren, jeres Gud. 
LEV.20.8	I skal adlyde alle mine bud, for jeg er Herren, som gør jer hellige.
LEV.20.9	Enhver, som forbander sin far eller mor, skal lide døden.
LEV.20.10	Hvis en mand begår ægteskabsbrud med en anden mands kone, skal både manden og kvinden dømmes til døden. 
LEV.20.11	Og hvis en mand har samleje med sin fars kone, har han krænket sin far og skal lide døden sammen med kvinden. 
LEV.20.12	Hvis en mand har samleje med sin svigerdatter, skal de begge lide døden, for de har begået en skammelig handling og må bære straffen derfor. 
LEV.20.13	Hvis en mand har seksuelt samvær med en anden mand, som en mand har det med en kvinde, skal de begge straffes med døden, for det er en afskyelig handling, som de begge har ansvaret for. 
LEV.20.14	Hvis en mand har samleje med både en mor og hendes datter, har de begået en afskyelig forbrydelse. Alle tre skal brændes, for den slags skammelige handlinger må ikke finde sted iblandt jer.
LEV.20.15	Hvis en mand har samleje med et dyr, skal han henrettes og dyret slås ihjel. 
LEV.20.16	Det samme gælder, hvis en kvinde har samleje med et dyr: Hun fortjener dødsstraf for sin synd.
LEV.20.17	Hvis en mand har samleje med sin søster, hvad enten hun er en datter af hans far eller mor, har han begået en skammelig handling, og begge skal henrettes offentligt. En sådan mand må bære straffen for sin synd. 
LEV.20.18	Hvis en mand har samleje med en kvinde under hendes menstruation, skal de begge dø, for manden har blottet hendes blods kilde, og hun har tilladt ham at gøre det.
LEV.20.19	Seksuelt samvær mellem en mand og hans faster eller moster er forbudt, for de er nære slægtninge. Derfor skal de bære deres straf. 
LEV.20.20	Hvis en mand har samleje med sin farbrors kone, har han krænket sin farbror. Både han og kvinden må bære deres straf og dø uden børn. 
LEV.20.21	Hvis en mand har samleje med sin brors
LEV.20.22	I skal overholde alle mine love og forskrifter, så det land, jeg vil føre jer ind i, ikke skal spytte jer ud igen. 
LEV.20.23	I må ikke gøre som de folkeslag, jeg driver bort foran jer. De begår alle den slags handlinger, jeg her har advaret jer imod. Derfor afskyr jeg dem 
LEV.20.24	og har lovet jer, at I skal få deres land i eje. Det er et land, som flyder med mælk og honning. Jeg er Herren, jeres Gud, og jeg har udskilt jer fra de andre folkeslag.
LEV.20.25	Derfor skal I skelne imellem de dyr og fugle, jeg har givet jer tilladelse til at spise, og dem, som jeg har forbudt jer at spise. I må ikke gøre jer selv til genstand for min afsky ved at spise fugle eller dyr, som jeg har forbudt jer at spise. 
LEV.20.26	I skal være hellige i mine øjne, for jeg, Herren, er hellig, og jeg har udskilt jer fra de øvrige folkeslag, så I kan være mit folk.
LEV.20.27	Hvis en mand eller en kvinde har en dødemaners ånd i sig eller en spådomsånd, skal de stenes til døde.”
LEV.21.1	Herren sagde endvidere til Moses: „Sig til præsterne, at de ikke må gøre sig selv urene ved at røre et lig, 
LEV.21.2+LEV.21.3	medmindre det drejer sig om en nær slægtning: en mor, en far, en søn, en datter, en bror eller en ugift søster, som han har ansvaret for, siden hun ikke har nogen mand. 
LEV.21.4	Som leder blandt sit folk skal han passe på ikke at gøre sig selv uren.
LEV.21.5	Præsterne må ikke klippe sig skaldede noget sted på hovedet eller barbere deres kindskæg af. De må heller ikke lave ridser i huden eller tatoveringer. 
LEV.21.6	I Guds øjne skal de være hellige, og de må ikke krænke ham eller bringe skam over hans navn. Det er jo dem, der er udvalgt til at bringe ildofre til Herren, og de ofre skal kunne accepteres af deres Gud. 
LEV.21.7	En præst må ikke gifte sig med en prostitueret eller med en kvinde, som ikke er jomfru. Han må heller ikke gifte sig med en fraskilt, for han er en indviet Guds tjener, 
LEV.21.8	som er udvalgt til at bringe jeres ofre frem for Gud. Han skal være hellig, for jeg, Herren, som gør jer hellige, er selv hellig. 
LEV.21.9	Hvis en præstedatter bliver prostitueret, har hun krænket sin fars hellighed, og hun skal brændes.
LEV.21.10	Ypperstepræsten, der er salvet og indviet til en særlig tjeneste, og som har fået lov at bære den ypperstepræstelige dragt, må ikke tage sin hovedbeklædning af og lade håret hænge løst eller rive flænger i sin dragt.
LEV.21.11	Han må heller ikke røre en død person, ikke engang sin egen mor eller far. 
LEV.21.12	Han må ikke krænke helligdommen ved at forlade den for at deltage i en begravelse, for han er salvet og indviet til at tjene Gud. Jeg er Herren. 
LEV.21.13	Den kvinde, han gifter sig med, skal være jomfru. 
LEV.21.14+LEV.21.15	Han må ikke gifte sig med en enke, og heller ikke med en fraskilt eller en prostitueret. Hans tilkommende skal være en jomfru fra hans egen præsteslægt, ellers ville hans sønner ikke være værdige til at overtage hans embede. Jeg er Herren, som gør ham hellig.”
LEV.21.16	Og Herren sagde til Moses: 
LEV.21.17	„Sig til Aron, at hvis nogen af hans efterkommere har en legemsfejl, må vedkommende ikke bringe ofre til Gud. 
LEV.21.18	Ingen, der er blind eller lam, har et misdannet ansigt, en legemsdel, der er for lang, 
LEV.21.19	eller en forkrøblet fod eller hånd, 
LEV.21.20	er pukkelrygget eller dværg, eller har en fejl ved øjnene eller har udslæt, bylder eller deforme testikler, 
LEV.21.21	må bringe ofre ved Herrens alter, selv om han er en efterkommer af Aron. 
LEV.21.22	Men han må gerne spise af den mad, som tilkommer præsterne i forbindelse med ofringerne. 
LEV.21.23	På grund af sin fysiske defekt må han aldrig komme i nærheden af forhænget i helligdommen eller komme nær alteret, for derved ville han krænke helligdommen, og det er mig, Herren, som har gjort den hellig.”
LEV.21.24	Moses gav så alle reglerne videre til Aron og hans sønner og alle israelitterne.
LEV.22.1	Herren sagde til Moses: 
LEV.22.2	„Sig til Aron og hans sønner, at de må passe på ikke at krænke min hellighed ved at behandle folkets hellige offergaver skødesløst, for jeg er Herren. 
LEV.22.3	Derfor gælder følgende regel for jeres efterkommere, fra slægt til slægt: Hvis en præst er uren, men alligevel påtager sig at ofre dyr eller andre offergaver, som folket bringer til Herren, skal han dø,
LEV.22.4	Hvis en præst er uren på grund af en smitsom sygdom eller udflåd, må han ikke spise af offergaverne, før han er helbredt. Hvis han er uren efter at have rørt ved noget, som har været i nærheden af en død person, eller er uren som følge af sædafgang, 
LEV.22.5	eller hvis han rører ved et krybdyr eller ved en person, der af en eller anden grund er blevet uren, 
LEV.22.6	skal han regnes for uren indtil aften, og han må derfor ikke spise af offergaverne, før han har badet samme aften. 
LEV.22.7	Efter solnedgang vil han være renset, og da må han igen spise af offergaverne, for det er dem, han lever af. 
LEV.22.8	Han må ikke spise selvdøde dyr eller dyr, der er blevet dræbt af de vilde dyr, for gør han det, bliver han uren. Jeg er Herren. 
LEV.22.9	Du skal indprente overfor præsterne, at hvis de ikke følger mine instrukser meget omhyggeligt, skal de straffes med døden, for jeg er Herren, som gør dem hellige.
LEV.22.10	Ingen uden for præstens egen familie må spise af de hellige offergaver, heller ikke hvis de bor hos ham eller arbejder for ham. 
LEV.22.11	En slave, som præsten selv har købt, må imidlertid gerne deltage i måltidet. Det samme gælder alle slaver, der er født i præstens hus. 
LEV.22.12	Hvis en præstedatter gifter sig med en mand uden for præsteslægten, afskærer hun dermed sig selv fra at tage del i måltidet. 
LEV.22.13	Men hvis hun bliver enke eller fraskilt og ikke har nogen sønner til at støtte sig økonomisk, og hun vender tilbage for at bo i sin fars hus, har hun lov til at spise af offergaverne igen. Grundreglen er altså, at kun medlemmer af præstens familie må deltage i måltidet.
LEV.22.14	Hvis nogen uforvarende skulle komme til at spise af offergaverne, skal han godtgøre det, han har spist, ved at erstatte det med et tillæg på 20 procent. 
LEV.22.15	Præsterne skal sørge for at de hellige offergaver, som Israels folk bringer til Herren, ikke bliver vanhelliget ved, at nogle, som ikke er berettiget til det, spiser af dem, 
LEV.22.16	for gør de det, pådrager de sig skyld. Jeg er Herren, som gør dem hellige.”
LEV.22.17	Og Herren sagde til Moses: 
LEV.22.18	„Sig til Aron og hans sønner og hele Israels folk, at hvis en israelit eller en fremmed iblandt jer gerne vil give en gave som et brændoffer til Herren, uanset om det er for at opfylde et løfte, han har givet Herren, eller det er et spontant, frivilligt offer, 
LEV.22.19+LEV.22.20	vil offeret kun blive godkendt af Herren, hvis det er et handyr uden skavanker. Det skal være enten en tyr, en vædder eller en gedebuk.
LEV.22.21	Hvis nogen ønsker at bringe et takoffer fra hornkvæget eller småkvæget som indfrielse af et løfte eller som et frivilligt offer, må dyret for at kunne være et acceptabelt offer ikke have fysiske defekter. 
LEV.22.22	Det må hverken være blindt, skadet eller lemlæstet, og det må ikke have sår eller udslæt eller lide af nogen hudsygdom. 
LEV.22.23	Et stykke hornkvæg eller småkvæg, der er lidt vanskabt, må imidlertid godt bringes som et frivilligt offer, men ikke som et løfteoffer. 
LEV.22.24	Et dyr med beskadigede kønsdele, eller som er blevet kastreret, må under ingen omstændigheder ofres til Herren. Det vil jeg ikke tillade i det land, jeg vil give jer. 
LEV.22.25	I må heller ikke hos de fremmede, der bor iblandt jer, købe og bringe offerdyr med skavanker. Sådanne dyr kan ikke bruges som ofre til jeres Gud.”
LEV.22.26	Herren sagde til Moses: 
LEV.22.27	„Efter at en kalv, et lam eller et kid er født, skal det nyfødte dyr blive hos sin mor i syv dage. Men fra den ottende dag kan det bruges som et offer til Herren. 
LEV.22.28	Afkommet må ikke slagtes samme dag som moderen, hvad enten moderen er en ko, et får eller en ged. 
LEV.22.29+LEV.22.30	Når I ofrer et taknemmelighedsoffer til Herren, skal I gøre det på behørig vis ved at spise offerdyret samme dag, det er slagtet. Intet af kødet må levnes til næste dag. Jeg er Herren.
LEV.22.31	I skal nøje overholde alle mine befalinger, for jeg er Herren. 
LEV.22.32	I må ikke krænke mig ved at være ulydige. I skal vise mig ærefrygt og respekt, for jeg er Herren, der gør jer hellige. 
LEV.22.33	Jeg førte jer ud af Egypten, for at I skulle tilbede mig som jeres Gud. Jeg er Herren!”
LEV.23.1+LEV.23.2	Herren bad Moses give israelitterne følgende instrukser: „Det følgende er mine hellige dage, hvor I skal komme sammen for at holde højtid for mig.
LEV.23.3	Ugens syvende dag skal være en fuldstændig hviledag, hvor I skal samles for at tilbede Herren. I kan udføre jeres arbejde på ugens øvrige seks dage, men sabbatsdagen skal være helliget mig, lige meget hvor I bor.
LEV.23.4	De følgende højtider skal I fejre hvert år på det fastsatte tidspunkt.
LEV.23.5	Påskedagen falder på den 14. dag i den første måned, og påskemåltidet skal fejres efter solnedgang.
LEV.23.6	De usyrnede brøds højtid begynder den 15. dag i den samme måned, og den skal vare i syv dage. Under den fest må I ikke spise brød, der er bagt med surdej. 
LEV.23.7	På festugens første dag skal folket mødes og tilbede mig, og I skal hvile fra alt arbejde. 
LEV.23.8	Det samme skal I gøre på festugens sidste dag, og hver eneste af de syv festdage skal I bringe ildofre til Herren.”
LEV.23.9	Herren fortsatte med at tale til Moses: 
LEV.23.10	„Når I kommer ind i det land, jeg vil give jer, og begynder at høste afgrøde fra jeres marker, skal I hvert år bringe det første neg fra jeres kornhøst til præsten. 
LEV.23.11	Det skal I gøre dagen efter sabbatsdagen,
LEV.23.12	Samme dag skal I ofre et etårs lam uden skavanker som et brændoffer til Herren. 
LEV.23.13	Offeret skal ledsages af et afgrødeoffer på fire liter fint mel rørt op i olivenolie. Det skal være et ildoffer til Herren sammen med et drikoffer bestående af en liter vin. 
LEV.23.14	I må hverken spise friske kerner, brød eller ristet korn fra jeres nye høst, før I har bragt denne gave til Herren. Denne lov skal altid gælde, hvor I end bor.
LEV.23.15	Fra dagen efter denne sabbat, den dag, hvor det første neg blev svunget for Herrens ansigt, skal I så tælle nøjagtig syv uger frem, 
LEV.23.16	indtil I når frem til dagen efter den syvende sabbat. I skal altså tælle 50 dage
LEV.23.17	I skal komme med to brød hjemmefra. Brødene skal bages af fire liter fint mel ved brug af surdej, og de skal svinges foran Herrens alter som en taknemmelighedsgave for høsten. 
LEV.23.18	Foruden dette afgrødeoffer og drikofferet skal I ofre syv etårs lam uden skavanker, en ung tyr og to væddere som et lifligt brændoffer. 
LEV.23.19	Dernæst skal I ofre en gedebuk som syndoffer og to etårs vædderlam som takoffer.
LEV.23.20	Sammen med brødene, som repræsenterer jeres høst, skal præsten svinge disse offergaver foran Herrens alter. De er givet til Herren, men præsterne må spise dem. 
LEV.23.21	Denne dag skal udråbes til en hellig festdag for hele folket. Ingen må arbejde den dag. Dette er en permanent forordning, som skal gælde fra slægt til slægt, hvor I end bor.
LEV.23.22	Når I høster jeres marker, skal I lade noget af kornet langs kanten stå, og de få aks, som høstfolkene overser, skal I lade ligge på marken. Det er til føde for de fattige og fremmede, som ikke selv ejer jord. Jeg er Herren, jeres Gud.”
LEV.23.23	Herren fortsatte med at tale til Moses: 
LEV.23.24	„Den første dag i den syvende måned skal være en hvile- og højtidsdag, en mindedag, som indvarsles med lyden fra et vædderhorn.
LEV.23.25	Ingen må udføre normalt arbejde på den dag, men I skal bringe Herren ildofre.”
LEV.23.26	Herren fortsatte sine instruktioner til Moses: 
LEV.23.27	„Den tiende dag i den syvende måned skal være forsoningsdagen. På den dag skal I faste
LEV.23.28	I må ikke udføre normalt arbejde, for den dag er afsat til at skabe forsoning mellem jer og Herren, jeres Gud. 
LEV.23.29	Enhver, der undlader at faste på den dag, 
LEV.23.30	og enhver, som udfører normalt arbejde på den dag, skal dø. 
LEV.23.31	Dette er en permanent forordning, der skal gælde fra slægt til slægt, hvor I end bor. 
LEV.23.32	Det skal være en fuldkommen hviledag, hvor I skal undlade at spise noget. Forsoningsdagen begynder ved solnedgang den niende og varer til solnedgang næste dag.”
LEV.23.33	Herren fortsatte: 
LEV.23.34	„På den 15. dag i den syvende måned skal I påbegynde løvhyttefesten for Herren, og festen skal vare i syv dage. 
LEV.23.35	På den første dag skal folket samles til højtid, og der må ikke udføres noget arbejde på den dag. 
LEV.23.36	På hver af festens syv dage skal I bringe ildofre til Herren. På den ottende dag skal folket samles igen til højtid og bringe ildofre til Herren. Heller ikke på den dag må der arbejdes.
LEV.23.37	Dette er de hellige fester, hvor folket skal holde højtid og bringe ildofre til Herren, både brændofre og afgrødeofre, madofre og drikofre. 
LEV.23.38	Disse højtider skal fejres ud over de normale sabbatsdage, og de ofre, I bringer ved disse lejligheder, skal være i tilgift til jeres normale gaver og taknemmelighedsofre til Herren.
LEV.23.39	Hvad løvhyttefesten angår, skal den vare i en hel uge. Når høsten er overstået, skal festen påbegyndes på den 15. dag i den syvende måned, og både den første dag og den ottende dag skal være hviledage. 
LEV.23.40	På den første dag skal I komme med de flotteste frugter, palmegrene, løvrige grene og pilegrene, og i syv dage skal I danse og juble for Herren. 
LEV.23.41	Husk, at festen skal være en tilbagevendende begivenhed, som I fejrer år efter år. 
LEV.23.42	I syv dage skal alle indfødte israelitter bo i løvhytter, 
LEV.23.43	for at de kommende generationer kan vide, hvordan det var, da jeg, Herren, jeres Gud, førte jer ud af Egypten og lod jer bo i løvhytter.”
LEV.23.44	Da Herren var færdig med alle disse instruktioner om festerne, gav Moses dem videre til Israels folk.
LEV.24.1	Herren sagde nu til Moses: 
LEV.24.2+LEV.24.3+LEV.24.4	„Giv Israels folk besked om at bringe dig ren olivenolie, så lamperne på guldlysestagen, der står uden for forhænget til det allerhelligste rum, kan blive ved at brænde. Hver morgen og aften skal Aron gøre lamperne i stand og fylde olie på, for at de kan blive ved at brænde for Herrens ansigt fra slægt til slægt.
LEV.24.5+LEV.24.6	Sørg for, at der hver sabbat bliver placeret 12 runde fladbrød i to stabler, seks i hver, på det guldbelagte bord, som står for Herrens ansigt. Brødene skal bages af det fineste hvedemel, og der skal bruges fire liter til hvert. 
LEV.24.7	Oven på hver stabel skal der anbringes en skål med ren røgelse, der skal brænde som et mindeoffer
LEV.24.8	Israelitterne skal bringe deres gaver som en permanent pagtsforpligtelse, så nye brød kan blive lagt frem for Herrens ansigt hver sabbat. 
LEV.24.9	De gamle brød skal tilfalde præsterne, som skal spise dem på et indviet sted, for de er et helligt offer og præsternes retmæssige andel fra ildofferet til alle tider.”
LEV.24.10	En dag skete det, at en ung mand, hvis mor var israelit, og hvis far var egypter, kom i slagsmål med en israelit. 
LEV.24.11	I kampens hede kom den unge mand til at misbruge Herrens navn ved at komme med en forbandelse, og han blev ført til Moses for at få sin dom. Mandens mor hed Shelomit, en datter af Dibri af Dans stamme. 
LEV.24.12	Manden blev varetægtsfængslet, indtil Herren ville vise, hvad der videre skulle ske med ham.
LEV.24.13	Da sagde Herren til Moses: 
LEV.24.14	„I skal føre manden uden for lejren, og de, der hørte ham udsige forbandelsen, skal lægge deres hænder på hans hoved. Derefter skal alle de forsamlede stene ham. 
LEV.24.15+LEV.24.16	Sig til Israels folk, at enhver, der forbander Gud, skal idømmes dødsstraf og stenes af folket. Denne lov gælder for de indfødte israelitter såvel som for de fremmede iblandt jer: Enhver, der udtaler Herrens navn i en forbandelse, er skyldig i blasfemi og skal idømmes dødsstraf.
LEV.24.17	Der skal også være dødsstraf for mord. 
LEV.24.18	Hvis nogen slår et dyr ihjel, som tilhører en anden, skal vedkommende give ejeren et tilsvarende levende dyr. 
LEV.24.19	Hvis man lemlæster en anden, skal man selv lemlæstes tilsvarende: 
LEV.24.20	Brud for brud, øje for øje, tand for tand. Straffen skal svare til den skade, man har forvoldt.
LEV.24.21	Altså: Den, der slår en andens husdyr ihjel, skal erstatte dyret, men den, der slår et andet menneske ihjel, må betale med sit eget liv. 
LEV.24.22	Den samme lov skal gælde for alle indbyggere i landet, hvad enten de er fremmede eller indfødte, for jeg er Herren, jeres Gud.”
LEV.24.23	Moses gav nu disse instruktioner videre til israelitterne, hvorefter de førte den unge mand udenfor lejren og stenede ham. Israelitterne gjorde, som Herren havde befalet.
LEV.25.1	Dengang Moses var på Sinaibjerget, sagde Herren til ham: 
LEV.25.2	„Du skal give Israels folk følgende instruktioner: Når I kommer ind i det land, som jeg vil give jer, skal landet hvert syvende år ligge uopdyrket hen som en sabbatshvile. 
LEV.25.3	I seks år kan I tilså jeres marker, beskære jeres vinstokke og høste jeres afgrøder, 
LEV.25.4	men hvert syvende år skal landet ligge brak. Det er en sabbatshvile for Herren. I det år må I ikke pløje jorden eller tilså jeres marker. I må heller ikke arbejde i jeres vingårde. 
LEV.25.5	Det korn, der vokser på markerne fra resterne af det foregående års afgrøde, og de druer, der alligevel gror på vinrankerne, må I heller ikke indhøste, for i det år skal jorden hvile sig. 
LEV.25.6	Men I må gerne spise de frugter og andet, der gror vildt. Den regel gælder også jeres daglejere og slaver og de fremmede, som bor iblandt jer. 
LEV.25.7	Kvæget og de vilde dyr skal også leve af det, der gror vildt.
LEV.25.8+LEV.25.9+LEV.25.10	Tæl nu syv gange syv år frem. Efter 49 år, når forsoningsdagen er inde, på den 10. dag i den syvende måned, skal der blæses i vædderhorn ud over landet. Hvert syvende sabbatår skal være et jubelår, og i hele landet skal både jorden og daglejerne frigives. Enhver skal sættes fri til at vende tilbage til sin slægt og sit tidligere jordstykke. 
LEV.25.11	I jubelåret må I ikke tilså landet eller høste jeres korn og druer på sædvanlig vis. 
LEV.25.12	Jubelåret skal holdes helligt, men I må gerne spise det, der gror vildt.
LEV.25.13	I det år skal enhver af jer tage sit tidligere jordstykke i besiddelse igen. 
LEV.25.14+LEV.25.15+LEV.25.16	Hvis jorden købes eller sælges i perioden mellem to jubelår, skal I enes om en rimelig pris ved at tælle frem til næste jubelår. Hvis jubelåret ligger langt ude i fremtiden, skal prisen være højere, end hvis jubelåret er nært forestående, for når I sælger jeres jord, er det i virkeligheden jeres årsafgrøder, I sælger til den nye ejer, og afgrøderne fra jorden tilhører så ham indtil næste jubelår. 
LEV.25.17	I skal have ærefrygt for jeres Gud og ikke være urimelige, så I udnytter hinanden, for jeg er Herren.
LEV.25.18	Adlyd mine love, så skal I bo trygt i landet. 
LEV.25.19	Ja, hvis I adlyder mig, skal I opleve en god høst, have rigeligt at spise og have fred i landet. 
LEV.25.20	Nu vil I spørge: ‚Jamen, hvad skal vi spise hvert syvende år, hvis vi ikke må så noget i det år og derfor ingen høst får?’ 
LEV.25.21	Svaret lyder: ‚Det, I sår og høster i det sjette år, vil jeg velsigne så meget, at I har mad nok til tre
LEV.25.22	I skal tilså jeres marker i det ottende år, og det opmagasinerede korn vil vare ved til begyndelsen af det niende år. Når den nye høst kommer, kan I begynde at spise af den.’
LEV.25.23	Landet tilhører jo i virkeligheden mig. Derfor må I ikke sælge noget af jeres jord for bestandig, for I er forpagtere og har kun fået det til låns. 
LEV.25.24	I enhver salgsaftale skal der indgå den klausul, at jorden kan købes tilbage. 
LEV.25.25	Hvis en mand er tvunget til at sælge noget af sin jord, skal det være muligt for de nærmeste slægtninge at købe jorden tilbage. 
LEV.25.26	Men hvis der ingen slægtninge findes, som kan gøre det, og hvis han selv efterhånden får skrabet tilstrækkeligt med penge sammen, 
LEV.25.27	skal han selv have mulighed for at købe jorden tilbage for en pris, der skal fastsættes efter antallet af årsafgrøder, der endnu er tilbage til næste jubelår. Når han har gjort det, kan han flytte tilbage til sin jord. 
LEV.25.28	Men hvis han ikke er i stand til at købe jorden tilbage, skal den være på den nye ejers hænder frem til næste jubelår. Til den tid skal den gives tilbage til den tidligere ejer.
LEV.25.29	Hvis en mand sælger sit hus i en by med mure omkring, har han tilbagekøbsret i op til et år. 
LEV.25.30	Hvis han ikke har købt huset tilbage ved årets udgang, tilfalder det den nye ejer, og i det tilfælde forbliver det den nye ejers ejendom—også efter næste jubelår. 
LEV.25.31	Men huse i bebyggelser uden mure omkring regnes som landejendomme, og for dem gælder de samme regler for tilbagekøb som for landejendomme: Tilbagekøbsretten gælder på ubegrænset tid, og i jubelåret skal en landejendom under alle omstændigheder overdrages til den tidligere ejer.
LEV.25.32	Med hensyn til salg af huse i byerne er der en enkelt undtagelse, der kommer levitterne til gode: Deres huse kan købes tilbage når som helst 
LEV.25.33	og skal under alle omstændigheder gives tilbage i jubelåret. Levitterne får nemlig ikke jord som de øvrige stammer, kun huse i byerne og tilhørende græsmarker til deres kvæg. 
LEV.25.34	De græsmarker må ikke sælges, for de tilhører levitterne for altid.
LEV.25.35	Hvis din landsmand er kommet ud i så store problemer, at han ikke længere kan forsørge sig selv, er du ansvarlig for at hjælpe ham. Du kan støtte ham økonomisk eller lade ham bo hos dig. 
LEV.25.36	Vis ærefrygt for din Gud ved at tilbyde den pågældende mad og logi, og kræv ikke renter af de penge, du låner ham. 
LEV.25.37	Du skal give ham, hvad han har behov for, og ikke drage økonomisk fordel af ham. 
LEV.25.38	For jeg, Herren jeres Gud, førte jer ud af Egyptens land, så I kunne få Kanaʼans land i eje, og jeg kunne være jeres Gud.
LEV.25.39	Hvis din landsmand er blevet nødt til at sælge sin arbejdskraft til dig, må du ikke behandle ham som en slave, 
LEV.25.40	men som en daglejer eller en gæst, og han skal arbejde for dig indtil næste jubelår. 
LEV.25.41	På det tidspunkt står det ham frit for at rejse—og tage sin familie med sig—så han kan vende tilbage til sin slægt og sin tidligere ejendom, 
LEV.25.42	for jeg er den, som førte jer ud af Egypten, og I er mine tjenere! Derfor må I ikke behandle hinanden som almindelige slaver 
LEV.25.43	eller undertrykke hinanden på nogen måde. I skal vise ærefrygt for jeres Gud.
LEV.25.44	Derimod må I gerne opkøbe slaver fra de fremmede folkeslag, som bor omkring jer, 
LEV.25.45	og I må også gerne købe efterkommere af disse fremmede, selv om de er født i landet. 
LEV.25.46	De skal være jeres slaver på livstid, og I kan overdrage dem til jeres børn efter jer. Men jeres israelitiske landsmænd må I ikke undertrykke på nogen måde.
LEV.25.47	Hvis en af de fremmede, som bor iblandt jer, bliver rig, og en af jeres egne landsmænd bliver så fattig, at han er nødsaget til at sælge sig selv som slave til den fremmede eller til en efterkommer af en fremmed, 
LEV.25.48	kan en af hans brødre løskøbe ham, 
LEV.25.49	eller hans farbror, farbroderens søn eller en anden nær slægtning kan gøre det. Endelig kan han løskøbe sig selv, hvis han kan skrabe pengene sammen. 
LEV.25.50	Prisen for hans frihed skal udregnes efter antallet af år frem til næste jubelår og svare til den løn, en daglejer ville få i samme periode. 
LEV.25.51	Jo længere ude i fremtiden, jubelåret ligger, des tættere ligger løsesummen på det beløb, han oprindelig solgte sig selv for, 
LEV.25.52	men hvis jubelåret er nært forestående, bliver løsesummen et lille beløb i forhold til salgssummen. 
LEV.25.53	Hvis han sælger sig til en af de fremmede iblandt jer, skal den fremmede behandle ham, som hans egne landsmænd ville gøre, nemlig som en daglejer. Han må ikke undertrykke ham eller behandle ham som en slave. 
LEV.25.54	Og hvis han stadig ikke er løskøbt, når jubelåret oprinder, skal han og hans familie have deres frihed. 
LEV.25.55	For Israels folk er mine tjenere, og jeg er Herren deres Gud, som førte dem ud af Egypten.
LEV.26.1	I må ikke lave afguder eller tilbede stenstøtter og udskårne billeder i træ eller sten, for jeg er Herren, jeres Gud.
LEV.26.2	I skal overholde loven om sabbatsdagen og vise respekt for min helligdom, for jeg er Herren.
LEV.26.3	Hvis I adlyder mine befalinger og nøje overholder mine love, 
LEV.26.4	vil jeg sende regn til rette tid, så jorden giver gode afgrøder, og træerne bugner med frugt. 
LEV.26.5	Når vinhøsten nærmer sig om efteråret, vil I endnu ikke være færdige med at tærske korn, og når tiden kommer til at så jeres vinterkorn, vil I endnu ikke være færdige med at høste vindruerne. Adlyder I mig, vil jeg give jer rigeligt med mad og love jer tryghed i landet, 
LEV.26.6	for jeg vil give jer fred, og I skal lægge jer til ro uden frygt. Jeg vil jage de vilde dyr bort og sørge for, at landet ikke hærges af krig. 
LEV.26.7	I skal jage jeres fjender på flugt, og I skal forfølge dem og hugge dem ned. 
LEV.26.8	Fem af jer vil være nok til at jage 100 fjender på flugt—og 100 af jer nok til 10.000! Fjenderne skal falde for jeres sværd.
LEV.26.9	Adlyder I mig, vil jeg hjælpe jer og gøre jer til et stort folk, for da vil jeg opfylde mine pagtsløfter til jer. 
LEV.26.10	Jeres høst skal blive så stor, at I må smide den gamle høst ud for at få plads til den nye. 
LEV.26.11	Jeg vil bo midt iblandt jer, og jeg vil ikke lade jer i stikken. 
LEV.26.12	Jeg vil holde til hos jer, og I skal være mit folk, 
LEV.26.13	for jeg er Herren, jeres Gud, som førte jer ud af Egyptens land, så I ikke længere skulle være slaver. Jeg har fjernet slaveåget fra jeres skuldre og givet jer jeres værdighed og selvrespekt tilbage.
LEV.26.14	Men hvis I ikke vil lytte til mig og ikke adlyder mine befalinger, 
LEV.26.15	hvis I bryder min pagt ved at foragte mine love og forskrifter, 
LEV.26.16	så vil jeg give jer hvad I fortjener: Jeg vil straffe jer med sygdom og pest, som skal fylde jer med rædsel og tage livsmodet fra jer. Da er det forgæves, at I tilsår jeres marker, for jeres fjender skal spise afgrøderne. 
LEV.26.17	Jeg vil være imod jer, så jeres fjender vil besejre jer og tage magten fra jer. Da bliver I forvandlet til et frygtsomt folk, der flygter blot ved tanken om fjender.
LEV.26.18	Hvis det ikke hjælper, og I stadig ikke vil adlyde mig, da vil jeg straffe jer syv gange værre for jeres synd. 
LEV.26.19	Jeg vil knække jeres stolthed ved at holde regnen tilbage, så jorden bliver hård som sten, 
LEV.26.20	og uanset hvor hårdt I knokler, er jeres arbejde forgæves: Afgrøderne vokser ikke, og frugttræerne blomstrer ikke.
LEV.26.21	Hvis det ikke hjælper, og I stadig sætter jer op imod mig og nægter at adlyde mig, så vil jeg straffe jer endnu syv gange værre for jeres synd: 
LEV.26.22	Jeg vil sende vilde dyr imod jer, og de skal drive rovdrift på jeres børn og jeres kvæg. Jeg vil tynde ud iblandt jer, så vejene ligger øde hen.
LEV.26.23	Hvis det ikke hjælper, og I stadig står mig imod og ikke vil tage ved lære, 
LEV.26.24	da vil jeg stå jer imod og straffe jer syv gange værre for jeres synd: 
LEV.26.25	Fordi I har brudt min pagt, vil jeg hævne mig på jer ved at sende fjender imod jer. Søger I tilflugt i byerne, vil jeg sende epidemier imod jer, så I bliver nødt til at overgive jer til fjenderne. 
LEV.26.26	Der vil blive en sådan mangel på korn, at ti husstande må deles om det, der kan bages i en enkelt ovn. Brødet vil blive delt ud i småstykker efter vægt, og I vil ikke blive mætte af det.
LEV.26.27	Men hvis det ikke hjælper, og I stadig nægter at adlyde mig, 
LEV.26.28	da vil jeg give min vrede frit løb og straffe jer syv gange værre for jeres synder: 
LEV.26.29	I skal blive tvunget til at spise kødet af jeres egne sønner og døtre! 
LEV.26.30	Jeg vil vælte de statuer og ødelægge de røgelsesaltre, I har bygget rundt omkring på højene for at dyrke jeres afguder. Jeg vil lægge jeres lig i bunker oven på jeres afguders ‚lig’. Ja, jeg vil vende mig bort fra jer i afsky. 
LEV.26.31	Jeg vil lægge jeres byer øde, nedbryde jeres offersteder og nægte at tage imod røgelsesofre. 
LEV.26.32	Og ikke nok med det: Jeg vil lægge hele jeres land øde og lade jeres fjender overtage det, mens de undrende er vidne til den straf, jeg sender over jer.
LEV.26.33	I vil opleve en frygtelige krig, og jeg vil sprede jer blandt fremmede folkeslag. Jeres land skal lægges øde, og jeres byer skal jævnes med jorden. 
LEV.26.34+LEV.26.35	Da skal jorden langt om længe få fred og hvile. Og den skal få godtgjort alle de år, I udpinte den. Den skal ligge brak i den tid, I opholder jer som fanger i fjendens land. I den tid skal jorden opleve fred og ro. Det skal være den sabbatshvile, jeg godtgør den, fordi I udpinte den ved at overtræde budet om sabbatåret.
LEV.26.36+LEV.26.37	Og de af jer, som overlever krigen, skal pines af frygt og bekymring i landflygtigheden. Selv lyden af et blad, der hvirvles af sted for vinden, skal få jer til at fare sammen og flygte, som var der en hær i hælene på jer. I skal falde over jeres egne ben og snuble over hinanden i vild forvirring, selv om der ikke er nogen, som forfølger jer. I kan ikke klare jer mod jeres fjender. 
LEV.26.38	I vil dø blandt fremmede folkeslag og blive begravet i fremmed jord. 
LEV.26.39	Den sidste rest af overlevende skal sygne hen i fortvivlelse i fjendeland som følge af deres egen og deres forfædres ulydighed.
LEV.26.40	Til sidst vil de så angre deres egen og deres forfædres oprør og utroskab imod mig. De vil erkende, at fordi de først vendte ryggen til mig, 
LEV.26.41	måtte jeg vende ryggen til dem. Det var grunden til, at jeg førte dem i eksil i fjendeland. Når deres stolte, uomskårne hjerter til sidst ydmyger sig, og de accepterer den straf, jeg måtte sende over dem som følge af deres ulydighed, 
LEV.26.42	da vil jeg mindes mine løfter til Abraham, Isak og Jakob, og jeg vil føre dem tilbage til det land, jeg lovede dem. 
LEV.26.43	Men i mellemtiden skal landet opleve fred og hvile, for jeg godtgør landet de tabte sabbatter, mens folket i eksil må afsone straffen for at have forkastet mine love og forskrifter. 
LEV.26.44	På trods af det onde, de har gjort, vil jeg dog ikke forkaste dem fuldstændigt og udrydde dem helt, for derved ville jeg helt annullere min pagt med dem. Jeg er stadig Herren, deres Gud. 
LEV.26.45	For at redde den sidste rest vil jeg opfylde mine løfter til forfædrene om at være deres Gud. Jeg førte jo deres forfædre ud af Egypten og ind i landet for øjnene af mange folkeslag. Jeg er Herren.”
LEV.26.46	Det var alle de love, forskrifter og anvisninger, som Herren gav Israels folk gennem Moses på Sinaibjerget.
LEV.27.1	Herren sagde til Moses: 
LEV.27.2	„Sig til Israels folk, at hvis et menneske er blevet givet eller giver sig selv til Herrens tjeneste som følge af et særligt løfte, kan dette menneske købes fri mod følgende betaling: 
LEV.27.3	50 shekel for en mand mellem 20 og 60 år, 
LEV.27.4	30 shekel for en kvinde, 
LEV.27.5	20 shekel for en dreng mellem 5 og 20 år, 10 shekel for en pige, 
LEV.27.6	fem shekel for en dreng mellem en måned og fem år, tre shekel for en pige, 
LEV.27.7	15 shekel for en mand over 60 år; og ti shekel for en kvinde over 60 år. 
LEV.27.8	Men hvis den, der aflagde løftet, ikke har råd til at betale det forlangte beløb, skal han føre personen til præsten, og præsten skal vurdere, hvor meget den pågældende kan betale.
LEV.27.9	Har man lovet Herren et af de dyr, der kan anvendes som offerdyr, kan det ikke købes fri. Når det først er lovet til Herren, er det blevet hans ejendom. 
LEV.27.10	Når løftet skal indfries, kan man ikke bytte det lovede dyr med et andet, hvad enten det er et ringere eller et bedre dyr. Kommer man med et andet dyr end det lovede, skal begge dyr tilfalde Herren.
LEV.27.11	Har man lovet Herren et af de dyr, der ikke kan anvendes som offerdyr, skal man føre dyret til præsten, 
LEV.27.12	så han kan vurdere dets pris, og den vurdering kan ikke ankes. 
LEV.27.13	Ønsker giveren nu at løskøbe dyret, kan han gøre det ved at betale vurderingssummen plus 20 procent.
LEV.27.14	Har nogen lovet at give sit hus til Herren, skal præsten vurdere husets værdi, og den vurdering kan ikke ankes. 
LEV.27.15	Hvis giveren ønsker at tilbagekøbe huset, skal han betale vurderingssummen med et tillæg på 20 procent.
LEV.27.16	Har nogen lovet at give et stykke af sin slægtsjord til Herren, skal jordens pris vurderes efter, hvor meget såsæd, der skal bruges til at tilså jordstykket med byg, 50 shekel pr. tønde
LEV.27.17	Dette beløb skal gælde, hvis jorden bliver givet i et jubelår. 
LEV.27.18	Men sker det efter et jubelår, skal vurderingssummen udregnes i forhold til antallet af de årsafgrøder, der er tilbage indtil næste jubelår, så beløbet bliver reduceret. 
LEV.27.19	Ønsker giveren senere at tilbagekøbe sit jordstykke, skal han betale vurderingssummen med et tillæg på 20 procent. 
LEV.27.20	Men hvis han ikke køber jorden tilbage inden jubelåret, eller hvis præsten allerede har solgt den videre, kan jorden ikke senere købes tilbage af den oprindelige ejer. 
LEV.27.21	Når jubelåret kommer, og jordstykket gives fri, skal den tilhøre Herren og overdrages til præsternes brug.
LEV.27.22	Hvis nogen har købt et stykke jord, som ikke er hans egen slægtsjord, og ønsker at give jorden til Herren, 
LEV.27.23	skal præsten vurdere jordens værdi efter, hvor lang tid der er til jubelåret. Giveren skal så i stedet for jorden straks betale et beløb svarende til præstens vurderingssum. 
LEV.27.24	Når jubelåret kommer, skal jorden overdrages den oprindelige ejer, som i sin tid solgte den. 
LEV.27.25	En shekel sølv skal vejes efter den standardvægt, der bruges i helligdommen.
LEV.27.26	Ingen kan give den førstefødte kalv eller det førstefødte lam eller kid til Herren, for det førstefødte tilhører i forvejen Herren. 
LEV.27.27	Men hvis det førstefødte dyr er af den slags, der ikke kan bruges som offerdyr, skal ejeren betale præsten vurderingsprisen med et tillæg på 20 procent, og hvis ejeren ikke vil løskøbe dyret, skal præsten sælge det til en anden for vurderingssummen. 
LEV.27.28	Men alt, som betingelsesløst er helliget Herren, hvad enten det drejer sig om mennesker, dyr eller arvet jord, kan ikke købes tilbage eller sælges, for det er helligt og tilhører Herren ubetinget. 
LEV.27.29	Hvis et menneske er skyldig til døden, kan det ikke købes fri mod at betale en løsesum. Det menneske skal dø.
LEV.27.30	En tiendedel af landets korn- og frugthøst er helliget Herren og tilhører ham. 
LEV.27.31	Hvis nogen ønsker at betale med rede penge i stedet, skal han betale vurderingssummen med et tillæg på 20 procent. 
LEV.27.32	Også hver tiende af jeres hornkvæg og småkvæg skal gives til Herren. 
LEV.27.33	I må ikke skele til om dyrene er gode eller dårlige, når I betaler jeres tiende til Herren. Et lovet dyr kan ikke senere ombyttes med et andet. Kommer nogen med et andet dyr, skal begge dyr tilfalde Herren, og de kan ikke købes fri med penge.”
LEV.27.34	Det var, mens Moses opholdt sig på Sinaibjerget, at Herren gav ham alle de her love, som skulle gives videre til Israels folk.
NUM.1.1	På den første dag i den anden måned
NUM.1.1	Herren sagde: 
NUM.1.2+NUM.1.3+NUM.1.4	„Lav en liste over alle våbenføre mænd over 20 år med deres stamme- og slægtsnavne. Du og Aron skal være ansvarlige for optællingen, som skal uddelegeres til en leder fra hver enkelt stamme. 
NUM.1.5	Følgende ledere skal hjælpe jer: fra Rubens stamme: Elitzur, Shedeurs søn; 
NUM.1.6	fra Simeons stamme: Shelumiel, Zurishaddajs søn; 
NUM.1.7	fra Judas stamme: Nahshon, Amminadabs søn; 
NUM.1.8	fra Issakars stamme: Netanel, Suars søn; 
NUM.1.9	fra Zebulons stamme: Eliab, Helons søn; 
NUM.1.10	fra Efraims, Josefs søns, stamme: Elishama, Ammihuds søn; fra Manasses, Josefs søns, stamme: Gamliel, Pedasurs søn; 
NUM.1.11	fra Benjamins stamme: Abidan, Gidonis søn; 
NUM.1.12	fra Dans stamme: Ahiezer, Ammishaddajs søn; 
NUM.1.13	fra Ashers stamme: Pagiel, Okrans søn; 
NUM.1.14	fra Gads stamme: Eljasaf, Deuels søn; 
NUM.1.15	fra Naftalis stamme: Ahira, Enans søn.” 
NUM.1.16	Disse mænd var ledere blandt folket, overhoveder for hver deres slægt.
NUM.1.17+NUM.1.18+NUM.1.19+NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Samme dag sammenkaldte Moses, Aron og de ovennævnte ledere samtlige våbenføre mænd i Israel over 20 år. Hver person fik besked på at oplyse sit stamme- og slægtsnavn, sådan som Herren havde befalet Moses. Her følger den samlede opgørelse: Jakobs førstefødte søns, Rubens, stamme: 46.500; Simeons stamme: 59.300; Gads stamme: 45.650; Judas stamme: 74.600; Issakars stamme: 54.400; Zebulons stamme: 57.400; Efraims, Josefs søns, stamme: 40.500; Manasses, Josefs søns, stamme: 32.200; Benjamins stamme: 35.400; Dans stamme: 62.700; Ashers stamme: 41.500; Naftalis stamme: 53.400. Det samlede antal våbenføre mænd udgjorde 603.550 personer.
NUM.1.47+NUM.1.48+NUM.1.49	Dette tal indbefatter dog ikke levitterne, for Herren havde sagt til Moses: „Du må ikke bruge levitterne som soldater, og du skal ikke tage dem med på listen. 
NUM.1.50	Jeg har nemlig givet dem ansvar for at tage sig af min bolig, det hellige telt, som indeholder pagtens ark. Derfor skal de altid have deres lejr i nærheden af boligen. 
NUM.1.51	Det er levitternes opgave at pakke teltet sammen og rejse det igen, og hvis nogen andre blander sig i den opgave eller blot rører ved teltet, skal de henrettes. 
NUM.1.52	Resten af Israels stammer skal tildeles hver deres lejrplads med hver deres banner, 
NUM.1.53	men levitterne skal slå lejr rundt om teltet med pagtens ark, så de udgør en mur mellem folket og Herren, for at ingen af de menige israelitter skal komme til at røre ved teltet og rammes af Herrens vrede.”
NUM.1.54	Israels folk fulgte omhyggeligt de befalinger, som Herren havde givet Moses.
NUM.2.1	Derpå sagde Herren til Moses og Aron: 
NUM.2.2	„Hver enkelt stamme skal tildeles deres eget område i lejren, og det skal markeres med deres stammes banner. Deres lejre skal ligge i en kreds rundt om åbenbaringsteltet.
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	På teltets østside skal Judas stamme stå i spidsen for en hærafdeling. Foruden de 74.600 våbenføre mænd fra Judas stamme under ledelse af Nahshon er der Issakars stamme med 54.400 våbenføre mænd under ledelse af Netanel og Zebulons stamme med 57.400 våbenføre mænd under ledelse af Eliab. Det samlede antal våbenføre mænd i Judas hærafdeling er således 186.400. Disse tre stammer skal gå forrest, hver gang israelitterne bryder op og drager af sted til næste lejrplads.
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	På teltets sydside skal Rubens stamme stå i spidsen for en hærafdeling: Foruden Rubens stamme med dens 46.500 våbenføre mænd under ledelse af Elitzur er der Simeons stamme med 59.300 våbenføre mænd under ledelse af Shelumiel og Gads stamme med 45.650 våbenføre mænd under ledelse af Eljasaf. Det samlede antal våbenføre mænd i Rubens hærafdeling er således 151.450. Disse tre stammer skal følge efter Judas hærafdeling, hver gang israelitterne bryder op og drager af sted til næste lejrplads.
NUM.2.17	Derefter skal levitterne bryde op med deres egne telte og med åbenbaringsteltet, så de hele tiden holder sig i midten. De skal følge denne orden, når de bryder op, og når de slår lejr igen, hver hærafdeling med sit eget banner.
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	På teltets vestside skal Efraims stamme stå i spidsen for en hærafdeling. Foruden Efraims stamme med dens 40.500 våbenføre mænd under ledelse af Elishama er der Manasses stamme med 32.200 våbenføre mænd under ledelse af Gamliel og Benjamins stamme med 35.400 våbenføre mænd under ledelse af Abidan. Det samlede antal våbenføre mænd i Efraims hærafdeling er således 108.100. Disse tre stammer skal følge efter Rubens hærafdeling, hver gang israelitterne bryder op og drager af sted til næste lejrplads.
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	På teltets nordside skal Dans stamme stå i spidsen for en hærafdeling. Foruden Dans stamme med dens 62.700 våbenføre mænd under ledelse af Ahiezer er der Ashers stamme med 41.500 våbenføre mænd under ledelse af Pagiel og Naftalis stamme med 53.400 våbenføre mænd under ledelse af Ahira. Det samlede antal våbenføre mænd i Dans hærafdeling er således 157.600. Disse tre stammer skal danne bagtrop, hver gang israelitterne bryder op og drager af sted til næste lejrplads.”
NUM.2.32+NUM.2.33	I alt udgjorde den israelitiske hær altså 603.550 våbenføre mænd foruden levitterne, der ifølge Herrens befaling til Moses var fritaget for værnepligt. 
NUM.2.34	Og israelitterne fulgte omhyggeligt de befalinger, som Herren havde givet Moses, så de brød op i den angivne rækkefølge og slog lejr på deres tildelte områder under deres respektive stammefaner.
NUM.3.1	Dengang Herren talte til Moses på Sinaibjerget, 
NUM.3.2	havde Aron følgende sønner: Nadab (den førstefødte), Abihu, Eleazar og Itamar. 
NUM.3.3	Moses salvede og indsatte dem alle til at gøre tjeneste som præster for Herren. 
NUM.3.4	Men Nadab og Abihu døde i Sinai ørken, for Herren straffede dem, da de forsøgte at bringe et forkert røgelsesoffer. De havde ingen børn, så Eleazar og Itamar var derefter alene om at gøre præstetjeneste under deres fars opsyn.
NUM.3.5	Da sagde Herren til Moses: 
NUM.3.6	„Kald Levis stamme sammen og lad dem træde frem for Aron. 
NUM.3.7+NUM.3.8+NUM.3.9	Levitterne skal efter Arons anvisninger hjælpe præsterne med at udføre deres forskellige pligter i åbenbaringsteltet på Israels folks vegne; for disse mænd er udpeget til at repræsentere hele folket, og de har ansvaret for boligens inventar og vedligeholdelse. 
NUM.3.10	Men kun Aron og hans sønner må udføre præstetjeneste. Hvis nogen lægmand trænger ind i helligdommen, skal han henrettes.”
NUM.3.11+NUM.3.12+NUM.3.13	Og Herren fortsatte: „Dengang jeg dræbte egypternes førstefødte sønner, var det på betingelse af, at alle Israels førstefødte sønner og dyr skulle tilhøre mig. Jeres førstefødte sønner skulle blive min ejendom og tjene mig. Men nu vil jeg acceptere levitterne som erstatning, således at det i stedet bliver dem, der skal tilhøre mig og tjene mig.”
NUM.3.14	Senere talte Herren igen til Moses i Sinai ørken. 
NUM.3.15	„Nu skal du optælle Levis stamme,” sagde han. „Lav et slægtsregister over samtlige mandspersoner, der er over en måned gamle.” 
NUM.3.16	Moses begyndte straks på den opgave, Herren havde givet ham.
NUM.3.17+NUM.3.18+NUM.3.19+NUM.3.20	Levi havde tre sønner: Gershon, Kehat og Merari, som blev stamfædre til de slægter blandt levitterne, der bærer deres navne. Gershon havde to sønner: Libni og Shimi; Kehat havde fire sønner: Amram, Jitzhar, Hebron og Uzziel; Merari havde to sønner: Mahli og Mushi.
NUM.3.21	Gershons slægt gennem sønnerne Libni og Shimi 
NUM.3.22	blev optalt til 7500 mandspersoner over en måned gamle, 
NUM.3.23	og de skulle slå lejr bag ved boligen, på vestsiden. 
NUM.3.24	Den øverste for Gershon-slægten var Laels søn Eljasaf. 
NUM.3.25	Denne slægts ansvarsområde var boligens teltduge, presenninger og indgangsforhæng, 
NUM.3.26	forgårdens teltduge, der indhegnede åbenbaringsteltet og brændofferalteret og forhænget foran indgangen til forgården. De havde også ansvar for de snore, der hørte til.
NUM.3.27	Kehats slægt gennem sønnerne Amram, Jitzhar, Hebron og Uzziel 
NUM.3.28	blev optalt til 8600
NUM.3.29	og de skulle slå lejr ved boligens sydside. 
NUM.3.30	Lederen af denne slægt var Elitzafan, søn af Uzziel. 
NUM.3.31	De var ansvarlige for pagtens ark, bordet med brødene, lysestagen, altrene, de forskellige redskaber, der blev brugt i helligdommen, samt for forhænget i helligdommen. Alt det praktiske arbejde vedrørende disse ting var deres ansvar.
NUM.3.32	Præsten Eleazar, Arons søn, fik overopsynet med levitterne. Det blev hans opgave at føre tilsyn med dem, der arbejdede i helligdommen.
NUM.3.33	Meraris slægt gennem sønnerne Mahli og Mushit 
NUM.3.34	blev optalt til 6200 mandspersoner over en måned gamle, 
NUM.3.35	og de skulle slå lejr ved boligens nordside. Lederen af denne slægt var Zuriel, søn af Abihajil. 
NUM.3.36	De var ansvarlige for boligens vægmoduler, tværstænger, stolper, sokler og det værktøj, der blev brugt under monteringen, 
NUM.3.37	forgårdens stolper og sokler, samt alle pløkker og barduner.
NUM.3.38	På østsiden af åbenbaringsteltet, ud for indgangen, skulle Moses, Aron og Arons sønner slå deres telte op, for de havde overopsynet med al tjenesten i helligdommen, hvor de repræsenterede folket. Og hvis nogen lægmand trængte ind i helligdommen, skulle han henrettes.
NUM.3.39	Optællingen af levitterne, som Moses og Aron på Herrens befaling udførte, resulterede i en liste med 22.000 mandspersoner over en måned gamle.
NUM.3.40	Da sagde Herren til Moses: „Optæl nu hvor mange førstefødte sønner blandt hele Israels folk, der er over en måned gamle. 
NUM.3.41	Alle Israels førstefødte sønner og det førstefødte blandt jeres husdyr tilhører jo mig, men i stedet for kan I give mig levitterne, og alle levitternes husdyr skal tilhøre mig som erstatning for de førstefødte blandt resten af folkets husdyr.”
NUM.3.42+NUM.3.43	Så gjorde Moses, som Herren havde befalet. Han optalte alle folkets førstefødte sønner, der var over en måned gamle, og det samlede antal viste sig at være 22.273.
NUM.3.44	Derefter sagde Herren til Moses: 
NUM.3.45	„Giv mig levitterne i stedet for disse førstefødte sønner, og levitternes dyr i stedet for folkets førstefødte dyr, for jeg er Herren. 
NUM.3.46+NUM.3.47+NUM.3.48	Da antallet af de førstefødte sønner overstiger levitternes antal med 273, skal du løskøbe de 273 overskydende sønner ved at betale fem shekel
NUM.3.49	Så indsamlede Moses løsesummen for de overskydende 273 førstefødte sønner. De øvrige 22.000 førstefødte sønner var allerede købt fri ved, at alle de levitiske mænd blev indviet til Herren i deres sted. 
NUM.3.50	Den samlede løsesum blev således 1365 shekel sølv. 
NUM.3.51	Og Moses gav pengene til Aron og hans sønner, sådan som Herren havde befalet ham.
NUM.4.1	Da sagde Herren til Moses og Aron: 
NUM.4.2+NUM.4.3	„Optæl hvor mange mandlige efterkommere af Levis søn Kehat, der er mellem 30 og 50 år. Det er dem, der skal arbejde i åbenbaringsteltet 
NUM.4.4	med de helligste ting:
NUM.4.5	Hver gang I er klar til at pakke lejren sammen, skal Aron og hans sønner først gå ind i helligdommen og tage forhænget mellem det hellige og det allerhelligste rum ned og lægge det over pagtens ark. 
NUM.4.6	Oven på det skal de lægge et kraftigt stykke læder, som igen skal dækkes med purpurfarvet klæde, før de anbringer bærestængerne i guldringene.
NUM.4.7	Dernæst skal de brede et purpurfarvet klæde ud over bordet med de hellige brød og anbringe de forskellige fade, skåle og kander, der bruges ved drikofrene, oven på klædet sammen med de brød, der altid ligger fremme. 
NUM.4.8	Ovenpå igen skal de brede et skarlagenrødt klæde og et kraftigt stykke læder, før de anbringer bærestængerne i bordets guldringe.
NUM.4.9	Lysestagen, lamperne, vægesaksene, vægebakkerne og beholderne til olivenolie skal anbringes på bærestativet, hvorefter de dækkes med et purpurfarvet klæde 
NUM.4.10	og derefter med et stykke kraftigt læder.
NUM.4.11	Så skal de brede et purpurfarvet klæde over røgelsesalteret af guld, dække det med et kraftigt stykke læder og anbringe bærestængerne i alterets guldringe. 
NUM.4.12	Alle de øvrige redskaber, der bruges i helligdommen, skal dækkes med purpurfarvet klæde og kraftigt læder, før de anbringes på bærestativet.
NUM.4.13	Brændofferalteret skal også dækkes til med et purpurfarvet klæde, men først skal asken fjernes. 
NUM.4.14	Alle redskaber, der bruges ved ofringen, skal lægges oven på klædet—både bakker til gløder, kødgafler, skovle og skåle—hvorefter det hele skal dækkes til med kraftigt læder. Til sidst skal bærestængerne anbringes i ringene.
NUM.4.15	Når Aron og hans sønner har pakket helligdommens inventar og redskaber sammen, skal kehatitterne træde til og bære det hele til næste lejrplads. Men hvis de rører disse hellige ting, skal de dø. Det er altså kehatitternes opgave at bære helligdommens inventar.
NUM.4.16	Arons søn Eleazar er ansvarlig for lampeolien, den hellige røgelse, det daglige afgrødeoffer og salveolien—ja, han skal have overopsynet med åbenbaringsteltet og alt dets inventar og de hellige redskaber.”
NUM.4.17	Dernæst sagde Herren til Moses og Aron: 
NUM.4.18	„I må passe på, at kehatitterne ikke mister livet. 
NUM.4.19	I skal nøje overholde de forskrifter, jeg her har givet, så de ikke dør under udførelsen af deres opgave. Det er Aron og hans sønner, der skal fortælle kehatitterne, hvad de hver især skal bære. 
NUM.4.20	Men kehatitterne må først komme ind i helligdommen, efter at det hele er pakket ned, for hvis de ser de hellige ting, skal de dø.”
NUM.4.21	Herren sagde nu til Moses: 
NUM.4.22+NUM.4.23	„Optæl hvor mange mandlige efterkommere af Levis søn Gershon, der er mellem 30 og 50 år. De skal også arbejde ved åbenbaringsteltet. 
NUM.4.24+NUM.4.25	Det er deres opgave at transportere boligens teltduge, de to tagdækninger af vædderskind og kraftigt læder samt indgangsforhænget. 
NUM.4.26	Derudover har de til opgave at transportere forgårdens teltvægge og forhænget over indgangen til forgården, som indhegner helligdommen og brændofferalteret. Endelig skal de også transportere diverse snore og værktøj, der bruges ved arbejdet. 
NUM.4.27	Aron og hans sønner skal uddelegere arbejdet blandt gershonitterne, 
NUM.4.28	og gershonitterne skal stå til regnskab for deres arbejde over for Arons søn Itamar.
NUM.4.29+NUM.4.30	Optæl hvor mange mandlige efterkommere af Levis søn Merari, der er mellem 30 og 50 år. De skal også arbejde ved åbenbaringsteltet. 
NUM.4.31	Efter at teltet er pakket sammen, er det deres opgave at afmontere og transportere helligdommens vægmoduler, tværstænger, stolper og sokler, 
NUM.4.32	forgårdens stolper og sokler, samt alle pløkker og barduner—og alt det værktøj, der bruges under arbejdet. Enhver skal være helt klar over, hvori deres opgave består, 
NUM.4.33	så arbejdet kan gå hurtigt; og Arons søn Itamar skal have overopsynet med det.”
NUM.4.34+NUM.4.35+NUM.4.36+NUM.4.37	På Herrens befaling foretog Moses og Aron og folkets ledere så en optælling af levitterne. Først lavede de en liste over Kehats slægt, familie for familie, over alle mænd, der var mellem 30 og 50 år, og som havde pligt til at arbejde ved åbenbaringsteltet. Det samlede antal var 2750. 
NUM.4.38+NUM.4.39+NUM.4.40+NUM.4.41	En tilsvarende optælling over Gershons slægt blev til 2630, 
NUM.4.42+NUM.4.43+NUM.4.44+NUM.4.45	og over Meraris slægt 3200. 
NUM.4.46+NUM.4.47+NUM.4.48	Det samlede antal mænd mellem 30 og 50 år, der havde pligt til at arbejde ved åbenbaringsteltet, var 8580. 
NUM.4.49	Aron mønstrede alle disse mænd og forklarede dem deres opgaver, sådan som Herren havde befalet gennem Moses.
NUM.5.1	Herren sagde til Moses: 
NUM.5.2	„Giv Israels folk ordre til at sende alle, der lider af smittefarlige hudsygdomme, ud af lejren. Desuden skal alle, der har udflåd eller har været i berøring med lig, udelukkes fra at opholde sig i lejren, for den slags personer er urene. 
NUM.5.3	Denne ordning gælder for både mænd og kvinder. I skal udelukke disse mennesker, så de ikke besmitter lejren, hvor jeg har taget bolig.” 
NUM.5.4	Israelitterne gjorde straks, som Herren havde befalet Moses: alle de urene blev sendt uden for lejren.
NUM.5.5	Da sagde Herren til Moses: 
NUM.5.6	„Sig til Israels folk, at hvis en mand eller en kvinde svigter mig ved at begå en synd og dermed pådrager sig skyld, 
NUM.5.7	skal de bekende den synd, de har begået. Hvis synden drejer sig om materielle værdier, skal den forurettede have erstatning med et tillæg på 20 procent. 
NUM.5.8	Men hvis den forurettede er død, og der ikke er nogen slægtning til at modtage erstatning, skal betalingen tilfalde præsten sammen med den vædder, som bringes til soning for synden. 
NUM.5.9+NUM.5.10	Ligeledes tilfalder alle særlige offergaver præsten.”
NUM.5.11	Herren sagde til Moses: 
NUM.5.12+NUM.5.13+NUM.5.14	„Sig til Israels folk, at hvis en mand har mistanke om, at hans kone har været ham utro, så han er jaloux, men der ikke findes vidner eller klare beviser, 
NUM.5.15	skal manden føre sin kone til præsten, og han skal medbringe et offer på et kilo rent bygmel, men ingen olivenolie eller røgelse. Det skal være et jalousioffer—dvs. mandens anmodning til Herren om, at sandheden må komme frem i lyset. 
NUM.5.16	Derpå skal præsten fremstille den mistænkte kvinde for Herren, 
NUM.5.17	mens han hælder indviet vand i en lerskål og rører lidt støv fra boligens gulv i vandet. 
NUM.5.18	Så skal han tage hendes hovedbeklædning væk og lægge jalousiofferet i hendes hænder, for at det kan blive afgjort, om der er baggrund for mandens mistanke. Imens skal præsten stille sig foran hende med krukken, der indeholder den bitre forbandelses vand. 
NUM.5.19	Da skal han sige til hende: ‚Hvis du ikke har haft seksuel omgang med andre end din mand, skal du fritages for den forbandelse, der ligger i dette vand. 
NUM.5.20	Men hvis du har vendt dig fra din mand og gjort dig selv uren ved en anden mand, 
NUM.5.21+NUM.5.22	vil Herren forbande dig midt iblandt dit folk, og vandet vil få din livmoder til at svulme op, og du vil ikke kunne få børn.’ Da skal kvinden svare: ‚Lad denne forbandelse ramme mig, hvis jeg er skyldig.’ 
NUM.5.23	Præsten skal skrive forbandelsen på et stykke læder, hvorefter han skal vaske den skrevne forbandelse af i det bitre vand, 
NUM.5.24	så når hun drikker vandet, vil hun samtidig drikke sig en forbandelse til. 
NUM.5.25	Præsten skal nu tage jalousiofferet ud af hendes hænder, svinge det for Herrens ansigt og bringe det hen til alteret. 
NUM.5.26	Så skal han tage en håndfuld af dette offer og hælde det på alterets ild som et røgoffer, hvorefter kvinden skal drikke vandet. 
NUM.5.27	Hvis hun virkelig har gjort sig selv uren og har været sin mand utro, skal forbandelsesvandet blive bittert i hende, så hendes livmoder svulmer op, og hun ikke længere kan få børn—og man skal bruge hendes navn som en forbandelse. 
NUM.5.28	Men hvis hun er uskyldig og ikke har været manden utro, vil der ikke ske hende noget—og hun vil fortsat være i stand til at få børn.
NUM.5.29+NUM.5.30	Det er de forskrifter, der skal følges, når en mand mistænker sin kone for utroskab—og ved at følge dem vil det blive afgjort, hvem der har ret. Manden skal føre sin kone frem for Herren, og præsten skal handle efter ovennævnte forskrifter. 
NUM.5.31	Men hvis forbandelsen rammer hende, er manden uden skyld—for kvinden har fået den straf, hun har fortjent.”
NUM.6.1	Herren sagde til Moses: 
NUM.6.2	„Sig til Israels folk, at hvis en mand eller en kvinde aflægger naziræerløftet og således indvier sig til Herren på en særlig måde, 
NUM.6.3+NUM.6.4	må de, så længe de er bundet af deres løfte, hverken drikke øl eller vin—ikke engang druesaft—og de må heller ikke spise druer eller rosiner. De må ikke nyde noget, der har med vindruer at gøre—ikke engang kernerne eller skrællerne.
NUM.6.5	I den periode løftet gælder, må de ikke lade deres hår klippe, for de er helliget og indviet til Herren. Derfor skal de lade håret vokse.
NUM.6.6+NUM.6.7	I den periode løftet gælder, må de ikke komme i nærheden af lig—heller ikke, hvis det drejer sig om deres forældre eller søskende, for de er indviet til Gud på en særlig måde— 
NUM.6.8	de er naziræere og helliget Herren. 
NUM.6.9	Men hvis nogen falder død om, så de ikke kan undgå at røre ved den døde, så de bliver urene, skal de være urene i syv dage og derefter lade deres hår klippe af. Da vil de være renset for deres urenhed. 
NUM.6.10	Næste dag skal de så bringe to turtelduer eller to unge duer til præsten ved åbenbaringsteltets indgang, 
NUM.6.11	og præsten skal ofre den ene due som syndoffer og den anden som brændoffer, så der skaffes soning for deres urenhed. Først da kan de aflægge løfte på ny og lade håret vokse igen. 
NUM.6.12	Den del af løftet, som blev opfyldt, før de blev urene, tæller ikke længere. Nej, de må begynde forfra og aflægge et nyt løfte. Samtidig skal de ofre et etårs vædderlam som skyldoffer.
NUM.6.13	Når de har opfyldt deres naziræerløfte, og indvielsestiden er udløbet, skal de gå hen til åbenbaringsteltets indgang 
NUM.6.14	og ofre et etårs vædderlam uden skavanker som brændoffer til Herren. De skal desuden ofre et tilsvarende gimmerlam som syndoffer, et takoffer bestående af en vædder uden skavanker, 
NUM.6.15	en kurv med usyrnede brød, dels ringbrød lavet af fint mel blandet med olivenolie, dels fladbrød penslet med olivenolie, samt de sædvanlige afgrøde- og drikofre. 
NUM.6.16	Da skal præsten bringe ofrene til Herren i denne rækkefølge: syndofferet først, så brændofferet 
NUM.6.17	og takoffervædderen sammen med de usyrnede brød—og endelig afgrødeofferet og drikofferet.
NUM.6.18	Derefter skal naziræerne ved åbenbaringsteltets indgang klippe deres hår, for det lange hår var tegnet på, at de havde indviet sig på en særlig måde til Herren, og de skal ofre håret på alteret sammen med takofferet. 
NUM.6.19	Efter at de har klippet håret af, skal præsten tage vædderens kogte bov, et usyrnet ringbrød og et usyrnet fladbrød fra kurven og lægge disse ting i deres hænder. 
NUM.6.20	Så skal præsten svinge det foran Herrens alter som et offer til Herren. Denne del af offeret tilfalder præsten sammen med bryststykket og låret, der blev svunget foran Herrens alter. Derefter kan naziræerne drikke vin igen, for de er løst fra deres løfte.
NUM.6.21	Det er forskrifterne for naziræerløftet og de påkrævede ofre, efter at løftet er opfyldt. Ud over disse ofre skal de naturligvis bringe de ofre, de eventuelt måtte have lovet Herren, da de aflagde deres naziræerløfte.”
NUM.6.22	Herren sagde til Moses: 
NUM.6.23	„Sig til Aron og hans sønner, at de skal velsigne Israels folk på følgende måde: 
NUM.6.24+NUM.6.25+NUM.6.26	Herren velsigne dig og bevare dig. Herren våge over dig og være dig nådig. Herren være dig nær og give dig fred. 
NUM.6.27	Aron og hans sønner skal med denne velsignelse stemple mit navn på Israels folk—og jeg vil velsigne dem.”
NUM.7.1	Så snart Moses havde rejst boligen, salvede og indviede han både den og inventaret, alteret og alle redskaberne. 
NUM.7.2	Derefter kom Israels 12 stammeoverhoveder, dem der havde haft ansvaret for folketællingen, med deres offergaver: 
NUM.7.3	Seks overdækkede vogne, som hver blev trukket af to okser, altså en vogn for hver to ledere og en okse for hver leder. Alle disse offergaver bragte de til Herren ved boligens indgang.
NUM.7.4+NUM.7.5	„Tag imod deres gaver,” sagde Herren til Moses, „og brug vognene i forbindelse med arbejdet ved åbenbaringsteltet. Giv dem til levitterne svarende til deres behov.”
NUM.7.6	Så overdrog Moses vognene og okserne til levitterne, 
NUM.7.7	således at gershonitterne fik to vogne og fire okser, 
NUM.7.8	og meraritterne fik fire vogne og otte okser. De arbejdede alle under Arons søn Itamar. 
NUM.7.9	Kehatitterne fik imidlertid ingen vogne eller okser, for de skulle personligt bære de allerhelligste ting fra boligen på deres skuldre.
NUM.7.10	Den dag alteret blev indviet, bragte lederne også gaver, som skulle ofres på alteret. 
NUM.7.11	Da sagde Herren til Moses: „Sørg for, at lederne bringer deres gaver på skift, så der ofres én gave hver dag til indvielse af alteret.”
NUM.7.12	Den første dag bragte Nahshon fra Judas stamme sin gave. 
NUM.7.13	Gaven bestod af et sølvfad der vejede ca. 1,5 kilo, og en sølvskål der vejede ca. 800 gram. Begge var fyldt med et afgrødeoffer, der bestod af fint mel blandet med olivenolie. 
NUM.7.14	Desuden bragte han en guldtallerken, der vejede 115 gram, fyldt med røgelse, 
NUM.7.15	og brændofre der bestod af en ung tyr, en vædder og et etårs lam. 
NUM.7.16	Som syndoffer bragte han en gedebuk, 
NUM.7.17	og som takoffer bragte han to tyre, fem væddere, fem gedebukke og fem etårs lam.
NUM.7.18+NUM.7.19+NUM.7.20+NUM.7.21+NUM.7.22+NUM.7.23	Næste dag bragte Netanel fra Issakars stamme sine offergaver. Det var nøjagtig det samme, som Nahshon havde bragt dagen før.
NUM.7.24+NUM.7.25+NUM.7.26+NUM.7.27+NUM.7.28+NUM.7.29	På den tredje dag bragte Eliab fra Zebulons stamme sine offergaver. Det var også nøjagtig de samme gaver.
NUM.7.30+NUM.7.31+NUM.7.32+NUM.7.33+NUM.7.34+NUM.7.35	På den fjerde dag bragte Elitzur fra Rubens stamme sine offergaver, igen det samme som de andre.
NUM.7.36+NUM.7.37+NUM.7.38+NUM.7.39+NUM.7.40+NUM.7.41	På den femte dag bragte Shelumiel fra Simeons stamme sine gaver, magen til de andres.
NUM.7.42+NUM.7.43+NUM.7.44+NUM.7.45+NUM.7.46+NUM.7.47	På den sjette dag bragte Eljasaf fra Gads stamme sine gaver, magen til de andres.
NUM.7.48+NUM.7.49+NUM.7.50+NUM.7.51+NUM.7.52+NUM.7.53	På den syvende dag bragte Elishama fra Efraims stamme sine gaver, magen til de andres.
NUM.7.54+NUM.7.55+NUM.7.56+NUM.7.57+NUM.7.58+NUM.7.59	På den ottende dag bragte Gamliel fra Manasses stamme sine gaver, magen til de andres.
NUM.7.60+NUM.7.61+NUM.7.62+NUM.7.63+NUM.7.64+NUM.7.65	På den niende dag bragte Abidan fra Benjamins stamme sine gaver, magen til de andres.
NUM.7.66+NUM.7.67+NUM.7.68+NUM.7.69+NUM.7.70+NUM.7.71	På den tiende dag bragte Ahiezer fra Dans stamme sine gaver, magen til de andres.
NUM.7.72+NUM.7.73+NUM.7.74+NUM.7.75+NUM.7.76+NUM.7.77	På den 11. dag bragte Pagiel fra Ashers stamme sine gaver, magen til de andres.
NUM.7.78+NUM.7.79+NUM.7.80+NUM.7.81+NUM.7.82+NUM.7.83	På den 12. dag bragte Ahira fra Naftalis stamme sine gaver, magen til de andres.
NUM.7.84+NUM.7.85+NUM.7.86	Den gave, som folkets stammeledere bragte til alterindvielsen, udgjorde altså tilsammen: Tolv sølvfade, der hver vejede ca. 1,5 kilo; 12 sølvskåle, der hver vejede ca. 800 gram; 12 guldtallerkener, der hver vejede 115 gram. Sølvets samlede vægt var ca. 28 kilo, og guldets vægt var ca. 1,4 kilo. 
NUM.7.87	Brændoffergaverne udgjorde i alt 12 tyre, 12 væddere, 12 etårs lam med dertil hørende afgrødeofre. Syndoffergaverne udgjorde 12 gedebukke, 
NUM.7.88	og takoffergaverne udgjorde 24 unge tyre, 60 væddere, 60 gedebukke og 60 etårs lam.
NUM.7.89	Når Moses derefter gik ind i åbenbaringsteltet for at tale med Herren, hørte han Herrens stemme tale til sig fra et sted oven over pagtens ark mellem de to keruber.
NUM.8.1	Herren sagde til Moses: 
NUM.8.2	„Sig til Aron: Når han anbringer de syv lamper på lysestagen, skal de vendes så lyset bliver kastet fremad.”
NUM.8.3	Aron gjorde som Herren havde befalet gennem Moses. 
NUM.8.4	Lysestagen var hamret ud i rent guld fra fodstykket til blomstermotiverne, og den svarede nøjagtig til den beskrivelse, Herren havde givet Moses.
NUM.8.5	Da sagde Herren til Moses: 
NUM.8.6	„Udskil levitterne fra de andre stammer og lad dem gennemgå en særlig renselsesceremoni. 
NUM.8.7	Først skal du stænke renselsesvandet på dem, derefter skal de barbere sig over hele kroppen og vaske både sig selv og deres tøj. 
NUM.8.8	Så skal de komme med en ung tyr til brændoffer, et afgrødeoffer bestående af fintmalet mel blandet med olivenolie samt en anden ung tyr til syndoffer. 
NUM.8.9	Derefter skal du kalde folket sammen og føre levitterne hen foran åbenbaringsteltets indgang, 
NUM.8.10	hvor israelitterne skal lægge hænderne på dem. 
NUM.8.11	Da skal Aron med et svingningsoffer overgive levitterne til Herren som en gave fra hele Israels folk. På den måde bliver de indviet til at tjene Herren på folkets vegne. 
NUM.8.12	Derefter skal levitterne lægge hænderne på hovedet af de to unge tyre, som derpå skal ofres til Herren, den ene som syndoffer og den anden som brændoffer, som tegn på forsoning med Herren. 
NUM.8.13	Så skal levitterne føres til Aron og hans sønner, og du skal med et svingningsoffer overgive dem til præsterne som deres medhjælpere. 
NUM.8.14	På den måde skal levitterne udskilles fra folket for at tilhøre og tjene mig.
NUM.8.15	Efter at de således er helliget og overgivet til mig, kan de udføre deres opgaver ved åbenbaringsteltet. 
NUM.8.16	De skal helt og fuldt tilhøre mig som en erstatning for folkets førstefødte sønner, 
NUM.8.17	for samtlige førstefødte sønner og handyr skulle egentlig tilhøre mig siden den nat, jeg dræbte egypternes førstefødte sønner. 
NUM.8.18	Men jeg anerkender levitterne som stedfortrædere for folkets ældste sønner, 
NUM.8.19	og jeg har overdraget levitterne til Aron og hans sønner, så de på folkets vegne kan udføre deres hellige opgaver ved åbenbaringsteltet. De skal være med til at bringe folket forsoning for deres synder, så Israels folk ikke rammes af plager, når de kommer i nærheden af helligdommen.”
NUM.8.20	Så indviede Moses og Aron og Israels folk levitterne til deres tjeneste ved nøje at følge Herrens befalinger til Moses. 
NUM.8.21	Levitterne gennemgik renselsesceremonien og vaskede deres tøj, hvorefter Aron fremstillede dem for Herren med et svingningsoffer som tegn på, at de var en gave til ham. Da det var gjort, udførte han forsoningsritualet over dem, så de blev renset. 
NUM.8.22	Derefter var levitterne klar til at gå ind i åbenbaringsteltet og hjælpe Aron og hans sønner. Alt, hvad Herren havde befalet Moses med hensyn til levitterne, blev udført.
NUM.8.23	Desuden sagde Herren til Moses: 
NUM.8.24	„Levitterne har tjenestepligt ved åbenbaringsteltet fra deres 25. år, 
NUM.8.25	men når de fylder 50, skal de trække sig tilbage. 
NUM.8.26	Derefter må de gerne hjælpe med vagttjeneste i åbenbaringsteltet, men de må ikke udføre det samme arbejde som før.”
NUM.9.1	De følgende forskrifter gav Herren til Moses i årets første måned,
NUM.9.2+NUM.9.3	„For fremtiden skal Israels folk hvert år fejre påske. På den 14. dag i årets første måned, når solen er gået ned, skal I holde højtid—og I må sørge for nøje at overholde alle mine befalinger for denne fest.”
NUM.9.4	Så bekendtgjorde Moses for folket, at Herren havde befalet, at de nu skulle fejre påskefesten. 
NUM.9.5	Og festen blev fejret om aftenen på den 14. dag i den første måned efter alle de forskrifter, Herren havde givet. 
NUM.9.6	Men den dag festen skulle begynde, var der nogle mænd, som var blevet urene efter at have rørt ved et lig. Derfor kunne de ikke komme med deres påskelam, som jo skulle slagtes ved alteret udenfor helligdommen før solnedgang. Disse mænd kom så til Moses og Aron 
NUM.9.7	og sagde: „Vi er blevet urene ved et lig, så vi ikke kan træde frem for Herren. Hvorfor skal det hindre os i at bringe vores offergave til Herren på det fastsatte tidspunkt sammen med de andre israelitter?”
NUM.9.8	Moses svarede: „Vent til jeg hører, hvad Herren har at sige om det.” 
NUM.9.9	Herrens svar til Moses lød:
NUM.9.10+NUM.9.11	„Sig til israelitterne: Hvis nogen af jer eller jeres efterkommere er urene, når påskedagen kommer, fordi I har været i berøring med lig, kan I fejre påske den følgende måned, dvs. ved aftenstid den 14. dag i årets anden måned. Det samme gælder, hvis I er ude på en lang rejse i den første måned. Den aften kan I så spise påskelammet sammen med det usyrnede brød og de bitre urter, 
NUM.9.12	og I må ikke levne noget til næste morgen eller brække nogen af dyrets knogler. I skal på alle områder følge de normale regler for påskefesten.
NUM.9.13	Men hvis nogen ikke er på rejse og heller ikke er uren, men alligevel nægter at bringe et påskeoffer til Herren på det fastsatte tidspunkt, så skal den person udryddes. Han må bære straffen for sin ulydighed. 
NUM.9.14	Hvis en af de fremmede, der bor iblandt jer, ønsker at fejre påske for Herren, skal han følge samme retningslinier som alle andre, for loven om påsken gælder både for indfødte israelitter og de fremmede iblandt jer.”
NUM.9.15	Den dag, boligen blev rejst, sænkede en sky sig over teltet med pagtens ark, så det hele blev overdækket af skyen. Om aftenen forvandledes skyen til noget, der lignede ild, og den blev stående over boligen hele natten.
NUM.9.16	Sådan fortsatte det dag for dag: Om dagen lignede det en almindelig sky, og om natten lignede det en ildsky. 
NUM.9.17	Når skyen flyttede sig, fulgte folket efter. Når den standsede, slog de lejr dér. 
NUM.9.18+NUM.9.19+NUM.9.20	På den måde var det Herren, som bestemte, hvornår det var tid til opbrud, og hvornår det var tid til at slå lejr. Så længe skyen blev stående, brød folket ikke op—uanset om det var nogle få dage, eller det var i længere tid, for sådan ønskede Herren det. 
NUM.9.21	Somme tider blev skyen kun stående en enkelt nat, og så snart det blev morgen, løftede den sig. Til andre tider blev den stående hele den næste dag og natten med, 
NUM.9.22	eller den blev stående i to hele dage, en måned eller i længere tid. Uanset tidsrummet blev Israels folk boende i lejren så længe skyen forblev over boligen, og de brød op, når skyen løftede sig. 
NUM.9.23	Herren bestemte, hvornår det var tid at slå lejr, og hvornår det var tid at bryde op—og folket fulgte alle de befalinger, Herren havde givet Moses.
NUM.10.1	Herren sagde nu til Moses: 
NUM.10.2	„Lav to trompeter af hamret sølv. De skal bruges som signalhorn, så folket ved, hvornår det er tid at samles, og hvornår det er tid at bryde op. 
NUM.10.3	Når der blæses i begge trompeter på en gang, er det signal til, at folket skal samles ved åbenbaringsteltets indgang, 
NUM.10.4	men når der kun blæses i den ene, er det signal til at kun stammelederne skal mødes.
NUM.10.5	Når I blæser signalet til opbrud, skal de stammer, der ligger i lejr ved østsiden af boligen, bryde op først. 
NUM.10.6	Når opbrudssignalet lyder en gang til, skal stammerne ved sydsiden følge efter. Ved det tredje trompetsignal skal stammerne mod vest bryde op, og ved det fjerde signal skal stammerne mod nord bryde op.
NUM.10.7	Men skal folket blot kaldes sammen, skal I blæse et andet signal. 
NUM.10.8	Præsterne er de eneste, som må blæse i trompeterne. Denne ordning skal gælde fremover fra slægt til slægt.
NUM.10.9	Når I kommer ind i det land, jeg har lovet jer, og I går i krig mod en fjende, der undertrykker jer, skal I blæse opbrudssignalet i trompeterne, så vil jeg gribe ind og redde jer fra jeres fjender. 
NUM.10.10	Når det er tid til at fejre de årlige og månedlige højtider, skal I blæse i trompeterne. Det er signalet til, at der skal bringes brændofre og takofre. De skal minde jer om, at jeg er iblandt jer. Jeg er Herren, jeres Gud.”
NUM.10.11	På den 20. dag i den anden måned, et år efter, at Israels folk havde forladt Egypten, løftede skyen sig fra boligen med pagtens ark, 
NUM.10.12	og skyen viste israelitterne vej fra Sinaiørkenen hele vejen op til Parans ørken.
NUM.10.13	Vandringen skete i overensstemmelse med de instrukser, Herren havde givet Moses. 
NUM.10.14	Først skulle Judas stamme bryde op med banneret for den første hærafdeling. De blev anført af Nahshon. 
NUM.10.15	Issakars stamme, anført af Netanel, 
NUM.10.16	og Zebulons stamme, anført af Eliab, fulgte med i den første afdeling. 
NUM.10.17	Derefter blev åbenbaringsteltet pakket sammen, og det var Gershons og Meraris slægter af Levis stamme, der drog af sted med det på skuldrene.
NUM.10.18	Så skulle Rubens stamme bryde op med banneret for den anden hærafdeling. De blev anført af Elitzur. 
NUM.10.19	Simeons stamme, anført af Shelumiel, 
NUM.10.20	og Gads stamme, anført af Eljasaf, fulgte med i den anden hærafdeling. 
NUM.10.21	Derpå skulle Kehats slægt bryde op. Det var dem, der bar de hellige ting fra boligen, og åbenbaringsteltet ville så allerede være stillet op, når de nåede frem til den nye lejrplads.
NUM.10.22	Derefter skulle Efraims stamme bryde op med banneret for den tredje hærafdeling. De blev anført af Elishama. 
NUM.10.23	Manasses stamme, anført af Gamliel, 
NUM.10.24	og Benjamins stamme, anført af Abidan, fulgte med i den tredje hærafdeling.
NUM.10.25	Til sidst skulle Dans stamme bryde op med banneret for den fjerde hærafdeling. De blev anført af Ahiezer. 
NUM.10.26	Ashers stamme, anført af Pagiel, 
NUM.10.27	og Naftalis stamme, anført af Ahira, fulgte med i den sidste hærafdeling. 
NUM.10.28	Således skulle stammerne bryde op i rækkefølge og vandre af sted i de foreskrevne hærafdelinger.
NUM.10.29	Da de skulle til at begynde vandringen, sagde Moses til sin svoger,
NUM.10.30	Men Hobab svarede: „Nej tak, jeg må tilbage til mit land og min slægt.”
NUM.10.31	„Jo, bliv nu hos os,” bad Moses. „Vi har brug for dig, for du kender ørkenen og ved, hvor det er bedst at slå lejr. 
NUM.10.32	Hvis du går med os, skal du nok få del i alt det gode, Herren vil give os.” Det gjorde han så.
NUM.10.33+NUM.10.34	De vandrede derefter væk fra Herrens bjerg, mens skyen svævede over pagtens ark, som blev båret forrest for at vise dem vej. Efter tre dagsrejser kom de til et sted, hvor de kunne slå lejr og hvile ud.
NUM.10.35	Hver gang de løftede arken for at gå videre, råbte Moses: „Rejs dig, Herre. Slå dine fjender på flugt, så de spredes for alle vinde.” 
NUM.10.36	Og hver gang de holdt hvil, sagde han: „Vend tilbage, Herre. Bliv hos disse tusindvis af israelitter.”
NUM.11.1	Folket begyndte ret hurtigt at beklage sig højlydt over de dårlige forhold, de måtte leve under; og da Herren hørte det, blev han så vred, at han sendte ild ned over dem, og det begyndte at brænde i lejrens udkant. 
NUM.11.2	Folket skreg til Moses om hjælp, og da han gik i forbøn for dem, døde ilden ud. 
NUM.11.3	Stedet kaldte man Tabera,
NUM.11.4	Kort efter begyndte nogle af de fremmede, som fulgte med, at længes efter Egyptens kødgryder, og de fik hele Israels folk til at græde af selvmedlidenhed. „Bare vi dog kunne få lidt kød,” klagede de alle sammen. 
NUM.11.5	„Åh, hvor vi længes efter de fisk, der var nok af i Egypten—og agurker, vandmeloner, porrer, løg og hvidløg. 
NUM.11.6	Man mister appetitten, når det eneste, man får at spise, er manna.”
NUM.11.7	Den manna, folket spiste, var hvidgule flager, der lignede korianderfrø, 
NUM.11.8+NUM.11.9	og som lå på jorden hver morgen, når duggen var forsvundet. De samlede det op og malede det til mel med en håndkværn eller i en morter. Derefter kogte de det i en gryde og lavede en slags pandekager, der smagte som var de bagt med olivenolie.
NUM.11.10	Da Moses hørte folket beklage sig fra deres teltåbninger, blev han meget nedslået, og Herren blev vred. 
NUM.11.11	Moses sagde da til Herren: „Hvad har jeg gjort, siden jeg skal belemres med det her genstridige folk? 
NUM.11.12	De opfører sig som børn. Men det er ikke mig, der har sat dem i verden. Skal jeg virkelig bære dem i favnen, som en far bærer sit spædbarn, hele vejen til det land, du lovede deres forfædre? 
NUM.11.13	Hvor skal jeg få kød fra til alle de mennesker? De græder og plager mig om at få kød at spise. 
NUM.11.14	Jeg kan ikke klare at bære ansvaret for dette folk—det er for tung en byrde for mig. 
NUM.11.15	Hvis det skal være på den måde, foretrækker jeg, at du tager mit liv, så jeg kan slippe for denne elendighed.”
NUM.11.16	Da sagde Herren til Moses: „Tilkald 70 af folkets ledere og før dem hen til åbenbaringsteltets indgang. 
NUM.11.17	Så vil jeg komme ned og tale med dig, og jeg vil tage noget af den Ånd, der er over dig, og lade den komme over disse ledere, så de kan tage medansvar og løfte byrden sammen med dig. 
NUM.11.18	Samtidig skal du befale folket at hellige sig og være parate til i morgen, så skal de få kød at spise. Sig til dem: Herren har hørt jer klage over, at I ikke har kød at spise. Han har også hørt jer sige, at I havde det bedre i Egypten. Derfor vil han nu give jer kød at spise— 
NUM.11.19	ikke bare i morgen og i overmorgen, eller i de næste 5 eller 10 eller 20 dage— 
NUM.11.20	nej, I skal få kød i en hel måned, så det hænger jer langt ud af halsen, og I får kvalme bare ved tanken. For I har forkastet Herren, som er midt iblandt jer, og I har anklaget ham, fordi han førte jer ud af Egypten.”
NUM.11.21	Men Moses indvendte: „Der er mere end 600.000 voksne mænd foruden kvinder og børn. Hvordan kan du love dem kød i en hel måned? 
NUM.11.22	Selv om vi slagter samtlige husdyr i lejren, er det ikke nok. Hvis det, du siger, skulle kunne gå i opfyldelse, måtte vi fange hver eneste fisk i havet.”
NUM.11.23	Herren svarede: „Er noget umuligt for mig? Vent bare—så skal du få at se, om jeg står ved mit ord eller ej.”
NUM.11.24	Så gik Moses ud og fortalte folket, hvad Herren havde sagt. Derpå udvalgte han 70 af folkets ledere og lod dem tage opstilling rundt om teltet. 
NUM.11.25	Da kom Herren ned i skyen for at tale med Moses, og han tog noget af den Ånd, der var over Moses, og lod den komme over de 70 ledere, som straks begyndte at profetere—noget som de dog kun gjorde denne ene gang.
NUM.11.26	To mænd ved navn Eldad og Medad var ikke gået hen til teltet, selv om de hørte med blandt de udvalgte ledere. Alligevel kom Guds Ånd over dem, og de begyndte at profetere dér, hvor de befandt sig i lejren. 
NUM.11.27	En ung mand kom nu løbende hen til Moses og fortalte ham, hvad der var på færde. 
NUM.11.28	Josva, Nuns søn, der havde været Mosesʼ medhjælper fra sin ungdom, udbrød: „Mester, stands dem dog.” 
NUM.11.29	Men Moses svarede: „Hvorfor er du så nidkær på mine vegne? Jeg ville ønske, at hele folket var profeter, og at Herren ville lade sin Ånd komme over dem alle.” 
NUM.11.30	Så vendte Moses og Israels ledere tilbage til deres telte.
NUM.11.31	Herren sendte nu en storm fra havet, og den drev en umådelig flok vagtler ind over lejren. Vagtlerne baskede rundt
NUM.11.32	Hele den dag og natten med og den næste dag havde folk travlt med at samle vagtler, som de lagde ud til tørring på jorden over hele lejren efter at have slagtet dem. Det mindste, der blev fanget af en enkelt person, var ca. 2200 liter. 
NUM.11.33	Men endnu mens de spiste kødet, slog Herrens vrede ud mod folket, så mange af dem omkom. 
NUM.11.34	Derfor kaldte man stedet „De Grådiges Grav”, fordi man her begravede dem, der havde været så grådige efter kød.
NUM.11.35	Derfra rejste folket videre til Hatzerot, hvor de slog lejr.
NUM.12.1	En dag gjorde Mirjam og Aron oprør imod Moses, fordi han havde taget sig en kone fra det land, der hed Kush,
NUM.12.2	„Kan Herren kun tale til Moses?” sagde de. „Hvad med os? Herren kan vel lige så godt tale til os.” Herren hørte det, 
NUM.12.3	men Moses prøvede ikke at forsvare sig, for han var jordens mest ydmyge menneske. 
NUM.12.4	Herren talte nu til både Moses, Aron og Mirjam og sagde: „Gå alle tre hen til åbenbaringsteltet!” Da stillede de sig foran teltet.
NUM.12.5	Derpå steg Herren ned, skjult i en sky, og stillede sig ved indgangen til teltet. „Aron og Mirjam, træd frem,” beordrede han. Det gjorde de så. 
NUM.12.6	Herren fortsatte: „Når jeg taler til en profet, gør jeg det normalt gennem syner og drømme, 
NUM.12.7	men det er ikke på den måde, jeg kommunikerer med min tjener Moses. Han er en trofast leder for mit folk.
NUM.12.8	Med ham taler jeg ansigt til ansigt og ikke i gåder. Han har set mig, som jeg er. Hvor vover I så at gøre oprør imod ham?”
NUM.12.9	Så forlod Herren dem i vrede, 
NUM.12.10	og da skyen løftede sig fra teltet, var Mirjam fyldt med hvide pletter over hele kroppen. Aron var rystet over synet af det 
NUM.12.11	og udbrød: „Åh Moses, gå i forbøn for os, så vi ikke mister livet på grund af denne tåbelige synd. 
NUM.12.12	Mirjam ligner jo et dødfødt barn, der allerede er begyndt at gå i forrådnelse.”
NUM.12.13	Da råbte Moses til Herren: „Herre, jeg beder dig: Gør hende rask.”
NUM.12.14	Herren svarede: „Hvis hendes egen far havde spyttet hende i ansigtet, var hun blevet uren og måtte bære sin skam i syv dage. Send hende derfor uden for lejren. Efter syv dage kan hun vende tilbage igen.”
NUM.12.15	Så blev Mirjam udstødt af lejren i syv dage, og folket måtte vente på hende, før de kunne rejse videre. 
NUM.12.16	Derefter forlod de Hatzerot og nåede frem til Parans ørken, hvor de slog lejr og blev et stykke tid.
NUM.13.1	Herren sagde nu til Moses: 
NUM.13.2	„Udtag en leder fra hver stamme og send dem af sted for at udspionere det land, jeg vil give jer.”
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	På det tidspunkt lå folket i lejr i Parans ørken. Moses gjorde, som Herren havde befalet. Følgende stammeledere blev udtaget som spioner: Shammua, søn af Zakkur, fra Rubens stamme; Shafat, søn af Hori, fra Simeons stamme; Kaleb, søn af Jefunne, fra Judas stamme; Jigal, søn af Josef, fra Issakars stamme; Hosea, søn af Nun, fra Efraims stamme; Palti, søn af Rafu, fra Benjamins stamme; Gaddiel, søn af Sodi, fra Zebulons stamme; Gaddi, søn af Susi, fra Manasses stamme; Ammiel, søn af Gemalli, fra Dans stamme; Setur, søn af Mikael, fra Ashers stamme; Nahbi, søn af Vafsi, fra Naftalis stamme; og Geuel, søn af Maki, fra Gads stamme. 
NUM.13.16	Det var ved den lejlighed, at Moses ændrede Hoseas navn til Josva.
NUM.13.17	Inden Moses sendte dem af sted, sagde han: „Gå nordpå gennem Negev
NUM.13.18	hvor I har overblik og kan danne jer et indtryk af landet og dets indbyggere. Læg mærke til, hvor mange de er, og hvor stærke de er. 
NUM.13.19+NUM.13.20	Læg mærke til, om jorden er frugtbar, om der er mange træer, og om folket bor i åbne landsbyer eller i byer med mure omkring. Drag modigt af sted og kom tilbage med nogle af landets frugter.” Det var nemlig den tid på året, hvor druerne var ved at være modne.
NUM.13.21	Så tog de af sted og udspionerede landet lige fra Zins ørken til Rehob nær Lebo-Hamat. 
NUM.13.22	På rejsen kom de først gennem Negev og nåede derefter til Hebron—en by så gammel, at den var blevet grundlagt syv år før Zoan i Egypten. I Hebron så de akimanitterne, sheshajitterne og talmajitterne—tre slægter, der nedstammede fra de anakitiske kæmper. 
NUM.13.23	Derefter kom de til et sted, som de kaldte Eshkoldalen. Der tog de en drueklase så stor, at der måtte to mand til at bære den på en stang imellem sig. De plukkede også nogle af landets granatæbler og figner. 
NUM.13.24	Den enorme drueklase, de fandt der, var årsag til, at de kaldte stedet Eshkoldalen.
NUM.13.25	Efter at have udspioneret landet i 40 dage vendte de tilbage 
NUM.13.26	og aflagde rapport til Moses, Aron og Israels folk, der nu var nået til Kadesh i Parans ørken, og de viste dem de frugter, de havde taget med sig fra landet.
NUM.13.27	„Da vi kom et stykke ind i det land, du sendte os til, så vi, hvor rigt landet var,” sagde de til Moses. „Det er virkelig et land, der ‚flyder med mælk og honning’. De frugter, vi har med tilbage, er bevis nok. 
NUM.13.28	Men med hensyn til indbyggerne har vi dårlige nyheder: Det er et uhyre stærkt folk, som bor i store, befæstede byer. Ja, vi så tilmed nogle af de berygtede anakitiske kæmper iblandt dem. 
NUM.13.29	I Negev-området bor amalekitterne; i bjerglandet bor hittitterne, jebusitterne og amoritterne; og langs Middelhavet og Jordanfloden bor kanaʼanæerne.”
NUM.13.30	Efter den rapport begyndt folket straks at beklage sig over for Moses. Men Kaleb kaldte forsamlingen til ro og orden. „Lad os komme af sted! Vi kan helt afgjort indtage landet,” sagde han.
NUM.13.31+NUM.13.32+NUM.13.33	„Det er lettere sagt end gjort,” indvendte de andre spioner. „Glem ikke, at vi her står over for nogle uhyre stærke krigere—selveste Anaks efterkommere. De er kæmper, og vi har ikke en chance imod dem. Da vi så dem, følte vi os på størrelse med græshopper—og sådan ser de nok også på os.” På den måde tog de modet fra folket.
NUM.14.1	Da brød hele folket ud i klageråb, og de græd og klagede hele natten. 
NUM.14.2	Derefter gik de hen til Moses og Aron og beklagede sig: „Gid vi var døde i Egypten—eller endda her i ørkenen. 
NUM.14.3	Hvorfor har Herren ført os hertil, når vi skal dø i krig og vores koner og børn føres bort som slaver. Lad os dog vende om og se at komme tilbage til Egypten.” 
NUM.14.4	Længslen efter Egypten bredte sig i lejren. „Ja, lad os vælge en anden leder og vende tilbage til Egypten!” blev der råbt.
NUM.14.5	Da kastede Moses og Aron sig ned foran folket med ansigtet mod jorden, 
NUM.14.6	og to af spionerne—Josva og Kaleb—som havde været inde og udspejde landet, rev flænger i deres tøj af fortvivlelse over folkets oprør. 
NUM.14.7	„Begriber I ikke, at det er et vidunderligt land?” råbte de. 
NUM.14.8	„Hvis vi er lydige mod Herren, vil han føre os ind i landet og give det til os. Det er et fantastisk frugtbart land, der i den grad ‚flyder med mælk og honning’. 
NUM.14.9	Hvorfor vil I gøre oprør imod Herren? Hvorfor er I bange for landets indbyggere? Vi kan sagtens indtage landet, for Herren er med os, mens de er uden beskyttelse. Hvad er I bange for?”
NUM.14.10	Josvas og Kalebs ord gjorde kun ondt værre, og folket talte allerede om at stene dem. Da viste Herrens herlighed sig pludselig over åbenbaringsteltet, 
NUM.14.11	og Herren sagde til Moses: „Hvor længe skal det her folk have lov til at foragte mig? Hvor længe vil de nægte at tro på mig, selv efter alle de undere, jeg har udført iblandt dem? 
NUM.14.12	Jeg vil sende sygdom imod dem og udrydde dem, og så vil jeg begynde forfra med dig og gøre dig til et endnu mægtigere folk end dem.”
NUM.14.13	„Men hvad vil egypterne sige, når de hører om det?” indvendte Moses. „De så jo din vældige kraft demonstreret, da du befriede dit folk. 
NUM.14.14	Indbyggerne i dette land er også allerede klar over, at du bor blandt dit folk Israel og taler til dem ansigt til ansigt. De har hørt om skysøjlen, der går foran os om dagen, og ildsøjlen, der lyser for os om natten. 
NUM.14.15	Men hvis du nu udrydder dit folk, vil disse nationer sige: 
NUM.14.16	‚Herren dræbte sit folk, fordi han ikke var i stand til at føre dem ind i det land, han havde lovet dem.’ 
NUM.14.17	Herre, vis nu din storhed ved at stå ved de ord, du har udtalt: 
NUM.14.18	at du sjældent bliver vred, og at din trofasthed er stor. Du tilgiver mennesker deres synd og oprør, også selv om den skyldige skal straffes og fædrenes synd får konsekvenser indtil tredje eller fjerde slægtled. 
NUM.14.19	Jeg trygler dig, Herre: Vis din trofasthed og nåde imod dette folk, så du tilgiver dem deres synd, sådan som du har tilgivet dem hele vejen, siden de forlod Egypten.”
NUM.14.20	Da svarede Herren: „Godt, jeg vil tilgive dem, sådan som du har bedt om. 
NUM.14.21	Men så sandt jeg er den levende Gud, så sandt min herlighed fylder hele jorden, 
NUM.14.22	så skal ingen af de mænd, som har været vidne til de undere, jeg gjorde i Egypten og i ørkenen, og som nu for tiende gang har provokeret mig med deres ulydighed, 
NUM.14.23	få det land at se, som jeg lovede deres forfædre. Ingen af dem, der har vist mig foragt, skal få landet at se. 
NUM.14.24	Men min tjener Kaleb har en anden ånd end resten af folket, og han har bevist sin lydighed imod mig. Derfor skal han få lov til at komme ind i landet, og hans efterkommere skal tage deres del i besiddelse. 
NUM.14.25	Da nu amalekitterne og kanaʼanæerne bor i lavlandet,
NUM.14.26	Herren sagde til Moses og Aron: 
NUM.14.27	„Hvor længe skal jeg finde mig i, at det her onde folk hele tiden beklager sig? Jeg har set deres oprør og hørt deres beklagelser. 
NUM.14.28	Giv dem nu følgende besked fra mig: Så sandt jeg lever, skal I få, hvad I har bedt om: 
NUM.14.29	I skal få lov at dø i ørkenen—alle I, der er over 20 år, I, der beklagede jer over mig. 
NUM.14.30	Ingen af jer skal nå ind i det land, som jeg svor at give til jer—bortset fra Kaleb og Josva. 
NUM.14.31	I sagde, at jeres børn ville blive taget til fange og gjort til slaver; men jeg siger, at det bliver dem, der går ind og tager det land i besiddelse, som I har vraget, 
NUM.14.32	mens I selv skal dø i ørkenen.
NUM.14.33	Jeres børn skal vokse op som nomader, mens I vandrer rundt i ørkenen i 40 år, indtil den sidste af jer, som gjorde oprør, er død. Det er resultatet af jeres troløshed. 
NUM.14.34	Ligesom spionerne vandrede rundt i landet i 40 dage, skal I vandre rundt i ørkenen i 40 år—ét år for hver dag er straffen for jeres synd. På den måde vil jeg lære jer, hvilke konsekvenser det får, når I forkaster mig. 
NUM.14.35	Jeg, Herren, har talt. Sådan vil jeg gøre mod dette onde folk, som har rottet sig sammen imod mig og derfor skal dø her i ørkenen.”
NUM.14.36+NUM.14.37+NUM.14.38	De ti spioner, som havde foranlediget oprøret imod Herren ved at sprede frygt blandt folket, faldt derefter døde om for Herrens ansigt; kun Josva og Kaleb var tilbage. 
NUM.14.39	Og da Moses bekendtgjorde Herrens ord til folket, blev de grebet af dyb sorg.
NUM.14.40	Men tidligt næste morgen var de klar til at drage af sted mod løfternes land. „Vi tog fejl,” sagde de, „men nu er vi parat til at gå ind i det land, Herren har lovet os.”
NUM.14.41	„Nej,” svarede Moses, „I har forspildt jeres chance. Vil I nu synde igen ved at gøre oprør mod Herrens ordre om at vende tilbage til ørkenen? 
NUM.14.42	Gå ikke ind i landet nu, for Herren er ikke med jer. Gør I det alligevel, vil I blot blive slået af fjenderne. 
NUM.14.43	Amalekitterne og kanaʼanæerne vil besejre jer. Når I vender jer fra Herren, vender han sig fra jer.”
NUM.14.44	Alligevel satte de kursen mod bjerglandet, selv om pagtens ark og Moses blev tilbage i lejren. 
NUM.14.45	Men de amalekitter og kanaʼanæere, der boede på vejen til bjerglandet, rykkede ud mod dem, slog dem og forfulgte dem helt til Horma.
NUM.15.1	Herren sagde til Moses: 
NUM.15.2	„Giv Israels folk denne besked fra mig: Når folket engang kommer ind i det land, jeg vil give dem, 
NUM.15.3+NUM.15.4+NUM.15.5	og de ønsker at glæde mig med et ildoffer, hvad enten det er et brændoffer eller et slagtoffer, skal de udvælge offerdyret blandt deres småkvæg eller hornkvæg. Hvert eneste offer—hvad enten det drejer sig om et almindeligt offer, et løfteoffer, et frivilligt offer eller et særligt offer i forbindelse med de årlige festdage—skal bringes sammen med et afgrødeoffer. Hvis det er et lam, de ofrer, skal afgrødeofferet bestå af to liter fint mel blandet med en liter olivenolie. Desuden skal der ofres et drikoffer bestående af en liter vin.
NUM.15.6	Hvis de ofrer en vædder, skal det medfølgende afgrødeoffer bestå af fire liter fint mel blandet med godt en liter olivenolie 
NUM.15.7	og drikofferet skal bestå af godt en liter vin. Duften af dette offer vil glæde mig.
NUM.15.8+NUM.15.9	Hvis de ofrer en ung tyr, skal det medfølgende afgrødeoffer bestå af seks liter fint mel blandet med to liter olivenolie, 
NUM.15.10	og drikofferet skal bestå af to liter vin. Duften af dette offer vil glæde mig.
NUM.15.11+NUM.15.12	Det er reglerne for de ofre, der skal følge med, hvad enten offerdyret er en tyr, en vædder, et lam eller et gedekid— 
NUM.15.13+NUM.15.14	og reglerne er de samme for israelitter som for de fremmede, der bor iblandt dem. 
NUM.15.15+NUM.15.16	Denne lov skal gælde fremover fra slægt til slægt. Samme lov skal gælde for alle.”
NUM.15.17	Herren sagde også dette til Moses: 
NUM.15.18	„Sig til Israels folk: Når I kommer ind i det land, jeg vil give jer, 
NUM.15.19+NUM.15.20+NUM.15.21	skal I ofre en smagsprøve af landets første høst til mig ved at tage noget korn fra tærskepladsen og bage et grovbrød af det. Loven om et offer fra den første høst skal gælde fremover fra slægt til slægt.
NUM.15.22+NUM.15.23+NUM.15.24	Hvis I eller jeres efterkommere som folk betragtet uforvarende kommer til at overtræde de love, som jeg har givet jer gennem Moses indtil nu, skal hele folket, så snart fejltagelsen er opdaget, ofre en ung tyr som brændoffer. Da vil jeg anerkende duften af brændofferet som et lifligt offer, når det ofres sammen med det sædvanlige afgrødeoffer og drikoffer samt et syndoffer bestående af en gedebuk. 
NUM.15.25	Præsten skal på den måde skaffe soning for hele folket, og da skal de blive tilgivet, fordi der var tale om en fejltagelse, som er rettet, efter at der er ofret et brændoffer og et syndoffer. 
NUM.15.26	Da skal hele folket få tilgivelse, også de fremmede, der bor iblandt jer, fordi der var tale om uforvarende, kollektiv synd.
NUM.15.27	Hvis en enkeltperson uforvarende kommer til at overtræde lovene, skal han ofre en etårs hun-ged som syndoffer; 
NUM.15.28	og præsten skal skaffe ham soning, hvorefter han er tilgivet. 
NUM.15.29	Denne lov gælder også de fremmede, der bor iblandt jer.
NUM.15.30+NUM.15.31	Men enhver der synder forsætligt—hvad enten han er indfødt israelit eller fremmed—skal udryddes, fordi han har vist ringeagt for mig og mine bud og med vilje overtrådt min lov. Derfor skal han bære sin straf.”
NUM.15.32	En sabbatsdag, da Israels folk opholdt sig i ørkenen, blev en mand taget på fersk gerning i at gå og samle brænde. 
NUM.15.33	Manden blev ført til Moses og Aron og de øvrige ledere, 
NUM.15.34	som fængslede ham, indtil de kunne få en afgørelse fra Herren angående mandens forseelse.
NUM.15.35	Da sagde Herren til Moses: „Manden skal føres uden for lejren og stenes til døde af hele folket.” 
NUM.15.36	Så førte man ham uden for lejren og henrettede ham, som Herren havde befalet.
NUM.15.37	Herren sagde til Moses: 
NUM.15.38	„Sig til Israels folk, at de fremover fra slægt til slægt skal gøre det til en vane at sætte kvaster i hjørnerne af deres kapper; kvasterne skal sys i med purpurtråd. 
NUM.15.39	Hensigten med denne ordning er at minde jer selv om at følge mine befalinger. Hver gang I får øje på kvasten, skal I tænke på at adlyde mig i stedet for at adlyde jeres egne lyster og indskydelser, som I har så let ved at gøre. 
NUM.15.40	Når I ser kvasten, skal I rette jeres indre blik på mig, så I kommer til at ligne mig i hellighed; 
NUM.15.41	for jeg er Herren, jeres Gud, der førte jer ud af Egyptens land—ja, jeg er Herren, jeres Gud.”
NUM.16.1	Blandt israelitterne var der en mand, der hed Kora, søn af Jitzhar, der igen var søn af Kehat, som var en af Levis sønner. Kora gjorde oprør imod Moses, og han blev bakket op af Datan og Abiram, der var sønner af den Eliab, som var søn af Pallu.
NUM.16.2	250 andre mænd gik med i oprøret mod Moses, og de var alle sammen ansete og folkevalgte ledere.
NUM.16.3	Alle disse mænd gik nu til Moses og Aron og sagde: „Nu må det være nok med det præstestyre. Vi kan vel alle træde frem for Herren og ofre til ham. Hvorfor ophøjer I jer selv over Herrens folk?”
NUM.16.4	Da Moses hørte det, kastede han sig fortvivlet ned med ansigtet mod jorden, 
NUM.16.5	og han sagde til Kora og hans tilhængere: „Vent til i morgen, så vil Herren vise, hvem der hører ham til, og hvem der er indviet til at træde frem for ham. 
NUM.16.6+NUM.16.7	Kora, du og dine tilhængere skal komme tilbage i morgen med hver jeres røgelseskar, tænd op i dem og brænd røgelse for Herren. Så får vi at se, hvem Herren har udvalgt som præster. I levitter er gået for vidt!”
NUM.16.8+NUM.16.9	Moses sagde videre til Kora: „Er I levitter nu ikke længere tilfredse med den særstilling, Israels Gud har givet jer? Har han ikke udvalgt jer til på folkets vegne at hjælpe med arbejdet ved Herrens bolig? 
NUM.16.10	Han har givet jer denne særlige tjeneste for ham. Vil I nu også være præster? 
NUM.16.11	Det er Herren selv, ikke Aron og hans sønner, du og dine tilhængere gør oprør imod.”
NUM.16.12	Derefter sendte Moses bud efter Datan og Abiram, men de sendte følgende besked tilbage: „Vi kommer ikke. 
NUM.16.13	Det er jo dig, der har lokket os bort fra det frugtbare Egypten, for at vi skulle dø her i ørkenen. Vil du stadig påstå, at du er Guds udvalgte leder? 
NUM.16.14	Hvad med det vidunderlige land med frugtbare marker og vingårde, du lovede os? Hvor er det blevet af? Tror du ikke, folk har øjne i hovedet? Vi vil ikke have noget med dig at gøre mere.”
NUM.16.15	Da blev Moses meget vred, og han sagde til Herren: „Lad være med at anerkende deres røgelsesofre. Jeg har aldrig forurettet nogen af dem eller stjålet så meget som et æsel fra dem.”
NUM.16.16	Derpå sagde han til Kora: „Husk nu at komme tilbage i morgen sammen med dine tilhængere, så I kan træde frem for Herren sammen med Aron. 
NUM.16.17	Sørg for, at alle de 250 mænd kommer med hver deres røgelseskar. Du selv og Aron skal også komme med hver jeres røgelsesoffer.”
NUM.16.18	Næste dags morgen kom de med deres røgelseskar med ild i. Efter at de havde lagt røgelse på, stillede de sig op sammen med Moses og Aron ved åbenbaringsteltets indgang. 
NUM.16.19	I mellemtiden havde Kora fået en stor del af folket over på sin side, og nu stod de og ventede på, hvad der ville ske. Da viste Herrens herlighed sig for folket, 
NUM.16.20	og Herren sagde til Moses og Aron: 
NUM.16.21	„Træk jer væk fra dette folk, så jeg kan komme til at udrydde dem.”
NUM.16.22	Men Moses og Aron kastede sig ned for Herren med ansigtet mod jorden. „Åh Gud, du som er livets ophav,” bad de, „er det nødvendigt at slå hele folket ihjel på grund af en enkelt mands synd?”
NUM.16.23	Da svarede Herren: 
NUM.16.24	„Så sig til folket, at de, der befinder sig i nærheden af Koras, Datans og Abirams telte, skal fjerne sig langt væk.”
NUM.16.25	Så skyndte Moses sig hen til Datans og Abirams telte, og folkets ledere fulgte i hælene på ham. 
NUM.16.26	„Skynd jer at komme væk fra disse onde mænds telte,” advarede han de omkringstående. „I må ikke røre nogen af deres ejendele, for så mister I livet på grund af deres synd.”
NUM.16.27	Folket trak sig skyndsomt væk fra Koras, Datans og Abirams telte. Datan og Abiram kom ud og stillede sig foran døren til deres telte sammen med deres koner og børn.
NUM.16.28	Da sagde Moses til folket: „Nu skal I få at se, at jeg ikke er en selvbestaltet leder iblandt jer, men at det er Herren, som har sendt mig, for at jeg skal udføre den opgave, han har givet mig. 
NUM.16.29	Hvis disse mennesker dør en naturlig død som alle andre, så har Herren ikke udvalgt mig, 
NUM.16.30	men hvis Herren griber ind og lader jorden åbne sig, så den opsluger dem sammen med deres ejendele, og de ryger direkte ned i dødsriget, så er det bevis på, at disse mænd har forhånet Herren.”
NUM.16.31	Næppe var Moses færdig med at tale, før jorden revnede under dem 
NUM.16.32	og åbnede sig som et vældigt gab, og gabet opslugte de oprørske mænd, deres familier og deres ejendele, 
NUM.16.33	så de røg lige lukt ned i dødsriget. Jordens gab lukkede sig over dem, og dermed var de udryddet af folket. 
NUM.16.34	Men israelitterne flygtede skrækslagne ved lyden af deres skrig. De var bange for at lide samme skæbne.
NUM.16.35	I det samme fór der ild ud fra Herren og opbrændte de 250 mænd, der stod med deres røgelsesofre.
NUM.17.1	Da sagde Herren til Moses: 
NUM.17.2	„Sig til præsten Eleazar, Arons søn, at han skal rage røgelseskarrene ud af ilden og smide den brændende røgelse væk. Disse røgelseskar er hellige, 
NUM.17.3	også selv om de tilhørte oprørske mænd, der måtte dø for deres synd. Tag disse røgelseskar og sørg for, at de bliver hamret flade og brugt som beklædning på alteret. De er hellige, fordi de blev brugt i tjenesten for Herren. På alteret skal de tjene som en advarsel overfor israelitterne.”
NUM.17.4	Så tog præsten Eleazar de 250 røgelseskar af bronze, hamrede dem ud til plader og beklædte alteret med dem. 
NUM.17.5	Det blev en advarsel til Israels folk om, at ingen uindviede personer, der ikke var af Arons slægt, måtte brænde røgelse for Herren, for så ville det gå dem som Kora og hans tilhængere. Således blev den befaling, Herren havde givet Eleazar gennem Moses, ført ud i livet.
NUM.17.6	Men allerede næste dag begyndte folket igen at beklage sig overfor Moses og Aron: „Det er jer, vi kan takke for, at nogle af Herrens folk er blevet dræbt.”
NUM.17.7+NUM.17.8	Mens folket gav luft for deres utilfredshed overfor Moses og Aron, kom Herrens herligheds sky pludselig til syne over åbenbaringsteltet, og Moses og Aron vendte sig og gik hen til indgangen.
NUM.17.9+NUM.17.10	„Træk jer væk fra folket,” beordrede Herren dem, „så jeg kan komme til at udrydde dem.” Men Moses og Aron kastede sig ned med ansigtet mod jorden foran Herren. 
NUM.17.11	Derefter sagde Moses til Aron: „Skynd dig hen til alteret med dit røgelseskar. Læg gløder fra alteret i det, kom røgelse ovenpå og bær det rundt blandt folket, så der kan skaffes soning for dem, for Herren har i sin vrede sendt en plage over folket.”
NUM.17.12	Aron adlød Moses og skyndte sig rundt blandt folket for at skaffe dem soning, så den plage, der allerede var begyndt, kunne blive stoppet, 
NUM.17.13	og da Aron stillede sig mellem de døde og de levende, standsede plagen. 
NUM.17.14	Den dag døde 14.700 mennesker af plagen, ud over alle dem, der den foregående dag var døde sammen med Kora. 
NUM.17.15	Da plagen var standset, vendte Aron tilbage til Moses ved åbenbaringsteltets indgang.
NUM.17.16	Da sagde Herren til Moses: 
NUM.17.17	„Sig til Israels folk, at hver af de 12 stammeledere skal bringe dig en stav. Skriv så lederens navn på den stav, han kommer med. 
NUM.17.18	Arons navn skal skrives på den stav, der repræsenterer Levis stamme. 
NUM.17.19	Tag nu disse stave og læg dem foran pagtens ark i åbenbaringsteltet, hvorfra jeg kommunikerer med jer. 
NUM.17.20	En af stavene vil sætte skud, og det vil vise jer, hvem jeg har udvalgt til at tjene mig. Sådan vil jeg lukke munden på israelitterne, så jeg kan blive fri for deres evindelige klager.”
NUM.17.21	Derefter fortalte Moses folket, hvad Herren havde sagt, og hver af de 12 stammeledere kom med deres stav. Også Arons stav var med i bunken. 
NUM.17.22	Moses tog nu stavene og lagde dem for Herrens ansigt i det allerhelligste rum, 
NUM.17.23	og næste dag, da han kom tilbage, så han, at Arons stav ikke blot havde sat skud, men havde sat blomster og nu bar modne mandler.
NUM.17.24	Moses tog stavene med sig ud til de ventende israelitter. De kiggede på dem, og lederne tog hver deres stav, 
NUM.17.25+NUM.17.26	men Arons stav lagde Moses på Herrens befaling tilbage foran pagtens ark, for at den skulle være en påmindelse om folkets oprør og en advarsel om den dødsstraf, der ventede dem, hvis de igen satte sig op mod Moses og præsterne.
NUM.17.27+NUM.17.28	Men folkets beklagelser var stadig ikke forbi. „Hvordan kan vi undgå at dø,” sagde de, „hvis der er dødsstraf for at komme i nærheden af Herrens bolig? Det er ude med os.”
NUM.18.1	Da sagde Herren til Aron: „Jeg har overdraget tjenesten ved helligdommen til levitterne. Det er deres ansvar, hvis der sker et lovbrud under tjenesten. Men præstetjenesten er overdraget til dig og dine efterkommere, og sker der noget galt der, er det jer, der bliver krævet til ansvar. 
NUM.18.2	Levitterne skal hjælpe jer under præstetjenesten foran teltet med pagtens ark. 
NUM.18.3	Men når de udfører deres arbejde, må de under ingen omstændigheder røre direkte ved nogen af de hellige ting eller ved alteret. Gør de det, skal de dø—og det skal I også. 
NUM.18.4	Levitterne skal tage sig af åbenbaringsteltet og transportere det omkring, men ingen af de andre israelitter må hjælpe til med det arbejde.
NUM.18.5	Det er jer præster, som skal udføre tjenesten i selve helligdommen og ved alteret, så Israels folk ikke igen skal rammes af min vrede ved ikke at respektere præstetjenesten. 
NUM.18.6	Jeg har udvalgt levitterne til at hjælpe jer under jeres præstetjeneste i åbenbaringsteltet. De er en gave til jer fra Herren. 
NUM.18.7	Men du og dine efterkommere, som er mine præster, skal alene varetage altertjenesten. Det er kun jer, som har tilladelse til at gå ind bag forhænget til helligdommen, for I er mine præster. Enhver anden, der trænger ind i helligdommen, skal dø.”
NUM.18.8	Herren sagde videre til Aron: „Jeg giver jer præster jeres del af de offergaver, som folket bringer til mig. Denne ordning skal gælde for altid. 
NUM.18.9	I må få de dele af de hellige ofre, som ikke skal brændes på alteret, hvad enten det er afgrødeofre, syndofre eller skyldofre. 
NUM.18.10	I skal spise dem på et helligt sted, men kun mændene må spise dem. 
NUM.18.11	De offergaver, som svinges foran alteret, skal for altid tilhøre jer og jeres familier. Både mænd, kvinder og børn må spise af disse ofre—med undtagelse af dem, der er urene på det tidspunkt.
NUM.18.12	Det samme gælder for de høstofre, som folket bringer til mig—det første og bedste af deres olivenolie, nylavede vin, korn 
NUM.18.13	og frugter. De ofre må alle jeres familiemedlemmer få del i—med undtagelse af dem, der er urene på det tidspunkt. 
NUM.18.14	Alt hvad der tilhører mig, tilhører også jer. 
NUM.18.15	Alt det førstefødte blandt mennesker og dyr tilhører mig, og skal derfor tilhøre jer. Dog skal israelitterne løskøbe de førstefødte sønner og det førstefødte blandt alle urene dyr. 
NUM.18.16	I stedet for at bringe disse førstefødte sønner og urene dyr som offergaver, skal de en måned efter fødslen løskøbe dem med fem sølvstykker for hver.
NUM.18.17	Hvad de førstefødte blandt hornkvæget og småkvæget angår, kan de ikke løskøbes, men de skal ofres til mig. Deres blod skal stænkes på alteret, og deres fedt skal brændes som et lifligt offer til mig. 
NUM.18.18	Men kødet skal tilhøre jer—ligesom brystet og det højre lårstykke, der svinges foran alteret, tilhører jer. 
NUM.18.19	Alle de ofre, som folket bringer til mig ved at svinge dem foran alteret, skal tilhøre jer, og I og jeres familier må spise af dem. Dette er en permanent lov, en troskabspagt
NUM.18.20	Herren sagde videre til Aron: „I præster må ikke eje jord eller anden ejendom i landet. Hvad der tilhører mig, tilhører også jer. 
NUM.18.21	Men hvad levitterne angår, skal de modtage betaling for deres arbejde ved åbenbaringsteltet i form af den tiende, Israels folk bringer. De får nemlig heller ikke jord eller ejendom i landet.
NUM.18.22	Fra nu af skal israelitterne, med undtagelse af præsterne og levitterne, holde sig på afstand af åbenbaringsteltet. Gør de ikke det, skal de dø. 
NUM.18.23	Levitterne skal gøre tjeneste ved åbenbaringsteltet og hjælpe præsterne, men de må ikke få del i landets jord. Det skal være en fast ordning som varer fra slægt til slægt. 
NUM.18.24	I stedet for jord får de den tiende, som israelitterne bringer til mig.”
NUM.18.25	Herren sagde videre til Moses: 
NUM.18.26	„Sig til levitterne, at en tiendedel af den tiende, de modtager fra israelitterne, skal de give videre til mig. 
NUM.18.27+NUM.18.28+NUM.18.29+NUM.18.30	Det bliver deres ‚høstoffer’ og skal i mine øjne regnes på lige fod med de øvrige israelitters høstofre, der betales af det første korn fra tærskepladsen og den første vin, de producerer. Den skal bestå af den bedste del af de tiendegaver, som de modtager fra folket og denne tiende skal de overdrage til Aron som repræsentant for præsterne. 
NUM.18.31+NUM.18.32	Så længe levitterne sørger for at bringe den bedste del af den tiende, de selv modtager, videre til præsterne, må de spise resten, hvor de vil, sammen med deres familier, uden derved at pådrage sig skyld. Det er deres løn for det arbejde, de udfører ved åbenbaringsteltet. Men hvis de overtræder denne lov, skal de dø.”
NUM.19.1	Herren sagde til Moses og Aron: 
NUM.19.2	„Jeg giver jer følgende lovregel: Sig til Israels folk, at de skal komme med en rød kvie, som er uden skavanker og aldrig har været spændt i åg. 
NUM.19.3	Den skal overgives til præsten Eleazar, føres uden for lejren og slagtes, mens han ser på det. 
NUM.19.4	Så skal præsten dyppe sin finger i blodet og stænke det syv gange i retning af åbenbaringsteltet, 
NUM.19.5	hvorpå kvien skal brændes, mens han ser på det—både dens hud, kød, blod og indvolde skal brændes. 
NUM.19.6	Og han skal tage noget cedertræ, nogle isopgrene og noget skarlagenrødt garn og kaste det ind i ilden, mens kvien brændes.
NUM.19.7+NUM.19.8	Derefter skal både Eleazar og den mand, der brændte kvien, vaske deres tøj og bade, hvorefter de kan vende tilbage til lejren, men de er urene indtil aften. 
NUM.19.9	En mand, som ikke er uren, skal derefter samle kviens aske op, så den kan opbevares på et dertil indviet sted uden for lejren. Asken skal bruges til at blande i det vand, der benyttes som renselsesvand, for kvien er et syndoffer. 
NUM.19.10	Den mand, som samler kviens aske op, skal også vaske sit tøj, og han vil være uren indtil aften. Det her er en permanent lov, som skal gælde både for Israels folk og de fremmede, der bor iblandt dem.
NUM.19.11	Enhver, der rører ved et lig, er uren i syv dage. 
NUM.19.12+NUM.19.13	På den tredje og den syvende dag skal de lade sig rense med vand, hvori der er blandet aske fra den røde kvie. Hvis de ikke på den måde bliver renset, forbliver de urene. De gør dermed min bolig uren, og de skal udryddes, fordi der ikke blev stænket renselsesvand på dem. De blev aldrig renset for deres synd.
NUM.19.14	I tilfælde af at et menneske dør hjemme i sit telt, skal alle tilstedeværende og alle, der kommer ind i teltet, så længe den døde er der, være urene i syv dage. 
NUM.19.15	Enhver beholder i teltet, der ikke er tildækket med klæde eller låg, bliver også uren.
NUM.19.16	I tilfælde af at et menneske dør i krig, og nogen rører ved liget, mens det ligger på jorden, bliver vedkommende uren. Uanset hvad dødsårsagen er, gælder det samme: Den, der rører ved et lig, er uren i syv dage—ja, man bliver uren, bare man rører ved en knogle eller et gravsted.
NUM.19.17	Renselsesritualet for et menneske, der dør i sit telt, skal foregå på følgende måde: Først skal noget af asken fra den røde kvie, der blev bragt som syndoffer, drysses i en skål, og der skal hældes frisk vand over. 
NUM.19.18	Derefter skal en person, der ikke selv er uren, tage en isopgren, dyppe den i vandet og stænke det på selve teltet, de ting, der er i teltet, og de personer, som var til stede. På samme måde skal der stænkes renselsesvand på de personer, der på anden vis har været i kontakt med knogler, lig eller gravsteder. 
NUM.19.19	Dette ritual skal foretages på den tredje og den syvende dag, hvorefter de urene skal vaske deres tøj og bade. På den syvende aften er de så rene igen.
NUM.19.20	Men hvis de, der er urene, ikke ønsker at lade sig rense for deres synd, skal de udryddes, for de har gjort min helligdom uren. De blev aldrig renset. 
NUM.19.21	Dette er en permanent ordning. Den, som stænker renselsesvand på den urene, bliver selv uren og skal vaske sit tøj og være uren indtil aften. Det samme gælder for dem, der på en eller anden måde kommer i berøring med renselsesvandet. 
NUM.19.22	Alt hvad de urene rører ved bliver urent, og hvis nogen rører ved de urene ting, bliver de også urene indtil aften.”
NUM.20.1	Det var i årets første måned,
NUM.20.2+NUM.20.3	Der var næsten ingen vand på stedet, og derfor begyndte folket igen at klage til Moses og Aron. „Gid vi var døde, dengang Herren slog en masse israelitter ihjel,” jamrede de. 
NUM.20.4	„Hvorfor har I ført os ud i den her ørken? Var det bare, for at vi og vores dyr skulle dø? 
NUM.20.5	Hvorfor overtalte I os til at forlade Egypten for at føre os ud til det her gudsforladte sted? Hvad er der blevet af det frugtbare land med korn, figner, druer og granatæbler, som I lovede os? Vi er ved at dø af tørst.”
NUM.20.6	Da forlod Moses og Aron forsamlingen og gik hen til åbenbaringsteltets indgang, hvor de bøjede sig i støvet for Herren, og Herrens herlighed viste sig for dem.
NUM.20.7+NUM.20.8	„Tag Arons stav og kald folket sammen,” sagde Herren til Moses. „Mens de alle ser på det, skal du tale til klippen og befale den at give vand. Så vil der strømme vand ud fra klippen, og der bliver rigeligt til både folket og dyrene.”
NUM.20.9	Moses gjorde, som Herren havde sagt, og hentede staven fra dens plads foran pagtens ark. 
NUM.20.10	Så kaldte han og Aron folket sammen rundt om klippen. „Se her, I oprørske mennesker!” råbte Moses. „Tror I, vi kan skaffe vand til jer fra denne klippe?” 
NUM.20.11	Så løftede han staven og slog to gange på klippen, og vandet strømmede ud, så folket og dyrene kunne drikke, så meget de ville.
NUM.20.12	Men Herren sagde til Moses og Aron: „I havde åbenbart ikke tro nok til at gøre, nøjagtig som jeg sagde, og I tog tilmed selv æren over for folket. Jeg er en hellig Gud, som skal adlydes. Nu får I ikke æren af at føre folket ind i det land, jeg har lovet dem.”
NUM.20.13	Man kaldte stedet Meribas
NUM.20.14	Mens de opholdt sig ved Kadesh, sendte Moses bud til Edoms
NUM.20.15	siden vores forfædre kom til Egypten og slog sig ned i landet, hvor de blev gjort til slaver. 
NUM.20.16	Men i vores nød råbte vi til Herren, og han sendte sin engel for at befri os fra slaveriet i Egypten. For øjeblikket befinder vi os ved Kadesh ved grænsen til jeres land, 
NUM.20.17	og vi beder om tilladelse til at rejse gennem landet. Vi skal nok gå uden om jeres marker og vingårde—ikke engang jeres brønde vil vi tage vand af. Vi lover at holde os til Kongevejen
NUM.20.18	Men Edoms konge svarede: „Hold jer væk fra mit land, ellers sender jeg hæren imod jer.”
NUM.20.19	„Jamen, vi lover at holde os til landevejen,” protesterede de israelitiske sendebud. „Vi lover også, at hvis nogen af os eller vores kvæg kommer til at drikke af jeres vand, betaler vi for det. Vi ønsker ikke at være til ulejlighed, men vil bare gerne have lov til at rejse igennem jeres land.”
NUM.20.20	Men Edoms konge var ubøjelig. „I får ikke lov at rejse igennem mit land,” gentog han og gav befaling om at mobilisere hæren til at holde vagt ved grænsen. 
NUM.20.21+NUM.20.22	Det blev afslutningen på den diskussion: Edomitternes konge holdt stædigt fast ved sit afslag, og derfor måtte Israels folk opgive at tage den vej.
NUM.20.23	Ved Hors bjerg nær ved grænsen til Edom sagde Herren til Moses og Aron: 
NUM.20.24	„Tiden er kommet, hvor Aron skal dø. Han får ikke lov at komme ind i det land, jeg har lovet Israels folk, for I var begge ulydige imod mig ved Meribas vand.
NUM.20.25	Moses skal føre Aron og hans søn Eleazar op på Hors bjerg, 
NUM.20.26	og dér skal han tage Arons præstedragt af ham og give hans søn Eleazar den på, hvorefter Aron skal dø.”
NUM.20.27	Moses adlød Herren, og mens folket fulgte dem med øjnene, gik de tre mænd op på Hors bjerg. 
NUM.20.28	Da de nåede toppen, tog Moses præstedragten af Aron og gav Eleazar den på, hvorefter Aron døde oppe på bjerget. Moses og Eleazar gik så ned igen, 
NUM.20.29	og da folket hørte, at Aron var død, sørgede de over ham i 30 dage.
NUM.21.1	Da kongen af Arad i Negev hørte, at israelitterne kom op ad vejen mod Atarim, samlede han sin hær og angreb dem, og det lykkedes ham at tage en del af dem til fange. 
NUM.21.2	Da lovede Israels folk højt og helligt Herren, at hvis han ville hjælpe dem med at besejre kongen af Arad og hans hær, ville de totalt udslette alle de kanaʼanæiske byer i området uden at tage noget bytte til sig selv. 
NUM.21.3	Herren hørte deres bøn og gav dem sejr over kanaʼanæerne, så alle byerne og deres indbyggere blev udslettet. Stedet er siden kendt under navnet Horma.
NUM.21.4	Derfra vendte israelitterne tilbage til Hors bjerg, hvorefter de fortsatte ad vejen mod Det Røde Hav i en bue uden om Edom. Men undervejs blev de utålmodige, 
NUM.21.5	og de begyndte atter at kritisere både Gud og Moses. „Hvorfor førte du os ud af Egypten?” klagede de. „Var det for at lade os dø her i ørkenen? Her er jo hverken vand eller mad—og vi er trætte af den evindelige manna.”
NUM.21.6	Da sendte Herren giftslanger imod dem, og mange blev bidt og døde.
NUM.21.7	Nu kom folket til Moses og sagde: „Vi har syndet ved at gøre oprør mod dig og Herren. Bed Herren om at fjerne slangerne fra os.” Da gik Moses i forbøn for folket, 
NUM.21.8	og Herren sagde Moses: „Lav en slange af kobber
NUM.21.9	Så lavede Moses en kobberslange og satte den op på en stang. Og alle, som så hen på den, når de var blevet bidt af en slange, reddede livet.
NUM.21.10	Derefter rejste Israels folk videre og slog lejr ved Obot. 
NUM.21.11	Fra Obot tog de til Ijje-ha-Abarim i ørkenen umiddelbart øst for Moab, 
NUM.21.12	og videre til Zereddalen, hvor de igen slog lejr. 
NUM.21.13	Fra Zereddalen rejste de videre mod nord til det øde område på den anden side af Arnonfloden ved grænsen til amoritternes land. Arnonfloden danner grænse mellem moabitterne og amoritterne. 
NUM.21.14	„Bogen om Herrens krige” nævner byen Vaheb med dens bække i Sufaområdet i Arnonflodens kløft, 
NUM.21.15	som strækker sig langs grænsen til Moab helt til byen Ar.
NUM.21.16	Derfra rejste israelitterne til Beʼer.
NUM.21.17+NUM.21.18	Episoden står beskrevet i følgende sang:
NUM.21.17+NUM.21.18	„Du ældgamle brønd, hvor kilden fremsprang,
NUM.21.17+NUM.21.18	vi viser vor glæde ved at synge en sang.
NUM.21.17+NUM.21.18	Denne brønd lod stormænd grave,
NUM.21.17+NUM.21.18	fyrster med scepter og herskerstave.”
NUM.21.17+NUM.21.18	Så forlod de ørkenen og fortsatte gennem Mattana, 
NUM.21.19	Nahaliel og Bamot 
NUM.21.20	og videre gennem dalen i Moabs højland, hvorfra man kan se ørkenen og Pisgas bjergtinder længere borte.
NUM.21.21	Da sendte Israel følgende budskab til amoritterkongen Sihon: 
NUM.21.22	„Giv os tilladelse til at rejse igennem dit land. Vi lover, at vi ikke vil nedtrampe jeres marker og vingårde eller drikke jeres vand, men holde os på Kongevejen, så længe vi er i jeres land.”
NUM.21.23	Men kong Sihon gav dem ikke lov. I stedet samlede han sin hær og rykkede ud mod israelitterne i ørkenen. Ved Jahatz mødtes de to hære, 
NUM.21.24	og Israel huggede amoritterne ned. Derefter besatte de området fra Arnonfloden i syd til Jabbokfloden mod nord og ud til ammonitternes område mod øst, men ikke længere, for ammonitternes grænse var stærkt befæstet.
NUM.21.25+NUM.21.26	Israelitterne indtog således amoritternes byer, og de slog sig ned i disse byer, også i Heshbon, kong Sihons residensby, og i området op til Arnonfloden, der tidligere havde tilhørt moabitterne, men som kong Sihon havde erobret. 
NUM.21.27+NUM.21.28+NUM.21.29+NUM.21.30	Den gamle digter udtrykker det sådan:
NUM.21.27+NUM.21.28+NUM.21.29+NUM.21.30	„Kom til Heshbon, Sihons by
NUM.21.27+NUM.21.28+NUM.21.29+NUM.21.30	som nu bygges op på ny.
NUM.21.27+NUM.21.28+NUM.21.29+NUM.21.30	Ild fór ud fra Heshbon,
NUM.21.27+NUM.21.28+NUM.21.29+NUM.21.30	flammer skød frem fra Sihon.
NUM.21.27+NUM.21.28+NUM.21.29+NUM.21.30	Moabs byer gik op i røg,
NUM.21.27+NUM.21.28+NUM.21.29+NUM.21.30	Arnons fjelde, hver en høj.
NUM.21.27+NUM.21.28+NUM.21.29+NUM.21.30	Moabitter, nu er det forbi
NUM.21.27+NUM.21.28+NUM.21.29+NUM.21.30	med jeres Kemosh-afguderi.
NUM.21.27+NUM.21.28+NUM.21.29+NUM.21.30	Han sendte jo jer alle på flugt,
NUM.21.27+NUM.21.28+NUM.21.29+NUM.21.30	kvinder blev fanger—åh, hvor smukt!
NUM.21.27+NUM.21.28+NUM.21.29+NUM.21.30	Men vi erobredʼ Heshbon,
NUM.21.27+NUM.21.28+NUM.21.29+NUM.21.30	indtog landet op til Dibon.
NUM.21.27+NUM.21.28+NUM.21.29+NUM.21.30	Vi dræbte dem helt til Nofa
NUM.21.27+NUM.21.28+NUM.21.29+NUM.21.30	som ligger tæt ved Medeba.”
NUM.21.31+NUM.21.32	Mens Israels folk opholdt sig i amoritternes land, sendte Moses nogle spioner ud for at undersøge, hvordan han lettest kunne indtage byen Jazer. Derefter angreb de byen og de omkringliggende landsbyer, og amoritterne måtte flygte.
NUM.21.33	Derefter satte de kursen nordpå mod Bashan, hvor kong Og straks mobiliserede sin hær og rykkede ud mod dem ved byen Edrei. 
NUM.21.34	Men Herren sagde til Moses: „Du skal ikke være bange. Jeg vil udlevere kongen og hans hær og hans land til dig. Du skal gøre med ham, som du gjorde med amoritternes kong Sihon af Heshbon.” 
NUM.21.35	Og ganske rigtigt: Israelitterne sejrede og dræbte kong Og, hans sønner og hans hær, så der ikke var en eneste overlevende tilbage. Således lykkedes det israelitterne at erobre hele området.
NUM.22.1	Israelitterne brød op fra Bashan og tog sydpå igen. Da de nåede Moabs højslette øst for Jordanfloden over for Jeriko, slog de lejr der. 
NUM.22.2+NUM.22.3+NUM.22.4	På det tidspunkt var Balak, en søn af Zippor, konge over Moab. Da han blev klar over, hvor talrige israelitterne var, og hvordan de havde udryddet amoritterne, blev både han og hans folk skrækslagne. Balak klagede sin nød til midjanitternes ledere: „Denne enorme menneskemængde vil gøre det fuldstændig af med os, som når en stor flok køer spiser græsset på marken rub og stub.”
NUM.22.5+NUM.22.6	Derpå sendte Balak bud til Bileam, Beors søn, der boede i Petor
NUM.22.7	Kong Balaks sendebud, nogle af de mest betroede moabitiske og midjanitiske ledere, havde penge med for at betale Bileam for hans tjeneste. Da de nåede frem, satte de straks Bileam ind i situationen. 
NUM.22.8	„Bliv her i nat,” sagde Bileam, „så skal jeg i morgen fortælle jer, hvad Herren til den tid har sagt til mig.” Så blev de der natten over.
NUM.22.9	Samme nat viste Gud sig for Bileam og spurgte: „Hvem er de mænd, der er hos dig?” 
NUM.22.10	„De kommer fra kong Balak af Moab,” svarede han. 
NUM.22.11	„Kongen siger, at et mægtigt folk fra Egypten er på vej mod hans land, og han har bedt mig komme og forbande dem, så han kan få held til at besejre dem.” 
NUM.22.12	„Følg ikke med dem,” sagde Gud. „Du må ikke forbande dem, for jeg har velsignet dem.”
NUM.22.13	Næste morgen sagde Bileam til sendebudene: „I må hellere vende hjem, for Herren siger, at jeg ikke må følge med jer.”
NUM.22.14	Sendebudene vendte så tilbage til kong Balak med uforrettet sag. 
NUM.22.15	Men Balak gav ikke op. Han sendte endnu flere af sine mest betroede ledere af sted. 
NUM.22.16+NUM.22.17	Da de nåede frem, sagde de: „Kong Balak beder dig inderligt om at komme. Han lover dig store æresbevisninger og en god betaling. Ja, han vil give dig hvad som helst, du forlanger—bare du vil komme og forbande disse mennesker.” 
NUM.22.18	Men Bileam svarede: „Om han så giver mig et helt palads fuldt af guld og sølv, har jeg ikke magt til at handle imod Herren min Guds vilje. 
NUM.22.19	Men bliv her i nat—så skal jeg finde ud af, om Herren har noget at tilføje til det, han allerede har sagt.” 
NUM.22.20	Samme nat sagde Gud til Bileam: „Når du er så opsat på at følge med disse mænd, så gør det bare—men du må ikke gøre andet end det, jeg siger til dig.”
NUM.22.21	Næste morgen sadlede Bileam sit æsel og fulgte med sendebudene tilbage. 
NUM.22.22	Men Gud var vred over, at Bileam var så forhippet på at tage af sted—og derfor sendte han en engel i forvejen for at blokere vejen. Da Bileam og hans to tjenere nu kom ridende, 
NUM.22.23	fik Bileams æsel pludselig øje på Herrens engel, der stod på vejen med draget sværd. Æslet drejede straks fra vejen og gik ind over marken, men Bileam slog æslet og tvang det tilbage på vejen. 
NUM.22.24	Så stillede Herrens engel sig længere fremme på et sted, hvor vejen løb mellem to vingårdsmure. 
NUM.22.25	Da æslet så englen, der blokerede vejen, prøvede det at klemme sig forbi langs muren, og Bileams ene fod kom i klemme. Endnu en gang slog han på æslet. 
NUM.22.26	Herrens engel stillede sig nu længere fremme på vejen på et sted, der var så snævert, at æslet umuligt kunne komme uden om englen. 
NUM.22.27	Så lagde æslet sig ned på vejen.
NUM.22.27	Nu blev Bileam rasende. Han slog æslet værre end før, 
NUM.22.28	men i det samme gav Herren æslet mund og mæle. „Hvad har jeg gjort, siden du nu har slået mig tre gange?” sagde æslet. 
NUM.22.29	„Du har gjort mig til grin,” hvæsede Bileam. „Hvis jeg havde haft mit sværd med mig, havde jeg slået dig ihjel på stedet.” 
NUM.22.30	„Du kender min trofasthed,” fortsatte æslet. „Har jeg før været ulydig imod dig?” „Nej,” indrømmede Bileam.
NUM.22.31	I det samme åbnede Herren Bileams øjne, så han fik øje på englen, der stod med draget sværd på vejen. Da kastede Bileam sig til jorden. 
NUM.22.32	„Hvorfor slog du dit eget æsel så voldsomt?” spurgte englen. „Det var jo mig, der stod i vejen for at standse dig, fordi du var mere opsat på at gøre din egen vilje end Guds vilje. 
NUM.22.33	Tre gange så æslet mig og veg tilbage. Det blev din redning, for var det ikke sket, havde jeg for længst slået dig ihjel og ladet æslet leve.”
NUM.22.34	Da indrømmede Bileam: „Jeg har syndet. Jeg vidste ikke, at det var dig, der forsøgte at standse mig. Jeg vil straks vende om, hvis jeg har handlet forkert.” 
NUM.22.35	Herrens engel svarede: „Følg bare med mændene, men du må kun sige det, jeg giver dig lov til at sige.” Så fortsatte Bileam rejsen.
NUM.22.36	Da kong Balak fik at vide, at Bileam var på vej, forlod han byen og gik ham i møde ved landegrænsen langs Arnonfloden. 
NUM.22.37	„Hvorfor kom du ikke med det samme, da jeg sendte bud efter dig?” spurgte han Bileam. „Tror du ikke, jeg har råd til at belønne dig rigeligt?” 
NUM.22.38	„Nu er jeg her,” svarede Bileam. „Men jeg kan ikke sige andet end det, Gud giver mig lov at sige.” 
NUM.22.39	Så fulgte Bileam med kongen til Kirjat-Hutzot, 
NUM.22.40	hvor kong Balak ofrede køer og får og gav noget af kødet til Bileam og hans ledsagere. 
NUM.22.41	Næste morgen førte Balak så Bileam op på toppen af Bamot-Baʼal, hvorfra de kunne se ud over hele
NUM.23.1	Da sagde Bileam til kongen: „Byg syv altre her og bring mig syv tyre og syv væddere.” 
NUM.23.2	Balak adlød, hvorefter de i fællesskab ofrede en tyr og en vædder på hvert af de syv altre.
NUM.23.3	Bileam sagde nu til kongen: „Bliv stående her ved dine brændofre, så vil jeg gå hen og prøve at få Herren i tale. Bagefter skal jeg fortælle dig, hvad Herren siger.” Så gik han op på en nøgen klippetop, 
NUM.23.4	og Herren mødte ham dér. Bileam sagde til Herren: „Jeg har bygget syv altre og ofret en tyr og en vædder på hvert alter.” 
NUM.23.5	Da gav Herren Bileam et budskab til kong Balak.
NUM.23.6	Så vendte Bileam tilbage til kongen, der stod ved sine brændofre sammen med de moabitiske ledere. 
NUM.23.7	Det budskab, Herren havde givet ham, lød som følger:
NUM.23.7	„Fra Aram lod Balak mig hente,
NUM.23.7	han sendte bud fra østlandets bjerge:
NUM.23.7	‚Kom og forband Jakob,
NUM.23.7	nedkald Guds vrede over Israel.’
NUM.23.8	Kan jeg mon forbande, når Gud ikke vil,
NUM.23.8	nedkalde vrede, uden at Herren er vred?
NUM.23.9	Jeg ser dem fra min udkigspost,
NUM.23.9	fra bjergene skuer mit øje dem:
NUM.23.9	De er et udvalgt folk,
NUM.23.9	udskilt fra andre nationer.
NUM.23.10	Jakobs slægt kan ikke tælles,
NUM.23.10	Israels folk er som sand på stranden.
NUM.23.10	Det er et gudfrygtigt folk,
NUM.23.10	gid jeg må leve og dø som dem.”
NUM.23.11	„Hvad i alverden er det, du siger?” udbrød kong Balak. „Bad jeg dig ikke om at forbande mine fjender? Hvorfor velsigner du dem så i stedet for?”
NUM.23.12	Bileam svarede: „Kan jeg gøre andet end at gentage, hvad Herren har sagt til mig?”
NUM.23.13	„Nuvel,” sagde Balak, „følg med hen til et andet sted, hvor vi kun kan se en mindre del af folket. Dem kan du i det mindste forbande for mig.” 
NUM.23.14	Så førte Balak ham op til udkigsstedet på toppen af Pisgas bjerg. Her byggede han igen syv altre og ofrede en tyr og en vædder på hvert alter.
NUM.23.15	Derefter sagde Bileam til kongen: „Bliv stående her ved dit brændoffer, mens jeg går hen og prøver at få Herren i tale.” 
NUM.23.16	Da talte Herren til Bileam og gav ham et budskab til Balak, 
NUM.23.17	hvorpå Bileam vendte tilbage til kongen og de moabitiske ledere, der stod rundt om altrene.
NUM.23.17	„Nå, hvad sagde Herren så?” spurgte kongen ivrigt. 
NUM.23.18	Bileam svarede:
NUM.23.18	„Hør godt efter, kong Balak,
NUM.23.18	spids dine ører, Zippors søn.
NUM.23.19	Gud er ikke som mennesker, der lyver,
NUM.23.19	han skifter ikke mening, som vi gør.
NUM.23.19	Når han siger noget, så gør han det.
NUM.23.19	Han holder, hvad han lover.
NUM.23.20	Når han har befalet at velsigne,
NUM.23.20	kan jeg ikke andet end velsigne.
NUM.23.21	I Jakobs lejr lider man ingen nød,
NUM.23.21	ingen ulykke rammer Israels folk.
NUM.23.21	For Herren, deres Gud, er med dem,
NUM.23.21	de hylder ham som deres konge.
NUM.23.22	Gud førte dem ud af Egypten,
NUM.23.22	han gav dem styrke som en vildokse.
NUM.23.23	Forbandelser preller af på Jakob,
NUM.23.23	trolddom har ingen magt over Israel.
NUM.23.23	Nu siger folkeslagene om Israel:
NUM.23.23	‚Se, hvad Gud har gjort for sit folk.’
NUM.23.24	Det er et folk, der rejser sig som en løve,
NUM.23.24	som en hanløve, der jager sit bytte.
NUM.23.24	De hviler sig først, efter at de har spist,
NUM.23.24	og når de har drukket de dræbtes blod.”
NUM.23.25	Da udbrød kong Balak: „Hvis du ikke vil forbande dem, så kunne du i det mindste lade være med at velsigne dem.” 
NUM.23.26	„Kan jeg gøre andet end at gentage, hvad Herren har sagt til mig?” svarede Bileam. 
NUM.23.27	„Nuvel,” sagde Balak, „følg med hen til et tredje sted. Måske Gud går med til, at du forbander dem fra det sted.”
NUM.23.28	Så førte kong Balak ham op på toppen af Peors bjerg, hvorfra de kunne se ud over ørkenen, 
NUM.23.29	og Bileam opfordrede igen kongen til at bygge syv altre og tilberede syv tyre og syv væddere som brændofre. 
NUM.23.30	Kongen adlød Bileam og ofrede en tyr og en vædder på hvert alter.
NUM.24.1	Nu stod det klart for Bileam, at Herren ønskede at velsigne Israel. Derfor gik han ikke afsides som før for at få Herren i tale. I stedet kastede han et blik ud over ørkenen, 
NUM.24.2	hvor folket havde slået lejr stamme for stamme. Da kom Guds Ånd over ham, 
NUM.24.3	og han kom med følgende budskab:
NUM.24.3	„Således siger Bileam, Beors søn,
NUM.24.3	manden, der ser med lukkede øjne,
NUM.24.4	manden, som hører Guds stemme,
NUM.24.4	kender den Højestes hemmeligheder,
NUM.24.4	manden, som skuer syner fra den Almægtige,
NUM.24.4	hensunket med sit indre øje vidt åbent:
NUM.24.5	Hvor er dine telte smukke, Israel,
NUM.24.5	dine boliger er skønne at se på.
NUM.24.6	Som frodige planter i en frugtbar dal,
NUM.24.6	som velvandede haver ved flodens bred,
NUM.24.6	som agaver, plantet af Herren selv,
NUM.24.6	som cedertræer, plantet ved vandløb.
NUM.24.7	Vand har de i overflod,
NUM.24.7	rigeligt til at vande deres korn.
NUM.24.7	Deres konge er mægtigere end Agag,
NUM.24.7	hans kongerige uden sidestykke.
NUM.24.8	Gud førte dem ud af Egypten,
NUM.24.8	han gav dem styrke som vildoksen.
NUM.24.8	De opæder de folk, som står dem i vejen,
NUM.24.8	skyder dem med pile, knuser deres knogler.
NUM.24.9	Som en sejrende løve lægger de sig til ro.
NUM.24.9	Hvem vover at vække deres vrede?
NUM.24.9	Velsignet er den, der velsigner dig.
NUM.24.9	Forbandet er den, der forbander dig.”
NUM.24.10	Kong Balak blev nu så rasende på Bileam, at han knyttede næverne og skreg: „Jeg sendte bud efter dig, for at du skulle forbande mine fjender, og i stedet har du nu velsignet dem tre gange! 
NUM.24.11	Nu kan det være nok! Forsvind med dig. Rejs hjem til dit eget land. Jeg havde tænkt at lønne dig rigeligt, men det har Herren nu forhindret.”
NUM.24.12	Bileam svarede: „Jeg fortalte for længst dine sendebud, 
NUM.24.13	at om du så gav mig et helt palads fuldt af guld og sølv, kunne jeg ikke modsætte mig Herrens vilje eller lave om på den. Jeg sagde udtrykkeligt, at jeg ikke kunne sige andet end det, Herren gav mig at sige. 
NUM.24.14	Ja, nu vil jeg vende hjem til mit folk, men først vil jeg lade dig vide, hvad dette folk skal gøre ved dit folk i tiden, der kommer.”
NUM.24.15	Og Bileam fremkom med følgende profeti:
NUM.24.15	„Således siger Bileam, Beors søn,
NUM.24.15	manden, der ser med lukkede øjne,
NUM.24.16	manden, som hører Guds stemme,
NUM.24.16	og kender den Højestes hemmeligheder,
NUM.24.16	manden, som skuer syner fra den Almægtige,
NUM.24.16	hensunket med sit indre øje vidt åbent:
NUM.24.17	Jeg ser ham komme—dog ikke endnu.
NUM.24.17	Jeg skuer ham i det fjerne.
NUM.24.17	En stjerne stiger op fra Jakob,
NUM.24.17	en konge fremstår fra Israel.
NUM.24.17	Han knuser begge Moabs flanker,
NUM.24.17	tilintetgør alle Sets sønner.
NUM.24.18	Edom bliver underlagt Israel,
NUM.24.18	Seirs land bliver dets ejendom.
NUM.24.18	Israel skal vokse sig stærk,
NUM.24.18	Guds folk skal kue sine fjender.
NUM.24.19	En hersker skal fremstå fra Jakob,
NUM.24.19	han udrydder de overlevende i byen.”
NUM.24.20	Da vendte Bileam sig mod amalekitternes land og fortsatte:
NUM.24.20	„Først var amalekitterne en stormagt,
NUM.24.20	men de går undergangen i møde til sidst.”
NUM.24.21	Derefter vendte han sig i retning af kenitternes land og sagde:
NUM.24.21	„Du stoler på din stærke borg,
NUM.24.21	din rede er bygget på bjergets top.
NUM.24.22	Men jeres land bliver ødelagt,
NUM.24.22	når assyrerne fører jer bort i eksil.”
NUM.24.23	Bileams sidste budskab lød:
NUM.24.23	„Hvem kan bestå, når Gud sender sin hær?
NUM.24.24	Skibe skal komme fra grækernes
NUM.24.24	de kuer både assyrerne og hebræerne.
NUM.24.24	Men derefter går de selv til grunde.”
NUM.24.25	Så skiltes Bileam og kong Balak og drog hver til sit.
NUM.25.1	Mens israelitterne lå i lejr i Shittim,
NUM.25.2	Det skete ved, at pigerne inviterede dem med til de fester, de holdt for deres afguder, og det førte til, at mændene ikke bare spiste afgudsofferkød, men deltog åbenlyst i afgudsdyrkelsen med dertil hørende utugt.
NUM.25.3	Inden længe begyndte mange af israelitterne at dyrke moabitternes gud, Baʼal-Peor. Da sendte Herren i sin vrede en plage over folket, 
NUM.25.4	og han sagde til Moses: „Kald folkets ledere sammen og lad alle de ansvarlige blive henrettet og hængt op i solen foran mit telt, så min vrede ikke skal udslette hele folket.” 
NUM.25.5	Så gav Moses folkets ledere følgende besked: „De af jeres folk, der er begyndt at dyrke Baʼal-Peor, skal I henrette.”
NUM.25.6	En af de israelitiske mænd var fræk nok til at tage en af de midjanitiske piger med ind i sit telt nær ved midten af lejren, hvor Moses og folket stod grædende og sørgede foran indgangen til åbenbaringsteltet. 
NUM.25.7	En ung mand ved navn Pinehas, søn af ypperstepræsten Eleazar, opdagede det, sprang op, greb et spyd 
NUM.25.8	og fulgte efter dem ind i teltet, hvor han jog spyddet gennem mandens krop og ind i pigens mave. Da standsede plagen, 
NUM.25.9	som indtil da havde kostet 24.000 mennesker livet.
NUM.25.10	Herren sagde nu til Moses: 
NUM.25.11	„Du kan takke Pinehas for at plagen standsede, for han forstod min harme og afværgede, at min vrede gjorde yderligere indhug iblandt jer. 
NUM.25.12+NUM.25.13	Fordi han handlede i nidkærhed for Gud, og fordi han derved skaffede soning for Israels folk, lover jeg ham og hans efterkommere, at de altid skal være mine præster.”
NUM.25.14	Den mand, som blev dræbt sammen med den midjanitiske pige, hed Zimri. Han var søn af Salu, som var en af lederne i Simeons stamme. 
NUM.25.15	Pigens navn var Kozbi. Hun var datter af en midjanitisk fyrste ved navn Zur.
NUM.25.16+NUM.25.17	„Du skal udrydde midjanitterne,” sagde Herren til Moses, 
NUM.25.18	„for de forførte jer ved at lokke jer bort fra mig og få jer til at dyrke deres afguder i stedet. Det, der skete med Kozbi, som døde den dag, plagen brød løs på grund af Baʼal-Peor, er et eksempel på, hvad der vil ske med hele det midjanitiske folk.”
NUM.25.19	Efter at plagen var standset,
NUM.26.1	sagde Herren til Moses og præsten Eleazar, Arons søn: 
NUM.26.2	„Lav en optælling over samtlige israelitiske mænd over 20 år, så I ved, hvor mange våbenføre mænd hver enkelt stamme og slægt kan bidrage med.” 
NUM.26.3+NUM.26.4	Så optalte Moses og Eleazar folket, mens de lå i lejr på Moabs sletter ved Jordanfloden over for Jeriko. Her følger resultatet af denne anden mønstring, stamme for stamme, slægt for slægt:
NUM.26.5	Først Rubens stamme (Ruben var jo Jakobs førstefødte søn): Stammen bestod af følgende slægter, opkaldt efter Rubens sønner: hanokitterne opkaldt efter Hanok; palluitterne opkaldt efter Pallu; 
NUM.26.6	hesronitterne opkaldt efter Hesron; karmitterne opkaldt efter Karmi. 
NUM.26.7	Fra Rubens slægter mønstredes der 43.730 våbenføre mænd.
NUM.26.8	Eliab, der var søn af Pallu, 
NUM.26.9	havde tre sønner: Nemuel, Datan og Abiram. Det var Datan og Abiram, der sammen med Kora gjorde oprør imod Moses og Aron—ja, imod Herren selv. 
NUM.26.10	Derfor åbnede jorden sit gab og opslugte dem, så de sammen med de 250 mænd, der blev brændt op af Herrens ild, blev til skræk og advarsel for hele folket. 
NUM.26.11	Koras slægt uddøde dog ikke.
NUM.26.12	Dernæst Simeons stamme, som bestod af følgende slægter, opkaldt efter Simeons sønner: nemuelitterne opkaldt efter Nemuel; jaminitterne opkaldt efter Jamin; jakinitterne opkaldt efter Jakin; 
NUM.26.13	zerahitterne opkaldt efter Zerach; shaulitterne opkaldt efter Shaul. 
NUM.26.14	Fra Simeons slægter mønstredes i alt 22.200 mand.
NUM.26.15	Gads stamme bestod af følgende slægter, opkaldt efter Gads sønner: zefonitterne opkaldt efter Zefon; haggitterne opkaldt efter Haggi; shunitterne opkaldt efter Shuni; 
NUM.26.16	oznitterne opkaldt efter Ozni; eritterne opkaldt efter Eri; 
NUM.26.17	aroditterne opkaldt efter Arod; arelitterne opkaldt efter Areli. 
NUM.26.18	Fra Gads slægter i alt 40.500 mand.
NUM.26.19	Dernæst Judas stamme: Judas sønner Er og Onan, der døde i Kanaʼan, er ikke medregnet. 
NUM.26.20	Stammens slægter er opkaldt efter Judas øvrige sønner: shelanitterne opkaldt efter Shela; peretzitterne opkaldt efter Peretz; zerahitterne opkaldt efter Zerach. 
NUM.26.21	Peretzitterne var yderligere opdelt i hesronitterne, opkaldt efter Hesron, og hamulitterne, opkaldt efter Hamul, begge sønner af Peretz. 
NUM.26.22	Fra Judas slægter i alt 76.500 mand.
NUM.26.23	Issakars stamme bestod af følgende slægter, opkaldt efter Issakars sønner: tolaitterne opkaldt efter Tola; punitterne opkaldt efter Pua; 
NUM.26.24	jashubitterne opkaldt efter Jashub; shimronitterne opkaldt efter Shimron. 
NUM.26.25	Fra Issakars slægter i alt 64.300 mand.
NUM.26.26	Zebulons stamme bestod af følgende slægter, opkaldt efter Zebulons sønner: sereditterne opkaldt efter Sered; elonitterne opkaldt efter Elon; jaleʼelitterne opkaldt efter Jaleʼel. 
NUM.26.27	Fra Zebulons slægter i alt 60.500 mand.
NUM.26.28	To stammer udsprang fra Josefs to sønner: Manasse og Efraim. 
NUM.26.29	Manasses stamme bestod af makiritterne, opkaldt efter Manasses søn Makir, og gileaditterne, opkaldt efter Makirs søn Gilead. 
NUM.26.30	Gileaditterne var opdelt i følgende slægter: iezritterne opkaldt efter Iezer; helekitterne opkaldt efter Helek; 
NUM.26.31	asrielitterne opkaldt efter Asriel; shekemitterne opkaldt efter Shekem; 
NUM.26.32	shemidaitterne opkaldt efter Shemida; heferitterne opkaldt efter Hefer. 
NUM.26.33	Hefers søn Zelofhad havde ingen sønner, men fem døtre ved navn Mala, Noa, Hogla, Milka og Tirtza. 
NUM.26.34	Fra Manasses slægter var der i alt 52.700 mand.
NUM.26.35	Efraims stamme bestod af følgende slægter, opkaldt efter Efraims sønner: shutelaitterne opkaldt efter Shutela; bekeritterne opkaldt efter Beker; tahanitterne opkaldt efter Tahan. 
NUM.26.36	Shutela fik sønnen Eran, hvorfra eranitterne stammer. 
NUM.26.37	Fra Efraims slægter var der i alt 32.500 mand.
NUM.26.38	Benjamins stamme bestod af følgende slægter, opkaldt efter Benjamins sønner: belaitterne opkaldt efter Bela; ashbelitterne opkaldt efter Ashbel; ahiramitterne opkaldt efter Ahiram; 
NUM.26.39	shufamitterne opkaldt efter Shufam; hufamitterne opkaldt efter Hufam. 
NUM.26.40	Bela fik sønnerne Ard og Naʼaman, hvorfra arditterne og naʼamitterne stammer. 
NUM.26.41	Fra Benjamins slægter var der i alt 45.600 mand.
NUM.26.42+NUM.26.43	Dans stamme bestod af shuhamitterne, opkaldt efter Shuham,
NUM.26.44	Ashers stamme bestod af følgende slægter, opkaldt efter Ashers sønner: jimnitterne opkaldt efter Jimna; jishvitterne opkaldt efter Jishvi; beriaitterne opkaldt efter Beria. 
NUM.26.45	Følgende slægter stammer fra Berias sønner Heber og Malkiel: heberitterne og malkielitterne. 
NUM.26.46	Asher havde en datter ved navn Sera. 
NUM.26.47	Fra Ashers slægter var der i alt 53.400 mand.
NUM.26.48	Naftalis stamme bestod af følgende slægter, opkaldt efter Naftalis sønner: jahtzeʼelitterne opkaldt efter Jahtzeʼel; gunitterne opkaldt efter Guni; 
NUM.26.49	jetzeritterne opkaldt efter Jetzer; shillemitterne opkaldt efter Shillem. 
NUM.26.50	Fra Naftalis slægter i alt 45.400 mand.
NUM.26.51	Det samlede antal våbenføre israelitiske mænd over 20 år var altså 601.730.
NUM.26.52+NUM.26.53+NUM.26.54	Derefter sagde Herren til Moses: „Du skal fordele landet mellem stammerne i forhold til stammernes størrelse, således at de store stammer vil få et stort landområde, og de mindre stammer vil få et mindre landområde. 
NUM.26.55	Der skal kastes lod om rækkefølgen af fordelingen mellem stammerne. 
NUM.26.56	Nogle vil få et stort område, andre et mindre område, alt sammen ved lodkastning.”
NUM.26.57	Levis stamme bestod af følgende slægter: gershonitterne opkaldt efter Gershon; kehatitterne opkaldt efter Kehat; meraritterne opkaldt efter Merari. 
NUM.26.58+NUM.26.59	Under dem hørte følgende slægter: libnitterne, hebronitterne, mahlitterne, mushitterne og koraitterne.
NUM.26.58+NUM.26.59	En af Kehats efterkommere hed Amram, som i Egypten blev gift med Jokebed af Levis stamme, hvorefter hun fødte Aron, Moses og Mirjam. 
NUM.26.60	Aron fik sønnerne Nadab, Abihu, Eleazar og Itamar. 
NUM.26.61	Nadab og Abihu døde, fordi de bragte et røgelsesoffer, der var i modstrid med Herrens befalinger.
NUM.26.62	Det samlede antal levitter af hankøn fra en måned og opefter var 23.000. Levitterne blev imidlertid ikke regnet med i folketællingen, for de fik ikke arvelod i landet sammen med de øvrige stammer.
NUM.26.63	Det var så resultatet af den folketælling, som Moses og præsten Eleazar holdt på Moabs sletter ved Jordanfloden over for Jeriko. 
NUM.26.64+NUM.26.65	Ikke en eneste af alle disse mennesker var med i den første folketælling, som Moses og præsten Aron havde foretaget i Sinaiørkenen; alle, der havde været med i den første optælling, var døde i mellemtiden, sådan som Herren havde sagt: „De skal alle dø i ørkenen.” De eneste, der var tilbage fra dengang, var Kaleb og Josva.
NUM.27.1+NUM.27.2	En dag, hvor israelitterne og deres ledere var forsamlet ved åbenbaringsteltets indgang, kom Zelofhads døtre med en forespørgsel til Moses, Eleazar, og stammelederne. Disse fem søstre hed Mala, Noa, Hogla, Milka og Tirtza, og de hørte til Manasses, Josefs søns, stamme. Deres far, Zelofhad, var fra heferitternes slægt. Hefer var søn af Gilead, som var søn af Makir, en af Manasses sønner.
NUM.27.3	„Vores far døde i ørkenen,” sagde de, „men han var ikke iblandt dem, der sammen med Kora gjorde oprør imod Herren. Han døde en naturlig død, men uden at efterlade sig nogen sønner. 
NUM.27.4	Kan det være rigtigt, at vores fars navn skal gå i glemmebogen, bare fordi han ikke opnåede at få nogen sønner? Bør vi døtre ikke få tildelt et jordstykke på lige fod med vores fars brødre?”
NUM.27.5	Moses gik til Herren for at få klarhed i denne sag, 
NUM.27.6	og Herren sagde til ham:
NUM.27.7	„Zelofhads døtre har ret. De bør få tildelt jord på lige fod med deres farbrødre. Giv dem det jordstykke, deres far ville have fået, hvis han stadig havde været i live. 
NUM.27.8	Sig til israelitterne: Hvis en mand dør uden at efterlade sig nogen sønner, skal hans døtre overtage faderens jord. 
NUM.27.9	Hvis han slet ingen børn har, tilfalder jorden hans brødre. 
NUM.27.10	Hvis han ikke har nogen brødre, tilfalder jorden hans farbrødre, 
NUM.27.11	og hvis han heller ikke har nogen farbrødre, skal den overdrages til nærmeste slægtning.”
NUM.27.12	En dag sagde Herren til Moses: „Gå op på Abarimbjerget og se over på den anden side af Jordanfloden ind i det land, jeg har lovet at give til Israels folk. 
NUM.27.13	Efter at du har set ind i landet, er tiden kommet til, at du skal dø, ligesom Aron allerede er død. 
NUM.27.14	I var jo ulydige imod mig i Zins ørken, dengang folket gjorde oprør. I skaffede folket vand, men gav ikke mig æren for det.” Hermed refererede Herren til episoden ved Meriba i Kadesh i Zins ørken.
NUM.27.15	Da sagde Moses til Herren: 
NUM.27.16	„Herre, du som er livets ophav, jeg beder dig om først at udvælge en ny leder for folket, 
NUM.27.17	en mand, som kan være deres anfører i krigene og gå foran dem, hvor de end drager hen, så dit folk ikke skal være som en flok får uden hyrde.”
NUM.27.18+NUM.27.19+NUM.27.20	Herren svarede: „Gå hen og hent Josva, Nuns søn. Han er en mand af den rette støbning. Ham skal du tage med hen til præsten Eleazar, og i folkets påsyn skal du lægge hænderne på ham og dermed indsætte ham som leder for dem, så de herefter skal adlyde ham. 
NUM.27.21	Han skal søge råd hos præsten Eleazar, og Eleazar skal ved hjælp af Urim rådspørge mig. Så vil jeg give Eleazar svar, hvorefter han skal give svaret videre til Josva. På den måde vil jeg lede dem.”
NUM.27.22	Moses adlød Herren og førte Josva til præsten Eleazar, og i folkets påsyn 
NUM.27.23	lagde Moses sine hænder på ham og indviede ham til den ledertjeneste, som Herren havde udvalgt ham til.
NUM.28.1	Herren sagde til Moses: 
NUM.28.2	„Indskærp over for israelitterne, at de skal bringe de forskellige ofre på de fastsatte tidspunkter. Jeg glæder mig over røgen fra disse ofre.
NUM.28.3	Det daglige brændoffer består af to etårs vædderlam uden skavanker. 
NUM.28.4	Det ene lam skal ofres om morgenen og det andet lige før solnedgang. 
NUM.28.5	Sammen med hvert lam skal der ofres et afgrødeoffer bestående af to liter fintmalet mel blandet med en liter olivenolie. 
NUM.28.6	Det er det daglige offer, som blev indstiftet på Sinaibjerget, et brændoffer med en liflig duft for Herren. 
NUM.28.7	Desuden skal I sammen med hvert lam ofre et drikoffer på en liter øl. Drikofferet skal udgydes for Herren i helligdommen. 
NUM.28.8	Om aftenen skal I ofre det andet lam med et tilsvarende afgrødeoffer og drikoffer. Disse ofre vil frembringe en liflig duft for Herren.
NUM.28.9+NUM.28.10	På sabbatsdagen skal der i tilknytning til de daglige morgen- og aftenbrændofre med tilhørende drikofre bringes et ekstra brændoffer på to etårs vædderlam uden skavanker. Det skal ledsages af et afgrødeoffer på fire liter fint mel blandet med olivenolie med tilhørende drikoffer.
NUM.28.11	På den første dag i hver måned skal I ofre et særligt brændoffer til Herren bestående af to unge tyre, en vædder og syv etårs vædderlam, alle uden skavanker. 
NUM.28.12	Sammen med hvert dyr skal I ofre et afgrødeoffer: seks liter fint mel blandet med olivenolie for hver tyr, fire liter fint mel blandet med olivenolie for hver vædder, 
NUM.28.13	og to liter fint mel blandet med olivenolie for hvert lam.
NUM.28.14	Hvert offer skal ledsages af et drikoffer bestående af to liter vin for hver tyr, godt en liter vin for hver vædder og knap en liter vin for hvert lam. Dette brændoffer skal I bringe Herren på den første dag i måneden hele året igennem. 
NUM.28.15	Desuden skal I ofre en gedebuk som syndoffer for Herren. Alt dette er ud over det daglige brændoffer og drikoffer.
NUM.28.16	Den 14. dag i den første måned skal I fejre påskehøjtid til ære for Herren. 
NUM.28.17	Den følgende dag begynder den ugelange fest, og i det tidsrum må I under ingen omstændigheder spise brød, der er bagt med surdej. 
NUM.28.18	På festens første dag skal I lade arbejdet hvile og samles for Herrens ansigt. 
NUM.28.19	Ved den lejlighed skal I ofre to unge tyre, en vædder og syv etårs vædderlam, alle uden skavanker, som brændofre til Herren. 
NUM.28.20+NUM.28.21	Med hvert dyr skal der ofres et afgrødeoffer: seks liter fint mel blandet med olivenolie for hver tyr, fire liter fint mel blandet med olivenolie for hver vædder, og to liter fint mel blandet med olivenolie for hvert lam. 
NUM.28.22	Desuden skal der ofres en gedebuk til soning for jeres synder. 
NUM.28.23	Disse ofre er ud over de daglige morgenbrændofre. 
NUM.28.24	Tilsvarende ofre skal I bringe på hver af de syv dage, festen varer, som liflige ofre for Herren. 
NUM.28.25	På festens syvende dag skal I atter lade det daglige arbejde hvile og samles for Herrens ansigt.
NUM.28.26	Under høstfesten
NUM.28.27	Som brændoffer skal I ofre to unge tyre, en vædder og syv etårs vædderlam. 
NUM.28.28	Som afgrødeoffer skal I ofre seks liter fint mel blandet med olivenolie for hver tyr, fire liter for hver vædder 
NUM.28.29	og to liter for hvert lam. 
NUM.28.30	Ved samme lejlighed skal der ofres en gedebuk som soning for jeres synder. 
NUM.28.31	På den dag skal I stadig ofre de daglige brændofre, afgrødeofre og drikofre ved siden af de særlige brændofre med tilhørende drikofre. Sørg altid for at ofre dyr uden skavanker.
NUM.29.1	Den første dag i den syvende
NUM.29.2	I skal ofre liflige brændofre bestående af en ung tyr, en vædder og syv etårs vædderlam, alle uden skavanker. 
NUM.29.3	De tilhørende afgrødeofre skal bestå af seks liter fint mel blandet med olivenolie for hver tyr, fire liter fint mel blandet med olivenolie for hver vædder 
NUM.29.4	og to liter fint mel blandet med olivenolie for hvert lam. 
NUM.29.5	Derudover skal I ofre en gedebuk som soning for jeres synder 
NUM.29.6	samt det månedlige og det daglige offer med tilhørende afgrødeofre og drikofre efter de forskrifter, som allerede er givet. Disse ofre vil frembringe en liflig duft for Herren.
NUM.29.7	På den tiende dag i den syvende måned skal I atter samles for Herrens ansigt. På den dag skal I faste og lade det daglige arbejde hvile. 
NUM.29.8	I skal ofre brændofre til Herren bestående af en ung tyr, en vædder og syv etårs vædderlam, alle uden skavanker. Disse ofre vil frembringe en liflig duft for Herren. 
NUM.29.9	Det tilhørende afgrødeofre skal bestå af seks liter fint mel blandet med olivenolie for hver tyr, fire liter fint mel blandet med olivenolie for hver vædder 
NUM.29.10	og to liter fint mel blandet med olivenolie for hvert lam. 
NUM.29.11	Desuden skal der ofres en gedebuk som syndoffer. Dette er ud over det særlige forsoningsoffer på den dag og de daglige brændofre med tilhørende afgrødeofre og drikofre.
NUM.29.12	På den 15. dag i den syvende måned skal I atter lade det daglige arbejde hvile og samles for Herrens ansigt, for da begynder løvhyttefesten til Herrens ære, og den varer i syv dage. 
NUM.29.13	Det særlige brændoffer der skal bringes på den dag, og som vil frembringe en liflig duft for Herren, består af 13 unge tyre, to væddere og 14 etårs vædderlam, alle uden skavanker. 
NUM.29.14	De tilhørende afgrødeofre skal bestå af seks liter fint mel blandet med olivenolie for hver tyr, fire liter fint mel blandet med olivenolie for hver vædder 
NUM.29.15	og to liter fint mel blandet med olivenolie for hvert lam. 
NUM.29.16	Ud over de daglige brændofre, afgrødeofre og drikofre skal der også ofres en gedebuk som syndoffer.
NUM.29.17	På festugens anden dag skal der ofres 12 unge tyre, to væddere og 14 etårs vædderlam, alle uden skavanker, 
NUM.29.18	med de tilhørende afgrødeofre og drikofre for hvert dyr. 
NUM.29.19	Ud over de daglige ofre skal der også ofres en gedebuk som syndoffer med tilhørende afgrøde- og drikofre.
NUM.29.20	På festugens tredje dag skal der ofres 11 unge tyre, to væddere og 14 etårs vædderlam, alle uden skavanker, 
NUM.29.21	med tilhørende afgrøde- og drikofre. 
NUM.29.22	Ud over de daglige ofre skal der igen med tilhørende afgrøde- og drikofre ofres en gedebuk som syndoffer.
NUM.29.23+NUM.29.24+NUM.29.25+NUM.29.26+NUM.29.27+NUM.29.28+NUM.29.29+NUM.29.30+NUM.29.31+NUM.29.32+NUM.29.33+NUM.29.34	Sådan skal I fortsætte ugen ud. Hver dag skal der ud over de daglige ofre ofres en gedebuk som syndoffer med tilhørende afgrøde- og drikofre samt de særlige brændofre, afgrødeofre og drikofre. For hver dag der går, skal der dog ofres en tyr mindre end dagen før, således at der den sidste dag—på festens syvende dag—ofres syv unge tyre. Men de øvrige ofre er de samme hver dag.
NUM.29.35	På den ottende dag skal I lade det daglige arbejde hvile og samles for Herrens ansigt. 
NUM.29.36+NUM.29.37	Den dag skal brændofferet bestå af en ung tyr, en vædder og syv etårs vædderlam, alle uden skavanker, samt de tilhørende afgrøde- og drikofre. Disse ofre vil frembringe en liflig duft for Herren. 
NUM.29.38	Desuden skal I ofre de daglige ofre og en gedebuk med tilhørende afgrøde- og drikofre som syndoffer.
NUM.29.39	Det er de ofre, I skal bringe i forbindelse med de årlige højtider. Hertil kommer de frivillige ofre og ofre i forbindelse med løfter, som I har aflagt over for Herren, hvad enten det drejer sig om brændofre, afgrødeofre, drikofre eller takofre.”
NUM.30.1	Moses overbragte israelitterne alle disse forskrifter, som Herren havde givet ham.
NUM.30.2	Moses gav stammelederne følgende instrukser: „Herren har befalet: 
NUM.30.3	Hvis en mand aflægger Herren et højtideligt løfte eller ved en ed forpligter sig til afholdenhed på et bestemt område, så må han ikke bryde sit løfte. Hans løfte eller ed står fast.
NUM.30.4	Hvis en ugift kvinde, der endnu bor hjemme i sin fars hus, aflægger et løfte og forpligter sig til afholdenhed på et bestemt område, 
NUM.30.5	og hvis hendes far efter at være gjort bekendt med løftet, ikke gør indsigelse, står løftet ved magt. 
NUM.30.6	Men hvis hendes far, samme dag han hører om det, nægter at godkende hendes løfte, træder løftet ud af kraft. Da vil Herren tilgive hende, for hendes far har modsat sig løftet.
NUM.30.7	Hvis en kvinde gifter sig, mens hun stadig er forpligtet af et løfte, hun har aflagt uden at tænke så meget over konsekvenserne, 
NUM.30.8	og hendes mand ikke gør indsigelse den dag, han bliver gjort bekendt med løftet, står løftet ved magt. 
NUM.30.9	Men hvis hendes mand samme dag nægter at godkende løftet, træder det ud af kraft, og Herren vil tilgive hende.
NUM.30.10	Hvis kvinden er enke eller fraskilt, vil et løfte hun har aflagt, stå ved magt.
NUM.30.11	Hvis kvinden allerede er gift og bor sammen med sin mand, når hun aflægger sit løfte, 
NUM.30.12	og manden bliver gjort bekendt med løftet uden at gøre indsigelse, står løftet ved magt. 
NUM.30.13	Men hvis han modsætter sig løftet, samme dag han hører om det, træder løftet ud af kraft, og Herren vil tilgive hende. 
NUM.30.14	Hendes mand kan altså enten bekræfte eller afkræfte et løfte eller en forpligtelse til afholdenhed, som hans kone ved en ed har fremsagt, 
NUM.30.15	men hvis han ikke gør indsigelse den samme dag, han hører om det, har han dermed godkendt løftet som gyldigt. 
NUM.30.16	Hvis han overskrider denne frist og senere får hende til at bryde sit løftet, bliver det hans ansvar, og straffen for løftebruddet rammer ham selv.”
NUM.30.17	Det var de regler, Herren gav Moses om forholdet mellem en mand og hans kone og mellem en far og hans ugifte datter.
NUM.31.1	Herren sagde nu til Moses: 
NUM.31.2	„Jeg vil, at du skal straffe midjanitterne, fordi de lokkede Israels folk til at dyrke afguder. Dette bliver din sidste opgave, inden du skal dø.”
NUM.31.3	Da sagde Moses til folket: „Nogle af jer skal ruste sig til kamp imod midjanitterne, så Herren kan straffe dem. 
NUM.31.4+NUM.31.5+NUM.31.6	Hver stamme skal stille med 1000 mand.”
NUM.31.4+NUM.31.5+NUM.31.6	Denne hær, som i alt talte 12.000 mand, sendte Moses nu af sted imod midjanitterne, anført af Pinehas, præsten Eleazars søn. De havde pagtens ark og alarmtrompeterne med. 
NUM.31.7	Det var på Herrens befaling, de angreb midjanitterne og dræbte samtlige mænd iblandt dem. 
NUM.31.8	Blandt de dræbte var der fem midjanitiske konger, Evi, Rekem, Zur, Hur og Reba. Også Bileam, Beors søn, blev dræbt.
NUM.31.9	Den israelitiske hær tog alle kvinder og børn til fange, beslaglagde midjanitternes husdyr og rigdomme 
NUM.31.10	og brændte alle deres byer og landsbyer af.
NUM.31.11+NUM.31.12+NUM.31.13	Så førte de fangerne og krigsbyttet i triumftog hjem til lejren på Moabs sletter ved Jordanfloden over for Jeriko. Moses, præsten Eleazar og folkets ledere kom dem i møde uden for lejren. 
NUM.31.14	Moses blev vred på officererne, da han så, hvad de bragte med sig hjem. 
NUM.31.15	„Hvorfor har I ladet kvinderne leve?” spurgte han. 
NUM.31.16	„Det var jo netop dem, der fulgte Bileams råd og lokkede Israels folk til at dyrke afguder på Peors bjerg, så Herrens folk blev ramt af en frygtelig plage. 
NUM.31.17	Derfor skal I dræbe alle drenge og alle kvinder, der har haft samleje med en mand. 
NUM.31.18	Kun småpigerne og de kvinder, der er jomfruer, må I skåne og bruge som slaver. 
NUM.31.19	Alle de af jer, som har dræbt nogen eller rørt ved en død, skal blive uden for lejren i syv dage, og på den tredje og den syvende dag skal I og jeres fanger gennemgå renselsesritualet, så I renses for synd. 
NUM.31.20	Husk også at vaske jeres tøj og alt, hvad der er lavet af læder, gedehår og træ.”
NUM.31.21	Præsten Eleazar sagde derefter til de mænd, der havde deltaget i krigen: „Herren har befalet Moses, 
NUM.31.22+NUM.31.23	at I skal rense alt det, der ikke er brændbart, såsom guld, sølv, bronze, jern, tin og bly, ved at lægge det i ilden. Men alt det, der er brændbart, skal I rense ved at lægge det i vand. 
NUM.31.24	Når det er gjort, skal I vente i syv dage, før I gennemgår renselsesritualet og vasker jeres tøj. Først da kan I vende tilbage til lejren.”
NUM.31.25	Herren sagde nu til Moses: 
NUM.31.26	„Sammen med præsten Eleazar og stammelederne skal du lave en liste over alt krigsbyttet, deriblandt også krigsfangerne og husdyrene, 
NUM.31.27	hvorefter du skal dele byttet i to dele. Den ene halvdel skal deles ud til dem, der tog del i krigen, og den anden halvdel skal deles ud til resten af folket, 
NUM.31.28	efter at Herren har fået sin del af fangerne, kvæget, æslerne, fårene og gederne. Herrens andel af krigernes udbytte er én ud af hver 500. 
NUM.31.29	Denne andel skal overdrages præsten Eleazar som en ydelse til præstetjenesten for Herren. 
NUM.31.30	Herrens andel af folkets udbytte skal være én ud af hver 50. Denne andel skal overdrages levitterne, som arbejder ved Herrens bolig.”
NUM.31.31	Moses og præsten Eleazar gjorde, som Herren havde befalet. 
NUM.31.32+NUM.31.33+NUM.31.34+NUM.31.35	Krigsbyttet udgjorde 675.000 får og geder, 72.000 stykker kvæg, 61.000 æsler og 32.000 småpiger og unge jomfruer.
NUM.31.36+NUM.31.37+NUM.31.38+NUM.31.39+NUM.31.40	Den halvdel, som tilfaldt dem, der havde været i kamp, udgjorde således 337.500 får og geder, hvoraf 675 blev givet til præsterne, 36.000 stykker kvæg, hvoraf 72 blev givet til præsterne, 30.500 æsler, hvoraf 61 blev givet til præsterne, 16.000 småpiger og unge jomfruer, hvoraf 32 blev overdraget til præsterne som slaver. 
NUM.31.41	Præsternes andel blev overdraget til Eleazar, sådan som Herren havde sagt.
NUM.31.42+NUM.31.43+NUM.31.44+NUM.31.45+NUM.31.46	Den anden halvdel, som tilfaldt folket, beløb sig til 337.500 får og geder, 36.000 stykker kvæg, 30.500 æsler og 16.000 småpiger og unge jomfruer. 
NUM.31.47	Af disse dyr og mennesker blev én ud af hver 50 overdraget til levitterne, sådan som Herren havde sagt.
NUM.31.48	Da kom lederne for de forskellige hærafdelinger til Moses 
NUM.31.49	og sagde: „Efter at vi har optalt de hjemvendte krigere, kan vi melde, at vi ikke har mistet en eneste mand i krigen. 
NUM.31.50	Derfor har vi besluttet at give Herren alle de guldsmykker vi tog fra fjenden, dvs. samtlige ankelringe,
NUM.31.51+NUM.31.52+NUM.31.53	Moses og præsten Eleazar tog imod denne særlige gave. Den samlede vægt af alle disse kunstfærdigt udførte guldsmykker, som krigerne havde taget i krigsbytte, beløb sig til næsten 200 kilo. 
NUM.31.54	Hærførernes gave blev bragt til åbenbaringsteltet, hvor det blev opbevaret som et minde for Herrens ansigt.
NUM.32.1	Rubens og Gads stammer havde masser af kvæg, og da de opdagede, hvor velegnet Jazers og Gileads land var til kvægavl, 
NUM.32.2	henvendte deres ledere sig til Moses og præsten Eleazar og de øvrige stammeledere og sagde: 
NUM.32.3+NUM.32.4	„Herren har hjulpet sit folk med at erobre hele området omkring byerne Atarot, Dibon, Jazer, Nimra, Heshbon, Elale, Sebam, Nebo og Beon. Dette område er særdeles velegnet til kvægavl. 
NUM.32.5	Derfor vi vil gerne bede om at få tildelt det område som vores ejendom, så vi kan slå os ned her frem for at tage over på den anden side af Jordanfloden.”
NUM.32.6	„Skal de andre stammer så gå i krig alene?” spurgte Moses. 
NUM.32.7	„Det vil tage modet fra resten af folket, så vi risikerer, at de går glip af det land, Herren har lovet dem. 
NUM.32.8	Var det ikke netop det, der skete for jeres fædre, dengang jeg sendte spioner fra Kadesh-Barnea ind i landet? 
NUM.32.9	Kom spionerne ikke tilbage fra Eshkoldalen og tog modet fra folket, så de ikke nåede ind i det land, Herren havde lovet dem? 
NUM.32.10+NUM.32.11	Ved den lejlighed blev Herren så vred over deres vantro, at han svor på, at ikke en eneste over 20 år af alle dem, der havde været med fra begyndelsen, da de forlod Egypten, skulle få det land at se, han havde lovet Abraham, Isak og Jakob. 
NUM.32.12	Kun Kaleb og Josva var undtaget, for de havde fuld tillid til Herren, og de opfordrede folket til at gå ind og tage landet i besiddelse.
NUM.32.13	Efter den episode lod Herren os strejfe omkring i ørkenen i 40 år, indtil den oprørske generation var uddød i ørkenen som følge af deres synd. 
NUM.32.14	Og nu kommer I og vil gøre det samme igen. Hvis I nu også nægter at adlyde Herren, vil han i sin vrede straffe Israels folk endnu værre. 
NUM.32.15	Hvis I svigter, vil folket få forlænget opholdet i ørkenen, og på den måde bringer I ulykke over hele folket.”
NUM.32.16	„Nej, nej,” svarede de, „vi har kun tænkt os at lave indhegninger og bygge byer, så vi kan efterlade vores kvæg og vores familier her, 
NUM.32.17	mens vi selv ruster os til krig og går i spidsen for Israels folk ind i landet, så vi kan sikre os, at de når deres bestemmelsessted, hvor de kan slå sig ned i fred og ro. Men forinden må vi bygge befæstede byer til vores familier for at sikre os, at de ikke bliver udplyndret af de øvrige indbyggere i området. 
NUM.32.18	Når det er gjort, vil vi følge med folket og ikke vende tilbage, før alle Israels stammer har taget deres land i besiddelse. 
NUM.32.19	Det eneste, vi siger, er, at vi vil foretrække at bo på den østlige side af Jordanfloden i stedet for på den vestlige side.”
NUM.32.20	„Godt,” svarede Moses, „hvis I vil holde jeres ord og ruste jer til krig, 
NUM.32.21+NUM.32.22	kan I overtage området øst for Jordanfloden på den betingelse, at I ikke vender tilbage, før Herren har jaget fjenderne bort, og folket har indtaget landet. Først da har I opfyldt jeres forpligtelser over for Herren og folket, så Herren kan give jer det område, I er interesseret i. 
NUM.32.23	Men hvis I løber fra jeres ord, har I syndet imod Herren selv—og da skal I få konsekvensen af jeres synd at mærke. 
NUM.32.24	Gå bare i gang med at lave indhegninger til jeres kvæg og bygge byer til jeres familier, sådan som I foreslår.”
NUM.32.25	„Vi vil gøre nøjagtig, som du siger,” svarede Gads og Rubens stammeledere. 
NUM.32.26	„Vi vil efterlade vores børn, koner, kvæg og øvrige husdyr i byerne her i Gilead, 
NUM.32.27	men alle våbenføre mænd iblandt os følger med over på den anden side af Jordanfloden for at kæmpe i krigen for Herren, sådan som du har befalet.”
NUM.32.28	Moses bekendtgjorde denne afgørelse for Eleazar, Josva og stammelederne. 
NUM.32.29	„Hvis alle våbenføre mænd fra Gads og Rubens stammer hjælper med til at erobre landet på den anden side af Jordanfloden,” sagde han, „skal Gileads land bagefter tilfalde dem. 
NUM.32.30	Men hvis de kryber udenom, skal de have jord side om side med de øvrige stammer i Kanaʼan.”
NUM.32.31	Gads og Rubens stammeledere bekræftede Mosesʼ ord. „Vi vil gøre, som Herren har befalet,” erklærede de. 
NUM.32.32	„Alle våbenføre mænd følger med til Kanaʼan og deltager i krigen for Herren, og vi overtager så ejendomsretten til området øst for Jordanfloden.”
NUM.32.33	Derpå overdrog Moses officielt amoritterkongen Sihons område og kong Og af Bashans område med de tilhørende byer til Gads, Rubens og det halve af Manasses stammer.
NUM.32.34	Gads stamme genopbyggede følgende byer: Dibon, Atarot, Aroer, 
NUM.32.35	Atarot-Shofan, Jazer, Jogbeha, 
NUM.32.36	Bet-Nimra og Bet-Haran. De var alle befæstede byer med indhegnede græsgange udenom.
NUM.32.37	Rubens stamme genopbyggede følgende byer: Heshbon, Elale, Kirjatajim, 
NUM.32.38	Nebo, Baʼal-Meon og Sibma. De gav mange af byerne nye navne.
NUM.32.39	Makirs slægt af Manasses stamme tog op til Gilead, erobrede landet og jog amoritterne bort. 
NUM.32.40	Derfor gav Moses Gilead til makiritterne, som bosatte sig der. 
NUM.32.41	Jair-slægten fra Manasses stamme erobrede en lang række byer i Gilead, hvorefter de gav området navneforandring til Jairs landsbyer. 
NUM.32.42	En mand ved navn Noba erobrede med sin hærstyrke byen Kenat og de omkringliggende landsbyer og opkaldte området efter sig selv.
NUM.33.1	Her følger en beskrivelse af israelitternes rejserute fra det tidspunkt, Moses og Aron førte dem ud af Egypten. 
NUM.33.2	På Herrens befaling havde Moses nedskrevet navnene på alle de steder, hvor de slog lejr på vejen til Kanaʼan.
NUM.33.3+NUM.33.4	Efter den første påske i Egypten brød de i sejrsrus op fra Ramses for øjnene af de forfærdede egyptere, der var i færd med at begrave deres førstefødte, som Herren havde slået ihjel natten forinden, da han havde fuldendt dommen over de egyptiske guder.
NUM.33.5+NUM.33.6+NUM.33.7	Første gang, israelitterne slog lejr, var i Sukkot, dernæst i Etam på grænsen til ørkenen og i Pi-ha-Hirot ved Migdols bjerg nær Baʼal-Zefon. 
NUM.33.8	Derfra gik de gennem Det Røde Hav og tre dagsrejser ind i Etams ørken, hvor de slog lejr ved Mara. 
NUM.33.9	Fra Mara kom de til Elim med de 12 kilder og 70 palmetræer. Dér blev de et stykke tid.
NUM.33.10	Efter Elim slog de lejr ved Det Røde Hav 
NUM.33.11	og fortsatte ind i Sins ørken, 
NUM.33.12	hvor de slog lejr ved Dofka 
NUM.33.13	og senere ved Alush. 
NUM.33.14	Fra Alush tog de til Refidim, hvor der intet vand var.
NUM.33.15+NUM.33.16+NUM.33.17+NUM.33.18+NUM.33.19+NUM.33.20+NUM.33.21+NUM.33.22+NUM.33.23+NUM.33.24+NUM.33.25+NUM.33.26+NUM.33.27+NUM.33.28+NUM.33.29+NUM.33.30+NUM.33.31+NUM.33.32+NUM.33.33+NUM.33.34+NUM.33.35+NUM.33.36+NUM.33.37	Fra Refidim rejste de ind i Sinai ørken og videre gennem „De Grådiges Grav”, Hatzerot, Ritma, Rimmon-Peretz, Libna, Rissa, Kehelata, Har-Shefer, Harada, Mahelot, Tahat, Tara, Mitka, Hashmona, Moserot, Bene-Jaʼakan, Hor-ha-Gidgad, Jotbata, Abrona, Etzjon-Geber, Kadesh i Zins ørken og endte ved Hors bjerg nær grænsen til Edom.
NUM.33.38+NUM.33.39	Mens de lå i lejr ved foden af Hors bjerg, gik præsten Aron på Herrens befaling op på bjerget, hvor han døde 123 år gammel. Hans dødsdag var den første dag i den femte måned, 40 år efter at israelitterne havde forladt Egypten.
NUM.33.40	På det tidspunkt hørte Arads konge i det sydlige Kanaʼan, at israelitterne var på vej, 
NUM.33.41+NUM.33.42+NUM.33.43+NUM.33.44+NUM.33.45+NUM.33.46+NUM.33.47+NUM.33.48	og efter at han var besejret, fortsatte de fra Hors bjerg til Zalmona, Punon, Obot, Ijje-ha-Abarim nær grænsen til Moabs land, Dibon-Gad, Almon-Diblatajim og Abarimbjergene nær Nebos bjerg, indtil de endelig nåede frem til Moabs sletter ved Jordanfloden over for Jeriko. 
NUM.33.49	På Moabs sletter slog de lejr flere steder på strækningen mellem Bet-ha-Jeshimot og Abel-Shittim.
NUM.33.50+NUM.33.51	Det var, mens de lå i lejr øst for Jordanfloden, at Herren gav folket denne besked gennem Moses: „Efter at I er kommet over Jordanfloden og ind i Kanaʼans land, 
NUM.33.52	skal I jage folkene på flugt foran jer og ødelægge deres udskårne og støbte afgudsbilleder og offerhøjene, hvor de dyrker deres afguder. 
NUM.33.53	For jeg har givet jer landet, og derfor skal I tage det i besiddelse og bosætte jer i det. 
NUM.33.54	Landet skal I dele imellem jer ved lodkastning og i forhold til de enkelte stammers størrelse, så de største stammer får et større område end de mindre stammer. 
NUM.33.55	Men hvis I undlader at jage folkene bort, vil de af dem, som bliver tilbage, blive som en torn i øjet og et spyd i siden på jer, for de vil ikke lade jer være i fred. 
NUM.33.56	Så ender det med, at jeg jager jer bort fra landet i stedet for dem.”
NUM.34.1+NUM.34.2	Gennem Moses gav Herren israelitterne følgende besked: „I står nu på tærskelen til Kanaʼans land. Jeg giver jer hele dette land, og det skal være jeres hjemland. 
NUM.34.3	Mod syd grænser landet op til Edom og Zins ørken. Grænsen løber fra sydspidsen af Det Døde Hav 
NUM.34.4	sydpå til Akrabbimpasset og videre mod Zins ørken. Det sydligste punkt er Kadesh-Barnea. Derfra løber grænsen mod nordvest til Hatzar-Addar og videre til Atzmon. 
NUM.34.5	Fra Atzmon følger grænsen Egyptens Bæk helt ud til Middelhavet.
NUM.34.6	Mod vest danner Middelhavet grænse.
NUM.34.7+NUM.34.8+NUM.34.9	Nordgrænsen løber i lige linie fra Middelhavet og østpå til Hors bjerg og videre til Lebo-Hamat, Zedad og Zifron og ender ved Hatzar-Enan.
NUM.34.10	Den østlige grænse går fra Hatzar-Enan sydpå til Shefam 
NUM.34.11	og videre til Ribla øst for Ajin. Derfra slår den en bue, først sydpå og derefter vestpå til den rammer Galilæasøens sydligste punkt. 
NUM.34.12	Derfra følger den Jordanfloden sydpå til Det Døde Hav.”
NUM.34.13	Moses sagde nu til israelitterne: „Hele dette område skal fordeles ved lodkastning mellem de ni stammer og den halve Manasse-stamme. 
NUM.34.14+NUM.34.15	Rubens og Gads stammer samt den anden halvdel af Manasses stamme skal ikke være med i lodtrækningen, for de har allerede fået tildelt området øst for Jordanfloden.”
NUM.34.16	Derefter sagde Herren til Moses: 
NUM.34.17	„Jeg har udvalgt præsten Eleazar og Josva til at overvåge fordelingen af landet. 
NUM.34.18	De skal have hjælp af en leder fra hver stamme.”
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28+NUM.34.29	Herren udpegede følgende mænd til opgaven: Kaleb, Jefunnes søn, fra Judas stamme; Shemuel, Ammihuds søn, fra Simeons stamme; Elidad, Kislons søn, fra Benjamins stamme; Bukki, Joglis søn, fra Dans stamme; Hanniel, Efods søn, fra Manasses stamme; Kemuel, Shiftans søn, fra Efraims stamme; Elitzafan, Parnaks søn, fra Zebulons stamme; Paltiel, Azzans søn, fra Issakars stamme; Ahihud, Shelomis søn, fra Ashers stamme; og Pedael, Ammihuds søn, fra Naftalis stamme.
NUM.35.1	Mens israelitterne stadig lå i lejr på Moabs sletter langs Jordanfloden over for Jeriko, sagde Herren til Moses:
NUM.35.2	„Sig til folket, at de skal overdrage nogle af deres byer med omliggende græsmarker til levitterne. 
NUM.35.3	Der skal levitterne bo og deres husdyr græsse. 
NUM.35.4	I skal afmåle et område rundt om byerne, som skal være levitternes græsmarker. Afmål 450 m fra bymuren udad, 
NUM.35.5	og 900 m langs hver af de fire sider af byen, mod øst, mod syd, mod vest og mod nord.
NUM.35.6+NUM.35.7	Levitterne skal i alt tildeles 48 byer med omliggende græsmarker. Heraf skal de seks være tilflugtsbyer, hvor personer, der uforsætligt er kommet til at slå et andet menneske ihjel, kan søge asyl. 
NUM.35.8	Levitbyerne skal ligge jævnt fordelt ud over hele landet, således at de store stammer skal afstå mange byer til levitterne, og de mindre stammer færre.”
NUM.35.9	Herren sagde videre til Moses: 
NUM.35.10+NUM.35.11	„Sig til folket: Når I kommer ind i landet, skal I udpege nogle byer til at være tilflugtsbyer. En person, som er skyldig i uagtsomt manddrab, kan flygte til sådan en by, 
NUM.35.12	så vedkommende undgår at blive dræbt af blodhævnere, endnu inden der er afsagt dom i sagen. 
NUM.35.13+NUM.35.14	Der skal ligge tre tilflugtsbyer i Kanaʼans land og tre i området øst for Jordanfloden. 
NUM.35.15	Både israelitterne, de fremmede iblandt jer og folk på gennemrejse skal kunne søge tilflugt i disse byer.
NUM.35.16+NUM.35.17+NUM.35.18	Hvis en person slår et andet menneske ihjel ved at gøre brug af våben af jern, sten eller træ, er der ikke tale om uagtsomt manddrab; det må formodes at være mord, og derfor skal den skyldige lide døden: 
NUM.35.19	Den myrdedes nærmeste slægtning har ansvaret for at hævne mordet, og han skal slå morderen ihjel. 
NUM.35.20+NUM.35.21	Det samme gælder, hvis en person af had til en anden forsætligt skubber til ham, kaster noget imod ham eller slår ham, så han dør.
NUM.35.22+NUM.35.23	Men hvis der er tale om et uheld, hvor en person uforvarende kommer til at skubbe til en anden eller ramme ham med en sten eller noget andet, så han dør, 
NUM.35.24	skal domstolen afgøre, hvorvidt der er tale om uagtsomt manddrab eller mord, og om den skyldige skal udleveres til blodhævneren eller ej. 
NUM.35.25	Hvis domstolen så har afsagt kendelse om uagtsomt manddrab, skal drabsmanden beskyttes mod blodhævneren og bringes tilbage til den tilflugtsby, han var flygtet til. Der skal han blive boende, indtil den fungerende ypperstepræst er død.
NUM.35.26	Hvis drabsmanden forlader tilflugtsbyen, 
NUM.35.27	har blodhævneren ret til at slå ham ihjel uden at gøre sig skyldig i mord, 
NUM.35.28	for manden burde være blevet i tilflugtsbyen indtil ypperstepræstens død. Først efter ypperstepræstens død kan han vende tilbage til sit hjem. 
NUM.35.29	Denne lov skal gælde fra slægt til slægt i det land, hvor I kommer til at bo.
NUM.35.30	Enhver morder skal henrettes, medmindre der er mangel på vidneudsagn. Der skal mindst to vidneudsagn til for at dømme en person til døden. 
NUM.35.31	Men hvis han dømmes skyldig i mord, skal han henrettes. Han kan ikke frigives mod, at der betales løsepenge for ham. 
NUM.35.32	En flygtning, der bor i en tilflugtsby, kan heller ikke løskøbes, så han kan forlade tilflugtsbyen og vende tilbage til sit hjem før ypperstepræstens død. 
NUM.35.33+NUM.35.34	I må ikke gøre det land, som I skal ind og bo i, urent, for jeg, Herren, bor i jeres midte. Hvis et menneske udgyder et andet menneskes blod, bliver landet urent, og der kan kun skaffes soning ved at den skyldige dør.”
NUM.36.1	Familieoverhovederne i Gileads slægt kom nu til Moses og folkets ledere med et problem. De sagde: 
NUM.36.2	„Herren har befalet dig at lade Israels folk fordele landet ved lodtrækning, og du har givet os besked på at overdrage vores slægtning Zelofhads jord til hans døtre. 
NUM.36.3	Men hvis de nu gifter sig med mænd fra en anden stamme, vil deres jordstykke tilfalde den stamme, og vores område vil i så fald blive formindsket, 
NUM.36.4	uden at vi kan gøre os håb om at få den mistede jord tilbage i det førstkommende jubelår.”
NUM.36.5	Derfor bekendtgjorde Moses på Herrens befaling følgende ordning for kvinders arvelod: „Disse mænd fra Manasses stamme har ret. 
NUM.36.6	Derfor siger Herren, at Zelofhads døtre kun må gifte sig inden for deres egen stamme. 
NUM.36.7	Derved undgår vi, at deres jordstykke kommer på andre stammers hænder, hvilket ville være forkert, for der må ikke overdrages jord fra en stamme til en anden. 
NUM.36.8+NUM.36.9	Enhver arveberettiget kvinde skal derfor gifte sig inden for sin egen stamme, så hendes arvelod forbliver på stammens hænder.”
NUM.36.10+NUM.36.11+NUM.36.12	Zelofhads døtre, som hed Mala, Tirtza, Hogla, Milka og Noa, gjorde, som Herren havde befalet Moses. De giftede sig med mænd fra deres egen stamme, Manasses stamme. På den måde forblev deres jord på stammens hænder.
NUM.36.13	Alle disse bud og forskrifter gav Herren til Israels folk gennem Moses, mens de lå i lejr på Moabs sletter ved Jordanfloden over for Jeriko.
DEU.1.1	I denne bog er de ord nedskrevet, som Moses talte til Israels folk, mens de opholdt sig på Moabs ubeboede sletter øst for Jordanfloden, omkranset af byerne Suf, Paran, Tofel, Laban, Hatzerot og Di-Zahab. 
DEU.1.2	Stedet ligger 11 dagsrejser fra Horebs bjerg
DEU.1.3	og det var nu 40 år siden, israelitterne rejste fra Egypten. På den første dag i den 11. måned i det 40. år holdt Moses følgende tale. 
DEU.1.4	Det var efter, at han havde overvundet amoritterkongen Sihon fra Heshbon og i Edrei havde slået kong Og af Bashan fra Ashtarot. 
DEU.1.5	I talen nævnes de love, som Herren havde befalet ham at give videre til Israels folk.
DEU.1.6	„Herren, vores Gud, talte til os ved Horebs bjerg,” begyndte Moses. „Dengang sagde han til os: ‚Nu er det på tide, at I forlader dette bjerg 
DEU.1.7	og går ind og erobrer amoritternes bjergland og nabofolkenes landområder i Arabadalen
DEU.1.8	Gå ind og tag hele det land i besiddelse, som jeg lovede jeres forfædre, Abraham, Isak og Jakob.’
DEU.1.9	Dengang sagde jeg til Israels folk: ‚Jeg kan ikke bære så stort et ansvar alene. 
DEU.1.10	Herren har gjort jer til et stort folk, så talrige som stjernerne på himlen. 
DEU.1.11	Må Herren, jeres fædres Gud, gøre jer 1000 gange så talrige, som I er nu, og velsigne jer, sådan som han har lovet. 
DEU.1.12	Men det er en uoverkommelig opgave for mig at være alene om at afgøre jeres retssager og stridsspørgsmål. 
DEU.1.13	Derfor skal hver enkelt stamme udvælge nogle vise, erfarne og forstandige mænd, som jeg kan indsætte som jeres ledere.’
DEU.1.14	Det forslag accepterede de, 
DEU.1.15	hvorefter jeg indsatte de mænd, der blev valgt, som dommere og administrative ledere, nogle med ansvar for 1000, andre med ansvar for 100, for 50 eller for 10. 
DEU.1.16	Jeg indprentede dem, at alle skulle være lige for loven, også de fremmede, og at de skulle lade begge parter komme til orde og derefter dømme retfærdigt. 
DEU.1.17	‚Når I afsiger dom,’ forklarede jeg dem, ‚skal alle behandles ens, hvad enten de er rige eller fattige. Sørg for at yde alle samme retfærdighed. I må ikke frygte for nogen, for I dømmer på Guds vegne, og hvis en sag er for vanskelig til, at I kan træffe en afgørelse, skal I komme til mig med den, så jeg kan overtage den.’ 
DEU.1.18	Ved den lejlighed gav jeg også folket instrukser vedrørende mange andre ting.
DEU.1.19	På Herrens befaling forlod vi så Horeb og rejste gennem den store og forfærdelige ørken, som I selv har oplevet eller hørt om, indtil vi nåede til Kadesh-Barnea på grænsen til amoritternes land. 
DEU.1.20	Da sagde jeg til folket: ‚Nu er vi kommet til det land, som Herren, vores Gud, vil give os, 
DEU.1.21	og han vil hjælpe os med at erobre det. Vær derfor ikke bange, men vær ved godt mod og gør, som han har befalet jer at gøre.’
DEU.1.22	De svarede: ‚Lad os først sende nogle spioner ind i landet, så vi kan se, hvilken rute der er den bedste, og hvilke byer vi først skal indtage.’
DEU.1.23	Jeg gik ind på forslaget og udvalgte 12 spioner, en fra hver stamme. 
DEU.1.24	De drog ind i bjerglandet og nåede til Eshkoldalen, som de undersøgte grundigt. 
DEU.1.25	Derfra vendte de tilbage med noget af landets frugt. De var enige om, at det var et godt og frugtbart land, som Herren, vores Gud, ville give os. 
DEU.1.26	Men folket turde alligevel ikke gå ind i landet og satte sig dermed op imod Herrens befaling.
DEU.1.27	I stedet begyndte de at beklage sig i deres telte. ‚Herren hader os,’ klagede de. ‚Han har ført os den lange vej fra Egypten, men kun for at udlevere os til amoritterne, så de kan slå os ihjel. 
DEU.1.28	Hvad er det dog, vi har indladt os på?’ Spionerne tog modet fra folket ved at berette om landets indfødte, der var langt højere og stærkere end os, og om deres befæstede byer, hvis mure nåede til himlen! De fortalte tilmed, at de havde set anakitiske
DEU.1.29	Men jeg opfordrede dem til ikke at være bange. 
DEU.1.30	‚Det er Herren, jeres Gud, som er jeres leder,’ sagde jeg. ‚Han vil gå foran jer og gøre store undere for øjnene af jer, nøjagtig som han gjorde i Egypten. 
DEU.1.31	Har I allerede glemt, hvordan han bar jer på sine arme hele vejen gennem ørkenen som en far, der bærer sin søn?’
DEU.1.32	Men folket ville stadig ikke adlyde. De nægtede at tro på Herren, deres Gud, 
DEU.1.33	som førte dem fra sted til sted ved hjælp af en sky om dagen og en ildsky om natten og viste dem de bedste steder at slå lejr i ørkenen.
DEU.1.34	Da blev Herren vred over deres beklagelser. Han svor, 
DEU.1.35	at ikke en eneste af hele den ulydige og vantro generation skulle få lov at opleve det gode land, han havde lovet deres forfædre, 
DEU.1.36	undtagen Kaleb, der som belønning for sin tro og lydighed fik lovning på den jord, han som en af de 12 spioner havde betrådt.
DEU.1.37	Selv mig blev Herren vred på, og det var folkets skyld. Herren sagde til mig: ‚Heller ikke du får lov at komme ind i landet, 
DEU.1.38	men din medhjælper Josva skal i dit sted føre folket ind. Derfor skal du styrke og opmuntre ham til at overtage din plads. 
DEU.1.39	Jeg vil senere give landet til de børn, som man påstod ville blive taget til fange og gjort til slaver, 
DEU.1.40	men I skal nu vende om og gå tilbage gennem ørkenen mod Det Røde Hav.’
DEU.1.41	Så kom de straks på andre tanker: ‚Vi har syndet imod Herren!’ sagde de. ‚Men nu vil vi gerne gå ind i landet og kæmpe, sådan som Herren, vores Gud, har sagt.’ Derpå greb de til våben i den tro, at de med lethed kunne erobre hele området.
DEU.1.42	Men Herren sagde til mig: ‚Sig til dem, at de skal lade være, for jeg har ikke i sinde at hjælpe dem, og de vil blive hugget ned af deres fjender.’
DEU.1.43	Jeg fortalte dem, hvad Herren havde sagt, men de ville stadig ikke høre efter. De trodsede Herrens ord og rykkede ind i bjerglandet. 
DEU.1.44	Amoritterne gik til modangreb og jagtede dem som bier, så der lå faldne hele vejen fra Seir til Horma. 
DEU.1.45	De, der vendte hjem, græd for Herrens ansigt, men nu var det Herren, der ikke ville lytte til dem. 
DEU.1.46	Derfor var de tvunget til at blive i Kadesh i længere tid.
DEU.2.1	På Herrens befaling vendte vi så tilbage til ørkenen og gik sydpå i retning af Det Røde Hav. I mange år vandrede vi rundt i ørkenområdet vest for Seirs bjerge. 
DEU.2.2	Til sidst sagde Herren:
DEU.2.3	‚Nu er det tid at vende om og gå nordpå! 
DEU.2.4	Forbered folket på at gå gennem Seirs bjerge, det land, der tilhører edomitterne, som er Esaus efterkommere. Edomitterne vil blive urolige, når I drager gennem deres land, og derfor skal I passe ekstra meget på 
DEU.2.5	ikke at provokere dem til kamp. Jeg har givet dem hele bjerglandet omkring Seir i eje, og jeg har ikke i sinde at give jer så meget som en fodsbred af det. 
DEU.2.6	Betal dem for den mad og det vand, I har brug for undervejs. 
DEU.2.7	I de 40 år, I vandrede omkring i denne store ørken, har jeg jo været med jer og velsignet jer, så I ikke har manglet noget som helst.’
DEU.2.8	Så gik vi nordpå og satte kursen mod Moabs ubeboede sletter, men vi fulgte ikke vejen, der går fra Eilat og Etzjon-Geber gennem Arabadalen.
DEU.2.9	Herren advarede os også imod at provokere moabitterne. ‚Kæmp ikke imod dem,’ sagde han. ‚Jeg har givet dem byen Ar, og jeg har ikke i sinde at give jer noget af det land, jeg allerede har givet Lots efterkommere.’
DEU.2.10	(Før i tiden boede emitterne i Moabs område. De var et stort og stærkt folk, der var i slægt med de anakitiske kæmper. 
DEU.2.11	Både emitterne og anakitterne gik under fællesnavnet refaitter, men moabitterne nøjedes med at kalde dem emitter. 
DEU.2.12	Før i tiden boede horitterne i Seirs bjerge, men de blev drevet bort af edomitterne, Esaus efterkommere, der overtog deres land på samme måde, som israelitterne overtog Kanaʼans land, fordi Herren havde bestemt det.)
DEU.2.13	‚Gå nu over Zered-wadien,’
DEU.2.14+DEU.2.15+DEU.2.16	Der var altså gået 38 år, fra vi begyndte ørkenvandringen ud fra Kadesh, til vi nåede Zered-wadien. Herren havde sørget for, at alle de mænd, der 38 år tidligere var gamle nok til at bære våben, nu var døde. Herren forhindrede således folket i at komme ind i landet, indtil hele den generation, der gjorde oprør imod ham, var uddød.
DEU.2.17	Derpå sagde Herren til mig: 
DEU.2.18	‚Gå nu videre nordpå gennem moabitternes land forbi Ar. 
DEU.2.19	Men når I kommer i nærheden af ammonitterne, skal I lade være med at forstyrre eller provokere dem, for jeg har ikke i sinde at give jer noget af det landområde, jeg har givet til Lots efterkommere.’
DEU.2.20	(Det område tilhørte engang refaitterne, der af ammonitterne blev kaldt zamzummitter. 
DEU.2.21	De var et stort og stærkt folk, men Herren havde givet ammonitterne held til at fordrive dem og overtage deres land. 
DEU.2.22	På lignende måde havde Herren hjulpet Esaus efterkommere til at overtage området omkring Seirs bjerge ved at udrydde horitterne, der boede i landet før dem. 
DEU.2.23	En tilsvarende situation opstod, da kaftoritterne, som kom fra Kreta, angreb og udryddede avvitterne, der indtil da havde boet i området langs Middelhavet helt ned til Gaza.)
DEU.2.24	Herren sagde derefter: ‚Gå nu over Arnonfloden og ind i amoritterkongen Sihon af Heshbons land. I skal føre krig imod ham og tage hans land. 
DEU.2.25	Fra i dag vil jeg gøre samtlige folkeslag i verden bange for jer, så de ryster af skræk, bare de hører om jer!’
DEU.2.26	Derefter sendte jeg fra Kedemots ørken bud til kong Sihon af Heshbon med tilbud om en fredsaftale. 
DEU.2.27	‚Giv os tilladelse til at rejse igennem dit land,’ bad jeg. ‚Vi lover, at vi ikke vil nedtræde afgrøderne, men holde os til vejen. 
DEU.2.28	Vi lover også, at vi ikke vil stjæle mad undervejs, men betale for alt, hvad vi spiser og drikker, så længe vi er på gennemrejse. 
DEU.2.29	Edomitterne ved Seir gav os tilladelse til at gå gennem deres land. Det samme gjorde moabitterne fra Ar. Vi er på vej mod Jordanfloden for at gå ind i det land, Herren, vores Gud, har givet os.’
DEU.2.30	Men kong Sihon gav os ikke lov til at rejse gennem landet. Herren havde nemlig gjort ham stædig, og det udløste den krig, der blev årsag til, at landet nu er på vores hænder.
DEU.2.31	Da sagde Herren til mig: ‚Jeg har taget de første skridt til at give jer kong Sihons land. Nu kan I gå ind og erobre landet og tage det i besiddelse.’
DEU.2.32	Kong Sihon erklærede os krig og mønstrede sin hær ved Jahatz. 
DEU.2.33+DEU.2.34	Men Herren, vores Gud, hjalp os med at besejre ham, og vi erobrede alle hans byer og udryddede samtlige indbyggere, også kvinder og børn. Intet fik lov at overleve, 
DEU.2.35+DEU.2.36	undtagen kvæget, som vi beholdt sammen med krigsbyttet fra de byer, vi havde erobret. Vi indtog samtlige byer fra Aroer på toppen af Arnonkløften og byen, som ligger nede i dalen, helt til Gilead. Ikke en eneste by kunne holde stand imod os, for Herren, vores Gud, gav dem i vores magt. 
DEU.2.37	Men som Herren havde befalet, holdt vi os fra ammonitterne, som boede øst for Jabbokfloden og i byerne i bjerglandet.
DEU.3.1	Vi satte derefter kursen nordpå mod Bashan, hvor kong Og straks mobiliserede sin hær og rykkede ud mod os ved byen Edrei. 
DEU.3.2	Men Herren sagde til mig: ‚Du skal ikke være bange. Jeg vil udlevere kongen og hans hær og hele hans land til jer. Du skal gøre med ham, som du gjorde med amoritternes kong Sihon af Heshbon.’ 
DEU.3.3	Herren, vores Gud, hjalp os i kampen mod kong Og, så vi slog ham og huggede hele hans hær ned. Der var ingen, der overlevede. 
DEU.3.4	Bagefter indtog vi samtlige 60 byer i Argob-området, hvor kong Og var konge. 
DEU.3.5	Alle byerne var stærkt befæstede med høje mure og jernbeslåede porte. Desuden indtog vi alle de mindre, ubefæstede byer i området. 
DEU.3.6	Vi udslettede totalt kong Og af Bashans rige på samme måde, som vi havde udslettet kong Sihon af Heshbons rige. Vi udryddede hele befolkningen, både mænd, kvinder og børn, 
DEU.3.7	men kvæget og krigsbyttet beholdt vi.
DEU.3.8	Hele området øst for Jordanfloden, som før havde tilhørt de to amoritterkonger, var nu på vores hænder. Det var området mellem Arnonfloden mod syd og Hermonbjerget mod nord. 
DEU.3.9	(Hermonbjerget blev af sidonierne kaldt Sirjon, af amoritterne blev det kaldt Senir.) 
DEU.3.10	Vi havde dermed kontrol over alle byerne på højsletten samt over områderne Gilead og Bashan helt til byerne Salka og Edrei.
DEU.3.11	(Kong Og af Bashan var den sidste, der var tilbage af den refaitiske kæmpeslægt. Hans jernseng
DEU.3.12+DEU.3.13	Efter sejren over de to konger fordelte jeg det erobrede land øst for Jordanfloden mellem Rubens og Gads stammer og halvdelen af Manasses stamme. Rubens og Gads stammer fik området nord for byen Aroer ved Arnonfloden samt den sydlige halvdel af Gileads bjergland med tilhørende byer. Det halve af Manasses stamme fik den nordlige del af Gilead-området samt hele Argob-området, som vi havde taget fra kong Og. (Sidstnævnte område kaldes også Bashan eller refaitternes land.) 
DEU.3.14	Jair-slægten af Manasses stamme overtog Argob-området helt til Geshurs og Maʼakas grænse. De gav landets byer nye navne, og landet selv kaldte de ‚Jairs landsbyer’, hvad det hedder den dag i dag. 
DEU.3.15	Makir-slægten af Manasses stamme fik det nordlige Gilead. 
DEU.3.16	Rubens og Gads område går fra Gilead i nord ned til Arnonfloden i syd, hvor grænsen går midt gennem Arnondalen. Mod øst danner Jabbokfloden grænse til ammonitternes område. 
DEU.3.17	Vestgrænsen følger Jordanfloden fra Galilæasøen i nord til Det Døde Hav i syd, og videre øst om søen til lavlandet neden for Pisgas bjerg.
DEU.3.18	Jeg mindede Rubens og Gads stammer samt Manasses halve stamme om, at selv om Herren nu havde tildelt dem dette område, måtte de vente med at etablere sig der, indtil deres våbenføre mænd havde gjort deres pligt ved at hjælpe de øvrige stammer med at indtage Kanaʼans land vest for Jordanfloden, det land, som Herren ville give dem. 
DEU.3.19	‚Men jeres kvinder og børn,’ sagde jeg, ‚de kan blive tilbage i de byer, som Herren har givet jer her, og tage sig af jeres store kvægflokke, 
DEU.3.20	indtil Herren har givet de øvrige stammer sejr, og I kan vende tilbage. I må ikke vende tilbage, før de øvrige stammer har indtaget landet på den anden side af Jordanfloden, for Herren har udset dette land til dem.’
DEU.3.21	Da sagde jeg til Josva: ‚Du har selv oplevet, hvordan Herren har givet os sejr over kong Sihon og kong Og. Når I nu går over på den anden side af Jordanfloden, vil Herren også give jer sejr over kongerne dér. 
DEU.3.22	Vær ikke bange for dem, for Herren, jeres Gud, vil gå med jer og kæmpe på jeres side.’
DEU.3.23	I samme forbindelse bad jeg til Herren: 
DEU.3.24	‚Herre, min Gud! Du har vist mig din storhed og magt. Findes der nogen gud i himlen eller på jorden, der handler så underfuldt som dig? 
DEU.3.25	Vil du ikke give mig lov til at drage over Jordanfloden og se det herlige bjergland og Libanon?’ 
DEU.3.26	Men Herren var vred på mig på grund af folket og ville ikke give mig lov til at følge med. ‚Ikke tale om!’ sagde han. 
DEU.3.27	‚Du må nøjes med at gå op på toppen af Pisgas bjerg, hvor der er god udsigt til alle sider, og se ind i landet. Men Jordanfloden kommer du ikke over. 
DEU.3.28	Du skal indsætte Josva som din efterfølger og opmuntre ham til at føre folket over floden og indtage det land, du ser på den anden side.’
DEU.3.29	Så blev vi i dalen over for Bet-Peor.”
DEU.4.1	Moses fortsatte sin tale: „Israels folk, lyt omhyggeligt til de love og forordninger, jeg her pålægger jer at overholde, så I kan blive i live og gå ind og tage det land i besiddelse, som Herren, jeres fædres Gud, vil give jer. 
DEU.4.2	I må ikke lægge noget til eller trække noget fra, men I skal adlyde de her befalinger, som kommer fra Herren, jeres Gud. 
DEU.4.3	I har været vidne til Herrens straf ved Peors bjerg, hvor han udryddede alle, der dyrkede Baʼal. 
DEU.4.4	Det er kun de af jer, der holdt jer til Herren, som i dag er i live.
DEU.4.5	De love og forordninger, jeg giver jer, har jeg fået fra Herren, min Gud, og I skal sørge for at overholde dem, også når I tager landet i besiddelse. 
DEU.4.6	Hvis I overholder dem, vil I blive kendt som et folk med visdom og indsigt. Når de omkringboende folk hører om de her love, vil de sige: ‚Israels folk er både et stort og klogt folk.’ 
DEU.4.7	Er der andre folkeslag, hvis gud kommer dem til hjælp, hver gang de kalder på ham, sådan som Gud Herren gør det for os? 
DEU.4.8	Og hvilket folk på jorden kan fremvise så retfærdige love, som dem jeg pålægger jer i dag?
DEU.4.9	Men pas på, at I aldrig glemmer det, I har oplevet med Gud! Må hans undere have gjort et dybt, uudsletteligt indtryk på jer, så I fortæller dem videre til jeres børn og børnebørn. 
DEU.4.10	Husk at fortælle dem om dengang, da jeres forældres generation stod for Herrens ansigt ved Horebs bjerg, og han sagde til mig: ‚Kald folket sammen, så jeg kan lære dem at have ærefrygt for mig, og så de kan lære deres børn den samme ærefrygt.’ 
DEU.4.11	Folket stod ved bjergets fod, mens bjerget var i brand, og flammerne slog op mod himlen gennem mørke og sorte skyer. 
DEU.4.12	Da talte Herren til folket fra ilden. De hørte hans stemme, men kunne ikke se ham. 
DEU.4.13	Han bekendtgjorde sin pagt med os, den overenskomst vi skal overholde, de ti bud, og han skrev dem på de to stentavler. 
DEU.4.14	Lige siden den dag har Herren gennem mig givet sit folk alle de love og regler, der vil gælde i det land, I nu skal ind og tage i besiddelse.
DEU.4.15	Men tag jer i agt, for selv om Herren talte til folket fra ilden på Horebs bjerg, fik de ham aldrig at se. 
DEU.4.16+DEU.4.17+DEU.4.18	Derfor må I ikke synde ved at fremstille billeder af nogen art og tilbede dem. I må ikke lave afgudsbilleder, hvad enten de forestiller mænd, kvinder, husdyr, vilde dyr, krybdyr, fugle eller fisk. 
DEU.4.19	Løft heller ikke blikket mod himlen for at tilbede solen, månen og stjernerne, selv om andre folk dyrker den slags. Det vil Gud ikke tillade jer at gøre, 
DEU.4.20	for han hentede sit folk ud af Egyptens smelteovn, for at de skulle være hans ejendomsfolk, og det er, hvad I er i dag. 
DEU.4.21+DEU.4.22	Herren blev vred på mig på grund af folket, og han svor, at jeg ikke skulle få lov til at gå over Jordanfloden ind i det gode land, han har givet jer som arvelod. Derfor må jeg dø her på denne side af floden.
DEU.4.23	Tag jer i agt, at I ikke bryder den pagt, som Herren, jeres Gud, har sluttet med jer! I må ikke lave afgudsbilleder; for det har Herren forbudt, 
DEU.4.24	og jeres Gud er en fortærende ild. Han tåler ingen rivaler!
DEU.4.25	Det her skal stå ved magt i al fremtid, også længe efter, at I er kommet ind i landet og har fået børn og børnebørn. I må ikke synde ved at lave afgudsbilleder af nogen art, eller gøre noget, som i Herrens øjne er ondt og fremkalder hans vrede. 
DEU.4.26	I dag kalder jeg himlen og jorden til vidne på, at hvis I trodser det her bud, vil I blive rykket op fra det land, I nu skal ind og tage i besiddelse. 
DEU.4.27	Herren vil da sprede jer mellem folkeslagene, og kun en rest vil overleve dér. 
DEU.4.28	I jeres landflygtighed vil I blive tvunget til at dyrke afguder af træ og sten, som hverken kan se eller høre eller sanse noget som helst.
DEU.4.29	Da vil I begynde at søge Herren, jeres Gud, på ny, og I vil finde ham, hvis I søger ham af hele jeres hjerte og hele jeres sjæl. 
DEU.4.30	Til den tid vil jeres nød og ulykke tvinge jer tilbage til Herren, så I atter adlyder ham. 
DEU.4.31	Herren, jeres Gud, er nemlig en nådig Gud. Han slipper jer ikke og lader jer ikke gå til grunde. Han glemmer heller ikke de løfter, han har givet jeres forfædre.
DEU.4.32	Se tilbage gennem tiden, helt tilbage til begyndelsen, da Gud skabte menneskene på jorden. Spørg fra den ene ende af jordkloden til den anden: 
DEU.4.33	Har man nogen sinde hørt noget lignende, at et helt folk har hørt Gud tale til dem fra ilden, sådan som Israels folk oplevede det og dog forblev i live? 
DEU.4.34	Hvor findes et lignende eksempel på, at en gud ved hjælp af plager, undere, kamp og frygtelige straffe har frelst et folk fra dets tyranner? Sådan har Herren jeres Gud ikke desto mindre handlet med sit udvalgte folk, dengang de var slaver i Egypten, sådan som I alle ved. 
DEU.4.35	Han gjorde det, for at folket skulle indse, at han er Herren, og at der ikke findes nogen anden Gud end ham. 
DEU.4.36	Han talte med vældig røst fra Himlen for at retlede sit folk, og han lod almindelige mennesker se den guddommelige ild, og han talte til folket fra ilden.
DEU.4.37	På grund af kærlighed til sit eget folk, som han havde udvalgt, altså jeres forfædre og deres efterkommere, førte han dem med vældig magt ud af slavetilværelsen i Egypten. 
DEU.4.38	Og han vil drive folk på flugt foran jer, folk, der er jer overlegne i styrke, og give jer deres lande i eje. Det er allerede begyndt at ske! 
DEU.4.39	Kan I da være i tvivl om, at Herren er Gud både i Himlen og på jorden, og at der ikke findes nogen anden Gud end ham? 
DEU.4.40	Derfor skal I ubetinget adlyde de love, jeg pålægger jer i dag. Gør I det, vil det gå jer og jeres børn godt, og I vil få lov at blive boende i det land, som Herren, jeres Gud, vil give jer.”
DEU.4.41	Moses udpegede nu tre byer øst for Jordanfloden, 
DEU.4.42	som skulle være fristed for dem, der ved et uheld kom til at slå et andet menneske ihjel. 
DEU.4.43	Folk fra Rubens stamme skulle søge tilflugt i Betzer i det øde højland. For Gads stamme blev det Ramot i Gilead, og for Manasses stamme blev det Golan i Bashan.
DEU.4.44+DEU.4.45+DEU.4.46+DEU.4.47	Her følger en fortegnelse over de love og forordninger, som Moses overdrog til Israels folk, efter at de var undsluppet fra Egypten og lå i lejr i dalen øst for Jordanfloden over for Bet-Peor, et område, der havde tilhørt amoritterkongen Sihon af Heshbon. (Moses og israelitterne havde udryddet det amoritiske folk ved at slå både kong Sihon af Heshbon og kong Og af Bashan. 
DEU.4.48	Israelitterne havde således erobret hele området fra byen Aroer på toppen af Arnonkløften til Sions bjerg i nord, også kaldet Hermonbjerget. 
DEU.4.49	Mod syd strakte det sig til Det Døde Hav og øst for søen til området ved foden af Pisgas bjerg.)
DEU.5.1	Moses kaldte hele Israels folk sammen og sagde til dem: „Lyt nu omhyggeligt til de love, Gud har givet jer, så I lærer dem og adlyder dem.
DEU.5.2	Ved Horebs bjerg sluttede Herren, vores Gud, en pagt, 
DEU.5.3	ikke kun med vores fædre, men med alle os, som lever i dag. 
DEU.5.4+DEU.5.5	Herren talte først til folket fra ilden på bjerget, men da de var bange for ilden, talte han til dem gennem mig, og jeg har givet de love, som han gav mig, videre til jer. Han sagde:
DEU.5.6	‚Jeg er Herren, jeres Gud, som reddede jer fra slaveriet i Egypten.
DEU.5.7	Du må ikke tilbede andre end mig.
DEU.5.8	Du må ikke lave afgudsbilleder af nogen art ud fra det, du ser i himmelrummet, på landjorden eller i havet. 
DEU.5.9	Du må ikke bøje dig for et afgudsbillede eller tilbede det, for jeg er Herren, din Gud, og jeg vil ikke dele din hengivenhed med nogen anden gud. Jeg undlader ikke at straffe dem, der hader mig, så det kan mærkes indtil tredje eller fjerde slægtled. 
DEU.5.10	Men jeg er også den, der er trofast gennem tusind generationer. Jeg gør godt mod dem, der elsker mig og holder mine befalinger.
DEU.5.11	Du må ikke misbruge Herren, din Guds, navn. Jeg straffer den, der misbruger mit navn.
DEU.5.12	Du skal holde hviledagen hellig, sådan som Herren, din Gud, har befalet. 
DEU.5.13	Du har seks dage om ugen til at udføre dit arbejde og dine daglige gøremål, 
DEU.5.14	men den syvende dag er en hviledag, som er indviet til Herren, din Gud. Den dag må du ikke udføre nogen form for arbejde. Det gælder også dine sønner, dine døtre, dine slaver, dine okser, æsler og andre husdyr, og eventuelle fremmede, som bor hos dig. På den dag skal dine slaver have mulighed for at hvile ud ligesom dig. 
DEU.5.15	Husk på, at dine forfædre var slaver i Egypten, indtil jeg greb ind og førte dem ud med magt og vælde. Derfor befaler jeg, at du holder hviledagen hellig.
DEU.5.16	Du skal ære din far og din mor, sådan som Herren, din Gud, har befalet dig, så du kan få et langt og godt liv i det land, jeg vil give dig.
DEU.5.17	Du må ikke begå drab.
DEU.5.18	Du må ikke bryde ægteskabet.
DEU.5.19	Du må ikke stjæle.
DEU.5.20	Du må ikke anklage nogen på falsk grundlag.
DEU.5.21	Du må ikke begære andre menneskers ægtefælle, hus, ejendom, slaver, husdyr eller andet, der tilhører dem.’
DEU.5.22	Herren gav de her befalinger til hele folket, da han talte til dem fra ilden på bjerget, som var omgivet af mørke og sorte skyer. Det var de eneste bud, han dengang gav folket, og han skrev dem på to stentavler og gav tavlerne til mig. 
DEU.5.23	Men da de hørte hans stemme og så ilden på bjergets top, kom deres ledere 
DEU.5.24	og bønfaldt mig: ‚I dag har Herren, vores Gud, vist os sin herlighed og storhed, så vi endog med egne ører har hørt hans stemme fra ilden, og vi har erfaret, at det er muligt at høre Guds røst, uden at man dør af det. 
DEU.5.25	Men vi er bange for, at den vældige ild vil fortære os, hvis Herren bliver ved med at tale til os på den måde. 
DEU.5.26	Trods alt er det aldrig tidligere sket, at nogen overlevede at komme så tæt på den levende Gud. 
DEU.5.27	Derfor skal du, Moses, fremover tale med Gud alene og bagefter fortælle os, hvad han sagde, så vi kan handle derefter.’
DEU.5.28	Herren hørte jeres bøn og sagde til mig: ‚Jeg har hørt, hvad folket har sagt, og det er rigtigt af dem at være forsigtige. 
DEU.5.29	Gid de må bevare denne ærefrygt for mig, så de altid af hjertet ønsker at adlyde mine befalinger. Da vil det gå dem og deres efterkommere godt i al fremtid. 
DEU.5.30	Gå nu ned og sig til dem, at de skal vende hjem til deres telte. 
DEU.5.31	Når du kommer tilbage til mig, vil jeg give dig de love, du skal lære dem, for at de kan overholde dem i det land, jeg giver dem.’ ”
DEU.5.32	Derpå sagde Moses til folket, som nu opholdt sig på Moabs sletter: „I skal følge Herren, jeres Guds, befalinger til punkt og prikke og ikke på nogen måde gå på kompromis med dem. 
DEU.5.33	Gør I det, vil I få et langt og godt liv i det land, I snart skal ind og tage i besiddelse.
DEU.6.1	Herren, jeres Gud, har befalet mig at undervise jer om hans love, for at I skal adlyde dem i det land, I snart skal tage i besiddelse. 
DEU.6.2	I skal vise ærefrygt for Herren, jeres Gud, så I selv, jeres børn og børnebørn livet igennem adlyder alle hans befalinger. Gør I det, vil I få et godt og langt liv. 
DEU.6.3	Hør derfor opmærksomt efter, Israels folk, og vær rede til at adlyde lovene, så det må gå jer godt, og I må blive til et stort folk i et land, der ‚flyder med mælk og honning’, sådan som jeres forfædres Gud har lovet jer.
DEU.6.4	Israels folk, hør efter! Herren er vores Gud—Herren alene! 
DEU.6.5	Du skal elske Herren, din Gud, af hele dit hjerte,
DEU.6.6	De her ord, som jeg i dag pålægger dig, skal du have ind på rygmarven, 
DEU.6.7	så du lærer dine børn dem og taler om dem hvor som helst og når som helst, ude og hjemme, ved sengetid og om morgenen. 
DEU.6.8+DEU.6.9	Bind dem om håndleddet, sæt dem på din pande og skriv dem på dørstolpen som et tegn på, at dine handlinger og tanker og dit hverdagsliv skal styres af Herrens ord.
DEU.6.10	Når Herren, jeres Gud, har ført jer ind i det land, han lovede jeres forfædre Abraham, Isak og Jakob, og givet jer store og smukke byer, I ikke selv har haft besværet med at bygge, 
DEU.6.11	prægtige huse med indbo, I ikke selv har samlet, med vandreservoirer, I ikke selv har udhugget af klippegrunden, med vingårde og olivenlunde, I ikke selv har plantet, og I har taget for jer af retterne, 
DEU.6.12	da skal I passe på, at I ikke glemmer Herren, som frelste sit folk fra slaveriet i Egypten. 
DEU.6.13	Det er Herren, din Gud, du skal vise ærefrygt, og ham alene du skal tjene. Det er kun ved hans navn, du har lov at sværge på, at du taler sandt. 
DEU.6.14	I må ikke dyrke nabofolkenes guder, 
DEU.6.15	for Herren er en Gud, der ikke tåler rivaler. Ellers vil hans vrede ramme jer og udslette jer fra jordens overflade. 
DEU.6.16	I må ikke provokere Herren, jeres Gud, som dengang jeres forældre gjorde oprør mod ham ved Massa. 
DEU.6.17	I skal adlyde hans ord til punkt og prikke 
DEU.6.18	og gøre, hvad der er godt og ret i Herrens øjne. Da vil det gå jer godt, så I får lykke til at erobre det gode land, han lovede jeres forfædre. 
DEU.6.19	Ja, Herren selv har lovet at jage fjenderne på flugt foran jer.
DEU.6.20	Når jeres sønner i fremtiden spørger jer: ‚Hvad er hensigten med de love og forordninger, Herren, vores Gud, har givet os?’ 
DEU.6.21	skal I svare: ‚Dengang Israels folk var slaver i Egypten, befriede Herren dem med magt og vælde, 
DEU.6.22	med mægtige undere og frygtelige katastrofer, der ramte egypterkongen og hans folk. De så det med deres egne øjne. 
DEU.6.23	Herren førte dem ud af Egypten, for at de skulle gå ind og tage det land i besiddelse, som han havde lovet vores forfædre. 
DEU.6.24	Han har befalet os at overholde hans love og vise ham ærefrygt, så det må gå os godt, og han kan bevare os, sådan som han har gjort det indtil denne dag. 
DEU.6.25	Så længe vi trofast adlyder Herren, vores Guds, love, vil han acceptere os som sit folk.’ ”
DEU.7.1	Moses fortsatte: „Herren, jeres Gud, vil føre jer ind i det land, I skal tage i besiddelse, og drive syv folkeslag, der er langt stærkere og mægtigere end jer, på flugt foran jer. Det er hittitterne, girgashitterne, amoritterne, kanaʼanæerne, perizzitterne, hivvitterne og jebusitterne. 
DEU.7.2	Når Herren, jeres Gud, har udleveret dem til jer, skal I udrydde dem totalt. I må ikke skåne nogen af dem eller slutte fred med dem. 
DEU.7.3	Hverken I selv eller jeres sønner og døtre må indgå ægteskab med dem, 
DEU.7.4	for det kan let føre til, at de unge glemmer Herren og begynder at dyrke andre guder, så Herrens vrede blusser op og udsletter jer alle sammen.
DEU.7.5	I skal rive de fremmede folks altre ned, knuse deres stenstøtter, vælte deres Asherapæle og brænde deres afgudsbilleder. 
DEU.7.6	I skal være et helligt folk, der er indviet til Herren, jeres Gud. Af alle verdens folkeslag har han udvalgt jer til sit ejendomsfolk. 
DEU.7.7	I sin kærlighed udvalgte han jer, ikke fordi I var mægtige eller talstærke, for I var et ganske lille folk på jorden. 
DEU.7.8	Det var alene på grund af sin kærlighed til sit folk, og på grund af sit løfte til jeres forfædre, at han førte folket ud af Egypten med magt og vælde.
DEU.7.9	Husk på, at Herren, jeres Gud, er den eneste sande Gud, en pålidelig Gud, der i tusind generationer holder fast ved sin pagt og sin trofasthed mod dem, der elsker ham og holder hans befalinger. 
DEU.7.10	Men alle, som hader ham, vil få deres velfortjente straf. Han vil ikke tøve med at udslette dem. 
DEU.7.11	Derfor skal I nøje overholde de love og bud, jeg pålægger jer i dag.
DEU.7.12	Hvis I vil høre efter og adlyde de her bud, vil Herren vise sin trofasthed og overholde sin del af den pagt, han indgik med jeres forfædre. 
DEU.7.13	Han vil elske jer og velsigne jer, så I bliver en stor og succesrig nation i et frugtbart land med masser af korn, vin, oliven og husdyr. Det var en sådan fremtid, han lovede jeres forfædre. 
DEU.7.14	Der vil ingen barnløshed være iblandt jer, selv jeres dyr vil være sunde og forplantningsdygtige, fordi han har valgt at velsigne jer mere end noget andet folk på jorden. 
DEU.7.15	Ja, Herren vil holde sygdomme væk fra jer. De frygtelige plager, han sendte over egypterne, vil I undgå. I stedet vil han sende dem over jeres fjender.
DEU.7.16	Men I må sørge for at udrydde de folk, som Herren udleverer til jer. I må ikke skåne nogen af dem, og for alt i verden ikke dyrke deres guder! Gør I det, bliver det jeres undergang! 
DEU.7.17	Og hvis I kommer i tvivl og tænker: ‚Hvordan skal vi kunne besejre folk, der er langt mægtigere end os?’ 
DEU.7.18	kan I jage frygten på flugt ved at huske på, hvad Herren, jeres Gud, gjorde ved egypterkongen og hans folk. 
DEU.7.19	Glem ikke de plager, Herren lod ramme dem, og som jeres forældre så med egne øjne. Husk på, hvordan den almægtige Gud med magt og vælde førte jer ud af Egyptens land. På samme måde vil han slå ned på de folk, I frygter, 
DEU.7.20	ja, Herren, jeres Gud, vil skabe panik iblandt dem, og selv de, der prøver at skjule sig for jer, vil blive fundet og udryddet.
DEU.7.21	Vær derfor ikke bange for de fremmede folkeslag, for Herren, jeres Gud, er med jer, og han er en vældig Gud, der forstår at skabe ærefrygt omkring sig. 
DEU.7.22	Når I marcherer frem, vil han give jer sejr over dem, ikke i hast, men gradvis, for at de vilde dyr ikke skal tage overhånd i landet. 
DEU.7.23	Herren vil udlevere jeres fjender til jer og skabe frygt og forvirring iblandt dem, så I kan hugge dem ned. 
DEU.7.24	Han vil overgive konger til jer, og I skal udrydde dem, så deres slægt går til grunde. Ingen skal kunne holde stand imod jer.
DEU.7.25	Brænd deres afguder, og lad jer ikke friste af det sølv og guld, der findes på dem. Lad være at tage det som krigsbytte, for det er hæsligt i Herren, jeres Guds, øjne og kan føre til jeres undergang. 
DEU.7.26	I skal afsky alt det, der har med afguderne at gøre, og ikke bringe noget af den slags ind i jeres hjem. Jeg har sagt, at den slags ting skal udryddes, og gør I ikke det, bliver I selv udryddet.
DEU.8.1	I skal nøje overholde alle de befalinger, jeg i dag pålægger jer. Gør I det, vil I få lov at tage det land i besiddelse, Herren lovede jeres forfædre, og I vil få et godt liv og blive et stort folk. 
DEU.8.2	Husk på, hvordan Herren i 40 år førte sit folk gennem ørkenen for at ydmyge dem og sætte dem på prøve, for at se, om de var villige til at adlyde ham. 
DEU.8.3	Han ydmygede dem ved først at lade dem sulte og derefter give dem manna, en form for mad, som hverken de eller deres forfædre havde set før, for at lære dem, at et menneske ikke lever af brød alene, men af hvert ord, som Gud taler. 
DEU.8.4	I alle de 40 år blev deres tøj ikke slidt op, og deres fødder ikke opsvulmede. 
DEU.8.5	I må forstå, at når Herren straffede dem, gjorde han det til deres eget bedste, nøjagtig som når forældre opdrager deres børn.
DEU.8.6	Adlyd Herren, jeres Guds, befalinger, gå på hans veje og hav ærefrygt for ham. 
DEU.8.7	Herren vil føre jer ind i et godt land, et frodigt land med bakker og dale, med floder og kilder, der gennemstrømmer landet, 
DEU.8.8	et land med hvede og byg, med vinranker, figentræer, granatæbletræer, oliventræer og honning, 
DEU.8.9	et land med masser af føde og uden mangel på noget, et land, hvor der findes jernmalm, og hvor I kan bryde kobber i bjergene. 
DEU.8.10	Når I har spist jer mætte i landets overflod, skal I lovprise Herren, jeres Gud, for det gode land, han har givet jer.
DEU.8.11	Men pas på, at I ikke midt i jeres overflod glemmer Herren, jeres Gud, så I ikke længere holder hans love og befalinger. 
DEU.8.12+DEU.8.13	Når I spiser jer mætte og oplever fremgang, når I har bygget prægtige huse, når jeres velstand øges, og jeres besætninger vokser, 
DEU.8.14	må I passe ekstra på, at I ikke bliver selvsikre, så I glemmer Herren, der reddede jer fra at være slaver i Egypten. 
DEU.8.15	Tag jer i agt, at I ikke glemmer den Gud, der førte sit folk gennem den store og farlige ørken, hvor der er giftige slanger og skorpioner, og som midt i det udtørrede land lod vand springe frem fra den nøgne klippe. 
DEU.8.16	Han gav dem manna i ørkenen, mad, som deres forfædre aldrig har smagt, for at ydmyge dem og sætte dem på prøve for senere at kunne velsigne dem. 
DEU.8.17	Derved ville han undgå, at folket i fremtiden ville tro, at deres fremgang skyldes dem selv og deres egen dygtighed. 
DEU.8.18	Husk altid på, at jeres velstand kommer fra Herren, jeres Gud, der trofast holder fast ved den pagt, han oprettede med jeres forfædre.
DEU.8.19	Men hvis I glemmer Herren, jeres Gud, så I dyrker andre guder, kan jeg forsikre jer om, at det bliver jeres undergang, 
DEU.8.20	og at I bliver udryddet på samme måde, som Herren vil udrydde de folk, han jager bort foran jer. Sådan går det, hvis I er ulydige imod Herren, jeres Gud.
DEU.9.1	Hør efter, Israels folk! Nu er det tid at gå over Jordanfloden og erobre landet fra folkeslagene på den anden side. De er større og stærkere end jer og bor i byer med himmelhøje mure. 
DEU.9.2	Blandt dem bor de frygtede anakitter, kæmper, som siges at være uovervindelige. 
DEU.9.3	Men Herren, jeres Gud, vil gå foran jer som en fortærende ild, der ødelægger alt på sin vej, og I vil hurtigt besejre dem og udrydde dem, sådan som Herren har lovet.
DEU.9.4+DEU.9.5	Når Herren rydder dem bort foran jer og giver jer landet i besiddelse, må I ikke sige: ‚Herren hjalp os, fordi vi fortjente det!’ Nej, det er ikke 
DEU.9.6	Jeg kan forsikre jer om, at Herren ikke giver jer det dejlige land, fordi I har gjort jer fortjent til det. I er nemlig et stædigt og oprørsk folk!
DEU.9.7	Glem aldrig, hvordan folket gang på gang fremkaldte Herrens vrede i ørkenen, lige fra den dag, de forlod Egypten, og til nu. Hele vejen har de været stride imod ham.
DEU.9.8	Husk på, hvor vred de gjorde ham ved Horebs bjerg, så vred, at han faktisk havde besluttet at udrydde hele folket. 
DEU.9.9+DEU.9.10+DEU.9.11	Det var dengang jeg opholdt mig på bjerget i 40 dage
DEU.9.12	Han befalede mig imidlertid at skynde mig ned ad bjerget, fordi folket, jeg havde ført ud af Egypten, havde syndet ved at tage afstand fra ham og støbe et afgudsbillede i stedet.
DEU.9.13+DEU.9.14	‚Lad mig få lov til at udrydde dette oprørske folk fra jordens overflade!’ sagde Herren til mig. ‚Derefter vil jeg begynde forfra med dig og gøre dig til et mægtigt folk, større og stærkere end dem.’
DEU.9.15	Jeg gik så ned fra det flammende bjerg. I hænderne havde jeg de to stentavler. 
DEU.9.16	Da jeg ved bjergets fod fik øje på den tyrekalv, de havde fremstillet, blev jeg så rasende over, at de så hurtigt havde forladt Herrens vej, 
DEU.9.17	at jeg løftede stentavlerne i vejret og kastede dem til jorden, så de splintredes for øjnene af folket. 
DEU.9.18	Derefter lå jeg for Herrens ansigt endnu 40 dage uden at spise eller drikke. Jeg sørgede over deres utrolige ondskab, som endnu en gang havde fremkaldt hans vrede. 
DEU.9.19	Jeg rystede af angst for, at Herren ville gøre alvor af sin trussel og udslette sit folk, men også denne gang hørte han min bøn. 
DEU.9.20	Selv Aron, der havde svigtet sit ansvar, blev ramt af Herrens vrede, men han blev skånet ved, at jeg gik i forbøn for ham. 
DEU.9.21	Den forfærdelige tyrekalv, folket havde fremstillet, brændte jeg i ilden, hvorefter jeg knuste resterne til fint støv og smed støvet i bækken, der flød ned ad bjerget.
DEU.9.22	Senere ved Tabera og Massa provokerede folket Herren igen, og endnu en gang ved ‚De Grådiges Grav’. 
DEU.9.23	Da vi nåede til Kadesh-Barnea, og Herren opfordrede dem til at gå ind i det land, han havde lovet dem, nægtede de at adlyde ham, fordi de ikke havde tillid til, at han ville hjælpe dem. 
DEU.9.24	Folket har været i oprør imod Herren, lige så længe jeg kan huske.
DEU.9.25	Da jeg lå for Herrens ansigt i 40 dage og bad for dem, var det, fordi Herren havde sagt, at han ville udrydde sit folk. 
DEU.9.26	Derfor gik jeg i forbøn for dem med følgende ord: ‚Min Herre og Gud, udslet ikke dit ejendomsfolk, som du med magt og vælde befriede fra slaveriet i Egypten. 
DEU.9.27	Husk på dine løfter til dine tjenere Abraham, Isak og Jakob og se i nåde til det her oprørske folk med dets synd og ulydighed. 
DEU.9.28	Hvis du udrydder dem, vil egypterne jo påstå, at du ikke var i stand til at gennemføre din plan om at føre dem til det land, du havde lovet dem, eller de vil sige, at du er en ond Gud, der af had til dit folk lagde en fælde for dem i ørkenen. 
DEU.9.29	Vis dog, at de er dit ejendomsfolk, og at det ikke var forgæves, at du med magt og vælde førte dem ud af Egypten.’
DEU.10.1	Herren sagde til mig, at jeg skulle lave to nye stentavler ligesom dem, jeg slog i stykker, og en trækasse til at opbevare tavlerne i. Derefter skulle jeg gå op på bjerget igen, 
DEU.10.2	så han på de nye tavler kunne skrive de samme bud, der stod på de oprindelige tavler. De nye tavler skulle fremover opbevares i kassen. 
DEU.10.3	Så lavede jeg en kasse af akacietræ, tilhuggede to stentavler magen til dem, jeg havde slået i stykker, og tog stentavlerne med mig op til Herren på bjerget. 
DEU.10.4	Der skrev han på ny de ti bud på tavlerne, de bud, han tidligere havde givet folket fra ilden på bjerget, mens de stod ved bjergets fod, og han gav tavlerne tilbage til mig. 
DEU.10.5	Da jeg kom ned fra bjerget, lagde jeg tavlerne i kassen, pagtens ark, hvor de opbevares den dag i dag, sådan som Herren har befalet.
DEU.10.6	Efter at vi drog op fra lejren ved Jaʼakans sønners brønde,
DEU.10.7	Så drog vi til Gudgoda og videre til Jotbata, et vandrigt område med mange kilder.
DEU.10.8	På den tid udvalgte Herren levitterne til at bære pagtens ark, stå vagt for Herrens ansigt og velsigne folket i Herrens navn, sådan som de gør i dag. 
DEU.10.9	Af den grund får levitterne ikke som de andre stammer arvelod i Kanaʼans land, men de får del i de ofre, som bliver givet til Herren.
DEU.10.10	Efter at jeg for anden gang havde opholdt mig på bjerget i 40 dage, og Herren havde hørt min bøn om ikke at tilintetgøre sit folk, 
DEU.10.11	sagde han til mig: ‚Rejs dig og før folket af sted mod det land, jeg lovede deres forfædre, så de kan tage landet i besiddelse.’
DEU.10.12+DEU.10.13	Hør nu, Israels folk, hvad Herren, jeres Gud, forlanger af jer: Vis ærefrygt for ham og adlyd ham i alle ting! Hold hans befalinger og love, som jeg pålægger jer i dag, for de er givet til gavn for jer. Elsk ham og tilbed ham af hele jeres hjerte, med alle jeres tanker og af hele jeres sjæl. 
DEU.10.14	Ham tilhører alt på jorden og i himlen, 
DEU.10.15	og dog elskede han jeres forfædre så højt, at han blandt alle jordens folk udvalgte jer til sit ejendomsfolk, og det er I den dag i dag. 
DEU.10.16	Derfor skal I være lydige mod Herren og holde op med at være så egenrådige.
DEU.10.17	Herren jeres Gud er Gud over alle guder og Herre over alle herrer. Han er Gud den almægtige, der bør frygtes og æres. Han gør ikke forskel på folk og tager ikke imod bestikkelse. 
DEU.10.18	Han er retfærdig imod enker og forældreløse, og han elsker de fremmede og giver dem føde og klæder. 
DEU.10.19	På samme måde skal I vise omsorg for de fremmede, for jeres forfædre boede selv som fremmede i Egypten. 
DEU.10.20	I skal vise ærefrygt for Herren, jeres Gud, tilbede ham og holde jer til ham. Kun ved hans navn må I sværge på, at I taler sandt. 
DEU.10.21	Ham skal I lovsynge, for han er jeres Gud, og I har hørt om de mægtige tegn og undere, han har gjort. 
DEU.10.22	Dengang jeres forfædre drog til Egypten, var de en lille flok på 70 personer, men nu har han gjort jer talrige som himlens stjerner.
DEU.11.1	I skal elske Herren, jeres Gud, og altid adlyde alle hans befalinger og lovbud. 
DEU.11.2	Det er til jer, jeg taler, ikke til jeres efterkommere, for de har ikke som jer erfaret Herrens straf, storhed og vældige magt. 
DEU.11.3	De så ikke de store undere, han gjorde i Egypten mod kongen og hans folk. 
DEU.11.4	De oplevede ikke, hvordan Herren i Det Røde Hav druknede hele den egyptiske hær med alle dens heste og stridsvogne, der var i hælene på jer, så de én gang for alle blev uskadeliggjort. 
DEU.11.5	De oplevede ikke på egen krop, hvordan Herren gang på gang tog sig af sit folk under vandringen i ørkenen og helt frem til i dag. 
DEU.11.6	De var ikke vidne til, hvordan Datan og Abiram, Eliabs sønner af Rubens stamme, syndede imod ham, så de i folkets påsyn blev opslugt af jordens gab sammen med deres familier, telte, husstande og dyr.
DEU.11.7	Men I, I har hørt om eller selv været vidne til Herrens mægtige indgreb. 
DEU.11.8	Derfor skal I omhyggeligt lægge mærke til de bud, som jeg påbyder jer i dag, så I må få styrke til at gå ind og tage landet i besiddelse. 
DEU.11.9	Hvis I adlyder hans love, vil I få et langt og godt liv i det land, Herren lovede jeres forfædre og jer, et vidunderligt land, der ‚flyder med mælk og honning’. 
DEU.11.10	Det land, som I skal ind og tage i besiddelse, er ikke som det land, jeres forfædre boede i. I Egypten var afgrøderne afhængige af det hårde arbejde ved vandingsanlæggene, 
DEU.11.11	men det land, der ligger foran jer, er et frodigt land med bakker og dale, hvor regnen falder fra himlen og vander jorden, 
DEU.11.12	et land, som Herren omsorgsfuldt våger over året rundt.
DEU.11.13	Hvis I vil adlyde de lovbud, jeg pålægger jer i dag, hvis I vil elske Herren, jeres Gud, og tjene ham med hele jeres hjerte, alle jeres tanker og hele jeres sjæl, 
DEU.11.14	vil han hvert forår og efterår sende den regn, der er behov for, så I får masser af korn, vin og oliven. 
DEU.11.15	Han vil sørge for, at der er rigeligt med græs til jeres kvæg og masser af føde til jer selv.
DEU.11.16	Men pas på, at I ikke bliver narret til at vende jer fra Gud og begynde at dyrke andre guder. 
DEU.11.17	Gør I det, vil Herrens vrede blusse op imod jer, og han vil lukke for himlens sluser, så høsten slår fejl, og I går til grunde i det dejlige land, han gav jer. 
DEU.11.18	Læg derfor omhyggeligt mærke til alle hans befalinger, bind dem om jeres hænder og pander, så I altid husker at adlyde dem. 
DEU.11.19	Lær jeres børn dem. Tal om dem ude og hjemme, ved sengetid og om morgenen. 
DEU.11.20	Skriv dem på jeres dørstolper, 
DEU.11.21	for at I og jeres børn, så længe verden står, kan opleve velsignelse i det land, Herren lovede jeres forfædre.
DEU.11.22	Hvis I omhyggeligt adlyder de befalinger, jeg giver jer, og elsker Herren, jeres Gud, så I følger ham og holder jer til ham, 
DEU.11.23	vil Herren jage indbyggerne ud af landet, selv om de er både flere og stærkere end jer. 
DEU.11.24	Den jord, I indtager, skal tilhøre jer, fra Negevs ørken i syd til Libanons bjerge i nordvest, og fra Eufratfloden til Middelhavet. 
DEU.11.25	Ingen kan holde stand imod jer, for Herren, jeres Gud, har lovet at skabe panik iblandt dem, så de flygter for jer, overalt hvor I rykker frem.
DEU.11.26	I dag stiller jeg jer over for et valg. Det er op til jer, om I vælger at være under Herrens velsignelse eller under hans dom. 
DEU.11.27	Velsignelsen får I, hvis I adlyder Herren, jeres Guds, bud, som jeg pålægger jer i dag, 
DEU.11.28	men hvis I trodser hans bud og dyrker fremmede guder, vil han dømme jer. 
DEU.11.29	Når Herren, jeres Gud, fører jer ind i det land, I skal erobre, vil der blive udråbt velsignelse fra Garizims bjerg og dom fra Ebals bjerg.
DEU.11.30	(De to bjerge ligger vest for Jordanfloden, ved Moras ege nær Gilgal i kanaʼanæernes land.)
DEU.11.31	Tiden er nu kommet, hvor I skal gå over Jordanfloden og indtage det land, som Herren har givet jer. Når I slår jer ned i landet, 
DEU.11.32	skal I omhyggeligt følge de lovbud, jeg pålægger jer i dag.
DEU.12.1	De følgende befalinger skal I adlyde fremover i det land, som Herren, jeres fædres Gud, har lovet at give jer:
DEU.12.2	I skal ødelægge de fremmede folkeslags offersteder overalt i landet, på bjergene, på højene og under de store træer. 
DEU.12.3	Riv altrene ned, slå stenstøtterne i stykker, kast Asherapælene i ilden, knus afgudsbillederne og tilintetgør alt, hvad der har med deres afgudsdyrkelse at gøre.
DEU.12.4+DEU.12.5	I må ikke ofre til Herren, jeres Gud, hvor som helst, sådan som de andre folkeslag ofrer til deres guder, men I skal bygge ham en helligdom på det sted, han vil udvælge til sin bolig. 
DEU.12.6	Dér skal I ofre jeres brændofre og andre ofre til ham. Dér skal I komme med jeres tiende og gaver, løfteofre, frivilligofre og de førstefødte af jeres husdyr, 
DEU.12.7	og dér skal I sammen med jeres familier holde højtid for Herren, jeres Gud, og glæde jer over, hvad han har gjort for jer.
DEU.12.8+DEU.12.9+DEU.12.10	Til den tid, når I er kommet over Jordanfloden og har slået jer ned og har fået ro for fjenderne i landet, må I ikke længere bare gøre, hvad I finder for godt. 
DEU.12.11	Til den tid skal I bringe jeres ofre til helligdommen, som Herren vil udvælge til sin bolig, 
DEU.12.12	og I skal holde højtid dér for Herrens ansigt sammen med jeres børn og slaver. I skal indbyde levitterne til at tage del i festmåltidet sammen med jer, for de har ikke fået nogen jord tildelt som de andre stammer.
DEU.12.13	I må altså ikke ofre brændofre hvor som helst, 
DEU.12.14	men kun på det sted, som Herren vil udvælge sig i et af stammeområderne. 
DEU.12.15	Hvad de øvrige husdyr angår, altså dem I bruger til føde, kan I slagte dem, hvor som helst I bor, ligesom I nu gør med de vilde dyr. I kan spise lige så meget, I vil, og både urene og rene personer må spise med, 
DEU.12.16	bare I sørger for at lade blodet løbe fra ved slagtningen, for det må I ikke spise.
DEU.12.17	Men hjemme hos jer selv må I ikke spise af offergaverne, heller ikke tiende af jeres korn, vin og oliven, jeres førstefødte dyr, jeres løfteofre, frivilligofre eller andre gaver til Herren. 
DEU.12.18	Alle offergaverne skal I spise for Herren, jeres Guds, ansigt på det sted, han vil udvælge, og I skal spise dem sammen med jeres børn, jeres slaver og levitterne, der bor iblandt jer. Det er kun ved helligdommen, at I må holde festmåltid for Herren, jeres Gud, og glæde jer over, hvad han har gjort for jer. 
DEU.12.19	Glem ikke at invitere de levitter med, der bor iblandt jer.
DEU.12.20+DEU.12.21+DEU.12.22	Når Herren har udvidet jeres landområde, sådan som han har lovet at gøre, kommer nogle af jer til at bo langt fra helligdommen. Derfor behøver I ikke at tage jeres dyr derhen, for at de kan blive slagtet der, før I spiser dem. Det er kun de dyr, der skal ofres til Herren, som nødvendigvis skal slagtes i helligdommen. 
DEU.12.23+DEU.12.24+DEU.12.25	Men husk, at I ikke må spise blodet, for blodet repræsenterer livet. Lad blodet løbe ud på jorden under slagtningen i lydighed mod Herren, for at det kan gå jer og jeres børn vel. 
DEU.12.26	Men alle jeres offergaver og løfteofre skal I bringe til helligdommen. 
DEU.12.27	Brændofrene skal ofres helt til Herren, både kødet og blodet. Ved de øvrige ofre skal blodet stænkes på Herrens, jeres Guds, alter, men kødet må I spise.
DEU.12.28	Sørg for at følge de her forskrifter. Gør I det, handler I ret i Herrens øjne, og da vil det fremover gå jer og jeres børn vel.
DEU.12.29	Når Herren får udryddet indbyggerne foran jer, og I slår jer ned i landet, 
DEU.12.30	må I passe på ikke at blive fanget ind af deres levevis, så I dyrker deres guder. Lad være med at kopiere deres religiøse traditioner. 
DEU.12.31	De dyrker deres guder på en måde, som Herren hader. De brænder tilmed deres egne børn til ære for deres guder. Hvor afskyeligt!
DEU.13.1	I skal adlyde alle de befalinger, jeg pålægger jer. I må hverken trække noget fra eller lægge noget til. 
DEU.13.2	Hvis der findes en profet iblandt jer, eller en, der ved hjælp af drømme udtaler sig om fremtiden, 
DEU.13.3	og hans forudsigelser viser sig at gå i opfyldelse, og hvis han samtidig opfordrer jer til afgudsdyrkelse, 
DEU.13.4	må I ikke følge hans opfordring, for det er Herren, jeres Gud, der gennem den frafaldne profet sætter jer på prøve for at se, om I virkelig elsker Herren med hele jeres sjæl og sind. 
DEU.13.5	I må aldrig dyrke andre guder end Herren! Adlyd hans befalinger og hold jer til ham. 
DEU.13.6	Men den profet, som ville lede jer på afveje, skal henrettes, for han har forsøgt at lokke jer til at gøre oprør imod Herren, jeres Gud, der førte jer ud af slavetilværelsen i Egypten. Ved at henrette en sådan profet fjerner I det onde fra jeres midte.
DEU.13.7+DEU.13.8	Det samme gælder, hvis en nær ven eller nogen af jeres nærmeste familie forsøger at friste jer. Selv hvis din ægtefælle, din bror eller søster, din søn eller datter i al fortrolighed opfordrer dig til at dyrke fremmede guder, som hverken du eller dine forfædre har kendt til, 
DEU.13.9	må du ikke give efter og lytte til dem. Du må ikke engang vise nogen form for forståelse eller på anden måde prøve at undskylde dem. 
DEU.13.10+DEU.13.11	Henret dem! Kast selv den første sten mod dem, og lad derefter de andre anklagere komme til, for de forsøgte at lokke jer bort fra Herren, jeres Gud, den Gud, der førte jer ud af slaveriet i Egypten. 
DEU.13.12	Det vil sætte skræk i livet på resten af folket, så de ikke begår den samme synd.
DEU.13.13+DEU.13.14+DEU.13.15	Hvis I hører om, at der i en af Israels byer findes onde mennesker, som har lokket byen til at dyrke fremmede guder, skal I først undersøge, om det er sandt. Hvis det virkelig viser sig, at noget så forkasteligt er sket i en af de byer, Herren har givet jer, 
DEU.13.16	skal I angribe byen og udrydde dens indbyggere og husdyr. 
DEU.13.17	Bagefter skal I samle alt byttet midt på torvet og brænde det, ja, I skal sætte ild til hele byen og lade den være et brændoffer for Herren, jeres Gud. Lad ruinerne være, genopbyg aldrig byen igen, 
DEU.13.18	og lad være med at beholde noget af byttet. Da vil Herrens voldsomme vrede lægge sig, og han vil vise jer nåde og barmhjertighed og fortsat velsigne jer, så I bliver en mægtig nation, sådan som han lovede jeres forfædre.
DEU.13.19	Men Herren, jeres Gud, vil kun vise jer barmhjertighed, hvis I holder jer til ham og adlyder de befalinger, jeg pålægger jer i dag, så I gør, hvad der i Herrens øjne er ret.
DEU.14.1	I er Guds børn. Derfor må I ikke snitte jer selv til blods eller barbere ansigtshåret
DEU.14.2	Nej, I skal være et helligt folk, indviet til Herren alene, for han har udvalgt jer blandt alle folk på jorden til at være hans ejendomsfolk.
DEU.14.3	I må ikke spise urene dyr, 
DEU.14.4	men I må gerne spise okser, får, geder, 
DEU.14.5	hjorte, gazeller, antiloper, rådyr, stenbukke og bjerggeder.
DEU.14.6	Alle dyr, der tygger drøv og har spaltede klove, må I spise, 
DEU.14.7	men alle andre dyr må I ikke spise. Derfor må I ikke spise kameler, harer og klippegrævlinger, for de tygger drøv, men de har ikke spaltede klove.
DEU.14.8	I må heller ikke spise svin, for de har spaltede klove, men de tygger ikke drøv og er derfor urene. I må ikke engang røre den slags dyr, når de er døde.
DEU.14.9	Alle fisk med finner og skæl må I spise, 
DEU.14.10	alle andre dyr, der lever i vandet, skal I regne for urene.
DEU.14.11+DEU.14.12+DEU.14.13+DEU.14.14+DEU.14.15+DEU.14.16+DEU.14.17+DEU.14.18	Alle fugle må I spise, bortset fra følgende som er urene: ørne, gribbe, fiskeørne, de forskellige falke- og høgearter, krager og ravne, strudse, måger, skarver, ibiser, rørhøns, ørkenugler, storke, de forskellige hejrearter og hærfugle.
DEU.14.19	Alle insekter med vinger er urene og må derfor ikke spises, 
DEU.14.20	men de dyr med vinger, som er rene, må I gerne spise.
DEU.14.21	Spis ikke selvdøde dyr, men sælg dem eventuelt til de fremmede iblandt jer, så de kan spise dem. Men I må ikke selv spise den slags, for I er et helligt folk, indviet til Herren jeres Gud.
DEU.14.21	Kog ikke et gedekid i mælk fra dets mor.
DEU.14.22	Hvert år skal I give en tiendedel af jeres høst til Herren. 
DEU.14.23	Bring din tiende til det sted, som Herren vil udvælge til sin helligdom og hold festmåltid der. Det gælder tiende af korn, ny vin og olivenolie samt de førstefødte husdyr. Formålet med at give tiende er, at I derved skal lære at sætte Gud på førstepladsen i jeres liv. 
DEU.14.24	Hvis helligdommen ligger så langt borte, at det er for besværligt at bringe tienden dertil, 
DEU.14.25	kan I sælge de varer, I ellers skulle have givet i tiende, og rejse op til helligdommen med pengene 
DEU.14.26	og dér købe en okse, et får, noget vin eller øl, så I sammen med jeres husstand kan feste for Herrens ansigt. 
DEU.14.27	Glem ikke levitterne iblandt jer. Inviter dem med og del maden med dem, for de har ikke fået tildelt jord som jer andre.
DEU.14.28	Hvert tredje år skal I samle tienden på et bestemt sted i byen 
DEU.14.29	og dele den ud mellem de jordløse levitter, de fremmede, enkerne og de forældreløse iblandt jer, så de kan komme og spise sig mætte. Da vil Herren, jeres Gud, velsigne jer i jeres arbejde.
DEU.15.1	Hvert syvende år skal I eftergive al gæld. 
DEU.15.2+DEU.15.3	Enhver kreditor skal annullere gældsbeviset og eftergive den landsmand, som måtte skylde ham noget, men ikke den fremmede iblandt jer, for i det år løser Herren alle israelitter fra deres gældsforpligtelser. 
DEU.15.4+DEU.15.5	Det bliver I ikke fattigere af, for Herren vil velsigne jer rigeligt i det land, han giver jer, hvis ellers I adlyder hans befalinger. Forudsætningen for hans velsignelse er, at I omhyggeligt adlyder de love, jeg pålægger jer i dag. 
DEU.15.6	Så vil Herren velsigne jer, sådan som han har lovet, så I kan låne ud til andre og ikke selv have behov for at låne, og på den måde vil I blive herre over andre og ikke selv blive underlagt nogen.
DEU.15.7	Når I er kommet ind i landet, og nogen iblandt jer er fattig, må I ikke lukke hjertet og nægte at hjælpe de fattige. 
DEU.15.8	Nej, I skal låne dem, hvad de har brug for. 
DEU.15.9	Pas på, at I ikke afslår at låne nogen noget, blot fordi eftergivelsesåret nærmer sig. Gør I det, vil Herren høre de fattiges råb og betragte jeres afslag som en synd. 
DEU.15.10	Nej, I skal låne de fattige, hvad de har brug for uden at beklage jer. Så vil Herren jeres Gud velsigne jeres arbejde og jeres ejendom. 
DEU.15.11	Der vil altid være nogle, som er fattige iblandt jer. Derfor er denne befaling nødvendig. Del gavmildt ud til jeres landsmænd i nød.
DEU.15.12	Hvis nogle af jeres landsmænd arbejder som slaver for jer, skal I frigive dem efter det sjette år, 
DEU.15.13	men send dem ikke tomhændet bort. 
DEU.15.14	Giv dem rundhåndet nogle af jeres dyr og noget af jeres korn og vin i afskedsgave, så de får del i noget af den velsignelse, Herren har givet jer. 
DEU.15.15	Husk, at I selv var slaver i Egypten, indtil Herren befriede jer. Det er baggrunden for denne befaling.
DEU.15.16	Hvis slaverne ikke ønsker frigivelse, fordi de er godt tilfredse med at arbejde som slaver, og fordi de er kommet til at holde af dig og din familie, 
DEU.15.17	skal du tage en syl og stikke den gennem slavens øreflip og ind i døren som tegn på, at vedkommende skal være din slave på livstid. Dette gælder både for mandlige og kvindelige slaver.
DEU.15.18	Når du frigiver en slave, skal du ikke beklage dig over at miste en god arbejdskraft. Tænk på, at du trods alt i seks år har haft en medhjælp, der kostede dig under halvdelen af, hvad en almindelig daglejer koster. Da vil Herren, din Gud, velsigne dig i dit arbejde.
DEU.15.19	Af de kalve og lam, der fødes blandt jeres husdyr, skal I udtage de førstefødte handyr som en gave til Herren. I må ikke lade en førstefødt tyrekalv udføre arbejde, og I må ikke klippe et førstefødt får. 
DEU.15.20	I og jeres familie skal spise dem for Herrens ansigt, når I hvert år drager til helligdommen. 
DEU.15.21	Men hvis dyret har fysiske skavanker, hvis det er lamt, blindt, eller der er andet i vejen med det, må I ikke ofre det i helligdommen, 
DEU.15.22	men spise det hjemme på almindelig vis, hvad enten I er rene eller urene. 
DEU.15.23	Dog skal I hælde blodet ud på jorden, for det må I ikke spise.
DEU.16.1	Husk altid at fejre påskefesten i aviv måned
DEU.16.2	Offerdyret skal tages fra småkvæget
DEU.16.3	skal I spise det sammen med det usyrnede brød, og I skal fortsætte med at spise usyrnet brød i syv dage til minde om det brød, I spiste, da I forlod Egypten i en sådan hast, at der ikke var tid til at lade brødet hæve. Fremover skal I altid huske at fejre den dag, I forlod Egypten. 
DEU.16.4	I syv dage må der ikke findes surdej i jeres hjem, og I må ikke levne noget af påskeofferet til næste morgen.
DEU.16.5	I må ikke spise påskeofferet hjemme. 
DEU.16.6	Det må kun spises på det sted, som Herren vil udvælge til sin helligdom, og det skal slagtes ved solnedgang på årsdagen for befrielsen fra slaveriet i Egypten. 
DEU.16.7	Når I har stegt dyret og spist det, kan I næste morgen tage tilbage til jeres telte, 
DEU.16.8	og de følgende seks dage må I ikke spise brød med surdej i. På den syvende dag skal I lade arbejdet hvile, og I skal alle samles for Herrens ansigt til højtidsfest.
DEU.16.9	Tæl syv uger frem fra den første kornhøst. 
DEU.16.10	Da skal der være høstfest. (Som også kaldes ugefesten.) På den dag skal I bringe Herren frivillige ofre i forhold til den høst, han har velsignet jer med. 
DEU.16.11	I skal glæde jer for Herrens ansigt sammen med jeres familie og husstand, og ikke glemme at invitere levitterne, de fremmede, enkerne og de forældreløse iblandt jer til at følge med jer til festen i helligdommen. 
DEU.16.12	Husk på, at I selv var slaver i Egypten. Det vil hjælpe jer til at værdsætte baggrunden for denne regel.
DEU.16.13+DEU.16.14+DEU.16.15	Den tredje højtid, løvhyttefesten, skal I fejre efter endt høst, når kornet er tærsket, og vindruerne er presset. I syv dage skal I glæde jer sammen med jeres familie og husstand, og glem ikke at invitere levitterne, de fremmede, enkerne og de forældreløse iblandt jer til at følge med jer til festen i helligdommen på det sted, Herren vil udvælge. Dér skal I glæde jer og takke Herren for hans velsignelse over høsten og det arbejde, I har udført.
DEU.16.16	Ved de tre højtider skal alle mænd i Israel drage op til helligdommen og medbringe deres offergaver 
DEU.16.17	i forhold til den velsignelse, Herren har givet dem.
DEU.16.18+DEU.16.19	I de byer, som Herren, jeres Gud, giver de enkelte stammer, skal I udpege dommere og administrative ledere, der kan dømme folket retfærdigt. De skal være upartiske og må ikke tage imod bestikkelse, for bestikkelse påvirker ledernes dømmekraft og får dem til at bøje retten. 
DEU.16.20	Lad retfærdigheden råde iblandt jer, så I kan indtage det land, Herren giver jer, og også blive boende i landet.
DEU.16.21	Når I bygger et alter for Herren, jeres Gud, må I ikke rejse Asherapæle ved siden af, 
DEU.16.22	eller stenstøtter, for den slags er udtryk for afgudsdyrkelse, og det er noget, Herren hader.
DEU.17.1	De får, geder eller okser, I ofrer til Herren, må ikke være syge eller have fysiske skavanker. Den slags bryder Herren sig ikke om.
DEU.17.2+DEU.17.3	Hvis I hører om nogle mænd eller kvinder i landets byer, der har brudt den pagt, I har sluttet med Herren, jeres Gud, og trodset hans befaling ved at dyrke afguder eller tilbede solen, månen eller stjernerne, 
DEU.17.4	skal I først undersøge, om rygtet taler sandt. Hvis der virkelig er tale om afgudsdyrkelse, 
DEU.17.5	skal vedkommende pågribes, føres uden for byen og stenes til døde. 
DEU.17.6	Henret aldrig nogen på grundlag af et enkelt vidneudsagn. Der skal mindst to eller tre vidner til. 
DEU.17.7	Vidnerne skal kaste de første sten, hvorefter de øvrige tilstedeværende skal stene den skyldige til døde. Derved fjerner I det onde fra jeres midte.
DEU.17.8+DEU.17.9	Visse retssager kan synes for komplicerede for de lokale dommere. Det kan dreje sig om ejendomsret, uagtsomt manddrab eller voldelige overfald. Den slags sager skal I overdrage til præsterne og den fungerende dommer ved helligdommen. 
DEU.17.10+DEU.17.11	Den dom, de fælder, kan ikke appelleres, men må følges til punkt og prikke. 
DEU.17.12	Hvis de anklagede nægter at anerkende den dom, som den ansvarlige præst eller dommer fælder, skal de straffes med døden. Den slags egenrådighed skal udryddes i Israel. 
DEU.17.13	Når folk hører om det, vil de blive bange og ikke gøre oprør en anden gang.
DEU.17.14	Når I har indtaget det land, Herren, jeres Gud, vil give jer, og slået jer ned i landet, og I så tænker: ‚Vi burde have en konge ligesom vores nabofolk,’ 
DEU.17.15	må I ikke selv vælge en konge, men vente på, at Herren viser jer, hvem det skal være. Kongen skal være israelit, ikke udlænding, 
DEU.17.16	og han må ikke anskaffe sig masser af heste til sine krigstogter. Han må heller ikke sende folk til Egypten for at opkøbe heste, for Herren har udtrykkeligt advaret jer imod at vende tilbage til Egypten. 
DEU.17.17	Kongen må ikke tage sig mange koner, for at hans hjerte ikke skal vende sig fra Herren. Rigdom i store mængder må han heller ikke skaffe sig.
DEU.17.18	Så snart han er blevet indsat og sætter sig på kongetronen, skal han få lavet sin egen kopi af lovbogen, som findes i præsternes varetægt.
DEU.17.19+DEU.17.20	Denne kopi skal han altid have ved hånden, og han skal læse i den hver dag, så han kan lære at frygte Herren, adlyde hans befalinger og ikke føle sig hævet over sine landsmænd. Så vil han få lov at regere længe, og hans slægt vil få lov at sidde på Israels trone i mange generationer.
DEU.18.1	Husk, at præsterne og de øvrige levitter ikke får nogen jord tildelt som resten af Israels folk. Præsterne og levitterne skal leve af de offergaver, som folket bringer til helligdommen. 
DEU.18.2	De må ikke eje jord som deres landsmænd. De skal sætte deres lid til Herren, og han har lovet at sørge for dem.
DEU.18.3	Når I ofrer hornkvæg eller småkvæg til Herren, skal I overlade boven, kæberne og maven til præsterne. 
DEU.18.4	Derudover har de krav på førstegrøden af jeres korn-, vin- og olivenhøst, samt den første uld fra fåreklipningen. 
DEU.18.5	Herren jeres Gud har blandt Israels folk udtaget Levis stamme til altid at gøre tjeneste ved helligdommen.
DEU.18.6+DEU.18.7	Enhver levit har, uanset hvor han bor i landet, ret til når som helst at komme til helligdommen og gøre tjeneste der på lige fod med alle andre levitter, som regelmæssigt arbejder der. 
DEU.18.8	Han har krav på sin retmæssige del af ofrene, også selv om han har indtægter ved salg af nogle af sine ejendele.
DEU.18.9	Når I kommer ind i det land, som Herren vil give jer, så pas på, at I ikke lader jer friste til at deltage i lokalbefolkningens afgudsdyrkelse. 
DEU.18.10	Ingen iblandt jer må brænde sine børn som offer til afguderne, udøve spådomskunst eller trolddomskunst, 
DEU.18.11	bruge sort magi eller have noget som helst med spiritisme at gøre. 
DEU.18.12+DEU.18.13+DEU.18.14	Herren ser med væmmelse på enhver, der beskæftiger sig med den slags ting, ja, det var netop derfor Herren, jeres Gud, besluttede at jage de indfødte ud af landet og give det til jer. I må ikke følge deres eksempel, men I skal trofast adlyde Herren i alle ting.
DEU.18.15	Herren, jeres Gud, vil engang sende jer en profet som mig. Han skal udgå fra jeres eget folk, og I skal lytte til ham og adlyde ham. 
DEU.18.16	Jeres forældre bad selv om at få en profet som mellemmand, dengang de stod ved foden af Horebs bjerg og tiggede om at blive fri for selv at skulle høre Guds frygtindgydende stemme og se den fortærende ild, fordi de var bange for at dø.
DEU.18.17	‚Godt,’ sagde Herren til mig, ‚jeg vil give dem, hvad de beder om. 
DEU.18.18	Jeg vil sende dem en profet som dig. Han skal udgå fra deres eget folk, og jeg vil fortælle ham, hvad han skal sige. Han skal være mit talerør overfor folket, 
DEU.18.19	og jeg vil personligt tage mig af enhver, der nægter at anerkende de ord, profeten taler på mine vegne. 
DEU.18.20	Men hvis en profet påberåber sig autoritet fra mig, på trods af at jeg ikke har talt til ham, skal han dø. Det samme gælder enhver profet, der taler på andre guders vegne.’
DEU.18.21	Hvordan kan man så afgøre, om en profeti kommer fra Herren eller ej? 
DEU.18.22	Hvis profetien ikke går i opfyldelse, kommer den ikke fra Herren. Budskabet er da noget, profeten selv har fundet på, og I skal ikke være bange for den dom, han forkynder.
DEU.19.1	Når Herren, jeres Gud, har udryddet landets befolkning, og I slår jer ned i deres byer og huse, 
DEU.19.2+DEU.19.3	skal I udvælge tre tilflugtsbyer, hvor drabsmænd kan søge tilflugt. Opdel landet i tre distrikter med en tilflugtsby i hvert distrikt, og sørg for, at vejene dertil er farbare.
DEU.19.4	Hvis nogen ved et uheld kommer til at slå et andet menneske ihjel, og der altså ikke er tale om en fjendtlig handling, kan vedkommende bringe sig i sikkerhed i en tilflugtsby. 
DEU.19.5	Hvis to mænd f.eks. er ved at fælde et træ i skoven, og den enes øksehoved ryger af og slår den anden ihjel, kan drabsmanden flygte til nærmeste tilflugtsby, 
DEU.19.6+DEU.19.7	og den dødes slægtning, som ønsker hævn, må ikke røre drabsmanden, så længe han befinder sig i tilflugtsbyen. Byerne skal ligge centralt i de tre distrikter, så man let og uhindret kan nå dem, ellers kan drabsmanden undervejs risikere at blive indhentet og dræbt af den dødes slægtning, på trods af at han ikke er skyldig i mord.
DEU.19.8+DEU.19.9	Hvis I fremover vil adlyde de befalinger, jeg pålægger jer i dag, så I elsker Herren, jeres Gud og holder jer til ham, vil han udvide jeres grænser, som han har lovet jeres forfædre, og da bliver der behov for endnu tre tilflugtsbyer, 
DEU.19.10	hvor drabsmænd kan søge i sikkerhed. Derved undgår I, at uskyldige mennesker bliver dræbt ved et hævnmord.
DEU.19.11	Men hvis nogen af had til sin næste lægger sig på lur og slår ham ihjel med vilje, og morderen så bagefter søger sikkerhed i tilflugtsbyen, 
DEU.19.12	skal byrådet i hans hjemby hente ham og udlevere ham til den myrdedes slægtninge, så de kan hævne mordet og slå morderen ihjel. 
DEU.19.13	I så fald skal I ikke vise barmhjertighed, men I skal sørge for at rense landet for mordere, hvis I vil sikre dets fremtid.
DEU.19.14	Når I har slået jer ned i det land, Herren giver jer, må I ikke stjæle jord fra hinanden ved at flytte de oprindelige markskel.
DEU.19.15	Fæld aldrig dom over nogen på et enkelt vidneudsagn. Der skal to eller tre samstemmende vidnesbyrd til, før en sag kan afgøres. 
DEU.19.16	Hvis nogen aflægger falsk vidnesbyrd og anklager en anden for en forbrydelse, han ikke har begået, 
DEU.19.17	skal både anklageren og den anklagede krydsforhøres af de dommere og præster, der på det tidspunkt gør tjeneste ved helligdommen. 
DEU.19.18	Hvis det så viser sig, at anklageren lyver, 
DEU.19.19	skal han idømmes den straf, den anklagede skulle have haft for den påståede forbrydelse. På den måde skal I udrydde det onde fra jeres midte 
DEU.19.20	og derved forebygge, at andre vidner falsk. 
DEU.19.21	I må ikke vise medlidenhed med den skyldige. Princippet er liv for liv, øje for øje, tand for tand, hånd for hånd og fod for fod.
DEU.20.1	Når I går i krig og står ansigt til ansigt med fjendens mange heste og stridsvogne og en hær, der er langt stærkere end jeres, skal I ikke lade jer slå ud. Herren, jeres Gud, er med jer. Han er den samme Gud, som førte jer ud af Egypten. 
DEU.20.2	Men før I rykker frem, skal præsten tale til krigerne og sige:
DEU.20.3	‚Hør her, israelitiske mænd! I skal ikke være bange for at kaste jer ud i kampen i dag. 
DEU.20.4	Herren, jeres Gud, er med jer, og han vil kæmpe på jeres side imod fjenderne og give jer sejr.’
DEU.20.5	Derefter skal hærførerne tage ordet og sige: ‚Er der nogen, som netop har bygget sig et hus, men ikke har indviet det endnu? I så fald skal han vende hjem, for hvis han dør i kampen, bliver det en anden, der kommer til at indvi det. 
DEU.20.6	Er der nogen, som endnu ikke har fået vinhøsten i hus? I så fald skal han vende hjem, for hvis han dør i kampen, kommer en anden til at nyde frugten af hans arbejde. 
DEU.20.7	Er der nogen som er forlovet? Så tag hjem og gift jer, for hvis I dør i kampen, bliver det en anden, som gifter sig med jeres tilkommende. 
DEU.20.8	Er der nogen, som er bange for at kæmpe? I så fald skal I vende hjem, så I ikke ved jeres frygt nedbryder hærens moral.’ 
DEU.20.9	Efter at hærførerne har sorteret den slags mænd fra, skal de udvælge de forskellige befalingsmænd.
DEU.20.10	Når I påtænker at storme en by, skal I først give indbyggerne mulighed for at overgive sig. 
DEU.20.11	Hvis de vælger at overgive sig og åbner portene for jer, kan I gå ind og gøre dem til jeres slaver. 
DEU.20.12	Men hvis de ikke vil slutte fred, skal I belejre byen, 
DEU.20.13	og når Herren udleverer byen til jer, skal I slå samtlige mænd i byen ihjel, 
DEU.20.14	men I kan selv beholde kvinderne, børnene, husdyrene og det øvrige krigsbytte. 
DEU.20.15	De her retningslinier gælder kun for byer, der ligger langt væk, ikke for byer i det land, som I skal over og tage i besiddelse.
DEU.20.16	Inden for landets grænser skal I udrydde alt og alle, I må ikke skåne nogen overhovedet, 
DEU.20.17	men udslette befolkningen totalt, hittitterne, amoritterne, kanaʼanæerne, perizzitterne, hivvitterne og jebusitterne, sådan som Herren har befalet. 
DEU.20.18	På den måde undgår I at synde imod Herren ved at lade jer friste til at deltage i deres væmmelige afgudsdyrkelse.
DEU.20.19	Når I belejrer en by, må I ikke ødelægge frugttræerne på stedet. I må spise af frugten, men ikke fælde træerne. Det er jo ikke dem, I kæmper imod. 
DEU.20.20	De træer, som ikke bærer spiselige frugter, kan I hugge om og bruge til angrebsramper og lignende.
DEU.21.1	Når I har bosat jer i landet, og I finder en mand, der ligger myrdet på marken, uden at I er klar over, hvem gerningsmanden er, 
DEU.21.2	skal lederne og dommerne måle afstanden mellem gerningsstedet og de omliggende byer. 
DEU.21.3	Derefter skal lederne i den nærmeste by tage en kvie, der endnu ikke har båret åg, 
DEU.21.4	og føre den til en uopdyrket dal med en lille flod, hvor de skal brække dens hals. 
DEU.21.5	Præsterne skal være til stede, for det er deres opgave at fælde dom i retssager, hvor der er tale om vold. Herren har udvalgt dem til at stå for tjenesten ved helligdommen og til at velsigne på hans vegne. 
DEU.21.6	Derefter skal lederne fra byen nærmest gerningsstedet vaske deres hænder over kvien 
DEU.21.7	og sige: ‚Vi har hverken været medvirkende eller tilskuere til dette mord. 
DEU.21.8	Herre, se i nåde til dit folk Israel, som du befriede, så du ikke tilregner dem skyld for et mord, de ikke har ansvar for.’ På den måde bliver folket forsonet med Gud, 
DEU.21.9	og de undgår straffen for mord. Det er at handle ret i Herrens øjne.
DEU.21.10+DEU.21.11	Når Herren, jeres Gud, giver jer sejr i en krig mod et fremmed land, og en af jer får øje på en smuk ung pige blandt krigsfangerne, som han kunne tænke sig at have til kone, 
DEU.21.12	må han tage hende med hjem. Der skal hun rage håret af, klippe sine negle 
DEU.21.13	og tage nyt tøj på. Efter at hun har været i huset en måned og sørget over tabet af sine forældre, kan han tage hende til kone og gå i seng med hende. 
DEU.21.14	Hvis han bagefter ikke længere bryder sig om hende, skal han sætte hende i frihed. Han må ikke sælge hende eller på anden måde behandle hende som en slave, for han har taget hendes ære.
DEU.21.15	Hvis en mand har to koner og får børn med dem begge, men elsker den ene og ikke bryder sig om den anden, selv om det er hende, der er mor til hans førstefødte søn, 
DEU.21.16	må han ikke overdrage førstefødselsretten til nogen af de sønner, han har med den kone, han elsker. 
DEU.21.17	Han skal anerkende sin førstefødte søn, uanset hvem moderen er, ved at give ham dobbelt så meget i arv som de øvrige sønner.
DEU.21.18	En trodsig og oprørsk søn, der ikke vil adlyde sine forældre, selv om de afstraffer ham, 
DEU.21.19	skal af forældrene føres for byrådet. 
DEU.21.20	‚Denne søn er trodsig og oprørsk!’ skal forældrene sige til dommerne. ‚Han vil ikke adlyde os, men drikker og fører et udsvævende liv.’ 
DEU.21.21	Da skal byrådet henrette ham ved stening, for at det onde kan udryddes fra jeres midte. Det skal være et afskrækkende eksempel for resten af de unge i Israel.
DEU.21.22	Hvis en mand idømmes dødsstraf og efter henrettelsen hænges op på en træpæl, 
DEU.21.23	må liget ikke hænge der natten over. Det skal begraves samme dag. For den, der hænges op på et stykke træ, er under Guds dom. I må ikke gøre det land urent, som Herren vil give jer.
DEU.22.1	Hvis du opdager, at en ko, en ged eller et får er kommet på afveje, må du ikke lade, som om du ikke ser det. Det er dit ansvar at føre det bortkomne dyr tilbage til ejermanden. 
DEU.22.2	Hvis han ikke bor i nærheden, eller hvis du ikke ved, hvem han er, skal du føre dyret hjem til dig selv og passe på det, indtil ejeren går rundt og spørger efter det. 
DEU.22.3	Både for bortkomne dyr og tabte ting gælder samme regel, hvad enten det drejer sig om et æsel, en beklædningsgenstand eller andet: Du skal sørge for, at ejermanden får det tabte tilbage.
DEU.22.4	Hvis du ser en okse eller et æsel segne under sin byrde, skal du ikke se den anden vej men hjælpe ejermanden med at få dyret på benene.
DEU.22.5	En kvinde må ikke klæde sig som en mand, og en mand må ikke klæde sig som en kvinde. Den slags er afskyeligt i Herrens øjne.
DEU.22.6	Hvis du får øje på en fuglerede enten på jorden eller i et træ, og der er unger i reden, eller fuglen er ved at ruge æggene ud, må du ikke tage både fuglemor og ungerne. 
DEU.22.7	Du kan tage ungerne, men du skal lade moderen være, så det kan gå dig godt, og du kan nyde et langt liv.
DEU.22.8	Ethvert hus, du bygger, skal have rækværk rundt om husets flade tag. Ellers kunne nogen falde ned fra taget ved et uheld, og du ville være skyldig i manddrab.
DEU.22.9	Du må ikke så andre afgrøder inde imellem vinstokkene. Gør du det, har du ikke lov til at høste afgrøderne.
DEU.22.10	Du må ikke pløje med æsel og okse i samme åg.
DEU.22.11	Du må ikke væve uld og hør sammen til et klædningsstykke. 
DEU.22.12	Du skal sy kvaster i alle fire hjørner af dit bedesjal.
DEU.22.13+DEU.22.14	Hvis en mand gifter sig med en pige og går i seng med hende, men bagefter ikke bryder sig om hende og derfor udbreder onde rygter om hende og siger: ‚Hun var ikke jomfru, da jeg giftede mig med hende!’ 
DEU.22.15	skal pigens forældre som bevis på hendes uskyld bringe det blodplettede lagen for byens ledere i retten, 
DEU.22.16	og pigens far skal afvise anklagen med ordene: ‚Jeg bortgiftede min datter til denne mand, men nu afviser han hende 
DEU.22.17	ved at påstå, at hun havde mistet sin mødom, inden de giftede sig. Men her er beviset på hendes uskyld!’ Så skal forældrene brede det blodplettede lagen ud foran lederne, 
DEU.22.18+DEU.22.19	og retten skal dømme manden til at betale en bøde på 100 sølvstykker til pigens far, fordi han førte falsk anklage imod en israelitisk jomfru. Derefter skal manden tage sin kone tilbage, og han må aldrig senere skille sig fra hende.
DEU.22.20	Men hvis pigen ikke var jomfru ved ægteskabets indgåelse, og manden har ret i sin anklage, 
DEU.22.21	skal lederne føre pigen til hendes forældres hus, og uden for døren skal byens mænd stene hende til døde, fordi hun har gjort landet urent ved sin utugt, mens hun som ugift boede hos sine forældre. På den måde skal I udrydde det onde af jeres midte.
DEU.22.22	Hvis en mand har samleje med en gift kvinde, og de tages på fersk gerning, skal de begge henrettes. På den måde skal I udrydde det onde i Israel.
DEU.22.23+DEU.22.24	Hvis en mand forgriber sig på en forlovet pige, og det sker inde i byen, skal både manden og pigen føres uden for byporten og stenes til døde, pigen, fordi hun ikke skreg om hjælp, og manden, fordi han voldtog en andens forlovede. På den måde skal I udrydde det onde fra jeres midte. 
DEU.22.25	Men hvis samme forbrydelse sker på et øde sted uden for byen, er det kun manden, som skal straffes med døden. 
DEU.22.26	Pigen derimod skal frifindes. Hun blev offer for voldtægt og er lige så uskyldig som et mordoffer, 
DEU.22.27	for ingen kunne høre hende, da hun skreg om hjælp.
DEU.22.28	Hvis en mand voldtager en pige, der ikke er forlovet, og det bliver opdaget, 
DEU.22.29	skal han dømmes til at betale pigens far en bøde på 50 sølvstykker, hvorefter han skal gifte sig med pigen, og han må aldrig senere skille sig fra hende.
DEU.23.1	Ingen mand må gå i seng med sin stedmor.
DEU.23.2	En mand, hvis testikler er knust, eller hvis lem er skåret af, må ikke komme frem for Herren.
DEU.23.3	Det samme gælder enhver, der er født uden for ægteskabet, og for de kommende ti generationer af hans slægt.
DEU.23.4	Ingen af ammonitisk eller moabitisk afstamning inden for ti generationer må komme frem for Herren. 
DEU.23.5	Hverken ammonitterne eller moabitterne bød jer velkommen og gav jer mad og drikke, dengang I kom til dem på vej fra Egypten. De forsøgte tilmed at leje Bileam, Beors søn fra Petor i Aram-Naharajim
DEU.23.6	men Herren ville ikke lytte til Bileam, og han beviste sin kærlighed til jer ved at vende forbandelsen til velsignelse. 
DEU.23.7	Derfor må I aldrig fremover hjælpe ammonitterne eller moabitterne på nogen måde. 
DEU.23.8	Derimod skal I behandle edomitterne og egypterne godt, edomitterne, fordi de er af samme slægt som jer,
DEU.23.9	Børnebørnene af de egyptere, der fulgte med jer fra Egypten, må komme frem for Herren.
DEU.23.10	Når I er i krig og opholder jer i lejren, må I holde jer fra alt, der er urent. 
DEU.23.11	Hvis en mand bliver uren, fordi han om natten har haft sædafgang, skal han forlade lejren 
DEU.23.12	og holde sig borte indtil aften. Først ved solnedgang, og efter at han har badet, kan han vende tilbage. 
DEU.23.13	Når du skal forrette din nødtørft, må du gå uden for lejren på et afsides sted. 
DEU.23.14	Gå altid med en teltpløk som en del af dit udstyr, og brug den til at grave et hul, hvor du kan forrette din nødtørft. Derefter skal du dække hullet til igen. 
DEU.23.15	Lejren skal være et helligt sted, for Herren er iblandt jer for at beskytte jer og give jer sejr over jeres fjender, og I må ikke krænke ham ved anstødelig opførsel, hvis I vil gøre jer håb om, at han vil være med jer.
DEU.23.16	Hvis en slave flygter fra sin herre og søger tilflugt i jeres land, må I ikke tvinge ham til at vende tilbage. 
DEU.23.17	Lad ham bo i den by, han selv vælger. I må heller ikke udnytte ham.
DEU.23.18+DEU.23.19	Religiøs prostitution er forbudt i Israel. Ingen, hverken mænd eller kvinder, må leve som prostitueret, og indtægter erhvervet ved prostitution må ikke bringes som løfteoffer til Herrens helligdom. Herren afskyr den slags.
DEU.23.20	I må ikke kræve renter af lån, I yder til jeres landsmænd, hvad enten lånet består i penge, mad eller andet. 
DEU.23.21	Af en udlænding må I kræve rente, men ikke af en israelit. Hvis I kræver rente af en landsmand, vil Herren ikke velsigne jer i det land, I skal over og tage i besiddelse.
DEU.23.22	Når I aflægger et løfte til Herren, jeres Gud, skal I hurtigst muligt indfri løftet. Gør I ikke det, vil Herren kræve jer til regnskab for jeres synd. 
DEU.23.23	Vær forsigtige med at aflægge et løfte, så I ikke risikerer at pådrage jer skyld, hvis I ikke kan overholde det. 
DEU.23.24	Men når I først af egen fri vilje har aflagt et løfte til Herren, må I sørge for at indfri det.
DEU.23.25	Når jeres vej fører jer gennem en andens vingård, må I spise jer mæt i druerne, men I må ikke tage nogen med jer. 
DEU.23.26	Det samme gælder, når I på jeres vej kommer gennem en andens kornmark: I må spise de aks, I plukker, men I må ikke bruge segl og heller ikke tage noget med jer.
DEU.24.1	Hvis en mand gifter sig, og hvis hans kone senere falder i unåde hos ham, fordi han opdager, at hun har gjort noget usømmeligt, kan han give hende et skilsmissebrev og derefter sende hende bort. 
DEU.24.2	Hvis hun gifter sig igen, 
DEU.24.3	og den anden mand også sender hende væk, eller han dør, 
DEU.24.4	kan den første mand ikke gifte sig med hende igen, for hun er blevet uren, ja, det ville være afskyeligt i Herrens øjne og bringe skyld over det land, han vil give jer i eje.
DEU.24.5	En nygift mand må ikke indkaldes til krigstjeneste eller pålægges andre offentlige forpligtelser. Det første år skal han have lov til at blive hjemme og glæde sig sammen med sin kone.
DEU.24.6	Det er ulovligt at tage et redskab
DEU.24.7	Hvis nogen kidnapper en landsmand og sælger ham eller på anden måde udnytter ham, skal kidnapperen dø, for at det onde kan udryddes fra jeres midte.
DEU.24.8	I tilfælde af smitsomme hudsygdomme skal I nøje følge de instrukser, præsterne giver. Jeg har jo givet dem reglerne, for at de skal følges. 
DEU.24.9	Glem ikke, hvad Herren gjorde imod Mirjam på vej fra Egypten.
DEU.24.10	Hvis I har udlånt noget til en anden, må I ikke gå ind i hans hus for at hente et pant. 
DEU.24.11	Vent udenfor, til han kommer ud med det, han vil give i pant. 
DEU.24.12+DEU.24.13	Hvis manden er fattig og kun har sit overtøj at give i pant, må I ikke beholde det natten over, men I skal returnere det senest ved solnedgang, så han kan holde varmen om natten og velsigne jer for jeres godhed. På den måde gør I det, som er rigtigt i Herrens øjne.
DEU.24.14+DEU.24.15	I må ikke udnytte en fattig daglejer, hvad enten han er en landsmand eller en fremmed, der bor iblandt jer. Betal ham hans dagløn hver dag ved solnedgang, for han er fattig og har brug for pengene straks. Gør I ikke det, vil Herren høre hans beklagelser og kræve jer til regnskab for jeres synd.
DEU.24.16	Forældre må ikke straffes for deres børns synder, og børn må ikke straffes for deres forældres synder. Dødsstraf kan kun idømmes den, der selv er ansvarlig for sin forbrydelse.
DEU.24.17	I skal behandle fremmede og forældreløse retfærdigt, og I må ikke tage en enkes tøj i pant for, hvad hun skylder jer. 
DEU.24.18	Husk på, at I selv var fremmede og hjælpeløse i Egypten, dengang Herren, jeres Gud, befriede jer. Det er baggrunden for denne befaling. 
DEU.24.19	Hvis I under høstarbejdet overser et neg på marken, skal I lade det ligge, så den fremmede, enken eller den forældreløse kan samle det op. Så vil Herren velsigne jer i jeres arbejde. 
DEU.24.20	Og når I har høstet jeres oliven ved at slå på træets grene, må I ikke gå grenene efter, men skal efterlade resten til den fremmede, enken og den forældreløse. 
DEU.24.21	Det samme gælder under vinhøsten: Gå ikke rankerne efter, men efterlad de sidste druer til dem, der ikke selv har marker. 
DEU.24.22	Husk på, at I selv engang var slaver i Egypten og intet ejede.
DEU.25.1+DEU.25.2	Hvis en mand kendes skyldig for retten og idømmes pryglestraf, skal dommeren befale manden at lægge sig ned på maven og modtage sin tilmålte straf, mens alle ser på det, 
DEU.25.3	dog højst 40 slag, for at manden ikke skal blive totalt ydmyget.
DEU.25.4	I må ikke binde munden til på en okse, mens den tærsker korn.
DEU.25.5	Hvis to brødre bor i nærheden af hinanden, og den ene dør, uden at hans kone har født ham en søn, må hans enke ikke gifte sig uden for slægten. Broderen skal tage hende til kone. 
DEU.25.6	Hvis kvinden da bliver gravid og føder en søn, skal denne søn regnes for søn af den afdøde bror, for at dennes slægt kan fortsætte. 
DEU.25.7	Men hvis den afdødes bror nægter at gifte sig med enken, skal hun gå til byens ledere og sige: ‚Min svoger vil ikke gifte sig med mig. Derved nægter han at føre sin afdøde brors slægt videre.’ 
DEU.25.8	Da skal byens ledere sende bud efter manden og drøfte sagen med ham, og hvis han stadig nægter at gifte sig med hende, 
DEU.25.9	skal hans svigerinde for øjnene af byrådet gå hen til ham, trække hans sandal af og spytte ham i ansigtet med ordene: ‚Sådan går det den, der nægter at skaffe sin bror efterkommere!’ 
DEU.25.10	Fra da af skal mandens slægt kaldes ‚dem med de bare fødder’.
DEU.25.11	Hvis to mænd er i slagsmål, og den enes kone kommer sin mand til hjælp ved at gribe fat i den anden mands kønsdele, 
DEU.25.12	må I ikke vise barmhjertighed, men hugge hendes hånd af.
DEU.25.13+DEU.25.14+DEU.25.15	Når I køber og sælger, skal I bruge korrekt mål og vægt, hvis I vil gøre jer håb om et langt og godt liv i det land, Herren vil give jer, 
DEU.25.16	for Herren afskyr enhver, der snyder.
DEU.25.17	Glem ikke, hvad amalekitterne gjorde imod jer, da I kom fra Egypten. 
DEU.25.18	Husk på, hvordan de overfaldt jer undervejs og brutalt og uden gudsfrygt huggede alle dem ned, der var kommet bagud af udmattelse. 
DEU.25.19	Når I har bosat jer i det land, Herren har givet jer til arvelod, og når de omliggende lande ikke længere udgør en trussel, skal I huske at udrydde amalekitterne fuldstændigt.
DEU.26.1	Når I har taget det land i besiddelse, som Herren har lovet jer, og er begyndt at dyrke jorden, 
DEU.26.2+DEU.26.3	skal I hver især bringe den første del af hvert års høst i en kurv til præsten, der gør tjeneste i Herrens helligdom, og sige til ham: ‚Denne gave er min påskønnelse af, at Herren har ført os til det land, han lovede vores forfædre.’ 
DEU.26.4	Præsten skal bringe din kurv hen til Herrens alter, 
DEU.26.5	efter at du har givet udtryk for din taknemmelighed til Herren ved at sige: ‚Jeg nedstammer fra en omvandrende aramæer, der med sin familie søgte tilflugt i Egypten. De var kun få dengang, men mens de boede som fremmede i landet, blev de til et stort og mægtigt folk. 
DEU.26.6	Egypterne gjorde os til slaver og mishandlede os, 
DEU.26.7	men vi råbte til dig, vores fædres Gud, og du hørte os og så vores lidelse og elendighed. 
DEU.26.8	Da greb du ind og sendte frygtelige plager over Egypten, og du førte os ud med magt og vælde 
DEU.26.9	og førte os til dette land, som „flyder med mælk og honning”. 
DEU.26.10	Derfor kommer jeg nu til dig, Herre, med noget af den første høst fra den jord, du har givet mig.’ Efter denne bøn skal du stille kurven ned for Herrens ansigt og tilbede ham. 
DEU.26.11	Du og din familie skal glæde jer sammen med levitterne og de fremmede, der bor i landet, mens I nyder frugten af den velsignelse, Herren har givet jer.
DEU.26.12	Hvert tredje år skal I tage en tiendedel af jeres afgrøder og give den til levitterne, de fremmede, enkerne og de forældreløse, så de kan spise sig mætte. 
DEU.26.13	Når det er gjort, skal I bede følgende bøn til Herren, jeres Gud: ‚Nu har jeg givet den del, som er helliget dig, til de trængende, sådan som du har befalet. Jeg har ikke glemt eller overtrådt nogen af dine befalinger. 
DEU.26.14	Jeg har ikke rørt ved tienden, mens jeg var i sorg eller var uren. Jeg har heller ikke ofret noget til de døde, men jeg har adlydt Herren, min Gud, og gjort, hvad han har befalet mig. 
DEU.26.15	Se derfor i nåde til os fra din hellige bolig i Himlen. Velsign dit folk og det land, du har givet os, et land, der „flyder med mælk og honning”, sådan som du lovede vores forfædre.’
DEU.26.16	Herren, jeres Gud, pålægger jer i dag at adlyde hans love og bestemmelser af hele jeres hjerte og hele jeres sjæl. 
DEU.26.17	I har i dag bekræftet jeres pagt med Herren. Det betyder, at han vil være jeres Gud, og at I vil holde jer til hans veje, lytte til hans røst og følge hans love og forskrifter. 
DEU.26.18	Det betyder, at I vil være hans ejendomsfolk, som han har udvalgt, og at I derfor vil overholde alle hans befalinger. 
DEU.26.19	Gør I det, vil han gøre jer til en mægtig nation, større end nogen anden nation, han har skabt, så I kan bringe ham ære og lovsang og være et helligt folk, indviet til Herren, sådan som han har sagt.”
DEU.27.1	Moses stod sammen med Israels ledere og sagde til folket:
DEU.27.1	„Husk at adlyde alle de befalinger, jeg pålægger jer i dag. 
DEU.27.2+DEU.27.3+DEU.27.4	Når I går over Jordanfloden og kommer ind i det land, Herren, jeres Gud, har lovet jer, et land, der ‚flyder med mælk og honning’, skal I tage nogle store sten fra floden og senere stille dem op på Ebals bjerg. Stenene skal I stryge over med kalk, og I skal skrive Herrens love i kalken. 
DEU.27.5+DEU.27.6+DEU.27.7	Samtidig skal I bygge et alter af utilhugne kampesten og ofre brændofre og takofre til Herren, og I skal feste og glæde jer for hans ansigt. 
DEU.27.8	Glem ikke at skrive de her love på de kalkede sten med tydelig skrift.”
DEU.27.9	Derefter sagde Moses på præsternes vegne til hele folket: „Hør efter, Israels folk! I dag er pagten mellem jer og Herren, jeres Gud, blevet bekræftet. 
DEU.27.10	Adlyd nu alle hans befalinger, som jeg har givet jer.”
DEU.27.11	Samme dag sagde Moses til folket: 
DEU.27.12	„Når I er kommet over på den anden side af Jordanfloden, skal Simeons, Levis, Judas, Issakars, Josefs og Benjamins stammer stille sig op på Garizims bjergside som tegn på, at Herren vil velsigne dem, der holder sig pagten for øje, 
DEU.27.13	mens Rubens, Gads, Ashers, Zebulons, Dans og Naftalis stammer skal stille sig op på Ebals bjergside som tegn på, at Herren vil dømme dem, der vender ryggen til pagten.
DEU.27.14	Levitterne
DEU.27.15	‚Herren afskyr afgudsdyrkelse, og han vil dømme enhver, der laver støbte eller udskårne afgudsbilleder og i al hemmelighed stiller dette menneskeværk op!’ Og folket skal svare: ‚Ja, bestemt!’
DEU.27.16	‚Guds dom over enhver, der ringeagter sin far eller mor!’ Og folket skal svare: ‚Ja, bestemt!’
DEU.27.17	‚Guds dom over enhver, der flytter markskellet mellem sin og sin nabos jord!’ Og folket skal svare: ‚Ja, bestemt!’
DEU.27.18	‚Guds dom over enhver, der leder den blinde vild!’ Og folket skal svare: ‚Ja, bestemt!’
DEU.27.19	‚Guds dom over enhver, der behandler de fremmede, enkerne eller de forældreløse uretfærdigt!’ Og folket skal svare: ‚Ja, bestemt!’
DEU.27.20	‚Guds dom over enhver, der står i forhold til sin fars kone!’ Og folket skal svare: ‚Ja, bestemt!’
DEU.27.21	‚Guds dom over enhver, der har seksuel omgang med dyr!’ Og folket skal svare: ‚Ja, bestemt!’
DEU.27.22	‚Guds dom over enhver, der står i forhold til sin søster eller halvsøster!’ Og folket skal svare: ‚Ja, bestemt!’
DEU.27.23	‚Guds dom over enhver, der står i forhold til sin svigermor!’ Og folket skal svare: ‚Ja, bestemt!’
DEU.27.24	‚Guds dom over enhver, der med overlæg slår et andet menneske ihjel!’ Og folket skal svare: ‚Ja, bestemt!’
DEU.27.25	‚Guds dom over enhver, der tager imod betaling for at slå et andet menneske ihjel!’ Og folket skal svare: ‚Ja, bestemt!’
DEU.27.26	‚Guds dom over enhver, der ikke holder fast ved og handler efter ordene i denne lovbog!’ Og folket skal svare: ‚Ja, bestemt!’ ”
DEU.28.1+DEU.28.2	Moses fortsatte: „Men hvis I omhyggeligt adlyder de befalinger fra Herren, som jeg pålægger jer i dag, vil han gøre jer større og mægtigere end noget andet folk på jorden, og følgende velsignelser vil følge jer:
DEU.28.3	Herren vil velsigne jeres byer og marker.
DEU.28.4	Herren vil velsigne jer med mange børn, en stor høst og med meget afkom fra både hornkvæg og småkvæg.
DEU.28.5	Herren vil velsigne jer med korn i overflod og fyldte dejtrug.
DEU.28.6	Herren vil velsigne jer ude og inde, overalt hvor I går.
DEU.28.7	Når fjenderne angriber, vil Herren slå dem på flugt. De angriber i samlet flok, men flygter i alle retninger.
DEU.28.8	Herren vil velsigne jer i jeres arbejde og fylde jeres lader med korn. Han vil velsigne jer i det land, han giver jer.
DEU.28.9	Hvis I adlyder Herren, jeres Gud, og gør, hvad han har befalet, vil han gøre jer til sit hellige folk, sådan som han har lovet. 
DEU.28.10	Da skal alle jordens folk få at se, at I er Herrens udvalgte folk, og de vil betragte jer med ærefrygt.
DEU.28.11	Herren vil velsigne jer på alle måder i landet, som han lovede jeres forfædre, med mange børn, med rekordhøst og meget kvæg. 
DEU.28.12	Han vil åbne for himlens sluser, så landet får regn i rette tid. Han vil velsigne jer i alt, hvad I tager jer for, så I kan låne ud til andre og ikke selv har brug for at låne af nogen. 
DEU.28.13	Hvis I blot vil høre og adlyde de befalinger fra Herren, som jeg pålægger jer i dag, vil Herren give jer fremgang og gøre jer til hoved i stedet for hale. 
DEU.28.14	Men betingelsen er, at I aldrig vender jer fra de love, jeg pålægger jer i dag, og dyrker andre guder.
DEU.28.15	Men hvis I ikke vil lytte til Herren, jeres Gud, og adlyde de befalinger, jeg pålægger jer i dag, vil følgende forbandelser ramme jer:
DEU.28.16	Herren vil forbande jeres byer og marker.
DEU.28.17	Herren vil forbande jeres kornmarker og jeres dejtrug.
DEU.28.18	Herren vil forbande jer med barnløshed, med dårlig høst og mangel på afkom fra jeres hornkvæg og småkvæg.
DEU.28.19	Herren vil forbande jer ude og inde, overalt hvor I går.
DEU.28.20	Hvis I handler ondt og forkaster Herren, vil han sende sin dom over jer i form af ulykke og forvirring, så I oplever problemer i alt, hvad I tager jer for. Det vil gå ned ad bakke for jer, indtil undergangen kommer over jer. 
DEU.28.21	Herren vil sende sygdomsepidemier iblandt jer, indtil I bukker under i det land, I skal over og tage i besiddelse. 
DEU.28.22	Herren vil ramme jer med smitsomme sygdomme, med feber og betændelse, med brændende hede og svidende tørke, med skimmel og meldug. De her forbandelser vil følge jer livet igennem. 
DEU.28.23	Solen vil brænde fra en skyfri himmel, så jorden under jer bliver hård som jern. 
DEU.28.24	I stedet for regn sender Herren sandstorme fra himlen, indtil landet ligger øde, og I er tilintetgjort.
DEU.28.25	Herren vil give jeres fjender sejr over jer. I går i kamp i samlet flok, men må flygte i alle retninger. Nationerne omkring jer vil ynkes, når de hører om jeres sørgelige skæbne. 
DEU.28.26	Jeres lig vil blive føde for grådige gribbe og vilde dyr, og ingen vil jage dem bort.
DEU.28.27	Herren vil ramme jer med de plager, han sendte over egypterne, med bylder og sår, med udslæt og kløe, som ikke kan helbredes af nogen kur. 
DEU.28.28	Han rammer jer med sindssyge, blindhed og febervildelse, 
DEU.28.29	så I ved højlys dag må famle jer frem. Intet vil lykkes for jer. I vil blive overfaldet og undertrykt dagen lang uden håb om hjælp.
DEU.28.30	En forlovet mand må se sin kæreste blive voldtaget. Én bygger sig et hus, men kommer aldrig til at bo i det. Én planter sig en vingård, men får aldrig plukket dens druer. 
DEU.28.31	Jeres køer vil blive slagtet for øjnene af jer, uden at I får del i kødet. Jeres æsler vil blive drevet bort for aldrig at vende tilbage igen. Jeres får og geder vil blive fjernet af jeres fjender, mens I ser hjælpeløst til. 
DEU.28.32	Jeres sønner og døtre vil blive pågrebet for øjnene af jer og ført bort som slaver. Jeres hjerte vil blive knust af sorg og længsel efter dem, men I kan intet stille op. 
DEU.28.33	Et fremmed folk, I ikke kender, vil spise de afgrøder, I har arbejdet så hårdt for at få. Dagen lang bliver I offer for vold og undertrykkelse, 
DEU.28.34	jeres lidelser øges, indtil I går amok. 
DEU.28.35	Herren vil ramme jeres ben med smertende, uhelbredelige sår, bylder vil dække jer fra top til tå.
DEU.28.36	Herren vil tage jer og den konge, I har indsat over jer, og føre jer i landflygtighed blandt et folk, hverken I eller jeres forfædre før har kendt. Dér vil I komme til at dyrke fremmede guder af træ og sten. 
DEU.28.37	De folk, I kommer til at bo iblandt, vil chokeres og ynkes over jeres grusomme skæbne. I bliver et spottende mundheld for de folkeslag, Herren spreder jer iblandt.
DEU.28.38	I vil så meget korn, men kun høste en smule, for græshopper vil æde det meste. 
DEU.28.39	I vil plante vingårde og passe vinrankerne, men druerne vil blive ædt af orm, så der intet bliver at lave vin af. 
DEU.28.40	I vil plante olivenlunde, men frugterne falder af før tiden, så der intet bliver at lave olie af. 
DEU.28.41	I vil få sønner og døtre, men de vil blive bortført som slaver. 
DEU.28.42	Insekter vil hærge landet, så jeres træer og afgrøder går til grunde. 
DEU.28.43	De fremmede iblandt jer vil sidde højt på strå, mens I selv synker ned i skidtet. 
DEU.28.44	De vil låne ud til jer, uden at I kan give noget tilbage. De vil blive hoved, og I vil blive hale.
DEU.28.45+DEU.28.46	Alle de her plager vil ramme jer og forfølge jer, indtil I er udryddet. Det skal være en stadig advarsel for jer og jeres efterkommere, hvis I ikke vil adlyde Herren, jeres Gud, og gøre, som han har befalet. 
DEU.28.47	Det sker, hvis et liv i overflod får jer til at holde op med at tjene Herren, jeres Gud, med glæde og lovsang i hjertet. 
DEU.28.48	Herren vil da udlevere jer til jeres fjender, så I kommer til at tjene dem som slaver. I vil miste alt og bære åg på nakken. I vil opleve mangel på mad og drikke og tøj, ja, alle de daglige fornødenheder.
DEU.28.49+DEU.28.50	Herren vil kalde på et folk i det fjerne, et brutalt og hensynsløst folk, hvis sprog I ikke forstår. De vil angribe jer som ørnen, der slår ned på sit bytte, 
DEU.28.51	og ødelægge jeres ungkvæg og afgrøder, så der hverken er korn, vin, olivenolie, kalve, gedekid eller lam tilbage. 
DEU.28.52	De vil belejre jeres byer og vælte de høje mure, I har sat jeres lid til. 
DEU.28.53	Under den frygtelige belejring vil I være tvunget til at spise kødet af jeres egne sønner og døtre. 
DEU.28.54+DEU.28.55	Selv den ædleste mand iblandt jer vil blive så desperat, at han spiser nogle af sine egne børn af mangel på mad, ja, han nægter endog at dele med sin bror, sin kone og sine øvrige børn. 
DEU.28.56+DEU.28.57	Selv den mest velhavende kvinde, så fornem, at hun aldrig behøver at gå på sine ben, vil gøre det samme: Under den frygtelige belejring vil hun blive så desperat, at hun i al hemmelighed spiser sit nyfødte barn og efterbyrden uden at dele med sin mand og sine børn.
DEU.28.58	Hvis I nægter at adlyde de love, som er optegnet i denne bog, og derved undlader at vise ærefrygt for Herrens herlige og frygtindgydende navn, 
DEU.28.59+DEU.28.60	vil han sende uhelbredelige sygdomme over jer og jeres børn, ja, han vil ramme jer med de samme plager, han sendte over Egypten, og som I frygtede så stærkt. 
DEU.28.61	Ikke nok med det. Herren vil ramme jer med alskens plager og ulykker, med katastrofer, der ikke engang er nævnt i denne bog, indtil I er udryddet. 
DEU.28.62	Kun en rest vil blive tilbage, skønt I før var talrige som himlens stjerner. Det bliver konsekvensen, hvis I ikke vil adlyde Herren, jeres Gud, 
DEU.28.63	for i så fald er Herren lige så opsat på at straffe jer, som han var opsat på at velsigne jer med fremgang og tilvækst. Han viger ikke tilbage for at rykke jer op med rode fra det land, I nu skal over og tage i besiddelse. 
DEU.28.64	Han vil sprede jer blandt alle jordens folk. Dér vil I komme til at dyrke andre folkeslags guder af træ og sten, guder, som hverken I eller jeres forfædre før har kendt. 
DEU.28.65	I vil blive et rodløst og hvileløst folk. Herren vil slå jer med frygt, håbløshed og fortvivlelse. 
DEU.28.66	Både dag og nat vil I frygte for at blive slået ihjel. Jeres liv vil hænge i en tynd tråd. 
DEU.28.67	Om morgenen vil I ønske, det var aften, og om aftenen vil I ønske, det var morgen. Så frygtelig er den terror, der truer jer. 
DEU.28.68	Da vil Herren sende jer tilbage til Egypten på skibe, en rejse jeg lovede, I aldrig mere skulle gøre, og dér vil I prøve at sælge jer selv som slaver til jeres fjender, men ingen vil være interesseret i at købe jer.”
DEU.28.69	Alle de her ord hører til den pagt, som Herren bad Moses slutte med israelitterne på Moabs sletter. Det er en tilføjelse til og fornyelse af pagten ved Horebs bjerg.
DEU.29.1+DEU.29.2	Moses fortsatte med at tale til folket: „I har hørt om de vældige undere og frygtelige plager, som Herren sendte over egypterkongen, hans tjenere og hele hans folk. 
DEU.29.3	Men Herren har endnu ikke givet jer forstand til at fatte det, øjne til at se det eller ører til at høre det. 
DEU.29.4	I 40 år har han ført jer gennem ørkenen, uden at jeres tøj og sko blev slidt op. 
DEU.29.5	I fik hverken almindeligt brød eller vin og øl, men Herren sørgede for jeres behov for at lære jer at sætte jeres lid til ham som Herren, jeres Gud.
DEU.29.6	Da vi kom hertil, rykkede kong Sihon af Heshbon og kong Og af Bashan ud imod os, men vi tilintetgjorde dem 
DEU.29.7	og overdrog deres land til Rubens og Gads stammer samt Manasses halve stamme. 
DEU.29.8	Overhold derfor omhyggeligt pagtens betingelser, så I må få velsignelse og fremgang i alt, hvad I tager jer for. 
DEU.29.9	I dag står I for Herrens ansigt sammen med jeres stammeoverhoveder og ledere på alle niveauer, 
DEU.29.10	jeres koner og børn og de fremmede, som hugger brænde og henter vand for jer. 
DEU.29.11	I står her for under ed at skulle tilslutte jer den pagt, som Herren i dag vil indgå med jer. 
DEU.29.12	Gør I det, skal I være hans folk, og han vil være jeres Gud, sådan som han også lovede jeres forfædre Abraham, Isak og Jakob. 
DEU.29.13+DEU.29.14	Denne pagt gælder ikke kun jer, som står her i dag, men også de kommende generationer i Israel.
DEU.29.15	I husker, hvordan det var at bo i Egypten, og I husker, hvordan vi passerede gennem andre folkeslags territorier, 
DEU.29.16	og med jeres egne øjne så I deres afskyelige afgudsbilleder af træ, sten, sølv og guld. 
DEU.29.17	Der må ikke være nogen iblandt jer, mand eller kvinde, slægt eller stamme, der vender sig fra Herren for at dyrke den slags fremmede guder. Der må ikke være nogen bitter rod, som vokser op og spreder gift omkring sig. 
DEU.29.18	Skulle der findes nogen, som har hørt denne pagts ord og alligevel tror, at der ikke sker dem noget, hvis de gør oprør imod deres Gud, så vil Guds straf ramme både dem og andre omkring dem. 
DEU.29.19+DEU.29.20	Herren vil ikke tilgive sådanne mennesker, men straffe dem hårdt, for han vil ikke dele jeres hengivenhed med andre guder. Hans vrede vil blusse op imod dem, og han vil ramme dem med alle de forbandelser, som er nævnt i denne bog, indtil de er udryddet og deres slægtsnavn glemt.
DEU.29.21	Hvis I bryder pagten med Herren, vil jeres efterkommere og de fremmede, der kommer langvejsfra, se følgerne af den katastrofe og de sygdomme, som Herren vil ramme landet med. 
DEU.29.22	De vil se øde, svovlholdige saltsletter, en gold og uopdyrket brandtomt uden vegetation overhovedet, når Herren i sin voldsomme vrede har gjort landet så øde som Sodoma, Gomorra, Adma og Sebojim.
DEU.29.23	‚Hvad skyldes Herrens voldsomme vrede imod det land?’ vil man spørge. 
DEU.29.24	Svaret lyder: ‚Landets indbyggere brød deres pagt med Herren, deres fædres Gud, efter at han havde ført dem ud af Egypten. 
DEU.29.25	De dyrkede fremmede guder, som de aldrig før havde kendt, og som Herren havde forbudt dem at dyrke. 
DEU.29.26	Derfor blussede Herrens vrede op imod dem, så han ramte dem med alle de plager, der er nævnt i denne bog. 
DEU.29.27	I sin store vrede rykkede Herren dem op med rode og smed dem bort, bort til det land, hvor de nu bor.’
DEU.29.28	Der findes hemmeligheder, som Herren ikke har åbenbaret for os. Men hvad han 
DEU.30.1	I har nu hørt velsignelsens og forbandelsens ord. Når I engang i fremtiden befinder jer blandt de nationer, som Herren til den tid har fordrevet jer til, vil I tænke på de her ord og grunde over dem. 
DEU.30.2	Hvis I da vender jer til Herren, så I og jeres børn af hele jeres hjerte begynder at følge de befalinger, jeg i dag har pålagt jer, 
DEU.30.3	vil Herren, jeres Gud, i sin barmhjertighed befri jer fra de fremmede nationers åg. 
DEU.30.4	Om I så befinder jer i jordens fjerneste afkroge, vil han samle jer og føre jer 
DEU.30.5	tilbage til det land, han gav jeres fædre. Han vil overdrage jer landet på ny, han vil velsigne jer og gøre jer endnu mægtigere end før. 
DEU.30.6	Herren vil omskære hjerterne på jer og jeres efterkommere, så I kan elske ham af hele jeres hjerte og hele jeres sjæl og få et godt liv.
DEU.30.7+DEU.30.8	Hvis I vender jer til Herren og adlyder de befalinger, jeg har pålagt jer i dag, vil han tage sin forbandelse fra jer og lade den ramme jeres fjender, der hader og forfølger jer. 
DEU.30.9	Herren, jeres Gud, vil give jer lykke og fremgang i alt, hvad I tager jer for. Han vil give jer masser af kvæg, rekordhøst og mange børn, og han vil glæde sig over jer, som han glædede sig over jeres fædre. 
DEU.30.10	Men kun hvis I af hele jeres hjerte vender jer til ham og adlyder alle de love, som er nedskrevet i denne bog.
DEU.30.11	De befalinger, jeg i dag pålægger jer, er ikke ufattelige for jer, og de er ikke uden for jeres rækkevidde. 
DEU.30.12	De er ikke oppe i himlen, således at nogen ville spørge: ‚Hvem kan stige op til himlen for at få fat i dem og fortælle os om dem, så vi kan handle efter dem?’ 
DEU.30.13	De befinder sig heller ikke på den anden side af det store hav, således at nogen ville spørge: ‚Hvem kan rejse til den anden side af havet for at få fat i dem og fortælle os om dem, så vi kan handle efter dem?’ 
DEU.30.14	Nej, du kender allerede budskabet. Det er i dit hjerte og på dine læber, så du kan handle efter det.
DEU.30.15	I dag skal I vælge, om I foretrækker livet og lykken, eller I foretrækker døden og ulykken. 
DEU.30.16	Jeg har befalet jer at elske Herren, jeres Gud, så I går på hans veje og overholder hans love. Gør I det, vil I få et godt liv og blive et mægtigt folk. Så vil Herren velsigne jer i det land, I skal over og tage i besiddelse. 
DEU.30.17	Men hvis I vender jer fra ham og ikke vil adlyde ham, hvis I lader jer lokke til at dyrke andre guder, 
DEU.30.18	kan jeg i dag garantere jer for, at I vil gå til grunde. Så bliver I ikke boende ret længe i det land, I skal over og tage i besiddelse på den anden side af Jordanfloden.
DEU.30.19	I dag kalder jeg himlen og jorden til vidne på, at jeg har givet jer valget mellem livet og døden, mellem velsignelsen og forbandelsen. Vælg nu livet, så I og jeres børn får et godt liv. 
DEU.30.20	Elsk Herren, jeres Gud, adlyd ham og hold jer til ham, så I kan få lov at leve og blive boende i det land, Herren lovede jeres forfædre Abraham, Isak og Jakob!”
DEU.31.1	Efter denne tale til Israels folk 
DEU.31.2	fortsatte Moses:
DEU.31.2	„Jeg er nu 120 år gammel, og min tid er forbi. Jeg kan ikke være jeres leder længere, for Herren har sagt til mig, at jeg ikke må komme med over Jordanfloden. 
DEU.31.3+DEU.31.4	Men Herren selv vil lede jer videre. Han har lovet at gå foran jer og udrydde indbyggerne i landet på samme måde, som han udryddede amoritterkongerne Sihon og Og og deres folk, så I kan tage landet i besiddelse. Josva vil gå i spidsen for jer, sådan som Herren har befalet. 
DEU.31.5	Når Herren har udleveret landets indbyggere til jer, skal I udrydde dem, sådan som jeg har sagt. 
DEU.31.6	Vær modige og uden frygt. I skal ikke være bange for dem, for Herren, jeres Gud, vil gå med jer, han vil ikke svigte jer eller forlade jer.”
DEU.31.7	Derefter kaldte Moses på Josva, og i hele Israels påhør sagde han til ham: „Vær modig og uden frygt, så du kan føre folket til sejr i det land, Herren lovede vores forfædre. 
DEU.31.8	Vær ikke bange, for Herren vil bane vejen for dig. Han vil ikke svigte dig eller forlade dig.”
DEU.31.9	Derefter nedskrev Moses alle lovene og overdrog ansvaret for dem til de præster, der bar pagtens ark, og til de israelitiske ledere. 
DEU.31.10+DEU.31.11	Derpå sagde han til dem: „Denne lov skal læses op for hele Israels folk, hver gang de kommer til helligdommen under løvhyttefesten i frigivelsesåret, altså hvert syvende år. 
DEU.31.12	Så skal I kalde folket sammen, både mændene, kvinderne, børnene og de fremmede, der bor iblandt jer, og lade dem høre loven, så de kan lære Herrens vilje at kende og frygte ham og adlyde ham. 
DEU.31.13	Gør det igen og igen, så længe I bor i det land, I skal over og tage i besiddelse, så jeres efterkommere kan høre lovens ord og lære at kende og frygte Herren.”
DEU.31.14	Herren sagde nu til Moses: „Det er snart tiden, hvor du skal dø. Tag Josva med dig og gå hen til åbenbaringsteltet, så jeg kan indsætte ham som din efterfølger.”
DEU.31.14	Så gik Moses og Josva hen til åbenbaringsteltet, 
DEU.31.15	og Herren åbenbarede sig inde i teltet som en skysøjle, der stillede sig foran indgangen. 
DEU.31.16	„Du skal snart dø og begraves som dine forfædre,” sagde Herren til Moses. „Når du er borte, og folket er gået ind i landet, varer det ikke længe, før de glemmer min pagt og begynder at dyrke de fremmede guder, man tilbeder i det land. 
DEU.31.17	Da blusser min vrede op imod dem, og jeg forlader dem og skjuler mig for dem, så de går til grunde. De vil sygne hen og rammes af mange ulykker og trængsler, så de tvinges til at indse, at Gud ikke længere er med dem, 
DEU.31.18	ja, jeg vender ryggen til dem på grund af deres ondskab og afgudsdyrkelse.
DEU.31.19	Skriv nu ordene til den sang, jeg vil give dig, og lær Israels folk at synge den. Den skal være et vidnesbyrd om, at jeg har advaret dem. 
DEU.31.20	Jeg vil føre dem ind i det land, jeg lovede deres forfædre, et land der ‚flyder med mælk og honning’. De vil opleve fremgang og velstand, men derefter vil de bryde min pagt ved at dyrke fremmede guder. 
DEU.31.21	Når de så rammes af alskens ulykker, skal denne sang, som skal gå i arv fra slægt til slægt, minde dem om grunden til deres problemer. Jeg kender deres tilbøjeligheder og tanker, endnu inden jeg fører dem ind i det land, jeg har lovet dem.” 
DEU.31.22	Moses skrev ordene ned med det samme, og han lærte israelitterne sangen allerede samme dag.
DEU.31.23	Derefter talte Herren direkte til Josva og sagde: „Vær modig og uden frygt. Det bliver din opgave at føre Israels folk ind i det land, jeg har lovet dem. Husk, at jeg vil gå med dig og hjælpe dig.”
DEU.31.24	Da Moses havde nedskrevet alle de love, som findes i denne bog, 
DEU.31.25	gav han de præster, der havde ansvaret for pagtens ark, ordre til 
DEU.31.26	at lægge lovbogen ved siden af arken som et vidnesbyrd over for Israels folk. 
DEU.31.27	„Jeg ved godt, hvor oprørske og stædige Israels folk er,” sagde han til dem. „Det var slemt nok, mens jeg var deres leder. Hvor meget værre bliver det så ikke, når jeg er død og borte? 
DEU.31.28	Kald nu alle folkets ledere sammen, så jeg kan tale til dem og kalde himlen og jorden til vidne imod dem. 
DEU.31.29	Jeg er klar over, at folket efter min død vil blive ulydige og forlade den vej, jeg har anvist dem. Ondskaben vil brede sig, så de synder imod Herren. Derved fremkalder de hans vrede, og da kommer ulykken over dem.”
DEU.31.30	Derpå fremsagde Moses for hele Israels folk den sang, han havde fået af Herren:
DEU.32.1+DEU.32.2+DEU.32.3	Lyt efter, himmel og jord,
DEU.32.1+DEU.32.2+DEU.32.3	livgivende er mine ord,
DEU.32.1+DEU.32.2+DEU.32.3	forfriskende er min tale
DEU.32.1+DEU.32.2+DEU.32.3	som dug i grønne dale.
DEU.32.1+DEU.32.2+DEU.32.3	Om Herren jeg vil jer lære,
DEU.32.1+DEU.32.2+DEU.32.3	så I lever ham til ære!
DEU.32.4	Som en klippe er Herren urokkelig,
DEU.32.4	en trofast Gud, helt uden svig.
DEU.32.5	Men hans eget folk, åh, hvilken skam,
DEU.32.5	vendte ryggen til og svigtede ham.
DEU.32.6	Hvilken tåbelighed at begå,
DEU.32.6	hvilken måde at lønne hans trofasthed på.
DEU.32.6	Er han ikke jeres skaber og far,
DEU.32.6	som har givet jer alt, hvad I har?
DEU.32.7	Lad nu tankerne gå tilbage
DEU.32.7	og husk på fortidens dage.
DEU.32.7	Lad de, som er grånet af ælde,
DEU.32.7	om tegn og undere fortælle.
DEU.32.8	Da Herren fordelte jorden
DEU.32.8	mellem folk fra syden til norden,
DEU.32.8	satte han landenes skel
DEU.32.8	med tanke på menneskers
DEU.32.9	Men Israel beholdt han selv.
DEU.32.9	Det folk blev hans ejendom.
DEU.32.10	Han fandt dem i ødemarken tom
DEU.32.10	under ørkenhimlens brændende hvælv.
DEU.32.10	Han vogtedʼ dem fra det høje,
DEU.32.10	som man værner sit sårbare øje.
DEU.32.11	Som en ørn, der skubber ungen ud af reden
DEU.32.11	og spreder vingerne ud forneden,
DEU.32.11	han løftedʼ sit folk på sit vingefang
DEU.32.11	og bar dem fremad dagen lang.
DEU.32.12	Herren ville selv dem føre,
DEU.32.12	ingen fremmed gud fik lov dem at røre.
DEU.32.13	De bosatte sig i landet med bakker og slugter
DEU.32.13	og blev næret af markens og træernes frugter.
DEU.32.13	Fra klippens spalter fik de honning på bord,
DEU.32.13	de fik olivenolie trods den stenede jord.
DEU.32.14	Mælk fra geder og køer kunne tørsten slukke,
DEU.32.14	kød fra Bashans tyre, væddere og bukke.
DEU.32.14	De høstede en hvede så fin,
DEU.32.14	og dertil den blodrøde druevin.
DEU.32.15	Israel
DEU.32.15	opblæst og egenrådig derved.
DEU.32.15	De forkastede deres Skaber og Gud,
DEU.32.15	foragtede deres Frelsers bud.
DEU.32.16	At de vakte Guds vrede rørte dem ikke,
DEU.32.16	de forlod ham til fordel for nye skikke.
DEU.32.17	De ofredʼ til dæmoner, som kun er tomhed,
DEU.32.17	frugten af menneskers frygtsomhed.
DEU.32.17	Til væmmelige afguder de sig vendte,
DEU.32.17	nye guder, som fædrene ikke kendte.
DEU.32.18	De glemte den Gud, som livet dem gav,
DEU.32.18	skubbede ham ud i glemslens hav.
DEU.32.19	Derfor må han støde sine egne børn bort—
DEU.32.19	tænk at han skulle lide en så frygtelig tort!
DEU.32.20	Herren siger:
DEU.32.20	„Jeg vender dem ryggen og ser, hvad der sker.
DEU.32.20	De børn kan jeg ikke regne med mer.
DEU.32.20	De lovede mig troskab og lydighed,
DEU.32.20	men var falske og utro til stadighed.
DEU.32.21	De har provokeret mig med tomheds guder,
DEU.32.21	de har opført sig som en anden luder.
DEU.32.21	Så provokerer jeg dem ved at elske en anden,
DEU.32.21	jeg vil gøre dem jaloux på et ‚uvidende’ folk.
DEU.32.22	Min vrede er blusset op på ny,
DEU.32.22	den rammer alt fra havets dyb til himlens sky.
DEU.32.22	Jorden lægges øde, der er intet at høste,
DEU.32.22	alverden skal i sin grundvold ryste.
DEU.32.23	De mange ulykker giver dem ingen hvile,
DEU.32.23	jeg skyder på dem med alle mine pile.
DEU.32.24	De bliver ramt af hungersnød og tørke,
DEU.32.24	hærget af pest og dødens mørke.
DEU.32.24	Rovdyrtænder vil flænse dem op,
DEU.32.24	giftige slanger vil hugge i deres krop.
DEU.32.25	På gaden slår fjenden børnene ned,
DEU.32.25	i hjemmene er der hverken ro eller fred.
DEU.32.25	Både børn og unge vil miste livet.
DEU.32.25	De gamle har hvert et håb opgivet.
DEU.32.26	At udrydde dem helt jeg havde i sinde,
DEU.32.26	jeg ville for evigt udslette deres minde.
DEU.32.27	Men så ville det lyde i fjendens lejr:
DEU.32.27	‚Det var vores magt, der gav os sejr!’
DEU.32.28	Mit folk er uden forstand,
DEU.32.28	fatter de da ingenting?
DEU.32.29	Havde de bare haft visdom til at se,
DEU.32.29	havde de været klar over, hvad der ville ske.
DEU.32.30	Kunne en enkelt fjende jage tusind af dem på flugt,
DEU.32.30	eller to fjender med ti tusind krigere få bugt,
DEU.32.30	hvis ikke jeg havde vendt dem ryggen,
DEU.32.30	hvis ikke deres beskytter
DEU.32.31	Deres fjender har ikke en sådan beskytter,
DEU.32.31	og det ved de godt.
DEU.32.32	De er fordærvede som Sodoma,
DEU.32.32	lige så rådne som Gomorra,
DEU.32.32	de er som bitre vindruer
DEU.32.32	fra giftige drueklaser,
DEU.32.33	deres ord er som bid fra en slange,
DEU.32.33	som spyt fra en kobra.
DEU.32.34	Alt dette ligger gemt hos mig,
DEU.32.34	forseglet i mine arkiver.
DEU.32.35	Det er mit ansvar at straffe dem,
DEU.32.35	en dag skal deres fødder vakle.
DEU.32.35	Undergangen nærmer sig,
DEU.32.35	den vil komme over dem med hast.”
DEU.32.36	Men når der kun er en rest tilbage,
DEU.32.36	når Herren ser, at deres kraft er opbrugt,
DEU.32.36	da vil han genrejse sit folk,
DEU.32.36	forbarme sig over sine tjenere.
DEU.32.37	Da vil han spørge: „Hvor er nu jeres guder,
DEU.32.37	dem I troede, der ville hjælpe jer?
DEU.32.38	De åd jo fedtet fra jeres ofre
DEU.32.38	og drak den vin, I gav dem.
DEU.32.38	Lad dem komme jer til hjælp,
DEU.32.38	lad dem beskytte jer!
DEU.32.39	Forstår I nu, at jeg er Gud?
DEU.32.39	Der findes ingen anden som mig.
DEU.32.39	Jeg slår ihjel, men jeg giver også liv,
DEU.32.39	jeg sårer, men jeg læger også.
DEU.32.39	Den, jeg dømmer, kan ingen redde.
DEU.32.40	Jeg løfter min hånd og sværger:
DEU.32.40	Så sandt jeg lever evindelig,
DEU.32.41	vil jeg hvæsse mit lynende sværd
DEU.32.41	og udføre min knusende dom.
DEU.32.41	Jeg vil hævne mig på mine fjender,
DEU.32.41	og hugge dem ned, som hader mig.
DEU.32.42	Mine pile vil svømme i blod,
DEU.32.42	mit sværd vil svælge i kød.
DEU.32.42	Det udgyder faldnes og fangnes blod,
DEU.32.42	hugger de tapreste hoveder af.”
DEU.32.43	Glæd jer, I folkeslag, sammen med hans folk,
DEU.32.43	for Herren vil hævne sine tjeneres blod.
DEU.32.43	Han vil straffe fjenden
DEU.32.43	og skaffe soning for sit folks land.
DEU.32.44+DEU.32.45	Moses stod med Josva ved sin side og fremsagde alle de her ord for hele Israels folk. 
DEU.32.46	Derefter sagde han:
DEU.32.46	„De love, jeg har pålagt jer i dag, skal I lægge jer grundigt på sinde, så I kan lære jeres børn at overholde dem. 
DEU.32.47	De er ikke tomme ord uden betydning. Jeres liv afhænger af dem! Hvis I adlyder dem, vil I få et langt og godt liv i det land, I skal over og tage i besiddelse på den anden side af Jordanfloden.”
DEU.32.48	Samme dag sagde Herren til Moses: 
DEU.32.49	„Om kort tid skal du gå op på Nebos bjergtop i Abarimbjergene i Moabs land over for Jeriko og se ud over Kanaʼans land, det land jeg nu vil give Israels folk. 
DEU.32.50	Når du har taget landet i øjesyn, skal du dø, ligesom din bror Aron måtte dø på Hors bjerg, 
DEU.32.51	for I var begge ulydige over for mig for øjnene af Israels folk, da I ved Meribas kilder uden for Kadesh i Zins ørken ikke gav mig ære. 
DEU.32.52	Du får lov at se ind i det land, jeg giver Israels folk, men du får ikke lov selv at komme ind i det.”
DEU.33.1	Før sin død velsignede profeten Moses israelitterne med følgende ord:
DEU.33.2	Fra Sinai førte Herren os fremad,
DEU.33.2	i Seir så vi hans herlighed,
DEU.33.2	på Parans bjerge hans stråleglans.
DEU.33.2	Hans hellige titusinder fulgte ham,
DEU.33.2	da han kom sydfra til Moabs skråninger.
DEU.33.3	Herren elsker sit folk,
DEU.33.3	han holder hånden over sine hellige,
DEU.33.3	de, som følger i hans fodspor
DEU.33.3	og adlyder alle hans bud,
DEU.33.4	alle de love, som jeg pålagde folket,
DEU.33.4	og som Jakobs slægt fik i eje.
DEU.33.5	Herren blev Israels hersker,
DEU.33.5	dengang folkets ledere samledes,
DEU.33.5	og alle stammer gav deres ja.
DEU.33.6	Herre, lad 
DEU.33.6	selvom hans stammetal er lille.
DEU.33.7	Herre, hjælp 
DEU.33.7	Vær du den, som forsvarer ham.
DEU.33.7	Bring ham hjem fra krigen i god behold.
DEU.33.7	Hør, han råber til dig om hjælp.
DEU.33.8	Herre, åbenbar ved Urim og Tummim
DEU.33.8	din vilje for 
DEU.33.8	som du satte på prøve ved Massa,
DEU.33.8	og irettesatte ved Meribas vande.
DEU.33.9	Han var mere loyal over for dig
DEU.33.9	end over for sin egen familie.
DEU.33.9	Han adlød dine befalinger,
DEU.33.9	var trofast imod din pagt.
DEU.33.10	Han skal lære Israels folk dine bud,
DEU.33.10	Jakobs børn dine love.
DEU.33.10	Han skal ofre dig duftende røgelse,
DEU.33.10	bringe brændofre op på dit alter.
DEU.33.11	Herre, velsign ham med styrke,
DEU.33.11	må hans tjeneste være til glæde for dig.
DEU.33.11	Knus hans fjender, som hader ham,
DEU.33.11	så de aldrig rejser sig imod ham igen.
DEU.33.12	han kan trygt hvile sig.
DEU.33.12	Han beskyttes dagen lang,
DEU.33.12	han omsluttes af Herrens arme.
DEU.33.13	Herren velsigne 
DEU.33.13	med himlens regn og jordens kilder.
DEU.33.14	med solmoden frugt og rigelig afgrøde,
DEU.33.15	med det bedste fra de ældgamle bjerge,
DEU.33.15	med en herlig høst fra de evige høje,
DEU.33.16	med alt det bedste, som jorden rummer,
DEU.33.16	med nåde fra ham, som talte til mig ved tornebusken.
DEU.33.16	Velsignet er Josef som leder blandt sit folk,
DEU.33.16	som fyrste over sine brødre.
DEU.33.17	Han er stærk som tyren,
DEU.33.17	har horn som vildoksen.
DEU.33.17	Han gennemborer fjenderne,
DEU.33.17	jager dem på flugt til jordens ender.
DEU.33.17	Efraims mægtige hær er hans styrke,
DEU.33.17	Manasses talstærke folk kæmper tappert.
DEU.33.19	De vil samle folkene på bjerget
DEU.33.19	og i fællesskab bringe ofre til Herren.
DEU.33.19	De bringer havets rigdomme i hus
DEU.33.19	og graver skatte op af sandet.
DEU.33.20	Tak, Herre, at du giver god plads til 
DEU.33.20	Som løven ligger Gad på lur,
DEU.33.20	parat til at rive fjendens hoved eller arm af.
DEU.33.21	Han valgte den bedste del af landet,
DEU.33.21	et område, der passer sig for en leder.
DEU.33.21	Når Israels ledere er samlet,
DEU.33.21	er Gad parat til at handle på Herrens bud.
DEU.33.22	der springer frem fra Bashan.
DEU.33.23	og fyldt med Herrens nåde.
DEU.33.23	Han får søen og solsiden
DEU.33.24	en yndling blandt sine brødre,
DEU.33.24	hans land vil blive fyldt med oliven.
DEU.33.25	Hans byer har porte af jern og bronze,
DEU.33.25	hans styrke vil vare, så længe han lever.
DEU.33.26	Der er ingen som Israels Gud.
DEU.33.26	Han farer frem over himlen for at hjælpe,
DEU.33.26	han rider på skyerne som en konge.
DEU.33.27	Den evige Gud er din tilflugt,
DEU.33.27	hans evige arme holder dig oppe.
DEU.33.27	Han jager fjenden på flugt foran dig
DEU.33.27	og befaler dig at udslette ham.
DEU.33.28	Israel skal bo i tryghed,
DEU.33.28	Jakobs børn får egen bolig
DEU.33.28	i et land fyldt med korn og vin,
DEU.33.28	hvor himlen drypper af væde.
DEU.33.29	Israel, hvor er du velsignet,
DEU.33.29	et folk, der befries af Herren selv.
DEU.33.29	Han er dit skjold og din redning,
DEU.33.29	han er dit sejrende sværd.
DEU.33.29	Dine fjender bøjer sig i støvet for dig,
DEU.33.29	men du udsletter dem.
DEU.34.1	Derefter steg Moses op fra Moabs sletter til Pisgatinden på Nebos bjerg over for Jeriko, hvorfra Herren viste ham landet: Gileads land helt op til Dan i nord; 
DEU.34.2	Naftalis land; Efraims og Manasses land; Judas land helt over til Middelhavet mod vest, 
DEU.34.3	Negev mod syd, og Jordandalen mellem palmebyen Jeriko og Zoar.
DEU.34.4	„Det er landet, som jeg lovede Abraham, Isak og Jakob at give deres efterkommere,” sagde Herren til Moses. „Nu har du set det med egne øjne, men du får ikke lov til at komme ind i det.”
DEU.34.5	Så døde Moses, Herrens tjener, i Moabs land, sådan som Herren havde bestemt det, 
DEU.34.6	og han blev begravet i Moab, i dalen over for byen Bet-Peor. Den dag i dag er der ingen, der kender det nøjagtige sted.
DEU.34.7	Moses var 120 år gammel, da han døde, men han havde bevaret sin livskraft og sit gode syn.
DEU.34.8	Der på Moabs sletter sørgede folket i 30 dage over hans død.
DEU.34.9	Josva, Nuns søn, var fyldt med visdoms ånd, for Moses havde lagt sine hænder på ham og velsignet ham, og israelitterne fulgte ham og adlød de befalinger, Herren havde givet Moses.
DEU.34.10	Aldrig før eller siden har der været en profet som Moses, med hvem Herren talte ansigt til ansigt. 
DEU.34.11+DEU.34.12	Ingen mirakler kan sammenlignes med dem, han udførte for øjnene af Israel og egypterkongen og alle hans tjenere.
JOS.1.1	Efter at Moses var død, sagde Herren til hans medhjælper Josva, Nuns søn:
JOS.1.2	„Min tjener Moses er død. Nu er det dig, som skal føre israelitterne over Jordanfloden og ind i det land, jeg vil give dem. 
JOS.1.3	Hvad jeg sagde til Moses, siger jeg til dig: De områder, I erobrer i landet, skal tilhøre jer, 
JOS.1.4	fra Negevs ørken i syd til Libanons bjerge mod nord, ja, helt op til den store flod, Eufratfloden, og ud til Middelhavet mod vest, hele det land, hittitterne nu bor i. 
JOS.1.5	Ingen vil kunne holde stand imod dig, så længe du lever, for jeg vil være med dig, som jeg var med Moses. Jeg vil ikke svigte dig eller forlade dig.
JOS.1.6	Stå fast og vær modig, for du skal lede mit folk i erobringen af hele det land, jeg har lovet jeres forfædre. 
JOS.1.7	Ret dig omhyggeligt efter de forordninger, Moses gav dig. Hold fast ved dem, så vil tingene lykkes for dig. 
JOS.1.8	Mind hele tiden folket om disse love—og selv skal du tænke på dem døgnet rundt, så du handler efter dem, for så vil det gå dig godt, og du vil lykkes. 
JOS.1.9	Jeg siger det igen: Stå fast og vær modig! Vær ikke bange eller frygtsom! Husk, at jeg er Herren, din Gud, og jeg vil hjælpe dig med alt, hvad du skal gøre.”
JOS.1.10	Så sagde Josva til folkets ledere: 
JOS.1.11	„Gå rundt i lejren og sig til folket: Gør jer klar, for om tre dage går vi over Jordanfloden for at tage det land i besiddelse, som Gud har lovet os.”
JOS.1.12	Til lederne for Rubens, Gads og Manasses halve stamme sagde han: 
JOS.1.13	„Husk, hvad Guds tjener Moses sagde til jer: Herren, jeres Gud, har givet jer landet øst for Jordanfloden. 
JOS.1.14	Jeres koner, børn og kvæg har lov at blive her på østsiden, men alle våbenføre mænd skal gå over Jordanfloden i spidsen for de andre stammer og hjælpe dem med at indtage deres områder på den anden side. 
JOS.1.15	I skal kæmpe sammen med dem, indtil de har erobret det land, Herren har givet dem. Derefter må I vende tilbage og bosætte jer øst for Jordanfloden, hvor Moses tildelte jer land.”
JOS.1.16	„Alt, hvad du siger, vil vi gøre,” svarede de. „Og hvor som helst, du sender os, vil vi gå. 
JOS.1.17	Vi vil adlyde dig, som vi adlød Moses. Må Herren din Gud være med dig, som han var med Moses. 
JOS.1.18	Enhver, der ikke vil adlyde dig, skal dø. Stå fast og vær modig.”
JOS.2.1	Fra israelitternes lejr ved Shittim på Moabs sletter havde Josva i al hemmelighed sendt to spioner af sted over floden for at undersøge landet, især Jeriko. De tog af sted og kom til et hus i Jeriko, hvor der boede en kvinde ved navn Rahab, som var prostitueret. Der fik de lov til at overnatte.
JOS.2.2	Men da Jerikos konge fik at vide, at der var kommet nogle israelitter til byen den aften for at udspionere landet, 
JOS.2.3	sendte han straks nogle af sine folk til Rahabs hus: „Udlever de mænd, som er i dit hus,” beordrede de. „De er spioner.”
JOS.2.4	Rahab havde allerede skjult mændene, så hun svarede: „Der kom ganske rigtig to mænd til mit hus, men jeg vidste ikke, hvor de kom fra. 
JOS.2.5	De er her ikke længere, for de forlod byen inden solnedgang, da byporten skulle lukkes. Jeg ved ikke, hvor de tog hen, men hvis I skynder jer, kan I sikkert nå at indhente dem.” 
JOS.2.6	Rahab havde ført mændene op på det flade tag og gemt dem under noget hør, hun havde liggende til tørre deroppe.
JOS.2.7	Kongens mænd skyndte sig af sted i retning af Jordanflodens vadesteder, og byporten blev lukket forsvarligt, så snart de var taget af sted.
JOS.2.8	Imens gik Rahab op på taget for at tale med mændene, inden de lagde sig til at sove. 
JOS.2.9	„Jeg ved, at Herren har givet jer vores land,” sagde hun. „Vi er alle sammen frygtelig bange for jer. 
JOS.2.10	Vi har jo hørt, hvordan Herren åbnede en vej for jer gennem Det Røde Hav, dengang I forlod Egypten. Vi ved også, hvordan det gik amoritterkongerne Sihon og Og på den anden side af Jordanfloden, da I ødelagde deres land og udryddede befolkningen. 
JOS.2.11	Så det er ikke underligt, at vi har tabt modet. Ingen tør kæmpe imod jer, når de ved, at Herren, jeres Gud, er den øverste Gud i Himlen og på jorden. 
JOS.2.12+JOS.2.13	Derfor vil jeg bede jer om én ting: Sværg ved jeres Guds hellige navn, at I vil hjælpe mig og min familie, ligesom jeg nu hjælper jer. Giv mig et sikkert tegn på, at I vil skåne mig og min mor og far, mine brødre og søstre og deres familier, så vi ikke skal dø, når I erobrer Jeriko.”
JOS.2.14	„Liv for liv!” svor mændene. „Hvis du ikke forråder os, vil vi sørge for, at du og din familie bliver skånet, når Herren giver os sejr over jeres land.”
JOS.2.15	Rahabs hus var bygget i ét med bymuren og havde et vindue, der vendte udad. Hun tog nu et reb og gjorde klar til at fire dem ned på ydersiden af bymuren. 
JOS.2.16	„Gå væk fra floden og op i bjergene,” sagde hun til dem, „og gem jer der i tre dage, indtil jeres forfølgere giver op og kommer tilbage til byen. Så kan I roligt vende hjem.”
JOS.2.17+JOS.2.18	Inden spionerne forsvandt, sagde de: „Den ed, du har fået os til at sværge, gælder kun, hvis du binder den her røde snor fast i vinduet, og hvis I alle holder jer inden døre. 
JOS.2.19	Hvis nogen forlader huset her, er det deres egen skyld, hvis de mister livet. Men vi står inde for, at der ikke vil ske noget med dem, der bliver i huset. 
JOS.2.20	Hvis du forråder os, er vi løst fra vores løfte.”
JOS.2.21	„Det er i orden,” svarede hun. Derpå firede hun dem ned, og de forsvandt i mørket, mens hun bandt den røde snor fast i vinduet.
JOS.2.22	Spionerne flygtede nu op i bjergene, hvor de blev i tre dage, mens deres forfølgere søgte efter dem overalt og siden vendte tilbage til byen med uforrettet sag. 
JOS.2.23	Derefter gik de ned fra bjergene, vadede over Jordanfloden og fortalte Josva, hvordan det var gået. 
JOS.2.24	„Herren har givet os hele landet,” sagde de. „Befolkningen er så bange for os, at de ryster af skræk.”
JOS.3.1	Tidligt næste morgen brød Josva og Israels folk op fra lejren ved Shittim og kom ned til Jordanfloden. Der slog de lejr, indtil de var parat til at gå over floden.
JOS.3.2	Tre dage senere gik lederne rundt i lejren 
JOS.3.3	med følgende besked til folket: „Når I ser præsterne bryde op og gå af sted med pagtens ark, skal I følge efter. 
JOS.3.4	De vil gå foran jer og vise vej. Men der skal være en afstand på en kilometer
JOS.3.5	Derefter sagde Josva til folket: „Sørg for at være rituelt rene, for i morgen vil Herren gøre undere iblandt jer.”
JOS.3.6	Til præsterne sagde han: „I skal tage pagtens ark og gå i spidsen for folket.” Og de accepterede at tage pagtens ark og gå foran folket.
JOS.3.7	Om natten sagde Herren til Josva: „I dag vil jeg sørge for, at du vinder stor respekt blandt Israels folk. Alle skal få at se, at jeg er med dig, ligesom jeg var med Moses. 
JOS.3.8	Sig til præsterne, som skal bære pagtens ark: Når I kommer til flodens bred, skal I gå et skridt ud i den og blive stående.”
JOS.3.9	Næste morgen kaldte Josva folket sammen og sagde: „Hør efter, hvad Herren, jeres Gud, siger. 
JOS.3.10	I dag vil I se et bevis på, at den levende Gud er midt iblandt jer. Det vil give jer mod til at tro på, at han også vil drive landets indbyggere på flugt foran jer—alle kanaʼanæerne, hittitterne, hivvitterne, perizzitterne, girgashitterne, amoritterne og jebusitterne. 
JOS.3.11	Arken, der tilhører Herren—hele jordens Herre—skal bane vej for jer gennem floden. 
JOS.3.12	I skal udvælge 12 mænd, en fra hver stamme. 
JOS.3.13	Så snart præsterne med arken træder ud i floden, vil vandstrømmen nordfra standse og hobe sig op som en vold.”
JOS.3.14+JOS.3.15	Så brød folket op for at gå over floden, og præsterne, som bar pagtens ark, gik foran dem. Det var i høsttiden, hvor Jordanfloden går over sine bredder. Men da præsterne trådte ud i floden, 
JOS.3.16	standsede vandet, som kom nordfra, hobede sig op og stod som en vold ved byen Adam nær Saretan, mens vandet på sydsiden flød bort i retning af Det Døde Hav, indtil flodlejet var tørt, så folket kunne gå over lige ved Jeriko. 
JOS.3.17	Mens folket gik over, stod præsterne med arken midt ude i det udtørrede flodleje.
JOS.4.1	Efter at folket var kommet godt over på den anden side, sagde Herren til Josva:
JOS.4.2+JOS.4.3	„Sig til de 12 mænd, der blev udpeget af Israels 12 stammer, at de hver skal tage en sten fra det sted i flodlejet, hvor præsterne står, og tage stenene med sig til det sted, hvor I slår lejr i aften.”
JOS.4.4	Så kaldte Josva de 12 mænd sammen 
JOS.4.5	og sagde til dem: „Nu kan I gå over, men stands midt ude i flodlejet, hvor pagtens ark er. Der skal hver af jer samle en sten op og bære den på skulderen over på den anden side, så der er en sten for hver af Israels 12 stammer. 
JOS.4.6	De sten skal være et minde, og når jeres børn i fremtiden spørger: ‚Hvad betyder de mindesten?’ 
JOS.4.7	skal I svare: ‚De minder os om dengang, Jordanflodens vand standsede for at lade Herrens Ark og folket passere.’ De sten skal altid minde Israels folk om det under, som skete, da vi krydsede Jordanfloden.”
JOS.4.8	Mændene gjorde, som Josva havde sagt. De samlede 12 sten op fra flodlejet, én sten for hver stamme, sådan som Herren havde befalet Josva, og tog dem med sig til det sted, hvor de slog lejr for natten. 
JOS.4.9	Josva anbragte desuden 12 sten midt i floden på det sted, hvor præsterne stod med pagtens ark, og de sten er der den dag i dag. 
JOS.4.10	De præster, som bar arken, blev altså stående ude i flodlejet, indtil alt, hvad Herren havde befalet Josva, var udført. På den måde førte Josva folket over floden, sådan som Moses havde givet instrukser om. Folket skyndte sig over floden, mens præsterne stod i midten, 
JOS.4.11	og da de alle var kommet over, fulgte præsterne efter med arken, mens folket stod og så til.
JOS.4.12	Som Moses havde befalet, gik de våbenføre mænd fra Rubens, Gads og Manasses halve stamme også med over floden. 
JOS.4.13	De udgjorde 40.000 bevæbnede krigere, som var klar til at kæmpe for Herren på Jerikos sletter. 
JOS.4.14	Herren gjorde det sådan, at Josva den dag vandt stor respekt i folkets øjne. Fremover viste de ham samme ærefrygt, som de havde vist Moses. 
JOS.4.15+JOS.4.16+JOS.4.17+JOS.4.18	Efter at Josva på Herrens befaling havde sagt til de præster, der stod med pagtens ark, at de skulle komme op af flodlejet, steg de op på bredden, og i samme øjeblik de satte foden på landjorden, strømmede vandet tilbage, og floden gik over sine bredder som før.
JOS.4.19	Det var den tiende dag i årets første måned,
JOS.4.20	Det var også der, Josva anbragte de 12 mindesten, de havde taget med fra midten af floden. 
JOS.4.21	Så gentog han over for hele Israels folk, hvad han allerede tidligere havde sagt: „I fremtiden, når jeres børn spørger: ‚Hvad betyder de mindesten?’ 
JOS.4.22	skal I sige: ‚De er til minde om, at Israels folk gik tørskoet over Jordanfloden.’ 
JOS.4.23	Fortæl dem, hvordan Herren holdt vandet tilbage for øjnene af jer, indtil alle var kommet over, ligesom han gjorde med Det Røde Hav, dengang Israels folk skulle krydse det. 
JOS.4.24	For alle jordens folk skal det være et tegn på Herrens vældige magt, og det skal hjælpe jer til altid at have respekt og ærefrygt for Herren, jeres Gud.”
JOS.5.1	Da de amoritiske konger, der herskede vest for Jordanfloden, og de kanaʼanæiske konger langs Middelhavets kyst hørte, at Herren havde stoppet vandet i Jordanfloden, så israelitterne kunne gå over, blev de lammet af frygt og turde ikke kæmpe imod Israels folk.
JOS.5.2	Herren sagde nu til Josva: „Lav nogle flinteknive og sørg for, at israelitterne bliver omskåret som før i tiden.” 
JOS.5.3	Josva gjorde, som Herren havde sagt, og de mandlige israelitter blev omskåret ved et sted, som blev kaldt Givat-ha-Aralot.
JOS.5.4+JOS.5.5	Alle de omskårne, våbenføre mænd, som i sin tid havde forladt Egypten, var døde undervejs, og de, som var blevet født under ørkenvandringen, var aldrig blevet omskåret. 
JOS.5.6	Israelitterne havde jo opholdt sig i ørkenen i 40 år, indtil alle de våbenføre mænd var døde. Herren havde nemlig sagt, at på grund af deres ulydighed måtte de ikke få lov at se det land, han havde lovet deres forfædre—et land, som flyder med mælk og honning. 
JOS.5.7	Det var deres sønner, der nu blev omskåret.
JOS.5.8	Efter omskærelsen hvilede mændene i lejren, indtil deres sår var lægt.
JOS.5.9	Herren sagde til Josva: „I dag har jeg fjernet skammen fra jeres slavetid i Egypten. Jeg har rullet den bort.” Derfor kaldte man stedet Gilgal,
JOS.5.10	Mens de lå i lejren ved Gilgal på Jerikosletten, fejrede de påske om aftenen den fjortende dag i årets første måned. 
JOS.5.11	Dagen efter spiste de af landets afgrøde: ristet korn og brød bagt uden surdej. 
JOS.5.12	Fra den dag kom der ikke mere manna, men de spiste af Kanaʼans afgrøder.
JOS.5.13	En dag, mens Josva opholdt sig i nærheden af Jeriko, så han pludselig, at der stod en mand med draget sværd foran ham. Josva gik hen til ham og spurgte: „Hører du til hos os eller vores fjender?”
JOS.5.14	„Ingen af delene,” svarede manden. „Jeg er øverstkommanderende for Herrens hær!”
JOS.5.14	Da faldt Josva på knæ og bøjede ansigtet mod jorden. „Til tjeneste, Herre!” udbrød han. „Hvad ønsker du, jeg skal gøre?”
JOS.5.15	Den øverstkommanderende over Herrens hær svarede: „Tag dine sko af, for du står på et helligt sted.” Og Josva gjorde, som han sagde.
JOS.6.1	Jerikos byporte blev holdt lukket både dag og nat på grund af befolkningens frygt for israelitterne. Ingen kunne gå ud eller ind. 
JOS.6.2	Men Herren sagde til Josva: „Jeg vil give dig sejr over Jerikos konge og alle hans krigere, så du kan indtage byen. 
JOS.6.3	I seks dage skal alle jeres våbenføre mænd marchere rundt om byen én gang dagligt. 
JOS.6.4	Syv præster skal gå foran arken og blæse i deres vædderhorn. På den syvende dag skal I gå rundt om byen syv gange, mens præsterne blæser i hornene. 
JOS.6.5	Derefter skal præsterne give signal ved at blæse meget længe og kraftigt i hornene. Når I hører det signal, skal I alle udstøde et højt kampråb. Så vil murene styrte sammen, og I kan gå lige ind!”
JOS.6.6	Josva sammenkaldte nu præsterne og sagde til dem: „I skal bære arken, og syv af jer skal gå foran den, hver med et vædderhorn.” 
JOS.6.7	Dernæst sagde han til alle Israels mænd: „I skal gå rundt om byen, og de tungest bevæbnede skal gå forrest, foran præsterne og arken.”
JOS.6.8	På Josvas befaling begyndte hæren at gå rundt om byen med pagtens ark og præsterne i midten. 
JOS.6.9	De svært bevæbnede mænd gik forrest, derefter de syv præster, som blæste i vædderhorn, derefter de præster, der bar arken, og til sidst resten af mændene.
JOS.6.10	„I skal være helt stille!” havde Josva sagt. „Der må ikke høres en lyd med undtagelse af hornene. Men når jeg siger til, skal I råbe af jeres lungers fulde kraft!”
JOS.6.11	Den dag blev arken båret rundt om byen én gang, hvorefter mændene vendte tilbage til lejren for at overnatte.
JOS.6.12+JOS.6.13+JOS.6.14	Næste dag gik de igen en omgang rundt om byen, mens præsterne blæste i deres vædderhorn. Så vendte de tilbage til lejren. Sådan gjorde de i seks dage.
JOS.6.15	Den syvende dag begyndte de ved daggry og gik syv gange rundt om byen. 
JOS.6.16	Da de var færdige med den syvende omgang, gav præsterne et langt stød i hornene, og Josva råbte: „Råb! Herren har givet jer byen!”
JOS.6.17	Josva havde tidligere sagt til sine krigere: „Alle indbyggerne skal slås ihjel, med undtagelse af den prostituerede Rahab og familiemedlemmerne i hendes hus, fordi hun hjalp spionerne. 
JOS.6.18	Alt andet skal ødelægges! I må overhovedet intet krigsbytte tage til jer selv, for hvis I gør det, skal I selv dø, og det bliver hele folkets undergang. 
JOS.6.19	Hvad der findes af sølv og guld skal indvies til Herren og bringes til hans skatkammer. Det samme gælder alle ting lavet af bronze eller jern.”
JOS.6.20	Da mændene nu hørte den langtrukne lyd fra vædderhornene, råbte de af deres lungers fulde kraft. Bymuren brød sammen, og de styrtede alle ind i byen. 
JOS.6.21	De huggede alt ned, som de kom frem, både mennesker og dyr—mænd og kvinder, unge og ældre, okser, får og æsler—alting! 
JOS.6.22	Imens sagde Josva til de to spioner: „Skynd jer at redde Rahab og hendes familie, sådan som I har lovet.” 
JOS.6.23	Spionerne gjorde, som de fik besked på, og bragte Rahab og hendes far og mor, hendes søskende og øvrige familie i sikkerhed i nærheden af lejren uden for byen. 
JOS.6.24	Derefter blev byen og alt, hvad der var i den, brændt af, med undtagelse af sølvet, guldet og redskaberne af bronze og jern, som blev anbragt i Herrens skatkammer. 
JOS.6.25	Josva skånede den prostituerede Rahab og dem, der var hos hende i huset, fordi hun havde skjult de mænd, han havde sendt af sted for at spionere i Jeriko. Rahab og hendes familie bor den dag i dag blandt israelitterne.
JOS.6.26	Ved den lejlighed udtalte Josva i hele folkets påhør følgende forbandelse:
JOS.6.26	Herren vil forbande enhver,
JOS.6.26	som prøver at genopbygge Jeriko.
JOS.6.26	Det vil koste hans ældste søns liv at lægge byens grundvold,
JOS.6.26	og hans yngste søns liv at sætte portene i.
JOS.6.27	Herren var med Josva, så han blev berømt og respekteret over hele landet.
JOS.7.1	Herrens befaling om, at alt i byen skulle ødelægges, med undtagelse af det, der skulle bringes til skatkammeret, blev imidlertid ikke adlydt helt. Der var en mand ved navn Akan
JOS.7.2	Kort efter Jerikos fald sendte Josva nogle mænd af sted for at udspionere byen Aj, nær Bet-Aven, øst for Betel. 
JOS.7.3	Da de kom tilbage, sagde de til Josva: „Det er en ganske lille by, som vi let kan erobre med et par tusinde mand. Der er ingen grund til at sende hele hæren af sted.”
JOS.7.4+JOS.7.5	Så sendte Josva omkring 3000 mand af sted, men de blev slået på flugt af Ajs hær, der forfulgte dem fra byporten helt hen til stenbruddene. 36 mand blev dræbt på skråningerne under flugten. Da blev israelitterne bange og mistede modet. 
JOS.7.6	Josva og de øvrige ledere rev i fortvivlelse flænger i deres tøj, kastede sig til jorden foran Herrens Ark og kom jord på hovedet. Sådan lå de indtil aften. 
JOS.7.7	„Ak, Herre,” råbte Josva. „Førte du os over Jordanfloden bare for at lade amoritterne hugge os ned? I så fald var det bedre, om vi var blevet på den anden side! 
JOS.7.8	Herre, hvad skal vi gøre nu, hvor Israel er blevet slået på flugt af fjenden? 
JOS.7.9	Hvordan vil kanaʼanæerne og de andre folk reagere, når de hører om vores nederlag? Vil de ikke angribe os og udrydde os fuldstændigt? Hvordan vil du så bringe ære til dit store navn?”
JOS.7.10	Herren svarede: „Hvorfor ligger du der, Josva? Rejs dig op! 
JOS.7.11	Grunden til jeres nederlag er, at Israels folk har brudt den pagt, jeg pålagde dem. De har syndet imod mig ved at tage af det krigsbytte, der skulle gives til mig. Ja, de har stjålet og løjet og gemt det mellem deres personlige ejendele. 
JOS.7.12	I kan ikke holde stand overfor jeres fjender, men må flygte for dem, fordi forbandelsen har ramt jer. Jeg vil ikke længere være med jer, medmindre I omvender jer fra denne synd og udrydder alt det, der er årsag til forbandelsen. 
JOS.7.13	Rejs dig op og sig til folket, at de skal rense sig inden i morgen. Sig til dem: ‚Herren, Israels Gud, siger, at der er nogen af jer, der har stjålet af de ting, som tilhører Herren. Vi kan ikke besejre fjenderne, før vi har straffet synderen. 
JOS.7.14	I morgen skal I komme tilbage og stille jer op stamme for stamme. Så vil Herren udpege den stamme, det drejer sig om. Derefter skal den stamme træde frem slægt for slægt, så Herren kan udpege den slægt, hvor synderen findes. Derefter skal den slægt træde frem familie for familie—og endelig skal den familie, Herren udpeger, træde frem en for en. 
JOS.7.15	Den, som har stjålet Herrens ejendom, skal brændes sammen med alt, hvad han ejer, fordi han har brudt Herrens pagt og derved ført hele Israel i ulykke.’ ”
JOS.7.16	Tidligt næste morgen førte Josva Israels stammer frem for Herren, og Herren udpegede Judas stamme. 
JOS.7.17	Så trådte Judas stamme frem slægt for slægt, og Zerachs slægt blev udpeget. Så trådte Zerach-slægtens familier frem, og Zimris familie blev udpeget. 
JOS.7.18	Så trådte Zimris familie frem en for en, og Akan blev udpeget.
JOS.7.19	Så sagde Josva til Akan: „Min søn, giv Herren, Israels Gud, ære ved at sige sandheden. Bekend din synd og sig mig, hvad du har gjort. Skjul ikke noget!”
JOS.7.20	Akan svarede: „Ja, jeg har syndet imod Herren, Israels Gud! 
JOS.7.21	Mellem byttet fik jeg øje på en smuk babylonisk kappe, som jeg ikke kunne stå for. Så tog jeg den—og desuden tog jeg to kilo sølv og en guldbarre, som vejede et halvt kilo. Jeg gravede det hele ned i jorden under mit telt med sølvet nederst.”
JOS.7.22	Josva sendte straks nogle mænd af sted for at lede efter byttet. Mændene gik ind i teltet og fandt de stjålne ting med sølvet nederst, sådan som Akan havde sagt. 
JOS.7.23	Så bragte de det hele til Josva og lagde det på jorden foran ham. 
JOS.7.24	Josva og israelitterne tog nu Akan, kappen, sølvet, guldbarren, Akans sønner, døtre, okser, æsler og får samt hans telt og øvrige ejendele og bragte det hele ud til en dal i nærheden. 
JOS.7.25	Der sagde Josva til Akan:
JOS.7.25	„Hvorfor har du ført os i ulykke? Nu vil Herren lade ulykken ramme dig!”
JOS.7.25	Så kastede de sten på Akan og hans familie til de døde, og derefter brændte de det hele. 
JOS.7.26	Til sidst dængede de sten over, som ligger der den dag i dag i den dal, som siden har heddet „Ulykkens dal”.
JOS.7.26	Så standsede Herrens voldsomme vrede overfor Israel.
JOS.8.1	Herren sagde nu til Josva: „Vær ikke modløs og bange! Tag hele hæren med dig og indtag Aj. Jeg vil give jer sejr over byens konge og alle hans mænd. Jeg vil give jer byen og det tilhørende landområde. 
JOS.8.2	I skal gøre med dem, som I gjorde med kongen og indbyggerne i Jeriko, men denne gang må I selv beholde krigsbyttet og kvæget. I skal lægge baghold vest for byen.”
JOS.8.3+JOS.8.4	Så gjorde Josva og Israels hær sig klar til at angribe Aj. Josva udvalgte 30.000 krigere og gav dem følgende besked: „I skal lægge jer i baghold vest for byen og være klar til at angribe. 
JOS.8.5	Når jeg og resten af hæren angriber Aj, kommer alle mændene ud af byen for at kæmpe ligesom sidst. Når vi så trækker os tilbage, 
JOS.8.6	tænker de: ‚Israelitterne flygter fra os ligesom før.’ Men vi lader dem forfølge os, indtil de alle er kommet ud af byen. 
JOS.8.7	Så springer I frem fra bagholdet og indtager byen. Herren vil give jer sejr, 
JOS.8.8	og I skal sætte ild til byen, sådan som han har befalet. Det er en ordre!”
JOS.8.9	Med disse ord sendte Josva mændene af sted, og de gik i ly af natten hen vest for byen mellem Aj og Betel, hvor de lagde sig i skjul. Men Josva blev den nat hos resten af hæren. 
JOS.8.10	Tidligt næste morgen samlede Josva sine mænd og marcherede sammen med de israelitiske ledere mod Aj. 
JOS.8.11	De slog lejr nord for byen, på den anden side af en dal. 
JOS.8.12	Om natten sendte Josva endnu 5000 mand af sted, der skulle slutte sig til bagholdet vest for byen, 
JOS.8.13	men selv gik Josva ned i dalen.
JOS.8.14	Ajs konge kunne se israelitternes lejr på den anden side af dalen, og tidligt den næste morgen rykkede han ud og angreb dem på et plateau med udsigt over Jordandalen uden at vide, at resten af hæren lå i baghold vest for byen. 
JOS.8.15	Da Josvas hærafdeling lod sig slå på flugt og flygtede østpå mod ørkenen, 
JOS.8.16	fik alle byens mænd ordre til at sætte efter dem. På den måde blev de lokket væk fra byen. 
JOS.8.17	Der var ikke en eneste mand tilbage i Aj,
JOS.8.18	Da sagde Herren til Josva: „Ræk dit spyd ud mod Aj, for jeg vil give dig byen.” Josva gjorde, som Herren havde sagt, 
JOS.8.19	og da mændene, der lå i baghold, så signalet, sprang de frem fra deres skjul og løb ind mod byen. Den blev hurtigt indtaget og stod snart i lys lue. 
JOS.8.20+JOS.8.21	Da mændene fra Aj så sig tilbage og opdagede de store røgskyer over byen, var de klar over, at de var lokket i en fælde. Også Josva og de flygtende israelitter så røgen og vidste derfor, at bagholdsangrebet var lykkedes. Israelitterne vendte nu om og angreb deres forfølgere. 
JOS.8.22	Samtidig kom israelitterne fra bagholdet ud fra byen og angreb fjendens bagtrop. Ajs hær var gået i fælden, og alle blev hugget ned, 
JOS.8.23	bortset fra kongen, der blev taget til fange og ført frem for Josva.
JOS.8.24	Da Israels hær havde gjort det af med Ajs hær, vendte de tilbage og dræbte dem, der var efterladt i byen. 
JOS.8.25	Sådan blev hele Ajs befolkning, 12.000 i alt, udryddet på en enkelt dag. 
JOS.8.26	Først da den sidste indbygger var slået ihjel, sænkede Josva spyddet. 
JOS.8.27	Det eneste, der blev skånet, var kvæget og krigsbyttet, som israelitterne på Herrens befaling beholdt. 
JOS.8.28	Aj blev forvandlet til en ruinhob, hvilket den er den dag i dag.
JOS.8.29	Ajs konge blev hængt op på en pæl, men ved solnedgang tog Josva liget ned og slængte det foran byens port, hvorefter man dængede sten ovenpå, og den stendynge ligger der endnu.
JOS.8.30	Senere byggede Josva på Ebals bjerg et alter for Herren, Israels Gud, 
JOS.8.31	efter de forskrifter, der står i Moseloven: „Byg mit alter af kampesten, der ikke er tilhuggede eller forarbejdede med jernredskaber.” Og præsterne ofrede brændofre og takofre til Herren. 
JOS.8.32	Mens Israelitterne så til, skrev Josva lovens bud på alterets sten.
JOS.8.33	Hele folket, deres ledere, administratorer og dommere samt de fremmede iblandt dem, blev derpå delt i to grupper. Den ene gruppe stillede sig ved foden af Garizims bjerg, og den anden gruppe ved foden af Ebals bjerg. De to grupper stod altså over for hinanden, og præsterne, som bar pagtens ark, stillede sig midt imellem dem. Det skete alt sammen, sådan som Moses havde forordnet, at Israels folk skulle velsignes. 
JOS.8.34	Josva oplæste nu alle velsignelserne og forbandelserne, som Moses havde nedskrevet i lovbogen. 
JOS.8.35	Hver eneste af Mosesʼ befalinger blev læst op for denne forsamling af mænd, kvinder, børn og de fremmede, som boede iblandt israelitterne.
JOS.9.1+JOS.9.2	I landet vest for Jordanfloden boede der en række folkeslag, nemlig hittitterne, amoritterne, kanaʼanæerne, perizzitterne, hivvitterne og jebusitterne. Deres landområder dækkede højsletterne midt i landet, kystsletterne ud mod Middelhavet og skrænterne midt imellem. Nogle boede mod nord oppe ved Libanons bjerge. Da kongerne for alle disse folkeslag hørte, hvad der var sket med Jeriko og Aj, sluttede de sig sammen for at gøre fælles sag imod Josva og Israels folk. 
JOS.9.3	Men da de hivvitter, som boede omkring byen Gibeon, hørte om Jerikos og Ajs totale udslettelse, 
JOS.9.4	forsøgte de at redde livet ved list. En gruppe af dem lagde gamle sadler og sprukne vinsække på deres æsler, 
JOS.9.5	tog laset tøj og lappede sandaler på, og tørt, muggent brød med som proviant, og så rejste de af sted for at forhandle med Josva. 
JOS.9.6	Da de kom til israelitternes lejr ved Gilgal, sagde de til Josva og de ledende mænd i Israel: „Vi er kommet fra et fjernt land for at slutte fredspagt med jer.”
JOS.9.7	Israelitterne svarede: „Hvordan kan vi være sikre på, at I ikke bor her i nærheden? For hvis det er tilfældet, kan vi ikke slutte fredspagt med jer.”
JOS.9.8	De svarede: „Vi vil være jeres slaver.”
JOS.9.8	„Men hvem er I?” spurgte Josva. „Og hvor kommer I fra?”
JOS.9.9	„Vi kommer fra et meget fjernt land,” svarede de. „Vi har hørt om jeres vældige Gud og alle de undere, han gjorde i Egypten. 
JOS.9.10	Vi har også hørt, hvad I gjorde ved de to amoritterkonger øst for Jordanfloden, kong Sihon af Heshbon og kong Og af Bashan, som boede i Ashtarot. 
JOS.9.11	Derfor sagde vores ledere og landsmænd til os: ‚Tag proviant med og begiv jer ud på den lange rejse. Opsøg israelitterne og sig, at vi er villige til at lade dem regere over os, hvis de vil slutte fred med os.’ 
JOS.9.12	Se det her brød, som vi tog med hjemmefra. Det var helt nybagt, da vi tog af sted, men nu er det tørt og muggent. 
JOS.9.13	Se på vores vinsække. De var nye, da vi fyldte vin i dem, men nu er de sprukne. Og vores tøj og sandaler er blevet helt slidt op på den lange rejse.”
JOS.9.14	De israelitiske ledere inspicerede deres brød, men de spurgte ikke Herren til råds. 
JOS.9.15	Josva sluttede derefter fred med dem, og de israelitiske ledere bekræftede aftalen med en bindende ed.
JOS.9.16	Tre dage efter at fredsaftalen var indgået, blev israelitterne klar over, at folkene i virkeligheden boede i nærheden. 
JOS.9.17	Straks tog israelitterne af sted og nåede på den tredje dag frem til hivvitternes byer Gibeon, Kefira, Beʼerot og Kirjat-Jearim. 
JOS.9.18	Men de angreb dem ikke, for deres ledere havde lovet dem fred i Herrens, Israels Guds, navn. Da beklagede israelitterne sig over for deres ledere.
JOS.9.19	Men lederne svarede: „Vi har i Israels Guds navn aflagt ed på ikke at ville røre dem. 
JOS.9.20	Så vi er tvunget til at lade dem være, for hvis vi bryder løftet, rammes vi af Guds vrede. 
JOS.9.21	Men vi vil gøre dem til vores slaver, så de må hugge brænde og bære vand for os.” Sådan overholdt israelitterne deres løfte til gibeonitterne.
JOS.9.22	Men Josva samlede nu deres ledere og spurgte: „Hvorfor løj I for os og sagde, at I kom fra et fjernt land, når I i virkeligheden bor her? 
JOS.9.23	Som straf skal I rammes af forbandelsen. Fra nu af skal I altid være vores slaver og hugge brænde og bære vand til brug i vores Guds hus.”
JOS.9.24	„Vi gjorde det, fordi vi hørte, at Herren, din Gud, havde givet sin tjener Moses befaling om at erobre hele landet og udslette befolkningen,” svarede de. „Vi var bange for, at I ville slå os ihjel. 
JOS.9.25	Men nu er vi jeres slaver, og I kan gøre med os, som I vil.”
JOS.9.26	Josva tillod altså ikke israelitterne at dræbe dem, 
JOS.9.27	men gjorde dem i stedet til slaver, som skulle hugge brænde og hente vand til israelitterne og til Herrens alter, hvor end Herren ville have det bygget. Den ordning står stadig ved magt.
JOS.10.1	Da kong Adonitzedek af Jerusalem hørte, hvordan Josva havde erobret og fuldstændig ødelagt Aj og Jeriko og dræbt de to byers konger, og at gibeonitterne havde sluttet fred med Israels folk, så de nu var deres allierede, 
JOS.10.2	blev han skrækslagen. Gibeon var nemlig en stor by, lige så stor som de andre kongers byer og større end Aj, og dens mænd var kendt som stærke krigere. 
JOS.10.3	Derfor sendte kong Adonitzedek bud til en række af sine nabokonger: kong Hoham af Hebron, kong Piram af Jarmut, kong Jafia af Lakish og kong Debir af Eglon.
JOS.10.4	„Kom og hjælp mig med at udrydde gibeonitterne,” opfordrede han, „for de har sluttet fred med Josva og Israels folk.”
JOS.10.5	Så sluttede de fem amoritterkonger sig sammen for at angribe Gibeon i sluttet trop, 
JOS.10.6	men gibeonitterne sendte straks bud til Josva i Gilgal.
JOS.10.6	„Kom straks og hjælp os,” bad de. „Alle amoritterkongerne i bjerglandet har samlet deres hære og er kommet for at angribe os. I må ikke lade os i stikken!”
JOS.10.7	Josva og den israelitiske hær forlod straks Gilgal for at komme gibeonitterne til undsætning. 
JOS.10.8	„Vær ikke bange for dem,” sagde Herren til Josva, „for jeg vil overgive dem til dig. Du skal besejre dem alle som en.”
JOS.10.9	Samme nat marcherede Josva og hæren fra Gilgal til Gibeon, hvor de overrumplede amoritterne. 
JOS.10.10	Herren gjorde dem så panikslagne, at de led et stort nederlag. De, der tog flugten, blev indhentet og dræbt neden for bjergpasset ved Bet-Horon og længere sydpå helt til Azeka og Makkeda. 
JOS.10.11	Da de flygtende amoritter kom til skråningen ved Bet-Horon lod Herren store hagl falde ned over dem fra himlen hele vejen til Azeka, så mange af dem døde. Haglene dræbte flere, end israelitterne gjorde med deres sværd. 
JOS.10.12	Den dag, da Herren gav israelitterne sejr over amoritterne, bad Josva højt til Herren: „Lad solen stå stille over Gibeon, og lad månen standse i sin bane over Ajjalons dal.” 
JOS.10.13	Og solen og månen stod stille, indtil israelitterne havde tilintetgjort deres fjender. Er det ikke sådan, der står i „Den Retskafnes Bog”?
JOS.10.13	Den dag stod solen stille midt på himlen og ventede næsten en hel dag med at gå ned. 
JOS.10.14	Aldrig før eller siden har der været en dag, hvor Herren adlød sådan en bøn fra et menneske. Det var, fordi Herren kæmpede på Israels side, 
JOS.10.15	at Josva og hele hæren senere kunne vende uskadt tilbage til lejren i Gilgal.
JOS.10.16	På et tidspunkt under slaget ved Gibeon undslap de fem konger og gemte sig i en hule ved byen Makkeda. 
JOS.10.17	Så snart Josva fik det at vide, 
JOS.10.18	gav han følgende befaling: „Rul store sten for indgangen og sæt vagtposter udenfor. 
JOS.10.19	Resten af hæren skal følge efter fjenderne og hugge dem ned bagfra. De må ikke nå at slippe ind i deres byer. Hug dem ned, for Herren, jeres Gud, har overgivet dem til jer.”
JOS.10.20	Så genoptog Josva og den israelitiske hær forfølgelsen og huggede de fem kongers hære ned med undtagelse af nogle enkelte krigere, der nåede i sikkerhed i de befæstede byer. 
JOS.10.21	Israelitterne vendte derefter uskadte tilbage til lejren ved Makkeda. Fra da af var der ingen, som vovede at gøre oprør imod dem.
JOS.10.22	Da kampen var overstået, sagde Josva til sine mænd: „Fjern stenene fra hulens indgang og før de fem konger ud til mig.” 
JOS.10.23	Så førte mændene de fem konger ud til Josva, 
JOS.10.24	og han sagde til sine hærførere: „Sæt jeres fødder på kongernes nakke.” Det gjorde de.
JOS.10.25	„Lad aldrig frygt og mismod overmande jer,” sagde Josva. „Vær altid stærke og modige, for sådan her vil Herren gøre med alle jeres fjender.” 
JOS.10.26	Så blev kongerne henrettet og hængt op på hver sin pæl indtil aften.
JOS.10.27	Ved solnedgang gav Josva ordre til, at deres lig skulle tages ned og kastes ind i hulen, hvor de havde gemt sig. Hulens indgang blev stoppet til med store sten, som ligger der den dag i dag.
JOS.10.28	Samme dag indtog Josva Makkeda. Han ødelagde byen og huggede både kongen og indbyggerne ned. Ikke en eneste i byen blev skånet. Det gik Makkeda, som det var gået Jeriko.
JOS.10.29	Senere drog Josva og israelitterne videre fra Makkeda til Libna og angreb den. 
JOS.10.30	Herren overgav byen og dens konge til israelitterne. Alle blev hugget ned uden skånsel, og kongen af Libna fik samme behandling som kongen af Jeriko.
JOS.10.31	Så tog Josva og israelitterne videre fra Libna til Lakish og gik til angreb på den. 
JOS.10.32	Efter kun en dag overgav Herren byen til dem, så de kunne gå ind og hugge befolkningen ned ligesom i Libna.
JOS.10.33	Under angrebet på Lakish dukkede kong Horam af Gezer op med sin hær for at komme byen til undsætning, men Josva og hans mænd slog kongen ihjel og udslettede fuldstændigt hans hær.
JOS.10.34+JOS.10.35	Derefter forlod israelitterne Lakish og gik imod Eglon. De løb byen over ende allerede den første dag. Også her blev samtlige indbyggere hugget ned. 
JOS.10.36	Fra Eglon tog de videre til Hebron, 
JOS.10.37	angreb og indtog byen. Alle indbyggerne i byen og i de omliggende landsbyer fik samme medfart som deres konge. De blev alle hugget ned. 
JOS.10.38	Så vendte de sig mod Debir. 
JOS.10.39	Byen og dens omliggende landsbyer blev hurtigt indtaget, og alle indbyggerne hugget ned som i Libna og Hebron.
JOS.10.40	Således indtog Josva og hans hær hele området og dræbte de folk og konger, der boede på bakkeskråningerne mod vest, i højlandet, i Negev mod syd og på skråningerne mod øst. De udryddede hele landets befolkning, sådan som Herren, Israels Gud, havde befalet. 
JOS.10.41	De huggede dem ned fra Kadesh-Barnea til Gaza, og fra Goshen til Gibeon. 
JOS.10.42	Alle disse konger og deres landområder blev erobret i et enkelt felttog, for Herren, Israels Gud, kæmpede for sit folk. 
JOS.10.43	Derefter vendte Josva og hæren tilbage til lejren ved Gilgal.
JOS.11.1	Da kong Jabin af Hatzor hørte, hvad der var sket, sendte han bud til følgende konger: kong Jobab af Madon, kongen af Shimron, kongen af Akshaf, 
JOS.11.2	kongerne i højlandet mod nord, kongerne i Jordandalen syd for Kinneret søen,
JOS.11.3	Det var alle kongerne mod øst og vest blandt kanaʼanæerne, altså amoritterne, hittitterne og perizzitterne, jebusitterne i højlandet og hivvitterne ved Hermonbjergets fod i Mitzpadalen.
JOS.11.4+JOS.11.5	Alle disse konger allierede sig og mobiliserede deres hære. Deres krigere var talløse som sandet ved havets bred, og deres heste og stridsvogne dækkede hele området omkring Meroms kilder, hvor de havde slået lejr inden angrebet på israelitterne.
JOS.11.6	Men Herren sagde til Josva: „Vær ikke bange for dem, for i morgen ved denne tid ligger de alle dræbt for jeres fødder. I skal brænde deres vogne og skære haserne over på deres heste.”
JOS.11.7	Da rykkede Josva og hans mænd frem mod Meroms kilder og stormede i et lynangreb de intetanende fjender. 
JOS.11.8	Herren overgav hele fjendens hær til israelitterne, der forfulgte dem op til Storsidon og Misrefot-Majim—og østpå ind i Mitzpadalen. Hele fjendens hær blev hugget ned. Ikke en eneste blev skånet. 
JOS.11.9	Bagefter skar Josva og hans mænd hestenes haser over og brændte vognene, sådan som Herren havde befalet.
JOS.11.10	På tilbagevejen indtog Josva byen Hatzor og dræbte kongen. Hatzor havde indtil da været hovedbyen for alle disse mindre kongeriger. 
JOS.11.11	Israelitterne udryddede alt levende i byen, og så blev byen brændt ned.
JOS.11.12	Josva dræbte alle disse konger og deres folk, sådan som Herrens tjener Moses havde befalet. 
JOS.11.13	Dog nedbrændte han ingen af de byer, som var bygget på ruinerne af en tidligere by, bortset fra Hatzor, 
JOS.11.14	men han udslettede indbyggerne og beholdt krigsbyttet og kvæget, 
JOS.11.15	sådan som Herren havde befalet sin tjener Moses, og Moses havde befalet Josva. Josva gjorde nøjagtigt, som Herren havde befalet Moses.
JOS.11.16	Josva havde nu indtaget hele Kanaʼans land: højlandet, Negev området, Goshens land,
JOS.11.17+JOS.11.18	Israelitternes territorium strakte sig nu mod syd indtil Halakbjerget ved Seir og mod nord op til Baʼal-Gad i Libanon dalen ved foden af Hermonbjerget. Det tog Josva lang tid at underlægge sig hele dette område og udrydde samtlige konger i landet. 
JOS.11.19	Ingen af dem sluttede fred med israelitterne bortset fra hivvitterne i Gibeon. Alle de andre folk blev udslettet. 
JOS.11.20	Herren havde nemlig forhærdet alle disse konger, så de hellere ville gå i kamp mod Israel end forsøge at slutte fred. De blev alle dræbt uden skånsel, sådan som Herren havde befalet Moses.
JOS.11.21	I den periode udryddede Josva alle kæmperne i landet—Anaks efterkommere, der boede rundt omkring i det sydlige og nordlige højland, især omkring Hebron, Debir og Anab. Alle blev dræbt, og deres byer blev ødelagt. 
JOS.11.22	Der var ikke en eneste anakit tilbage i Israel, og kun nogle ganske få i Gaza, Gat og Ashdod.
JOS.11.23	Josva indtog således hele landet, sådan som Herren havde befalet Moses, og han fordelte jorden mellem Israels stammer, så de hver fik deres arvelod. Derefter var der endelig fred og ro i landet.
JOS.12.1	Her følger en liste over de konger, som israelitterne besejrede, og hvis landområder de indtog øst for Jordanfloden fra Arnonfloden i syd til Hermonbjerget mod nord, inklusive den østlige del af dalsænkningen, som Jordanfloden løber igennem.
JOS.12.2	Først var der amoritterkongen Sihon, der boede i Heshbon. Hans rige omfattede højlandet fra Aroer i syd, midt på bjergkammen nord for Arnondalen, og til Jabbokfloden, der danner grænse til ammonitternes område. Heri er medregnet den sydlige halvdel af Gilead. 
JOS.12.3	Til Sihons rige hørte også den østlige del af Jordandalen fra Kinneret søen i nord ned til Det Døde Hav, hvor byen Bet-Jeshimot ligger, og længere mod syd skråningerne fra Pisgas bjergryg ned mod havet.
JOS.12.4	Dernæst var der kong Og af Bashan, en af de sidste refaitter, som regerede fra Ashtarot og Edrei. 
JOS.12.5	Hans rige strakte sig fra Hermonbjerget i nord til Salka i øst og omfattede de områder, der hed Geshur og Maʼaka, foruden hele Bashan provinsen og den nordlige halvdel af Gilead. 
JOS.12.6	Allerede under Moses underlagde israelitterne sig kong Sihons og kong Ogs områder øst for Jordanfloden, og Moses fordelte landet mellem Rubens stamme, Gads stamme og Manasses halve stamme.
JOS.12.7	Her følger en liste over de konger, som Josva og israelitterne besejrede vest for Jordanfloden. Det drejer sig om området fra Baʼal-Gad i Libanondalen mod nord til Halakbjerget ved Seir mod syd. Hele det område fordelte Josva mellem Israels øvrige stammer. 
JOS.12.8	Området indbefattede højlandet, lavlandet, Jordandalen, bakkeskråningerne vest for højlandet, Judas ørkenland og Negev mod syd, og det var tidligere beboet af hittitterne, amoritterne, kanaʼanæerne, perizzitterne, hivvitterne og jebusitterne.
JOS.12.9	Kongerne over dette område var: kongen af Jeriko, kongen af Aj nær Betel, 
JOS.12.10	kongen af Jerusalem, kongen af Hebron, 
JOS.12.11	kongen af Jarmut, kongen af Lakish, 
JOS.12.12	kongen af Eglon, kongen af Gezer, 
JOS.12.13	kongen af Debir, kongen af Geder, 
JOS.12.14	kongen af Horma, kongen af Arad, 
JOS.12.15	kongen af Libna, kongen af Adullam, 
JOS.12.16	kongen af Makkeda, kongen af Betel, 
JOS.12.17	kongen af Tappua, kongen af Hefer, 
JOS.12.18	kongen af Afek, kongen over Saronsletten, 
JOS.12.19	kongen af Madon, kongen af Hatzor, 
JOS.12.20	kongen af Shimron-Meron, kongen af Akshaf, 
JOS.12.21	kongen af Taʼanak, kongen af Megiddo, 
JOS.12.22	kongen af Kedesh, kongen af Jokneam i Karmel, 
JOS.12.23	kongen af Dor (på Dors højderyg), kongen over Galilæas
JOS.12.24	og kongen af Tirtza. I alt blev 31 konger dræbt og deres byer ødelagt.
JOS.13.1	Da Josva var blevet gammel, sagde Herren til ham: „Du er langt oppe i årene, men der er endnu meget land at indtage. 
JOS.13.2	Det drejer sig om filistrenes og geshuritternes landområder. 
JOS.13.3	I det sydlige Kanaʼan drejer det sig om området, der går fra den mudrede
JOS.13.4	I det nordlige Kanaʼan er det de øde områder, der hører under Sidon, fra Afek til den amoritiske grænse. 
JOS.13.5	Desuden er der gebalitternes område langs kysten mod nord og området øst for Libanons bjerge fra Baʼal-Gad neden for Hermonbjerget i syd til Lebo-Hamat i nord, 
JOS.13.6+JOS.13.7	samt alle dem, der bor vest for Libanons bjerge og ud til Misrefot-Majim ved kysten, det er sidonierne. Jeg er parat til selv at drive dem bort foran jer. Derfor skal du medregne hele området, når du fordeler landet mellem de ni stammer og Manasses halve stamme, sådan som jeg har befalet.”
JOS.13.8	Den ene halvdel af Manasses stamme samt Rubens og Gads stamme havde allerede af Moses fået tildelt deres arvelod på den østlige side af Jordanfloden. 
JOS.13.9	Deres område indbefattede Medeba højsletten ned til Dibon og byen Aroer på toppen af skrænten ved Arnonfloden, samt byen nede i floddalen. 
JOS.13.10	Det indeholdt også de øvrige byer, som tidligere hørte under amoritterkongen Sihon af Heshbon, ud til Ammons grænse. 
JOS.13.11	Området indbefattede også Gilead, geshuritternes og maʼakatitternes land, hele Hermonbjerget, hele Bashan så langt som til byen Salka 
JOS.13.12	og alt det land, som tidligere hørte under kong Og af Bashan, der regerede fra Ashtarot og Edrei. Kong Og var en af de sidste refaitter. Det var i Mosesʼ tid, de blev angrebet og drevet bort. 
JOS.13.13	Men israelitterne var ikke i stand til at fordrive geshuritterne og maʼakatitterne, og derfor bor de endnu i dag iblandt dem.
JOS.13.14	Moses tildelte ikke levitterne nogen jord, for Herren havde lovet at sørge for dem, at de måtte få del i det, der blev ofret til Herren, Israels Gud.
JOS.13.15	Moses tildelte klanerne fra Rubens stamme 
JOS.13.16	Medeba højsletten ned til Aroer og byen nede i Arnondalen. 
JOS.13.17	Deres område indbefattede Heshbon og de andre byer på højsletten: Dibon, Bamot-Baʼal, Bet-Baʼal-Meon, 
JOS.13.18	Jahatz, Kedemot, Mefaʼat, 
JOS.13.19	Kirjatajim, Sibma, Seret-ha-Shahar på bjerget over dalen, 
JOS.13.20	Bet-Peor, Bet-ha-Jeshimot og Pisgabjergets skråninger.
JOS.13.21	Rubens arvelod indbefattede hele det landområde, kong Sihon havde regeret over med alle byer og landsbyer. Sihon var den amoritiske konge, som regerede fra Heshbon, og som blev dræbt af Moses sammen med de midjanitiske høvdinge Evi, Rekem, Zur, Hur og Reba, der alle var underlagt kong Sihon. 
JOS.13.22	Israelitterne dræbte ved den lejlighed også spåmanden Bileam, Beors søn. 
JOS.13.23	Jordanfloden og Det Døde Hav udgjorde den vestlige grænse for det land, der blev tildelt Rubens stamme.
JOS.13.24	Moses tildelte følgende områder til klanerne i Gads stamme: 
JOS.13.25	Højsletterne med Jazer, alle Gileads byer og halvdelen af ammonitternes land indtil Aroer ved Rabba mod øst, 
JOS.13.26	området fra Heshbon mod syd til Ramat-ha-Mitzpe og Betonim, og op til Mahanajim og Lodebar mod nord. 
JOS.13.27+JOS.13.28	I Jordandalen var der byerne Bet-Haram, Bet-Nimra, Sukkot, Zafon og resten af kong Sihon af Heshbons rige. Jordanfloden dannede grænse mod vest helt op til Galilæasøen.
JOS.13.29	Moses tildelte følgende område til klanerne fra Manasses halve stamme: 
JOS.13.30	Deres territorium strakte sig nordpå fra Mahanajim og indbefattede hele Bashan, hele kong Ogs tidligere rige, og Jairs 60 landsbyer i Bashan, 
JOS.13.31	desuden det halve Gilead samt kong Ogs residensbyer, Ashtarot og Edrei. Det blev alt sammen givet til efterkommere af Makir, Manasses søn.
JOS.13.32	Sådan fordelte Moses moabitternes land øst for Jordanfloden over for Jeriko, hvor folket i sin tid slog lejr. 
JOS.13.33	Men Levis stamme gav han ingen jord, for Herren, Israels Gud, skulle være deres arvelod. Herren selv havde lovet at sørge for dem.
JOS.14.1	Det følgende er de landområder, israelitterne fik i Kanaʼan. Det var Josva og præsten Eleazar, der sammen med stammernes overhoveder fordelte dem 
JOS.14.2	ved lodtrækning imellem de resterende ni en halv stammer, sådan som Herren havde befalet Moses. 
JOS.14.3+JOS.14.4	Området øst for Jordanfloden havde Moses allerede fordelt imellem de to en halv stammer. Josefs efterkommere udgjorde på det tidspunkt to stammer, Manasses stamme og Efraims stamme. Levitterne fik ingen jord, kun nogle byer at bo i og de omliggende græsmarker til deres hornkvæg og småkvæg. 
JOS.14.5	Fordelingen af landet var således helt i overensstemmelse med de retningslinier, Herren havde givet Moses.
JOS.14.6	En delegation fra Judas stamme kom under Kalebs ledelse til Josva i Gilgal.
JOS.14.6	„Husker du, hvad Herren sagde til Moses om os to, mens vi endnu var i Kadesh-Barnea?” spurgte Kaleb. 
JOS.14.7	„Jeg var 40 år gammel, dengang Moses sendte os fra Kadesh-Barnea ind i Kanaʼan for at udspionere landet. Da vi kom tilbage, aflagde jeg rapport til ham efter bedste overbevisning. 
JOS.14.8	Den rapport, som de andre spioner aflagde, gjorde imidlertid folket bange, så de ikke havde mod til at indtage landet. Men jeg stolede på Herren min Gud af hele mit hjerte. 
JOS.14.9	Den dag lovede Moses mig: ‚Den del af Kanaʼans land, som du har været inde i, skal altid tilhøre dig og dine efterkommere, fordi du har vist Herren fuld lydighed.’ ”
JOS.14.10	„Nu er jeg 85 år gammel,” fortsatte Kaleb, „og i de 45 år, der er gået, siden Herren talte til Moses om det her, har Herren bevaret mig gennem alt, inklusive den lange ørkenvandring. 
JOS.14.11	I dag er jeg lige så stærk som dengang, Moses sendte os ind i landet. Jeg har den samme livskraft og kan stadig håndtere mine våben. 
JOS.14.12	Derfor vil jeg anmode dig om at overdrage mig det højland, som Herren lovede mig. Du husker nok, at anakitterne bor der i store befæstede byer. Men ved Herrens hjælp skal jeg nok få jaget dem bort, som han lovede.”
JOS.14.13	Så velsignede Josva ham, og han gav ham højsletten med Hebron som arvelod. 
JOS.14.14	Sådan kom Hebron til at tilhøre Kalebs slægt, og det gør den stadig, fordi han viste Herren fuld lydighed. 
JOS.14.15	Hebron blev tidligere kaldt Kirjat-Arba efter Arba, som var den største af de anakitiske kæmper. Josva førte nu ikke flere krige.
JOS.15.1	Ved lodtrækning fik klanerne af Judas stamme tildelt jord i det område, der mod sydøst grænser op til Edom og strækker sig helt ned i Zins ørken.
JOS.15.2+JOS.15.3+JOS.15.4	Sydgrænsen gik fra Det Døde Havs sydvestlige kant, syd om Akrabbimpasset, videre gennem Zins ørken, syd om Kadesh-Barnea til Hetzron. Så gik den op til Addar, drejede imod Karka og videre til Atzmon, indtil den nåede Egyptens Bæk, som den fulgte helt ud til Middelhavet.
JOS.15.5	Østgrænsen gik langs Det Døde Hav op til Jordanflodens udløb.
JOS.15.5	Nordgrænsen begyndte ved bugten, hvor Jordanfloden løber ud i Det Døde Hav, 
JOS.15.6	gik nordpå til Bet-Hogla og videre vestpå nord om Bet-ha-Araba til Bohans sten, opkaldt efter Rubens søn. 
JOS.15.7	Derfra løb den gennem Akors dal til Debir, hvor den drejede mod nordvest til Gelilot,
JOS.15.8	hvorfra den løb gennem Hinnoms dal og fulgte den sydlige side af Jebus-højdedraget, hvor Jerusalem ligger, derpå mod vest over bjergene på den anden side af Hinnoms dal og ved den nordlige ende af Refaimdalen. 
JOS.15.9	Fra bjergkammen fortsatte den til Neftoakilden og videre til byerne på Efrons bjerg, før den drejede i en bue op til Baʼala, som Kirjat-Jearim også kaldes. 
JOS.15.10+JOS.15.11	Fra Baʼala løb den videre til Seirs bjerge forbi byen Kesalon på Jearimbjergets nordlige skråning helt ned til Bet-Shemesh, hvorfra den fortsatte til Timna. Herfra gik grænsen videre til højdedraget nord for Ekron. Her drejede den i en bue mod nord til Shikkaron og videre til Baʼalabjerget, hvorfra den fortsatte til Jabneʼel og ud til Middelhavet.
JOS.15.12	Vestgrænsen var Middelhavet.
JOS.15.13	Herren havde givet Josva befaling om at overdrage et stykke af Judas territorium til Kaleb. Så han fik lovning på byen Hebron. 
JOS.15.14	Senere drev han de tre anakitter, Sheshaj, Ahiman og Talmaj, bort derfra.
JOS.15.15	Derefter angreb han byen Debir, der tidligere hed Kirjat-Sefer.
JOS.15.16	Kaleb havde forinden sagt: „Den, der indtager Kirjat-Sefer, får min datter Aksa til kone.” 
JOS.15.17	Otniel, der var søn af Kalebs bror, Kenaz, erobrede byen og fik som belønning Aksa til kone.
JOS.15.18	Efter brylluppet bad Aksa sin mand om tilladelse til at tage hjem til sin far og bede om et stykke agerjord. Da hun kom derhen og stod af sit æsel, spurgte Kaleb hende: „Hvad kan jeg gøre for dig?” 
JOS.15.19	„Velsign mig med en afskedsgave. Du har jo bortgiftet mig til det tørre sydland, så jeg har brug for nogle vandkilder.” Så gav Kaleb hende de øvre og de nedre kilder.
JOS.15.20	Judas stamme fik altså følgende område: 
JOS.15.21	Alle byerne, der lå langs Edoms grænse i sydlandet: Kabtzeʼel, Eder, Jagur, 
JOS.15.22	Kina, Dimona, Adada, 
JOS.15.23	Kedesh, Hatzor, Jitnan, 
JOS.15.24	Zif, Telem, Baʼalot, 
JOS.15.25	Hatzor-Hadatta, Kerijjot-Hetzron, som også kaldes Hatzor, 
JOS.15.26	Amam, Shema, Molada, 
JOS.15.27	Hatzar-Gadda, Heshmon, Bet-Pelet, 
JOS.15.28	Hatzar-Shual, Beʼersheba, Bishotja 
JOS.15.29	Baʼala, Ijjim, Esem, 
JOS.15.30	Eltolad, Kesil, Horma, 
JOS.15.31	Ziklag, Madmanna, Sansanna, 
JOS.15.32	Lebaot, Shilhim, Ajin og Rimmon—i alt 29 større byer med tilhørende landsbyer.
JOS.15.33	Judas stamme fik også følgende byer på bakkeskråningerne mod vest: Eshtaol, Zora, Ashna, 
JOS.15.34	Zanoa, En-Gannim, Tappuach, Enam, 
JOS.15.35	Jarmut, Adullam, Soko, Azeka, 
JOS.15.36	Shaʼarajim, Aditajim, Gedera og Gederotajim—i alt 14 større byer med tilhørende landsbyer.
JOS.15.37	Desuden fik Judas stamme Senan, Hadasha, Migdal-Gad, 
JOS.15.38	Dilan, Mitzpe, Jokteʼel, 
JOS.15.39	Lakish, Botzkat, Eglon, 
JOS.15.40	Kabbon, Lahmas, Kitlish, 
JOS.15.41	Gederot, Bet-Dagon, Naʼama og Makkeda—i alt 16 større byer med tilhørende landsbyer. 
JOS.15.42	Desuden var der Libna, Eter, Ashan, 
JOS.15.43	Jifta, Ashna, Nesib, 
JOS.15.44	Keila, Akzib og Maresha—i alt ni større byer med tilhørende landsbyer.
JOS.15.45	Desuden fik de Ekron med småbyer og landsbyer, 
JOS.15.46	og på vejen fra Ekron til Middelhavet fik de alle byerne på Ashdodsiden med tilhørende landsbyer, 
JOS.15.47	samt selve Ashdod med småbyer og landsbyer, Gaza med de småbyer og landsbyer, der lå langs Middelhavet hele vejen ned til Egyptens Bæk.
JOS.15.48	Judas stamme fik tillige følgende byer i bjerglandet med tilhørende landsbyer: Shamir, Jattir, Soko, 
JOS.15.49	Danna, Kirjat-Sanna, som også kaldes Debir, 
JOS.15.50	Anab, Eshtemoa, Anim, 
JOS.15.51	Goshen, Holon og Gilo—i alt 11 byer med tilhørende landsbyer. 
JOS.15.52	De fik også Arab, Duma, Eshan, 
JOS.15.53	Janim, Bet-Tappuach, Afek, 
JOS.15.54	Humta, Kirjat-Arba, som også kaldes Hebron, og Sior—i alt ni byer med tilhørende landsbyer. 
JOS.15.55	Desuden fik de Maon, Karmel, Zif, Jutta, 
JOS.15.56	Jizreʼel, Jakdam, Zanoa, 
JOS.15.57	Kain, Gibea og Timna—i alt 10 byer med tilhørende landsbyer. 
JOS.15.58	De fik Halhul, Bet-Zur, Gedor, 
JOS.15.59	Maʼarat, Bet-Anot og El-Tekon—i alt seks byer med tilhørende landsbyer. Desuden Tekoa, Efrat, som også kaldes Betlehem, Peor, Etam, Kulon, Tattam, Sores, Kerem, Gallim, Beter og Menoho—i alt 11 byer med tilhørende landsbyer.
JOS.15.60	Dernæst Kirjat-Baʼal, som også kaldes Kirjat-Jearim, og Rabba, to byer med tilhørende landsbyer.
JOS.15.61	Endelig fik de følgende seks byer med tilhørende landsbyer i ødemarken: Bet-ha-Araba, Middin, Sekaka, 
JOS.15.62	Nibshan, saltbyen Ir-ha-Melach og En-Gedi.
JOS.15.63	Men Judas stamme kunne ikke fordrive jebusitterne fra Jerusalem, og derfor bor jebusitterne endnu i dag iblandt dem.
JOS.16.1+JOS.16.2	Ved lodtrækning fik Josefs efterkommere jord i et område, hvis sydgrænse startede ved Jordanfloden ud for Jeriko og gik videre op i højlandet til Betel (også kaldet Luz) og dernæst videre gennem arkitternes land til Atarot. 
JOS.16.3	Derpå bøjede den mod sydvest til jafletitternes område og kom til Nedre Bet-Horon og videre til Gezer og derfra ud til Middelhavet. 
JOS.16.4	De to stammer fra Josefs sønner, Efraim og Manasse, fik hver deres arvelod.
JOS.16.5	Efraims klaners område gik fra Atarot-Addar mod øst til Øvre Bet-Horon mod vest, 
JOS.16.6	og derfra gik grænsen ud til Middelhavet. Nordgrænsen gik gennem Mikmetat og videre østpå i en bue op til Taʼanat-Shilo og videre øst om Janoha. 
JOS.16.7	Fra Janoha fortsatte den ned til Atarot og Naʼara øst om Jeriko for at ende ved Jordanfloden. 
JOS.16.8	Fra Tappuach løb nordgrænsen vestpå langs med Kana-kløften til Middelhavet. 
JOS.16.9	Efraim fik tillige nogle byer inden for Manasses territorium.
JOS.16.10	De kanaʼanæere, som boede i Gezer, blev imidlertid aldrig drevet ud, og derfor lever de den dag i dag som slaver blandt Efraims folk.
JOS.17.1	Også efterkommerne af Manasse, Josefs ældste søn, fik ved lodtrækning tildelt jord. (Makir-slægten, der var efterkommere af Manasses ældste søn Makir, der blev far til Gilead, havde allerede fået tildelt Gilead og Bashan øst for Jordanfloden. De var dygtige krigere.) 
JOS.17.2	Manasses stammes øvrige slægter, det vil sige Abiezers, Heleks, Asriels, Sikems, Shemidas og Hefers slægter, fik tildelt et område vest for Jordanfloden.
JOS.17.3	Hefers søn Zelofhad
JOS.17.4	Disse fem kvinder kom til præsten Eleazar og Josva og til de israelitiske ledere og sagde: „Herren gav Moses besked på, at vi skulle arve på lige fod med mændene i vores stamme.”
JOS.17.5+JOS.17.6	Derfor gav Josva de fem kvinder land på lige fod med deres mandlige slægtninge, sådan som Herren havde befalet gennem Moses. Manasses område vest for Jordanfloden blev opdelt i ti områder, fordi kvinderne i Manasses stamme også fik jord. Resten af stammen fik jord i Gilead.
JOS.17.7	Manasses område gik fra Ashers grænse til Mikmetat tæt ved Sikem. Fra Mikmetat gik grænsen sydpå til dem, der boede ved Tappuachs kilde. 
JOS.17.8	Landet omkring Tappuach tilfaldt Manasse, men selve byen på grænsen mellem Manasse og Efraim tilfaldt Efraim. 
JOS.17.9	Fra Tappuachs kilde fulgte grænsen nordsiden af Kana-kløften ud til Middelhavet. Nogle af byerne i Manasses område tilfaldt Efraim. 
JOS.17.10	Sydsiden af Kana-kløften tilhørte Efraims territorium, og nordsiden tilhørte Manasses. Mod vest grænsede Manasses område op til Middelhavet, mod nordvest til Ashers territorium, og mod nordøst til Issakars territorium.
JOS.17.11	Manasses halve stamme fik desuden nogle byer med tilhørende landsbyer i Issakars og Ashers territorier: Bet-Shan, Jibleam, Dor, En-Dor, Taʼanak og Megiddo. (Den tredje af disse lå ved kysten.)
JOS.17.12	Men det lykkedes ikke Manasses stamme at fordrive de oprindelige indbyggere i disse byer, og derfor bor kanaʼanæerne der den dag i dag. 
JOS.17.13	Dog lykkedes det med tiden israelitterne at undertvinge kanaʼanæerne og gøre dem til slaver.
JOS.17.14	Josefs efterkommere kom nu til Josva og sagde: „Hvorfor har du ikke givet os et større territorium, når Herren har gjort os så talrige?”
JOS.17.15	„Hvis der ikke er plads nok til jer i Efraims højland,” svarede Josva, „må I selv rydde skoven og indtage det område, hvor perizzitterne og refaitterne bor.”
JOS.17.16	„Nej, højlandet er ikke stort nok til os,” sagde Josefs efterkommere, „men kanaʼanæerne i lavlandet omkring Bet-Shan og i Jizreʼeldalen kan vi ikke drive væk, for de har jernvogne.”
JOS.17.17+JOS.17.18	„Tag bare skovområdet på bjergskråningerne,” svarede Josva. „I er en stor og stærk stamme, så det skal nok lykkes for jer. Og jeg er sikker på, at I også kan jage kanaʼanæerne bort fra lavlandet, selv om de er stærke og har jernvogne.”
JOS.18.1	Nu da landet var under Israels kontrol, samledes folket i Shilo for at rejse åbenbaringsteltet. 
JOS.18.2	Dog var der endnu syv af stammerne, som ikke havde fået tildelt deres landområder.
JOS.18.3	Josva spurgte dem: „Hvor længe vil I vente med at tage det land i besiddelse, som Herren, jeres Gud, har lovet jer? 
JOS.18.4	Udvælg tre mænd fra hver stamme, så vil jeg sende dem ud for at kortlægge de resterende områder, så vi kan få fastlagt de sidste stammers landegrænser. 
JOS.18.5+JOS.18.6	De skal opdele landet i syv områder, idet Judas stamme allerede har fået land mod syd og Josefs stammer mod nord. Så vil vi ved lodtrækning fordele disse områder mellem de sidste syv stammer. 
JOS.18.7	Levitterne får ingen jord, da de arbejder direkte for Herren. Gud selv er deres arvelod, og han vil sørge for dem. Gads stamme og Rubens stamme samt Manasses halve stamme skal heller ikke have noget jord, for de har allerede fået tildelt deres arvelod øst for Jordanfloden, som Moses lovede dem.”
JOS.18.8	Til de udvalgte mænd sagde Josva: „Tag af sted og kortlæg hele landet, og kom så tilbage til mig med jeres skrevne rapport, så vil vi kaste lod for Herrens ansigt her i Shilo.” 
JOS.18.9	Mændene tog nu af sted, som de havde fået besked på, og opdelte området i syv territorier med en liste over byerne i de enkelte territorier. Derpå vendte de tilbage til Josva i lejren ved Shilo, 
JOS.18.10	og under den efterfølgende lodtrækning viste Herren Josva, hvordan territorierne skulle fordeles mellem stammerne.
JOS.18.11	Klanerne af Benjamins stamme fik ved lodtrækning tildelt området mellem Judas og Efraims territorier.
JOS.18.12	Nordgrænsen løb fra Jordanfloden op om Jeriko og vestpå gennem højlandet og Bet-Avens ørken. 
JOS.18.13	Den fortsatte til den sydlige skråning over for Luz, der også kaldes Betel, og gik videre til Atarot-Addar i højlandet syd for Nedre Bet-Horon. 
JOS.18.14	Vestgrænsen gik herfra mod syd og fulgte den vestlige side af højdedraget over for Bet-Horon for at ende ved landsbyen Kirjat-Baʼal, som også kaldes Kirjat-Jearim, som tilhørte Judas stamme.
JOS.18.15	Den sydlige grænse løb fra udkanten af Kirjat-Jearim vestpå til Neftoakilden 
JOS.18.16	og ned til foden af bjerget ved Hinnoms dal i den nordlige ende af Refaims dal. Derfra gik den gennem Hinnoms dal syd om de høje, hvor jebusitterne boede, og fortsatte ned til En-Rogel. 
JOS.18.17	Fra En-Rogel løb grænsen mod nordøst til En-Shemesh, videre til Gelilot over for Adummimpasset og ned til Bohanstenen, der er opkaldt efter Rubens søn, 
JOS.18.18	videre til højdedraget nord for Bet-ha-Araba, ned i Jordandalen 
JOS.18.19	og nord om Bet-Hogla for at ende nær det sted ved Det Døde Hav, hvor Jordanfloden løber ud i søen.
JOS.18.20	Den østlige grænse fulgte Jordanfloden. Det var Benjamins territorium.
JOS.18.21	Benjamins stamme fik følgende byer: Jeriko, Bet-Hogla, Emek-Ketzitz, 
JOS.18.22	Bet-ha-Araba, Zemarajim, Betel, 
JOS.18.23	Avvim, Para, Ofra, 
JOS.18.24	Kefar-ha-Ammoni, Ofni og Geba, i alt 12 byer med tilhørende landsbyer. 
JOS.18.25	Desuden Gibeon, Rama, Beʼerot, 
JOS.18.26	Mitzpe, Kefira, Mosa, 
JOS.18.27	Rekem, Jirpeʼel, Tarala, 
JOS.18.28	Zela, Elef, Jebus, der også kaldes Jerusalem, Gibea og Kirjat-Jearim, i alt 14 byer med tilhørende landsbyer.
JOS.19.1	Det næste stykke land tilfaldt ved lodtrækning klanerne i Simeons stamme. Landet var en del af det område, som Judas stamme tidligere havde fået tildelt. 
JOS.19.2	Deres arvelod omfattede følgende byer med tilhørende landsbyer: Beʼersheba, Molada, 
JOS.19.3	Hatzar-Shual, Bala, Etzem, 
JOS.19.4	Eltolad, Betul, Horma, 
JOS.19.5	Ziklag, Bet-Markabot, Hatzar-Susa, 
JOS.19.6	Bet-Lebaot og Sharuhen, i alt 13 byer med tilhørende landsbyer. 
JOS.19.7	Desuden Ajin, Rimmon, Eter og Ashan, i alt fire byer med tilhørende landsbyer. 
JOS.19.8	Disse byer med tilhørende landsbyer strakte sig sydpå helt til Baʼalat-Beʼer, der også kaldes Ramat-Negev. 
JOS.19.9	Simeons arvelod var altså en udstykning af Judas oprindelige territorium, der alligevel var for stort til judæerne.
JOS.19.10	Det tredje lod faldt på Zebulons stamme, som nu fik tildelt sit territorium. Grænsen løb syd for Sarid 
JOS.19.11	i en bue mod vest forbi Marala til Dabbeshet, og videre indtil den nåede wadien øst for Jokneam. 
JOS.19.12	I modsat retning løb grænsen østpå fra Sarid til Kislot-Tabors grænse og videre til Daberat og op til Jafia. 
JOS.19.13	Derfra fortsatte den øst om Gat-Hefer til Et-Katzin videre til Rimmon og drejede så mod Nea. 
JOS.19.14	Den nordlige grænse gik forbi Hannaton og endte i Jifta-El-dalen. 
JOS.19.15+JOS.19.16	Foruden de nævnte byer indbefattede området også byerne Kattat, Nahalal, Shimron, Jidala og Betlehem.
JOS.19.17	Som nummer fire fik Issakars stamme tildelt sit territorium. 
JOS.19.18	Området omfattede: Jizreʼel, Kesulot, Shunem, 
JOS.19.19	Hafarajim, Shion, Anaharat, 
JOS.19.20	Rabbit, Kishjon, Ebes, 
JOS.19.21+JOS.19.22+JOS.19.23	Remet, En-Gannim, En-Hadda, Bet-Passes, Tabor, Shahatzuma og Bet-Shemesh, i alt 16 byer med tilhørende landsbyer. Issakars østgrænse fulgte Jordanfloden.
JOS.19.24	Det femte lod faldt på Ashers stamme. 
JOS.19.25	Deres område omfattede følgende byer: Helkat, Hali, Beten, Akshaf, 
JOS.19.26	Alammelek, Amad og Mishal.
JOS.19.26	Den vestlige grænse gik sydpå fra Karmel til wadi Shihor-Libna, 
JOS.19.27	drejede østpå mod Bet-Dagon og stødte op til Zebulons grænse i Jifta-El-dalen. Herfra gik grænsen nordpå, så området kom til at indeholde Bet-ha-Emek, Neiel, Kabul, 
JOS.19.28	Abdon, Rehob, Hammon og Kana, tæt på Storsidon. 
JOS.19.29	Derfra bøjede grænsen af nord for Rama og gik i retning af den befæstede by Tyrus for at ende ved Hosa ved Middelhavet. Området indbefattede også byerne Mehalleb, Akzib, 
JOS.19.30+JOS.19.31	Umma, (Akko), Afek og Rehob, i alt 22 byer med tilhørende landsbyer.
JOS.19.32	Som nummer seks fik Naftalis stamme tildelt sit territorium. 
JOS.19.33	Sydgrænsen løb fra Helef, fra egen ved Saʼanannim, syd om Adami-Nekeb til Jabneʼel og Lakkum for at ende ved Jordanfloden. 
JOS.19.34	Den vestlige grænse gik nordpå fra Aznot-Tabor i retning af Hukok. Naftalis område stødte op til Asher mod vest, Zebulons mod syd og Jordanfloden mod øst. 
JOS.19.35	De befæstede byer i området omfattede Siddim, Ser, Hammat, Rakkat, Kinneret, 
JOS.19.36	Adama, Rama, Hatzor, 
JOS.19.37	Kedesh, Edrei, En-Hatzor, 
JOS.19.38+JOS.19.39	Jiron, Migdal-El, Horem, Bet-Anat og Bet-Shemesh. I alt var der 19 byer med tilhørende landsbyer.
JOS.19.40	Til syvende og sidst fik Dans stamme tildelt sit territorium ved lodtrækning. 
JOS.19.41	Byerne i dette område var Zora, Eshtaol, Ir-Shemesh, 
JOS.19.42	Shaʼalabbin, Ajjalon, Jitla, 
JOS.19.43	Elon, Timna, Ekron, 
JOS.19.44	Elteke, Gibbeton, Baʼalat, 
JOS.19.45	Jehud, Bene-Berak, Gat-Rimmon, 
JOS.19.46	Me-ha-Jarkon, Rakkon og området ved Jafo. 
JOS.19.47+JOS.19.48	Danitterne kunne dog ikke fastholde deres område, og derfor tog de op til byen Leshem,
JOS.19.49	Således blev hele landet fordelt mellem Israels stammer efter de grænser, som her er nævnt. Også Josva fik tildelt et stykke jord, 
JOS.19.50	for Herren havde lovet, at han kunne tage en hvilken som helst by, han ønskede. Josva valgte Timnat-Sera i Efraims højland, genopbyggede byen og slog sig ned der.
JOS.19.51	Fordelingen af landet fandt sted ved lodtrækning for Herrens ansigt ved indgangen til åbenbaringsteltet i Shilo under Eleazars, Josvas og ledernes opsyn.
JOS.20.1	Herren sagde til Josva: 
JOS.20.2	„Sig til Israels folk, at de skal udvælge de tilflugtsbyer, jeg talte til Moses om. 
JOS.20.3	Hvis nogen ved et uheld kommer til at slå et andet menneske ihjel, kan han flygte til en af disse byer, så han er i sikkerhed for den dræbtes slægtninge, som vil hævne drabet. 
JOS.20.4	Når en sådan drabsmand ankommer til en af disse byer, skal han over for byrådet, som sidder på pladsen indenfor porten, forklare, hvad der er sket, hvorefter de skal lade ham få adgang til byen og give ham husly. 
JOS.20.5	Hvis den dødes slægtning så kommer for at hævne drabet, må drabsmanden ikke udleveres, for drabet skete ved et uheld. 
JOS.20.6	Drabsmanden skal blive i byen, indtil han har været stillet for retten, og sagen er afgjort. Selv om han bliver kendt uskyldig, kan han ikke forlade byen, før den mand, der var ypperstepræst, da ulykken skete, er død. Derefter kan han frit vende hjem til sin by.”
JOS.20.7	Følgende byer vest for Jordanfloden blev udpeget som tilflugtsbyer: Kedesh i Galilæa i Naftalis højland; Sikem i Efraims højland; og Kirjat-Arba, som også kaldes Hebron, i Judas højland. 
JOS.20.8	Øst for Jordanfloden blev følgende tre byer udpeget som tilflugtsbyer: Betzer i ørkenområdet på Rubens territorium; Ramot i Gilead på Gads territorium; og Golan i Bashan på Manasses territorium. 
JOS.20.9	I disse tilflugtsbyer kunne både israelitterne og de fremmede iblandt dem være i sikkerhed for hævnmordere, hvis de ved et uheld var kommet til at slå et andet menneske ihjel. Her havde de frit lejde, indtil der faldt offentlig dom i sagen.
JOS.21.1	De levitiske klaners overhoveder kom nu til Shilo med en anmodning til ypperstepræsten Eleazar, Josva og overhovederne for de øvrige stammer.
JOS.21.2	„Herren talte til Moses om, at vi skulle have nogle byer at bo i og have græsmarker til vores husdyr,” sagde de.
JOS.21.3	Derfor gav de øvrige stammer afkald på et antal byer med opland, som ved lodtrækning blev fordelt mellem levitterne. 
JOS.21.4	Det første lod faldt på Kehat-klanen. Arons slægt, som hørte til denne klan,
JOS.21.5	De øvrige slægter blandt kehattitterne fik 10 byer fra Efraims, Dans og Manasses halve stammes områder, 
JOS.21.6	mens Issakars, Ashers, Naftalis og Manasses halve stamme i Bashan overgav 13 byer til Gershon-klanen. 
JOS.21.7	Merari-klanen fik 12 byer af Rubens, Gads og Zebulons stammer. 
JOS.21.8	Herrens befaling til Moses var dermed fulgt. Alle disse byer med tilhørende græsmarker blev ved lodtrækning fordelt blandt levitterne.
JOS.21.9+JOS.21.10+JOS.21.11+JOS.21.12+JOS.21.13+JOS.21.14+JOS.21.15+JOS.21.16	Af de 13 byer, som Arons slægt fik, var de ni fra Judas og Simeons områder. Først fik de Hebron med tilhørende græsmarker i Judas højland—tilflugtsbyen, som også kaldes Kirjat-Arba efter anakitten Anaks far. Men Kaleb af Judas stamme fik lov at beholde de øvrige marker,
JOS.21.17+JOS.21.18	De øvrige fire byer var i Benjamins stammeområde: Gibeon, Geba, Anatot og Alemet. 
JOS.21.19	Præsterne, Arons efterkommere, fik altså i alt 13 byer med tilhørende græsmarker til deres husdyr.
JOS.21.20+JOS.21.21+JOS.21.22	De øvrige familier fra Kehat-klanen fik af Efraims stamme følgende fire byer med tilhørende græsmarker: tilflugtsbyen Sikem i Efraims højland, Gezer, Kibsajim og Bet-Horon.
JOS.21.23+JOS.21.24	Dans stamme afstod følgende fire byer med tilhørende græsmarker: Elteke, Gibbeton, Ajjalon og Gat-Rimmon.
JOS.21.25	Manasses halve stamme afstod byerne Taʼanak og Jibleam.
JOS.21.26	Det var i alt 10 byer med tilhørende græsmarker, som blev afstået til resten af Kehat-klanen.
JOS.21.27	De 13 byer med tilhørende græsmarker, som Gershon-klanen fik, lå i følgende stammeområder: Manasses halve stamme i Bashan afstod to byer: tilflugtsbyen Golan og Ashtarot.
JOS.21.28+JOS.21.29	Issakars stamme afstod fire byer: Kishjon, Daberat, Jarmut og En-Gannim.
JOS.21.30+JOS.21.31	Ashers stamme afstod også fire byer: Mishal, Abdon, Helkat og Rehob.
JOS.21.32+JOS.21.33	Naftalis stamme afstod tre byer: tilflugtsbyen Kedesh i Galilæa, Hammot-Dor og Kartan.
JOS.21.34+JOS.21.35	De 12 byer, som ved lodtrækning tilfaldt den sidste af levitternes klaner, Merari-klanen, lå i følgende stammeområder: Zebulons stamme afstod fire byer: Jokneam, Karta, Rimmona og Nahalal.
JOS.21.36+JOS.21.37	Rubens stamme afstod også fire byer: Betzer, Jahatz, Kedemot og Mefaʼat. 
JOS.21.38+JOS.21.39+JOS.21.40	Gads stamme afstod også fire byer: tilflugtsbyen Ramot i Gilead, Mahanajim, Heshbon og Jazer.
JOS.21.41+JOS.21.42	På denne måde fik Levitterne i alt 48 byer med tilhørende græsmarker.
JOS.21.43	Således fordelte Herren hele landet mellem Israels stammer, sådan som han havde lovet deres forfædre; og de slog sig ned i landet, efter at de havde taget det i besiddelse. 
JOS.21.44	Derefter gav Herren dem fred og ro i landet, sådan som han havde lovet; ingen kunne klare sig imod dem, for Herren overgav deres fjender til dem. 
JOS.21.45	Herren opfyldte alle de gode løfter, han havde givet sit folk. Det var ikke tomme ord, han havde talt!
JOS.22.1	Josva kaldte nu krigerne fra Rubens og Gads stammer samt fra Manasses halve stamme til sig 
JOS.22.2+JOS.22.3	og sagde til dem:
JOS.22.2+JOS.22.3	„I har gjort nøjagtig, som Herrens tjener Moses gav jer besked på—og I har også gjort, hvad jeg har sagt. I har gjort jeres pligt over for de andre stammer ved nøje at følge Herrens befalinger i al den tid, det tog at indtage landet. 
JOS.22.4	Nu har Herren endelig givet os fred og fremgang i landet, sådan som han lovede. Derfor er det på tide, at I vender hjem til det land på den anden side af Jordanfloden, som Moses gav jer. 
JOS.22.5	Men husk fortsat at adlyde Guds bud, de love, som han gav til Moses. Elsk Herren, jeres Gud, gør hans vilje og adlyd hans bud. Vær tro imod ham og tjen ham af hele jeres hjerte og med hele jeres sjæl!”
JOS.22.6	Så velsignede Josva dem og gav dem fri til at tage hjem. 
JOS.22.7	Moses havde jo givet den ene halvdel af Manasses stamme land i Bashan, og Josva havde givet den anden halvdel land blandt de andre israelitter vest for Jordanfloden. Efter at Josva havde velsignet dem, 
JOS.22.8	sagde han til dem: „I vender rige hjem med masser af krigsbytte: kvæg, sølv, guld, bronze, jern og tøj. Alt dette skal I dele med jeres slægtninge derhjemme!”
JOS.22.9	Så forlod krigerne fra Rubens, Gads og Manasses halve stamme israelitternes lejr ved Shilo i Kanaʼan og satte kurs mod Jordanfloden for at vende hjem til deres eget land i Gilead. 
JOS.22.10	Men inden de satte over floden, byggede de ved Gelilot i Kanaʼan et stort alter, som kunne ses på lang afstand.
JOS.22.11	Da israelitterne fik at vide, at de havde bygget deres eget alter, 
JOS.22.12	samledes lederne i Shilo og gjorde klar til krig imod dem. 
JOS.22.13+JOS.22.14+JOS.22.15	De sendte en delegation i forvejen anført af Pinehas, præsten Eleazars søn. Delegationen, som foruden Pinehas bestod af lederne for hver af de ti øvrige stammer, satte over floden for at tale med Rubens, Gads og Manasses halve stamme i Gilead.
JOS.22.16	„Israels folk forlanger en forklaring på, hvorfor I har syndet imod Israels Gud og vendt jer fra ham, så I har bygget et alter og gjort oprør imod ham,” sagde de. 
JOS.22.17+JOS.22.18	„I burde have taget ved lære af den synd, vi begik ved Peor, og som stadig tynger os. Hvorfor vil I gøre oprør igen, når I udmærket ved, at det vil udløse Herrens straf over os? 
JOS.22.19	Hvis det land, I bor i, er besmittet af afgudsdyrkelse, så kom tilbage til Herrens land, hvor hans bolig er. Vi deler gerne vores land med jer, men hvis I begynder at ofre på et andet alter end Herrens sande alter, gør I oprør imod ham og drager os med ind i det. 
JOS.22.20	Har I glemt, at dengang Akan, Zerachs søn, syndede imod Herren, ramte straffen ikke kun ham, men hele Israels folk?”
JOS.22.21	Rubens, Gads og Manasses halve stamme svarede: 
JOS.22.22+JOS.22.23	„Herren er almægtig, Gud over alle guder, og han ved, at hensigten med dette alter ikke var at gøre oprør imod ham. Vi ønsker også, at hele Israel skal vide, at vi ikke har i sinde at ofre brændofre, afgrødeofre og takofre på det alter. Må Herrens forbandelse ramme os, hvis det havde været vores hensigt. 
JOS.22.24+JOS.22.25	Nej, vi har bygget det, fordi vi frygter, at jeres efterkommere i fremtiden kan finde på at sige til vores efterkommere: ‚Hvad ret har I til at tilbede Herren, Israels Gud? Herren har sat Jordanfloden som en grænse mellem vores folk og jeres folk; det viser, at I ikke er rigtige israelitter.’ Resultatet bliver så, at I får vores efterkommere til at opgive at tilbede Herren. 
JOS.22.26+JOS.22.27	Denne frygt er baggrunden for, at vi har bygget alteret som en påmindelse. Det skal være et tegn for vores og jeres efterkommere, at vi har samme ret som jer til at tilbede Herren med brændofre, takofre og andre ofre. Jeres efterkommere skal ikke komme og påstå, at vi ikke hører Herren til! 
JOS.22.28	Gør de det, kan vores efterkommere frimodigt svare: ‚Se det alter, som vores forfædre byggede. Det ligner Herrens sande alter, men det er ikke beregnet til at ofre på. Det er et tegn på, at vi har samme ret som jer til at tilbede Herren, Israels Gud.’ 
JOS.22.29	Det er bestemt ikke vores hensigt at gøre oprør imod Herren og bygge et alter, der skal konkurrere med Herrens sande alter, der står foran hans bolig, for kun på det alter kan der ofres til ham.”
JOS.22.30	Da præsten Pinehas og stammelederne hørte den forklaring, var de lettede. 
JOS.22.31	„I dag står det klart,” sagde Pinehas, „at Herren stadig er med os, for I har ikke syndet imod ham, sådan som vi troede. Tværtimod har I reddet os fra at begå en stor fejl og blive straffet af Herren.”
JOS.22.32	Så vendte Pinehas og hans delegation tilbage til Israels folk og fortalte, hvordan det var gået, 
JOS.22.33	og hele Israel frydede sig og lovpriste Gud. Fra da af var der ikke længere tale om at gå i krig mod stammerne øst for Jordanfloden. 
JOS.22.34	Rubens og Gads stamme kaldte alteret for „Mindealter”, fordi det skulle minde begge parter om, at de alle regnede Herren som deres Gud.
JOS.23.1	Der var nu gået lang tid, efter at Herren havde givet israelitterne fred for deres fjender. Josva var blevet en gammel mand, 
JOS.23.2	og en dag kaldte han Israels ledere, dommere og administratorer til sig.
JOS.23.2	„Jeg er nu en gammel mand,” begyndte han, 
JOS.23.3	„og I har selv været vidne til alt det, Herren har gjort for jer i min levetid, for det var Herren, som kæmpede for jer, 
JOS.23.4	og jeg har fordelt både de erobrede og uerobrede områder imellem jer. Hele landet mellem Jordanfloden og Middelhavet tilhører jer. 
JOS.23.5	Herren jeres Gud vil selv drive alle de folk, som bor der nu, på flugt foran jer, så I kan tage hele landet i besiddelse, sådan som han har lovet.
JOS.23.6	Stå nu fast og overhold omhyggeligt alle de forskrifter og love, der står skrevet i Mosesʼ lovbog. Gå aldrig på kompromis med Guds bud! 
JOS.23.7	Pas på, at I ikke blander jer med de hedenske folk, der endnu bor i landet. I må ikke dyrke deres guder eller sværge ved dem. Lad ikke engang navnene på deres guder komme over jeres læber. 
JOS.23.8	Vær tro mod Herren, jeres Gud, sådan som I har været indtil i dag. 
JOS.23.9	Han har drevet store og mægtige folkeslag på flugt, og ingen har kunnet holde stand imod jer. 
JOS.23.10	Hver eneste af jer kan slå 1000 af dem på flugt, for Herren kæmper for jer, sådan som han har lovet. 
JOS.23.11	Derfor skal I fortsat elske og adlyde ham ubetinget.
JOS.23.12	Hvis I vender jer fra ham og gifter jer med de fremmede folk omkring jer, 
JOS.23.13	kan I være sikre på, at Herren, jeres Gud, ikke længere vil drive dem ud af jeres land. Da vil de blive en fælde for jer, en pisk over nakken og en torn i øjet, og I vil gå til grunde i det gode land, Herren har givet jer.
JOS.23.14	Nu er tiden kommet, hvor jeg skal dø. I har selv oplevet, hvordan alle Guds løfter til jer er gået i opfyldelse. Det var ikke tomme løfter, han gav. 
JOS.23.15+JOS.23.16	Men lige så sikkert, som Herren har opfyldt sine løfter om velsignelse, vil han opfylde truslen om straf, hvis I er ulydige og bryder hans pagt ved at dyrke andre guder. Da vil han blive vred på jer—og I vil hurtigt blive udryddet og miste det gode land, han gav jer.”
JOS.24.1	Derefter samlede Josva alle Israels stammeledere, dommere og administratorer i Sikem, hvor de trådte frem for Guds ansigt.
JOS.24.2	Da sagde Josva til folket: „Herren, Israels Gud, siger: Jeres forfar Tera, Abrahams og Nakors far, boede på den anden side af Eufratfloden, hvor man dyrkede fremmede guder. 
JOS.24.3	Men jeg udvalgte Abraham og førte ham ind i Kanaʼans land, hvor jeg gav ham talrige efterkommere gennem hans søn Isak. 
JOS.24.4	Isak gav jeg sønnerne Jakob og Esau. Esau fik området omkring Seirs bjerge, mens Jakob og hans familie tog til Egypten.
JOS.24.5	Jeg gav jer Moses og Aron som ledere, og jeg bragte frygtelige plager over Egypten, hvorefter jeg førte mit folk ud af landet. 
JOS.24.6	Men egypterne satte efter dem med deres heste og vogne, og da jeres forfædre var kommet til Det Røde Hav, 
JOS.24.7	råbte de til mig om hjælp, og jeg satte mørke mellem dem og egypterne. Jeg lod havet skylle over alle egypterne, så de druknede for øjnene af Israels folk. Derefter vandrede folket omkring i ørkenen i mange år.
JOS.24.8	Til sidst førte jeg jer ind i amoritternes land på østsiden af Jordanfloden. De rykkede ud imod jer, men jeg tilintetgjorde dem og overgav landet til jer. 
JOS.24.9	Da rykkede kong Balak af Moab ud imod jer og lejede Bileam til at forbande jer. 
JOS.24.10	Men det ville jeg ikke tillade. I stedet tvang jeg ham til at velsigne jer, så I blev reddet fra hans forbandelser.
JOS.24.11	Derefter krydsede I Jordanfloden og kom til Jeriko. Jerikos mænd tog kampen op imod jer, og det samme gjorde mange andre folk: amoritterne, perizzitterne, kanaʼanæerne, hittitterne, girgashitterne, hivvitterne og jebusitterne. Hver især kæmpede de imod jer, men jeg tilintetgjorde dem alle. 
JOS.24.12	Jeg sendte frygt og forvirring
JOS.24.13	Det var mig, som gav jer et land, I ikke havde slidt med at opdyrke, og byer, I ikke selv havde bygget—de byer, som I bor i nu. Jeg gav jer frugten af landets vinmarker og olivenlunde, skønt I ikke havde haft besværet med at plante dem.”
JOS.24.14	Josva fortsatte: „Vis nu ærefrygt for Herren og tjen ham af et oprigtigt og sandt hjerte. Udryd de afguder, som jeres forfædre dyrkede, mens de boede hinsides Eufratfloden og i Egypten. Tilbed Herren alene. 
JOS.24.15	Hvis ikke I vil tjene Herren, så beslut jer i dag for, hvilke andre guder I vil tjene. Skal det være de guder, som jeres forfædre dyrkede på den anden side af Eufratfloden? Eller skal det være de guder, som blev dyrket her i amoritternes land, som I nu har overtaget? Men jeg og min familie, vi vil tjene Herren!”
JOS.24.16	Da svarede folket: „Vi vil aldrig svigte Herren og dyrke andre guder! 
JOS.24.17	Herren er den Gud, som frelste os og vores forfædre fra Egyptens slaveri. Han er den Gud, som har gjort vældige undere for øjnene af os. Han beskyttede os under vores lange vandringer og hjalp os mod alle vores fjender. 
JOS.24.18	Det var ham, der drev amoritterne og de andre folkeslag ud af det land, vi nu bor i. Også vi vil tjene Herren—han alene skal være vores Gud!”
JOS.24.19	Men Josva svarede folket: „Det er ikke sikkert, at I kan klare at holde fast ved Herren, jeres Gud. Han er en hellig Gud, der ikke tåler rivaler, og som ikke ser igennem fingre med oprør og synd. 
JOS.24.20	Hvis I svigter ham og vender jer til andre guder, vil han straffe jer hårdt—uanset hvor god han hidtil har været imod jer.”
JOS.24.21	Men folket svarede: „Vi vil tjene Herren!”
JOS.24.22	„I er selv vidner på, at I har valgt at tjene Herren,” sagde Josva.
JOS.24.22	„Ja,” svarede folket, „det er vi vidner på.”
JOS.24.23	„Godt,” fortsatte Josva, „så bevis det ved at fjerne jeres afguder, så I kan tjene Herren alene.”
JOS.24.24	„Ja,” svarede folket, „for vi vil tilbede og tjene Herren alene.”
JOS.24.25	Den dag lod Josva folket slutte pagt ved Sikem, en permanent og bindende pagt imellem dem og Gud, 
JOS.24.26	og han skrev det hele i den bog, hvor Guds love var nedskrevet. For at minde dem om deres pagt med Gud rullede han en stor sten hen under egetræet ved siden af Herrens alter. 
JOS.24.27	Så sagde han til folket:
JOS.24.27	„Denne sten har hørt hvert eneste ord, Herren har sagt, og derfor skal den være et vidne imod jer, hvis I bryder jeres løfte.” 
JOS.24.28	Derpå sendte han folket hjem til deres forskellige territorier.
JOS.24.29	Josva døde kort efter i en alder af 110 år 
JOS.24.30	og blev begravet på sin jord i Timnat-Sera nord for Gaʼashbjerget i Efraims højland.
JOS.24.31	Folket adlød Herren, så længe Josva og de andre gamle israelitter levede, de som havde oplevet Herrens undere.
JOS.24.32	Josefs knogler, som folket havde bragt med fra Egypten, blev begravet på det stykke jord, som Jakob havde købt af Hamors sønner i Sikem, og som nu hørte med til Josefs efterkommeres arvelod.
JOS.24.33	Arons søn Eleazar døde også og blev begravet i Gibea i Efraims højland, den by, som var blevet overdraget hans søn Pinehas.
JDG.1.1	Efter Josvas død spurgte israelitterne Herren: „Hvem skal nu gå i spidsen i kampen mod kanaʼanæerne?”
JDG.1.2	Herren svarede: „Judas stamme. Jeg vil hjælpe dem til at indtage det land, jeg har lovet dem.”
JDG.1.3	Lederne af Judas stamme sagde til lederne af Simeons stamme: „Hjælp os med at besejre de kanaʼanæere, som bor i det område, der skal tilhøre os. Så hjælper vi bagefter jer med at indtage jeres område.” Så fulgte mændene fra Simeons stamme med Judas mænd.
JDG.1.4	Da de angreb, gav Herren dem sejr over kanaʼanæerne og perizzitterne, så de dræbte 10.000 af fjendens krigere ved byen Bezek. 
JDG.1.5	Fjendens hær blev anført af kong Adonibezek, 
JDG.1.6	og det lykkedes ham at undslippe, men israelitterne fangede ham og huggede hans tommelfingre og storetæer af. 
JDG.1.7	„Jeg har selv behandlet 70 høvdinge på samme måde,” sagde kongen, „og jeg har ladet dem spise smulerne under mit bord. Nu gengælder Gud mig for, hvad jeg har gjort imod dem.” Derefter blev han ført til Jerusalem, hvor han blev til sin dødsdag.
JDG.1.8	Judas mænd angreb også Jerusalem, huggede indbyggerne ned og satte ild til byen. 
JDG.1.9	Derefter rykkede de ud mod kanaʼanæerne i det sydlige højland, i Negev og på de vestlige bakkeskråninger. 
JDG.1.10	De gik til angreb på kanaʼanæerne i Hebron, det tidligere Kirjat-Arba, og besejrede Sheshajs, Ahimans og Talmajs mænd. 
JDG.1.11	De angreb også byen Debir, der tidligere hed Kirjat-Sefer. 
JDG.1.12	Kaleb havde forinden sagt: „Den, der indtager Kirjat-Sefer, får min datter Aksa til kone.” 
JDG.1.13	Otniel, der var søn af Kalebs yngre bror, Kenaz, erobrede byen og fik som belønning Aksa til kone.
JDG.1.14	Efter brylluppet bad Aksa sin mand om tilladelse til at tage hjem til sin far og bede om et stykke agerjord. Da hun kom derhen og stod af sit æsel, spurgte Kaleb hende: „Hvad kan jeg gøre for dig?” 
JDG.1.15	„Velsign mig med en afskedsgave. Du har jo bortgiftet mig til det tørre sydland, så jeg har brug for nogle vandkilder.” Så gav Kaleb hende de øvre og de nedre kilder.
JDG.1.16	Dengang Judas stamme drog op fra Palmernes By,
JDG.1.17	Da Judas og Simeons mænd drog i kamp sammen, udryddede de kanaʼanæerne i Zefat og udslettede byen totalt. Derfor kaldes byen nu Horma.
JDG.1.18	Judas hær indtog også byerne Gaza, Ashkalon og Ekron med de omkringliggende områder. 
JDG.1.19	Herren hjalp Judas stamme med at indtage højlandet, men de klarede ikke at få alle folkene i lavlandet drevet bort, fordi de havde stridsvogne af jern.
JDG.1.20	Kaleb havde nu fået Hebron, som Moses i sin tid havde lovet ham, og han fik jaget de folk bort, som boede der. De var efterkommere af Anaks tre sønner.
JDG.1.21	Benjamins stamme fordrev ikke alle jebusitterne fra Jerusalem. Derfor bor jebusitterne stadig i byen sammen med benjaminitterne.
JDG.1.22+JDG.1.23	Efraims og Manasses stammer angreb byen Betel, tidligere kaldet Luz, og Herren var med dem. De sendte først spioner af sted, 
JDG.1.24	som fangede en mand, der var på vej ud af byen. De sagde så til ham: „Hvis du viser os, hvordan vi kommer ind i byen, vil vi skåne dit liv.” 
JDG.1.25	Manden viste dem et smuthul, hvorefter hele byens befolkning blev hugget ned, med undtagelse af den mand og hans familie. 
JDG.1.26	Senere flyttede han til hittitternes land og grundlagde der en by, som han kaldte Luz.
JDG.1.27	Manasses stamme fordrev ikke alle indbyggerne i Bet-Shan, Taʼanak, Dor, Jibleam og Megiddo og landsbyerne deromkring, for kanaʼanæerne var fast besluttet på at blive boende. 
JDG.1.28	Senere, da israelitterne blev stærkere, gjorde de kanaʼanæerne til slaver, men de fik aldrig fordrevet dem fra landet. 
JDG.1.29	På samme måde gik det for Efraims stamme. Kanaʼanæerne blev boende side om side med dem i Gezer.
JDG.1.30	Zebulons stamme udryddede heller ikke kanaʼanæerne i Kitron og Nahalol, men gjorde dem til slaver, 
JDG.1.31	og Ashers stamme fordrev ikke indbyggerne i Akko, Sidon, Ahlab, Akzib, Helba, Afik og Rehob. 
JDG.1.32	Kanaʼanæerne blev boende side om side med Ashers stamme. 
JDG.1.33	På samme måde gik det for Naftalis stamme: de fordrev ikke indbyggerne i Bet-Shemesh og Bet-Anat, men de gjorde dem til slaver.
JDG.1.34	Amoritterne holdt stand mod Dans stamme, så de ikke kunne bosætte sig i lavlandet. 
JDG.1.35	Amoritterne blev også boende på Heresbjerget, i Ajjalon og i Shaʼalbim, men da Efraims og Manasses stammer blev stærkere, gjorde de dem til slaver. 
JDG.1.36	Amoritternes sydlige grænse løber fra Akrabbimpasset til Sela og videre opefter.
JDG.2.1	Herrens engel drog op fra Gilgal og kom til israelitterne med følgende budskab: „Jeg førte jer fra Egypten til det land, jeg lovede jeres forfædre, og jeg forsikrede jer, at jeg aldrig ville bryde min pagt med jer. 
JDG.2.2	I måtte til gengæld ikke slutte fred med landets indbyggere, men derimod sørge for at ødelægge deres afgudsaltre. Hvorfor har I nu været ulydige og ikke overholdt jeres del af pagten? 
JDG.2.3	Fordi I har gjort det, vil jeg ikke længere drive de folk ud, som bor i jeres land. De vil være en torn i øjet på jer, og de vil lokke jer til at dyrke deres guder.”
JDG.2.4	Da englen havde talt, brast israelitterne i gråd, 
JDG.2.5	og derfor kaldte man det sted for Bokim.
JDG.2.6	Efter at Josva havde opløst den forenede hær, var stammerne rejst hver til sit område for at bosætte sig. 
JDG.2.7	I hele Josvas levetid havde folket adlydt Herren, og det fortsatte de med, så længe den generation var i live, der havde oplevet alle de undere, Herren havde gjort for Israel. 
JDG.2.8	Josva, Guds tjener, døde i en alder af 110 år 
JDG.2.9	og blev begravet på sin arvelod i Timnat-Heres i Efraims højland nord for Gaʼashbjerget.
JDG.2.10	Efterhånden som hele den generation uddøde, blev den afløst af en ny generation, som hverken kendte Herren eller huskede de undere, han havde gjort for Israel, 
JDG.2.11	og de gjorde, hvad der var ondt i Herrens øjne og dyrkede afguderne. 
JDG.2.12+JDG.2.13	De vendte sig fra Herren, den Gud, som deres forfædre havde tilbedt, og som havde ført dem ud af Egypten, og dyrkede i stedet Baʼal og de andre afguder, som nabofolkene dyrkede. 
JDG.2.14	Derfor blussede Herrens vrede op imod Israel, så han udleverede dem til deres fjender, der kom fra alle sider og hærgede og plyndrede deres land. 
JDG.2.15	Når Israels folk gik til kamp imod deres fjender, hjalp Herren fjenderne med at besejre dem—nøjagtig sådan som han havde lovet. På den måde kom folket i stor nød. 
JDG.2.16	Så greb Herren ind og gav dem ledere—de såkaldte dommere—der skulle redde dem fra deres fjender.
JDG.2.17	Men folket ville heller ikke adlyde deres befriere. De fortsatte med at være troløse imod Herren og med at tilbede andre guder. De fulgte således ikke deres forfædres levevis, for de adlød ikke længere Herrens bud. 
JDG.2.18	Alligevel var det sådan, at når Herren gav folket en befrier, så var han med den befrier, så længe han levede, og reddede folket fra deres fjender, for Herren havde medynk med sit forpinte folk, som jamrede, når de blev undertrykt af fjenderne. 
JDG.2.19	Men når befrieren så døde, genoptog folket deres onde levevis og gjorde værre ting end deres forfædre. De dyrkede igen fremmede guder, tilbad dem og bøjede sig for dem, og de nægtede at ændre deres onde adfærd og stædige holdning.
JDG.2.20	Så blussede Herrens vrede igen op imod Israel, og han erklærede: „Fordi mit folk har brudt den pagt, jeg oprettede med deres forfædre og ignoreret mine befalinger, 
JDG.2.21	vil jeg ikke længere hjælpe dem med at fordrive de folkeslag, Josva ikke nåede at besejre, før han døde. 
JDG.2.22	I stedet vil jeg bruge fjenderne til at sætte dem på prøve og se, om de vil vende sig til mig og adlyde mig, sådan som deres forfædre gjorde.”
JDG.2.23	Det var grunden til, at Herren lod de forskellige folkeslag blive boende og ikke udryddede dem med det samme ved at give Josva sejr over dem.
JDG.3.1	Herren lod altså nogle folk blive i landet for at sætte den nye generation af israelitter på prøve, dem, der ikke selv havde været med i krigen mod kanaʼanæerne. 
JDG.3.2	Det gjorde han, for at de kunne lære at kæmpe og blive erfarne krigere. 
JDG.3.3	De folk, som var tilbage i landet, var: filistrene i deres fem byer, kanaʼanæerne, sidonierne og hivvitterne i Libanons bjerge fra Baʼal-Hermon til Lebo-Hamat. 
JDG.3.4	Dem ville Herren bruge til at sætte den nye generation af israelitter på prøve for at se, om de ville adlyde de befalinger, han havde givet deres forfædre gennem Moses.
JDG.3.5	Israelitterne levede altså side om side med kanaʼanæerne, hittitterne, amoritterne, perizzitterne, hivvitterne og jebusitterne, 
JDG.3.6	og de blandede sig med dem ved at lade deres sønner og døtre gifte sig ind i deres familier, og de dyrkede deres guder.
JDG.3.7	Israelitterne gjorde, hvad der var ondt i Herrens øjne. De vendte sig fra Herren, deres Gud, og dyrkede i stedet afgudsbilleder af Baʼal og Astarte. 
JDG.3.8	Da blussede Herrens vrede op imod Israel, og han tillod kong Kushan-Rishatajim af Aram-Naharajim
JDG.3.9	Men da Israels folk råbte til Herren om hjælp, sendte han en befrier, nemlig Otniel, der var søn af Kalebs yngre bror, Kenaz. 
JDG.3.10	Herrens Ånd kom over ham, og han blev befrier i Israel. Han gik til angreb mod kong Kushan-Rishatajim og besejrede ham ved Herrens hjælp. 
JDG.3.11	De næste 40 år var der fred i landet, indtil Otniel døde.
JDG.3.12	Igen gjorde israelitterne, hvad der var ondt i Herrens øjne. Så lod Herren kong Eglon af Moab erobre landet. 
JDG.3.13	Sammen med ammonitterne og amalekitterne besejrede han israelitterne og indtog Palmernes By, Jeriko. 
JDG.3.14	De næste 18 år var israelitterne underkastet kong Eglon.
JDG.3.15	Men da Israel råbte til Herren om hjælp, sendte han dem en ny befrier: Ehud, Geras søn af Benjamins stamme. Han var venstrehåndet. Engang skulle Ehud lede en delegation, der skulle overbringe den årlige skatteafgift fra israelitterne til kong Eglon af Moab. 
JDG.3.16	Inden han tog hjemmefra, lavede han sig et tveægget sværd, der var en halv meter langt, og spændte det fast ved sin højre side, så det var gemt under hans kappe. 
JDG.3.17	Han afleverede afgiften til kong Eglon, der var en meget tyk mand, 
JDG.3.18	og begav sig derefter på vej hjem sammen med de mænd, som havde hjulpet ham med at transportere pengene.
JDG.3.19	Men da de nåede til billedstøtterne ved Gilgal, vendte han om og gik tilbage. Ved ankomsten gav han melding om, at han havde et hemmeligt budskab til kongen. „Lad ham komme til mig alene!” befalede kongen, og alle de tilstedeværende gik ud af kongens værelse. 
JDG.3.20	Da Ehud kom ind i det kølige værelse ovenpå, hvor kongen sad alene, sagde han: „Jeg har et budskab til dig fra Gud.” Idet kong Eglon rejste sig fra sin stol, 
JDG.3.21	trak Ehud med venstre hånd sværdet, som sad ved hans højre side, og stak det dybt ind i maven på kongen, 
JDG.3.22	så dybt, at skæftet forsvandt sammen med klingen under fedtlaget. Ehud lod sværdet blive siddende. 
JDG.3.23	Så gik han ud i søjlegangen, lukkede og låste døren til værelset efter sig og gik sin vej.
JDG.3.24	Da han var gået, kom kongens tjenere og så, at døren var låst. „Han er nok gået på toilettet,” tænkte de. 
JDG.3.25	De ventede længe, men da han ikke åbnede døren til værelset, blev de bekymrede og hentede en nøgle. Da de åbnede døren, fandt de deres herre liggende død på gulvet.
JDG.3.26	Mens tjenerne stod og ventede, slap Ehud bort forbi stenstøtterne og videre til Seira. 
JDG.3.27	Da han var nået sikkert til Efraims højland, satte han vædderhornet for munden og blæste signalet til krig. 
JDG.3.28	„Følg efter mig!” råbte han. „For Herren vil give jer sejr over vores fjender, moabitterne.”
JDG.3.28	Hæren fulgte ham, og de besatte vadestederne ved Jordanfloden, så moabitterne ikke kunne komme over. 
JDG.3.29	Derefter gik de til angreb og dræbte 10.000 af moabitternes tapre og stærke krigere, ikke en eneste undslap. 
JDG.3.30	Den dag led Moab et sviende nederlag til Israel, hvorefter der var fred i landet de næste 80 år.
JDG.3.31	Den næste befrier var Shamgar, Anats søn, som engang reddede Israel ved at slå 600 filistre ihjel med en pigstav.
JDG.4.1	Efter Ehuds død gjorde israelitterne igen, hvad der var ondt i Herrens øjne. 
JDG.4.2	Da udleverede Herren dem til kanaʼanæerkongen Jabin af Hatzor. Kongens hærfører hed Sisera, og han boede i Haroshet-ha-Gojim. 
JDG.4.3	Med sine 900 stridsvogne med jernbeslåede hjul besejrede han israelitterne og undertrykte dem brutalt i 20 år. Til sidst råbte folket til Herren om hjælp.
JDG.4.4	På det tidspunkt var profeten Debora, Lappidots kone, dommer i Israel. 
JDG.4.5	Hun plejede at sidde under Deboras palmetræ et sted mellem Rama og Betel i Efraims højland, og dér kom israelitterne til hende med deres retssager.
JDG.4.6	En dag sendte Debora bud efter Barak, Abinoams søn, der boede i Kedesh i Naftalis land. „Herren, Israels Gud, har befalet, at du skal samle 10.000 mænd fra Naftalis og Zebulons stammer på Tabors bjerg,” sagde hun til Barak. 
JDG.4.7	„Så vil Herren lokke kong Jabins hærfører, Sisera, hans hær og stridsvogne til Kishonbækken og udlevere dem til dig dér.”
JDG.4.8	„Godt,” svarede Barak, „jeg tager af sted—men på den betingelse, at du tager med!”
JDG.4.9	„Jeg skal gerne gå med,” svarede Debora. „Men i så fald bliver det en kvinde, der får æren for sejren over Sisera og ikke dig.” Derpå fulgte hun med ham til Kedesh. 
JDG.4.10	Da de nåede derhen, samlede Barak Zebulons og Naftalis stammer og 10.000 mand drog af sted til Tabor. Debora gik med.
JDG.4.11	Nu var der en mand ved navn Heber, som havde slået lejr i nærheden af egetræet ved Saʼanannim. Han var efterkommer af Mosesʼ svoger Hobab, men havde fjernet sig fra sine øvrige kenitiske slægtninge.
JDG.4.12	Da Sisera fik at vide, at Barak og hans hær havde slået lejr på Tabors bjerg, 
JDG.4.13	mobiliserede han hele hæren og alle 900 jernvogne og marcherede fra Haroshet-ha-Gojim til Kishonbækken.
JDG.4.14	Da sagde Debora til Barak: „Bryd op! Herren vil gå foran dig og give dig sejr over Sisera i dag.” Straks førte Barak sine 10.000 mand ned fra Tabors bjerg og rykkede frem til angreb.
JDG.4.15	Idet Barak angreb, skabte Herren panik blandt Siseras mænd og vogne, så Sisera måtte springe ned fra sin vogn og flygte til fods. 
JDG.4.16	Barak og hans mænd forfulgte fjenderne og deres vogne helt til Haroshet-ha-Gojim, indtil hele Siseras hær var hugget ned.
JDG.4.17+JDG.4.18	I mellemtiden var Sisera undsluppet og var nået til kenitten Hebers lejr. Hebers slægt havde nemlig indgået en venskabspagt med kong Jabin af Hatzor. Hebers kone, Jael, gik nu Sisera i møde og sagde: „Her har du intet at frygte. Kom med ind i mit telt.” Så fulgte han med hende ind i teltet, hvor hun dækkede ham til med et tæppe. 
JDG.4.19	„Giv mig lidt vand,” sagde han til hende, „jeg er så tørstig.” Hun gav ham lidt mælk fra lædersækken og dækkede ham til igen. 
JDG.4.20	„Stil dig i teltdøren,” fortsatte han, „og hvis der kommer nogen og spørger, om der er en kriger her, skal du sige nej.”
JDG.4.21	Men da Sisera var faldet i søvn af udmattelse, tog Jael en spids teltpløk og en hammer og sneg sig hen til ham. Så hamrede hun pløkken gennem tindingen på ham og ned i jorden.
JDG.4.22	Da Barak senere kom for at lede efter Sisera, gik Jael ham i møde og sagde: „Kom, så skal jeg vise dig ham, du leder efter.” Da fulgte Barak efter hende ind i teltet og fandt Sisera død med teltpløkken gennem tindingen.
JDG.4.23	Den dag så israelitterne, hvordan Herren gav dem sejr over kanaʼanæerkongen Jabin, 
JDG.4.24	og fra den dag fik Israels folk mere og mere overtaget, indtil de til sidst fik udryddet ham og hans folk.
JDG.5.1	Den dag sang Debora og Barak følgende sejrssang:
JDG.5.2	Når Israels ledere fører an,
JDG.5.2	når folket villigt følger med,
JDG.5.2	da skal I prise Herren.
JDG.5.3	Hør, I høvdinger, lyt, I fyrster!
JDG.5.3	Jeg vil synge for Herren og spille for Israels Gud.
JDG.5.4	Herre, da du førte dit folk op fra Seir,
JDG.5.4	da du ledte os fra Edoms land,
JDG.5.4	da skælvede og rystede jorden,
JDG.5.4	himlen kunne ikke holde tæt,
JDG.5.4	skyerne rystede regnen af sig.
JDG.5.5	Bjergene bævede for Herren,
JDG.5.5	Sinai skælvede for Israels Gud.
JDG.5.6	Men på Shamgars tid gemte man sig,
JDG.5.6	på Jaels tid lå vejene øde,
JDG.5.6	folk sneg sig af sted ad de afsides stier.
JDG.5.7	Bønderne holdt sig bag storbyens mure,
JDG.5.7	landsbyidyl var en saga blot,
JDG.5.7	indtil jeg, Debora, stod frem
JDG.5.7	og blev som en mor for Israel.
JDG.5.8	Da Israel valgte sig nye guder,
JDG.5.8	blev der ufred og kaos overalt.
JDG.5.8	Der var fyrre tusind krigere i Israel,
JDG.5.8	men hvor så man et skjold eller spyd?
JDG.5.9	Mit hjerte banker for Israels ledere
JDG.5.9	og for folket, der frivilligt fulgte dem.
JDG.5.9	Pris Herren for dem!
JDG.5.10	I, som rider på glinsende æsler,
JDG.5.10	I, som sidder på fornemme sadeltæpper,
JDG.5.10	I, som vandrer til fods på vejen, hør efter!
JDG.5.11	Lyt til vanddragerne ved brøndens vandtrug.
JDG.5.11	De synger om Herrens sejre og Israels bønders bedrifter.
JDG.5.11	Herrens folk kom i flok,
JDG.5.11	i byporten råbte de:
JDG.5.12	„Træd frem, Debora, træd frem og syng krigssange!
JDG.5.12	Rejs dig, Barak, rejs dig, kom og tag fjender til fange!”
JDG.5.13	Den gudfrygtige rest sluttede sig til hæren.
JDG.5.13	Herrens folk kom til mig og krigerne.
JDG.5.14	De kom fra Efraims land,
JDG.5.14	som engang tilhørte Amalek.
JDG.5.14	Nogle kom helt fra Benjamins land.
JDG.5.14	Fra Makir kom mægtige krigere,
JDG.5.14	fra Zebulon stærke ledere,
JDG.5.15	Issakars hærførere sluttede op om Debora,
JDG.5.15	de løb med Barak ned ad bjerget.
JDG.5.15	Rubens klaner var ubeslutsomme:
JDG.5.16	Hvorfor blev I siddende mellem kvægfoldene?
JDG.5.16	Var det for at høre hyrderne fløjte?
JDG.5.16	Rubens klaner var for ubeslutsomme.
JDG.5.17	Gileads folk blev på den anden side af Jordanfloden.
JDG.5.17	Hvorfor blev Dan ved sine skibe?
JDG.5.17	Asher sad stille ved havets vande,
JDG.5.17	han blev i sin sikre havn.
JDG.5.18	Men Zebulon satte livet på spil,
JDG.5.18	Naftali sloges på slagmarken.
JDG.5.19	Kanaʼans konger kom til Taʼanak,
JDG.5.19	de væbnede sig til kamp ved Megiddos vande.
JDG.5.19	Men sejren gled dem af hænde,
JDG.5.19	krigsbytte fik de intet af.
JDG.5.20	Himlens kræfter kæmpede for os,
JDG.5.20	tordnede og lynede mod Siseras hær.
JDG.5.21	Kishons vand svulmede med stormflods styrke,
JDG.5.21	den gamle bæk fejede fjenden væk.
JDG.5.21	Fat mod, min sjæl,
JDG.5.21	løb frem med styrke.
JDG.5.22	Da hamrede hingstenes hove,
JDG.5.22	i galop fór de frem.
JDG.5.23	„Forbandet være dem, der holdt sig tilbage!”
JDG.5.23	sagde Herrens engel.
JDG.5.23	„De kom ikke Herren til hjælp
JDG.5.23	imod hans vældige fjender.”
JDG.5.24	Velsignet blandt kvinder er Jael,
JDG.5.24	kenitten Hebers kone.
JDG.5.24	Hun er den mest velsignede
JDG.5.24	af alle kvinder, der bor i telte.
JDG.5.25	Sisera bad om vand,
JDG.5.25	men Jael gav ham mælk,
JDG.5.25	tykmælk i en fornem skål.
JDG.5.26	Hun holdt en teltpløk i venstre hånd,
JDG.5.26	en hammer i højre.
JDG.5.26	Hun hamrede pløkken gennem Siseras tinding,
JDG.5.26	hun gennemborede hans hoved.
JDG.5.27	Han lå død mellem benene på hende.
JDG.5.27	En fældet fjende—stendød.
JDG.5.28	Siseras mor venter ved vinduet,
JDG.5.28	hun spejder gennem gitteret:
JDG.5.28	„Hvorfor kommer han dog ikke?
JDG.5.28	Hvornår hører vi hestenes hove?”
JDG.5.29	En hofdame giver hende et svar,
JDG.5.29	det samme, hun selv har tænkt:
JDG.5.30	„Krigsbyttet skal nok deles,
JDG.5.30	en pige eller to til hver kriger,
JDG.5.30	prægtige klæder til Sisera
JDG.5.30	og smukt broderet tøj til hans mor.”
JDG.5.31	Herre, må alle din fjender
JDG.5.31	gå til grunde som Sisera,
JDG.5.31	men må de, som elsker dig,
JDG.5.31	stråle som den opgående sol.
JDG.5.31	Derefter var der fred i landet i 40 år.
JDG.6.1	Så begyndte Israelitterne igen at gøre, hvad der var ondt i Herrens øjne. Derfor udleverede Herren dem til midjanitterne, der tyranniserede dem i syv år. 
JDG.6.2	Midjanitterne var så grusomme, at israelitterne flygtede op i bjergene og indrettede sig skjulesteder i huler og klippeborge. 
JDG.6.3	Hver gang israelitterne havde tilsået deres marker, kom der omstrejfende bander fra Midjan og Amalek og andre nabofolk fra øst og angreb dem. 
JDG.6.4	De slog lejr på deres marker, ødelagde afgrøderne og plyndrede landet så langt som til Gaza. Israelitterne havde intet at spise, for fjenderne stjal også alle deres får, geder, okser og æsler. 
JDG.6.5+JDG.6.6	Røverbanderne trængte ind i landet og slog sig ofte ned i længere tid med deres hjorde og kamelflokke, talløse som græshoppesværme, indtil landet var så hærget og forarmet, 
JDG.6.7	at folket igen råbte til Herren om hjælp.
JDG.6.8	Da sendte Herren en profet til dem: „Hør hvad Herren, Israels Gud, siger til jer,” sagde han. „Jeg førte jer ud af fangenskabet i Egypten 
JDG.6.9	og befriede jer fra egypterne og alle jeres modstandere. Jeg drev jeres fjender ud af Kanaʼans land og gav det til jer. 
JDG.6.10	Jeg sagde til jer: ‚Jeg er Herren, jeres Gud. I må ikke dyrke amoritternes guder i landet, hvor I bor.’ Men I har ikke adlydt mig!”
JDG.6.11	Så kom Herrens engel og satte sig under egetræet i Ofra, der tilhørte Joash fra Abiezers slægt. Joashʼ søn Gideon var netop i færd med at tærske hvede i bunden af en vinperse for at skjule det for midjanitterne.
JDG.6.12	Herrens engel viste sig for Gideon og sagde: „Herren er med dig, stærke kriger!” 
JDG.6.13	„Hvis Herren er med os, hvorfor går det os da så dårligt?” svarede Gideon. „Hvor er alle miraklerne, som vores forfædre fortalte os om? Sagde de ikke, at Herren gjorde en masse undere, da han førte dem ud af Egypten? Han må have forkastet os og overgivet os til midjanitterne!”
JDG.6.14	Da vendte Herren sig til Gideon og sagde: „Tag af sted med den styrke du har, og red Israel fra midjanitterne. Jeg sender dig!” 
JDG.6.15	„Men Herre, hvordan skulle jeg kunne redde Israel?” svarede Gideon. „Vores slægt er den svageste i Manasses stamme—og jeg er den yngste i min familie!” 
JDG.6.16	„Men jeg er Herren—og jeg er med dig! Du skal hugge midjanitterne ned alle som en!”
JDG.6.17	Gideon svarede: „Er det virkelig Herren? Utroligt, at han skulle komme til mig. Jeg vil gerne have et bevis på, at det virkelig er Herren, som taler til mig. 
JDG.6.18	Vent her, indtil jeg kommer tilbage med en offergave til dig.” „Jeg bliver her, til du kommer tilbage,” lovede englen.
JDG.6.19	Gideon skyndte sig nu hjem, slagtede og tilberedte et gedekid, hvorefter han tog en stor pose
JDG.6.20	Da sagde Guds engel: „Læg kødet og brødene på stenen derhenne og hæld suppen ud over det!”
JDG.6.20	Gideon gjorde, som englen sagde, 
JDG.6.21	og englen rørte kødet og brødene med sin stav. Ild flammede op fra stenen og fortærede det hele. Så var englen borte.
JDG.6.22	Så vidste Gideon, at det virkelig var Herrens engel, og han udbrød: „Ak, min Herre og Gud, det er ude med mig, for jeg har set Herrens engel ansigt til ansigt.”
JDG.6.23	Men Herren sagde: „Fred være med dig! Vær ikke bange. Du skal ikke dø.”
JDG.6.24	På det sted byggede Gideon et alter for Herren og kaldte det „Herrens fred”. Det står stadig i Ofra, på den jord, der tilhører Abiezers slægt.
JDG.6.25	Samme nat sagde Herren til Gideon: „Tag en af din fars tyre, den næstbedste, som er syv år gammel. Vælt så din fars Baʼals alter ned og hug afgudspælen ved siden af i stykker. 
JDG.6.26	Når det er gjort, skal du på toppen af denne klippe bygge et alter for Herren, din Gud, på den foreskrevne måde. Brug træet fra pælen som brænde på alteret, og bring så tyren som et brændoffer til Herren.”
JDG.6.27	Gideon vækkede straks ti af sine tjenere og gjorde, som Herren havde befalet. Han gjorde det om natten, hvor ingen kunne se det, for han var bange for sin families og sine naboers reaktion. 
JDG.6.28	Da folk stod op om morgenen, opdagede de, at baʼalsalteret var revet ned og afgudspælen var væk. I stedet stod der et nyt alter med resterne af brændofferet ovenpå.
JDG.6.29	„Hvem har gjort det?” sagde folk til hinanden. Så spurgte de sig frem og fandt ud af, at det var Gideon.
JDG.6.30	„Udlever din søn til os!” råbte de til Joash. „Han skal dø, for han har revet baʼalsalteret ned og slået Asherapælen i stykker!”
JDG.6.31	Men Joash råbte tilbage: „Hvorfor forsvarer I Baʼal? Kan I måske redde ham? Den, som vil tale Baʼals sag, skal dø inden i morgen! Hvis Baʼal virkelig er en gud, så lad ham forsvare sig selv og straffe den, der har revet hans alter ned.”
JDG.6.32	Fra den dag gav man Gideon tilnavnet Jerubbaʼal,
JDG.6.33	Kort tid efter samlede midjanitterne, amalekitterne og flere andre ørkenfolk sig, gik over Jordanfloden og slog lejr på Jizreʼelsletten. 
JDG.6.34	Da kom Herrens Ånd over Gideon og han blæste i vædderhornet for at kalde Abiezer-slægtens mænd til våben. 
JDG.6.35	Derefter sendte han bud til hele Manasses stamme, og de sluttede op om ham. Også Ashers, Zebulons og Naftalis stammer fik besked, og de sluttede sig til dem.
JDG.6.36	Da sagde Gideon til Gud: „Hvis det virkelig er dit alvor, at du vil bruge mig til at redde Israel, sådan som du har lovet, 
JDG.6.37	vil jeg bede dig om at give mig et tegn: I nat spreder jeg noget uld ud på tærskepladsens gulv. Hvis der så i morgen tidlig ligger dug på ulden, mens jorden udenom er tør, skal det være et tegn på, at du vil bruge mig til at redde Israel.”
JDG.6.38	Og sådan gik det: Da Gideon næste morgen stod op, var ulden så våd, at han kunne vride en hel skål vand ud af den! 
JDG.6.39	Da sagde han til Herren: „Bliv ikke vred, Herre, men giv mig endnu et tegn: Denne gang skal ulden være tør og jorden udenom våd!”
JDG.6.40	Endnu en gang gjorde Gud, hvad han bad om: Næste morgen var ulden knastør, mens jorden udenom var våd af dug.
JDG.7.1	Tidligt om morgenen drog Gideon af sted sammen med sin hær helt til Harod-kilden, hvor de slog lejr. Den midjanitiske hær lå nord for dem i dalen neden for More-højen.
JDG.7.2	Herren sagde nu til Gideon: „Du har alt for mange krigere med dig. Hvis jeg lader jer alle kæmpe mod midjanitterne, vil I bare selv tage æren og prale af, at I overvandt fjenden i egen kraft. 
JDG.7.3	Derfor skal du sige til dem: Hvis nogen af jer er bange, må I gerne gå hjem!” Da gik 22.000 af mændene hjem, så der kun var 10.000 tilbage.
JDG.7.4	Men Herren sagde til Gideon: „I er stadig alt for mange! Før mændene ned til kilden, så vil jeg vise dig, hvem der skal følge dig i krigen, og hvem du skal lade blive tilbage.”
JDG.7.5	Så førte Gideon mændene ned til kilden, og Herren sagde til ham: „Dem, der drikker ved at lægge sig på maven og labbe vandet i sig som en hund, skal du skille ud fra dem, der lægger sig på knæ for at drikke.”
JDG.7.6	Det viste sig, at 300 af mændene labbede vandet i sig som en hund.
JDG.7.7	„Med disse 300 mænd vil jeg redde jer og besejre midjanitterne,” sagde Herren til Gideon. „Send alle de andre hjem!”
JDG.7.8	Så sendte Gideon de øvrige mænd hjem, men bad dem efterlade deres proviant og vædderhorn.
JDG.7.9	Om natten, mens midjanitterne sov trygt i deres lejr nede i dalen, sagde Herren til Gideon: „Stå op! Tag dine mænd og gå til angreb på midjanitterne, for jeg vil give dig sejr over dem. 
JDG.7.10	Men hvis du er bange, kan du sammen med din våbendrager Pura snige dig ned til midjanitternes lejr 
JDG.7.11	og lytte til, hvad der foregår. Det vil opmuntre dig og give dig mod til at gå til angreb.”
JDG.7.11	I ly af mørket sneg Gideon og Pura sig nu af sted og nåede frem til udkanten af fjendens lejr. 
JDG.7.12	Midjanitterne, amalekitterne og de øvrige ørkenfolk fra øst lå som en græshoppesværm ud over dalen—ja, de var talløse som sandet ved stranden, og der var flere kameler, end nogen kunne tælle. 
JDG.7.13	Netop som Gideon listede sig hen til et telt, var en af krigerne derinde ved at fortælle en anden om en drøm, han havde haft: „Jeg drømte at et bygbrød kom rullende hen mod lejren. Det ramte et telt, væltede det og maste det fuldstændigt.”
JDG.7.14	Den anden kriger svarede: „Det kan kun betyde én ting: At Gud vil give israelitten Gideon sejr over hele vores hær.”
JDG.7.15	Da Gideon hørte den samtale, bøjede han sig i tilbedelse til Gud. Så skyndte han sig tilbage til sine mænd og råbte: „Op med jer! Herren vil give jer sejr over midjanitternes hær!”
JDG.7.16	Så delte han sine 300 mænd i tre grupper og gav hver af mændene et vædderhorn og en lerkrukke med en brændende fakkel i. 
JDG.7.17+JDG.7.18	Så forklarede han dem sin slagplan.
JDG.7.17+JDG.7.18	„Når vi har placeret os rundt om deres lejr,” sagde han, „og mændene i min gruppe støder i hornene, skal I gøre det samme i de to andre grupper og råbe: For Herren og for Gideon!”
JDG.7.19	Samme nat kort efter det første vagtskifte nåede Gideon og hans 100 mænd udkanten af midjanitternes lejr. Pludselig stødte de i hornene og knuste lerkrukkerne, så faklerne lyste op i natten. 
JDG.7.20	Mændene i de andre grupper fulgte straks deres eksempel. Med højre hånd holdt de hornene for munden, mens de holdt faklerne løftet i venstre hånd. Så råbte de: „Til kamp for Herren og for Gideon!” 
JDG.7.21	Mens de blev stående på deres poster rundt om lejren, iagttog de, hvordan de midjanitiske krigere fór forvirret rundt og råbte og skreg. 
JDG.7.22	Så snart Gideons mænd havde stødt i hornene, havde Herren nemlig bragt forvirring blandt fjendens hærafdelinger, så de begyndte at hugge hinanden ned fra den ene ende af lejren til den anden. De, som ikke blev dræbt, flygtede til Bet-ha-Shitta i retning af Serera, tæt ved Abel-Mehola over for Tabbat.
JDG.7.23	Derefter sendte Gideon bud efter mændene fra Naftalis, Ashers og Manasses stammer, for at de skulle sætte efter den flygtende hær. 
JDG.7.24	Han sendte også bud til Efraims højland: „Kom ned og kæmp mod midjanitterne. Besæt vadestederne langs Jordanfloden helt til Bet-Bara, så de ikke kan flygte over floden.” Efraimitterne gjorde, som der blev sagt. 
JDG.7.25	De tog to midjanitiske hærførere Oreb og Zeʼeb til fange. Oreb blev dræbt ved den klippe, som er blevet opkaldt efter ham. Zeʼeb blev dræbt ved vinpersen, der har fået navn efter ham. Derefter overbragte nogle af mændene de to hærføreres hoveder til Gideon på den vestlige side af Jordanfloden, mens resten genoptog forfølgelsen af midjanitterne.
JDG.8.1	De efraimitiske ledere var imidlertid utilfredse og rettede en skarp kritik mod Gideon. „Hvorfor ventede du med at sende bud efter os, til midjanitterne var besejret?” spurgte de.
JDG.8.2	Gideon svarede: „Den smule, jeg og min klan har gjort, er ikke noget i sammenligning med jeres heltedåd! 
JDG.8.3	Lod Gud jer ikke fange de to midjanitiske hærførere Oreb og Zeʼeb? Hvad I opnåede mod slagets afslutning, har langt større betydning, end hvad vi foretog os i begyndelsen.” Da efraimitterne hørte det, var de ikke vrede længere.
JDG.8.4	Derpå satte Gideon over Jordanfloden med sine 300 mand, som ikke havde opgivet at forfølge fjenden, selv om de var trætte og udmattede. 
JDG.8.5	Da de nåede Sukkot, sagde Gideon til byens ledere: „Giv venligst mine krigere noget at spise. Vi er udmattede af at jagte midjanitterkongerne Zeba og Salmunna.”
JDG.8.6	Men byens ledere svarede: „Fang først Zeba og Salmunna. Så skal vi nok give jer noget at spise.”
JDG.8.7	Da sagde Gideon: „Når Herren har udleveret Zeba og Salmunna til mig, vender jeg tilbage og slår jer alle sammen med ørkentjørne og tidsler.” 
JDG.8.8	Så fortsatte de videre til Penuel, men der gav man samme svar som i Sukkot, 
JDG.8.9	hvorpå Gideon sagde til dem: „Når vi har sejret, vender vi tilbage og river jeres vagttårn ned.”
JDG.8.10	I mellemtiden var Zeba og Salmunna nået frem til Karkor med de 15.000 mand, der var tilbage af den forenede hær fra øst. 120.000 var faldet for sværdet. 
JDG.8.11	Men Gideon gik en omvej forbi teltlejrene øst for Noba og Jogbeha og overfaldt de intetanende midjanitter. 
JDG.8.12	De to konger flygtede, men Gideon fulgte efter dem og fangede dem, og hele deres hær blev grebet af rædsel.
JDG.8.13	Derefter vendte Gideon tilbage gennem Herespasset. 
JDG.8.14	Dér tog han en ung mand fra Sukkot til fange og tvang ham til at skrive navnene ned på alle byens 77 ledere. 
JDG.8.15	Så gik Gideon til Sukkot og sagde til mændene i byen:
JDG.8.15	„Her er de to konger Zeba og Salmunna. I husker vist godt, at I sagde: Fang først Zeba og Salmunna. Så skal vi nok give jer noget at spise.”
JDG.8.16	Så tog han de 77 ledere til fange og pryglede dem til døde med ørkentjørne og tidsler. 
JDG.8.17	Bagefter drog han til Penuel, hvor han rev byens vagttårn ned og dræbte samtlige mandlige indbyggere.
JDG.8.18	Derpå spurgte han Zeba og Salmunna: „Hvordan så de mænd ud, som I dræbte ved Tabor?”
JDG.8.18	„De lignede dig, og de så begge to ud som kongesønner,” svarede de.
JDG.8.19	„Så var det mine egne brødre!” udbrød Gideon. „Jeg sværger, at hvis I havde skånet dem, ville jeg have skånet jer.” 
JDG.8.20	Så sagde han til sin ældste søn Jeter: „Kom her hen og hug de to konger ned!” Men Jeter, der endnu kun var en stor dreng, havde ikke mod til det.
JDG.8.21	„Gør det selv, Gideon,” sagde Zeba og Salmunna. „Det er ikke noget for et barn.” Så huggede Gideon dem ned og tog de kostbare ornamenter, som deres kameler havde om halsen.
JDG.8.22	Nu sagde israelitterne til Gideon: „Du og dine efterkommere skal regere over os, for du har reddet os fra midjanitterne!” 
JDG.8.23	Men Gideon svarede: „Hverken jeg eller min søn skal regere over jer. Herren skal være jeres Konge!” 
JDG.8.24	Så tilføjede han: „En enkelt ting vil jeg dog bede jer om: at I alle sammen giver mig en ørering fra jeres krigsbytte.” Midjanitterne gik nemlig med guldringe i ørerne, for de var dygtige handelsfolk.
JDG.8.25	„Gerne,” svarede de og bredte et klæde ud på jorden, hvor de hver især lagde en ring fra deres krigsbytte. 
JDG.8.26	Vægten af ringene alene beløb sig til næsten 20 kilo.
JDG.8.27	Af disse kostbarheder lavede Gideon en efod, som han anbragte i sin hjemby Ofra. Men israelitterne begyndte at tilbede efoden, som derfor blev årsag til fald for Gideon og hans familie.
JDG.8.28	Midjanitterne var nu besejret og udgjorde ikke længere nogen trussel for Israel. De næste 40 år var der fred i landet, så længe Gideon levede.
JDG.8.29+JDG.8.30	Efter sejren vendte Gideon tilbage til sin hjemegn, hvor han siden boede og fik 70 sønner, for han havde mange koner. 
JDG.8.31	Han fik også en søn med en slavepige fra Sikem, og han kom til at hedde Abimelek. 
JDG.8.32	Gideon døde som en meget gammel mand og blev begravet i familiegravstedet i Ofra, hvor Abiezers slægt kom fra.
JDG.8.33	Kort efter Gideons død begyndte israelitterne igen at dyrke kanaʼanæernes afguder. De gjorde Baʼal-Berit til deres gud 
JDG.8.34	og glemte Herren, der havde frelst dem fra deres fjendtlige nabofolk. 
JDG.8.35	De viste heller ingen respekt for Gideons familie, på trods af hvad Gideon havde betydet for landet.
JDG.9.1	En dag besøgte Gideons søn, Abimelek, sine morbrødre i Sikem. Han bad dem og hele sin morfars slægt om at spørge Sikems ledende mænd: 
JDG.9.2	„Foretrækker I at blive regeret af alle Gideons 70 sønner eller af én mand?” Og så huskede han dem på, at han jo gennem sin mor var beslægtet med dem.
JDG.9.3	Derpå talte onklerne hans sag for alle byens ledere, og de var positive over for idéen. „Abimelek er jo vores slægtning,” sagde de. 
JDG.9.4	Derpå gav de ham 70 sølvstykker af de offergaver, der var indkommet til templet for deres afgud, Berit. Pengene brugte Abimelek til at leje en bande samvittighedsløse slyngler, der var villige til at gøre hvad som helst, han sagde. 
JDG.9.5	Han tog mændene med sig hjem til Ofra, og der dræbte de alle hans 70 halvbrødre over en og samme sten, bortset fra Jotam, den yngste. Han blev ikke dræbt, for han havde gemt sig.
JDG.9.6	Derefter samledes indbyggerne i selve Sikem og i den nærliggende fæstningsby
JDG.9.7	Da Jotam hørte, hvad der var sket, gik han op på toppen af Garizims bjerg og råbte: „Lyt til mig, Sikems indbyggere, så vil Gud lytte til jer. 
JDG.9.8	Der var engang nogle træer, som ville vælge en til at være konge over dem. Først sagde de til oliventræet: ‚Du skal være konge over os!’ 
JDG.9.9	Men oliventræet afslog tilbuddet: ‚Skulle jeg holde op med at producere min dyrebare olivenolie, som bruges til at ære både Gud og mennesker, bare for at regere over jer?’ 
JDG.9.10	Så sagde de til figentræet: ‚Du skal være konge over os!’ 
JDG.9.11	Men figentræet afslog tilbuddet: ‚Skulle jeg holde op med at producere min søde frugt bare for at regere over jer?’ 
JDG.9.12	Så sagde de til vinstokken: ‚Du skal være konge over os!’ 
JDG.9.13	Men vinstokken afslog tilbuddet: ‚Skulle jeg holde op med at producere den vin, der glæder både Gud og mennesker, bare for at regere over jer?’ 
JDG.9.14	Så sagde træerne til tornebusken: ‚Vil du være konge over os?’ 
JDG.9.15	‚Ja,’ svarede tornebusken, ‚hvis I er villige til at bøje jer og søge ly under min skygge. Vil I ikke det, skal flammer slå ud fra mine torne og brænde Libanons cedertræer ned til grunden!’ ”
JDG.9.16	Jotam fortsatte: „Var det mon på grundlag af trofasthed og oprigtighed, at I udråbte Abimelek til konge? Vil I påstå, at det var den rette måde at vise jeres taknemmelighed til Gideon og hans efterkommere på? 
JDG.9.17	Kæmpede min far ikke selvopofrende for jer? Satte han ikke livet på spil, da han frelste jer fra midjanitterne? 
JDG.9.18	Alligevel har I i dag gjort oprør imod ham og myrdet hans 70 sønner på en sten. Og I har tilmed udråbt hans slavepiges søn, Abimelek, til jeres konge, bare fordi han er jeres slægtning. 
JDG.9.19	Havde I vist trofasthed over for Gideon og hans efterkommere, ville I have kunnet glæde jer med Abimelek, og Abimelek ville have kunnet glæde sig med jer. 
JDG.9.20	Men nu skal flammer slå ud fra Abimelek og ødelægge Sikems og fæstningsbyens indbyggere, og flammer skal slå ud fra befolkningen og ødelægge Abimelek!”
JDG.9.21	Derefter flygtede Jotam til Beʼer og slog sig ned der af frygt for sin halvbror.
JDG.9.22+JDG.9.23	Tre år senere satte Gud splid mellem kong Abimelek af Israel og indbyggerne i Sikem, så de gjorde oprør imod Abimelek. 
JDG.9.24	Under de begivenheder, som fulgte, fik både Abimelek og Sikems indbyggere, der var medansvarlige for mordet på Gideons 70 sønner, deres velfortjente straf. 
JDG.9.25	Sikems mænd gjorde oprør mod kong Abimelek og lagde baghold ved bjergpassene. De plyndrede alle, der kom forbi, og det blev meddelt Abimelek.
JDG.9.26	Omkring den tid kom der en mand ved navn Gaʼal, søn af Ebed, og han slog sig ned i Sikem sammen med sine brødre. Gaʼal blev snart en indflydelsesrig mand i byen. 
JDG.9.27	En dag var der fest i byen, fordi druehøsten var forbi, og de havde også fået presset druerne i vinpersen. Festen blev holdt i byens afgudstempel, og der blev drukket tæt. Til sidst begyndte de alle at forbande Abimelek.
JDG.9.28	„Hvad bilder den Abimelek sig ind?” råbte Gaʼal. „Hvad ret har han til at herske over os her i Sikem? Han er jo en søn af Gideon, som bare har indsat Zebul som guvernør over byen. Hvis nogen skulle herske over os, burde det være Hamors efterkommere, ikke Abimelek! 
JDG.9.29	Hvis jeg kunne bestemme og havde folket med mig, skulle jeg snart få ham af vejen. Jeg ville udfordre ham og hans hær til kamp!”
JDG.9.30	Da Zebul fik at vide, hvad Gaʼal havde sagt, blev han rasende 
JDG.9.31	og sendte i smug følgende besked til Abimelek i Aruma: „Gaʼal, søn af Ebed, har sammen med sine brødre slået sig ned i Sikem, og nu er de ved at organisere et oprør imod dig. 
JDG.9.32	Derfor skal du komme i nat sammen med dine folk og lægge dig i baghold uden for byen. 
JDG.9.33	Ved daggry skal du slå til og storme byen. Når Gaʼal og hans mænd så rykker ud imod dig, har du dem i din hule hånd!”
JDG.9.34	Samme nat begav Abimelek og hans hær sig på vej mod Sikem. Da de ankom, delte de sig i fire grupper og lagde sig i baghold omkring byen. 
JDG.9.35	Tidligt næste morgen, da Abimelek og hans mænd rykkede frem mod byen, var Gaʼal gået ud til byens port, hvor lederne normalt samledes.
JDG.9.36	Da Gaʼal fik øje på den fremstormende hær, sagde han til Zebul: „Se over mod bjergene! Er det ikke en hær, der er på vej?” „Nej,” svarede Zebul, „det er bare bjergenes skygger, du kan se.” 
JDG.9.37	„Nej, se engang!” blev Gaʼal ved. „Jeg er sikker på, at det er krigere, der kommer ned fra det hellige bjerg.
JDG.9.38	Da udbrød Zebul: „Hvor er nu dine store ord? Var det ikke dig, der sagde: ‚Hvad bilder den Abimelek sig ind, og hvad ret har han til at herske over os.’? De mænd, du hånede i går, er nu på vej mod byen. Ryk ud imod dem!”
JDG.9.39	Så rykkede Gaʼal ud mod Abimelek sammen med mændene fra Sikem, 
JDG.9.40	men Abimelek slog Gaʼals folk tilbage, så der lå sårede og dræbte hele vejen ind til byporten. 
JDG.9.41	Abimelek vendte tilbage til Aruma, så det blev Zebul som fik til opgave at jage Gaʼal og hans brødre bort fra Sikem.
JDG.9.42	Næste dag gik mændene fra Sikem ud for at arbejde på deres marker, som de plejede. Da Abimelek fik det at vide, 
JDG.9.43	kom han tilbage med sin hær, delte den i tre afdelinger og bad dem holde sig skjult på markerne om natten. Da han næste morgen så folkene komme ud af byen, gav han tegn til de tre hærafdelinger om at gå til angreb. 
JDG.9.44	Den afdeling, som Abimelek var anfører for, skyndte sig hen til byporten, mens de to andre grupper kæmpede mod dem, som var på marken. 
JDG.9.45	Kampen fortsatte hele dagen. Da alle Sikems mænd var dræbt, indtog Abimelek byen, hvorefter han slog resten af indbyggerne ihjel. Han jævnede byen med jorden, og strøede salt ud over ruinerne som tegn på, at den ikke skulle genopbygges.
JDG.9.46	De, som boede i tårnbyen,
JDG.9.47+JDG.9.48	Men nogen fortalte det til Abimelek. Så førte han nogle af sine mænd op på Zalmons høj, hvor han med en økse huggede nogle visne grene af træerne og tog dem på skuldrene. „Skynd jer at gøre det samme, som I ser mig gøre!” beordrede han. 
JDG.9.49	Så skyndte mændene sig at hugge hver sit knippe grene og fulgte efter Abimelek hen til templet, hvor de satte grenene op ad muren og satte ild til. På den måde omkom alle de 1000 mænd og kvinder, der boede i tårnbyen.
JDG.9.50	Derefter angreb Abimelek byen Tebetz og indtog den. 
JDG.9.51	Indbyggerne søgte imidlertid tilflugt i byens fæstning og barrikaderede indgangen, inden de søgte op på taget. 
JDG.9.52	Abimelek fulgte efter dem for at angribe fæstningen. Da han skulle til at sætte ild til den, 
JDG.9.53	var der en kvinde oppe på taget, som kastede en møllesten ned, og den ramte ham i hovedet.
JDG.9.54	„Giv mig dødsstødet!” stønnede han til sin våbendrager. „Det skal ikke siges om Abimelek, at han blev dræbt af en kvinde.” Så gennemborede våbendrageren ham med sit sværd.
JDG.9.55	Da Abimeleks mænd så, at han var død, opløste de hæren og vendte tilbage til deres hjem. 
JDG.9.56	På den måde straffede Gud Abimelek, fordi han havde myrdet sine 70 halvbrødre. 
JDG.9.57	Gud straffede også Sikems indbyggere for al deres ondskab. Sådan gik Jotams ord i opfyldelse.
JDG.10.1	Efter Abimelek kom en ny dommer til magten i Israel. Det var Tola, der var søn af Pua og barnebarn til Dodo. Han tilhørte Issakars stamme, selv om han boede i byen Shamir i Efraims højland. 
JDG.10.2	Tola var dommer i Israel i 23 år. Da han døde, blev han begravet i Shamir 
JDG.10.3	og efterfulgt af Jair fra Gilead, der var dommer i Israel i 22 år. 
JDG.10.4	Han havde 30 sønner, der red rundt på 30 æsler, og sønnerne havde 30 byer i Gilead under sig—byer, der den dag i dag går under fællesnavnet „Jairs byer”. 
JDG.10.5	Da Jair døde, blev han begravet i Kamon.
JDG.10.6	Så gjorde israelitterne igen, hvad der var ondt i Herrens øjne. De dyrkede de hedenske guder Baʼal og Astarte og de øvrige afguder, som aramæerne, sidonierne, moabitterne, ammonitterne og filistrene dyrkede. De glemte Herren og tilbad ham slet ikke mere. 
JDG.10.7	Da blussede Herrens vrede op imod folket, så han ikke tøvede med at udlevere dem til filistrene og ammonitterne. 
JDG.10.8	I 18 år tyranniserede ammonitterne de israelitter, der boede øst for Jordanfloden i Gilead, i amoritternes land. 
JDG.10.9	De satte også over Jordanfloden og invaderede den del af landet, hvor Judas, Benjamins og Efraims stammer boede. Det var en hård plage for israelitterne. 
JDG.10.10	Til sidst vendte de sig til Herren og råbte om hjælp.
JDG.10.10	„Vi har syndet imod dig ved at svigte dig og dyrke afguderne!” bekendte de.
JDG.10.11	Men Herren svarede: „Frelste jeg jer ikke fra egypterne, amoritterne, ammonitterne, filistrene, 
JDG.10.12	sidonierne, amalekitterne og de arabiske folk?
JDG.10.13	Og alligevel bliver I ved med at svigte mig for at dyrke andre guder! Forsvind med jer, for nu vil jeg ikke længere redde jer! 
JDG.10.14	Gå hen til de nye guder, I har valgt jer, og kald på dem, så de kan redde jer fra jeres plageånder!”
JDG.10.15	Men folket råbte igen: „Vi har syndet! Giv os den straf, vi fortjener—bare du en sidste gang vil redde os fra vores fjender!” 
JDG.10.16	Så ødelagde de deres afgudsbilleder og gik tilbage til at tilbede Herren. Derfor besluttede han alligevel at hjælpe dem mod deres fjender.
JDG.10.17	Ammonitterne mobiliserede deres hær i Gilead og gjorde sig parat til at angribe Israels hær, som havde samlet sig ved Mitzpa.
JDG.10.18	Da sagde Gileads ledere til hinanden: „Den, der vil lede angrebet mod ammonitterne, skal regere over os.”
JDG.11.1	Jefta var en modig kriger fra Gileads land. Han var søn af en mand ved navn Gilead, men hans mor var en prostitueret kvinde. 
JDG.11.2	Gileads kone fødte ham også en del sønner, og da de blev voksne, jog de deres halvbror Jefta bort. „Du er et uægte barn!” sagde de til ham. „Du skal ikke have del i arven efter vores far!”
JDG.11.3	Så flygtede Jefta fra sit hjem og slog sig ned i landet Tob, hvor en flok omstrejfende banditter sluttede sig til ham. 
JDG.11.4+JDG.11.5	Det var omkring det tidspunkt, at ammonitterne gjorde sig klar til at angribe israelitterne. Da sendte lederne i Gilead bud efter Jefta i Tob. 
JDG.11.6	„Kom og vær vores anfører i krigen mod ammonitterne,” sagde de. 
JDG.11.7	Men Jefta svarede: „Var det ikke jer, som hadede mig og jog mig væk fra mit barndomshjem? Hvorfor kommer I så for at få hjælp fra mig nu, hvor I er i vanskeligheder?” 
JDG.11.8	„Fordi vi har brug for dig,” svarede de. „Hvis du vil være vores hærfører mod ammonitterne, vil vi bagefter gøre dig til overhoved for Gilead!” 
JDG.11.9	Jefta fortsatte: „Hvis jeg vender tilbage, og hvis Herren giver mig sejr i kampen mod ammonitterne, så vil jeg være jeres leder.” 
JDG.11.10	„Det sværger vi på for Herrens ansigt!” svarede de.
JDG.11.11	Så tog Jefta imod tilbuddet og fulgte med dem. Han blev udnævnt til leder og hærfører for folket, og han blev officielt indsat som leder over dem i Herrens nærvær i Mitzpa. 
JDG.11.12	Derefter sendte Jefta bud til Ammons konge for at få at vide, hvorfor han angreb Israel. 
JDG.11.13	Kongen svarede: „Da israelitterne kom fra Egypten stjal de mit land, hele området mellem Arnonfloden, Jabbokfloden og Jordanfloden. Giv os nu frivilligt vores land tilbage.”
JDG.11.14+JDG.11.15	Jefta sendte besked tilbage: „Israel har aldrig stjålet land fra ammonitterne eller moabitterne. 
JDG.11.16	Da Israels folk ankom til Kadesh, efter at de havde forladt Egypten og var gået igennem Det Røde Hav, 
JDG.11.17	sendte de bud til Edoms konge for at få tilladelse til at gå igennem hans land, men Edoms konge nægtede dem tilladelse. Det samme gjorde Moabs konge, da de henvendte sig til ham. Derfor blev israelitterne i Kadesh.
JDG.11.18	Da israelitterne senere brød op, gik de gennem ørkenen i en bue uden om Edom og Moab langs den østlige grænse, indtil de havde passeret Moab, og nåede til Arnonfloden. Men de overskred aldrig grænsen til Moab. 
JDG.11.19	Derfra sendte de bud til amoritterkongen Sihon i Heshbon for at bede om tilladelse til at rejse gennem hans land og videre til deres bestemmelsessted.
JDG.11.20	Men kong Sihon troede ikke på, at israelitterne ville rejse fredeligt igennem hans land. Derfor samlede han sin hær ved Jahatz og rykkede ud imod dem. 
JDG.11.21+JDG.11.22	Herren, vores Gud, gav imidlertid Israel sejr over kong Sihon og hans hær, så de overtog amoritternes område fra Arnonfloden i syd til Jabbokfloden i nord, og fra ørkenen mod øst til Jordanfloden i vest.
JDG.11.23	Du ser altså, at det var Herren, Israels Gud, der tog landet fra amoritterne og gav det til Israels folk. Hvorfor skulle vi så give det tilbage til dig? 
JDG.11.24	Beholder du ikke, hvad din gud Kemosh har givet dig? Vi gør krav på ethvert område, som Herren, vores Gud, gav os held til at erobre! 
JDG.11.25	Er du bedre end kong Balak, Moabs konge, der aldrig gjorde krav på landet, efter at israelitterne havde taget det fra ham? 
JDG.11.26	Nu er der gået 300 år, og så kommer du og vil have området tilbage! I al den tid har det tilhørt israelitterne, der har slået sig ned langs Arnonfloden og i området fra Heshbon i nord til Aroer i syd. Hvorfor har I ikke for længst gjort noget for at få området tilbage? 
JDG.11.27	Nej, jeg er i min fulde ret til at beholde området, og det er dig, som gør mig uret ved at erklære mig krig. Lad nu Herren være vores dommer og afgøre hvem af os, der har ret, Israel eller Ammon.”
JDG.11.28	Den besked gjorde imidlertid ikke indtryk på ammonitterkongen.
JDG.11.29	Da kom Herrens Ånd over Jefta, og han drog gennem Gilead og Manasse og tilbage til Mitzpa i Gilead for at samle en hær, hvorefter han gjorde klar til at rykke ud mod ammonitterne. 
JDG.11.30+JDG.11.31	Jefta gav Herren det løfte, at hvis Herren ville hjælpe ham til at besejre ammonitterne og vende uskadt tilbage, ville han til gengæld bringe det første, han traf på, når han kom hjem, som et brændoffer til Herren.
JDG.11.32	Jefta førte nu hæren til angreb på ammonitterne, som han ved Herrens hjælp besejrede. 
JDG.11.33	Han fældede ammonitterne i en frygtelig massakre lige fra Aroer til Minnit og løb 20 byer over ende, helt til Abel-Keramim. Ammonitterne led således et afgørende nederlag til israelitterne.
JDG.11.34	Da Jefta vendte tilbage til sit hus i Mitzpa,
JDG.11.35	Da han fik øje på hende, flængede han sit tøj i dyb fortvivlelse.
JDG.11.35	„Åh, min datter!” udbrød han. „Du har knust mit hjerte, for jeg har givet Herren et løfte, som jeg umuligt kan trække tilbage.” 
JDG.11.36	Da hun fik at vide, hvad det var, svarede hun: „Far, du må holde dit løfte til Herren, for han har givet dig sejr over dine fjender. 
JDG.11.37	Men giv mig først lov til at gå op i bjergene i to måneder, så jeg sammen med mine veninder kan sørge over, at jeg skal dø så ung og som ugift.”
JDG.11.38	Det gav han hende lov til, og hun gik op i bjergene for sammen med sine veninder at sørge over sin skæbne. 
JDG.11.39	Derefter vendte hun tilbage til sin far, der indfriede sit løfte, og derfor nåede hun ikke at blive gift. Efter den tid blev det skik i Israel, 
JDG.11.40	at unge piger hvert år tager væk i fire dage for at begræde den skæbne, der ramte Jeftas datter.
JDG.12.1	Lederne af Efraims stamme samlede nu deres hær. De krydsede Jordanfloden og kom til Zafon, hvor de gav udtryk for deres vrede mod Jefta. „Hvorfor ønskede du ikke vores hjælp i krigen mod ammonitterne?” spurgte de. „Nu brænder vi dit hus ned, så du omkommer!”
JDG.12.2	„Det har I misforstået,” svarede Jefta. „Jeg sendte bud efter jer, men I ville ikke hjælpe mig, da jeg havde brug for jer. 
JDG.12.3	Derfor tog jeg af sted uden jer og satte derved livet på spil. Men Herren hjalp mig til at besejre fjenden. Hvorfor vil I da bekæmpe mig nu?”
JDG.12.4	Men efraimitterne hånede mændene fra Gilead ved at hævde, at de var flygtninge, som ikke havde ret til at bo i det land, der tilhørte Efraim og Manasse.
JDG.12.5	Han besatte vadestederne ved Jordanfloden bag den efraimitiske hær og afskar dem således fra at flygte tilbage over floden. Hver gang en af dem forsøgte at komme over, blev han fanget af Jeftas vagtposter.
JDG.12.5	„Er du efraimit?” spurgte de. Hvis manden svarede nej, 
JDG.12.6	gav de ham ordre til at bevise det ved at udtale ordet „shibbolet”. Hvis han kunne udtale det korrekt, gik han fri, men hvis han sagde „sibbolet”, beviste det, at han var efraimit—og så blev han hugget ned. Ved den lejlighed døde 42.000 efraimitter.
JDG.12.7	Jefta var dommer i Israel i seks år. Da han døde, blev han begravet i en af Gileads byer.
JDG.12.8	Jefta blev efterfulgt som dommer i Israel af Ibsan fra Betlehem. 
JDG.12.9	Han havde 30 sønner og 30 døtre. Han bortgiftede sine døtre til mænd udenfor sin slægt, og han lod sine sønner gifte sig med piger fra andre slægter. Ibsan var dommer i Israel i syv år, 
JDG.12.10	hvorefter han døde og blev begravet i Betlehem.
JDG.12.11+JDG.12.12	Efter ham fulgte Elon fra Zebulons stamme. Han var dommer i Israel i ti år, hvorefter han døde og blev begravet i Ajjalon i Zebulons land.
JDG.12.13	Så fulgte Abdon, søn af Hillel fra Piraton. 
JDG.12.14	Han var dommer i Israel i otte år. Han havde 40 sønner og 30 sønnesønner, der red på 70 æsler. 
JDG.12.15	Da han døde, blev han begravet i Piraton i Efraims område i amalekitternes bjergland.
JDG.13.1	Israels folk gjorde igen, hvad der var ondt i Herrens øjne. Så udleverede han dem til filistrene, der undertrykte dem i 40 år.
JDG.13.2	På den tid boede der en mand ved navn Manoa fra Dans stamme i byen Zora. Hans kone kunne ikke blive gravid, så de havde ingen børn. 
JDG.13.3	En dag viste Herrens engel sig for Manoas kone og sagde til hende: „Du har aldrig kunnet få børn, men du vil snart blive gravid og føde en søn! 
JDG.13.4	Du må ikke drikke vin eller øl eller spise kød fra noget urent dyr.
JDG.13.5	Du må heller ikke klippe din søns hår, for han skal være naziræer og særligt indviet til at tjene Gud fra fødslen af. Han skal tage de indledende skridt til at befri Israel fra filistrenes undertrykkelse.”
JDG.13.6	Kvinden gik straks til sin mand og sagde: „En mand fra Gud viste sig for mig. Han så ud som en Herrens engel, frygtindgydende! Jeg spurgte ikke, hvor han kom fra, og han sagde ikke, hvad han hed. 
JDG.13.7	Men han sagde: Du skal blive gravid og føde en søn! Du må ikke drikke vin eller øl eller spise noget, der er ceremonielt urent. Drengen skal nemlig være naziræer og særligt indviet til Gud fra fødslen af og indtil han dør.”
JDG.13.8	Da bad Manoa til Gud: „Herre, lad dit sendebud komme tilbage til os og forklare os, hvordan vi skal opdrage den dreng, du vil give os.” 
JDG.13.9	Gud hørte hans bøn, og englen viste sig igen for Manoas kone, mens hun sad ude på marken. Hendes mand var der ikke, 
JDG.13.10	så hun løb straks hjem til ham og sagde: „Nu er han der igen, den mand, som viste sig for mig forleden!”
JDG.13.11	Manoa skyndte sig med sin kone og spurgte manden: „Var det dig, der talte til min kone forleden?” „Ja, det var mig,” svarede han. 
JDG.13.12	„Når nu det sker, som du har lovet, hvordan skal vi så opdrage drengen?” 
JDG.13.13+JDG.13.14	Herrens engel svarede: „Din kone skal gøre, som jeg sagde. Hun må hverken spise druer eller rosiner eller drikke vin eller øl, og hun må ikke spise noget, der er ceremonielt urent.”
JDG.13.15+JDG.13.16	Så sagde Manoa: „Vi vil gerne slagte et gedekid og give dig et måltid mad, hvis du vil vente lidt.” Englen svarede: „Selvom jeg venter, vil jeg ikke spise jeres mad. Men hvis I vil ofre et gedekid, så giv det som et brændoffer til Herren.” (Det var ikke gået op for Manoa, at det virkelig var en engel).
JDG.13.17	„Sig os dit navn,” fortsatte Manoa, „så vi kan ære dig og fortælle om dig til andre, når dit ord er gået i opfyldelse, og drengen er født.” 
JDG.13.18	„Hvorfor spørger du om det?” svarede englen. „Mit navn er overnaturligt.”
JDG.13.19	Derefter tog Manoa et gedekid og noget korn og ofrede det til Herren på en klippe. For øjnene af Manoa og hans kone gjorde Herren en overnaturlig ting: 
JDG.13.20	Da flammerne slog op fra alteret mod himlen, steg englen opad midt i flammerne. Da Manoa og hans kone så det, faldt de på knæ med ansigtet mod jorden i tilbedelse. 
JDG.13.21	Men englen forsvandt og viste sig aldrig for dem igen. Da gik det op for Manoa, at det var Gud selv i form af en engel. 
JDG.13.22	„Vi har set Gud!” udbrød han. „Det er den visse død!” 
JDG.13.23	Men hans kone svarede: „Hvis Herren ville slå os ihjel, ville han da ikke have taget imod vores brændoffer eller vist sig for os og fortalt os den vidunderlige nyhed, at vi vil få en søn!”
JDG.13.24	Da hun senere fødte en søn, kaldte hun ham Samson. Drengen voksede op, og Herren velsignede ham. 
JDG.13.25	Og Guds Ånd begyndte at komme over ham med styrke og kraft ved Dans Lejr
JDG.14.1	En dag, da Samson var i byen Timna, lagde han særligt mærke til en af de unge filisterpiger. 
JDG.14.2	Da han kom hjem, sagde han til sin far og mor: „Jeg vil giftes med en filisterpige, som jeg så i Timna.” 
JDG.14.3	„Er der ikke en eneste pige i vores egen stamme eller i hele Israel, som du kunne tænke dig?” indvendte hans forældre. „Hvorfor vil du absolut giftes med en af disse ugudelige filistre?” Men Samson svarede: „Det er hende, jeg vil have! Du må få fat i hende til mig, far!”
JDG.14.4	Samsons forældre var ikke klar over, at Herren derigennem ville få anledning til at skabe strid med filistrene, som på det tidspunkt havde magten i Israel.
JDG.14.5	Da Samson og hans forældre nu var på vej til Timna, sprang en løve frem mod Samson på vinmarken uden for byen. 
JDG.14.6	I det samme kom Herrens Ånd over ham og gav ham styrke, så han rev løvens kæber fra hinanden med de bare næver. Det var så let for ham, som havde det været et gedekid. Men han fortalte ikke sine forældre om den overnaturlige styrke. 
JDG.14.7	I Timna opsøgte de pigen, og Samson blev forlovet med hende.
JDG.14.8	Senere vendte Samson og forældrene tilbage til Timna, for det var tid for Samson at blive gift med pigen. Inden han nåede byen, gjorde han en afstikker ind i vinmarken for at se på løvens rådnende krop. Da så han, at en bisværm havde slået sig ned i ådslet og havde produceret honning. 
JDG.14.9	Han tog en håndfuld honning med sig, som han spiste undervejs. Han gav også noget af honningen til sine forældre, men han sagde ikke, at den kom fra løvens krop.
JDG.14.10	Mens Samsons far gik hen for at hilse på pigen, gjorde Samson klar til en ugelang bryllupsfest, som det var skik blandt de unge mænd. 
JDG.14.11	Byens mænd udvalgte 30 unge filistre, der skulle med som brudesvende. 
JDG.14.12	Ved festens begyndelse sagde Samson til dem: „Nu skal jeg fortælle jer en gåde! Hvis I kan løse gåden i løbet af de syv dage, festen varer, skal I hver få en linnedskjorte og et sæt festtøj. 
JDG.14.13	Men hvis I ikke kan løse gåden, skal hver af jer give mig en linnedskjorte og et sæt festtøj.” „Top,” svarede de, „lad os høre gåden!”
JDG.14.14	„Fra rovdyret kom mad,
JDG.14.14	fra den rå styrke kom sødme!”
JDG.14.14	Den gåde spekulerede de over i tre dage uden at finde en løsning.
JDG.14.15	Den fjerde dag sagde de til Samsons brud: „Få din mand til at røbe svaret, ellers sætter vi ild til din fars hus, så I alle omkommer. Vi er ikke kommet til fest for at blive flået!”
JDG.14.16	Så trak hun Samson til side og sagde grådkvalt: „Hvordan kan du elske mig, når du giver mit folk en gåde uden at betro mig løsningen?” „Hvorfor skulle jeg fortælle dig løsningen, når jeg ikke engang har røbet den for min egen mor og far?” svarede han.
JDG.14.17	Under resten af festen græd hun uafbrudt. Den syvende dag gav han efter, fordi hun blev ved at plage ham, og han røbede løsningen for hende. Hun fortalte den straks videre til sine landsmænd. 
JDG.14.18	Inden solnedgang den syvende dag gav de ham derfor følgende svar:
JDG.14.18	Hvad er sødere end honning?
JDG.14.18	Hvad er stærkere end en løve?
JDG.14.18	Samson svarede: „Hvis I ikke havde pløjet med min kvie, ville I aldrig have gættet min gåde!”
JDG.14.19	Da kom Herrens Ånd over Samson, og han gik ned til byen Ashkalon, hvor han slog 30 mænd ned, tog deres tøj og gav det til mændene, der havde svaret på gåden. Samson var imidlertid blevet så rasende, at han lod bryllup være bryllup og tog hjem sammen med sine forældre. 
JDG.14.20	Pigen blev så i stedet givet til den mand, der havde været forlover ved brylluppet.
JDG.15.1	Senere gik Samson ned for at besøge den pige, der trods alt var hans brud. Det var under hvedehøsten, og han havde et gedekid med. „Lad mig få lov at gå ind til min kone i hendes kammer,” sagde han. Men pigens far satte sig imod det.
JDG.15.2	„Jeg troede ikke, du brød dig om hende,” forklarede han. „Derfor gav jeg hende til den mand, der var forlover ved brylluppet. Men hendes lillesøster er endnu smukkere. Tag dog hende til kone i stedet for.”
JDG.15.3	Samson var rasende. „Denne gang er det ikke min skyld, at det kommer til at gå ud over filistrene!” snerrede han. 
JDG.15.4	Så gik han ud og fangede 300 ræve, bandt halerne sammen på dem to og to og fastgjorde en fakkel midt imellem. 
JDG.15.5	Efter at have sat ild til faklerne, slap han rævene løs i filistrenes marker, så både det uhøstede korn, de stablede neg, vinrankerne og oliventræerne gik op i lys lue.
JDG.15.6	„Hvem har gjort det?” spurgte filistrene. „Samson,” lød svaret. „Det er hans hævn over, at hans svigerfar fra Timna bortgiftede hans kone til forloveren.” Så gik filistrene hen og brændte huset ned, så både pigen og hendes far indebrændte. 
JDG.15.7	Det fik Samson til at udbryde: „Fordi I har gjort sådan en udåd, vil jeg hævne mig på jer.” 
JDG.15.8	I blindt raseri gik han løs på dem og slog mange af dem ihjel, hvorefter han flygtede til en klippehule ved Etam.
JDG.15.9	Filistrene svarede igen ved at sende en stor styrke ind i Juda, hvor de spredte sig og slog lejr i omegnen af Lehi. 
JDG.15.10	„Hvorfor angriber I os?” spurgte judæerne. Filistrene svarede: „Fordi vi vil fange Samson og tage hævn over ham!” 
JDG.15.11	Så sendte judæerne 3000 mænd af sted til klippehulen ved Etam for at hente Samson. „Hvorfor har du bragt os i den her ulykkelige situation?” spurgte de Samson. „Er du ikke klar over, at filistrene har magten i landet?” „Jeg har kun gjort gengæld for det, de gjorde imod mig,” lød Samsons svar.
JDG.15.12	Judæerne fortsatte: „Vi er kommet for at tage dig til fange og udlevere dig til filistrene!” „Lad gå,” svarede Samson, „bare I lover mig, at I ikke vil slå mig ihjel.” 
JDG.15.13	„Vi binder dig bare og overgiver dig til filistrene,” sagde de. „Vi slår dig ikke ihjel.”
JDG.15.13	Så bandt de ham omkring håndled og overarme med to nye reb og førte ham bort. 
JDG.15.14	Da de nåede frem til Lehi, blev filistrene ellevilde af begejstring, men i det samme kom Herrens Ånd over Samson og gav ham styrke, så han sprængte både rebet om overkroppen og det reb, hans håndled var bundet med. 
JDG.15.15	Samson tog derpå en æselkæbe, der lå på jorden, og slog 1000 filistre ihjel med den. 
JDG.15.16	Derefter udbrød han:
JDG.15.16	Med en æselkæbe har jeg dræbt bunker af „æsler”.
JDG.15.16	Med en æselkæbe slog jeg 1000 mand ned.
JDG.15.17	Så kastede han æselkæben fra sig. Derfor kaldte man stedet for „Kæbehøjen”.
JDG.15.18	Bagefter var Samson så udmattet af tørst, at han råbte til Herren: „I dag har du givet sejr til Israel ved min hånd! Skal jeg nu dø af tørst og falde i hænderne på de her ugudelige filistre?” 
JDG.15.19	Da lod Herren vand strømme frem fra et hul i jorden, så Samson kunne drikke og komme til kræfter igen. Kilden kaldte man „Råbets Kilde”,
JDG.15.20	De næste 20 år var Samson Israels befrier, men filistrene havde stadig magten i landet.
JDG.16.1	En dag, da Samson var på besøg i filisterbyen Gaza, overnattede han hos en prostitueret kvinde. 
JDG.16.2	Det rygtedes snart, at Samson var i byen, hvorefter indbyggerne stillede vagtposter op forskellige steder i byen og lagde sig på lur ved byporten. De ventede hele natten i stilhed ved porten, for de tænkte: „I morgen, så snart det bliver lyst, dræber vi ham.”
JDG.16.3	Samson blev imidlertid kun liggende til midnat. Så forlod han huset og gik ud til byporten, som han rykkede op med stolper og portfløje, og bar det hele på sine skuldre op på toppen af bakken, der ligger over for Hebron.
JDG.16.4	Senere forelskede Samson sig i en pige ved navn Dalila, der boede i Sorekdalen. 
JDG.16.5	De fem filisterkonger opsøgte hende nu og sagde: „Du skal lokke Samson til at røbe, hvad det er, der giver ham de vældige kræfter, og hvordan vi kan overmande og uskadeliggøre ham. Så skal du få 1100 sølvstykker fra hver af os!” lovede de.
JDG.16.6	Så tiggede og bad hun Samson om at røbe hemmeligheden. „Sig mig, Samson, hvor får du dine kræfter fra?” spurgte hun. „Hvordan kan det lade sig gøre at binde dig, så du ikke kan slippe fri?” 
JDG.16.7	„Hvis jeg bliver bundet med syv sener, som endnu ikke er blevet tørre, så bliver jeg lige så svag som alle andre,” svarede Samson.
JDG.16.8+JDG.16.9	Så gav filisterkongerne hende syv sener og lod nogle af deres folk ligge på lur i værelset ved siden af. Da Samson var faldet i søvn, bandt hun ham med senerne og råbte: „Samson, vågn op! Filistrene kommer!” Samson vågnede med et sæt og sprængte senerne, som var det sytråd, der blev holdt over ilden. Så var de lige vidt, for Samson havde stadig ikke røbet sin hemmelighed.
JDG.16.10	„Du har narret mig ved ikke at fortælle mig sandheden,” blev Dalila ved. „Sig mig nu, hvordan det kan lade sig gøre at binde dig!” 
JDG.16.11	„Hvis jeg bliver bundet med nye reb, der aldrig har været brugt, så bliver jeg lige så svag som alle andre,” svarede Samson.
JDG.16.12	Da Samson var faldet i søvn, tog Dalila nye reb og bandt ham med dem, mens der igen lå mænd på lur i værelset ved siden af. Så råbte hun: „Samson, vågn op! Filistrene kommer!” Men også denne gang sprængte han sine bånd, som var det sytråd.
JDG.16.13	„Hvorfor narrer du mig og bliver ved at lyve for mig?” spurgte hun. „Sig mig nu, hvordan det kan lade sig gøre at binde dig!” „Hvis du væver mine syv fletninger ind i klædet, der sidder på væven, og fastgør det med skyttelen, bliver jeg lige så svag som alle andre,” svarede han.
JDG.16.14	Da Samson var faldet i søvn, gjorde hun, som han havde sagt, og råbte: „Samson, vågn op! Filistrene kommer!” Da vågnede Samson med et sæt, rev skyttelen ud og fik håret fri fra væven.
JDG.16.15	„Hvordan kan du påstå, at du elsker mig, hvis du ikke vil vise mig fortrolighed?” klagede hun. „Nu har du tre gange gjort mig til grin ved ikke at fortælle mig din hemmelighed!”
JDG.16.16+JDG.16.17	Sådan blev hun ved med at presse og plage ham, indtil han blev dødtræt af at høre på hende og røbede hemmeligheden. „Mit hår er aldrig blevet klippet,” forklarede han, „for jeg er naziræer og har været indviet til Gud, fra før jeg blev født. Hvis mit hår bliver klippet af, vil min styrke forlade mig, så jeg bliver lige så svag som alle andre.”
JDG.16.18	Dalila var klar over, at Samson denne gang havde fortalt hende sandheden, så hun sendte bud efter filisterkongerne: „Kom tilbage en gang til,” sagde hun, „for denne gang har han talt sandt!” Så kom de tilbage og bragte den lovede sum penge med sig. 
JDG.16.19	Da Dalila havde lullet Samson i søvn i sit skød, kaldte hun på en af mændene, som straks klippede hans syv fletninger af. Samsons styrke var nu forsvundet, og det var begyndelsen til hans ydmygelse, takket være Dalila.
JDG.16.20	„Samson, vågn op!” råbte hun. „Filistrene kommer!” Da vågnede han op og tænkte: „Jeg skal nok slippe fra dem og ryste båndene af mig, som jeg plejer.” Han vidste nemlig ikke, at Herrens kraft havde forladt ham. 
JDG.16.21	Men filistrene greb ham og stak øjnene ud på ham, hvorefter de førte ham til Gaza, bandt ham med bronzelænker og satte ham til at trække en møllesten i fængslet. 
JDG.16.22	Men Samsons hår begyndte langsomt at vokse ud igen.
JDG.16.23	Nogen tid efter arrangerede filisterkongerne en stor fest til ære for deres gud Dagon. De bragte takofre til gudestatuen og fejrede, at Samson endelig var blevet uskadeliggjort. „Dagon har udleveret vores fjende Samson til os!” jublede de. 
JDG.16.24	Da folkeskaren gik forbi og så den fangne Samson i fængslet, lovpriste de deres gud med ordene:
JDG.16.24	„Vores gud har hjulpet os med at fange fjenden,
JDG.16.24	som dræbte mangen en mand
JDG.16.24	og hærgede hele vores land.”
JDG.16.25	Da alle var kommet i stemning, var der nogle, der råbte: „Hent Samson op fra fængslet, så han kan optræde for os.” Så blev Samson ført ud og tvunget til at optræde for dem. Da Samson stod mellem søjlerne, 
JDG.16.26	sagde han til slaven, der havde ført ham ved hånden: „Før mig hen til de store søjler som bærer taget, så jeg kan hvile mig op ad dem.”
JDG.16.27	Templet var fyldt med mennesker, både mænd og kvinder, som havde set Samson optræde. Alle filisterkongerne var der, og på taget var der omkring 3000 mænd og kvinder.
JDG.16.28	Da bad Samson til Herren. „Min Herre og Gud,” sagde han, „hjælp mig nu og giv mig styrke for sidste gang, så jeg kan hævne mig på filistrene, fordi de stak mine øjne ud.”
JDG.16.29	Så stemte Samson armene imod de to bærende søjler midt i templet og bad: 
JDG.16.30	„Lad mig dø sammen med filistrene!” Så skubbede han til af alle kræfter—og templet brasede sammen over filisterkongerne og alle, der var forsamlet. Samson dræbte således flere ved sin død, end han havde dræbt, mens han levede.
JDG.16.31	Senere kom hans brødre og slægtninge ned for at hente hans lig. De bar ham hjem og begravede ham mellem Zora og Eshtaol, hvor hans far Manoa lå begravet. Samson havde været Israels befrier i 20 år.
JDG.17.1	I Efraims højland boede der en mand ved navn Mika. 
JDG.17.2	En dag sagde han til sin mor: „Jeg hørte, hvordan du forbandede den tyv, der stjal 1100 sølvstykker fra dig. Her er de. Det var mig, der tog dem!” „Må Herren velsigne dig, fordi du sagde det, min søn,” svarede moderen. 
JDG.17.3	Så gav Mika pengene tilbage til hende.
JDG.17.3	Da sagde moderen: „De her sølvstykker vil jeg indvi til Herren. Jeg vil få lavet et afgudsbillede af dem og en støbt statuette, som du skal have, min søn.”
JDG.17.4	Så tog hun 200 sølvstykker og gav dem til sølvsmeden, som lavede et gudebillede og en gudestatuette. Da de var færdige, blev de overdraget til Mika. 
JDG.17.5	Han fik lavet et gudehus til sine afgudsbilleder. Han lavede også nogle små husguder af træ og en efod, hvorefter han indviede en af sine sønner til at være præst. 
JDG.17.6	På den tid var der ingen konge i Israel, og folk gjorde, hvad de fandt for godt.
JDG.17.7+JDG.17.8	En dag kom en ung levit til Mikas hus i Efraims højland. Han havde boet som fremmed i Betlehem i Judastammens område og var nu på udkig efter et nyt sted at slå sig ned.
JDG.17.9	„Hvor kommer du fra?” spurgte Mika. „Jeg er levit og kommer fra Betlehem i Juda,” svarede den unge mand. „Jeg er ved at se mig om efter et nyt sted at bo.” 
JDG.17.10	„Hvis du vil blive her, kan du blive vejleder og præst hos mig,” foreslog Mika. „Jeg vil give dig ti sølvstykker om året plus tøj og kost og logi.”
JDG.17.11	Den unge mand tog imod tilbuddet og boede derefter hos Mika, der behandlede ham som sin egen søn. 
JDG.17.12	Desuden indsatte Mika ham til at være sin personlige præst. 
JDG.17.13	„Nu er jeg sikker på, at Herren vil velsigne mig!” udbrød Mika. „For jeg har jo en rigtig levit som præst ved mit gudehus!”
JDG.18.1	På den tid var der som sagt ingen konge i Israel. Dans stamme søgte efter et sted, hvor de kunne slå sig ned, eftersom det endnu ikke var lykkedes dem at indtage det område, de havde fået tildelt. 
JDG.18.2	De udvalgte fem tapre krigere som repræsentanter for deres forskellige klaner fra byerne Zora og Eshtaol. De blev sendt af sted for at udspionere hele landet. I Efraims højland overnattede de i Mikas hus. 
JDG.18.3	Da de hørte den unge levits dialekt, gik de hen til ham og spurgte: „Hvordan er du kommet herhen? Hvad laver du her?” 
JDG.18.4	Så fortalte han dem, hvordan Mika havde taget imod ham og ansat ham som sin personlige præst.
JDG.18.5	„Bed så Gud om at vise os, om vores ærinde vil lykkes!” sagde de. 
JDG.18.6	Præsten svarede: „Vær ved godt mod! Herren vil være med jer på rejsen!”
JDG.18.7	Derefter fortsatte de fem mænd til byen Lajish. De så, at byens folk levede ubekymret i fred og sikkerhed ligesom sidonierne, at de var velstående og ikke manglede noget, og at de boede langt fra Sidon og ingen kontakt havde med de omkringboende aramæere.
JDG.18.8	Da spionerne kom tilbage til Zora og Eshtaol, spurgte deres stammefæller dem: „Hvordan gik det? Hvad fandt I ud af?” 
JDG.18.9+JDG.18.10	Mændene svarede: „Lad os tage af sted og erobre Lajish! Vi har set, at landet er virkelig godt. Der er ikke noget at betænke sig på. Folket dér lever fredeligt og bekymrer sig ikke om noget, for de mangler intet. Gud har givet os et frugtbart og rummeligt land.”
JDG.18.11	Så rykkede danitterne op fra Zora og Eshtaol med en hær på 600 bevæbnede krigere, 
JDG.18.12	og de slog lejr ved det sted vest for Kirjat-Jearim i Juda, som den dag i dag kaldes Dans Lejr. 
JDG.18.13	Derfra gik de ind i Efraims højland.
JDG.18.13	Da de kom til Mikas hus, 
JDG.18.14	sagde spionerne til krigerne: „I gudehuset derhenne er der en efod, nogle husguder, et gudebillede og en støbt gudestatuette. Mon ikke vi er enige om, hvad vi skal gøre?”
JDG.18.15+JDG.18.16	Så gik de fem mænd hen til gudehuset, mens de 600 krigere blev stående uden for porten. Da den unge præst kom ud til porten, hilste mændene hjerteligt på ham. 
JDG.18.17	Mens præsten stod udenfor sammen med krigerne, kom de fem mænd ud fra Mikas gudehus med gudebilledet, efoden, husguderne og den støbte gudestatuette. 
JDG.18.18	„Hvad er det, I gør?” udbrød præsten forbavset. 
JDG.18.19	„Ti stille og følg med!” svarede de. „Fra nu af skal du være vejleder og præst for os! Er det ikke bedre at være præst for en hel stamme end bare for en enkelt mand?” 
JDG.18.20	Det forslag syntes præsten godt om, og uden yderligere indvendinger tog han efoden, husguderne og gudebilledet og fulgte med dem.
JDG.18.21	Hele gruppen fortsatte nu rejsen mod Lajish med deres børn, kvæg og ejendele forrest. 
JDG.18.22	Da de var kommet lidt på afstand, tilkaldte Mika sine naboer og satte efter dem, der havde stjålet hans guder. Da de havde indhentet dem, 
JDG.18.23	råbte de til dem, at de skulle standse.
JDG.18.23	„Hvad er der i vejen?” spurgte danitterne. „Hvorfor kommer du med alle de folk?” 
JDG.18.24	„Hvad tror I?” råbte Mika tilbage. „I har stjålet mine guder og min præst, så nu har jeg ingenting tilbage. Og så spørger I, hvad der er i vejen!” 
JDG.18.25	„Du gør bedst i at passe dig selv!” svarede danitterne. „Ellers kunne det være, at nogle af os blev sure og huggede jer alle sammen ned!”
JDG.18.26	Da Mika blev klar over, at der ikke var noget at stille op, vendte han om og gik hjem, og danitterne fortsatte deres rejse 
JDG.18.27+JDG.18.28	med hans afgudsbilleder og hans præst.
JDG.18.27+JDG.18.28	Da de nåede frem til Lajish, der lå fredeligt og trygt i dalen ved Bet-Rehob, huggede de indbyggerne ned og brændte byen af. Der var ingen, der kom til undsætning, afstanden til Sidon var for stor, og de havde ingen kontakt med de omkringboende aramæere. Efter sejren genopbyggede danitterne byen og blev boende der. 
JDG.18.29	De gav byen et nyt navn og opkaldte den efter deres forfar Dan, en af Jakobs sønner.
JDG.18.30	Derefter opstillede de afgudsbillederne i byen og udnævnte Jonatan fra Gershoms slægt
JDG.18.31	Danitterne brugte Mikas afgudsbilleder, imens Herrens helligdom var i Shilo.
JDG.19.1	På den tid, da der endnu ingen konge var i Israel, boede der en mand af Levis stamme på et afsides sted i Efraims højland. Han havde hentet sig en medhustru i Betlehem i Juda. 
JDG.19.2	Men hun blev vred på ham og tog derefter tilbage til sin fars hus i Betlehem. Da der var gået fire måneder, 
JDG.19.3	opsøgte manden hende for at få hende med tilbage. Han havde taget sin tjener og et ekstra æsel med. Pigen førte ham ind til sin far, og faderen bød ham velkommen 
JDG.19.4	og bad ham blive nogle dage. Så blev han boende i tre dage. Han både spiste og sov der.
JDG.19.5	På den fjerde dag stod levitten og hans tjener tidligt op for at begive sig på hjemturen sammen med konen, men svigerfaderen sagde: „I må da ikke tage af sted, før I har fået et godt måltid.” 
JDG.19.6	Så satte de sig ned og spiste et større måltid. „Bliv dog en dag mere!” bad svigerfaderen. „Vi har det jo dejligt sammen.” 
JDG.19.7	Levitten afslog, men hans svigerfar blev ved med at presse ham, indtil han gav efter og blev der natten over. 
JDG.19.8	Næste morgen stod de igen tidligt op for at komme af sted. „Spis nu først,” insisterede svigerfaderen. „Så kan I tage af sted i eftermiddag.”
JDG.19.9	Samme eftermiddag, da levitten og hans medhustru og tjener gjorde klar til afrejsen, sagde svigerfaderen: „Det er ved at blive sent! Hvad med at blive endnu en nat, så vi kan hygge os sammen denne sidste aften? Så kan I tage af sted i morgen tidlig!”
JDG.19.10	Men denne gang var levitten fast besluttet på at tage af sted. Så han sadlede sine to æsler og red af sted sammen med sin medhustru i retning af Jebus, som nu hedder Jerusalem.
JDG.19.11	Det var sent på dagen, da de nåede til byen. „Vi kan ikke nå længere i dag,” sagde tjeneren. „Lad os overnatte i den her jebusitiske by.”
JDG.19.12+JDG.19.13	„Nej,” svarede hans herre, „vi kan ikke tage ind i en fremmed by, hvor der ikke bor nogen israelitter. Lad os fortsætte til Gibea eller helt til Rama.”
JDG.19.14	Så fortsatte de, indtil de kort efter solnedgang nåede Gibea, en landsby, som tilhørte Benjamins stamme, 
JDG.19.15	og de standsede for at overnatte der. De satte sig til at vente på torvet, men ingen tilbød dem husly for natten. 
JDG.19.16	Så kom en gammel mand forbi, der var på vej hjem fra arbejdet i marken. Han var efraimit, men boede nu i Gibea, skønt byen tilhørte Benjamins stamme. 
JDG.19.17	Da han fik øje på de fremmede, der sad på torvet, spurgte han dem, hvor de kom fra, og hvor de var på vej hen.
JDG.19.18	„Vi er på vej hjem fra Betlehem i Juda,” svarede levitten. „Vi bor på et afsides sted i Efraims højland. Men ingen har tilbudt os husly for natten, 
JDG.19.19	skønt vi har foder til æslerne og rigeligt med mad og vin til os selv.”
JDG.19.20	„Kom dog med mig!” udbrød den gamle mand. „Jeg skal nok sørge godt for jer. I kan da ikke blive siddende her på torvet.”
JDG.19.21	Så tog han dem med hjem og fodrede deres æsler, og efter at de havde vasket deres fødder, spiste de til aften sammen. 
JDG.19.22	Men bedst som de sad og hyggede sig, blev huset omringet af en flok onde mænd fra byen. De hamrede på døren og råbte til den gamle mand: „Bring din gæst herud til os, så vi kan stille vores lyst på ham!” 
JDG.19.23	Den gamle mand gik ud for at tale dem fra det. „Hør nu her, venner,” sagde han. „I må ikke være så onde ved min gæst. 
JDG.19.24	I huset her er der både hans medhustru og min datter, der endnu er jomfru. Dem kan vi sende ud til jer, så I kan forlyste jer med dem. Men gør ikke noget så skammeligt mod min gæst.”
JDG.19.25	Men de ville ikke tage imod fornuft. Så tog levitten sin medhustru og skubbede hende ud på gaden, hvor mændene på skift voldtog hende natten igennem, indtil det begyndte at blive lyst. 
JDG.19.26	Da solen stod op, slæbte hun sig hen til den gamle mands hus, hvor hun besvimede på dørtrinet og blev liggende, til det var helt lyst. 
JDG.19.27	Da levitten senere åbnede døren for at gøre sig klar til at tage af sted, fandt han sin medhustru liggende med hænderne på dørtrinet.
JDG.19.28	„Rejs dig, og lad os komme af sted!” sagde han.
JDG.19.28	Men der kom ikke noget svar, for hun var død. Så lagde han hende op på æslet og bragte hende hjem til sit hus. 
JDG.19.29	Der tog han en kniv og skar hendes lig i 12 stykker, som han sendte ud til Israels 12 stammer. 
JDG.19.30	Alle, som hørte om det, sagde: „Så grusom en forbrydelse er ikke blevet begået siden vi forlod Egypten! Vi har aldrig set noget lignende. Der må gøres noget, men hvad?”
JDG.20.1	Da samledes alle Israels mænd—fra Dan i nord til Beʼersheba i syd og fra Gilead i øst—for Herrens ansigt i Mitzpa. 
JDG.20.2	Alle Israels stammeledere mødte op, og alle stammerne mønstrede tilsammen 400.000 bevæbnede krigere. 
JDG.20.3+JDG.20.4	(Benjaminitterne hørte, at alle de andre stammer havde forsamlet sig i Mitzpa.)
JDG.20.3+JDG.20.4	„Fortæl os nu, hvordan den forbrydelse gik til,” sagde folkets ledere til den myrdede kvindes mand.
JDG.20.3+JDG.20.4	„Jeg og min medhustru ankom til Gibea i Benjamins land for at overnatte,” begyndte han. 
JDG.20.5	„Om natten omringede nogle af byens mænd huset i den hensigt at slå mig ihjel, og de voldtog min medhustru, indtil hun døde. 
JDG.20.6	Derefter skar jeg hendes lig i 12 stykker og sendte stykkerne ud til Israels 12 stammer for at vise, hvilken afskyelig forbrydelse disse israelitter havde begået. 
JDG.20.7	Nu må det være op til forsamlingen her at beslutte, hvad der skal gøres.”
JDG.20.8+JDG.20.9+JDG.20.10+JDG.20.11	Alle rejste sig, og deres beslutning var enstemmig: „Ingen af os vender hjem, før vi har udført en hævnaktion mod Gibea. Vi vil udtage en tiendedel af hæren til at sørge for forsyningslinierne—og resten af os vil udslette Gibea for den afskyelige forbrydelse, der er begået blandt Israels folk. Hvem der skal være hærens fortrop, vil blive bestemt ved lodkastning.”
JDG.20.12	Så sendte man delegationer ud til hele Benjaminstammens område med følgende besked: „Hvad er det dog for en skamløs handling, der er blevet begået hos jer? 
JDG.20.13	Udlever de onde mænd fra Gibea til os, så vi kan henrette dem og på den måde udrydde det onde fra Israels midte.” Men benjaminitterne ville ikke høre på dem. 
JDG.20.14+JDG.20.15	I stedet samlede de en hær på 26.000 mand og sendte hæren til Gibea for at hjælpe byens 700 våbenføre mænd imod den israelitiske hær. 
JDG.20.16	I hæren var der 700 udvalgte, venstrehåndede skarpskytter, der med deres stenslynger kunne ramme plet hver eneste gang. 
JDG.20.17	Over for dem stod de 400.000 krigere fra de øvrige stammer.
JDG.20.18	Før slaget gik israelitterne til Betel for at rådspørge Gud. „Hvilken stamme skal danne fortrop i slaget mod benjaminitterne?” spurgte de. Herren svarede: „Judas stamme skal gå forrest.”
JDG.20.19+JDG.20.20	Tidligt næste morgen drog hæren af sted og slog lejr tæt ved Gibea. Derfra gik de til angreb mod byen, 
JDG.20.21	men benjaminitterne stormede ud af byen og dræbte den dag 22.000 israelitter. 
JDG.20.22+JDG.20.23+JDG.20.24	Da gik israelitterne op til Betel og græd for Herrens ansigt indtil aften. „Skal vi fortsætte kampen imod benjaminitterne, som dog er en del af vores eget folk?” spurgte de. Herren svarede: „Ja, gå i kamp imod dem igen!”
JDG.20.22+JDG.20.23+JDG.20.24	Så opmuntrede israelitterne hinanden og gjorde klar til at fortsætte kampen samme sted næste dag. 
JDG.20.25	Men denne gang gik det ikke meget bedre, for benjaminitterne dræbte yderligere 18.000 krigere.
JDG.20.26	Da gik hele hæren op til Betel. De græd og fastede indtil aften og bragte brænd- og takofre til Herren. 
JDG.20.27+JDG.20.28	På det tidspunkt var Guds Ark flyttet til Betel, og Pinehas, en efterkommer af Arons søn Eleazar, var præst ved helligdommen. Israelitterne spurgte atter Herren: „Skal vi fortsætte kampen imod benjaminitterne?” Herren svarede: „Fortsæt! I morgen vil jeg give jer sejr over dem.”
JDG.20.29	Så lagde en del af israelitterne sig i baghold på markerne rundt om byen. 
JDG.20.30	Næste morgen gik den øvrige del af hæren frontalt til angreb mod Gibea som de øvrige dage. 
JDG.20.31	Da benjaminitterne nu stormede ud af byen for at gå til modangreb, trak israelitterne sig tilbage i tre retninger og lokkede benjaminitterne væk fra byen. Benjaminitterne forfulgte de israelitiske soldater og huggede 30 af dem ned dels ude på markerne, dels langs vejen mod nordvest til Gibeon
JDG.20.32	Det fik dem til at tænke: „Vi slår dem også denne gang!” Men israelitternes slagplan gik jo ud på, at deres hær skulle flygte og derved lokke modstanderne bort fra byen. 
JDG.20.33	Da deres hovedstyrker nåede Baʼal-Tamar, forskansede de sig og gik til modangreb. I mellemtiden kom de andre frem fra deres baghold og indtog Gibea uden at møde væsentlig modstand. 
JDG.20.34	Det drejede sig om 10.000 af israelitternes bedste krigere. Samtidig var der voldsom kamp mellem hovedstyrken og Benjamins hær, der var uvidende om, at det snart var ude med dem. 
JDG.20.35	Den dag gav Herren israelitterne sejr over Benjamins hær, der med et tab på 25.100 mand blev næsten totalt udslettet. 
JDG.20.36	Da måtte benjaminitterne acceptere, at de var blevet slået.
JDG.20.36	Bagholdsangrebet og kampens afslutning foregik på følgende måde: Den israelitiske hovedstyrke havde jo trukket sig væk fra benjaminitterne, da de satsede på deres bagholdsstrategi. 
JDG.20.37	Den øvrige hærstyrke kom nu frem fra sit baghold, stormede Gibea og huggede indbyggerne ned. 
JDG.20.38	Det var aftalt, at de skulle sætte ild til byen, og det gjorde de så. 
JDG.20.39	Da israelitternes hovedstyrke så røgen, standsede de flugten og gik til modangreb på benjaminitternes hær. Da benjaminitterne allerede havde hugget 30 israelitiske soldater ned, og hele hæren var flygtet, var de overbeviste om, at sejren var en realitet ligesom de to foregående dage, 
JDG.20.40+JDG.20.41	men da de så sig tilbage mod byen fik de et chok, for byen var i brand, og fjenderne kom imod dem både fra syd og nord. 
JDG.20.42	Deres eneste udvej var at flygte i retning af ørkenen, men hovedstyrken og krigerne fra bagholdet, som nu havde sluttet sig til dem, satte efter benjaminitterne. 
JDG.20.43+JDG.20.44	Et godt stykke øst for Gibea blev de indhentet, og mere end 18.000 af Benjamins krigere blev slået ihjel dér. 
JDG.20.45	Resten af hæren flygtede videre mod nord ind i ørkenen i retning af Rimmons klippe, og endnu 5000 mand blev hugget ned undervejs. 2000 mand nåede frem til Gidom, inden de blev dræbt.
JDG.20.46	Den dag mistede Benjamins stamme mere end 25.000 dygtige krigere. 
JDG.20.47	De eneste overlevende var 600 mænd, der undslap til Rimmons klippe og gemte sig i ørkenområdets klippehuler. Her levede de i fire måneder.
JDG.20.48	Efter slaget gik israelitterne en runde til hver eneste by i Benjamins land. De dræbte alt levende, både mennesker og husdyr, og derefter brændte de byerne ned til grunden.
JDG.21.1	De israelitiske ledere havde under mødet i Mitzpa svoret på, at de aldrig ville lade deres døtre gifte sig med mænd fra Benjamins stamme. 
JDG.21.2	Men efter slaget holdt de endnu et møde—denne gang i Betel—hvor de sørgede og græd for Herrens ansigt indtil aften. 
JDG.21.3	„Herre, Israels Gud,” klagede de, „hvorfor skulle denne ulykke ramme os? Nu må vi savne en stamme i Israel!”
JDG.21.4	Næste morgen stod de tidligt op, byggede et alter og ofrede brænd- og takofre på alteret. 
JDG.21.5	Da spurgte de hinanden: „Var nogen af Israels folk ikke repræsenteret under mødet i Mitzpa?” De havde nemlig svoret på, at hvis nogen nægtede at møde op, skulle de straffes med døden. 
JDG.21.6	Men samtidig følte Israel medlidenhed med benjaminitterne og sagde: „Ak, en hel stamme er næsten totalt udryddet af Israel! 
JDG.21.7	Hvordan skal vi skaffe koner til de få mænd, der er tilbage, når vi for Herrens ansigt har svoret på, at vi ikke vil lade vores døtre gifte sig med dem?”
JDG.21.8+JDG.21.9	Da de nu undersøgte, om nogen var udeblevet fra det omtalte møde i Mitzpa, opdagede man, at ingen fra Jabesh i Gilead havde været til stede. 
JDG.21.10+JDG.21.11	Så sendte de en hær på 12.000 af de bedste soldater af sted med følgende besked: „Udryd alle indbyggerne i Jabesh med undtagelse af unge piger, som er jomfruer.” 
JDG.21.12	Det gjorde de så, og de fandt 400 unge jomfruer. Disse piger blev ført til den israelitiske lejr i Shilo i Kanaʼans land.
JDG.21.13	Derefter sendte man en delegation af sted for at fortælle de 600 overlevende benjaminitter ved Rimmons klippe i ørkenen, at de nu kunne tage hjem i fred. 
JDG.21.14	Det gjorde de så, og de fik overdraget de 400 piger fra Jabesh, men der var ikke koner nok til dem alle. 
JDG.21.15+JDG.21.16	Israelitterne var meget kede af, at Gud således næsten havde udryddet en af deres stammer. De følte medlidenhed med de sidste benjaminitter og lederne spurgte hinanden: „Hvordan skal vi skaffe koner til de sidste 200 mænd? Alle kvinder i Benjamins stamme er jo udryddet. 
JDG.21.17	Der må findes en udvej, så de overlevende kan få efterkommere og stammen kan komme på fode igen, 
JDG.21.18	selv om vi ved vores ed har udelukket muligheden af at bortgifte vores egne døtre til dem.” 
JDG.21.19	Pludselig var der en, som fik en lys idé! „Hør,” sagde han, „måske kan vi løse problemet under den kommende religiøse byfest i Shilo.” (Shilo ligger øst for vejen mellem Betel og Sikem, syd for Lebona og nord for Betel.)
JDG.21.20+JDG.21.21	Så blev de enige om at sige til de benjaminitter, som stadig manglede koner: „Hold jer skjult i vinmarkerne uden for Shilo og se godt på de piger, der tager derhen for at danse. Under dansen kommer I frem fra jeres skjulested, og finder jer hver især en pige, som I tager med hjem til Benjamins land. 
JDG.21.22	Når deres fædre og brødre så kommer og nedlægger protest over for os, skal vi nok berolige dem og overtale dem til at lade jer beholde deres døtre, for der var ikke koner nok til jer i Jabesh. Vi skal også nok forklare dem, at de ikke har brudt deres ed, for de har ikke bortgiftet deres døtre frivilligt. I har jo selv taget dem!”
JDG.21.23	Så gjorde benjaminitterne, som de fik besked på. De fik hver fat i en pige under festen, hvorefter de hjemførte dem som deres koner til deres eget land. Her genopbyggede de byerne og bosatte sig igen i deres eget stammeområde.
JDG.21.24	Derpå opløstes den israelitiske hær, og de forskellige stammer vendte hver for sig tilbage til deres land og deres familier. 
JDG.21.25	Men der var stadig ingen konge i Israel, så alle gjorde, som de havde lyst til.
RUT.1.1+RUT.1.2	Engang under dommertiden i Israel blev landet ramt af en voldsom hungersnød. En mand ved navn Elimelek af Efrat-slægten flyttede derfor fra Betlehem i Juda til Moabs land for at bo der som fremmed sammen med sin kone, Noʼomi, og deres to sønner, Malon og Kiljon. 
RUT.1.3	Mens de boede i Moab, døde Elimelek, så Noʼomi sad alene tilbage med sine to sønner. 
RUT.1.4+RUT.1.5	De to unge mænd fandt sig hver en kone blandt moabitterne. Malon giftede sig med en pige, der hed Ruth, og Kiljon giftede sig med Orpa. Da de havde boet i Moab i hen ved ti år, døde både Malon og Kiljon, og Noʼomi var nu helt alene—uden mand og børn.
RUT.1.6+RUT.1.7	På den tid fik hun at vide, at Herren havde forbarmet sig over sit folk, så der igen var mad at få i Juda. Derfor besluttede hun at forlade Moab og vende tilbage til sit hjem i Betlehem. Sammen med sine to svigerdøtre begav hun sig af sted ad vejen til Juda.
RUT.1.8	Da de havde gået et stykke tid, sagde Noʼomi til sine svigerdøtre: „Det er bedst, I går hjem til jeres forældre. Må Herren vise jer sin godhed på grund af den godhed, I har vist mod mine to sønner og mig, 
RUT.1.9	og må han hjælpe jer begge til at blive gift igen og få et godt og trygt hjem.” Så kyssede hun dem farvel, og de brast i højlydt gråd.
RUT.1.10	„Men vi vil gerne følge med dig hjem til dit folk!” sagde de to unge kvinder.
RUT.1.11	„Nej, I må hellere vende tilbage til jeres eget folk,” svarede Noʼomi. „Jeg har jo ikke andre sønner, I kan blive gift med. 
RUT.1.12	Derfor er det bedst, at I vender tilbage til jeres familier. Jeg er for gammel til at gifte mig igen—og selv om jeg gjorde, og jeg blev gravid og fødte sønner med det samme, 
RUT.1.13	ville I så vente til de blev voksne? Nej, mine piger! For mig er det mere bittert end for jer, for det er Herrens hånd, som har ramt mig med denne tragedie!”
RUT.1.14	Så græd de igen. Orpa kyssede nu sin svigermor farvel og vendte om for at gå tilbage til sit barndomshjem, men Ruth ville ikke forlade Noʼomi.
RUT.1.15	„Se, din svigerinde er allerede på vej tilbage til sit folk og sin gud,” sagde Noʼomi. „Du må hellere følge med.”
RUT.1.16	Men Ruth svarede: „Tving mig ikke til at forlade dig! Hvor du går hen, vil jeg gå med. Dit hjem skal være mit hjem, dit folk skal være mit folk, og din Gud skal være min Gud. 
RUT.1.17	Og når jeg engang dør, vil jeg begraves ved din side. Må Herren straffe mig, hvis jeg tillader noget andet end døden at skille os!”
RUT.1.18	Da Noʼomi så, at Ruth var fast besluttet på at gå med, holdt hun op med at forsøge at overtale hende. 
RUT.1.19	De to fortsatte så rejsen og ankom til Betlehem.
RUT.1.19	Der blev røre i hele byen ved deres ankomst.
RUT.1.19	„Jamen, er det ikke Noʼomi?” udbrød byens kvinder.
RUT.1.20	Men Noʼomi sagde: „Kald mig ikke længere Noʼomi
RUT.1.21	Da jeg rejste herfra, havde jeg hele min familie, men nu vender jeg alene tilbage. Kald mig ikke Noʼomi, for Herren har dømt mig og ladet denne tragedie ramme mig!”
RUT.1.22	Således vendte Noʼomi tilbage til Betlehem, og hun havde sin svigerdatter med fra Moabs land. Byghøsten var netop begyndt, da de ankom.
RUT.2.1	Der var en velstående mand i Betlehem, som hed Boaz. Han var af samme slægt som Elimelek og derfor i familie med Noʼomi.
RUT.2.2	En dag sagde Ruth til Noʼomi: „Lad mig gå hen og samle nogle af de aks op, som høstfolkene efterlader på marken. Måske er der en venlig landmand, som vil hjælpe os.”
RUT.2.2	„Det er en god idé, min datter!” svarede Noʼomi.
RUT.2.3	Så gik Ruth ud på en mark, der viste sig at tilhøre Boaz. 
RUT.2.4	Mens hun opholdt sig på marken, kom Boaz derud fra Betlehem. „Gud velsigne jer!” sagde han til høstfolkene, og de svarede: „Gud velsigne dig, herre.” 
RUT.2.5	Så spurgte han formanden: „Hvem er den unge pige derovre?”
RUT.2.6	„Det er den pige fra Moab, som Noʼomi bragte med hertil,” lød svaret. 
RUT.2.7	„I morges bad hun om tilladelse til at følge efter høstfolkene og samle aks op. Hun har samlet ihærdigt siden da, lige bortset fra en kort hvilepause i skyggen.”
RUT.2.8	Derefter gik Boaz over til Ruth. „Hør, min pige,” sagde han, „du er velkommen til at samle alle de aks, du har brug for, her på 
RUT.2.9	Jeg skal nok sige til de unge mænd, at de ikke må genere dig. Når du er tørstig, skal du bare gå hen og drikke af det vand, de øser op fra brønden.”
RUT.2.10	Ruth faldt på knæ, bøjede ansigtet mod jorden foran Boaz og sagde: „Hvorfor er De så god mod mig? Ved De ikke, at jeg er en fremmed her?” 
RUT.2.11	„Jo,” svarede Boaz, „og jeg ved også, at du har forladt din far og mor i dit hjemland for at slutte dig til et fremmed folk. Jeg har hørt om den trofasthed, du har vist din svigermor, siden din mand døde. 
RUT.2.12	Må Herren, Israels Gud, under hvis vinger du har søgt ly, belønne dig for det.”
RUT.2.13	„Tak for Deres godhed, herre,” udbrød Ruth. „De har talt venligt til mig og opmuntret mig, selv om jeg ikke har krav på noget fra Deres side.”
RUT.2.14	Da frokostpausen kom, kaldte Boaz på Ruth: „Kom herhen og spis sammen med os. Du kan dyppe brødet i vinen, hvis du vil!” Så satte hun sig sammen med høstfolkene og spiste. Boaz rakte hende noget ristet korn, så hun fik alt det, hun kunne spise og havde mad til overs.
RUT.2.15	Da hun var gået tilbage til arbejdet, sagde Boaz til sine unge mænd: „I må ikke hindre hende i at samle aks mellem negene. 
RUT.2.16	Tværtimod, når I skærer en håndfuld korn af med seglen, skal I lade nogle af stråene falde til jorden, så hun kan samle aks fra dem. Og lad være at genere hende!” 
RUT.2.17	Så samlede Ruth aks resten af dagen. Da hun om aftenen slog kernerne fra aksene, var der en hel sæk
RUT.2.18	Hun bar kornet ind til byen og gav det til sin svigermor, som også fik det, hun havde levnet af sin frokost.
RUT.2.19	„Det var dog utroligt!” udbrød Noʼomi. „Hvor har du samlet alt det korn? Hvor har du været i dag? Må Herren velsigne den mand, som viste dig en sådan venlighed!” Derefter fortalte Ruth sin svigermor, hvordan det var gået. „Den mand, som ejer marken, hvor jeg samlede aks i dag, hedder Boaz,” sagde hun.
RUT.2.20	„Gud velsigne ham!” udbrød Noʼomi begejstret. „Herren har virkelig bevist sin trofasthed både imod os og din afdøde mand! Boaz er en af vores nærmeste slægtninge. Han vil helt sikkert hjælpe os.”
RUT.2.21	„Han opfordrede mig faktisk til at komme tilbage og holde mig til hans høstfolk, indtil hele marken er høstet!” tilføjede Ruth.
RUT.2.22	„Vidunderligt!” jublede Noʼomi. „Gør endelig, som han har sagt! Hold dig hele tiden til hans høstpiger! Man ved aldrig, hvad du kunne komme ud for, hvis du gik andre steder hen.”
RUT.2.23	Så holdt Ruth sig til Boazʼ høstfolk resten af byghøsten—og hele hvedehøsten med.
RUT.3.1	En dag sagde Noʼomi til Ruth: „Mit barn, det er vist på tide, at jeg hjælper dig med at få en mand og et hjem, hvor du kan have det godt. 
RUT.3.2	Hør her: Boaz er en af vores nærmeste slægtninge. Han har været så god imod os og ladet dig samle aks i overflod på hans mark. Jeg ved, at han renser byg ude på tærskepladsen i aften! 
RUT.3.3	Hør nu godt efter: Tag dig et bad, tag lidt parfume på og dit pæneste tøj og gå så ud til tærskepladsen. Sørg for, at han ikke ser dig. Lad ham spise og drikke i fred. 
RUT.3.4	Læg mærke til, hvor han lægger sig til at sove, og når han har lagt sig, går du hen og løfter kappen væk fra hans fødder, og så lægger du dig der. Derefter skal han nok sige dig, hvad du skal gøre.”
RUT.3.5	„Jeg vil gøre alt, hvad du siger,” svarede Ruth.
RUT.3.6	Samme aften gik hun ud mod tærskepladsen, hvor Boaz arbejdede. 
RUT.3.7	Da Boaz havde spist et godt måltid mad, lagde han sig veltilfreds ned ved siden af en dynge korn og faldt i søvn. Ruth listede sig forsigtigt hen til ham, løftede kappen væk fra hans fødder og lagde sig der. 
RUT.3.8	Midt om natten vågnede Boaz med et sæt og blev meget forbavset over, at der lå en kvinde ved hans fødder.
RUT.3.9	„Hvem er du?” udbrød han.
RUT.3.9	„Det er Ruth, Deres tjenerinde!” svarede hun. „Jeg søger ly under Deres vinger,
RUT.3.10	„Gud velsigne dig, min pige!” udbrød han. „Den godhed, du nu viser, er større end alt det andet, du har gjort. Du har ikke satset på nogen af de unge mænd, hverken fattig eller rig. 
RUT.3.11	Du kan være sikker på, at jeg vil gøre alt, hvad du beder mig om, min pige! Alle ved, hvor storsindet en kvinde du er. 
RUT.3.12	Det er rigtigt, at jeg er en nær slægtning og har ansvar for dig, men der er en, som er nærmere beslægtet, end jeg er, og står først i rækken. 
RUT.3.13	Bliv nu liggende til det bliver lyst, så vil jeg tale med ham i morgen. Hvis han ønsker at tage ansvaret for dig, så får han dig. Hvis 
RUT.3.14	Så blev hun liggende ved hans fødder til næste morgen, men allerede inden det var lyst nok til at nogen kunne genkende hende, stod hun op. Boaz havde nemlig sagt: „Ingen må vide, at der har været en kvinde på tærskepladsen i nat!”
RUT.3.15	Inden Ruth gik, sagde Boaz: „Kom med dit sjal og hold det frem!” Så øste han seks mål byg op i sjalet, bandt hjørnerne sammen og gav hende det på ryggen, hvorefter han selv gik ind til byen.
RUT.3.16	„Hvordan gik det så?” spurgte Noʼomi, da hun hørte Ruth komme ind ad døren. Så fortalte Ruth sin svigermor hele historien og gav hende kornet. 
RUT.3.17	„Boaz sagde, at jeg ikke skulle komme tilbage til dig med tomme hænder!” forklarede hun.
RUT.3.18	„Nu må vi bare tage den med ro og vente og se, hvad det her ender med,” sagde Noʼomi. „Men du kan være sikker på, at den mand ikke giver op, før sagen er afgjort, formentlig allerede i dag!”
RUT.4.1	Boaz var i mellemtiden gået hen til byporten og havde sat sig der. Da den slægtning, han havde omtalt, kom forbi, kaldte han på ham: „Kom og sæt dig her! Der er noget, jeg vil snakke med dig om!” Det gjorde han så. 
RUT.4.2	Boaz tilkaldte derefter ti af byens ledere og bad dem om at være vidner. „Sæt jer her!” sagde han, og de satte sig ned. 
RUT.4.3	Så sagde Boaz til sin slægtning: „Du kender Noʼomi, som vendte tilbage fra Moabs land. Hun tænker på at sælge det jordstykke, som tilhørte vores slægtning Elimelek. 
RUT.4.4	Jeg syntes lige, jeg ville nævne det for dig, så du kan købe jordstykket, hvis du er interesseret; og disse ansete mænd kan være vidner. Lad mig vide med det samme, om du ønsker at købe jorden, for hvis du ikke er interesseret, så vil jeg købe den. Jeg er jo den næste i rækken efter dig.”
RUT.4.4	Manden svarede: „Godt, jeg køber jorden!”
RUT.4.5	Så sagde Boaz: „Hvis du køber jorden fra Noʼomi, må du naturligvis også gifte dig med enken Ruth fra Moab, så hun kan give sin afdøde mand en arving, og så hans jord senere går i arv til hendes børn.”
RUT.4.6	„Det kan jeg ikke gøre!” svarede manden. „Så ville det jo ikke blive min slægts jord. Køb du hellere både jorden og kvinden!”
RUT.4.7	På den tid var det skik, at en person trak sin sandal af og gav den til den anden part som en bekræftelse på, at handelen var afgjort. 
RUT.4.8	Da manden sagde: „Køb du hellere det hele!” trak han derfor sin sandal af og gav den til Boaz.
RUT.4.9	Derefter sagde Boaz til vidnerne og de omkringstående: „I er i dag vidner på, at jeg køber den jord, som tilhørte Elimelek og hans sønner. 
RUT.4.10	Samtidig gifter jeg mig med moabitten Ruth, Malons enke. På den måde kan hun få en søn, der kan videreføre den afdødes slægt, sådan at hans navn vil blive husket både i slægten og i byen her.”
RUT.4.11	De ti ledere, der sad i byporten, svarede: „Ja, det er vi vidner på! Må Herren gøre denne kvinde, som du nu har taget til dig, lige så frugtbar som vores stamfar Jakobs koner, Rakel og Lea. Må du få lykke og fremgang her i Betlehem, 
RUT.4.12	og må de efterkommere, som Herren giver dig sammen med denne kvinde, blive lige så talrige som efterkommerne fra din forfar Peretz, som Tamar fødte Juda.”
RUT.4.13	Så giftede Boaz sig med Ruth, og hun flyttede hjem til ham. Herren lod hende blive gravid, og hun fødte en søn.
RUT.4.14	Da sagde byens kvinder til Noʼomi: „Lovet være Herren, som har givet dig et barnebarn! Må han vinde ære i Israel. 
RUT.4.15	Må han bringe din sjæl trøst og forsørge dig i din alderdom, for han er din svigerdatters søn, hende, der elsker dig så højt og har været mere trofast imod dig end syv sønner!”
RUT.4.16	Så tog Noʼomi drengen i sine arme, og hun passede ham, som var han hendes eget barn. 
RUT.4.17	Nabokonerne sagde: „Nu har Noʼomi fået en søn!” Og de kaldte ham Obed. Han blev senere far til Isaj, som blev far til kong David.
RUT.4.18+RUT.4.19+RUT.4.20+RUT.4.21+RUT.4.22	Dette er Peretzʼ stamtavle: Peretz blev far til Hetzron, som blev far til Ram. Ram blev far til Amminadab, som blev far til Nahshon, som igen blev far til Salma. Salma blev far til Boaz, som blev far til Obed, som igen blev far til Isaj—og Isaj blev far til kong David.
1SA.1.1	I byen Rama
1SA.1.2	Elkana havde to koner, Hanna og Peninna. Peninna havde børn, men Hanna havde ingen. 
1SA.1.3	Hvert år rejste Elkana sammen med sin familie til helligdommen i Shilo for at tilbede Herren, den Almægtige, og ofre til ham. Det var på den tid, da Elis to sønner Hofni og Pinehas gjorde tjeneste som præster. 
1SA.1.4	Når kødet fra offerdyret skulle fordeles, gav Elkana Peninna og hvert af hendes børn et stykke hver, 
1SA.1.5	men Hanna gav han to stykker,
1SA.1.6	Peninna plejede at håne Hanna og komme med spydige bemærkninger, fordi hun ikke kunne få børn. 
1SA.1.7	Hvert år gik det på samme måde. Når de rejste op til Herrens hus i Shilo, gjorde Peninna så meget nar af Hanna, at hun græd og ikke ville spise.
1SA.1.8	„Hvad er der i vejen, Hanna?” plejede Elkana at spørge. „Hvorfor spiser du ikke? Hvorfor er du så ked af det? Betyder jeg ikke mere for dig end ti sønner?”
1SA.1.9	Engang, under offermåltidet i Shilo, rejste Hanna sig og gik over til Herrens Hus for at bede. Præsten Eli sad som sædvanlig på sin stol ved indgangen. 
1SA.1.10	I sin dybe smerte og under heftig gråd bad Hanna til Herren 
1SA.1.11	og aflagde et løfte. „Åh, almægtige Gud, om du dog ville forbarme dig og se min elendighed,” bad hun. „Hvis du vil høre min bøn og give mig en søn, så vil jeg give ham tilbage til dig. Han skal tilhøre dig hele sit liv, og som tegn på det vil jeg lade være med at klippe hans hår.”
1SA.1.12	Sådan bad hun i lang tid. Fra sin plads iagttog Eli hende og så, at hun bevægede læberne, men han kunne ikke høre hendes bøn, 
1SA.1.13	for hun bad i stilhed. Eli troede derfor, at hun var beruset. 
1SA.1.14	„Hvorfor kommer du her, når du er beruset?” sagde han: „Se dog at blive ædru!” 
1SA.1.15	Men Hanna svarede: „Nej, nej, herre, jeg er ikke beruset. Jeg er i stor nød, og jeg udøste mit hjerte for Herren. 
1SA.1.16	Du må ikke tro, at jeg er en dårlig kvinde. Jeg har hverken drukket vin eller øl. Jeg bad, fordi jeg er ulykkelig.” 
1SA.1.17	„Hvis det er sådan, det forholder sig, så gå du blot herfra med fred,” svarede Eli. „Må Israels Gud bønhøre dig, hvad du end har bedt ham om.” 
1SA.1.18	„Tak for din venlighed,” udbrød Hanna. Så gik hun derfra og deltog i offermåltidet og var ikke længere bedrøvet.
1SA.1.19	Tidligt næste morgen stod Elkana og hans familie op for endnu en gang at tilbede Herren, inden de vendte tilbage til Rama. Da de var hjemme igen, lå Elkana med sin kone Hanna, og Herren besvarede hendes bøn. 
1SA.1.20	Hun blev gravid, og inden året var omme, fødte hun en søn, som hun kaldte Samuel,
1SA.1.21	Næste år, da Elkana og hans familie skulle til Shilo for at bringe det årlige brændoffer og et løfteoffer til Herren, 
1SA.1.22	tog Hanna ikke med. „Jeg venter, til drengen er vænnet fra,” sagde hun til sin mand. „Så vil jeg bringe ham til Herrens hus og lade ham blive der, så længe han lever.” 
1SA.1.23	„Gør, som du synes bedst,” svarede Elkana. „Bliv du her og pas drengen. Og må Herren hjælpe dig til at holde dit løfte.” Så blev Hanna hjemme og passede barnet.
1SA.1.24	Da drengen var vænnet fra, bragte Hanna ham til Herrens hus i Shilo. Hun medbragte en treårs tyr som offergave, en sæk med ca. 13 kg mel og en lædersæk med vin. 
1SA.1.25	Efter offerceremonien bragte Hanna sit barn til Eli. 
1SA.1.26	„Husker du mig?” spurgte hun Eli. „Jeg er den kvinde, som stod her og udøste mit hjerte for Herren. 
1SA.1.27	Jeg bad om, at Herren ville give mig en søn, og her er han. Herren hørte min bøn. 
1SA.1.28	Nu vil jeg give ham tilbage til Herren, så han kan tjene Herren hele sit liv.” Så tilbad de
1SA.2.1	Da lovpriste Hanna Herren med denne sang:
1SA.2.1	Jeg fryder mig over dig, Herre.
1SA.2.1	Du har gjort mig glad.
1SA.2.1	Nu kan jeg le ad mine fjender
1SA.2.1	og glæde mig over, at du har reddet mig.
1SA.2.2	Ingen er hellig, som du er.
1SA.2.2	Du hjælper og beskytter os.
1SA.2.2	Din lige findes ikke.
1SA.2.3	Intet menneske må være hovmodigt
1SA.2.3	eller bruge pralende ord,
1SA.2.3	for Herren er den alvidende Gud,
1SA.2.3	han dømmer vores handlinger.
1SA.2.4	Den overlegne lider nederlag,
1SA.2.4	men den segnefærdige finder styrke.
1SA.2.5	Den rige må arbejde for føden,
1SA.2.5	mens den sultende spiser sig mæt.
1SA.2.5	Den barnløse kvinde føder syv børn,
1SA.2.5	mens den børnerige sidder og sygner hen.
1SA.2.6	Herren bringer død, og Herren giver liv.
1SA.2.6	Nogle lægges i graven, andre oprejses fra den.
1SA.2.7	Herren gør nogle fattige og andre rige,
1SA.2.7	han ydmyger nogle og ophøjer andre.
1SA.2.8	Han løfter de hjælpeløse op fra støvet,
1SA.2.8	han giver de fortvivlede nyt mod.
1SA.2.8	Han ærer dem som kongebørn,
1SA.2.8	bænker dem på hæderspladsen.
1SA.2.8	Jordens grundvold har Herren skabt,
1SA.2.8	på den byggede han hele verden.
1SA.2.9	Herren beskytter sine trofaste tjenere,
1SA.2.9	men de onde omkommer i mørket.
1SA.2.9	Ingen kan klare sig i egen kraft.
1SA.2.10	De, som kæmper mod Herren, kvæstes.
1SA.2.10	Han tordner imod dem fra Himlen.
1SA.2.10	Herren dømmer alle på jorden.
1SA.2.10	Han giver sin konge styrke
1SA.2.10	og stor magt til sin salvede.
1SA.2.11	Derefter rejste Elkana og Hanna hjem til Rama. Men drengen blev i Shilo, hvor han tjente Herren under Elis opsyn.
1SA.2.12	Selv om Elis sønner var præster, var de ugudelige og uden ærefrygt for Herren. 
1SA.2.13	Nu var det sådan, at præsterne havde ret til at få en vis del af, hvad der blev ofret. Så hver gang nogen bragte et slagtoffer, kom præsternes tjener, mens den del af offerkødet, som skulle spises, stod og kogte, og stak en tregrenet gaffel 
1SA.2.14	ned i gryden. Det kød, som sad på gaflen, når den blev trukket op, var præsternes del. Den fremgangsmåde brugte de over for alle, der kom til Shilo for at ofre. 
1SA.2.15	Men nu var det blevet sådan, at inden fedtet var brændt af den del af offerkødet, som tilhørte Herren, kom tjeneren og sagde til den, som ofrede: „Giv præsterne noget kød, de kan stege. De vil ikke have kogt kød, kun råt.” 
1SA.2.16	Hvis manden svarede: „Tag så meget, du vil, men lad mig først brænde fedtet af,” sagde tjeneren: „Nej, giv mig kødet nu, ellers tager jeg det med magt.” 
1SA.2.17	Elis sønners synd var stor i Herrens øjne, for de viste ringeagt for Herrens offergaver.
1SA.2.18	Samuel derimod tjente Herren, selvom han endnu kun var et barn. Han havde en efod af linned på magen til præsternes. 
1SA.2.19	Hvert år lavede hans mor en kappe til ham. Den havde hun så med, når hun kom til Shilo for at ofre sammen med sin mand.
1SA.2.20	Før Elkana og Hanna rejste hjem fra Shilo, velsignede Eli dem med ordene: „Må Gud give jer andre børn i stedet for Samuel, som er givet til Herren.” 
1SA.2.21	Og Gud velsignede Hanna, så hun blev gravid igen. Hun fødte i alt tre sønner og to døtre foruden Samuel, som voksede op hos Herren.
1SA.2.22	Eli var efterhånden en gammel mand, men han vidste godt, hvad hans sønner foretog sig. Han hørte om, hvordan de behandlede folk, og at de gik i seng med de kvinder, som hjalp til ved indgangen til helligdommen. 
1SA.2.23	Derfor sagde han til dem: „Jeg har hørt om de skammelige ting, I gør. 
1SA.2.24	I bliver nødt til at holde op med det. I har fået et dårligt ry blandt Herrens folk. 
1SA.2.25	Når en mand gør noget forkert over for en anden person, kan Gud forsvare den ene eller den anden. Men når nogen gør oprør imod Gud selv, hvem kan så forsvare ham?” Men Elis sønner lyttede ikke til deres fars advarsel, for Herren havde allerede besluttet, at de skulle dø.
1SA.2.26	I mellemtiden voksede Samuel op og var afholdt både af mennesker og Gud.
1SA.2.27	En dag kom en af Guds profeter til Eli og gav ham følgende budskab fra Herren: „Åbenbarede jeg mig ikke tydeligt, allerede dengang dine forfædre var Faraos slaver i Egypten? 
1SA.2.28	Af alle Israels stammer udvalgte jeg din slægt til at være mine præster, til at bringe ofre på mit alter, til at brænde røgelse og til at bære præstedragt og tjene mig. Og jeg gav jer ret til en vis del af offerkødet. 
1SA.2.29	Hvorfor er I da så grådige, at I forgriber jer på de øvrige ofre, som jeg har forordnet for min helligdom? Hvorfor tager du mere hensyn til dine sønner end til mig? I er jo blevet fede ved at tage den bedste del af mit folks offergaver til jer selv. 
1SA.2.30	Derfor siger Herren, Israels Gud: Jeg lovede engang, at dine efterkommere skulle være præster for mig altid, men sådan bliver det ikke nu. For jeg ærer den, som ærer mig; og jeg foragter den, som foragter mig. 
1SA.2.31	Derfor vil jeg straffe din familie og slægt, så at ingen mand i din familie bliver gammel. 
1SA.2.32	Med misundelse vil du se på, hvordan mit folk får fremgang, mens din egen slægt skrumper ind. Ingen fra din slægt bliver gamle. 
1SA.2.33	De, som ikke bliver dræbt, vil leve i sorg og skændsel, og deres børn vil blive dræbt i krig. 
1SA.2.34	Som et tegn på, at det vil ske, som jeg har sagt, skal dine to sønner Hofni og Pinehas dø på samme dag. 
1SA.2.35	I stedet vil jeg lade en trofast præst fremstå, en, som vil tjene mig og gøre, som jeg siger. Jeg vil velsigne hans slægt, og de skal altid tjene som præster for min udvalgte konge. 
1SA.2.36	Dine efterkommere skal bøje sig for ham og tigge ham om penge og mad. ‚Vær barmhjertig,’ vil de sige, ‚og giv os arbejde som præster, så vi kan få noget at spise.’ ”
1SA.3.1+1SA.3.2	På den tid var et budskab fra Herren en sjældenhed, og et syn var noget ganske usædvanligt. Samuel var endnu ganske ung og gjorde tjeneste i helligdommen under opsyn af Eli, som nu var næsten helt blind. En aften skete der noget. Eli havde lagt sig til at sove på sin sædvanlige plads. 
1SA.3.3	Lamperne brændte for Guds ansigt inde i helligdommen, hvor Samuel havde lagt sig til hvile, og hvor pagtens ark også stod. 
1SA.3.4	Pludselig kaldte Herren: „Samuel! Samuel!” „Ja,” svarede Samuel 
1SA.3.5	og løb ind til Eli: „Du kaldte? Her er jeg!” Men Eli svarede: „Nej, jeg kaldte ikke på dig. Gå du bare ind og læg dig igen.” Det gjorde Samuel så. 
1SA.3.6	Men Herren kaldte igen: „Samuel! Samuel!” Atter sprang Samuel op og løb ind til Eli: „Du kaldte! Hvad er der?” „Nej,” svarede Eli, „jeg kaldte ikke. Gå nu ind og læg dig.” 
1SA.3.7	Samuel vidste ikke, at det var Herren, som kaldte, for han havde aldrig før oplevet, at Herren talte til ham. 
1SA.3.8	Så da Herren kaldte for tredje gang, sprang Samuel igen op, løb ind til Eli og sagde: „Du kaldte! Hvad kan jeg hjælpe dig med?” Da gik det op for Eli, at det var Herren, som havde kaldt på drengen; 
1SA.3.9	og han sagde til Samuel: „Gå ind og læg dig. Hvis nogen kalder på dig igen, skal du svare: ‚Ja, Herre, din tjener lytter.’ ” Så gik Samuel tilbage og lagde sig igen.
1SA.3.10	Da kom Herren og kaldte på ham som før: „Samuel! Samuel!” Denne gang svarede Samuel: „Ja, Herre, din tjener lytter.”
1SA.3.11	„Jeg vil lade noget ske i Israel, som vil chokere enhver, der hører om det,” sagde Herren. 
1SA.3.12	„Da vil alt det, jeg har forudsagt om Elis slægt, gå i opfyldelse. 
1SA.3.13	Sig til ham, at hans slægt er dømt for evigt, for selv om han vidste, at hans sønner ringeagtede mig, så gjorde han intet for at standse dem. 
1SA.3.14	Derfor har jeg svoret, at Elis og hans sønners synd aldrig vil blive tilgivet ved nogen form for offer.”
1SA.3.15	Samuel blev liggende til det blev morgen. Så åbnede han døren til helligdommen og gik udenfor; for han var bange for at fortælle Eli, hvad Herren havde sagt. 
1SA.3.16	Imidlertid kaldte Eli på ham: „Samuel, min dreng!” „Ja,” svarede Samuel. 
1SA.3.17	„Hvad sagde Herren?” spurgte Eli. „Fortæl mig det hele. Må Gud straffe dig, hvis du skjuler noget for mig!” 
1SA.3.18	Så fortalte Samuel ham alt, hvad Herren havde sagt. „Hvem kan sætte sig op mod Herren?” sukkede Eli. „Han må gøre, hvad han finder bedst.”
1SA.3.19	Herren velsignede Samuel allerede under hans opvækst og opfyldte alle de profetiske ord, han gav ham, 
1SA.3.20	så hele Israel fra Dan i nord til Beʼersheba i syd var klar over, at Samuel var en sand profet. 
1SA.3.21	Herren fortsatte med at åbenbare sig i Shilo, og Samuel gav Guds åbenbaring videre.
1SA.4.1	På den måde nåede Herrens ord ud til hele Israels folk.
1SA.4.1	Kort efter, at Herren havde åbenbaret sig for Samuel, blev der krig mellem israelitterne og filistrene. Den israelitiske hær slog lejr ved Eben-Ezer, filistrene ved Afek. 
1SA.4.2	Filistrene gik til angreb, besejrede Israels hær og dræbte 4000 mand. 
1SA.4.3	Efter slaget vendte israelitterne tilbage til lejren, og folkets ledere holdt møde om krisen: „Hvorfor lod Herren os tabe til filistrene?” „Lad os hente pagtens ark i Shilo,” var der nogen, der foreslog. „Hvis vi tager arken med os i kampen, vil Herren være med os og redde os fra vores fjender.”
1SA.4.4	Så sendte de nogle mænd til Shilo for at hente Herren den almægtige Guds Ark, han, som troner mellem keruberne på arkens låg. Elis to sønner, Hofni og Pinehas, var med til at bære arken til lejren. 
1SA.4.5	I det øjeblik israelitterne så Herrens Pagts Ark komme ind i lejren, jublede de så højt, at jorden rystede. 
1SA.4.6	„Hvad sker der?” spurgte filistrene hinanden. „Hvorfor jubler de mon ovre i hebræernes lejr?” Da de fik at vide, at Herrens Ark var ankommet, 
1SA.4.7+1SA.4.8	gik der panik i dem. „Deres guder må være i lejren,” udbrød de. „Hvad skal vi nu gøre? Det er ude med os. Hvem kan hjælpe os i kampen mod deres mægtige guder? De var jo dem, der ramte egypterne med alle slags katastrofer og tilintetgjorde deres hær i ørkenen. 
1SA.4.9	Vi må tage os sammen, filistre, og kæmpe som aldrig før. Vi skulle nødigt ende som slaver for israelitterne, sådan som de har været slaver for os.” 
1SA.4.10	Så gik filistrene til angreb, og Israel blev slået igen. Den dag faldt der 30.000 israelitter. De overlevende flygtede hver til sit. 
1SA.4.11	Herrens Ark blev taget som bytte, og Hofni og Pinehas blev begge dræbt.
1SA.4.12	En mand fra Benjamins stamme løb hele vejen fra slagmarken og ankom samme dag til Shilo. I fortvivlelse havde han flænget sit tøj og kommet jord på sit hoved. 
1SA.4.13	Eli sad på sin stol uden for byporten og stirrede ud på vejen. Han ventede på nyt, for han var bekymret for Herrens Ark. Da budbringeren ankom til byen og fortalte de første, han mødte, hvad der var sket, gav alle i byen sig til at råbe og skrige. 
1SA.4.14+1SA.4.15	„Hvad er det for en larm?” spurgte Eli, der nu var 98 år og næsten helt blind. Budbringeren skyndte sig hen til ham. 
1SA.4.16	„Jeg kommer lige fra slagmarken,” forklarede han. „Det lykkedes mig at flygte med livet i behold.” „Ja, men hvad skete der?” spurgte Eli utålmodigt. „Fortæl! Fortæl!” 
1SA.4.17	„Israel måtte flygte for filistrene! Vi led store tab! Dine to sønner, Hofni og Pinehas, blev også dræbt, og Herrens Ark blev taget!” 
1SA.4.18	Da han nævnte Herrens Ark, faldt Eli bagover på sin stol ved byporten og brækkede halsen. Han døde på stedet, for han var en gammel mand og meget overvægtig. Han havde været leder i Israel i 40 år.
1SA.4.19	Elis svigerdatter—Pinehasʼ kone—var højgravid på det tidspunkt. Da hun hørte, at arken var blevet taget af filistrene, og at hendes mand og hendes svigerfar begge var døde, fik hun voldsomme veer. 
1SA.4.20	De kvinder, som hjalp hende under fødslen, prøvede at opmuntre hende. „Du har født en dejlig dreng,” sagde de. Det reagerede hun overhovedet ikke på. 
1SA.4.21	Hun døde under fødslen, men nåede dog at sige: „Kald drengen Ikabod.”
1SA.4.22	„Guds herlighed har forladt Israel,” sukkede hun, „for Herrens Ark er blevet taget.”
1SA.5.1	Imidlertid bragte filistrene Guds Ark fra slagmarken ved Eben-Ezer til byen Ashdod 
1SA.5.2	og ind i deres afgudstempel, hvor den blev stillet ved siden af statuen af deres afgud, som hed Dagon. 
1SA.5.3	Næste morgen kom byens indbyggere til templet for at se arken. Men dér lå Dagon næsegrus på jorden foran Guds Ark. De skyndte sig at stille ham på plads igen, 
1SA.5.4	men næste morgen lå Dagon igen næsegrus på jorden foran Guds Ark. Hovedet og hænderne var tilmed brækket af og lå på dørtærskelen, kun kroppen var tilbage. 
1SA.5.5	(Det er grunden til, at Dagons præster og de, som dyrker ham, den dag i dag undgår at træde på dørtærsklen til Dagons tempel i Ashdod.)
1SA.5.6	Herrens straf kom over indbyggerne i Ashdod. Han sendte en frygtelig plage over dem, så der udbrød en epidemi af bylder både i Ashdod og i de omliggende landsbyer. 
1SA.5.7	Da folk blev klar over sammenhængen, udbrød de: „Vi vil ikke have Israels Guds Ark her i byen længere. Han er imod os og vil gøre det af med både os og vores gud, Dagon.” 
1SA.5.8	Så sammenkaldte de filisterbyernes fem konger til rådslagning. „Hvad skal vi gøre ved Israels Guds Ark?” spurgte de. „Lad os flytte den til Gat,” var der nogen der foreslog.
1SA.5.9	Men da arken ankom til Gat, sendte Herren den samme plage over indbyggerne der. Både unge og gamle fik bylder, og de blev grebet af rædsel. 
1SA.5.10	Derfor sendte de arken videre til Ekron.
1SA.5.10	Da indbyggerne i Ekron så arken komme, protesterede de: „Nu bringer de Israels Guds Ark til os for at slå os ihjel!” 
1SA.5.11	Byens ledere sendte straks bud til filisterkongerne og bad dem om at sørge for at få arken sendt tilbage til israelitterne, for ellers ville de alle blive udryddet. Byldeplagen var allerede begyndt i Ekron, og indbyggerne var rædselsslagne. 
1SA.5.12	Nogle døde, mens resten blev dækket af bylder, og deres klageråb lød overalt.
1SA.6.1	Arken havde nu været i filistrenes land i syv måneder. 
1SA.6.2	Da fik filisterkongerne fat på nogle præster og spåmænd og spurgte dem: „Hvordan skal vi bære os ad med at sende arken tilbage?”
1SA.6.3	„Når I sender den tilbage, skal I sende en gave med som forsoningsoffer til Israels Gud,” svarede de. „Så vil byldeplagen standse, og I vil forstå, hvorfor hans hånd har hvilet så tungt på jer.”
1SA.6.4+1SA.6.5	„Hvad skal vi sende med som forsoningsoffer?” spurgte de.
1SA.6.4+1SA.6.5	„Siden det er den samme plage, der har ramt jer i alle fem byer, skal I lave fem efterligninger i guld af de bylder, som plagen har forårsaget,” lød svaret. „Send også fem efterligninger i guld af de mus, som har hærget landet. Send disse gaver til ære for Israels Gud, så vil han måske løfte sin hånd fra jer og jeres gud og jeres land. 
1SA.6.6	Vær ikke stædige og oprørske, som Farao og egypterne var. De ville jo ikke give slip på Israels folk, før Herren ramte dem med sine frygtelige plager. 
1SA.6.7	Byg en ny vogn og tag to køer, der lige har fået kalve, og som aldrig har været spændt i åg. Dem skal I spænde for vognen, og deres kalve skal I tage fra dem og lukke inde i stalden. 
1SA.6.8	Sæt så Herrens Ark op på vognen, og sæt et skrin med guldmusene og guldbylderne ved siden af den. Send så køerne af sted med arken. 
1SA.6.9	Hvis de går over grænsen og ind til Bet-Shemesh, kan vi være sikre på, at det er Israels Gud, som har sendt denne ulykke over os. Gør de ikke det, så ved vi, at det ikke er ham, der har sendt plagen, men at det bare er et sammentræf af uheldige omstændigheder.”
1SA.6.10	Dette råd fulgte de. To køer, som for nylig havde kælvet, blev spændt for vognen, og kalvene blev lukket inde i stalden. 
1SA.6.11	Så blev Herrens Ark og skrinet med guldmusene og guldbylderne sat op på vognen. 
1SA.6.12	Køerne satte straks kursen direkte mod Bet-Shemesh, og de brølede hele vejen. Filisterkongerne fulgte efter dem til Bet-Shemeshʼ grænse.
1SA.6.13	Bet-Shemeshʼ indbyggere var i færd med at høste hvede i dalen, da arken ankom. Da de fik øje på den, blev de ude af sig selv af begejstring. 
1SA.6.14+1SA.6.15	Vognen standsede ved siden af en stor sten ved kanten af en mark, der tilhørte en mand ved navn Jehoshua. En gruppe mænd af Levis stamme løftede arken og skrinet med guldmusene og guldbylderne ned fra vognen og satte dem på stenen. Høstfolkene slog straks vognen i stykker og brugte træet fra den til et offerbål. Så slagtede de køerne og ofrede dem som et brændoffer til Herren. Den dag ofrede Bet-Shemeshʼ indbyggere adskillige brændofre og slagtofre til Herren. 
1SA.6.16	Imens stod de fem filisterkonger på afstand og iagttog, hvad der foregik. Derefter vendte de samme dag tilbage til Ekron. 
1SA.6.17	De fem guldbylder, som filistrene havde sendt med som forsoningsoffer, var en gave fra kongerne i byerne Ashdod, Gaza, Ashkalon, Gat og Ekron. 
1SA.6.18	De fem guldmus var en gave fra de befæstede byer og mindre landsbyer, der hørte ind under de fem hovedbyer. Den sten, vognen standsede ved, ligger den dag i dag på marken uden for Bet-Shemesh som et vidnesbyrd om denne begivenhed. 
1SA.6.19	Men fordi 70 af Bet-Shemeshʼ indbyggere kiggede ned i arken, slog Herren dem ihjel. Og indbyggerne sørgede over den tragedie, der havde ramt dem.
1SA.6.20	„Hvem kan leve i denne hellige Guds nærhed?” klagede de. „Hvor skal vi nu sende arken hen?”
1SA.6.21	Så sendte de bud til indbyggerne i Kirjat-Jearim. „Filistrene har sendt Herrens Ark tilbage til os,” sagde de. „Kom og hent den op til jer.”
1SA.7.1	Så kom der nogle folk fra Kirjat-Jearim og førte arken til Abinadabs hus, der lå på en bakke, og de satte hans søn Eleazar til at passe på den. 
1SA.7.2	Arken stod opbevaret dér i 20 år, og i al den tid sørgede hele Israels folk, for det så ud, som om Herren havde forladt dem.
1SA.7.3	Da sagde Samuel til Israels folk: „Hvis I virkelig alvorligt ønsker at komme tilbage til Herren, så hold op med at dyrke fremmede guder. Ødelæg alt, hvad der repræsenterer gudinden Astarte og beslut jer for at adlyde Herren alene, så vil han frelse jer fra filistrene.”
1SA.7.4	Så ødelagde israelitterne deres afgudsbilleder af Baʼal og Astarte og tilbad Herren alene. 
1SA.7.5	Derefter sagde Samuel: „Kom til Mitzpa, så vil jeg gå i forbøn for jer hos Herren.”
1SA.7.6	Folket samledes så i Mitzpa. Den dag fastede de som udtryk for, at de angrede deres synder; og som en symbolsk offerhandling øste de vand fra brønden og hældte det ud på jorden for Herren. Det var dér ved Mitzpa, at Samuel først blev anerkendt som leder i Israel.
1SA.7.7	Filisterkongerne fik imidlertid nys om, at alle israelitterne havde samlet sig i Mitzpa. Derfor mobiliserede de deres hære og rykkede ud imod Israel. Da israelitterne hørte det, blev de skrækslagne.
1SA.7.8	„Bed Gud Herren om at frelse os!” råbte de til Samuel. 
1SA.7.9	Samuel tog da et lam og ofrede hele dyret som et brændoffer til Herren, alt imens han gik i forbøn for Israel. Og Herren greb ind. 
1SA.7.10	Mens Samuel var i færd med at ofre lammet, stormede filistrene dem, men Herren sendte et voldsomt tordenvejr imod dem, og filistrene blev så bange og forvirrede, at israelitterne nemt kunne slå dem. 
1SA.7.11	Israelitternes hær forfulgte dem fra Mitzpa helt til Bet-Kar og huggede mange af dem ned undervejs. 
1SA.7.12	Da tog Samuel en stor sten og anbragte den mellem Mitzpa og Jeshana, og han kaldte stenen Eben-Ezer,
1SA.7.13	Filistrenes nederlag holdt dem i lang tid fra at angribe israelitterne, og Herren var med Israel, så længe Samuel levede. 
1SA.7.14	De israelitiske byer mellem Ekron og Gat samt de øvrige områder, som filistrene havde erobret, fik Israel nu tilbage. I den periode var der også fred mellem israelitterne og amoritterne.
1SA.7.15	Samuel var Israels leder så længe han levede. 
1SA.7.16	En gang om året foretog han en rundrejse mellem Betel, Gilgal og Mitzpa for at tage sig af folkets retssager. 
1SA.7.17	Men han vendte altid tilbage til sit hjem i Rama, hvor han også afgjorde retssager. Og i Rama byggede han et alter for Herren.
1SA.8.1	Da Samuel blev gammel, satte han sine to sønner til at være dommere i Israel. 
1SA.8.2	Den ældste hed Joel, og den anden hed Abija. De havde deres dommersæde i Beʼersheba, 
1SA.8.3	men de var pengegriske og slet ikke som deres far. De tog imod bestikkelse og dømte uretfærdigt. 
1SA.8.4	Til sidst mødtes Israels ledere i Rama for at diskutere sagen med Samuel. 
1SA.8.5	„Hør her,” sagde de. „Du er blevet gammel, og dine sønner er ikke som dig. Giv os en konge, sådan som de andre folk har.” 
1SA.8.6	Samuel var oprørt over forslaget, og han gik til Herren for at spørge om råd. 
1SA.8.7	„Gør, som de siger,” svarede Herren. „Det er ikke dig, de forkaster, men mig, for de ønsker ikke længere mig som konge. 
1SA.8.8	Lige siden jeg førte dem ud af Egypten, har de forkastet mig og vendt sig til andre guder for at få hjælp, og nu behandler de dig på samme måde. 
1SA.8.9	Giv dem, hvad de beder om, men advar dem om, hvordan en konge vil behandle dem.”
1SA.8.10	Da fortalte Samuel, hvad Herren havde sagt: 
1SA.8.11	„Siden I vil have en konge, skal I vide, hvordan konger behandler deres undersåtter. Kongen vil indkalde jeres sønner til sin hær. Nogle skal bemande hans stridsvogne, andre bliver ryttersoldater, og nogle må løbe foran hans kongelige vogne. 
1SA.8.12	Nogle af dem bliver anførere i hæren, mens andre bliver udskrevet til tvangsarbejde. Nogle bliver tvunget til at pløje og høste hans marker, andre til at lave våben og udstyr til de kongelige vogne. 
1SA.8.13	Kongen vil også tage jeres døtre og tvinge dem til at lave mad, bage brød og tilberede de salver, han smører sig ind i. 
1SA.8.14	Han vil tage jeres bedste marker og vingårde og olivenplantager og give dem til sine venner. 
1SA.8.15	Han vil tage en tiendedel af jeres høst og fordele den mellem folkene i sin inderkreds. 
1SA.8.16	Han vil gøre krav på jeres slaver og på jeres bedste okser og æsler til eget brug. 
1SA.8.17	Han vil forlange at få udleveret en tiendedel af jeres fåreflokke, og I kan ikke sætte jer op imod ham. 
1SA.8.18	Når I så engang beder om at bliver fri for den konge, I selv har forlangt at få, da er det for sent. Herren vil ikke høre jeres bøn.”
1SA.8.19	Men folket nægtede at høre på Samuels advarsel. „Det er lige meget,” svarede de. „Vi vil have en konge. 
1SA.8.20	Vi vil ikke stå tilbage for vores nabolande. Vores konge skal regere landet og være vores anfører i krig.”
1SA.8.21	Så fortalte Samuel Herren, hvad folket havde sagt, 
1SA.8.22	og Herren svarede: „Så gør, som de siger, og giv dem en konge.” Da gik Samuel med til ledernes forslag og sendte dem hjem.
1SA.9.1	Der var en rig og anset mand af Benjamins stamme, som hed Kish. Kish var søn af Abiel, som var søn af Zeror, som var søn af Bekorat, som var søn af Afia. 
1SA.9.2	Kish havde en søn, der hed Saul. Han var den flotteste fyr i hele Israel, og han var et hoved højere end nogen anden i landet.
1SA.9.3	En dag var nogle af Kishʼ æsler løbet væk. Derfor sagde han til Saul: „Tag en tjener med dig og gå ud og led efter dem.” 
1SA.9.4	Saul og hans tjener gennemsøgte Efraims højland, Shalisha-egnen, Shalim-egnen og hele Benjamins land uden at finde æslerne. 
1SA.9.5	Da de til sidst nåede Zuf-området, sagde Saul til tjeneren: „Lad os gå hjem. Nu er min far sikkert mere bekymret for os end for æslerne.”
1SA.9.6	Men tjeneren svarede: „Ved du hvad? I den by dér bor der en Guds profet, som folk har stor respekt for, fordi alt, hvad han siger, sker. Lad os opsøge ham. Måske han kan fortælle os, hvor vi kan finde æslerne.”
1SA.9.7	„Men vi har ingen penge med, så vi kan betale ham,” indvendte Saul. „Vi har ingen verdens ting, ikke engang et stykke brød.”
1SA.9.8	„Jo,” svarede tjeneren. „Jeg har et lille stykke sølv, en kvart shekel. Den vil jeg give ham, så han kan sige os, hvad vi skal gøre.” 
1SA.9.9+1SA.9.10+1SA.9.11	„Godt,” sagde Saul. „Lad os så bare prøve.”
1SA.9.9+1SA.9.10+1SA.9.11	Så begav de sig op ad bakken mod byen, hvor profeten holdt til. Undervejs mødte de nogle unge piger, som var på vej ned for at hente vand, og de spurgte dem: „Er seeren hjemme?” (På den tid kaldte man endnu profeter for „seere”. „Lad os gå hen og spørge seeren,” sagde man, når man ville spørge Gud til råds).
1SA.9.12+1SA.9.13	Pigerne svarede: „Jo, han er kommet til byen i dag, for der skal ofres et dyr på offerhøjen. Hvis I følger vejen lige frem og går ind i byen, vil I træffe ham der. Han går snart op til offerhøjen, for det er ham, der skal velsigne slagtofferet, og folk har ikke lov at spise af slagtofferet, før han kommer.”
1SA.9.14	Så skyndte de sig op til byen, og netop som de kom til byporten, kom Samuel gående hen imod dem på vej til offerhøjen.
1SA.9.15	Dagen før havde Herren sagt til Samuel: 
1SA.9.16	„I morgen ved denne tid sender jeg en mand fra Benjamins land til dig. Ham skal du salve til konge over mit folk. Han skal frelse folket fra filistrenes herredømme, for jeg har hørt folkets klageråb og har besluttet at hjælpe dem.”
1SA.9.17	Da Samuel fik øje på Saul, sagde Herren til ham: „Det er den mand, jeg fortalte dig om. Han skal regere over mit folk.”
1SA.9.18	I det samme henvendte Saul sig til Samuel dér i byporten og spurgte: „Kan du sige mig, hvor seeren bor?”
1SA.9.19	„Det er mig, der er seeren,” svarede Samuel. „Gå foran mig op til offerhøjen. Så kan vi spise sammen, og i morgen tidlig skal jeg fortælle dig, hvad du ønsker at vide, og sende dig af sted. 
1SA.9.20	Du skal ikke bekymre dig om æslerne, der løb bort for tre dage siden. De er i god behold. Men hvem er det, hele Israels håb står til, om ikke det er til dig og din slægt?”
1SA.9.21	„Hvordan kan du sige sådan noget,” indvendte Saul. „Jeg er jo fra Benjamins stamme, den mindste i hele Israel. Og min slægt er den mest ubetydelige i hele stammen!”
1SA.9.22	Men Samuel førte Saul og hans tjener ind i gildesalen og gav dem hæderspladsen blandt de 30 indbudte gæster, 
1SA.9.23	og han sagde til kokken: „Kom med det fine stykke kød, som er forbeholdt hædersgæsten.” 
1SA.9.24	Kokken løftede kødet op og lagde det foran Saul. „Spis! Det er til dig,” sagde Samuel. „Jeg havde lagt det stykke til side til dig, så du ved denne lejlighed kunne spise det sammen med de øvrige gæster.”
1SA.9.24	Så spiste Saul sammen med Samuel. 
1SA.9.25	Derefter gik de ned fra offerhøjen. Da de var kommet tilbage til byen, blev der redt op til Saul på tagterrassen. 
1SA.9.26+1SA.9.27	Ved daggry næste morgen råbte Samuel op til Saul: „Stå op! Jeg vil følge dig på vej.” Så stod Saul op, og Samuel gik med dem et stykke hen ad vejen. Da de var nået til udkanten af byen, sagde Samuel til Saul: „Sig til tjeneren, at han skal gå i forvejen, men bliv du her lidt endnu. Herren har nemlig givet mig et særligt budskab til dig.”
1SA.10.1	Samuel tog nu sin olieflaske og hældte olien ud over Sauls hoved. Så kyssede han ham på kinden og sagde: „Jeg salver dig, fordi Herren har udpeget dig til at være leder for Israel, hans ejendomsfolk. 
1SA.10.2	Når du går herfra, vil du træffe to mænd ved Rakels grav i Zeltza i Benjamins land. De vil fortælle dig, at æslerne er fundet, og at din far nu er bekymret for dig og tænker: ‚Hvad er der dog blevet af min søn?’ 
1SA.10.3	Og når du kommer til egetræet ved byen Tabor, vil du møde tre mænd, der er på vej til Betel for at tilbede Herren. Den ene af mændene har tre gedekid med sig. Den anden medbringer tre brød og den tredje en lædersæk med vin. 
1SA.10.4	Mændene vil hilse på dig og tilbyde dig to af brødene, og dem skal du tage imod. 
1SA.10.5	Derefter kommer du til den hellige by Geba,
1SA.10.6	Da vil Herrens Ånd komme over dig så stærkt, at du begynder at profetere sammen med dem, og du bliver et helt nyt menneske. 
1SA.10.7	Når disse ting er sket, kan du trygt gøre, hvad du finder rigtigt, for Gud er med dig. 
1SA.10.8	Gå derefter ned til Gilgal og vent på mig i syv dage, så kommer jeg for at ofre brændofre og takofre, og så vil jeg sige dig, hvad du skal gøre.”
1SA.10.9	Da Saul tog afsked med Samuel og begyndte på hjemrejsen, ændrede Gud hans indstilling, og alle Samuels forudsigelser gik i opfyldelse samme dag. 
1SA.10.10	Da Saul og hans tjener var nået næsten frem til Geba, kom nogle profeter dem i møde. Og Guds Ånd kom over Saul, så han begyndte at profetere.
1SA.10.11	Da de, som kendte Saul, så, hvad der gik for sig, udbrød de: „Hvad går der af Kishʼ søn? Er Saul nu også blevet en af profeterne?” 
1SA.10.12	En mand der fra stedet svarede: „Hvem har ansvar for dem?”
1SA.10.13	Da Saul holdt op med at profetere, gik han op på offerhøjen.
1SA.10.14	Da han kom hjem, spurgte hans farbror: „Hvor i alverden har du været henne?” „Ude og lede efter æslerne,” svarede Saul. „Men vi kunne ikke finde dem. Derfor opsøgte vi profeten Samuel for at finde ud af, hvor de var.”
1SA.10.15	„Aha!” udbrød onklen. „Og hvad sagde Samuel så?”
1SA.10.16	„At æslerne var i god behold,” svarede Saul uden at fortælle noget om, at Samuel også havde salvet ham til konge.
1SA.10.17	Samuel kaldte derefter Israels folk sammen i Mitzpa, 
1SA.10.18+1SA.10.19	og dér gav han dem følgende budskab fra Herren: „Det var mig, som førte jer ud af Egypten og befriede jer fra egypterne. Det var også mig, der frelste jer fra alle de folk, der pinte og plagede jer. Men selvom jeg har gjort så meget for jer, har I forkastet mig og sagt: ‚Vi vil have en konge i stedet.’ Godt, så træd frem for mig, stamme for stamme og slægt for slægt.”
1SA.10.20	Samuel bad først alle stammeoverhovederne om at træde frem for Herren, og det hellige lod faldt på Benjamins stamme. 
1SA.10.21	Så trådte alle slægtsoverhovederne fra Benjamins stamme frem for Herren, og det hellige lod faldt på Matris slægt. Sådan fortsatte lodkastningen, indtil det hellige lod ramte Kishʼ søn, Saul. Men da de ledte efter ham, var han forsvundet.
1SA.10.22	Så spurgte de Herren: „Er han her til stede?” Herren svarede: „Ja, han har gemt sig ovre ved våbenlageret.”
1SA.10.23	De fandt ham snart og trak ham frem fra hans skjulested, og da han stod oprejst i deres midte, var han et hoved højere end alle de andre.
1SA.10.24	Da sagde Samuel til folket: „Det er den mand, som Herren har udpeget til konge over jer. Der findes ingen som ham i hele Israel.” Og folket råbte: „Kongen længe leve!”
1SA.10.25	Derefter mindede Samuel igen folket om en konges rettigheder og pligter, og han skrev det hele ned og gemte bogen på et helligt sted. Så sendte han folket hjem.
1SA.10.26	Da Saul den dag vendte hjem til Gibea, blev han ledsaget af nogle tapre krigere, hvis hjerter Gud havde rørt. 
1SA.10.27	Men der var også nogle ondsindede mænd, som protesterede: „Hvordan vil den fyr frelse os?” De foragtede ham og bragte ham ingen gaver. Men Saul lod som ingenting.
1SA.11.1	Engang rykkede ammonitterkongen Nahash ud og belejrede den israelitiske by Jabesh i Gilead. Byens indbyggere bad om fred. „Slå os ikke ihjel, så vil vi underkaste os,” bad de.
1SA.11.2	„På én betingelse,” svarede Nahash. „Jeg vil stikke højre øje ud på samtlige indbyggere i byen som en hån mod Israel.”
1SA.11.3	„Giv os syv dages betænkningstid,” bad Jabeshʼ ledere, „så vi kan sende bud til de øvrige stammer. Hvis ingen kommer os til undsætning, går vi ind på dine betingelser.”
1SA.11.4	Da sendebudene fra Jabesh nåede frem til Sauls hjemby, Gibea, og fortalte den frygtelige nyhed, brast hele byen i gråd.
1SA.11.5	Saul havde været ude at pløje sin mark, men var nu på vej tilbage til byen med sine okser. Da han hørte postyret, spurgte han: „Hvad er der sket? Hvorfor græder I alle sammen?” Så fortalte de ham, hvad sendebudene fra Jabesh havde sagt. 
1SA.11.6	Da kom Guds Ånd over Saul, og han blev rasende. 
1SA.11.7	Han tog to okser og skar dem i småstykker, hvorefter han gav budbringerne besked på at bære stykkerne rundt i hele landet med følgende besked: „Sådan vil det gå med jeres okser, hvis I nægter at følge Saul og Samuel i krigen mod ammonitterne.” Og Herren sørgede for, at israelitterne blev bange for Sauls vrede, så de alle som en sluttede op om ham. 
1SA.11.8	I Bezek holdt han mandtal over sin hær. Der var 30.000 fra Juda og 300.000 fra de øvrige stammer.
1SA.11.9	Sendebudene vendte derefter tilbage til Jabesh i Gilead med følgende besked fra Saul: „I morgen når solen står højest på himlen, kommer vi og redder jer.” Indbyggerne jublede, da de fik det at vide, 
1SA.11.10	og de sagde til ammonitterne: „I morgen overgiver vi os. Så kan I gøre med os, hvad I vil.”
1SA.11.11	Men Saul ankom, allerede før det blev lyst næste morgen. Han havde delt sin hær i tre afdelinger og foretog et lynangreb på ammonitterne. Hele formiddagen huggede de ammonitterne ned. De, som overlevede, blev spredt til alle sider. Man fandt ikke to af dem sammen.
1SA.11.12	Efter slaget sagde folket til Samuel: „Hvem var det, der sagde, at Saul ikke skulle være konge over os? Kom med dem, så vi kan slå dem ihjel.”
1SA.11.13	Men Saul sagde: „Ingen henrettelser i dag, for nu skal vi fejre, at Herren har befriet Israel.”
1SA.11.14	Samuel tog nu ordet og sagde til hele folket: „Kom, lad os gå op til Gilgal og alle sammen bekræfte, at Saul skal være Israels konge.”
1SA.11.15	Så gik de op til Gilgal, og under en højtidelig ceremoni for Guds ansigt indsatte de officielt Saul som konge over Israel. Ved den lejlighed bragte de takofre til Herren, og Saul og hele folket glædede sig.
1SA.12.1	Samuel sagde derefter til folket: „Se, jeg har nu opfyldt jeres ønske og givet jer en konge. 
1SA.12.2	Det er denne konge, der nu skal være jeres leder. Her står jeg med mine sønner som en gammel, gråhåret mand. Jeg har tjent jer, lige siden jeg var dreng. 
1SA.12.3	Sig mig nu, mens jeg står her for Guds ansigt og foran jeres nye konge: Har jeg nogen sinde taget så meget som en okse eller et æsel fra nogen af jer? Har jeg udnyttet nogen? Har jeg undertrykt jer? Har jeg afsagt uretfærdige domme? Har jeg taget imod bestikkelse fra nogen? I så fald vil jeg betale erstatning.”
1SA.12.4	„Nej,” svarede de, „du har hverken udnyttet eller undertrykt os på nogen måde, og du har aldrig på uretfærdig vis taget noget fra os.”
1SA.12.5	„Så Herren og hans salvede konge er i dag vidner på, at ingen har noget at anklage mig for?” spurgte Samuel.
1SA.12.5	„Ja, det er sandt,” svarede folket.
1SA.12.6	„Godt! Det var Herren, som udvalgte Moses og Aron,” fortsatte Samuel. „Ved deres hjælp førte han jeres forfædre ud af Egyptens land. 
1SA.12.7	Jeg vil nu minde jer om, hvor mange gange Herren i sin nåde har reddet jer.
1SA.12.8	Da Jakobs efterkommere var slaver i Egypten, råbte de til Herren om hjælp, og han sendte Moses og Aron til dem for at føre dem ind i dette land. 
1SA.12.9	Men det varede ikke længe, før folket havde glemt Herren, deres Gud, og derfor lod han kong Hatzors hærfører, Sisera, og filistrene og Moabs konge besejre dem. 
1SA.12.10	Da råbte de igen til Herren og indrømmede, at de havde syndet ved at vende sig fra ham og i stedet dyrke afguderne Baʼal og Astarte. De bønfaldt Herren om hjælp. ‚Vi vil tilbede dig alene, hvis du bare vil frelse os fra vores fjender,’ lovede de. 
1SA.12.11	Da sendte Herren Gideon, Barak, Jefta og Samson
1SA.12.12	Men så blev I bange for ammonitterkongen Nahash, og I kom til mig med jeres krav om at få en konge, der kunne regere over jer. Men Gud Herren var allerede jeres Konge—og det har han altid været. 
1SA.12.13	Men her er den konge, I har bedt om at få. Herren har opfyldt jeres ønske og givet jer en konge.
1SA.12.14	Hvis I nu vil have ærefrygt for Herren og tjene ham, hvis I vil adlyde hans befalinger og ikke sætte jer op imod hans vilje, hvis både I og jeres konge vil følge Herren, jeres Gud, så vil det gå jer godt. 
1SA.12.15	Men hvis I gør oprør imod ham og nægter at lytte til ham, vil han straffe jer, sådan som han straffede jeres forfædre.
1SA.12.16	Men se nu det under, som Herren vil gøre for øjnene af jer. 
1SA.12.17	I ved, at det ikke regner her i hvedehøstens tid. Men i dag vil jeg bede Herren om at sende torden og regn for at I kan forstå, hvor stor en synd det var i Herrens øjne, at I krævede at få en konge.” 
1SA.12.18	Så råbte Samuel til Herren, og Herren sendte torden og regn. Da blev folket grebet af frygt for Herren og for Samuel.
1SA.12.19	„Gå i forbøn for os, at vi ikke skal dø,” råbte de til Samuel. „Vi har syndet mange gange, og nu har vi også forlangt en konge.”
1SA.12.20	„Vær ikke bange, selvom I har begået denne synd,” beroligede Samuel dem. „Men følg nu Herren af hele jeres hjerte, så I ikke igen vender ham ryggen. 
1SA.12.21	Gå ikke tilbage til de nytteløse afguder, som ikke kan hjælpe jer. 
1SA.12.22	Fordi Herren er stor, står han fast på sit ord. Han vil ikke forkaste det folk, han har udvalgt som sit eget folk.
1SA.12.23	Hvad mig angår, så vil jeg ikke synde imod Herren ved at undlade at gå i forbøn for jer. Jeg vil også fortsat undervise jer om, hvad der er godt og ret. 
1SA.12.24	I skal vise ærefrygt for Herren og tjene ham af hele jeres hjerte. Tænk på alle de store ting, han har gjort for jer. 
1SA.12.25	Men hvis I fortsætter med at synde, vil både I og jeres konge blive udryddet.”
1SA.13.1	Saul var 30 år, da han blev konge, og han regerede i 42 år.
1SA.13.2	Han udvalgte 3000 af de bedste israelitiske krigere og tog de 2000 med sig til Mikmas i bjergområdet ved Betel, mens han lod de 1000 blive hos sin søn Jonatan, der tog til Geba.
1SA.13.3+1SA.13.4	Jonatan angreb og udslettede filistrenes garnison i Geba. Rygtet om denne israelitiske oprørshandling nåede hurtigt til filistrenes hjemland, og Saul skyndte sig at sende bud rundt i hele Israel om, at han havde udryddet filistrenes garnison, og at man kunne forvente, at filistrene nu ville gå til modangreb. Derfor indkaldte han hele Israels hær til at samles ved Gilgal. 
1SA.13.5	I mellemtiden samlede filistrene en mægtig hær på 3000 stridsvogne, 6000 ryttere og lige så mange fodfolk, som der er sandkorn ved stranden. Denne hær rykkede frem og slog lejr ved Mikmas øst for Bet-Aven. 
1SA.13.6	Da israelitterne fik øje på fjendens enorme hær, mistede de totalt modet og nogle gemte sig i klippehuler, grotter, kløfter, gravhuler eller tomme vandreservoirer. 
1SA.13.7	Andre krydsede Jordanfloden og undslap til Gads og Gileads land.
1SA.13.7	Saul blev i Gilgal med sine mest loyale krigere, som dog rystede af skræk. 
1SA.13.8	Han ventede på Samuel i syv dage, som han havde fået besked på. Men Samuel kom ikke til Gilgal som ventet, og Sauls mænd begyndte at forlade ham. 
1SA.13.9	Da besluttede Saul at ofre brændofferet og takofferet uden Samuel. 
1SA.13.10	Netop som han var færdig med det, kom Samuel. Saul gik ham i møde for at byde ham velkommen. 
1SA.13.11	Men Samuel udbrød: „Hvad har du dog gjort?” „Hvad skulle jeg ellers stille op?” indvendte Saul. „Mændene begyndte at desertere, du kom ikke til den tid, vi havde aftalt, og filistrene gjorde klar til kamp ved Mikmas. 
1SA.13.12	Så tænkte jeg: ‚Filistrene kan angribe, hvad øjeblik det skal være, og jeg har endnu ikke bedt Herren om hjælp.’ Derfor tog jeg mod til mig og ofrede selv brændofferet i stedet for at vente på dig.”
1SA.13.13	„Hvor var det tåbeligt af dig at overtræde Herren, din Guds, bud!” udbrød Samuel. „Havde du bare adlydt ham, ville han have ladet dig og dine efterkommere bevare kongemagten i Israel for altid. 
1SA.13.14	Men nu har din ulydighed kostet dig kongedømmet. Herren ønsker nemlig en mand, han kan stole på. Han har allerede udvalgt den mand, som skal være konge for hans folk i stedet for dig, for du har overtrådt hans bud.”
1SA.13.15	Derefter forlod Samuel Gilgal og tog til Gibea.
1SA.13.16	Saul og Jonatan og deres 600 mand slog lejr i Geba tæt ved Mikmas, hvor filistrenes hær lå. 
1SA.13.17	I mellemtiden rykkede tre afdelinger ud fra filistrenes lejr. Den ene satte kursen mod Ofra i Shual-området, 
1SA.13.18	den anden søgte i retning af Bet-Horon, og den tredje mod området over Zeboimdalen i ørkenen.
1SA.13.19	På den tid fandtes der ikke en eneste smed i hele Israel, for filistrene ville forhindre hebræerne i at ruste sig med sværd og spyd. 
1SA.13.20	Derfor var israelitterne tvunget til at opsøge en filistersmed, hver gang de skulle have slebet deres plovskær, hakker, økser eller segl. 
1SA.13.21	Prisen for en slibning var 2/3 shekel for plovskær og hakker, 1/3 shekel for økser, segl og pigstave. 
1SA.13.22	Denne situation var årsag til, at der ikke fandtes et eneste sværd eller spyd i hele Israels hær, bortset fra Sauls og Jonatans. 
1SA.13.23	I mellemtiden var en afdeling af filisterhæren rykket frem og havde besat bjergpasset ved Mikmas.
1SA.14.1	En dag sagde Jonatan til den unge mand, som bar hans våben: „Kom, lad os snige os over til filistrenes udpost på den anden side af bjergpasset.” Men han sagde ikke til sin far, at han tog af sted.
1SA.14.2	Saul og hans 600 mænd lå i lejr ved granatæbletræet på bakken
1SA.14.3	Blandt mændene var også præsten Ahija, som bar den hellige efod. Hans far var Ahitub, Ikabods bror, hans farfar var Pinehas, og hans oldefar var Eli, som havde været Herrens præst i Shilo.
1SA.14.3	Ingen havde lagt mærke til, at Jonatan havde forladt lejren. 
1SA.14.4	For at nå frem til filistrene måtte Jonatan igennem et pas, som lå i en kløft med et stort klippefremspring på hver side. De to klippeformationer var kendt under navnene Botzetz og Sene. 
1SA.14.5	Den ene lå mod nord i retning af Mikmas, og den anden mod syd i retning af Geba.
1SA.14.6	„Kom, lad os gå over til de uomskårne og ugudelige filistre,” sagde Jonatan til sin våbenbærer. „Måske vil Herren hjælpe os. Herren kan give os sejr, hvad enten vi er mange eller få.”
1SA.14.7	„Gør, som du vil!” svarede våbendrageren. „Jeg går med dig, lige meget hvad du finder på.”
1SA.14.8+1SA.14.9+1SA.14.10	„Godt, så hør her,” fortsatte Jonatan. „Vi sørger for, at de opdager os, når vi går derover. Hvis de siger: ‚Bliv stående, vi kommer ned til jer,’ så går vi ikke derop. Men hvis de siger: ‚Kom herop!’ så går vi derop, for så er det et signal fra Herren om, at han vil give os sejr.”
1SA.14.11	Da filistrene nu fik øje på dem, råbte de til hinanden: „Se! Nogle af hebræerne er krøbet frem fra deres skjulesteder.” 
1SA.14.12	Så råbte de til Jonatan: „Kom herop, så skal vi give jer en lærestreg.”
1SA.14.12	„Følg efter mig!” sagde Jonatan til våbendrageren. „For Herren vil give Israels folk sejren.”
1SA.14.13	Så klatrede de op ad skrænten på hænder og fødder, og Jonatan huggede filistrene ned, mens våbendrageren fulgte i hælene på ham og dræbte dem, Jonatan havde såret. 
1SA.14.14	Under dette første slag dræbte de 20 filistre på et ca. 2000 kvadratmeter stort areal. 
1SA.14.15	Samtidig sendte Gud et jordskælv, som skabte rædsel og panik blandt filistrene, både i selve lejren og udenfor blandt udkigsposterne og kampstyrkerne. 
1SA.14.16	Sauls udkigsposter i Geba
1SA.14.17	„Find ud af, om nogen af vores mænd har forladt lejren,” befalede Saul, og det viste sig, at Jonatan og hans våbendrager manglede. 
1SA.14.18	„Hent den hellige vest frem!” råbte Saul til præsten Ahija. På den tid var det nemlig Ahija, der havde ansvar for den hellige vest,
1SA.14.19	Men mens Saul talte med Ahija, blev tumulten og støjen i filistrenes lejr værre og værre. „Lad det bare være!” råbte Saul til ham. 
1SA.14.20	Så kastede Saul og hans 600 mænd sig ind i kampen, og forvirringen var så stor blandt filistrene, at de rask væk huggede hinanden ned. 
1SA.14.21	De hebræere, der før kæmpede på filistrenes side, gjorde nu mytteri og gik over på israelitternes side. 
1SA.14.22	Til sidst kom resten af de israelitiske soldater frem fra deres skjulesteder i bjergene og deltog i forfølgelsen af de flygtende filistre. 
1SA.14.23	Den dag frelste Herren Israel, og israelitterne forfulgte filistrene helt til den anden side af Bet-Aven.
1SA.14.24+1SA.14.25+1SA.14.26	Israelitterne var helt udmattede, fordi Saul havde erklæret: „Forbandet være den, som tager sig tid til at spise noget i dag, for jeg vil have fuldstændig hævn over mine fjender.” De var alle så bange for forbandelsen, at ingen turde spise noget hele dagen, ikke engang den smule honning, de fandt rundt omkring, 
1SA.14.27	Men Jonatan, der ikke havde hørt sin fars erklæring, stak sit spyd i en bikage og fiskede lidt honning frem, og da han havde spist honningen, følte han sig stærk igen. 
1SA.14.28	En af mændene, som så ham gøre det, sagde: „Din far tog hele hæren i ed og sagde: ‚Forbandet være den, som spiser noget i dag.’ Det er derfor, vi alle er så udmattede.”
1SA.14.29	„Sådan en befaling skader os kun,” udbrød Jonatan. „Se bare, hvor frisk jeg er nu efter at have spist en smule honning. 
1SA.14.30	Forestil jer, hvor mange flere fjender vi kunne have dræbt, hvis vores mænd havde spist noget af den mad, de fandt i fjendens lejr. Men nu slipper filistrene væk i stedet.”
1SA.14.31	Efter at have kæmpet mod filistrene hele dagen fra Mikmas til Ajjalon, var krigerne så udmattede og sultne, 
1SA.14.32	at de kastede sig over krigsbyttet og begyndte at slagte får og geder, køer og kalve på den bare jord og spise kødet uden først at lade blodet løbe fra. 
1SA.14.33	Da Saul blev underrettet om, at hans hær havde syndet imod Herren ved at spise kød med blodet i, sagde han: „Det er forfærdeligt! Folket overtræder jo Guds bud! Skynd jer og rul en stor sten herhen! 
1SA.14.34	Gå så ud til krigerne og giv dem ordre til at føre køerne, gederne og fårene hertil, så vi kan slagte dem her og lade blodet løbe fra. I må ikke synde imod Herren!” I nattens løb kom krigerne med det kvæg, de havde taget i krigsbytte, og det blev slagtet efter forskrifterne. 
1SA.14.35	Der byggede Saul et alter for Herren. Det var første gang han byggede et alter.
1SA.14.36	Bagefter opfordrede Saul sine mænd til at genoptage forfølgelsen. „Lad os forfølge filistrene hele natten og udrydde dem rub og stub,” sagde han.
1SA.14.36	„Som du vil,” svarede de. Men præsten Ahija indvendte: „Lad os først spørge Gud til råds.”
1SA.14.37	Så spurgte Saul Gud: „Skal vi forfølge filistrene? Vil du fortsat hjælpe os med at slå dem?” Men Herren gav ikke noget svar.
1SA.14.38	Da sammenkaldte Saul alle sine officerer og sagde til dem: „Der er noget galt, siden Gud ikke svarer os. Vi må finde ud af, hvilken synd der er begået i dag. 
1SA.14.39	Jeg sværger ved Gud på, at om så synderen er min egen søn Jonatan, skal han dø.” Men ingen turde fortælle ham sagens rette sammenhæng.
1SA.14.40	Saul forlangte nu, at de skulle stille sig på den ene side, mens han selv og Jonatan stillede sig på den anden side. Det gjorde de. 
1SA.14.41	Så bad han denne bøn: „Herre, Israels Gud, vis os nu, hvem der har skylden. Er det Jonatan og mig, eller ligger skylden hos hæren?” Da faldt det hellige lod på Saul og Jonatan, mens hæren gik fri.
1SA.14.42	„Okay,” fortsatte Saul, „så kast lod mellem mig og Jonatan.” Da faldt loddet på Jonatan.
1SA.14.43	„Sig mig, hvad du har gjort,” forlangte Saul.
1SA.14.43	„Jeg spiste lidt honning fra spidsen af mit spyd,” svarede Jonatan. „Så lad mig da dø.”
1SA.14.44	„Jeg har svoret en ed,” svarede Saul. „Derfor skal du dø for din ulydighed.”
1SA.14.45	Men de omkringstående protesterede: „Ikke tale om! Det er jo Jonatan, vi kan takke for den sejr, vi har vundet i dag. Vi sværger ved den levende Gud, at vi ikke vil tillade, at der krummes et hår på hans hoved, for det var ved Guds hjælp, at han vandt sejren for os i dag.” Derved reddede mændene Jonatan fra at blive henrettet.
1SA.14.46	Da opgav Saul at genoptage forfølgelsen, og filistrene vendte hjem til deres eget land.
1SA.14.47	Nu da Saul havde styrket sin position som konge i Israel, førte han krig mod sine fjender i alle retninger: moabitterne og ammonitterne mod øst, edomitterne mod syd, Zobas konger
1SA.14.48	Han udførte store heltegerninger ved blandt andet at besejre amalekitterne og dermed frelse Israels folk fra deres plageånder.
1SA.14.49	Saul havde sønnerne Jonatan, Jishvi og Malkishua, og døtrene Merab og Mikal. 
1SA.14.50	Sauls kone hed Ahinoam og var en datter af Ahimaʼatz. Sauls hærfører var hans fætter Abner, en søn af hans farbror, Ner. 
1SA.14.51	Ner og Sauls far, Kish, var altså brødre, og deres far hed Abiel.
1SA.14.52	Krigen mod filistrene stod på, så længe Saul levede. Hver gang Saul så en tapper og stærk ung mand, hvervede han ham til sin hær.
1SA.15.1	En dag sagde Samuel til Saul: „Det var Herren, som sendte mig hen for at salve dig til konge over hans folk, Israel. Lyt nu godt efter Herrens budskab og adlyd. 
1SA.15.2	Herren siger til dig: ‚Jeg har besluttet at gøre regnskabet op med amalekitterne, fordi de stillede sig i vejen for Israels folk, dengang de kom fra Egypten. 
1SA.15.3	Gå nu til angreb på amalekitterne og ødelæg alt, hvad de ejer. Skån ingen, men dræb både mænd, kvinder, børn, spædbørn, hornkvæg og småkvæg, kameler og æsler.’ ”
1SA.15.4	Så samlede Saul sin hær ved Telaim. Der var 10.000 mand fra Juda og 200.000 fra de andre stammer. 
1SA.15.5	De drog af sted og lagde sig i baghold i dalen nedenfor amalekitternes hovedby. 
1SA.15.6	Men Saul advarede kenitterne: „Flyt væk fra amalekitternes område, så vi ikke kommer til at slå jer ihjel sammen med dem. I var jo venlige mod israelitterne, dengang de kom fra Egypten.” Derfor flyttede kenitterne væk fra området.
1SA.15.7	Så huggede Saul amalekitterne ned hele vejen fra Havila til Shur, som ligger øst for Egypten. 
1SA.15.8	Agag, amalekitternes konge, tog han til fange, men resten af befolkningen slog han ihjel. 
1SA.15.9	Saul og hans mænd skånede altså Agags liv. De tog også de bedste dyr blandt småkvæget og hornkvæget og de fedeste lam og kalve til sig selv, ja, alt det bedste tog de som bytte. De ødelagde kun det, der alligevel ikke var meget værd.
1SA.15.10	Da sagde Herren til Samuel: 
1SA.15.11	„Det piner mig, at jeg gjorde Saul til konge. Han har vendt sig fra mig og igen nægtet at adlyde mig.” Samuel var så oprørt, at han råbte til Herren hele natten. 
1SA.15.12	Da han tidligt næste morgen gik ud for at finde Saul, fik han at vide, at Saul var taget til byen Karmel i Judas land, hvor han havde rejst sig et monument. Derfra var han taget videre til Gilgal. 
1SA.15.13	Da Samuel endelig fandt ham, hilste Saul ham opstemt. „Herren velsigne dig,” sagde han. „Jeg har gjort, som Herren befalede.”
1SA.15.14	„Hvad er det så for en brægen og brølen, jeg hører?” spurgte Samuel.
1SA.15.15	„Folkene skånede nogle af de bedste husdyr,” indrømmede Saul. „Men vi har tænkt os at ofre dem til Herren, din Gud. Resten har vi tilintetgjort.”
1SA.15.16	Da sagde Samuel: „Ti stille, Saul! Nu skal jeg sige dig, hvad Herren fortalte mig i går aftes.”
1SA.15.16	„Hvad sagde han?” spurgte Saul.
1SA.15.17	Samuel svarede: „Det kan godt være, at du ikke regner dig selv for noget, men Herren har nu engang gjort dig til konge over Israel. 
1SA.15.18	Og her gav han dig en bestemt opgave og sagde udtrykkeligt: ‚Gå ud og tilintetgør de syndige amalekitter, indtil de alle er udryddet.’ 
1SA.15.19	Hvorfor adlød du så ikke Herren? Hvorfor kastede du dig over krigsbyttet, så du gjorde, hvad der var ondt i Herrens øjne?”
1SA.15.20	„Jamen, jeg adlød da Herren!” påstod Saul. „Jeg gjorde da, hvad han bad mig om! Jeg dræbte alle amalekitterne med undtagelse af kong Agag, som jeg tog til fange. 
1SA.15.21	Og folket tog det bedste af krigsbyttet for at ofre det til Herren, din Gud, i Gilgal.”
1SA.15.22	Samuel svarede: „Tror du, at Herren er mere interesseret i brændofre og slagtofre end i lydighed? Nej, at adlyde Herren er vigtigere end at ofre til ham. Han foretrækker lydhørhed frem for vædderfedt. 
1SA.15.23	I Herrens øjne er en oprørsk indstilling lige så stor en synd som trolddomskunst, og egenrådighed er lige så slemt som afgudsdyrkelse. Siden du har forkastet Herrens ord, har han forkastet dig som konge!”
1SA.15.24	Da indrømmede Saul: „Ja, jeg har været ulydig. Jeg har ikke adlydt Herrens befaling eller rettet mig efter dig. Jeg var bange for folkene og gjorde, som de ønskede. 
1SA.15.25	Men tilgiv mig nu min synd og lad os sammen tilbede Herren.”
1SA.15.26	Men Samuel svarede: „Nej, jeg går ikke med dig. Du har forkastet Herrens ord, og nu har han til gengæld forkastet dig som konge i Israel!”
1SA.15.27	Samuel vendte sig for at gå, men Saul greb fat i hans kappe og kom til at rive den i stykker. 
1SA.15.28	Da sagde Samuel: „Se! Sådan har Herren i dag revet kongedømmet ud af dine hænder, og han har givet det til en anden, der er bedre end dig. 
1SA.15.29	Han, som er Israels herlighed, lyver ikke og skifter ikke mening hele tiden, som mennesker gør.”
1SA.15.30	Saul blev imidlertid ved. „Ak,” sagde han. „Jeg har syndet! Men vis mig i det mindste den ære overfor folkets ledere og hele Israel at tage med os, så vi kan tilbede Herren, din Gud, sammen.” 
1SA.15.31	Så fulgte Samuel med ham, og Saul tilbad Herren.
1SA.15.32	Bagefter sagde Samuel: „Før kong Agag til mig!” Agag trådte forhåbningsfuld frem for Samuel, for han tænkte: „Nu er det værste overstået, og mit liv er reddet.” 
1SA.15.33	Men Samuel sagde: „Dit sværd har dræbt mange mødres sønner. Nu er det 
1SA.15.34	Bagefter gik han hjem til Rama, mens Saul vendte tilbage til sit hjem i Gibea. 
1SA.15.35	Det var sidste gang, Samuel så Saul. Men han sørgede uafbrudt over ham, fordi Saul havde vist sig at være ubrugelig som konge over Israel.
1SA.16.1	Efter nogen tid sagde Herren til Samuel: „Jeg har jo forkastet Saul som konge i Israel! Hvor længe endnu vil du gå og sørge over ham? Fyld hellere dit horn med olivenolie og gå til Betlehem. Dér skal du opsøge en mand ved navn Isaj, for jeg har udvalgt en af hans sønner til at være Israels nye konge.”
1SA.16.2	„Hvordan skal jeg kunne gøre det?” indvendte Samuel. „Hvis Saul får det at vide, slår han mig ihjel.”
1SA.16.2	„Tag en kvie med dig,” svarede Herren, „og sig, at du er kommet for at ofre til Herren. 
1SA.16.3	Så skal du invitere Isaj til at deltage i ofringen, og jeg vil vise dig, hvem af hans sønner du skal salve til konge.”
1SA.16.4	Samuel gjorde nu, som Herren havde sagt, og han ankom til Betlehem. Men byens ledere blev bange, da de så ham. „Er der noget galt?” spurgte de. „Hvad er grunden til dit besøg?”
1SA.16.5	Samuel svarede: „Der er ikke noget galt. Jeg er kommet for at ofre til Herren. Rens jer og kom så til offerfesten.”
1SA.16.5	Samuel sørgede for at Isaj og hans sønner gennemgik renselsesritualet og indbød dem til ofringen. 
1SA.16.6	Da de kom, og Samuel så Isajs søn Eliab, tænkte han: „Det må være ham!” 
1SA.16.7	Men Herren svarede: „Nej, det er ikke ham! Bedøm ikke en mand efter hans udseende og højde. Mennesker bedømmer hinanden efter det ydre, men Herren ser på hjertet.”
1SA.16.8	Derefter præsenterede Isaj sin næste søn, Abinadab, for Samuel, men Herren sagde: „Det er heller ikke ham.”
1SA.16.9	Så præsenterede Isaj sin næste søn, Shamma, men Herren sagde: „Det er heller ikke ham.” 
1SA.16.10	På samme måde gik det med de fire næste sønner.
1SA.16.10	„Det er ikke nogen af de syv, Herren har udvalgt,” sagde Samuel til Isaj. 
1SA.16.11	„Er det alle de sønner, du har?”
1SA.16.11	„Nej. Der er en mere, den yngste, han vogter får ude på marken,” svarede Isaj.
1SA.16.11	„Send straks bud efter ham,” befalede Samuel. „Vi sætter os ikke til bords, før han kommer.”
1SA.16.12	Så sendte Isaj bud efter David. Han var en rask og rødmosset dreng med et godt udseende og kønne øjne, og Herren sagde: „Det er ham, du skal salve til konge!”
1SA.16.13	Da hældte Samuel olivenolien ud over Davids hoved og salvede ham for øjnene af hans brødre, og Herrens Ånd kom over ham og blev over ham fra den dag af. Så vendte Samuel tilbage til Rama.
1SA.16.14	Men Herrens Ånd havde forladt Saul, og i stedet blev han plaget af en ond ånd fra Herren. 
1SA.16.15+1SA.16.16	„Det er en ond ånd fra Gud, som plager dig,” sagde Sauls tjenere. „Hvis du synes om det, vil vi finde en, der kan spille på lyre
1SA.16.17	„Ja, find en mand som er dygtig til at spille, og bring ham til mig,” svarede Saul.
1SA.16.18	En af tjenerne sagde: „Jeg kender en ung mand i Betlehem, en søn af Isaj. Han er ikke bare dygtig til at spille, han er også en modig kriger. Han taler kloge ord, og ser godt ud. Herren er med ham!”
1SA.16.19	Så sendte Saul bud til Isaj: „Send mig din søn, David, ham, som vogter dine får.” 
1SA.16.20	Isaj læssede derpå et æsel med brød, en lædersæk med vin og et gedekid og sendte David af sted med denne gave til Saul. 
1SA.16.21	Sådan gik det til, at David kom i tjeneste hos Saul, som kom til at holde af ham og gjorde ham til sin våbendrager. 
1SA.16.22	Så sendte Saul igen bud til Isaj og sagde: „Lad David blive i min tjeneste, for jeg er godt tilfreds med ham.”
1SA.16.23	Når Saul blev plaget af den onde ånd fra Gud, tog David sin lyre og spillede for ham. Så forlod den onde ånd Saul, og han følte sig meget bedre tilpas.
1SA.17.1	Filistrene samlede igen deres hær for at gå i krig. De samledes i Soko i Juda og slog lejr i Efes-Dammim mellem Soko og Azeka. 
1SA.17.2	Saul og israelitterne samledes og slog lejr ved Elahdalen, og de gjorde sig klar til kamp. 
1SA.17.3	Filistrene og israelitterne stod således ansigt til ansigt på hver sin bjergskråning med kun dalen imellem sig.
1SA.17.4	Filistrene havde en kriger, Goliat fra Gat, som var næsten tre meter høj.
1SA.17.5	Hans rustning bestod af en hjelm af bronze, et brystpanser af bronze, der vejede over 50 kilo,
1SA.17.6	og benskinner af bronze. På ryggen bar han et kastespyd af bronze. 
1SA.17.7	Skaftet på hans kampspyd var flere tommer tykt og med en spydspids af jern, der vejede næsten syv kilo. Foran ham gik hans våbendrager med et stort skjold.
1SA.17.8	Goliat trådte frem foran de øvrige filistre og råbte over til israelitterne: „Hvorfor har I stillet hele hæren op til kamp? Vi kan da bare ordne sagen ved en lille tvekamp! Jeg er filistrenes største krigshelt. I er selvfølgelig kun Sauls slaver, men vælg bare en af jeres mænd til at komme herned og kæmpe med mig. 
1SA.17.9	Hvis han vinder over mig og slår mig ihjel, bliver vi jeres slaver. Men hvis jeg vinder over ham og slår ham ihjel, bliver I vores slaver. 
1SA.17.10	Jeg udfordrer Israels hær til at sende en mand her hen til mig, hvis I altså tør.” 
1SA.17.11	Da Saul og israelitterne hørte, hvad Goliat sagde, blev de skrækslagne og tabte fuldstændig modet. 
1SA.17.12+1SA.17.13+1SA.17.14+1SA.17.15+1SA.17.16	Det samme gentog sig i 40 dage. Hver eneste morgen og aften trådte kæmpen frem og udfordrede israelitterne.
1SA.17.12+1SA.17.13+1SA.17.14+1SA.17.15+1SA.17.16	Nu havde David jo syv ældre brødre, der alle var sønner af Isaj, som boede i Betlehem i Judas stammeområde. De tre ældste—Eliab, Abinadab og Shamma—var med i Sauls hær. David, der var yngst, tjente hos Saul, men var netop nu i Betlehem, hvor han hjalp sin gamle far med at vogte fårene og gederne.
1SA.17.17	En dag sagde Isaj til David: „Tag den her sæk ristede korn og de her ti brød med til dine brødre i Sauls hær, 
1SA.17.18	og giv de her ti stykker ost til deres anfører. Find ud af, hvordan dine brødre har det, og sørg for at bringe et brev eller noget andet med tilbage fra dem. 
1SA.17.19	De er sammen med Saul og hele hæren i Elahdalen.”
1SA.17.20	David overlod så fårene til en anden hyrde, og tidligt næste morgen tog han af sted. Han ankom til udkanten af lejren, netop som hæren var ved at stille op til kamp og udstødte kampråbet. 
1SA.17.21	Israelitterne og filistrene stillede op over for hinanden på hver sin side af dalen. 
1SA.17.22	David efterlod sin bagage hos manden, der havde opsyn med forsyningerne, og skyndte sig ud for at finde sine brødre. 
1SA.17.23	Mens han talte med dem, trådte Goliat frem og stillede sig op foran filisterhæren, og David hørte, hvordan han råbte sin udfordring til israelitterne. 
1SA.17.24	Så snart Israels krigere så ham, flygtede de skrækslagne.
1SA.17.25	„Sikken en kæmpe,” sagde krigerne til hinanden, „han kommer hver dag for at håne Israels hær. Kongen har udlovet en belønning til den, der slår kæmpen ihjel. Han bliver rig, han får kongens datter til kone, og hele hans slægt bliver fritaget for at betale skat.”
1SA.17.26	David henvendte sig nu til nogle af de omkringstående og spurgte: „Hvad får den mand, der slår filisteren ihjel og gør en ende på hans forhånelser? Hvem er egentlig denne ugudelige, uomskårne filister, der tror, han kan tillade sig at håne den levende Guds hær?” 
1SA.17.27	Han fik det samme svar igen om den udlovede dusør.
1SA.17.28	Men da Davids ældste bror, Eliab, hørte, hvad David talte med mændene om, blev han vred. „Hvad bestiller du egentlig her?” skældte han. „Har du efterladt de stakkels får i ørkenen? Jeg kender dig. Du er både hovmodig og selvisk. Du er bare kommet for at se på kampen.”
1SA.17.29	„Hvad har jeg nu gjort?” forsvarede David sig. „Der er vel ikke noget forkert i at spørge?”
1SA.17.30	Så gik han hen til nogle andre mænd og stillede samme spørgsmål. De gav ham det samme svar.
1SA.17.31	Det rygtedes hurtigt i lejren, hvad David havde sagt. Da kong Saul fik det at vide, sendte han bud efter ham.
1SA.17.32	„Du må ikke lade dig slå ud af den overmodige filister,” sagde David til Saul. „Jeg skal nok gøre det af med ham.”
1SA.17.33	„Det kan du ikke,” sukkede Saul. „Du er ung og uerfaren, mens den mand har været kriger fra sin ungdom af.”
1SA.17.34	Men David svarede: „Jeg har i årevis vogtet min fars får. Hvis der kom en løve eller en bjørn og tog et lam fra hjorden, 
1SA.17.35	løb jeg efter dyret, fældede det med min slynge og rev lammet ud af gabet på det. Hvis dyret så angreb mig, greb jeg fat i dets pels og slog det ihjel. 
1SA.17.36	Jeg har slået både løver og bjørne ihjel, og nu skal det gå den her uomskårne filister på samme måde, for han har udfordret den levende Guds hær. 
1SA.17.37	Den Gud, som frelste mig fra løvers og bjørnes kløer, vil også hjælpe mig imod den filister.”
1SA.17.37	„Godt,” svarede Saul, „så gå imod ham. Og må Herren være med dig.”
1SA.17.38	Saul gav nu David sin egen rustning med både bronzehjelm og brynje. 
1SA.17.39	David spændte bæltet med sværdet om livet, men han kunne ikke bevæge sig med alt det på. Han havde jo aldrig prøvet det før. „Jeg kan dårligt bevæge mig i den mundering,” sagde han og tog det hele af igen. 
1SA.17.40	I stedet udvalgte han sig fem glatte sten ved bækken og lagde dem i sin hyrdetaske, og med sin hyrdestav og sin slynge gik han Goliat i møde. 
1SA.17.41+1SA.17.42	Goliat kom gående hen imod David med skjoldbæreren foran sig. Da han fik øje på ham, snerrede han i foragt over den lille rødmossede fyr, der vovede sig frem imod ham.
1SA.17.43	„Hvad regner du mig for? En hund?” brølede han til David. „Du kommer jo imod mig med en kæp!” Så forbandede han David ved alle sine guder 
1SA.17.44	og tilføjede: „Kom herhen, så skal jeg gøre dig til føde for fuglene og de vilde dyr!”
1SA.17.45	Men David råbte tilbage: „Du kommer imod mig med sværd, spyd og lanse, men jeg kommer imod dig i Herrens navn! Du har hånet ham, skønt han er Anføreren for de himmelske hære og for Israels styrker! 
1SA.17.46	Derfor vil Herren gøre det af med dig i dag. Jeg vil slå dig ihjel og hugge hovedet af dig, så det er dig og dine folk, der bliver til føde for fuglene og de vilde dyr. På den måde får hele verden at se, at der er en Gud i Israel! 
1SA.17.47	Og Israel skal lære, at Herren ikke giver sejr ved sværd og spyd, når han vil gennemføre sine planer. I dag vil han udlevere jer til os.”
1SA.17.48	Da Goliat nærmede sig, løb David ham i møde. 
1SA.17.49	Han stak hånden i sin hyrdetaske, fiskede en sten op, slyngede den rundt og lod den flyve mod filisterens hoved. Stenen borede sig ind i Goliats pande, og han faldt næsegrus til jorden. 
1SA.17.50	Sådan fældede David filisterkæmpen med en sten fra sin slynge. Da han ikke havde noget sværd, 
1SA.17.51	løb han hen og trak Goliats sværd af skeden og huggede hovedet af kæmpen. Ved det syn gik der panik i filisterhæren. De vendte om og tog flugten, da det gik op for dem, at deres helt var død.
1SA.17.52	Da udstødte Israels og Judas mænd et krigshyl og stormede efter filistrene, og de forfulgte dem helt til Gat og Ekrons byporte. Døde og sårede filistre lå spredt fra Shaʼarajim til Gat og Ekron. 
1SA.17.53	Derefter vendte israelitterne tilbage og plyndrede filistrenes rømmede lejr. 
1SA.17.54	Men David sikrede sig Goliats hoved og tog det senere med til Jerusalem, mens filisterens våben blev anbragt i hans telt.
1SA.17.55	Dengang Saul så David gå imod kæmpen Goliat, spurgte han sin hærfører Abner: „Abner, hvilken familie er det nu den der unge fyr kommer fra?” „Jeg aner det ikke,” svarede Abner. 
1SA.17.56	„Så find ud af det!” sagde kongen. 
1SA.17.57	Efter at David havde dræbt Goliat, og han kom tilbage med kæmpens hoved i hånden, førte Abner ham straks til Saul. 
1SA.17.58	„Sig mig, unge mand,” sagde Saul, „hvem er din far?” David svarede: „Jeg er søn af Isaj, der bor i Betlehem.”
1SA.18.1	Efter at David havde talt med Saul, mødte han kongens søn, Jonatan. Straks opstod der et varmt venskab mellem de to. 
1SA.18.2	Fra den dag blev David hos Saul hele tiden, og han fik ikke længere lov at vende tilbage til sit hjem i Betlehem. 
1SA.18.3	Jonatan og David blev så gode venner, at de sluttede en ubrydelig venskabspagt. 
1SA.18.4	Jonatan beseglede pagten ved at give David sin kappe og tunika, og endda sit sværd, sin bue og sit bælte.
1SA.18.5	Enhver opgave, David fik betroet, løste han med succes, så Saul udnævnte ham senere til officer i hæren, en udnævnelse, som både Sauls tjenere og folket bifaldt.
1SA.18.6	Nogen tid efter at David havde slået filisteren ihjel, vendte hæren hjem efter en sejr,
1SA.18.7	„Saul har besejret tusinder,” sang de, „men David har besejret titusinder.”
1SA.18.8	Det blev Saul rigtig vred over. „De giver jo David større ære end mig,” tænkte han. „Hvem ved, måske de vil gøre ham til konge i stedet for mig.” 
1SA.18.9	Fra da af så han skævt til David.
1SA.18.10	Næste dag plagede den onde ånd Saul, og han opførte sig helt utilregneligt. Som sædvanlig tog David sin lyre og spillede for at berolige ham. Saul sad med sit spyd i hånden, 
1SA.18.11	og pludselig kastede han det mod David, idet han mumlede: „Nu spidder jeg ham til væggen.” Men David sprang til side og undgik med nød og næppe at blive dræbt. Det skete to gange. 
1SA.18.12	Saul blev nu bange for David, for det var helt klart, at Herren var med David og ikke med ham. 
1SA.18.13+1SA.18.14	Derefter frigjorde Saul ham fra tjenesten ved hoffet og gjorde ham til anfører for 1000 mand. David ledte dem i kamp, og alt, hvad han foretog sig, lykkedes for ham, for Herren var med ham.
1SA.18.15+1SA.18.16	Saul kunne ikke undgå at lægge mærke til, hvordan David altid havde lykken med sig, og det gjorde ham endnu mere bange. Men hele Israel og Juda elskede David, fordi han var sådan en god leder.
1SA.18.17	En dag sagde Saul til David: „Jeg har overvejet at give dig min ældste datter, Merab, til kone. Men først må du bevise din tapperhed i Herrens krige.” Saul tænkte nemlig ved sig selv: „Hvis jeg sender ham mod filistrene, og de dræber ham, slipper jeg selv for at gøre det.”
1SA.18.18	„Jamen, jeg kommer jo fra en ubetydelig slægt,” indvendte David. „Hvordan skulle jeg kunne blive kongens svigersøn?”
1SA.18.19	Men da tiden for brylluppet nærmede sig, gav Saul sin datter til en mand ved navn Adriel fra Mehola i stedet for. 
1SA.18.20	I mellemtiden var Sauls anden datter, Mikal, blevet forelsket i David. Det passede Saul udmærket.
1SA.18.21	„Så er der endnu en anledning til at få ham dræbt af filistrene,” tænkte han. Men til David sagde han: „Nu har du alligevel en chance for at blive min svigersøn.”
1SA.18.22	Derefter gav Saul sine tjenestefolk besked på i al fortrolighed at sige til David: „Kongen sætter stor pris på dig, og det gør vi andre også. Du bør tage imod tilbuddet om at blive hans svigersøn.”
1SA.18.23	Men David svarede: „Jeg er en fattig mand, og jeg kommer fra en ukendt slægt. Jeg har ikke råd til at betale brudeprisen for en prinsesse.”
1SA.18.24	Da Saul fik at vide, hvad David havde svaret, 
1SA.18.25	sagde han: „Sig til David, at det eneste, jeg forlanger som brudepris, er forhuden af 100 filistre. Det eneste, jeg ønsker, er hævn over mine fjender.” Saul håbede naturligvis, at David ville falde i kampen mod filistrene.
1SA.18.26	Mændene fortalte så David, hvad Saul havde sagt, og han gik ind på betingelserne for at blive kongens svigersøn. 
1SA.18.27	Kort efter drog David og hans mænd af sted og slog 200 filistre ihjel. Deres forhuder overbragte han fuldtalligt til Saul, og han blev derefter gift med Mikal.
1SA.18.28	Da Saul så, hvor meget Herren velsignede David, og hvor meget Mikal
1SA.18.29	blev han endnu mere bange, og resten af livet var han fjendtlig overfor ham. 
1SA.18.30	Hver gang filistrene gik til angreb, vandt David større sejre end nogen anden af Sauls mænd. Sådan blev David efterhånden en folkehelt.
1SA.19.1	Saul talte nu med sine folk og med sin søn Jonatan om at få David skaffet af vejen. Men Jonatan holdt meget af David, 
1SA.19.2	og derfor røbede han sin fars planer. „Min far er ude på at finde en anledning til at slå dig ihjel,” sagde han. „I morgen tidlig skal du derfor skjule dig et sted ude på marken. 
1SA.19.3	Så vil jeg bede min far om at gå en tur med mig, og jeg vil bringe dig på tale i nærheden af det sted, hvor du ligger skjult. Bagefter skal jeg nok fortælle dig, hvad jeg har fundet ud af.”
1SA.19.4	Så talte Jonatan med sin far og lagde et godt ord ind for David. „Han har jo aldrig gjort dig noget ondt,” sagde han. „Tværtimod har han altid forsøgt at hjælpe dig. 
1SA.19.5	Har du glemt, hvordan han satte livet på spil for at slå Goliat ihjel, og hvordan Herren ved den lejlighed gav Israel en stor sejr? Du så det selv og glædede dig over det. Hvad får dig nu til at ændre mening, så du pønser på at slå en uskyldig mand ihjel? Det er der absolut ingen mening i.”
1SA.19.6	Til sidst lod Saul sig overtale, og han svor: „Så sandt Herren lever, skal David ikke blive dræbt.”
1SA.19.7	Så kaldte Jonatan på David og fortalte ham det hele. Derefter førte han ham til Saul, som tog ham i sin tjeneste som før. 
1SA.19.8	Krigen fortsatte, og David og hans mænd rykkede ud mod filistrene og dræbte så mange af dem, at resten af filisterhæren flygtede i panik.
1SA.19.9+1SA.19.10	En dag, da Saul sad derhjemme med sit spyd i hånden, kom den onde ånd fra Herren igen over ham. David tog sin lyre og spillede for ham. Men pludselig kastede Saul sit spyd imod ham for at spidde ham til væggen. David sprang til side, og spyddet borede sig ind i væggen. Så flygtede han ud af huset og slap bort i mørket. 
1SA.19.11	Straks sendte Saul nogle af sine folk hen for at holde Davids hus bevogtet, så han kunne komme og dræbe ham den følgende morgen.
1SA.19.11	„Hvis du ikke flygter øjeblikkelig,” advarede Mikal sin mand, „er du dødsens i morgen.” 
1SA.19.12	Derefter hjalp hun David ud gennem et vindue, så han undslap. 
1SA.19.13	Så lagde hun husguden i hans seng, dækkede den med et tæppe og lagde noget gedehår i hovedenden. 
1SA.19.14	Da Sauls mænd næste morgen trængte ind i huset for at hente David, sagde Mikal: „Han er syg.” 
1SA.19.15	Den besked overbragte de til Saul, men det var han ikke tilfreds med. „Så bær ham hen til mig på sengen, så jeg kan gøre det af med ham,” befalede han. 
1SA.19.16	Men da de trængte ind i Davids soveværelse, opdagede de, at det var husguden, der lå i sengen med noget gedehår over hovedet.
1SA.19.17	Så skældte Saul sin datter Mikal ud. „Hvorfor har du bedraget mig og ladet min fjende undslippe?” „Jeg blev tvunget til det,” forklarede hun. „Han truede med at slå mig ihjel, hvis jeg ikke gjorde, som han sagde.”
1SA.19.18	Det lykkedes altså David at flygte. Han tog til Rama for at opsøge Samuel, og han fortalte ham om alt, hvad Saul havde gjort imod ham. Samuel tog ham med sig til Najot, hvor han kunne bo en tid. 
1SA.19.19	Da Saul fik at vide, at David opholdt sig i Najot tæt ved Rama, 
1SA.19.20	sendte han folk ud for at fange ham. Da de kom til stedet, hvor Samuel og de andre profeter stod og profeterede, kom Guds Ånd over dem—og de begyndte også at profetere! 
1SA.19.21	Da Saul hørte om det, sendte han andre folk af sted, men de begyndte også at profetere. For tredje gang sendte Saul en gruppe folk af sted, men de endte også med at profetere! 
1SA.19.22	Så tog Saul selv af sted til Rama. Da han kom til den store brønd ved Seku, spurgte han efter David og Samuel. „De er i Najot,” fik han at vide.
1SA.19.23	På vejen derhen kom Guds Ånd over Saul, og han profeterede hele vejen til Najot! 
1SA.19.24	Derefter flåede han tøjet af sig, og hele dagen og den følgende nat lå han på gulvet og profeterede foran Samuel. Derfor siger man: „Er Saul nu også blandt profeterne?”
1SA.20.1	David flygtede så fra Najot ved Rama og opsøgte Jonatan. „Hvad har jeg gjort?” udbrød han. „Har jeg fornærmet din far, siden han er så opsat på at slå mig ihjel?”
1SA.20.2	„Min far har ikke i sinde at slå dig ihjel,” protesterede Jonatan. „Han har altid fortalt mig om sine planer. Jeg er sikker på, at han ikke ville skjule en så alvorlig plan for mig. Det hele må være en misforståelse.”
1SA.20.3	„Jamen, din far ved jo, at vi er venner,” indvendte David. „Derfor tænker han: ‚Jeg vil ikke sige noget til Jonatan, for det vil bare gøre ham ked af det.’ Men sandheden er, at jeg går med livet i hænderne—det sværger jeg på.”
1SA.20.4	„Hvad vil du have, jeg skal gøre?” spurgte Jonatan.
1SA.20.5	David svarede: „I morgen begynder nymånefesten, og din far regner med, at jeg kommer til hans fest. Men jeg vil bede dig om at give mig fri, så vil jeg gemme mig ude på marken indtil i overmorgen om aftenen. 
1SA.20.6	Hvis din far spørger efter mig ved måltidet, skal du sige til ham: ‚David bad mig om lov til at tage hjem til Betlehem for at deltage i den årlige offerfest med sin familie.’ 
1SA.20.7	Svarer han så: ‚Det er i orden!’ er det et tegn på, at jeg ikke behøver at bekymre mig, men bliver han vred, er det, fordi han er besluttet på at slå mig ihjel. 
1SA.20.8	Jonatan, jeg ved, jeg kan regne med dig, for vi har indgået en bindende venskabspagt for Herrens ansigt. Hvis jeg har gjort noget, jeg fortjener døden for, foretrækker jeg, at du slår mig ihjel, frem for at din far gør det.”
1SA.20.9	„Jeg kunne aldrig finde på at slå dig ihjel,” udbrød Jonatan. „Og hvis jeg havde den mindste anelse om, at min far stræbte dig efter livet, tror du så ikke, jeg straks ville advare dig?”
1SA.20.10	Da spurgte David: „Hvem kan fortælle mig om din fars reaktion ved nymånefesten?”
1SA.20.11	„Kom, lad os gå ud på marken,” svarede Jonatan. Det gjorde de så. 
1SA.20.12	„Jeg lover dig ved Herren, Israels Gud, at enten i morgen eller i overmorgen ved denne tid vil jeg have fundet ud af, hvad min far tænker om dig,” sagde Jonatan. „Så vil det vise sig, at din bekymring er ubegrundet. Ellers skal jeg nok give dig besked. 
1SA.20.13	Må Herren straffe mig, hvis jeg ikke fortæller dig det, hvis min far ønsker at dræbe dig. Hvis det er tilfældet, skal jeg nok sørge for, at du kan undslippe i god behold. Må Herren selv beskytte dig, som han har beskyttet min far. 
1SA.20.14+1SA.20.15	Og må du altid vise mig den samme trofaste kærlighed, som Herren gør, så længe jeg lever. Og skulle jeg dø, så vær nådig mod mine børn, når Herren hjælper dig med at tilintetgøre alle dine fjender.”
1SA.20.16	Derefter bad Jonatan denne højtidelige pagtsbøn for David og hans efterkommere: „Må Herren straffe Davids fjender.”
1SA.20.17	Således stadfæstede Jonatan sin venskabspagt med David på grund af sin kærlighed til ham, for Jonatan elskede David lige så højt, som han elskede sig selv.
1SA.20.18	Derefter sagde Jonatan: „I morgen under nymånefesten vil de uden tvivl savne dig, når de opdager, at din plads ved bordet står tom, 
1SA.20.19	og i overmorgen vil de alle sammen spørge efter dig. Gem dig derfor i det gamle skjulested, du brugte sidste gang Saul var ude efter dig,
1SA.20.20	Bagefter kommer jeg derud og lader, som om jeg øver mig i at skyde til måls med min bue. Jeg skyder tre pile af sted, 
1SA.20.21	hvorefter jeg sender en dreng ud efter pilene. Hvis du hører mig råbe til drengen: ‚Pilene ligger her hen mod mig!’ er det signal til, at der ikke er fare på færde. 
1SA.20.22	Men hvis jeg råber: ‚Gå længere frem! Pilene ligger foran dig!’ er det signal til, at du må skynde dig at flygte. 
1SA.20.23	Må Herren hjælpe os til altid at holde den venskabspagt, vi har svoret hinanden, for han er vores vidne.” 
1SA.20.24+1SA.20.25	Så gemte David sig i sit skjulested på marken.
1SA.20.24+1SA.20.25	Da nymånefesten begyndte, indtog kongen sin sædvanlige plads ved bordet, ind mod væggen. Jonatan satte sig overfor, og Abner satte sig ved siden af Saul. Davids plads stod tom. 
1SA.20.26	Men Saul spurgte ikke til David den dag, for han gik ud fra, at der var sket noget, som havde gjort David uren indtil om aftenen. Ja, det måtte være grunden til hans udeblivelse. 
1SA.20.27	Næste dag, da Davids plads stadig stod tom, spurgte Saul: „Hvor er vores unge helt blevet af? Hverken i går eller i dag har han deltaget i måltidet.”
1SA.20.28+1SA.20.29	„Han bad mig om lov til at tage hjem til Betlehem og deltage i en familiesammenkomst,” svarede Jonatan. „Hans bror forlangte, at han kom hjem, så jeg gav ham min tilladelse.”
1SA.20.30	Da kogte Saul af raseri og råbte: „Hvilken udspekuleret oprørskhed! Tror du ikke, jeg ved, at du holder med den fyr til skam og skændsel for dig selv og for din mor. 
1SA.20.31	Er du klar over, at så længe han er i live, bliver du aldrig konge? Få fat i ham, så jeg kan slå ham ihjel.”
1SA.20.32	„Hvad ondt har han gjort?” blev Jonatan ved. „Hvorfor skal han dø?”
1SA.20.33	Som svar kastede Saul sit spyd efter Jonatan for at dræbe ham. Da gik det op for Jonatan, at hans far var fast besluttet på at slå David ihjel. 
1SA.20.34	Han rejste sig fnysende fra bordet og spiste intet resten af dagen, for han var ked af det for Davids skyld og oprørt over sin fars hån.
1SA.20.35	Næste morgen gik Jonatan som aftalt ud på marken sammen med en dreng.
1SA.20.36	„Løb hen og saml de pile op, jeg skyder,” befalede han drengen. Drengen begyndte at løbe, og Jonatan skød en pil forbi ham. 
1SA.20.37	Kort før drengen nåede frem til pilen, råbte Jonatan: „Gå længere frem! Pilen ligger foran dig! 
1SA.20.38	Skynd dig af sted!” Så skyndte drengen sig hen og samlede pilen op, hvorefter han bragte den til sin herre. 
1SA.20.39	Han anede naturligvis ikke noget om, hvad der gik for sig, kun Jonatan og David kendte det hemmelige signal. 
1SA.20.40	Jonatan gav nu buen og pilene til drengen og sagde: „Gå du bare hjem med dem.”
1SA.20.41	Så snart drengen var forsvundet, kom David frem fra sit skjulested bag stenen og bøjede sig tre gange mod jorden. Derpå kyssede de hinanden på kinden og tog grædende afsked. 
1SA.20.42	„Gå med fred!” sagde Jonatan. „Husk, at Herren var vidne til den pagt, vi indgik med hinanden. Han vil altid stå som vidne mellem os to og mellem vores børn.”
1SA.21.1	Så skiltes de. David forsvandt over markerne, og Jonatan gik hjem.
1SA.21.2	David kom til byen Nob, hvor han opsøgte præsten Ahimelek. Ahimelek blev fyldt med bange anelser, da han så David komme alene.
1SA.21.2	„Hvorfor kommer du uden dine mænd?” spurgte han.
1SA.21.3	„Kongen har sendt mig ud i et hemmeligt ærinde,” løj David, „og han gav mig klare instrukser om ikke at røbe mit ærinde for nogen. Jeg har sat mine mænd stævne på et aftalt sted. 
1SA.21.4	Men sig mig, har du noget jeg kan spise? Giv mig fem brød, eller hvad du nu har.”
1SA.21.5	„Almindeligt brød har jeg ikke noget af,” svarede præsten. „Men der er de hellige brød fra Herrens telt. Dem kan du og dine mænd vel godt få, hvis I ikke er urene efter seksuel kontakt med kvinder.”
1SA.21.6	„Du kan være ganske rolig,” svarede David. „Vi har ikke været i nærheden af kvinder siden i forgårs, da vi startede turen. Når mine mænd holder sig rene under de almindelige krigstogter, hvor meget mere da ikke under en vigtig mission, som den vi er på i dag.”
1SA.21.7	Da der ikke var anden mad til rådighed, gav præsten ham de gamle, hellige brød, som var fjernet fra bordet i Herrens bolig. De bliver jo udskiftet med friske brød hver uge.
1SA.21.8	Tilfældigvis opholdt Sauls overhyrde, edomitten Doeg, sig netop på det tidspunkt ved Herrens bolig, så han hørte samtalen.
1SA.21.9	David spurgte Ahimelek: „Har du ikke et spyd eller et sværd, jeg kan låne? Jeg nåede ikke at få mine våben med, fordi kongens ærinde havde sådan en hast.”
1SA.21.10	„Jeg har filisteren Goliats sværd, ham du slog ihjel i Elahdalen,” svarede Ahimelek. „Det må du få, hvis du vil have det. Det ligger omme bag den hellige efod rullet ind i en kappe. Der er ikke andre våben her.”
1SA.21.10	„Der findes ikke et bedre sværd,” udbrød David. „Giv mig det!”
1SA.21.11	Samme dag fortsatte David flugten fra Saul og kom til filisterkongen Akish i Gat. 
1SA.21.12	„Jamen, er det ikke Israels kommende konge, vi giver husly?” spurgte Akishʼ mænd hinanden. „Var det ikke til hans ære, at kvinderne dansede og sang: ‚Saul har besejret sine tusinder, men David har besejret sine titusinder!’?”
1SA.21.13	Da David hørte, hvordan man snakkede om ham, blev han bange for, hvad kong Akish ville gøre ved ham. 
1SA.21.14	Derfor begyndte han at spille sindssyg. Han kradsede på byporten og lod sit spyt flyde ned i skægget. 
1SA.21.15	Da han blev fanget og ført til kong Akish, sagde Akish til sine mænd: „Hvorfor kommer I herhen med ham? I kan da se, at manden er gal. 
1SA.21.16	Synes I ikke, vi har gale folk nok her? Jeg vil ikke have sådan en i mit hus!”
1SA.22.1	Så forlod David Gat og bragte sig i sikkerhed i Adullams klippehule. Dér sluttede hans brødre og andre slægtninge sig til ham. 
1SA.22.2	I alt 400 mand samlede sig omkring ham. Det var folk, som var utilfredse med landets tilstand eller var kommet i vanskeligheder, var undertrykte eller forgældede.
1SA.22.3	Senere drog David til Mitzpa i Moab og sagde til Moabs konge: „Lad mine forældre få lov at opholde sig hos jer, indtil jeg bliver klar over Guds plan for mig.” 
1SA.22.4	Han bragte dem så til Moabs konge, og de blev boende der, så længe David holdt til i sin fæstning i klippehulen.
1SA.22.5	En dag kom profeten Gad til David og sagde: „Du skal ikke blive i klippehulen, men vende tilbage til Judas land.” Så tog David af sted og kom til Heretskoven.
1SA.22.6	Saul hørte snart, at David og hans mænd var kommet tilbage til Judas land. Selv opholdt han sig stadig i Gibea, hvor han sad under en tamarisk med sit spyd i hånden. Omkring ham stod alle hans ledende mænd. 
1SA.22.7	„Hør efter, I mænd af Benjamins stamme!” sagde Saul. „Mon denne Isajs søn har lovet jer guld og grønne skove, når han engang bliver konge? 
1SA.22.8	Hvorfor har I rottet jer sammen imod mig? Ikke én af jer har fortalt mig, at min egen søn har indgået en venskabspagt med den fyr. Ingen af jer har taget så meget hensyn til mig, at I har villet fortælle mig, at min egen søn har opmuntret min tjener til at ligge på lur efter mig, som han gør nu.”
1SA.22.9+1SA.22.10	Da svarede edomitten Doeg, som stod blandt Sauls mænd: „Da jeg var i Nob, hørte jeg, at David talte med præsten Ahimelek, søn af Ahitub. Ahimelek søgte råd hos Herren for ham, og gav ham rejseproviant og filisteren Goliats sværd.”
1SA.22.11+1SA.22.12	Saul sendte straks bud efter Ahimelek og hele hans familie, som var præster i Nob. Da de indfandt sig, sagde Saul: „Hør nu her, Ahitubs søn!” „Ja, herre!” svarede Ahimelek.
1SA.22.13	„Sig mig, hvorfor har du og Isajs søn rottet jer sammen imod mig? Hvorfor gav du ham rejseproviant og våben, og hvorfor rådspurgte du Gud for ham? Hvorfor har du opmuntret ham til forræderi, så han nu lurer på en anledning til at styrte mig fra tronen?”
1SA.22.14	„Jamen herre,” indvendte Ahimelek. „David er jo den mest loyale af alle dine tjenere! Han er din egen svigersøn! Han bliver aldrig antastet af dine livvagter, og han nyder stor anseelse ved hoffet. 
1SA.22.15	Det er langtfra første gang, jeg har rådspurgt Gud for ham. Du må ikke anklage mig og min familie, for vi har intet kendskab til nogen sammensværgelse imod dig.”
1SA.22.16	„Du skal dø, Ahimelek, og hele din familie med!” hvæsede Saul. 
1SA.22.17	Så råbte han til sine livvagter, som stod omkring ham: „Henret hele flokken af præster, for de har allieret sig med David. På trods af at de udmærket vidste, at David var på flugt for mig, røbede de ikke noget om ham til mig.”
1SA.22.17	Men livvagterne nægtede at slå Herrens præster ihjel. 
1SA.22.18	Så sagde kongen til edomitten Doeg: „Så må du slå præsterne ihjel!” Den dag dræbte Doeg 85 præster, der var iklædt deres præstedragter. 
1SA.22.19	I Nob, hvor præsterne havde deres hjem, blev alle mænd, kvinder, børn og spædbørn myrdet, endog deres køer, æsler, geder og får blev hugget ned. 
1SA.22.20	Den eneste, der undslap, var Ebjatar, en søn af Ahimelek. Han flygtede straks til David. 
1SA.22.21	Da han fortalte, hvad Saul havde gjort, 
1SA.22.22	udbrød David: „Jeg burde have sagt mig selv, at når Doeg var der, ville han sladre til Saul. Så det er mig, der er skyld i den tragedie, der har ramt din familie. 
1SA.22.23	Bliv hos mig, og vær ikke bange. Den, som vil dig til livs, vil også mig til livs. Men her er du i sikkerhed.”
1SA.23.1	En dag fik David at vide, at filistrene havde angrebet Keila og nu var i færd med at plyndre byens kornbeholdning. 
1SA.23.2	Da spurgte han Herren:
1SA.23.2	Herren svarede: „Ja, tag af sted, slå filistrene og red Keila.”
1SA.23.3	Men Davids mænd protesterede. „Livet er farligt nok her i Juda,” sagde de. „Vi føler ingen trang til at tage til Keila og kæmpe mod hele filisterhæren.”
1SA.23.4	Da spurgte David atter Herren til råds, og Herren svarede: „Tag af sted! Jeg vil hjælpe dig med at slå filistrene.”
1SA.23.5	Så gik David og hans mænd til angreb. De slog filistrene, tog deres kvæg og reddede Keilas indbyggere. 
1SA.23.6	Da præsten Ebjatar flygtede fra Nob og kom til David, havde han den hellige efod med sig, så han kunne rådspørge Herren. Han havde den også med til Keila.
1SA.23.7	Saul fik snart at vide, at David var i Keila. „Udmærket,” udbrød han, „så har vi ham i fælden. Endelig har Gud udleveret ham til mig. Han har ikke en chance for at undslippe fra en by som Keila med en mur omkring.”
1SA.23.8	Han mobiliserede så hele hæren og drog af sted mod Keila for at fange David og hans mænd. 
1SA.23.9	Men David hørte om Sauls plan, og han bad præsten Ebjatar om at tage den hellige efod frem og spørge Herren til råds.
1SA.23.10	„Herre, Israels Gud,” bad han, „jeg har hørt, at Saul er på vej for at udslette byen her på grund af os. 
1SA.23.11	Sig mig, om rygtet taler sandt. Sig mig også, om Keilas indbyggere vil udlevere mig til Saul. Herre, Israels Gud, hør min bøn!”
1SA.23.11	Da svarede Herren: „Saul er på vej.”
1SA.23.12	„Vil Keilas indbyggere udlevere mig til Saul?” blev David ved.
1SA.23.12	„Ja, det vil de,” svarede Herren.
1SA.23.13	David og hans mænd forlod straks Keila og strejfede derefter omkring fra sted til sted. Deres antal var i mellemtiden vokset til omkring 600 mand. Da Saul fik at vide, at David og hans mænd havde forladt Keila, opgav han sin plan om at fange ham der.
1SA.23.14+1SA.23.15	David slog sig nu ned i Zifs ørken,
1SA.23.16	Mens David opholdt sig i en skovtykning,
1SA.23.17	„Vær ikke bange,” sagde han. „Min far finder dig aldrig her. En dag vil du blive konge over Israel, og jeg bliver din højre hånd. Det ved min far udmærket.” 
1SA.23.18	Da fornyede de to venner deres venskabspagt, hvorefter Jonatan vendte hjem, mens David blev i skoven.
1SA.23.19	Kort efter kom nogle folk fra Zif til Saul i Gibea for at forråde David. „Vi ved, hvor han gemmer sig,” sagde de. „Lige nu opholder han sig i bjerghulerne ved skoven tæt ved Hakilahøjen syd for Jeshimon. 
1SA.23.20	Kom ned til os, når det passer dig, så skal vi nok fange ham og overgive ham til dig.”
1SA.23.21	„Herren velsigne jer for jeres barmhjertighed imod mig,” svarede Saul. 
1SA.23.22	„Vend I nu først tilbage og find helt nøjagtigt ud af, hvor han befinder sig. Spørg jer for hos dem, der har set ham. Jeg har hørt, at han flytter rundt hele tiden, og han er en snedig fyr. 
1SA.23.23	Kortlæg alle hans skjulesteder og kom så tilbage til mig med en fyldig rapport. Så vil jeg følge med jer. Hvis han endnu befinder sig i landet, skal jeg nok finde ham, om jeg så skal gennemsøge hele Judas område.”
1SA.23.24	Så vendte mændene hjem til Zif, og Saul ville følge efter senere. Imens var David stadig i Maons ørkenområde på sletten syd for Jeshimon. 
1SA.23.25	Saul og hans mænd begav sig af sted for at lede efter ham. Men da David fik det at vide, trak han sig tilbage til en bestemt klippe i Maons ørken, men selv der fulgte Saul efter ham, 
1SA.23.26	så Saul og David til sidst befandt sig på hver sin side af den samme klippehøj. Men lige da Saul og hans mænd var ved at omringe David og hans mænd, 
1SA.23.27	kom der bud til Saul: „Skynd dig at komme hjem. Filistrene er igen trængt ind i landet.” 
1SA.23.28	Derfor indstillede Saul jagten på David, og han skyndte sig hjem for at kæmpe mod filistrene. Lige siden har man kaldt stedet: „Klippen, der skiller”.
1SA.24.1	Derefter tog David ophold i klippehulerne ved En-Gedi.
1SA.24.2	Da Saul vendte tilbage fra slaget mod filistrene, fik han at vide, at David var flygtet ud i En-Gedis ørken. 
1SA.24.3	Så tog han 3000 elitesoldater med sig og gik ud for at lede efter ham ved Stenbukkeklipperne. 
1SA.24.4	På det sted, hvor vejen løber forbi nogle fårefolde, gik Saul ind i en hule for at forrette sin nødtørft. Men det var tilfældigvis den hule, hvor David og nogle af hans mænd havde gemt sig længere inde.
1SA.24.5	„Nu har du dit livs chance!” hviskede mændene til David. „Det er det her øjeblik, du har ventet på, lige siden den dag Herren sagde til dig: ‚Jeg vil udlevere din fjende til dig, så du kan gøre med ham, som du vil.’ ” Da krøb David frem fra hulens indre og skar forsigtigt det nederste af Sauls kappe af, uden at Saul lagde mærke til det. 
1SA.24.6	Men bagefter fik han dårlig samvittighed over det, han havde gjort. 
1SA.24.7	„Må Gud bevare mig fra at gøre min herre noget ondt,” sagde han til sine mænd. „Jeg kan ikke slå Herrens salvede konge ihjel.” 
1SA.24.8	Og David irettesatte sine mænd og tillod dem ikke at dræbe Saul.
1SA.24.8	Da Saul havde forladt hulen og var gået videre, 
1SA.24.9	kom David ud og råbte efter ham: „Min herre og konge!” Og da Saul vendte sig om, bøjede David sig for ham. 
1SA.24.10+1SA.24.11	„Hvorfor lader du dig narre af dem, der påstår, at jeg er ude på at gøre dig fortræd?” fortsatte han. „I dag har du fået bevis for, at det ikke er sandt. Skønt du var i min hule hånd, og nogle af mine mænd ville have mig til at slå dig ihjel, skånede jeg dit liv og lovede, at jeg ikke ville gøre dig noget ondt, for du er Herrens salvede. 
1SA.24.12	Se her, hvad jeg har i hånden. Det er kanten af din kappe, som jeg skar af, men jeg slog dig ikke ihjel. Er det ikke nok til at overbevise dig om, at jeg ikke har i sinde at gøre dig fortræd? Jeg ønsker ikke at forsynde mig imod dig, selvom du truer mig på livet.”
1SA.24.13	David fortsatte: „Lad Herren dømme imellem os! Han vil straffe dig, for hvad du har gjort imod mig. Men jeg vil ikke tage sagen i min egen hånd. 
1SA.24.14	Som ordsproget siger: ‚Ondskab er den ondes værk’. Men uanset hvor meget ondskab, du udviser, vil jeg ikke hævne mig på dig. 
1SA.24.15	I øvrigt synes jeg, du skulle overveje, hvem det er, du forfølger. Bør Israels konge spilde sin tid med at jage en, der er lige så ubetydelig som en død hund eller en loppe? 
1SA.24.16	Må Herren dømme imellem os og straffe den skyldige. Han er min Forsvarer, og han vil redde mig fra dine angreb.”
1SA.24.17+1SA.24.18	Saul råbte tilbage med grådkvalt stemme: „Min søn, David! Er det virkelig dig? David, du har gengældt min ondskab med godhed. Du er et bedre menneske end jeg. 
1SA.24.19	Det har du klart bevist i dag, da Herren udleverede mig til dig, og du havde chancen for at slå mig ihjel. 
1SA.24.20	Hvem andre kunne finde på at lade sin fjende undslippe på den måde? Må Herren belønne dig for det. 
1SA.24.21	Nu indser jeg, at du bliver konge over Israel. 
1SA.24.22	Sværg da ved Herren, at du ikke vil gøre min familie fortræd og udrydde min slægt, efter at du er blevet konge.”
1SA.24.23	Det gjorde David, og Saul vendte hjem, mens David og hans mænd gik tilbage til klippehulen.
1SA.25.1	Kort tid efter døde Samuel. Ved begravelsen samledes hele Israel i Rama, og man begravede ham i familiens jord.
1SA.25.1	I mellemtiden var David taget tilbage til Maons
1SA.25.2	En velstående mand fra Maon havde masser af småkvæg på græs i nærheden af landsbyen Karmel. Han ejede 3000 får og 1000 geder, og det var midt i fåreklipningstiden. 
1SA.25.3	Fåreavlerens navn var Nabal, og han var en efterkommer af Kaleb. I modsætning til sin kone Abigajil, der var både smuk og klog, var Nabal en ond og ubarmhjertig mand.
1SA.25.4	Da David hørte, at Nabal var i færd med at klippe sine får og derfor havde gjort klar til en stor fest, 
1SA.25.5	sendte han ti af sine unge mænd til Karmel med følgende besked til Nabal: 
1SA.25.6	„David, Isajs søn, siger: Må Herrens fred og velsignelse være over dig og din familie og alt, hvad du ejer. 
1SA.25.7	Jeg har hørt, at du holder fåreklipningsfest. Dengang dine hyrder holdt til i nærheden af os i Karmel, gjorde vi dem aldrig fortræd, og der blev aldrig stjålet noget fra dem. 
1SA.25.8	Spørg selv dine folk, for de kan fortælle dig, at det er sandt. Gør nu gengæld ved at tage vel imod mine unge mænd. Da I holder fest, kunne I måske dele med os?”
1SA.25.9	De unge mænd tog så hen til Nabal og overbragte Davids hilsen.
1SA.25.10	„Hvem er David?” snerrede Nabal. „Og hvem er Isaj? Nu om stunder er der mange slaver, der stikker af fra deres herre. 
1SA.25.11	Skulle jeg tage mit brød og mit vand og mit kvæg, som jeg har slagtet, for at mine fåreklippere kan feste, og forære det hele til en flok omstrejfere? Ikke på vilkår!”
1SA.25.12	Så vendte de unge mænd tilbage til David og fortalte ham, hvad Nabal havde sagt.
1SA.25.13	„Tag jeres sværd!” svarede David, mens han spændte bæltet. Så tog han 400 bevæbnede mænd med sig og efterlod de øvrige 200 i lejren.
1SA.25.14	I mellemtiden skyndte en af fårehyrderne sig hen til Nabals kone, Abigajil, og sagde: „David sendte nogle mænd fra ørkenen med gode ønsker for vores herre. Men han fornærmede dem og skældte dem hæder og ære fra 
1SA.25.15+1SA.25.16	på trods af, at Davids mænd aldrig har gjort os noget ondt. Tværtimod har de gjort alt, hvad de kunne, for at hjælpe os. Dag og nat var de som en mur omkring os og fårene og beskyttede os mod angreb udefra. Så længe de var i nærheden, blev der ikke stjålet noget fra os. 
1SA.25.17	Du må gøre noget for at afværge den ulykke, som nu truer vores herre og hans familie. Nabal er jo så ondsindet, at det ikke nytter at sige noget til ham.”
1SA.25.18	Abigajil tog straks 200 brød, to skindsække med vin, fem slagtede og tilberedte får, en stor sæk
1SA.25.19	„Skynd jer af sted,” sagde hun til sine folk, „jeg følger selv bagefter.” Hun sagde ikke noget til sin mand, 
1SA.25.20	men red af sted på sit æsel ad vejen gennem bjergkløften. Der kom David og hans mænd ridende imod hende.
1SA.25.21	David havde netop sagt: „Det er al den tak, man får for at hjælpe sådan en mand. Vi beskyttede hans får i ørkenen, så intet blev stjålet. Alligevel gengælder han mig godt med ondt. 
1SA.25.22	Må Gud ramme mig med både det ene og det andet, hvis ikke Nabal og alle de mænd og drenge, der er hos ham, er døde inden i morgen tidlig.”
1SA.25.23	Da Abigajil fik øje på David, steg hun af æslet, bøjede sig til jorden for ham og sagde:
1SA.25.24	„Herre, jeg tager hele skylden på mig. Vær så venlig at høre efter, hvad jeg har at sige. 
1SA.25.25	Nabal er ond og hidsig, men tag dig ikke af ham. Han lever helt op til sit navn—han er et stort fjols. Det ærgrer mig, at jeg ikke så de mænd, du sendte til os. 
1SA.25.26	Herre, siden Gud har bevaret dig fra at tage sagen i din egen hånd og myrde Nabal, beder jeg af hjertet til, at det må gå dine fjender lige så elendigt, som det skulle have gået Nabal. 
1SA.25.27	Tag nu imod denne gave til dig og dine mænd, 
1SA.25.28	og tilgiv mig min dristighed. Herren skal lønne dig ved at sikre dit kongedømme, for det er ham, du kæmper for, og der skal ikke ske dig noget ondt, så længe du lever. 
1SA.25.29	Selv når du jages af dine fjender, skal du være tryg i Herren, din Guds, hånd. Men dine fjender vil han slynge bort som sten fra en slynge.
1SA.25.30+1SA.25.31	Når Herren har opfyldt alle sine løfter til dig og har gjort dig til konge over Israel, skal du ikke plages af samvittighedskvaler over at have taget loven i din egen hånd og udgydt uskyldigt blod. Når Herren har opfyldt sine løfter til dig, vil jeg bede dig om at tænke på mig med velvilje.”
1SA.25.32	David svarede Abigajil: „Lovet være Herren, Israels Gud, som i dag har sendt dig til mig. 
1SA.25.33	Jeg er dig dybt taknemmelig for din visdom, som har forhindret mig i at tage loven i min egen hånd og myrde et andet menneske. 
1SA.25.34	Jeg sværger ved Herren, Israels Gud, at hvis du ikke var kommet mig i møde, ville alle af mandkøn hos Nabal have været døde inden i morgen tidlig. Nu har Herren afværget denne tragedie.”
1SA.25.35	Derefter tog David imod Abigajils gaver og sagde: „Vend du blot hjem. Du har intet at frygte. Jeg har valgt at følge dit råd.”
1SA.25.36+1SA.25.37	Da hun kom hjem, var Nabal ved at holde gilde. Han var fuld og i højt humør. Derfor fortalte hun ham ikke om sit møde med David før næste morgen, da han var ædru. Da han hørte historien, fik han et slagtilfælde og blev fuldstændig lammet. 
1SA.25.38	Ti dage efter tog Herren hans liv.
1SA.25.39	Da David hørte om Nabals død, udbrød han: „Lovet være Herren! Gud har taget hævn over Nabal, fordi jeg undlod at gøre det selv. Nu har Nabal fået den straf, han fortjener.”
1SA.25.39	Straks sendte David bud til Abigajil og spurgte, om hun ville blive hans kone. 
1SA.25.40	Da sendebudene nåede frem til Karmel og overrakte hende Davids besked, 
1SA.25.41	bøjede hun sig til jorden og sagde: „Jeg er parat til at være den ringeste tjener i Davids hus.” 
1SA.25.42	Så sadlede hun sit æsel og tog fem tjenestepiger med sig. Mændene førte hende straks til David, og hun blev Davids kone.
1SA.25.43	David havde også giftet sig med Ahinoam fra Jizreʼel, så nu havde han to koner. 
1SA.25.44	Hans første kone, Sauls datter Mikal, var i mellemtiden blevet givet til Lajishʼ søn, Palti, fra Gallim.
1SA.26.1	Folkene fra Zif vendte tilbage til Saul i Gibea og fortalte ham: „David holder sig skjult på Hakilahøjen over for Jeshimon.” 
1SA.26.2	Da tog Saul sit elitekorps på 3000 mand og drog af sted for at genoptage forfølgelsen i Zifs ørken. 
1SA.26.3+1SA.26.4	Han slog lejr ved vejen over for Jeshimon, tæt ved Hakilahøjen. David var nu længere inde i ørkenen, og da han hørte, at Saul var på vej efter ham, sendte han nogle spioner af sted for at få nøje oplysninger om, hvor han befandt sig.
1SA.26.5+1SA.26.6+1SA.26.7	En nat sneg David sig hen mod Sauls lejr for at se sig om. Hittitten Ahimelek og Joabs bror Abishaj, søn af Zeruja,
1SA.26.5+1SA.26.6+1SA.26.7	Så sneg David og Abishaj sig helt ind i lejren til Saul, der lå og sov med spyddet plantet i jorden ved siden af sit hoved. Abner og de andre mænd lå rundt om ham.
1SA.26.8	„Denne gang er der ingen tvivl om, at Gud har udleveret din fjende til dig,” hviskede Abishaj til David. „Lad mig få lov at spidde ham til jorden med et eneste stød.”
1SA.26.9	„Nej, slå ham ikke ihjel,” svarede David. „Den, der dræber Herrens salvede, vil blive straffet. 
1SA.26.10	Herren vil selv tage sig af Saul, hvad enten han falder i kamp, eller han dør af alderdom. 
1SA.26.11	Gud forbyde, at jeg skulle slå den mand ihjel, som Herren har salvet til at være konge. Nej, lad os tage hans spyd og hans vandkrukke—og så se at komme af sted!”
1SA.26.12	Så tog David spyddet og vandkrukken, og sammen med Abishaj slap han væk, uden at nogen så dem eller vågnede. Herren havde nemlig ladet dem falde i dyb søvn.
1SA.26.13	De klatrede op ad bjergskråningen overfor, indtil de var i sikkerhed. 
1SA.26.14	Så råbte David ned til dem: „Abner, vågn op!”
1SA.26.14	„Hvem er det, der råber?” svarede Abner.
1SA.26.15	„Nåh, Abner,” drillede David, „har du sovet godt? Du er vel nok en dygtig hærfører, der forstår at passe godt på din konge. Der findes ikke nogen så dygtig som dig i hele Israel. Men er du klar over, at kongen let kunne være blevet dræbt, mens du lå og sov? 
1SA.26.16	Sikke dog en pligtforsømmelse! I burde virkelig dø som straf for, at I ikke passer bedre på jeres herre, Guds salvede konge. Hvad tror du, der er blevet af kongens spyd og vandkrukke, som stod ved hans hoved?”
1SA.26.17+1SA.26.18	Saul genkendte imidlertid Davids stemme og råbte: „Er det dig, min søn David?”
1SA.26.17+1SA.26.18	David svarede: „Ja, herre! Sig mig, hvorfor bliver du ved med at jagte mig? Hvad har jeg gjort dig? Hvad er min forbrydelse? 
1SA.26.19	Hvis det er Herren, der har hidset dig op imod mig, så er jeg villig til at blive ofret. Men hvis det er menneskers ondskab, må de da være forbandet af Gud, for resultatet er blevet, at de har berøvet mig mit hjem blandt mit folk i Herrens land og jaget mig bort til et fremmed folk, der dyrker andre guder. 
1SA.26.20	Skal jeg virkelig dø i et fremmed land—borte fra Herrens nærhed? Kan det virkelig være rigtigt, at Israels konge jager mig og mine mænd, som om han var på agerhønejagt?”
1SA.26.21	Da indrømmede Saul sin fejltagelse. „Jeg har forbrudt mig imod dig, min søn,” sagde han. „Kom tilbage, så lover jeg, at alt skal blive godt igen. I dag har du skånet mit liv. Jeg indrømmer, at jeg har handlet tåbeligt.”
1SA.26.22	„Herre, her er dit spyd,” råbte David tilbage. „Lad en af de unge mænd komme og hente det. 
1SA.26.23	Herren belønner den, der er loyal og har reelle hensigter, og i nat har jeg undladt at slå dig ihjel på trods af, at Herren udleverede dig til mig. 
1SA.26.24	Må Herren skåne mit liv, sådan som jeg har skånet dit. Ja, må han redde mig, hver gang jeg er i fare.”
1SA.26.25	„Gud velsigne dig, min søn David,” svarede Saul. „Du vil komme til at udføre store heltegerninger, og alt, hvad du tager dig for, vil lykkes for dig.”
1SA.26.25	Så gik David sin vej, og Saul vendte hjem.
1SA.27.1	Men David følte sig stadig ikke tryg ved Saul. Han tænkte: „En skønne dag får Saul ram på mig. Jeg må hellere prøve lykken hos filistrene. Så kan det være, Saul indstiller jagten, og jeg kan være i fred for ham.”
1SA.27.2+1SA.27.3	David og hans 600 mænd med deres familier flyttede derfor til Gat, hvor de kom til at bo under filisterkongen Akishʼ beskyttelse. David havde begge sine koner med sig, Ahinoam fra Jizreʼel og Abigajil, Nabals enke, fra Karmel. 
1SA.27.4	Saul fik snart at vide, at David var flygtet til Gat, og han indstillede forfølgelsen.
1SA.27.5	En dag sagde David til kong Akish: „Herre, hvis du ikke har noget imod det, foretrækker vi at bo i en af byerne på landet frem for her i den kongelige residensby.”
1SA.27.6	Så gav Akish ham byen Ziklag. Det er baggrunden for, at byen den dag i dag er på Judas kongers hænder.
1SA.27.7	David og hans mænd boede blandt filistrene i et år og fire måneder. 
1SA.27.8	Det meste af tiden var de på plyndringstogt hos geshuritterne, girzitterne og amalekitterne, de folk, der fra gammel tid har boet nær Shur langs karavanevejen til Egypten. 
1SA.27.9	Når Davids mænd slog ned på en landsby, sørgede de for, at der ikke var nogen overlevende tilbage, og de plyndrede stedet rub og stub for får, geder, køer, æsler, kameler og tøj, før de vendte hjem.
1SA.27.10	„Hvor gik togtet hen i dag?” plejede Akish at spørge.
1SA.27.10	David svarede, at han havde været i det sydlige Juda, eller i jerahmeʼelitternes eller kenitternes område.
1SA.27.11	David udryddede samtlige indbyggere i de landsbyer, han plyndrede, fordi han var bange for, at de ellers ville komme til Gat og afsløre, hvor han i virkeligheden havde været. Al den tid David opholdt sig hos filistrene, spillede han dette dobbeltspil, 
1SA.27.12	og Akish troede på, hvad David sagde og var efterhånden overbevist om, at David havde gjort sig grundigt forhadt blandt sit eget folk. „Nu er han tvunget til at slå sig til ro her og blive i min tjeneste,” tænkte Akish.
1SA.28.1	På den tid overvejede filistrene igen at gå til angreb på Israel. „I skal følge med os i kamp mod Israel,” sagde kong Akish til David og hans mænd. 
1SA.28.2	„Det er i orden!” svarede David. „Du vil få at se, hvad vi er værd.” „Det kan jeg lide!” udbrød Akish. „Jeg udnævner dig hermed til min personlige livvagt.”
1SA.28.3	Samuel var jo død, og hele Israel havde holdt sørgeklage over ham, dengang de begravede ham i hans hjemby Rama. I Samuels tid havde Saul følt sig nødsaget til at udrydde samtlige spåmænd og dødemanere i landet.
1SA.28.4	Da filistrenes hær var nået frem til Shunem i Jizreʼeldalen, lå Saul i lejr med hele Israels hær på Gilboahøjen med udsigt over dalen. 
1SA.28.5	Da Saul så filistrenes enorme hær, blev han skrækslagen og havde mest lyst til at flygte. 
1SA.28.6	Han prøvede at spørge Herren, om han skulle gå i krig eller ej, men Herren svarede ham ikke et ord, hverken gennem drømme eller ved det hellige lod, Urim, eller ved et budskab fra profeterne. 
1SA.28.7	Derfor gav Saul sine folk ordre til at finde en dødemaner, han kunne spørge til råds. Det lykkedes dem at finde en kvinde i En-Dor,
1SA.28.8	Så forklædte Saul sig, tog to af sine mænd med, og i ly af mørket opsøgte han kvinden.
1SA.28.8	„Jeg må i kontakt med en af de døde,” bad Saul. „Kan du mane hans ånd frem?”
1SA.28.9	„Er du ude på at få mig slået ihjel?” spurgte kvinden. „Ved du ikke, at Saul har udryddet landets spåmænd og dødemanere?” 
1SA.28.10	Men Saul svarede: „Så sandt Herren lever, sværger jeg på, at der ikke vil ske dig noget.”
1SA.28.11	Så spurgte hun: „Hvem er det, du ønsker kontakt med?”
1SA.28.11	„Samuel,” svarede Saul.
1SA.28.12	Kvinden så nu Samuel, der viste sig for hende, og hun skreg op med det samme: „Du har bedraget mig! Du er jo Saul!”
1SA.28.13	„Vær ikke bange. Der skal ikke ske dig noget,” svarede kongen. „Men sig mig, hvem det er, du ser.”
1SA.28.13	„Jeg ser en ånd komme op af jorden.”
1SA.28.14	„Hvordan ser den ud?”
1SA.28.14	„Det er en gammel mand indhyllet i en kappe.”
1SA.28.14	Da forstod Saul, at det var Samuel, og han bøjede sig ærbødigt for ham.
1SA.28.15	„Hvorfor har du forstyrret mig og manet mig frem?” spurgte Samuel.
1SA.28.15	„Fordi jeg er i knibe,” svarede Saul. „Filistrene er klar til at angribe os, men Gud har forladt mig, og han svarer mig hverken gennem drømme eller ved profeterne. Derfor henvender jeg mig direkte til dig for at få at vide, hvad jeg skal gøre.”
1SA.28.16	Men Samuel svarede: „Hvorfor spørger du mig, når Herren har forladt dig og er blevet din modstander? 
1SA.28.17	Det er jo hans eget ord, som jeg selv har profeteret for dig, der nu går i opfyldelse: Han vil rive kongedømmet fra dig og give det til din rival, David. 
1SA.28.18	Det er konsekvensen af, at du ikke adlød Herrens ord, dengang han brugte dig som sit redskab til at straffe amalekitterne. 
1SA.28.19	Og hvad værre er: i morgen skal hele Israels hær prisgives og hugges ned af filistrene, og du selv og dine sønner skal ende her hos mig.”
1SA.28.20	Da kastede Saul sig fladt ned på jorden, lammet af frygt over Samuels ord. Han var desuden udmattet af sult, for han havde ikke spist i næsten et døgn. 
1SA.28.21	Da kvinden så, hvor fortvivlet han var, sagde hun: „Herre, jeg satte livet på spil ved at føje dig. 
1SA.28.22	Nu beder jeg dig om at føje mig og lade mig give dig noget at spise, så du kan komme til kræfter inden hjemturen.”
1SA.28.23	Saul vægrede sig og sagde: „Jeg kan ikke spise noget.” Men da både kvinden og hans egne mænd ihærdigt prøvede at overtale ham, gav han efter, rejste sig fra gulvet og satte sig op på sengen. 
1SA.28.24	Kvinden skyndte sig nu at slagte sin fedekalv. Hun æltede også mel og bagte usyrnet brød. 
1SA.28.25	Så serverede hun maden for kongen og hans mænd, og de spiste, før de samme nat drog af sted derfra.
1SA.29.1	Mens israelitterne lå i lejr oppe ved Jizreʼelflodens kilde, havde filistrene mønstret deres samlede hær ved byen Afek.
1SA.29.2	De fem filisterkonger var troppet op med hver deres hærstyrker, og David og hans mænd var fulgt med i bagtroppen af kong Akishʼ hær.
1SA.29.3	Da de fire andre filisterkonger så David og hans mænd, sagde de til Akish: „Hvad laver de hebræere her?” Han svarede: „Det er David, som i sin tid flygtede fra kong Saul i Israel. Han har været i min tjeneste i årevis, og jeg har aldrig haft noget at udsætte på ham.”
1SA.29.4	„Send den mand hjem til den by, du har givet ham at bo i,” forlangte de øvrige konger. „Hvis han deltager i krigen, kan vi risikere, at han falder os i ryggen. Her får han jo en perfekt anledning til at genvinde Sauls tillid. 
1SA.29.5	Det er trods alt den selv samme mand, som Israels kvinder hyldede med ordene: ‚Saul har besejret sine tusinder, men David har besejret sine titusinder.’ ”
1SA.29.6	Så kaldte Akish på David og hans mænd og sagde: „Jeg sværger ved den levende Gud, at jeg sætter pris på den loyalitet, I har udvist,” sagde han. „Hvis det stod til mig, ville I få lov til at følge med os i kamp. Men de andre konger siger nej. 
1SA.29.7	Gå nu stille og roligt tilbage til jeres by, så vi ikke rager uklar med de andre konger.”
1SA.29.8	„Jamen, hvad har jeg gjort?” udbrød David. „Har jeg ikke altid været loyal over for dig? Hvorfor må jeg ikke få lov til at kæmpe mod min herres fjender?”
1SA.29.9	„I mine øjne er du som sendt af Gud,” forsikrede kong Akish David, „men det ændrer ikke ved den kendsgerning, at de andre ikke vil have dig med. 
1SA.29.10	Gør nu, som jeg siger, og tag hjem i morgen ved daggry.”
1SA.29.11	Tidligt næste morgen vendte David og hans mænd så tilbage til filistrenes land, mens hæren drog videre i retning af Jizreʼeldalen.
1SA.30.1	Da David og hans mænd to dage senere ankom til deres hjemby, Ziklag, fandt de, at amalekitterne på et af deres plyndringstogter i sydlandet havde indtaget byen og brændt den ned til grunden. 
1SA.30.2	De havde ikke slået indbyggerne ihjel, men taget dem med sig som krigsfanger, inklusive kvinder og børn. 
1SA.30.3	Da David og hans mænd så ud over de nedbrændte ruiner, og det gik op for dem, hvad der var sket med deres familier, 
1SA.30.4	græd de, til de ikke havde en tåre tilbage. 
1SA.30.5	Også Davids to koner, Ahinoam og Abigajil, var bortført. 
1SA.30.6	Det var et hårdt slag for David, og hans egen situation forværredes ved, at hans mænd, der var knust og forbitrede over den skæbne, der var overgået deres børn, gav ham skylden og begyndte at tale om at stene ham. Men David søgte styrke hos Herren.
1SA.30.7	Så sagde han til præsten Ebjatar: „Tag den hellige efod frem!” Ebjatar hentede så efoden, som man brugte for at få et svar fra Herren.
1SA.30.8	„Skal jeg følge efter den røverbande?” spurgte David Herren. „Kan jeg nå at indhente dem?”
1SA.30.8	„Ja,” svarede Herren, „følg efter dem og befri alle fangerne.”
1SA.30.9	Så optog David og hans 600 mænd straks forfølgelsen af amalekitterne. Da de kom til Besorbækken, besluttede de at lade deres forsyninger og nogle af mændene blive der. 
1SA.30.10	200 af de mest udmattede blev så ved bækken for at hvile sig og passe på forsyningerne, mens resten fortsatte forfølgelsen. 
1SA.30.11+1SA.30.12	Undervejs fandt mændene en egyptisk slave, og ham førte de til David. Manden havde ikke fået noget at spise eller drikke i to døgn,
1SA.30.13	„Hvem er din herre, og hvor kommer du fra?”
1SA.30.13	„Jeg er egypter og slave hos en amalekit,” svarede han. „Min herre efterlod mig her for to dage siden, fordi jeg blev syg. 
1SA.30.14	Vi var på vej hjem efter at have været på forskellige plyndringstogter i den sydlige del af filistrenes
1SA.30.15	„Kan du vise os vej til de slyngler?” spurgte David.
1SA.30.15	Egypteren svarede: „Hvis du ved Guds navn vil sværge på, at du ikke vil slå mig ihjel eller udlevere mig til min herre, lover jeg at føre jer til dem.”
1SA.30.16	Så førte han dem lige til amalekitternes lejr. De havde spredt sig ud over sletten, hvor de var i færd med at spise og drikke og danse af lystighed over det store krigsbytte, de havde taget fra filistrene og fra Judas folk. 
1SA.30.17	Så snart det blev lyst, stormede David og hans mænd frem og dræbte amalekitterne fra tidlig morgen til sen aften. De eneste, der undslap, var 400 unge mænd, der flygtede på deres kameler. 
1SA.30.18+1SA.30.19	David tog alt krigsbyttet tilbage, og han befriede alle krigsfangerne—også sine egne to koner. 
1SA.30.20	Hans mænd samlede kvæget, gederne og fårene og førte dem til David. „Det er din personlige belønning,” sagde mændene til ham.
1SA.30.21	Da de nåede tilbage til Besorbækken og til de 200 mænd, som havde været for udmattede til at fortsætte forfølgelsen og derfor var blevet efterladt for at passe på forsyningerne, hilste David på dem med glæde. 
1SA.30.22	Men nogle onde og selviske mænd blandt Davids krigere sagde: „De folk har ikke været med os i kampen. Derfor skal de heller ikke have del i krigsbyttet. Hvis de får deres koner og børn, må det være nok.”
1SA.30.23+1SA.30.24	Men David brød ind: „Nej, vær ikke så nærige med det, Herren har givet os. Det er jo Herren, som har hjulpet os med at besejre fjenden. Derfor deler vi byttet ligeligt imellem os, både mellem dem, der deltog i kampen, og dem, der blev tilbage og passede på forsyningerne.”
1SA.30.25	Fra da af har princippet om ligelig fordeling været som en lov i Israel, og det gælder den dag i dag.
1SA.30.26	Da David kom tilbage til Ziklag, sendte han noget af krigsbyttet til sine venner blandt Judas ledere sammen med følgende hilsen: „Det her er en gave til jer. Jeg har taget den fra Herrens fjender.” 
1SA.30.27+1SA.30.28+1SA.30.29+1SA.30.30+1SA.30.31	Han sendte en sådan gave til lederne i de byer, hvor han og hans mænd havde været. Det var blandt andet Bet Zur,
1SA.31.1	I mellemtiden var filistrene nået frem til Jizreʼeldalen og gået til angreb på israelitternes lejr på Gilboahøjen. Israels hær flygtede og efterlod mange faldne rundt om på højens skråninger. 
1SA.31.2	Filistrene satte efter Saul og hans sønner Jonatan, Abinadab og Malkishua, og det lykkedes dem at dræbe sønnerne.
1SA.31.3	Kampen rasede omkring Saul, og det lykkedes filistrenes bueskytter at få ram på ham. Han blev hårdt såret 
1SA.31.4	og råbte til sin våbendrager: „Træk dit sværd og gennembor mig, før de ugudelige og uomskårne filistre gennemborer og vanærer mig.” Men våbendrageren kunne ikke få sig selv til at dræbe Saul. Derfor tog Saul sit sværd og kastede sig mod det, så sværdet gennemborede ham. 
1SA.31.5	Da våbendrageren så, at Saul var død, fulgte han sin herres eksempel og kastede sig mod sit eget sværd. 
1SA.31.6	Den dag døde både Saul, hans tre sønner, hans våbendrager og hele hans livvagt.
1SA.31.7	Da de israelitter, der boede på den anden side af dalen og øst for Jordanfloden, blev klar over, at hæren var flygtet, og at Saul og hans sønner var døde, flygtede de fra deres byer, og filistrene overtog byerne.
1SA.31.8	Næste dag drog filistrene ud for at plyndre de faldne, og de fandt Sauls og hans tre sønners lig på Gilboahøjen. 
1SA.31.9	Så huggede de hovedet af Saul og tog hans våben, hvorefter de sendte sejrsbudskabet hjem til alle deres afgudstempler og deres landsmænd. 
1SA.31.10	Sauls våben blev udstillet i Astartetemplet, og hans lig blev hængt op på Bet-Shans mur.
1SA.31.11	Men da indbyggerne i Jabesh i Gilead hørte, hvad filistrene havde gjort ved Saul, 
1SA.31.12	gik deres tapre krigere samme nat til Bet-Shan og tog Sauls og hans sønners lig ned fra muren. Så bragte de dem til Jabesh, hvor de brændte dem. 
1SA.31.13	Knoglerne begravede de under egetræet i Jabesh, hvorefter de sørgede og fastede i syv dage.
2SA.1.1	Efter at Saul var død, og David var kommet tilbage til Ziklag fra sin sejr over amalekitterne, 
2SA.1.2	ankom der et par dage senere et sendebud med nyt fra krigen. Han havde revet flænger i sit tøj og kommet jord på hovedet som tegn på sin store sorg. Han gik hen til David og kastede sig til jorden foran ham i dyb respekt.
2SA.1.3	„Hvor kommer du fra?” spurgte David.
2SA.1.3	„Fra Israels hær,” svarede manden.
2SA.1.4	„Hvordan gik det?” spurgte David. „Fortæl mig om slaget!”
2SA.1.4	Manden svarede: „Hele hæren flygtede over hals og hoved, og mange mænd lå sårede eller døde på slagmarken. Også Saul og hans søn Jonatan omkom.”
2SA.1.5	„Er du sikker på det?”
2SA.1.6	„Ja, jeg så med mine egne øjne, hvordan Saul på Gilboahøjen holdt sig oppe ved hjælp af sit spyd, mens fjendens stridsvogne indkredsede ham. 
2SA.1.7	Da han fik øje på mig, kaldte han på mig. 
2SA.1.8	‚Hvem er du?’ spurgte han. ‚Jeg er amalekit!’ svarede jeg. 
2SA.1.9	‚Kom her hen og giv mig dødsstødet!’ bad han. ‚Jeg er allerede dødeligt såret.’ 
2SA.1.10	Så gik jeg hen og dræbte ham, for jeg kunne se, at han var så hårdt såret, at han ikke kunne overleve. Derefter tog jeg hans krone og en af hans armringe, som jeg hermed overrækker til Dem, nådige herre.”
2SA.1.11	Da David og hans mænd hørte, at Saul var død, rev de også flænger i deres tøj som tegn på sorg. 
2SA.1.12	Og resten af dagen sørgede, fastede og græd de over Saul og hans søn Jonatan, ja, over alt Herrens folk og over de faldne israelitter.
2SA.1.13	David spurgte manden, som havde bragt dem budskabet: „Hvor er du fra?”
2SA.1.13	Han svarede: „Jeg er en amalekit, der bor som fremmed iblandt israelitterne.”
2SA.1.14+2SA.1.15+2SA.1.16	„Hvordan kunne du få dig selv til at dræbe Guds salvede konge?” udbrød David. „Du har selv indrømmet, at du dræbte ham. Derfor skal du dø.” Derpå vendte David sig til en af sine mænd og sagde: „Dræb ham!”
2SA.1.17+2SA.1.18	David digtede nu en sørgesang om Saul og Jonatan, og han befalede at sangen, som blev kaldt „Buesangen”, skulle synges over hele Israel. Den citeres her fra „De Retskafnes Bog”:
2SA.1.19	Israels helte ligger slagne på bjergene,
2SA.1.19	vore bedste krigere faldt i kampen.
2SA.1.20	Råb det ikke ud på gaden i Gat,
2SA.1.20	tal ikke om det på Ashkalons torve.
2SA.1.20	Filistrenes døtre vil danse af glæde,
2SA.1.20	det uomskårne folk vil fryde sig.
2SA.1.21	Måtte Gilboahøjen blive ramt af tørke,
2SA.1.21	måtte intet mere gro derpå.
2SA.1.21	Heltenes skjolde havnede i sølet,
2SA.1.21	Sauls skjold ligger ledigt hen.
2SA.1.22	Mange forblødte for Jonatans bue,
2SA.1.22	Sauls sværd slog utallige ned.
2SA.1.23	Saul og Jonatan, elskede var I,
2SA.1.23	selv i døden skiltes I ikke.
2SA.1.23	I var hurtige som ørne på jagt,
2SA.1.23	stærke som stolte løver.
2SA.1.24	Israels kvinder, sørg over Saul,
2SA.1.24	som klædte jer i purpur og smykker af guld.
2SA.1.25	Vore helte faldt i kampens hede.
2SA.1.25	Jonatans lig ligger henslængt på højen.
2SA.1.26	Jonatan, mit hjerte er knust,
2SA.1.26	jeg elskede dig, som var du min bror!
2SA.1.26	Dit venskab var noget helt specielt,
2SA.1.26	mere end kærlighed fra en kvinde.
2SA.1.27	Alle vore helte er faldet,
2SA.1.27	deres våben ligger ubrugte hen.
2SA.2.1	David spurgte nu Herren: „Skal jeg rejse tilbage til Judas land?”
2SA.2.1	Herren svarede: „Ja!”
2SA.2.1	„Hvilken by skal jeg slå mig ned i?”
2SA.2.1	„Hebron,” svarede Herren.
2SA.2.2	Så tog David sine koner, Ahinoam fra Jizreʼel, og Abigajil, Nabals enke fra Karmel, 
2SA.2.3	samt sine trofaste mænd med deres familier, og de bosatte sig i Hebron og omegn. 
2SA.2.4	Derefter kom Judas ledere til David og salvede ham til konge over Juda.
2SA.2.4	Da David fik at vide, at indbyggerne i Jabesh i Gilead havde begravet Saul, 
2SA.2.5	sendte han dem følgende budskab: „Må Herren velsigne jer, fordi I har været trofaste overfor jeres konge ved at give ham en anstændig begravelse. 
2SA.2.6	Må Herren i sin trofasthed belønne jer for jeres storsind. Men også jeg vil gøre godt imod jer, fordi I gjorde dette. 
2SA.2.7	Selvom Saul nu er død, må I ikke lade hænderne synke eller tabe modet. Judas stamme har allerede udråbt mig til konge.”
2SA.2.8	Men Abner, Sauls hærfører, bragte Sauls søn, Ishboshet, til Mahanajim og udråbte ham til konge over Nordriget. 
2SA.2.9	Han kom til at regere over Gilead, Asher, Jizreʼel, Efraim og Benjamins stamme, ja, hele Israel
2SA.2.10+2SA.2.11	Ishboshet var 40 år gammel, da han blev konge, og han regerede ud fra Mahanajim i to år. David regerede over Judas land i syv et halvt år fra Hebron.
2SA.2.12	En dag tog Abner nogle af Ishboshets mænd med sig fra Mahanajim og kom til Gibeon. 
2SA.2.13	Davids hærfører, Joab, Zerujas søn, gik dem i møde med nogle af Davids mænd. De to hære slog lejr på hver sin side af Gibeondammen. 
2SA.2.14	Da foreslog Abner, at de unge krigere skulle åbne slaget med tvekamp. Joab gik med på idéen, 
2SA.2.15	hvorefter man udpegede 12 mænd fra Benjamins stamme til at kæmpe for Ishboshet og 12 fra Judas stamme til at kæmpe for David. 
2SA.2.16	Opgaven gik ud på at gribe modstanderen i håret og støde sværdet i siden på ham. På den måde blev samtlige 24 mænd dræbt. Siden har man kaldt dette sted ved Gibeon for „Sværdkampens mark”.
2SA.2.17	Derefter gik de to hære løs på hinanden med det resultat, at Abner samme dag måtte erkende sit nederlag til Joab og Davids mænd og tage flugten. 
2SA.2.18	Joabs brødre, Abishaj og Asael, deltog også i slaget. Da Asael var hurtigløber, 
2SA.2.19	satte han efter Abner uden at lade sig distrahere af noget som helst undervejs.
2SA.2.20	Da Abner så sig tilbage, var Asael ved at hale ind på ham. „Er det dig, Asael?” råbte Abner.
2SA.2.20	„Ja, det er!” svarede Asael.
2SA.2.21	„Find et andet offer!” råbte Abner advarende. „Der er nok af unge krigere, du kan afvæbne!” Men Asael ville have fat i Abner.
2SA.2.22	Da råbte Abner: „Hold op med at forfølge mig! Hvis jeg slår dig ihjel, vil jeg aldrig kunne se din bror Joab i øjnene igen!”
2SA.2.23	Asael lod sig imidlertid ikke ryste af. Pludselig standsede Abner, jog sit spyd bagud og ramte sin forfølger i maven med en sådan kraft, at spydspidsen kom ud på den anden side. Da styrtede Asael omkuld og døde, og alle, som kom til stedet, hvor han lå, standsede op for at kigge på ham.
2SA.2.24	Nu satte både Joab og Abishaj efter Abner, og ved solnedgang nåede de frem til Amma-højen øst for Gia ved vejen til Gibeons ørken. 
2SA.2.25	På toppen af højen samlede alle krigerne fra Benjamins stamme sig bag Abner, 
2SA.2.26	og Abner råbte ned til Joab: „Skal vi blive ved med at dræbe hinanden? Hvor længe skal det vare, før du befaler dine mænd at holde op med at jagte deres landsmænd?”
2SA.2.27	Joab råbte tilbage: „Jeg sværger ved den levende Gud, at hvis du ikke havde sagt noget, ville vi have jagtet jer til i morgen tidlig!” 
2SA.2.28	Så afblæste han forfølgelsen, og mændene standsede kampen.
2SA.2.29	Samme nat begav Abner og hans mænd sig på hjemvejen. De gik op gennem Jordandalen, krydsede floden og nåede næste morgen frem til Mahanajim. 
2SA.2.30	Også Joab og hans mænd vendte hjem. Da Joab opgjorde tabene, fandt han ud af, at ud over Asael manglede der kun 19 mand, 
2SA.2.31	hvorimod Abner havde mistet 360 mand, alle af Benjamins stamme. 
2SA.2.32	Joab og hans mænd bar Asaels lig til Betlehem og begravede ham ved hans fars side. Derefter gik de hele natten og nåede frem til Hebron ved daggry.
2SA.3.1	Den episode var begyndelsen på en lang og opslidende strid mellem Sauls og Davids tilhængere. Men det var en kendsgerning, at David blev stærkere og stærkere, og at hans modstandere blev svagere og svagere.
2SA.3.2	Mens David opholdt sig i Hebron, fik han seks sønner. Den ældste hed Amnon, og hans mor var Ahinoam fra Jizreʼel. 
2SA.3.3	Den næstældste hed Kilab, og hans mor var Abigajil, som var enke efter Nabal fra Karmel. Den tredje hed Absalom, og hans mor var Maʼaka, en datter af kong Talmaj af Geshur. 
2SA.3.4	Den fjerde hed Adonija, og hans mor var Haggit. Den femte hed Shefatja, og hans mor var Abital. 
2SA.3.5	Den sjette hed Jitream, og hans mor var Egla.
2SA.3.6	Som striden tilspidsedes, fik Abner større og større magt blandt Sauls tilhængere. 
2SA.3.7	Han mente derfor, at han kunne tillade sig visse friheder, blandt andet at gå i seng med en af Sauls medhustruer, en pige ved navn Ritzpa, en datter af Ajja. Men da Ishboshet irettesatte ham for det, 
2SA.3.8	blev han rasende.
2SA.3.8	„Hvad regner du mig for?” råbte han. „En omstrejfende hund? Her kommer du og kritiserer mig for et lille sidespring med en kvinde! Er det den tak, jeg får for min trofasthed overfor din far? Er det lønnen for ikke at have udleveret dig til David for længst? 
2SA.3.9+2SA.3.10	Må Gud straffe mig, om jeg ikke gør, hvad jeg kan for at tage kongemagten fra dig og gøre David til konge over både Nordriget og Juda, fra Dan i nord til Beʼersheba i syd, sådan som Herren har lovet ham.”
2SA.3.11	Ishboshet blev stum af skræk, da han hørte de ord.
2SA.3.12	Derpå sendte Abner bud til David: „Lad os slutte fred. Så vil jeg hjælpe dig til at blive konge over hele Israel.”
2SA.3.13	„Godt,” svarede David, „men jeg vil ikke forhandle med dig, medmindre du kommer med min første kone Mikal, Sauls datter.”
2SA.3.14	Samtidig sendte David følgende besked til Ishboshet: „Giv mig min kone Mikal tilbage! Jeg slog 100 filistre ihjel for at få hende!”
2SA.3.15	Ishboshet sendte straks sine mænd af sted for at hente Mikal hos Paltiel, søn af Lajish, som hun var blevet gift med i mellemtiden. 
2SA.3.16	Manden fulgte grædende efter hende helt til Bahurim. Dér bad Abner ham vende om og gå hjem, og det gjorde han.
2SA.3.17	I mellemtiden forhandlede Abner med Nordrigets ledere. Han mindede dem om, at de i lang tid havde ønsket David som konge.
2SA.3.18	„Husk i den forbindelse, hvordan Herren lovede, at David ville redde Israels folk fra filistrene
2SA.3.19	Abner forhandlede også med lederne af Benjamins stamme, hvorefter han tog til Hebron for at informere David om resultatet af sine forhandlinger. 
2SA.3.20	Han havde taget 20 mænd med sig, og David holdt en fest til ære for Abner og hans mænd.
2SA.3.21	Inden Abner rejste hjem, gav han David følgende løfte: „Så snart jeg kommer hjem, vil jeg kalde alle Nordrigets ledere sammen og få dem til at slutte op om dig, så du kan blive konge over hele riget, sådan som du gerne vil!” Så sendte David ham af sted med ønsket om en god rejse.
2SA.3.22	Kort efter at Abner var taget af sted, vendte Joab hjem fra et vellykket plyndringstogt sammen med nogle af Davids mænd. 
2SA.3.23	Joab fik nu at vide, at Abner netop havde været på et fredeligt besøg hos kongen. 
2SA.3.24+2SA.3.25	Straks løb han ind til kongen og udbrød: „Hvad i alverden har du gjort? Du har jo ladet manden slippe væk, selv om du må have været klar over, at han kom for at udspionere os!”
2SA.3.26	Derpå sendte Joab, uden at David vidste det, nogle sendebud af sted efter Abner med besked om, at han skulle komme tilbage. Sendebudene indhentede ham ved Siras vandreservoir, og Abner vendte tilbage sammen med dem. 
2SA.3.27	Da Abner ankom til Hebron, trak Joab ham til side i byporten under foregivende af, at han ville tale privat med ham, men i stedet trak han sin daggert og myrdede ham som hævn for, at Abner havde dræbt hans bror Asael.
2SA.3.28	Da David hørte om mordet på Abner, erklærede han: „Jeg sværger ved Herren på, at jeg og min slægt er uskyldige i denne forbrydelse! 
2SA.3.29	Joab og hans familie må tage det fulde ansvar for mordet. Må Joabs børn blive ramt af sygdom og ulykke, så de falder i kamp eller bliver invalide eller dør af sygdom eller sult!”
2SA.3.30	Joab og hans bror Abishaj myrdede altså Abner for at tage hævn over deres bror Asael, som var blevet dræbt af Abner i slaget ved Gibeon.
2SA.3.31+2SA.3.32	Derefter befalede David, at Joab og alle hans mænd skulle flænge deres tøj og klæde sig i sæk og aske for at vise deres sorg over Abners død. Kongen ledsagede personligt ligbåren til det sted i Hebron, hvor Abner blev begravet. Mens de stod ved graven, brast David og alle hans mænd i gråd, 
2SA.3.33	og David sang følgende sørgesang over Abner:
2SA.3.33	Ak, Abner, du blev narret i døden.
2SA.3.34	Man bandt ikke engang dine hænder
2SA.3.34	eller lagde dine fødder i lænker!
2SA.3.34	Du blev myrdet af voldsmænd.
2SA.3.34	Bagefter græd hele folket igen.
2SA.3.35+2SA.3.36	David nægtede at tage føde til sig på begravelsesdagen. Alle opfordrede ham til at spise, men David aflagde ed på, at han ville faste indtil solnedgang, en gestus, som folket lagde mærke til og syntes om, og som var med til at øge deres respekt for ham. 
2SA.3.37	Det overbeviste både Judas og Nordrigets folk om, at David ikke var skyld i Abners død. 
2SA.3.38	Endvidere sagde David til sine mænd: „Mon I forstår, at det er en af Israels store ledere, vi har begravet i dag! 
2SA.3.39	Selv om jeg er Guds udvalgte konge, kan jeg intet stille op over for de to gerningsmænd, Zerujas
2SA.4.1	Da Ishboshet fik at vide, at Abner var blevet myrdet i Hebron, blev han rystet, og hans folk blev slemt forskrækkede. 
2SA.4.2+2SA.4.3	Ishboshet overgav derefter kommandoen over Nordrigets hær til de to brødre Baʼana og Rekab, der begge var anførere for kongens udrykningsstyrker. Baʼana og Rekab var sønner af Rimmon, som boede i Beʼerot og var fra Benjamins stamme. Beʼerot var nemlig blevet indlemmet under Benjamin, efter at byens oprindelige indbyggere var flygtet til Gittajim, hvor de bor i landflygtighed den dag i dag.
2SA.4.4	(Jonatan havde en søn, der hed Mefiboshet. Han var kun fem år gammel, da der kom bud om, at Saul og Jonatan var blevet dræbt i slaget ved Jizreʼel. Mefiboshets plejemor greb ham straks og flygtede, men i skyndingen snublede hun og tabte ham, og han blev lam i benene.)
2SA.4.5	En dag, hvor det var meget varmt, ankom Baʼana og Rekab til kong Ishboshets hus, mens han lå og sov til middag. 
2SA.4.6	Dørvogtersken, som var ved at rense hvede, var også faldet i søvn,
2SA.4.7	De sneg sig ind i kongens soveværelse, slog ham ihjel og huggede hovedet af ham. Så tog de hovedet med sig og vandrede hele natten ned gennem Jordandalen. 
2SA.4.8	Da de ankom til Hebron, overbragte de hovedet til David.
2SA.4.8	„Se her er Ishboshets hoved!” sagde de. „Han var jo søn af Saul, som forsøgte at slå dig ihjel. I dag har Herren givet dig hævn over Saul og hans familie!”
2SA.4.9	Men David svarede: „Jeg sværger ved den levende Gud, som hidtil har reddet mig fra mine fjender, at jeg vil straffe jer for en sådan udåd. 
2SA.4.10	I Ziklag lod jeg den budbringer dræbe, som troede, at jeg ville blive glad for at høre om Sauls død! Det var den belønning, han fik for sit budskab. 
2SA.4.11	Hvor meget strengere straf fortjener da ikke sådan et par forbrydere, der har myrdet en uskyldig mand, mens han lå og sov hjemme i sin seng! I må bøde med jeres liv!”
2SA.4.12	Så befalede David sine mænd at slå Baʼana og Rekab ihjel. Da det var gjort, skar de hænder og fødder af dem og hængte ligene op ved dammen i Hebron. Men Ishboshets hoved begravede de i Abners grav i Hebron.
2SA.5.1	Derefter kom alle Nordrigets stammeledere til David i Hebron. „Vi tilhører jo et og samme folk,” sagde de. 
2SA.5.2	„Og du har altid været vores leder i krig, selvom Saul var vores konge! Det er Herren selv, der har sagt, at du skal være hyrde og leder for hele hans folk.” 
2SA.5.3	Derpå sluttede alle Nordrigets ledere en venskabspagt med David for Herrens ansigt, og de salvede ham til konge over Nordriget.
2SA.5.4	(David var 30 år gammel, da han blev konge, og han regerede i 40 år. 
2SA.5.5	I de første syv et halvt år boede han i Hebron og regerede over Juda. I de næste 33 år boede han i Jerusalem og regerede over både Juda og Nordriget.)
2SA.5.6	Så snart David var blevet udråbt til konge over hele Israel, rykkede han og hans mænd op imod Jerusalem for at bekæmpe jebusitterne, som boede der.
2SA.5.6	„Her kommer du aldrig ind!” sagde jebusitterne til David. „Om så vores vagtposter var både blinde og lamme, ville det være umuligt for dig!” 
2SA.5.7+2SA.5.8+2SA.5.9	Da David hørte deres overmodige ord, sagde han til sine mænd: „Træng ind i byen gennem vandtunnelen og gør det af med disse ‚lamme og blinde’, som er fjendtligt indstillet overfor os.” Derfor siger man, at „lamme og blinde får ikke lov at komme indenfor”. Det lykkedes på den måde David at indtage klippeborgen Zion, hvorefter han flyttede ind i den og ændrede dens navn til Davidsbyen. Og han udbyggede og befæstede byen yderligere, både forsvarstårnet og de øvrige bygninger.
2SA.5.10	I de følgende år styrkede David sit kongedømme, for Herren, den Almægtige, var med ham.
2SA.5.11	Kong Hiram af Tyrus sendte kong David en masse cedertræ som venskabsgave. Samtidig sendte han tømrere og stenhuggere, der skulle hjælpe med at bygge et flot palads til ham. 
2SA.5.12	Da forstod David, at Herren havde valgt ham til konge og styrket hans kongemagt for sit udvalgte folks skyld.
2SA.5.13	Efter at David var flyttet fra Hebron til Jerusalem, tog han flere koner og medhustruer, og han fik mange sønner og døtre. 
2SA.5.14	Her følger navnene på de sønner, der blev født i Jerusalem: Shammua, Shobab, Natan, Salomon, 
2SA.5.15	Jibhar, Elishua, Nefeg, Jafia, 
2SA.5.16	Elishama, Eljada og Elifelet.
2SA.5.17	Da filistrene hørte, at David var blevet kronet til konge over Israel, mobiliserede de deres styrker og tog af sted for at tage ham til fange. Men David fik meddelelse om det og tog ned til sin klippeborg. 
2SA.5.18	Filistrenes hær kom og slog lejr i Refaimdalen.
2SA.5.19	Da spurgte David Herren til råds: „Skal jeg gå ud og kæmpe imod dem? Vil du give mig sejr over dem?”
2SA.5.19	Herren svarede: „Ja, jeg vil udlevere dem til dig.”
2SA.5.20	Derefter rykkede David ud og besejrede dem. „Det var Herren, der gjorde det!” erklærede han. „Herren brød gennem fjendens slagrækker som en flodbølge!” Derfor kaldte han stedet for Baʼal-Peratzim.
2SA.5.21	De flygtende filistre havde efterladt deres afgudsbilleder på slagmarken, og David konfiskerede dem.
2SA.5.22	Men filistrene kom tilbage og slog atter lejr i Refaimdalen. 
2SA.5.23	David rådførte sig igen med Herren, og svaret lød: „Undgå et frontalt angreb! Gå bag om fjenden og slå til ud for baka-træerne.
2SA.5.24	Så snart du hører lyden af taktfaste skridt i toppen af træerne, skal du gå til angreb, for det betyder, at Herren selv er gået i forvejen for at tilintetgøre fjendens hær.”
2SA.5.25	David gjorde, som Herren havde sagt, og hans hær huggede filistrene ned fra Gibeon og helt til Gezer.
2SA.6.1	Derefter udvalgte David 30.000 af Israels bedste krigere 
2SA.6.2	og gik i spidsen for dem til Baʼala
2SA.6.3+2SA.6.4	Arken, der i lang tid havde stået i Abinadabs hus på højen, blev anbragt på en ny oksekærre, som blev styret af Abinadabs to sønner, Uzza og Ahjo. Uzza gik ved siden af arken og Ahjo foran. 
2SA.6.5	David og Israels øvrige ledere dansede og sang af alle kræfter til Herrens ære til musik fra lyrer, harper, tamburiner, kastagnetter og bækkener.
2SA.6.6	Men da de nåede til Nakons tærskeplads, snublede okserne, og Uzza rakte hånden ud for at støtte Guds Ark. 
2SA.6.7	Da blev Herren vred og straffede Uzza, fordi han ikke viste ærefrygt for Guds Ark, som ikke måtte røres, og han døde på stedet. 
2SA.6.8	David var oprørt over, at Herren havde straffet Uzza så hårdt. Derfor kaldte han stedet for „Peretz-Uzza”,
2SA.6.9	Episoden gjorde, at David blev bange for Herren. „Hvordan tør jeg bringe Herrens Ark hjem til mig?” sagde han. 
2SA.6.10	Derfor ombestemte han sig, og i stedet for at føre Herrens Ark ind i Davidsbyen, lod han den indtil videre opbevare hos Obed-Edom fra Gat. 
2SA.6.11	Der stod den i tre måneder, og Herren velsignede Obed-Edom og hans familie.
2SA.6.12	Da David hørte, at Herrens Ark havde bragt velsignelse til Obed-Edoms familie og ejendom, arrangerede han et festligt optog for at føre arken op til Davidsbyen. 
2SA.6.13	Så snart de, som bar Herrens Ark, havde gået seks skridt, gjorde de holdt, mens der blev ofret en tyr og en fedekalv. 
2SA.6.14	David var begejstret og dansede uhæmmet for Herren, iført en præstedragt. 
2SA.6.15	Sådan førte David og hele Israels folk under jubelråb og trompetfanfarer Herrens Ark op til Davidsbyen.
2SA.6.16	Men da processionen nåede ind til Davidsbyen, og Davids kone Mikal, Sauls datter, fra sit vindue så kong David hoppe rundt og danse for Herren, følte hun foragt for ham.
2SA.6.17	Herrens Ark blev anbragt i det telt, som David havde ladet indrette til den. Derefter ofrede han brændofre og takofre til Herren, 
2SA.6.18	og han velsignede folket i Herren den Almægtiges navn. 
2SA.6.19	Så gav han hver af de tilstedeværende, både mænd og kvinder, en gave bestående af et brød, en daddelkage og en rosinkage, og de gik alle hver til sit.
2SA.6.20	Da David vendte hjem for at velsigne sin familie, kom Mikal ham i møde og udbrød forarget: „Som Israels konge dog tog sig værdigt ud i dag! Hvad skulle det gøre godt for at danse halvnøgen omkring for øjnene af byens kvinder? Sikken tåbelig opførsel!”
2SA.6.21	David svarede: „Jeg dansede for Herren, som udvalgte mig til konge i stedet for din far og hans slægt, og som gjorde mig til leder for sit folk Israel. 
2SA.6.22	Og jeg vil blive ved med at danse til Guds ære, også selvom det er ydmygende, og du foragter mig for det. Men de kvinder, du nævnte, respekterer mig faktisk for at vise min glæde!”
2SA.6.23	Mikal, Sauls datter, forblev barnløs hele sit liv.
2SA.7.1	David var nu flyttet ind i sit kongelige palads, og Herren havde skaffet fred i landet, så israelitterne ikke længere lå i konstant krig med nabofolkene. 
2SA.7.2	En dag sagde David til profeten Natan: „Her sidder jeg i mit smukke palads af cedertræ—men Guds Ark står stadig i et telt!”
2SA.7.3	„Gør du bare, hvad du har på hjerte,” svarede Natan, „for Herren er med dig.”
2SA.7.4	Men samme nat sagde Herren til Natan: 
2SA.7.5	„Sig til min tjener David, at han ikke skal bygge et hus til mig! 
2SA.7.6	Jeg har endnu aldrig haft et hus at bo i. Min bolig har været et telt lige siden den dag, jeg førte israelitterne ud af Egypten, og jeg er flyttet med dem fra sted til sted. 
2SA.7.7	Har jeg nogen sinde beklaget mig over det til de ledere, jeg indsatte som hyrder for mit folk, Israel? Har jeg bedt nogen af dem om at bygge mig et fornemt hus af cedertræ? 
2SA.7.8	Derfor skal du give David følgende besked fra den almægtige Herre: ‚Jeg hentede dig fra græsgangen, hvor du vogtede får, og satte dig til at være leder for mit folk. 
2SA.7.9	Overalt hvor du kom frem, var jeg med dig og tilintetgjorde dine fjender. Jeg vil gøre dig lige så berømt som de kendteste mænd i verden. 
2SA.7.10+2SA.7.11	Jeg har givet mit folk et sted at slå sig ned og bo uden frygt og uden at blive mishandlet af deres fjender, sådan som det skete før i tiden, dengang jeg indsatte dommere til at lede mit folk. Jeg har skaffet dig fred for alle dine fjender. Hør nu efter, hvad jeg siger: I stedet for at 
2SA.7.12	Når du engang er død, skal en af dine efterkommere overtage tronen, og jeg vil gøre hans kongedømme stærkt. 
2SA.7.13	Han skal bygge mig et tempel, og jeg vil gøre hans herredømme urokkeligt for evigt.
2SA.7.14	Jeg vil være hans far, og han skal være min søn. Når han forsynder sig overfor mig, vil jeg sende andre folkeslag imod ham for at straffe ham, 
2SA.7.15	men jeg vil altid være trofast over for ham. Jeg vil ikke rive kongemagten ud af hans hænder, som jeg gjorde med Saul for at overdrage magten til dig. 
2SA.7.16	Der vil altid stå en konge fra din slægt for mit ansigt. Ja, din slægts herredømme vil vare til evig tid.’ ”
2SA.7.17	Så gik Natan til David og fortalte ham alt, hvad Herren havde sagt. 
2SA.7.18	David gik da ind i teltet, hvor arken stod, og han satte sig for Herrens ansigt og bad: „Herre, min Gud, du har allerede gjort så meget for mig. 
2SA.7.19	Og nu giver du mig tilmed løfter, der gælder mine efterkommere langt ud i fremtiden! Min Herre og Gud, måtte mennesker forstå, hvad det her betyder.
2SA.7.20	Hvad mere kan jeg sige? Du ved, at jeg ønsker at tjene dig. 
2SA.7.21	Du har gjort dette for at stadfæste dit ord, og fordi du ville det. Det er store løfter, du har åbenbaret for din tjener. 
2SA.7.22	Herre, du er uendelig stor—der er ingen anden Gud end dig! Det ved vi så godt. 
2SA.7.23	Hvilket andet folk på den vide jord har du gjort så meget for som for Israel, dit eget folk? Du har befriet dit folk, så de kunne bringe ære til dit navn. Du har udført mægtige undere ved at frelse dit folk fra slaveriet i Egypten og drive de andre folkeslag og deres guder bort foran dig. 
2SA.7.24	Du udvalgte Israels folk til at være dit folk for evigt, og du blev Israels Gud.
2SA.7.25+2SA.7.26	Min Herre og Gud, gid det løfte, du har givet mig og min slægt, må stå fast for evigt. Må dets opfyldelse bringe dig evig ære, så folk erkender, at Israels Gud er den almægtige Gud. Må din tjener Davids slægt altid tjene dig. 
2SA.7.27	Almægtige Herre, Israels Gud, du har sagt, at du vil bygge mig et kongehus. Det er derfor, jeg drister mig til at komme med følgende bøn til dig. 
2SA.7.28	Almægtige Herre, min Gud, dine ord kan man altid regne med, og du har givet mig gode løfter for fremtiden. 
2SA.7.29	Velsign min slægt, så den altid må bestå for dit ansigt. Min Herre og min Gud, det er dit løfte, og når du velsigner min slægt, vil den altid være velsignet!”
2SA.8.1	David besejrede efterhånden filistrene fuldstændigt og undertvang dem ved at indtage deres hovedstad. 
2SA.8.2	Han besejrede også moabitterne. Han lod dem lægge sig ned i lange rækker, hvorefter han afmålte dem med en målesnor: To snorlængder blev slået ihjel, en snorlængde fik lov at leve. De overlevende blev Davids skattepligtige undersåtter.
2SA.8.3	Kong Hadadezer af Zoba, Rehobs søn, forsøgte at generobre sit gamle territorium syd for Eufratfloden,
2SA.8.4	Ved den lejlighed erobrede David 1000 stridsvogne
2SA.8.5	Da aramæerne rykkede ud fra Damaskus for at hjælpe Hadadezer, huggede David 22.000 af dem ned. 
2SA.8.6	I Damaskusområdet udstationerede han flere garnisoner og indlemmede aramæerne blandt sine skattepligtige undersåtter. Herren gav David sejr over alle hans fjender. 
2SA.8.7	David beslaglagde alle de guldskjolde, som kong Hadadezers officerer havde brugt, og førte dem til Jerusalem 
2SA.8.8	sammen med en stor ladning kobber fra byerne Teba og Berotaj.
2SA.8.9	Da kong Toi af Hamat
2SA.8.10	sendte han sin søn Joram af sted for at lykønske ham. Hadadezer og Toi var nemlig ærkefjender. Joram forærede David mange gaver af sølv, guld og bronze, 
2SA.8.11+2SA.8.12	og David indviede dem til Herren sammen med det guld og sølv, han havde taget i krigsbytte fra edomitterne, moabitterne, ammonitterne, filistrene, amalekitterne og kong Hadadezers hær.
2SA.8.13	Således voksede Davids ry ude omkring. På hjemvejen fra kampene mod nord tilintetgjorde han 18.000 edomitter i Saltdalen, 
2SA.8.14	hvorefter han etablerede en række garnisoner i Edom, så edomitterne kom under Davids herredømme. Således gav Herren David sejr, hvor som helst han kom frem.
2SA.8.15	David var en retfærdig konge i Israel, der gav alle en fair behandling. 
2SA.8.16	Joab var øverstbefalende for hæren; Joshafat, Ahiluds søn, var kongens øverste embedsmand med ansvar for arkiverne; 
2SA.8.17	Zadok, Ahitubs søn, og Ahimelek, Ebjatars søn,
2SA.8.18	Benaja, Jojadas søn, var chef for livgarden; og Davids egne sønner havde ledende stillinger ved hoffet.
2SA.9.1	En dag kom David til at tænke på, om der mon stadig var nogle tilbage af Sauls efterkommere, som han kunne vise godhed mod, sådan som han havde lovet Jonatan. 
2SA.9.2	Der var en mand ved navn Ziba, der engang havde været en af Sauls betroede tjenere. Ham sendte David bud efter.
2SA.9.2	„Er du Ziba?” spurgte han.
2SA.9.2	„Ja,” svarede manden.
2SA.9.3	Kongen fortsatte: „Er der ikke nogen tilbage af Sauls efterkommere, som jeg kan vise godhed og derved indfri et løfte, jeg har givet for Guds ansigt?”
2SA.9.3	„Jo, det er der,” svarede Ziba, „der er en søn af Jonatan, men han er lam i benene.”
2SA.9.4	„Hvor bor han?” spurgte kongen.
2SA.9.4	„Han bor i Lodebar hos Makir, Ammiels søn.”
2SA.9.5+2SA.9.6	Så sendte kong David bud efter Mefiboshet, Jonatans søn, Sauls barnebarn. Mefiboshet frygtede det værste, og da han kom ind til David, bøjede han sig underdanigt for kongen. 
2SA.9.7	Men David sagde beroligende:
2SA.9.7	„Vær ikke bange! Jeg vil behandle dig godt på grund af din far Jonatan. Du skal få al Sauls ejendom tilbage og bo her i paladset!”
2SA.9.8	Da bøjede Mefiboshet sig endnu en gang for kongen og udbrød: „Skulle kongen virkelig vise en sådan godhed imod en død hund som mig?”
2SA.9.9	Kongen tilkaldte nu Sauls tjener, Ziba. „Jeg har givet din herres barnebarn familiens ejendom tilbage,” forklarede han. 
2SA.9.10+2SA.9.11	„Det bliver din opgave at bestyre ejendommen og sørge for, at dine sønner og tjenere opdyrker jorden, så den giver udbytte og føde til hans familie. Men Mefiboshet skal fremover bo her i paladset.”
2SA.9.10+2SA.9.11	Ziba, der havde 15 sønner og 20 tjenere, svarede: „Jeg skal sørge for at efterkomme kongens ønske.” Og fra da af spiste Mefiboshet regelmæssigt sammen med kong David, og han blev behandlet som Davids egne sønner. 
2SA.9.12	Mefiboshet havde selv en lille søn, der hed Mika.
2SA.9.12	Zibas husstand kom altså til at bestyre Mefiboshets ejendom, 
2SA.9.13	mens Mefiboshet, der jo var lam i benene, flyttede til Jerusalem og tog ophold i kongens palads.
2SA.10.1	Nogen tid efter døde ammonitternes konge, Nahash, og han blev efterfulgt af sønnen Hanun.
2SA.10.2	„Ham vil jeg vise venlighed,” tænkte David, „for hans far viste venlighed mod mig.” Så sendte David nogle sendebud af sted for at kondolere i anledning af faderens død.
2SA.10.3	Men de ammonitiske officerer sagde til Hanun: „De mænd er ikke kommet for at ære din fars minde! Nej, det er blot et påskud for at udspionere os, for i virkeligheden har David i sinde at angribe os.”
2SA.10.4	Derfor lod Hanun Davids mænd pågribe, hvorefter man vanærede dem ved at barbere den ene side af deres skæg af. Samtidig blev deres tøj skåret af over bagdelen, og sådan blev de sendt hjem. 
2SA.10.5	Da David fik at vide, at hans sendebud var blevet så groft ydmyget, sendte han nogle af sine embedsmænd ud for at møde dem og give dem besked på at blive i Jeriko, indtil deres skæg var vokset ud igen.
2SA.10.6	Ammonitterne blev klar over, at David var rasende på dem på grund af det, de havde gjort. Derfor hvervede de 20.000 aramæiske lejesoldater fra områderne ved Rehob og Zoba, 1000 mand fra kongen af Maʼaka og 12.000 mand fra Tob. 
2SA.10.7	Da David fik det at vide, sendte han straks Joab og Israels bedste styrker af sted imod dem. 
2SA.10.8	Ammonitterne tog opstilling foran byporten, mens mændene fra Zoba, Rehob, Tob og Maʼaka tog opstilling på den åbne slette. 
2SA.10.9+2SA.10.10	Derved blev Joab tvunget til at kæmpe på to fronter, så han delte styrkerne imellem sig selv og sin bror Abishaj. Selv tog han elitesoldaterne og rykkede ud mod aramæerne på sletten, mens han overlod resten af hæren til Abishaj, der skulle kæmpe imod ammonitterne foran byporten.
2SA.10.11	„Hvis jeg får brug for hjælp mod aramæerne, må du komme med det samme!” beordrede Joab. „Og hvis det viser sig, at du får besvær med ammonitterne, kommer jeg dig til hjælp. 
2SA.10.12	Vær nu ved godt mod! Vi må være tapre, hvis vi skal gøre os håb om at redde vores folk og vores Guds byer. Herrens vilje ske!”
2SA.10.13	Så gik Joab og hans krigere til angreb, og aramæerne flygtede. 
2SA.10.14	Da ammonitterne så det, flygtede de også og søgte tilflugt inden for bymuren. Derefter vendte Joab tilbage til Jerusalem med sin hær.
2SA.10.15	Da aramæerne indså, at de ikke kunne stå sig mod israelitterne, søgte de forstærkning. 
2SA.10.16	Kong Hadadezer fik samlet en hær af aramæere fra den anden side af Eufratfloden, og de ankom til Helam, anført af Shobak, kong Hadadezers hærfører.
2SA.10.17	Da David hørte det, samlede han hele Israels hær og gik i spidsen for den over Jordanfloden til Helam, hvor de blev angrebet af aramæerne. 
2SA.10.18	Aramæerne led store tab og måtte igen tage flugten. David og hans hær dræbte 700
2SA.10.19	Da Hadadezers vasalkonger så, at aramæerne var blevet slået, sluttede de fred med israelitterne og blev underlagt Israels herredømme. Fra da af turde aramæerne ikke længere hjælpe ammonitterne.
2SA.11.1	Næste forår omkring den tid, hvor kongerne sædvanligvis drager i krig, sendte David Joab og Israels hær af sted til kamp. De besejrede den ammonitiske hær og belejrede Rabba.
2SA.11.2	En dag ved aftenstid, efter at David havde rejst sig fra sit eftermiddagshvil, spadserede han rundt på paladsets flade tag. Derfra fik han øje på en kvinde, der var i færd med at tage bad. Hun var usædvanlig smuk. 
2SA.11.3	Han forhørte sig om, hvem hun var, og fik at vide, at hun hed Batsheba og var en datter af Eliam. Hun var gift med hittitten Urias. 
2SA.11.4	David sendte bud efter hende, og det endte med, at han gik i seng med hende. (Hun var netop færdig med det ugelange renselsesritual efter sin menstruation.) Bagefter gik hun hjem. 
2SA.11.5	Da Batsheba senere opdagede, at hun var gravid, gav hun David besked om det.
2SA.11.6	David sendte nu bud til Joab og bad ham om at sende hittitten Urias hjem til Jerusalem. 
2SA.11.7	Da Urias havde meldt sin ankomst i paladset, kaldte David ham ind og spurgte, hvordan det gik med Joab og hæren, og hvordan det gik med krigen. 
2SA.11.8	Derefter bad han ham om at gå hjem og få sig et velfortjent hvil. Så gik Urias sin vej, og kongen sørgede for at sende en gave hjem til ham. 
2SA.11.9	Men Urias gik ikke hjem. I stedet overnattede han i paladsets portrum sammen med andre af kongens folk.
2SA.11.10	Da David næste dag fik at vide, at Urias ikke var taget hjem, kaldte han ham til sig og spurgte: „Hvorfor gik du ikke hjem til din kone i går aftes? Du har jo været væk hjemmefra meget længe!”
2SA.11.11	Urias svarede: „Alle andre må nøjes med at sove i telt eller på den bare jord, både Joab og hærens officerer, Herrens Ark, og alle Israels og Judas krigere. Skulle jeg så tage hjem til mit komfortable hus for at spise og drikke og sove hos min kone? Jeg sværger på, at sådan ville jeg aldrig opføre mig.”
2SA.11.12	„Godt,” sagde David. „Men bliv nu her i byen en dag mere. I morgen kan du tage tilbage til hæren.” Det accepterede Urias, 
2SA.11.13	og senere på dagen inviterede David ham til middag, hvor han sørgede for, at han blev beruset. Men også den nat overnattede Urias i portrummet i stedet for at gå hjem.
2SA.11.14	Næste morgen skrev David et brev, som han bad Urias aflevere til Joab. 
2SA.11.15	I brevet blev Joab beordret til at placere Urias helt fremme i fronten, på den mest udsatte post. På et passende tidspunkt skulle Joab så trække hovedstyrken tilbage, så Urias blev ladt i stikken og dræbt. 
2SA.11.16	Joab placerede derfor Urias i frontlinien op mod bymuren, hvor han vidste, at fjendens bedste bueskytter var, 
2SA.11.17	og Urias faldt på sin post sammen med adskillige andre israelitiske soldater.
2SA.11.18+2SA.11.19+2SA.11.20	I sin næste rapport til David gjorde Joab rede for slagets gang, og til sendebudet, som skulle overbringe den, sagde han: „Det kan godt være, at kongen bliver vred og spørger: ‚Hvorfor i alverden kom I så tæt på bymuren? Vidste I ikke, at I der ville blive skudt fra muren? 
2SA.11.21	Har I glemt Abimelek, der i sin tid blev dræbt ved Tebetz, fordi en kvinde smed en møllesten ned fra muren?’ Hvis kongen siger noget i den retning, skal du sige: ‚Urias blev også dræbt!’ ”
2SA.11.22	Så kom sendebudet til Jerusalem, hvor han aflagde rapport for David. 
2SA.11.23	„Fjenden gjorde et udfald imod os,” forklarede han, „og det lykkedes os at tvinge dem tilbage til byporten. 
2SA.11.24	Men mændene på muren sendte en regn af pile ned over os, så flere af vores folk blev dræbt. Også Urias mistede livet!”
2SA.11.25	„Sig til Joab, at han ikke skal tage det så tungt,” svarede David. „Soldater falder nu engang i krig. Sig til ham, at han ikke må opgive angrebet, før byen er indtaget.”
2SA.11.26	Da Batsheba fik at vide, at hendes mand var død, sørgede hun over ham i adskillige dage. 
2SA.11.27	Da sørgetiden var omme, sendte David bud efter hende og giftede sig med hende. Og inden længe fødte hun en søn.
2SA.11.27	Men Herren blev vred over Davids onde handlemåde.
2SA.12.1	Herren sendte så profeten Natan til David, og Natan fortalte ham følgende historie: „Der var to mænd, som boede i samme by. 
2SA.12.2	Den ene var rig og havde masser af køer, får og geder. 
2SA.12.3	Den anden var fattig. Han ejede kun et eneste lille lam, som det var lykkedes ham at købe. Han elskede det lam, som han elskede sine børn. Han lod det spise af sin egen tallerken, drikke af sit eget krus, og han sad med det på skødet, som var det hans egen datter.
2SA.12.4	En dag fik den rige mand besøg, men han nænnede ikke at slagte et af sine egne dyr for at beværte gæsten. I stedet tog han den fattige mands lam, slagtede det og serverede det for sin gæst.”
2SA.12.5+2SA.12.6	Det blev David rasende over at høre: „Jeg sværger ved den levende Gud, at den mand, som har gjort det, skal betale fire lam i erstatning. Ja, sådan en hjerteløs person fortjener at dø!”
2SA.12.7	„Det er dig, der er den rige mand!” sagde Natan. „Hør, hvad Herren, Israels Gud, siger til dig: ‚Jeg udvalgte dig til at blive Israels konge og reddede dig fra Sauls angreb. 
2SA.12.8	Jeg gav dig hans rige og hans koner og gjorde dig til konge over både Israel og Juda, og hvis det var for lidt for dig, havde jeg gerne givet dig meget, meget mere. 
2SA.12.9	Hvorfor gør du oprør imod, hvad jeg har sagt, og handler så ondt? Du har stjålet Uriasʼ kone, og du har fået ham dræbt for at dække over din synd. 
2SA.12.10	Du har vist foragt for mig ved din skændige opførsel, og derfor vil der blive splid i din egen familie. 
2SA.12.11	Hør efter, hvad jeg nu siger: En af dine nærmeste vil gøre oprør imod dig. Han vil tage dine koner for øjnene af dig og forlyste sig med dem ved højlys dag. 
2SA.12.12	Du handlede i det skjulte. Men det her vil ske ved højlys dag og for øjnene af hele Israel!’ ”
2SA.12.13	Da gik David til bekendelse: „Jeg har syndet imod Herren!”
2SA.12.13	Natan svarede: „Så har Herren også tilgivet dig, og du skal slippe for at dø for din synd! 
2SA.12.14	Men det nyfødte barn, som er resultatet af din synd, skal dø, for du har bragt skam over Herrens navn.” 
2SA.12.15	Derefter gik Natan hjem.
2SA.12.15	Kort efter ramte Herren det barn, som Batsheba havde født, med sygdom. 
2SA.12.16	Da gik David i forbøn for barnet. Han nægtede at spise på grund af sorg, og selv om natten blev han liggende udstrakt på gulvet i bøn. 
2SA.12.17	Hans rådgivere forsøgte forgæves at få ham til at rejse sig og tage føde til sig. 
2SA.12.18	På den syvende dag døde drengen, men Davids tjenere turde ikke fortælle ham den sørgelige nyhed, for de tænkte: „Han var helt knust før! Hvis vi nu kommer og fortæller ham, at drengen er død, kunne han gå helt amok!”
2SA.12.19	Da David så dem stå og hviske sammen, gik sandheden op for ham.
2SA.12.19	„Er drengen død?” spurgte han.
2SA.12.19	„Ja, han er,” svarede de.
2SA.12.20	Så rejste David sig op fra gulvet, gik i bad, gned sig med en vellugtende olie og tog rent tøj på. Derefter gik han ind i Herrens hus for at tilbede, hvorefter han vendte tilbage til paladset og bad om at få noget mad sat frem. 
2SA.12.21	Hans tjenere var forbløffede over hans reaktion.
2SA.12.21	„Forstår man nu det?” udbrød de. „Mens drengen endnu var i live, græd du og nægtede at spise, men så snart han er død, holder du op med at sørge og begynder at spise igen!”
2SA.12.22	David svarede: „Jeg fastede og græd, så længe drengen var i live, for jeg tænkte, at Herren måske ville vise mig nåde og lade ham leve. 
2SA.12.23	Men nu, hvor han er død, er der ingen grund til at faste mere. Kan jeg måske bringe ham tilbage til livet? Jeg kan følge ham i døden, men han kan ikke komme tilbage til mig!”
2SA.12.24	David trøstede sin kone Batsheba, så godt han kunne, og hun blev igen gravid og fødte endnu en søn, som hun gav navnet Salomon. Herren elskede den dreng, 
2SA.12.25	og gennem profeten Natan sendte han bud om, at drengen skulle kaldes „Herrens elskede”.
2SA.12.26+2SA.12.27	I mellemtiden var det lykkedes Joab og Israels hær at indtage ammonitternes hovedstad Rabba, og Joab sendte følgende sejrsbudskab hjem til David: „Vi er gået ind i Rabba og kontrollerer byens vandforsyning. 
2SA.12.28	Før nu resten af hæren hertil, så du selv kan sætte kronen på værket og få æren for sejren i stedet for mig.”
2SA.12.29	Så førte David resten af hæren til Rabba og fuldførte indtagelsen af byen. 
2SA.12.30	Han fjernede kronen fra ammonitterkongens
2SA.12.31	Byens befolkning tog han som krigsfanger og satte nogle af dem til at arbejde med save, hakker og økser, mens andre kom til at arbejde i teglværkerne. På samme måde gik det indbyggerne fra de øvrige byer i ammonitternes land. Derefter vendte David og hæren tilbage til Jerusalem.
2SA.13.1	Nogen tid efter skete der følgende: Davids søn Absalom havde en smuk søster, som hed Tamar. En anden af Davids sønner, Tamars halvbror Amnon, forelskede sig i hende. 
2SA.13.2	Han var helt syg af begær efter hende, men hun var jomfru, og han havde ingen mulighed for at få sin vilje med hende, for det var skik, at kongens døtre blev holdt skarpt adskilt fra de unge mænd. 
2SA.13.3	Amnon havde imidlertid en snedig ven, hans fætter Jonadab, en søn af Davids bror Shima.
2SA.13.4	En dag sagde Jonadab til Amnon: „Hvorfor hænger du med hovedet? Det passer sig ikke for en kongesøn! Fortæl mig, hvad der er i vejen!”
2SA.13.4	„Jeg er forelsket i min halvsøster Tamar,” betroede Amnon ham.
2SA.13.5	„Aha,” svarede Jonadab, „det findes der råd for. Nu lægger du dig syg, og når din far kommer for at se til dig, siger du: ‚Lad min søster Tamar komme og lave mad til mig, så tror jeg, at jeg kan spise lidt. Hvis hun får lov at pleje mig, bliver jeg nok snart rask.’ ”
2SA.13.6	Amnon gik ind på fætterens plan, og da kongen kom for at se til ham, bad Amnon ham om at sende Tamar ind til ham, så hun kunne bage nogle af sine dejlige kager til ham og selv servere dem for ham. 
2SA.13.7	Det gik David med til, og han sendte besked til Tamar om at indfinde sig hos Amnon og bage kager til ham. 
2SA.13.8	Tamar kom så over til Amnons hus, hvor han lå i sengen. Hun æltede dejen og bagte kagerne, mens han så på det. 
2SA.13.9	Men da de var færdige, og hun havde lagt dem på fadet, klar til, at de kunne blive bragt til ham, nægtede han at spise dem.
2SA.13.9	„Ud, alle sammen!” sagde han til tjenerne, hvorefter de alle gik deres vej.
2SA.13.10	Så sagde han til Tamar: „Kom her ind i mit soveværelse med kagerne og server dem for mig.” Så gik hun hen til ham med kagefadet. 
2SA.13.11	Men da hun var kommet hen til sengen, greb han fat i hende og sagde: „Tamar, kom op til mig i sengen!”
2SA.13.12	„Åh nej, bror, lad mig være!” protesterede hun. „Tag mig ikke med vold! Sådan gør man ikke i Israel. Det er en frygtelig ting at gøre. 
2SA.13.13	Tænk på mig! Hvordan skulle jeg kunne bære min skam? Og tænk på dig selv! Du ville jo miste din ære og værdighed. Nej, tal hellere med kongen om det, så han kan give sin tilladelse til, at vi gifter os.”
2SA.13.14	Men Amnon lod sig ikke overtale, og da han var stærkere end hende, endte det med, at han voldtog hende.
2SA.13.15	Men bagefter blussede hadet op i Amnon, så han nu hadede hende mere, end han før havde elsket hende.
2SA.13.15	„Rejs dig og forsvind!” skreg han.
2SA.13.16	„Nej, nej,” græd hun, „hvis du forkaster mig nu, begår du en endnu større forbrydelse imod mig!”
2SA.13.16	Men han ville ikke høre på hende. 
2SA.13.17	I stedet kaldte han på sin kammertjener. „Smid den kvinde ud og lås døren efter hende!” befalede han.
2SA.13.18	Så førte tjeneren hende udenfor og låste døren. Tamar var klædt i en lang kjole med ærmer, sådan som det var skik blandt kongens døtre, der var jomfruer. 
2SA.13.19	Nu rev hun imidlertid kjolen i stykker og strøede aske på hovedet for at vise sin fortvivlelse, og med hænderne for ansigtet løb hun skrigende gennem paladset.
2SA.13.20	Hendes bror Absalom standsede hende og forsøgte at berolige hende. „Har Amnon ligget med dig?” spurgte han. „Ti nu stille, søster. Han er jo din bror. Lad det blive i familien. Tag det dog ikke så tungt.”
2SA.13.20	Så flyttede Tamar over i sin bror Absaloms hus, hvor hun siden levede i ensomhed.
2SA.13.21	Da kong David hørte, hvad der var sket, blev han meget vred. Men han bebrejdede ikke Amnon noget, for Amnon var hans førstefødte søn og hans favorit.
2SA.13.22	Men Absalom ville overhovedet ikke tale til Amnon, for han hadede ham af et godt hjerte, fordi han havde voldtaget hans søster.
2SA.13.23+2SA.13.24	Der gik to år. En dag var Absalom i færd med at klippe sine får ved Baʼal-Hatzor i Efraim, og han besluttede at invitere sin far og alle sine brødre til fåreklipningsfest.
2SA.13.25	Kongen svarede: „Nej, min dreng! Det ville være for stor en byrde for dig, hvis vi alle sammen troppede op.”
2SA.13.25	Absalom forsøgte at overtale ham, men kongens beslutning var urokkelig, og han sagde nej tak.
2SA.13.26	„Godt,” svarede Absalom, „men hvis du ikke vil komme, kan du i det mindste sende Amnon i stedet.”
2SA.13.26	„Hvorfor lige Amnon?” spurgte kongen.
2SA.13.27	Absalom blev ved med at presse kong David, så han til sidst sendte alle sønnerne af sted—også Amnon.
2SA.13.28	Absalom sagde nu til sine mænd: „Vent til Amnon bliver beruset, og når jeg giver signal, overfalder I ham og slår ham ihjel. I skal ikke være bange for noget. Det er mig, der har givet ordren, og jeg påtager mig det fulde ansvar. I skal bare udføre min ordre.”
2SA.13.29	Sådan gik det til, at Amnon blev myrdet. De andre kongesønner sprang skrækslagne på deres muldyr og flygtede. 
2SA.13.30	Mens de var undervejs tilbage til Jerusalem, nåede det rygte kong David, at Absalom havde myrdet alle kongesønnerne.
2SA.13.31	Da sprang kongen op, rev i fortvivlelse sit tøj i stykker og kastede sig med ansigtet mod jorden. De omkringstående tjenere fulgte hans eksempel og flåede deres tøj i stykker.
2SA.13.32+2SA.13.33	Men i samme øjeblik ankom Jonadab og sagde: „Nej, det er ikke sandt! Alle kongesønnerne er ikke blevet myrdet, det er kun Amnon! Absalom har haft skumle planer om at myrde Amnon, lige siden han voldtog Tamar!”
2SA.13.34	Absalom var i mellemtiden flygtet.
2SA.13.34	Lidt senere fik vagtposten på Jerusalems mur øje på en flok mennesker, der nærmede sig fra nordvest ad vejen, der gik langs bjergsiden. Han skyndte sig at melde det til kongen: „Jeg ser en gruppe mennesker nærme sig på vejen fra Horon.”
2SA.13.35	„Der kan du se,” sagde Jonadab til kongen, „nu kommer de! Dine sønner er uskadte! Var det ikke det jeg sagde?”
2SA.13.36	Kort efter nåede kongesønnerne grædende og hulkende frem. Da brast også kongen og hans tjenere i gråd.
2SA.13.37+2SA.13.38+2SA.13.39	Absalom flygtede til sin morfar, kong Talmaj af Geshur, der var søn af Ammihud, og blev der i tre år. I mellemtiden voksede Davids længsel efter at se sin søn igen, især efter at han var kommet sig over Amnons død.
2SA.14.1	Da Joab blev klar over, hvor meget kongens tanker hele tiden kredsede om Absalom, 
2SA.14.2+2SA.14.3	sendte han bud til Tekoa efter en bestemt kvinde, som var kendt for sin visdom. „Du skal se ud som en, der sørger,” forklarede Joab. „Tag sørgedragt på og forsøm dit udseende, så du ligner en, der længe har sørget over en afdød. Træd så frem for kongen og sig det, som jeg nu fortæller dig.”
2SA.14.4	Da kvinden trådte frem for kongen, bøjede hun sig underdanigt for ham og udbrød: „Herre konge, hjælp mig!”
2SA.14.5	„Hvad er der galt?” spurgte han.
2SA.14.5	„Jeg er enke,” svarede hun. 
2SA.14.6	„Jeg havde to sønner, men en dag kom de i slagsmål ude på marken. Der var ingen til at lægge sig imellem, og derfor kom den ene til at slå den anden ihjel. 
2SA.14.7	Nu kræver resten af familien, at jeg udleverer den overlevende søn, så de kan henrette ham for at have myrdet sin bror. Men det er lige så meget for, at de på den måde kan få ryddet min nærmeste arving af vejen. Hvis jeg føjer dem, har jeg ingen sønner tilbage, og dermed uddør min afdøde mands slægt.”
2SA.14.8	„Overlad den sag til mig,” svarede kongen. „Jeg skal nok sørge for, at ingen rører ham.”
2SA.14.9	„Tak, herre!” udbrød hun. „Jeg skal nok tage ansvaret, hvis du senere bliver kritiseret for at have hjulpet mig.”
2SA.14.10	„Det skal du ikke tænke på,” sagde kongen. „Hvis nogen gør indsigelser, så send dem bare til mig, og jeg skal sørge for, at de holder op med at genere dig.”
2SA.14.11	Kvinden fortsatte: „Vil du sværge ved Herren din Gud på, at ingen får lov at hævne drabet og gøre min søn fortræd?”
2SA.14.11	„Det sværger jeg ved den levende Gud på!” svarede kongen. „Der skal ikke krummes et hår på hans hoved!”
2SA.14.12	„Tillad mig endnu et par ord,” vedblev kvinden.
2SA.14.12	„Sig frem!” svarede kongen.
2SA.14.13	Da spurgte kvinden: „Hvorfor viser du ikke samme velvilje overfor din egen slægt, som Gud har udvalgt, som du gør over for min? Med denne beslutning har du dømt dig selv, for du går med tanker om at slå din egen søn ihjel! 
2SA.14.14	Livet er som vandet, der hældes ud og synker ned i jorden—ingen kan samle det op igen, og ingen vender tilbage fra døden. Men Gud ønsker ikke døden. Han vil hellere finde en udvej for at kunne få en forvist søn hjem. 
2SA.14.15	Jeg kom til dig for at bede om hjælp, fordi jeg var bange for, hvad min familie ville gøre ved mig. 
2SA.14.16	Jeg tænkte, at du kunne redde os fra den mand, som er ude på at slå min søn ihjel og derved gøre det umuligt for vores slægt at få andel i det land, Gud har givet os. 
2SA.14.17	Jeg var overbevist om, at du nok skulle finde en udvej—hvad du også gjorde. Jeg ved, at min herre kongen har visdom fra Gud til at skelne mellem godt og ondt. Må Herren din Gud være med dig!”
2SA.14.18	„Sig mig en ting!” sagde kongen.
2SA.14.18	„Ja, herre?” svarede kvinden.
2SA.14.19	„Har Joab haft en finger med i spillet i alt det her?”
2SA.14.19	„Det kan ikke nægtes,” svarede kvinden, „for det var Joab, som sendte mig herhen med besked om, hvad jeg skulle sige. 
2SA.14.20	Hans hensigt var, at du skulle se sagen i et nyt lys. Din visdom, herre, er som en engels—intet undslipper din opmærksomhed.”
2SA.14.21	Så sendte kongen bud efter Joab og sagde til ham: „Godt, du har overbevist mig! Bring Absalom tilbage til mig!”
2SA.14.22	Joab bøjede sig ærbødigt for kongen og sagde: „Nu ved jeg, at du værdsætter mig, for du har indvilliget i at gøre det, jeg bad dig om.”
2SA.14.23	Så rejste Joab til Geshur og hentede Absalom, som han førte med sig tilbage til Jerusalem. 
2SA.14.24	Absalom fik lov at komme tilbage til sit gamle hus på paladsets område, men kongen nægtede at se ham.
2SA.14.25	Ingen i hele Israel var så beundret for sit udseende som Absalom. Der var intet at udsætte på ham fra top til tå. 
2SA.14.26	Når han lod sit lange hår klippe en gang om året, plejede han at veje det. Der var gerne over to kilo, og han lod det kun klippe, fordi det ellers blev for tungt at bære rundt på. 
2SA.14.27	Absalom havde tre sønner og en datter, som også fik navnet Tamar. Hun var en usædvanlig smuk kvinde.
2SA.14.28	To år efter at Absalom var vendt hjem fra sit eksil, havde han endnu ikke fået foretræde for kongen. 
2SA.14.29	Derfor sendte han bud efter Joab, for at han skulle gå i forbøn for ham. Men Joab kom ikke—heller ikke da Absalom gentog opfordringen.
2SA.14.30	Derfor gav Absalom sine folk ordre til at gå hen og sætte ild til Joabs bygmark, der grænsede op til hans egen. Det gjorde de så. 
2SA.14.31	Derefter kom Joab ind til Absalom og spurgte:
2SA.14.31	„Hvorfor gav du dine folk ordre til at sætte ild til min mark?”
2SA.14.32	Absalom svarede: „For at få din opmærksomhed! Jeg vil gerne have, at du henvender dig til kongen og spørger ham, hvorfor han fik mig bragt tilbage fra Geshur, når han altid undgår mig. Jeg kunne jo lige så godt være blevet, hvor jeg var. Jeg ønsker, at du skal arrangere et møde mellem kongen og mig, og hvis han derefter stadig er overbevist om, at jeg er skyldig til døden, kan han for min skyld gerne henrette mig.”
2SA.14.33	Så gik Joab til kongen og fortalte, hvad Absalom havde sagt. Da gav David efter og tilkaldte Absalom, og da Absalom mødte kongen, bøjede han sig ærbødigt for ham, og kongen omfavnede ham.
2SA.15.1	Efter at Absalom var blevet taget til nåde, anskaffede han sig en fornem vogn og prægtige heste. Han fik sig også en livvagt på 50 mand, som løb foran vognen. 
2SA.15.2	Hver morgen tog han opstilling ved vejen til paladsets port, og når så nogen kom for at få kongens afgørelse i en retssag, standsede Absalom ham, spurgte, hvor han var fra, og udtrykte interesse for hans sag.
2SA.15.3	„Det er da klart, at du har ret!” ville han så sige. „Men kongen vil ikke høre på dig. 
2SA.15.4	Hvis jeg var dommer i landet, kunne folk, der følte sig uretfærdigt behandlet, komme til mig, så skulle jeg nok skaffe dem deres ret.”
2SA.15.5	Når nogen gjorde mine til at kaste sig ned for Absalom i underdanig respekt, standsede han dem og omfavnede dem i stedet for. 
2SA.15.6	På den måde vandt han israelitternes hjerter.
2SA.15.7+2SA.15.8	Der gik fire år. Så sagde Absalom til kongen: „Giv mig tilladelse til at tage til Hebron og ofre til Herren, så jeg kan opfylde et løfte, jeg engang gav Herren i Geshur i Aram. Dengang lovede jeg ham, at hvis han ville hjælpe mig tilbage til Jerusalem, ville jeg til gengæld bringe ham et offer i Hebron.”
2SA.15.9	„Godt,” svarede kongen, „tag du bare af sted og opfyld dit løfte.” Så rejste Absalom til Hebron.
2SA.15.10	Men han havde allerede i hemmelighed sendt besked ud til lederne i alle Israels stammer: „Når I hører trompetfanfaren, skal I råbe: ‚Absalom er kronet til konge i Hebron.’ ” 
2SA.15.11	Han havde desuden inviteret 200 mænd fra Jerusalem med til offerfesten. De anede intet om hans planer. 
2SA.15.12	Under festen sendte han desuden bud efter Ahitofel, Davids øverste rådgiver, der boede i Gilo. Ahitofel gik over på Absaloms side, og flere og flere fulgte efter, så sammensværgelsen voksede sig stærk.
2SA.15.13	En af kong Davids mænd skyndte sig til Jerusalem for at fortælle ham, at Absalom havde lavet en sammensværgelse imod ham, og at alle Israels stammer havde givet ham deres støtte.
2SA.15.14	„Så må vi flygte med det samme,” var Davids spontane reaktion. „Hvis vi skynder os af sted, inden Absalom kommer tilbage til Jerusalem, kan vi nå at redde byen og os selv.”
2SA.15.15	„Vi er med dig!” svarede hans mænd. „Vi vil følge dig i tykt og tyndt!”
2SA.15.16	Så tog kongen af sted sammen med hele sin husstand, bortset fra ti medhustruer, der blev hjemme for at tage sig af opgaverne i paladset. 
2SA.15.17+2SA.15.18	I udkanten af byen gjorde David holdt, så hans trofaste støtter, der bestod af hans livvagt og de 600 mænd, som var fulgt med ham fra Gat, kunne passere ham og gå i forvejen.
2SA.15.19+2SA.15.20	Men pludselig vendte kongen sig til Ittaj, der var leder for de 600 gatitter. „Hvad vil I egentlig med for?” spurgte han Ittaj. „Bliv i Jerusalem og slut jer til kong Absalom, for I bor her jo som fremmede i eksil. Der er ingen grund til, at I flygter sammen med os—hvem ved hvorhen? Nej, vend om og tag dine folk med dig. Må Herren vise jer barmhjertighed!”
2SA.15.21	Men Ittaj svarede: „Jeg sværger ved den levende Gud, at vi vil følge med dig, uanset hvad der sker—også selv om det kan betyde døden for os!”
2SA.15.22	„Godt,” svarede David, „så følg med os!” Da fulgte Ittaj og hans 600 mænd samt deres familier med ham.
2SA.15.23	Dyb sorg sænkede sig over byen, da kongen og hans følge krydsede Kedronbækken og fortsatte i retning af ørkenen. 
2SA.15.24	Præsten Zadok og alle levitterne fulgte med. De havde taget pagtens ark med, og den stillede de i vejkanten, indtil hele følget var gået forbi. Præsten Ebjatar var også fulgt med. 
2SA.15.25	David befalede nu Zadok at føre arken tilbage til byen. „Hvis jeg finder nåde for Herrens øjne,” tilføjede han, „så vil jeg en dag vende tilbage og gense arken og det hellige telt! 
2SA.15.26	Men hvis Herren har forkastet mig, så lad ham gøre ved mig, hvad han mener, er det bedste. 
2SA.15.27	Du og Ebjatar kan trygt vende tilbage til byen sammen med din søn Ahimaʼatz og Ebjatars søn, Jonatan. Men hold øjne og ører åbne. 
2SA.15.28	Jeg vil vente ved Jordanflodens vadested, indtil vi hører nyt fra jer om, hvad der sker i Jerusalem.”
2SA.15.29	Så bar Zadok og Ebjatar Guds Ark tilbage til Jerusalem og blev i byen.
2SA.15.30	David og hans følge fortsatte ad vejen op over Olivenbjerget.
2SA.15.31	Da David fik at vide, at hans egen rådgiver, Ahitofel, havde sluttet sig til Absalom, bad han: „Herre, lad Ahitofel give Absalom dårlige råd!” 
2SA.15.32	På toppen af Olivenbjerget, hvor man plejede at ofre til Gud, ventede Davids ven, arkitten Hushaj, på dem. Han havde i fortvivlelse flænget sit tøj og drysset jord på hovedet.
2SA.15.33+2SA.15.34	Men David sagde til ham: „Det giver kun problemer, hvis du går med os. Vend hellere tilbage til Jerusalem og sig til Absalom: ‚Jeg ønsker at være din rådgiver og tjene dig, sådan som jeg tjente din far.’ På den måde kan du være med til at sabotere Ahitofels planer. 
2SA.15.35+2SA.15.36	I byen har jeg også præsterne Zadok og Ebjatar. Dem skal du holde underrettet om alt, hvad du hører i kongens palads. De kan så sende deres sønner Ahimaʼatz og Jonatan til mig med besked om, hvad der foregår.”
2SA.15.37	Så vendte Davids ven Hushaj tilbage til byen, og han nåede frem samtidig med Absalom.
2SA.16.1	David fortsatte ned ad vejen på den anden side af Olivenbjerget og mødte kort efter Ziba, som havde været Sauls tjener og nu bestyrede Mefiboshets ejendom. Ziba havde to æsler med sig. De havde sadler på og var læssede med 200 brød, 100 rosinkager, 100 figner
2SA.16.2	„Hvor skal du hen med de ting?” spurgte kongen.
2SA.16.2	Ziba svarede: „Æslerne er en gave til kongens familie, så de har noget at ride på. Brødet, kagerne og frugten er til folkene—og vinen skal styrke dem, der bliver udmattede i ørkenen.”
2SA.16.3	„Hvor er Mefiboshet?” spurgte kongen ham.
2SA.16.3	„Han blev i Jerusalem,” svarede Ziba, „for han tænkte: Nu vil israelitterne give mig min farfars kongedømme tilbage!”
2SA.16.4	„Så overdrager jeg al hans ejendom til dig, Ziba!” udbrød kongen opbragt.
2SA.16.4	„Mange, mange tak!” svarede Ziba og bøjede sig til jorden. „Måtte jeg altid bevare kongens velvilje.”
2SA.16.5+2SA.16.6	Da David og hans følge passerede Bahurim, kom en mand fra landsbyen ud og råbte forbandelser efter dem. Det var Shimi, Geras søn. Han var en slægtning til Saul. Han kastede sten efter kongen og hans tjenere til trods for, at de var omgivet af hele hæren og livvagten.
2SA.16.7+2SA.16.8	„Forsvind, din morder—din bandit!” skreg han mod David. „Nu betaler Herren dig tilbage, fordi du myrdede kong Saul og hans familie for selv at overtage tronen. Nu har Herren overdraget den til din søn Absalom! Din morder! Nu får du, hvad du har fortjent!”
2SA.16.9	„Hvor længe skal den forbandede køter have lov til at overfuse kongen?” spurgte Abishaj, Zerujas søn. „Lad mig gå hen og hugge hovedet af ham!”
2SA.16.10	„I tænker kun på hævn, Zerujas sønner,” svarede David. „Hvis Herren har givet ham besked på at forbande mig—hvem er da jeg, at jeg skulle standse ham? 
2SA.16.11	Min egen søn søger at slå mig ihjel, men denne benjaminit forbander mig jo kun. Lad ham være, for Herren er med i det. 
2SA.16.12	Måske vil Herren ynkes over mig og vende forbandelserne til noget godt.”
2SA.16.13	Så gik David og hans mænd videre, men Shimi fulgte med i sikker afstand oppe på bakkeskråningen og fortsatte med at forbande David og smide sten og jord efter ham. 
2SA.16.14	Da kongen og hans følge nåede vadestedet ved Jordanfloden, var de så udmattede, at de måtte holde et langt hvil.
2SA.16.15	I mellemtiden havde Absalom holdt sit indtog i Jerusalem, ledsaget af sine folk og af Ahitofel. 
2SA.16.16	Davids ven, arkitten Hushaj, opsøgte ham øjeblikkelig.
2SA.16.16	„Kongen leve! Kongen længe leve!” hilste han.
2SA.16.17	„Er det en måde at behandle din ven David på?” spurgte Absalom. „Hvorfor er du ikke fulgt med ham?”
2SA.16.18	„Fordi jeg foretrækker at holde med den mand, som Herren og hans folk Israel har valgt,” svarede Hushaj. 
2SA.16.19	„Er der noget forkert i det? Tidligere hjalp jeg din far, nu vil jeg gerne hjælpe dig.”
2SA.16.20	Derefter sagde Absalom henvendt til Ahitofel: „Hvad skal vi så gøre nu? Kom med et godt råd!” 
2SA.16.21	Ahitofel kom med følgende forslag: „Du skal gå i seng med din fars medhustruer, som han efterlod i paladset! Så vil hele Israel indse, at du har krænket ham så groft, at al forsoning er udelukket, og dine tilhængere vil vide, at du mener det alvorligt med dit oprør imod ham.”
2SA.16.22	Så blev der rejst et telt på paladsets flade tag, hvor alle kunne se det, og ved højlys dag gik Absalom ind i teltet og lå med sin fars medhustruer, den ene efter den anden.
2SA.16.23	Absalom fulgte altid Ahitofels råd, ligesom David tidligere havde gjort, for når Ahitofel talte, mente man, at han talte på Guds vegne.
2SA.17.1	Derefter kom Ahitofel med følgende forslag: „Lad mig udvælge 12.000 mand og sætte efter David allerede i nat. 
2SA.17.2+2SA.17.3	Hvis jeg kan overrumple ham, mens han er træt og modløs, vil alle hans mænd blive grebet af panik og opgive kampen. Så kan jeg nøjes med at slå kongen ihjel, det er jo ham, du vil til livs, og føre hele hans hær uskadt tilbage til dig som en bortløben hustru føres tilbage til sin ægtemand.”
2SA.17.4	Absalom og de israelitiske ledere syntes godt om Ahitofels forslag, 
2SA.17.5	men Absalom sagde: „Lad os lige få fat i Hushaj og spørge, hvad han mener om forslaget.”
2SA.17.6	Da Hushaj ankom, forklarede Absalom ham Ahitofels plan og spurgte: „Hvad mener du? Skal vi følge Ahitofels forslag? Sig frem!”
2SA.17.7	„Jeg er bange for, at Ahitofel tager fejl denne gang,” svarede Hushaj. 
2SA.17.8	„Du kender selv din far og hans mænd. De er dygtige krigere, der sandsynligvis er lige så rasende som en bjørn, der er blevet berøvet sine unger. Din far er en garvet kriger, der ikke sover blandt soldaterne. 
2SA.17.9	Det er mere sandsynligt, at han har gemt sig i en hule et eller andet sted. Når han så gør udfald, og nogle af dine mænd falder, kan der let gå panik i dem, så de begynder at råbe op om, at din hær er slået. 
2SA.17.10	Da er det ude med jer, for uanset om dine mænd er modige som løver, kan de godt blive lammet af frygt for din far. Hele Israel ved jo, hvor mange krige din far har vundet, og hvor tapre hans mænd er.
2SA.17.11	Jeg vil derfor foreslå, at du mobiliserer alle Israels mænd lige fra Dan i nord til Beʼersheba i syd. Så får du en mægtig hær, og du skal selv gå i spidsen for den. 
2SA.17.12	Når vi så finder David, falder vi over hans hær, som når morgenduggen falder på jorden, og vi udsletter dem alle rub og stub. 
2SA.17.13	Hvis David skulle nå at flygte ind i en befæstet by, så har du hele Israels hær til din rådighed. Så slår vi et reb om byen og trækker den ned i dalen, så der ikke bliver sten på sten tilbage.”
2SA.17.14	Da udbrød Absalom og alle hans rådgivere: „Hushajs råd er endnu bedre end Ahitofels!” Herren havde nemlig sørget for at forpurre Ahitofels udmærkede råd for at føre Absalom i ulykke.
2SA.17.15	Hushaj fortalte derefter præsterne Zadok og Ebjatar om de to forslag. 
2SA.17.16	„Skynd jer at sende bud til David om, at han i nat skal krydse vadestedet ved Jordanfloden og flygte ud i ørkenen. Ellers er det ude med ham og hans mænd.”
2SA.17.17	De to præstesønner, Jonatan og Ahimaʼatz, plejede at holde sig skjult ved Rogelkilden uden for Jerusalem, da de ikke turde lade sig se i byen. De blev holdt løbende underrettet af en slavepige, som hentede vand fra kilden, så de hurtigt kunne bringe oplysningerne videre til kong David.
2SA.17.18	Men da de modtog Hushajs besked, blev de opdaget af en dreng, netop som de begav sig på vej fra Rogelkilden, væk fra Jerusalem, og drengen fortalte Absalom om dem. Jonatan og Ahimaʼatz var klar over, at de var opdaget, så da de kom til den næste by, Bahurim, søgte de efter et skjulested og en mand gav dem lov til at kravle ned i en tom brønd. 
2SA.17.19	Hans kone bredte et tæppe ud over brøndens munding og spredte korn ud over tæppet, som om det lå til tørre, så ingen fik mistanke om noget.
2SA.17.20	Absaloms mænd sporede de unge mænd til huset i Bahurim og spurgte konen, om hun havde set noget til Ahimaʼatz og Jonatan. Hun fortalte, at de to unge mænd allerede var gået videre over på den anden side af bækken. Mændene ledte så efter dem i den retning, men forgæves, og de måtte vende tilbage til Jerusalem med uforrettet sag. 
2SA.17.21	Da Absaloms mænd var borte, kravlede Ahimaʼatz og Jonatan op af brønden og skyndte sig videre til kong David. „Skynd dig at krydse Jordanfloden allerede i nat!” sagde de og fortalte ham om Ahitofels plan. 
2SA.17.22	Samme nat gik David over floden sammen med hele sit følge, og da morgenen gryede, var de alle kommet over.
2SA.17.23	Men Ahitofel var dybt krænket over, at Absalom ikke havde fulgt hans råd. Han sadlede sit æsel og red hjem til sin egen by, hvor han overdrog sin ejendom til sine børn og derefter hængte sig selv. Han blev begravet ved siden af sin far.
2SA.17.24+2SA.17.25+2SA.17.26	David og hans følge fortsatte flugten og ankom til Mahanajim.
2SA.17.24+2SA.17.25+2SA.17.26	I mellemtiden mobiliserede Absalom hele Israels hær. Han udpegede Amasa til hærfører efter Joab (han var i øvrigt fætter til Joab, for hans mor Abigajil, der var en datter af Isaj, var søster til Joabs mor Zeruja. Hans far var en ishmaelit ved navn Jeter.
2SA.17.27	I Mahanajim var David blevet godt modtaget af Shobi (en søn af ammonitten Nahash fra Rabba), Makir (en søn af Ammiel fra Lodebar) og Barzillaj (en gileadit fra Rogelim). 
2SA.17.28+2SA.17.29	Disse mænd bragte David og hans følge måtter til at sove på, baljer og skåle, hvede- og bygmel, ristet korn, bønner, linser, honning, surmælk, får, geder og hytteost. David og hans mænd var naturligvis både trætte, sultne og tørstige efter den lange rejse gennem ødemarken.
2SA.18.1	David mønstrede nu alle sine våbenføre mænd og udpegede befalingsmænd over dem. 
2SA.18.2	Så opdelte han hæren i tre afdelinger og satte Joab, Abishaj og Ittaj fra Gat til at lede hver sin afdeling. Selv beredte han sig på at gå i spidsen for hæren, men hans mænd protesterede kraftigt:
2SA.18.3	„Det går ikke, for det er dig, de er ude efter. For dem er det ikke væsentligt, om 
2SA.18.4	„Godt, jeg følger jeres råd!” svarede kongen til sidst og stillede sig ved byporten, mens tropperne gjorde klar til afgang.
2SA.18.5	Kongen kaldte de tre hærførere Joab, Abishaj og Ittaj til sig. „I må ikke være for hårde ved den unge Absalom!” beordrede han. Denne befaling blev videregivet til hele hæren.
2SA.18.6	Davids hær rykkede nu ud mod Israels hær, og slaget kom til at foregå i Efraims tætte skovområde. 
2SA.18.7	Israelitterne blev slået på flugt, og mange blev dræbt af Davids mænd. Det var et totalt nederlag, og den dag døde 20.000 mand. 
2SA.18.8	Flere mænd mistede dog livet ved den hovedkulds flugt gennem skoven end ved at blive hugget ned af Davids krigere. 
2SA.18.9	Hvad Absalom angik, så stødte han på nogle af Davids mænd og flygtede på sit muldyr. Men da muldyret løb ind under et stort egetræ, satte hans lange hår sig fast i grenene. Muldyret løb videre, mens Absalom hang og dinglede i luften. 
2SA.18.10	En af Davids mænd fortalte nu Joab, hvad de havde set.
2SA.18.11	„Så du Absalom hænge der?” udbrød Joab. „Hvorfor slog du ham så ikke ihjel? Jeg ville have belønnet dig med både penge og et officersbælte!”
2SA.18.12	„Om du så havde givet mig en formue, havde jeg ikke slået ham ihjel!” svarede soldaten. „Kongen gav jo befaling om, at vi ikke måtte gøre Absalom fortræd, 
2SA.18.13	og han ville før eller senere finde ud af, at det var mig, der havde gjort det. Og du ville sikkert bare lade mig i stikken, hvis jeg blev anklaget.”
2SA.18.14	„Jeg vil ikke spilde min tid på dig!” afbrød Joab ham og greb tre spyd, løb derhen og stødte dem i brystet på Absalom, der endnu hang og dinglede i egetræet. 
2SA.18.15	Bagefter omringede ti af Joabs unge livvagter Absalom og gav ham dødsstødet.
2SA.18.16	Så blæste Joab i hornet for at indstille forfølgelsen af Israels hær. 
2SA.18.17	Absaloms lig blev smidt i et stort hul i skoven, hvorefter man dyngede sten over ham. I mellemtiden flygtede israelitterne og vendte tilbage til deres hjem.
2SA.18.18	Absalom havde tidligere rejst en stenstøtte i Kongedalen som et monument over sig selv, fordi han ingen sønner havde til at videreføre sit navn og slægt. Stenstøtten kaldte man for „Absaloms minde”—og det hedder den stadig.
2SA.18.19	Efter Absaloms død sagde den unge Ahimaʼatz: „Lad mig løbe hjem til kongen med den glædelige nyhed, at Herren har givet ham hævn over hans fjender.”
2SA.18.20	„Nej,” svarede Joab, „kongen vil ikke blive glad for at høre, at hans søn er død. Du kan få lov til at bringe bud en anden gang.”
2SA.18.21	I stedet sendte Joab en sudanesisk
2SA.18.22	Ahimaʼatz blev ved med at tigge Joab om lov til at løbe bagefter, 
2SA.18.23	men Joab svarede: „Hvorfor det? Du får ingen penge for det.”
2SA.18.23	„Åh,” bad Ahimaʼatz, „jeg vil så gerne!”
2SA.18.23	„Så løb da!” indvilligede Joab til sidst, hvorefter Ahimaʼatz skød genvej gennem dalen, så han kom foran sudaneseren. 
2SA.18.24	David ventede ved byporten, og da portvagten gik op til sin udkigspost på muren, fik han øje på en mand, der kom løbende frem imod dem.
2SA.18.25	„Der kommer en mand løbende!” meldte han kong David i porten.
2SA.18.25	„Hvis han kommer alene, er det sikkert et sendebud!” svarede David.
2SA.18.25	Men da manden kom nærmere, 
2SA.18.26	fik portvagten øje på endnu en mand, der kom løbende. „Nu kommer der en mand til!” meldte han, hvortil kongen svarede: „Så må der være flere nyheder!”
2SA.18.27	„Den første ligner Ahimaʼatz!” meldte vagten.
2SA.18.27	„Han er en god mand, så han må have gode nyheder,” svarede kongen.
2SA.18.28	Da Ahimaʼatz kom nærmere, råbte han til kongen: „Fred være med dig!” og bøjede sig til jorden. Så tilføjede han: „Lovet være Herren, din Gud, som har givet dig sejr over de oprørere, der vovede at sætte sig op imod dig!”
2SA.18.29	„Hvad med den unge Absalom?” spurgte kongen. „Er han er i god behold?”
2SA.18.29	Ahimaʼatz svarede undvigende: „Der var en frygtelig råben og skrigen, da jeg blev sendt af sted. Jeg ved ikke, hvad der er sket med ham.”
2SA.18.30	„Vent her!” beordrede kongen, og Ahimaʼatz trådte til side.
2SA.18.31	Straks efter ankom sudaneseren. „Jeg har glædelige nyheder til kongen,” pustede han. „I dag har Herren givet dig hævn over alle dem, som gjorde oprør imod dig!”
2SA.18.32	„Hvad med Absalom? Er han i god behold?” spurgte kongen.
2SA.18.32	Manden svarede: „Gid alle dine fjender må få samme endeligt som ham!”
2SA.19.1	Da brød kongen sammen og gik grædende op på taget over porten. „Åh, min søn Absalom! Min søn, min søn Absalom!” hulkede han. „Gid jeg var død i dit sted, Absalom—min søn, min søn!”
2SA.19.2	Der gik straks bud til Joab om, at kongen græd og sørgede over Absalom, 
2SA.19.3	og da det rygtedes i hæren, hvor fortvivlet kongen var over sin søns død, blev glæden over sejren vendt til sorg. 
2SA.19.4	Alle krigerne luskede tilbage til byen, så skamfulde, at man skulle tro, de var flygtet fra kampen.
2SA.19.5	Imens sad kongen med ansigtet begravet i hænderne og hulkede: „Åh, min søn Absalom! Absalom, min søn, min søn!”
2SA.19.6	Da gik Joab til kongen og sagde: „I dag har vi frelst dit liv, og vi har reddet dine sønner, dine døtre, dine koner og medhustruer. Hvorfor opfører du dig, som om vi havde gjort noget forkert? 
2SA.19.7	Du sætter åbenbart større pris på dine fjender end dine venner! Havde Absalom været i live, ville det ikke have gjort dig noget, om alle vi andre var døde! 
2SA.19.8	Gå nu ud og ønsk krigerne til lykke, for jeg sværger ved Herren, at hvis du ikke gør det, deserterer de alle sammen i løbet af natten, og så vil det sidste blive værre for dig end det første!”
2SA.19.9	Så gik kongen ud og satte sig i byporten, og da rygtet spredtes, at kongen var kommet ud, samlede hele hæren sig om ham.
2SA.19.9	Efter at Israels hær var blevet opløst og krigerne var sendt hjem, 
2SA.19.10	begyndte man at diskutere situationen ud over hele landet: „David frelste os fra vores værste fjender, filistrene!” sagde folk til hinanden. „Ganske vist valgte vi Absalom til konge, og han jog David bort, 
2SA.19.11	men nu er Absalom død. Lad os derfor udråbe David til konge igen!”
2SA.19.12+2SA.19.13	Da David hørte, hvad folk snakkede om, sendte han præsterne Zadok og Ebjatar til Judas ledere med følgende besked: „Hvorfor er I så længe om at slutte op om mig? Nordriget har besluttet sig, og nu mangler vi bare jer—til trods for, at jeg tilhører jeres stamme! 
2SA.19.14	Og sig til Amasa: Jeg sværger på, at du skal være min hærfører i stedet for Joab! Jeg er ikke din onkel for ingenting.”
2SA.19.15	På den måde fik David Judas ledere over på sin side, og de vedtog, at David igen skulle være deres konge. De bad ham derfor komme tilbage til Jerusalem sammen med alle sine folk.
2SA.19.16	Da kongen på hjemvejen kom til Jordanfloden, var Judas ledere samlet ved Gilgal for at byde ham velkommen og eskortere ham over floden. 
2SA.19.17	Selv Shimi, benjaminitten fra Bahurim, sluttede sig til judæerne for at gå kongen i møde, 
2SA.19.18	og han havde 1000 mand fra sin egen stamme med sig. Ziba, Sauls tjener, og hans 15 sønner og 20 tjenestefolk var også hurtigt taget over Jordanfloden for at møde kongen på den anden side. 
2SA.19.19	Så da han ankom til vadestedet, stod de parate for at eskortere ham og hans familie over.
2SA.19.19	Da kongen skulle til at gå over floden, kastede Shimi sig ned foran ham 
2SA.19.20	og bad: „Herre konge, tilgiv mig det, jeg gjorde, dengang du forlod Jerusalem! Vil du ikke nok glemme det? 
2SA.19.21	Jeg ved, at jeg var ond imod dig dengang, men jeg er den første fra Nordrigets område, der er kommet her i dag for at byde dig velkommen hjem!”
2SA.19.22	Abishaj brød ind: „Nej, Shimi fortjener døden, fordi han forbandede Herrens salvede!”
2SA.19.23	„Lad mig være i fred, Zerujas sønner!” svarede David. „I siger mig altid imod. Nej, i dag skal ingen lide døden. Lad os hellere feste, for i dag er jeg igen blevet konge i Israel!” 
2SA.19.24	Så vendte David sig om mod Shimi og svor: „Du skal ikke dø!”
2SA.19.25+2SA.19.26	Også Mefiboshet, Sauls barnebarn, var kommet ned fra Jerusalem for at modtage kongen. Lige siden den dag David flygtede fra Jerusalem, og til han nu kom tilbage, havde Mefiboshet sørget over kongens skæbne og hverken vasket sine fødder eller sit tøj eller klippet sit skæg.
2SA.19.25+2SA.19.26	„Hvorfor fulgte du ikke med mig ud af Jerusalem, Mefiboshet?” spurgte kongen.
2SA.19.27	Han svarede: „Herre konge, min tjener Ziba har løjet om mig. Jeg befalede ham at sadle mit æsel, så jeg kunne følge kongen, men han adlød mig ikke, og så havde jeg ikke noget valg, fordi jeg er lam. 
2SA.19.28	I stedet bagtalte han mig ved at påstå, at jeg nægtede at tage med. Men herre konge, du handler på Guds vegne, og derfor må du gøre, som du synes bedst. 
2SA.19.29	Både jeg selv og resten af min familie kunne lige så godt være blevet henrettet af dig, men i stedet viste du mig den ære at være blandt de udvalgte, der får lov at spise ved dit bord. Jeg kan ikke forvente flere nådesbevisninger fra din side.”
2SA.19.30	„Javel,” svarede David, „i så fald skal Ziba afstå det halve af ejendommen til dig.”
2SA.19.31	„Nej, giv ham bare det hele,” svarede Mefiboshet. „Jeg er bare glad for, at du er kommet tilbage i god behold!”
2SA.19.32+2SA.19.33	Barzillaj fra Gilead, der havde givet kongen og hæren mad under deres eksil i Mahanajim, havde ledsaget kongen fra Rogelim til Jordanfloden. Barzillaj var en meget gammel mand, omkring 80 år, og han var meget rig.
2SA.19.34	„Følg med mig over floden og slå dig ned i Jerusalem,” sagde kongen til ham. „Jeg skal nok sørge for dig!”
2SA.19.35	„Nej tak,” svarede han, „det er jeg for gammel til. 
2SA.19.36	Jeg er nu 80 år gammel og har for længst mistet appetitten på livet. Mad og vin smager mig ikke længere, og jeg kan ikke høre, når der bliver sunget og spillet. Nej, der er ingen grund til, at jeg skal ligge kongen til byrde. 
2SA.19.37	At ledsage dig over floden er ære nok for mig! 
2SA.19.38	Derefter vil jeg vende tilbage og dø i min hjemby, så jeg kan blive begravet der, hvor min mor og far ligger. Tag i stedet min søn Kimham med dig, herre konge. Måske kan du gøre noget for ham.”
2SA.19.39	„Godt,” svarede kongen, „så tager jeg Kimham med mig. Lad mig da vise min taknemmelighed mod ham i stedet for. Jeg vil gøre alt, hvad du beder mig om.”
2SA.19.40	Så omfavnede kongen Barzillaj til afsked og velsignede ham. Derefter fulgte David efter sine mænd over Jordanfloden, mens Barzillaj vendte tilbage, hvor han kom fra. 
2SA.19.41	Kongen tog Kimham med sig til Gilgal, hvor det meste af Juda og det halve af Nordriget var mødt op for at byde ham velkommen.
2SA.19.42	Nogle af mændene fra Nordriget beklagede sig til kongen over, at det udelukkende var mænd fra Juda, der havde fået den ære at eskortere ham, hans familie og alle hans mænd over Jordanfloden.
2SA.19.43	„Og hvad så?” indvendte judæerne. „Kongen hører jo til Judas stamme! Er det noget at være vred over? Har vi måske udnyttet vores fortrin ved at søge kongens særlige gunst?”
2SA.19.44	„Jamen Nordriget består af ti stammer,” svarede de andre. „Derfor har vi ti gange mere krav på kongen, end I har! Hvorfor har I da ikke indbudt os? Var det måske ikke os, der oprindelig ønskede at få kongen tilbage?”
2SA.19.44	Judæerne gav svar på tiltale, så det endte med et større skænderi mellem judæerne og dem fra Nordriget.
2SA.20.1	Blandt dem fra Nordriget var der en ondsindet mand ved navn Sheba, søn af Bikri af Benjamins stamme. Midt i skænderiet stødte Sheba i hornet og råbte: „Hvad skal vi med David? Han hører jo ikke til blandt os! Kom, alle jer fra Nordriget, lad os gå hjem!” 
2SA.20.2	Da forlod de alle David og fulgte efter Sheba, mens judæerne sluttede op om kongen og ledsagede ham fra Jordanfloden op til Jerusalem.
2SA.20.3	Da David kom hjem, lod han de ti medhustruer, som havde boet i paladset under hans eksil, flytte til et bevogtet hus et andet sted. Der blev sørget for dem, men han havde aldrig mere noget med dem at gøre. De levede afsondret til deres dødsdag, som om de var enker.
2SA.20.4	Derefter befalede kongen Amasa at mobilisere Judas hær og være tilbage inden tre dage. 
2SA.20.5	Amasa begav sig af sted for at samle tropperne, men det tog ham mere end de tre dage, kongen havde afsat til det. 
2SA.20.6	Da sagde kongen til Abishaj:
2SA.20.6	„Jeg er bange for, at Sheba bliver en større trussel for os, end Absalom var. Tag min livvagt og sæt efter ham, så han ikke når i sikkerhed i en befæstet by.”
2SA.20.7	Straks satte Abishaj og Joab efter Sheba sammen med elitesoldaterne og kongens livvagt. 
2SA.20.8+2SA.20.9+2SA.20.10	Da de kom til den store sten i Gibeon, stod de pludselig ansigt til ansigt med Amasa. Joab var iført sin kampuniform og havde en daggert spændt i sit bælte. Da han nu gik hen imod Amasa for at hilse på ham, faldt daggerten ud af skeden. Han samlede den hurtigt op med venstre hånd. „Godt at se dig,” sagde han hjerteligt til Amasa, idet han trak ham i skægget med sin højre hånd under foregivende af at ville kysse ham på kinden. Men i det samme stødte han med sin venstre hånd daggerten i maven på den intetanende Amasa, så indvoldene væltede ud på jorden. Sådan gjorde Joab det af med Amasa i et eneste stød. Joab og hans bror Abishaj lod ham ligge på jorden, for de havde travlt med at forfølge Sheba.
2SA.20.11	En af Joabs unge officerer stillede sig ved Amasas lig og råbte til soldaterne: „Hvis I er loyale overfor David og Joab, så slut jer til os!”
2SA.20.12	Amasa lå imidlertid i en stor blodpøl midt på vejen, og da Joabs officerer så, at soldaterne stimlede sammen om ham, trak de liget væk fra vejen og dækkede det med en kappe. 
2SA.20.13	Så snart Amasa var blevet fjernet, fulgte krigerne med Joab i jagten på Sheba.
2SA.20.14+2SA.20.15	I mellemtiden drog Sheba gennem hele Nordriget, hvor det lykkedes ham at få alle sine slægtninge til at slutte op om sig. De fulgte med ham til byen Abel-Bet-Maʼaka, hvor Joab og hans hær indhentede dem og belejrede byen. Joab byggede en vold omkring byen og begyndte en systematisk nedrivning af muren.
2SA.20.16	Men i byen var der en klog kvinde, som gik op på muren og råbte: „Hør her! Sig til Joab, at han skal komme herhen. Jeg vil tale med ham.”
2SA.20.17	Da Joab kom derhen, spurgte hun: „Er du Joab?”
2SA.20.17	„Ja,” svarede Joab.
2SA.20.18	Så fortsatte hun: „Fra gammel tid har man sagt: ‚Søg råd i byen Abel!’ Hos os kunne man få gode råd og hjælp til at løse konflikter. 
2SA.20.19	Men nu er du ved at ødelægge en ældgammel, fredselskende by i Israel! Vil du virkelig ødelægge det, som tilhører Herren?”
2SA.20.20	Joab svarede: „Nej, det vil jeg bestemt ikke! Jeg er ikke ude på at ødelægge jeres by. 
2SA.20.21	Jeg er kun ude efter en mand ved navn Sheba fra Efraims bjergland, for han har gjort oprør imod kong David. Hvis I vil udlevere ham til os, skal vi gerne lade jeres by være i fred.”
2SA.20.21	„Godt,” svarede kvinden, „så smider vi hans hoved over muren ned til jer.”
2SA.20.22	Den kloge kvinde fik så byens indbyggere overtalt til at hugge hovedet af Sheba og kaste det over muren.
2SA.20.22	Derefter stødte Joab i hornet, så hæren trak sig tilbage, og alle krigerne vendte hjem, hver til sit. Joab selv vendte tilbage til kongen i Jerusalem.
2SA.20.23	Joab blev så igen øverstkommanderende for Israels hær. Benaja, Jojadas søn, var chef for den kongelige livvagt; 
2SA.20.24	Adoniram havde opsynet med tvangsarbejderne; Joshafat, Ahiluds søn, var historiker og rigsarkivar; 
2SA.20.25	Sheva var statssekretær; Zadok og Ebjatar var præster i templet; 
2SA.20.26	og Ira fra Jair var hofpræst.
2SA.21.1	Mens David var konge, blev landet ramt af en hungersnød, der varede i tre år. David søgte derfor råd hos Herren, som svarede: „Hungersnøden skyldes den synd, som Saul og hans familie begik ved at slå nogle gibeonitter ihjel på trods af, at Israelitterne havde lovet at lade dem være i fred.” 
2SA.21.2	(Gibeonitterne var et folk, som ikke tilhørte Israel. De var efterkommere af amoritterne, men israelitterne havde med en højtidelig ed sluttet fredspagt med dem. Ikke desto mindre havde Saul i sin iver efter at styrke sit eget herredømme forsøgt at udrydde dem.)
2SA.21.2	Da David hørte Herrens svar, sendte han bud efter gibeonitternes ledere 
2SA.21.3	og spurgte dem: „Hvad kan jeg gøre for jer, så vi bliver skylden kvit, og I kan velsigne Herrens ejendomsfolk?”
2SA.21.4	„Vores mellemværende med Saul er ikke noget, hans slægt kan betale sig fra,” svarede de. „Og vi har ikke lov at hævne os på Israels folk.”
2SA.21.4	„Hvad ønsker I da?” spurgte David. „Sig frem, så jeg kan opfylde jeres ønske.”
2SA.21.5+2SA.21.6	„Lad syv af Sauls efterkommere blive udleveret til os, for han gjorde, hvad han kunne for at udrydde os fra Israels land. Som straf vil vi slå disse syv ihjel og hænge dem op ved Herrens offerhøj i Gibea, Sauls egen by.”
2SA.21.5+2SA.21.6	„Godt,” svarede David. „Jeg vil opfylde jeres ønske!”
2SA.21.7	David skånede Jonatans søn, Mefiboshet, fordi han havde lovet Jonatan at vise godhed imod hans efterkommere. 
2SA.21.8	Men han udleverede Sauls to sønner Armoni og Mefiboshet, hvis mor var Ritzpa, datter af Ajja, og de fem sønner, som Sauls datter Merab
2SA.21.9	Gibeonitterne dræbte så de syv mænd og hængte ligene til skue på offerhøjen for Herrens ansigt. Henrettelsen fandt sted ved begyndelsen af byghøsten.
2SA.21.10	Den sørgende Ritzpa, som nu havde mistet sine sønner, bredte noget sækkelærred ud på klippetoppen og satte sig der for at holde vagt ved ligene. Hun blev der hele høsttiden, indtil regntiden begyndte, fordi hun ville beskytte ligene mod gribbene om dagen og mod rovdyrene om natten.
2SA.21.11	Da det kom David for øre, hvordan hun på den måde viste sin sorg og sin respekt for de døde, 
2SA.21.12	tog han af sted til Jabesh i Gilead for at få udleveret Sauls og Jonatans knogler. Byens indbyggere havde i sin tid fjernet ligene fra torvet i Bet-Shan, hvor filistrene havde hængt dem op, efter at Saul og Jonatan begge var faldet i slaget på Gilboahøjen. 
2SA.21.13	David fik nu bragt de jordiske rester af både Saul, Jonatan og de syv mænd fra Gibea 
2SA.21.14	til Zela i Benjamins land, og dér blev de alle begravet på det sted, hvor Sauls far, Kish, lå begravet. Alt dette blev udført på kongens befaling. Derefter forbarmede Gud sig over landet, og hungersnøden endte.
2SA.21.15	Engang, da filistrene var i krig med Israel, var David blevet helt udmattet under kampen, og da var det lige ved at gå galt for ham. 
2SA.21.16	En af filistrene, en kæmpestor mand ved navn Ishbi-Benob af Rafa-slægten, havde et spyd, hvis spids var lavet af bronze og vejede over tre kilo, og alle hans våben var nye. Denne mand satte efter David og skulle lige til at slå ham ihjel, 
2SA.21.17	da Abishaj i sidste øjeblik kom David til undsætning og huggede filisteren ned. Bagefter erklærede Davids mænd: „Du må ikke længere deltage aktivt i kampen! Det går ikke, at du bliver dræbt, for hele Israel er afhængig af dig!”
2SA.21.18	Senere, da israelitterne kæmpede mod filistrene ved Gob, dræbte Sibbekaj fra Husha en filister af den frygtede Rafa-slægt, en mand ved navn Saf. 
2SA.21.19	Under en anden kamp mod filistrene ved Gob lykkedes det Elhanan, Jairs søn fra Betlehem, at dræbe en bror til Goliat, hvis spydskaft var på størrelse med en vævebom.
2SA.21.20	Og en anden gang, da israelitterne kæmpede mod filistrene ved Gat, var der en kæmpe af Rafa-slægten med seks fingre på hver hånd og seks tæer på hver fod. 
2SA.21.21	Han hånede Israel, men Jonatan,
2SA.21.22	Disse fire filistre, der tilhørte kæmpeslægten Rafa fra Gat, blev hugget ned af Davids mænd.
2SA.22.1	Da Herren havde reddet David fra Saul og hans øvrige fjender, sang David følgende lovsang til Herren:
2SA.22.2	Herren er min Klippeborg
2SA.22.2	og min Beskytter.
2SA.22.3	Han er mit Skjul,
2SA.22.3	hos ham søger jeg tilflugt.
2SA.22.3	Han er mit Skjold,
2SA.22.3	min Frelse og min Fæstning.
2SA.22.3	Jeg søger ly hos min Frelser,
2SA.22.3	som redder mig af mine fjenders vold.
2SA.22.4	Jeg kalder på Herren, den Højlovede,
2SA.22.4	og frelses fra mine fjender.
2SA.22.5	Dødens brænding omsluttede mig,
2SA.22.5	undergangens bølger væltede ind over mig,
2SA.22.6	dødsriget strammede sit greb om mig,
2SA.22.6	jeg sad fast i dødens fælde.
2SA.22.7	I min fortvivlelse råbte jeg til Herren,
2SA.22.7	jeg bad til min Gud om hjælp.
2SA.22.7	Han hørte mig fra sin helligdom,
2SA.22.7	mit skrig nåede hans ører.
2SA.22.8	Da rystede jorden og skælvede,
2SA.22.8	verdens grundvolde bævede,
2SA.22.8	for Herrens vrede var blusset op.
2SA.22.9	Røg væltede ud af hans næsebor,
2SA.22.9	fortærende ild skød ud af hans mund,
2SA.22.9	glødende kul sprang frem fra ham.
2SA.22.10	Han skubbede himlens forhæng til side
2SA.22.10	og trådte ud på de mørke stormskyer.
2SA.22.11	Han steg op på en kerub og fløj,
2SA.22.11	svævede på vindens vinger.
2SA.22.12	Han svøbte sig i sorte skyer,
2SA.22.12	der var tykke af tætte vanddampe.
2SA.22.13	Lynene glimtede foran ham,
2SA.22.13	og haglene faldt fra skyerne.
2SA.22.14	Herren tordnede fra himlen,
2SA.22.14	den højeste Gud lod sin røst høre.
2SA.22.15	Han skød sine pile,
2SA.22.15	sendte fjenderne på flugt.
2SA.22.15	Han sendte sine lyn af sted,
2SA.22.15	så fjenderne spredtes for alle vinde.
2SA.22.16	Herren fnyste i sin harme,
2SA.22.16	så Jordens vande blev pisket op,
2SA.22.16	og havets bund kom til syne.
2SA.22.17	Fra det høje rakte han hånden ud,
2SA.22.17	trak mig op af det dybe vand.
2SA.22.18	Han frelste mig fra mine fjender,
2SA.22.18	de hadede mig og var mig for stærke.
2SA.22.19	Da jeg var svag, overfaldt de mig,
2SA.22.19	men Herren holdt mig fast
2SA.22.20	og førte mig i sikkerhed.
2SA.22.20	Han frelste mig, fordi han elsker mig.
2SA.22.21	Herren belønnede mig for mit retsind,
2SA.22.21	tog hensyn til min uskyld,
2SA.22.22	for jeg har holdt mig til hans veje.
2SA.22.22	Jeg har ikke i ondskab vendt mig fra min Gud.
2SA.22.23	Altid har jeg hans bud i tanke,
2SA.22.23	aldrig har jeg vendt ryggen til hans love.
2SA.22.24	Jeg har adlydt ham til punkt og prikke
2SA.22.24	og holdt mig borte fra synden.
2SA.22.25	Herren har belønnet min retfærd,
2SA.22.25	han kender min pletfri levevis.
2SA.22.26	Herre, du er trofast mod dem, der er trofaste mod dig,
2SA.22.26	retskaffen overfor de retskafne.
2SA.22.27	Du handler uskyldsrent med de uskyldige,
2SA.22.27	men er snu mod de snedige.
2SA.22.28	Du ophøjer de ydmyge,
2SA.22.28	men ydmyger de hovmodige.
2SA.22.29	Herre, du er mit lys og mit håb,
2SA.22.29	du tænder dit lys i mørket.
2SA.22.30	Ved din hjælp kan jeg springe over mure
2SA.22.30	og forcere enhver forhindring.
2SA.22.31	Guds veje er fuldkomne,
2SA.22.31	hans løfter er sande.
2SA.22.31	Han er et skjold for dem,
2SA.22.31	der søger ly hos ham.
2SA.22.32	Hvor findes der en gud som Herren?
2SA.22.32	Hvor findes en klippe som ham?
2SA.22.33	Han giver mig styrke,
2SA.22.33	han jævner vejen foran mig.
2SA.22.34	Han gør mine skridt sikre som hjortens,
2SA.22.34	han giver mig fodfæste på bjergene.
2SA.22.35	Han træner mine arme til kamp,
2SA.22.35	så jeg kan spænde kobberbuen.
2SA.22.36	Herre, du giver mig din frelse som et skjold,
2SA.22.36	din hjælp giver mig styrke.
2SA.22.37	Du udjævner stien foran mig,
2SA.22.37	så jeg ikke snubler og falder.
2SA.22.38	Jeg forfulgte mine fjender og gjorde det af med dem,
2SA.22.38	jeg holdt ikke inde, før de alle var besejret.
2SA.22.39	Jeg huggede dem ned, så de ikke kunne rejse sig,
2SA.22.39	de ligger faldne ved mine fødder.
2SA.22.40	Du gav mig styrke til kampen,
2SA.22.40	du tvang mine modstandere i knæ,
2SA.22.41	du slog mine fjender på flugt,
2SA.22.41	jeg gjorde det af med dem, som hadede mig.
2SA.22.42	De søgte efter hjælp,
2SA.22.42	men ingen kom til undsætning.
2SA.22.42	De råbte til dig, Herre,
2SA.22.42	men du ville ikke høre.
2SA.22.43	Jeg knuste dem til støv,
2SA.22.43	jeg trådte dem ned som snavs på gaden.
2SA.22.44	Du hjalp mig i kampen mod fjendtlige hære,
2SA.22.44	gav mig sejr over fremmede folkeslag,
2SA.22.44	som nu er blevet mig underlagt.
2SA.22.45	De kom krybende hen til mig,
2SA.22.45	straks de hørte min røst, adlød de.
2SA.22.46	De tabte fuldstændigt modet,
2SA.22.46	kom skælvende frem fra deres skjul.
2SA.22.47	Herren lever!
2SA.22.47	Lovet være min redningsmand.
2SA.22.47	Ære være min Gud, som frelste mig,
2SA.22.48	den Gud, som besejrede mine fjender,
2SA.22.48	som gjorde mig til hersker over fremmede folkeslag.
2SA.22.49	Herre, du befriede mig fra mine fjender.
2SA.22.49	Du førte mig i sikkerhed
2SA.22.49	og frelste mig fra voldens mænd.
2SA.22.50	Derfor vil jeg lovprise dig blandt folkeslagene, Herre.
2SA.22.50	Jeg vil synge om din storhed.
2SA.22.51	Du giver din konge en mægtig sejr,
2SA.22.51	du viser nåde mod din salvede konge,
2SA.22.51	mod mig og mine efterkommere til evig tid.
2SA.23.1	Det følgende er Davids sidste ord:
2SA.23.1	„Et budskab fra David, Isajs søn,
2SA.23.1	et budskab fra en, som Gud har gjort stor,
2SA.23.1	som Jakobs Gud har salvet til konge,
2SA.23.1	helten som Israel synger om.
2SA.23.2	Herrens Ånd talte gennem mig,
2SA.23.2	hans ord lå på min tunge.
2SA.23.3	Israels Gud talte,
2SA.23.3	Israels beskytter sagde til mig:
2SA.23.3	‚Den, der regerer retfærdigt,
2SA.23.3	den, der hersker i ærefrygt for Gud,
2SA.23.4	stråler som morgenens lys,
2SA.23.4	skinner som solen fra en skyfri himmel,
2SA.23.4	som lysglimt i det våde græs,
2SA.23.4	der lokker urter frem af jorden.’
2SA.23.5	Står min slægt ikke ret ind for Gud?
2SA.23.5	Har Gud ikke oprettet en evig pagt med mig?
2SA.23.5	En nøje beregnet og bevaret pagt.
2SA.23.5	Alt, hvad jeg har brug for til frelse,
2SA.23.5	mine behov og det, jeg længes efter,
2SA.23.5	dem får han til at spire frem.
2SA.23.6	Men onde mennesker er som tjørne, der fejes bort,
2SA.23.6	ingen vil røre ved dem.
2SA.23.7	Med en jernstang eller et spydskaft bliver de samlet i bunke;
2SA.23.7	bagefter brændes de op.”
2SA.23.8	Blandt Davids mægtige mænd var der tre store helte: Den største var takmonitten Josheb-Bashebet. Med sit spyd dræbte han engang 800 modstandere i ét slag.
2SA.23.9	Den næste af de tre store var Elazar, en søn af ahohitten Dodo. Han var sammen med David, da de triumferede over filistrene i slaget ved Pas-Dammim. Den israelitiske hær flygtede, 
2SA.23.10	men Elazar holdt stand og huggede filistre ned, indtil hans hånd blev så stiv, at han ikke kunne slippe sværdskæftet. Den dag gav Herren ham en stor sejr, så da de andre mænd kom tilbage igen, var der ikke andet for dem at lave end at samle krigsbyttet.
2SA.23.11+2SA.23.12	Den sidste af de tre store helte var Shamma, Ages søn af Harar-slægten. Engang, da filistrene angreb ham og hans mænd i en linsemark, flygtede alle mændene, men Shamma blev stående midt i marken og slog ene mand filistrene på flugt. Ved den lejlighed gav Gud ham en stor sejr.
2SA.23.13	Foruden de tre store helte var der en større gruppe tapre krigere, som blev kaldt „De Tredive”. Engang i høsttiden kom tre af „De Tredive” hen til David, som opholdt sig ved Adullams hule, mens filistrene havde slået lejr i Refaimdalen. 
2SA.23.14	David var i klippeborgen, mens en af filistrenes garnisoner havde besat Betlehem, som lå i nærheden. 
2SA.23.15	David var tørstig og sagde henkastet: „Det kunne være skønt med et krus vand fra brønden ved byporten hjemme i Betlehem!” 
2SA.23.16	Da sneg de tre mænd sig gennem filistrenes lejr, øste vand fra brønden ved byporten og bragte det til David. Men han kunne ikke få sig selv til at drikke det. I stedet hældte han det ud på jorden som et offer til Herren. 
2SA.23.17	„Gud forbyde, at jeg skulle drikke det!” udbrød han. „Det ville jo være som at drikke de tre mænds blod, der satte livet på spil for at hente det!” Derfor drak han det ikke. Det er blot ét eksempel på de tre heltes vovemod.
2SA.23.18+2SA.23.19	Abishaj, Joabs bror, var anfører for „De Tredive”. Engang dræbte han 300 fjendtlige soldater med sit spyd. Det var på grund af sådanne heltegerninger, at „De Tredive” så op til ham som deres anfører, men han kom ikke på højde med de tre store helte.
2SA.23.20	Benaja, Jojadas søn fra Kabtzeʼel, var en anden heltemodig kriger. Det var ham, der dræbte Ariels to sønner, kæmperne fra Moab. Det var også ham, der kravlede ned i en cisterne og dræbte en løve en dag, hvor det sneede. 
2SA.23.21	Ved en anden lejlighed gik han løs på en egyptisk kæmpe, der havde et enormt spyd. Benaja slog spyddet ud af hånden på ham med sin stok og dræbte ham med det. 
2SA.23.22	Det var den slags heltegerninger, som gjorde Benaja lige så berømt som de tre store helte, 
2SA.23.23	selv om han ikke regnedes blandt dem. Men „De Tredive” så op til ham, og David udnævnte ham til chef for sin livvagt.
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Her følger en liste over de heltemodige krigere, der blev kaldt „De Tredive”: Asael, Joabs bror; Elhanan, Dodos søn fra Betlehem; Shamma fra Harod; Elika fra Harod; Heletz fra Palti; Ira, Ikkeshʼ søn fra Tekoa; Abiezer fra Anatot; Sibbekaj fra Husha; Zalmon fra Ahoa; Maharaj fra Netofa; Heled, Baʼanas søn fra Netofa; Ittaj, Ribajs søn fra Gibea i Benjamins land; Benaja fra Piraton; Hiddaj fra Gaʼash kløften; Abi-Albon fra Arba; Azmavet fra Bahurim; Eljahba fra Shaʼalbon; Jashens sønner; Jonatan, Shammas søn fra Harar; Ahiam, Sharars søn fra Harar; Elifelet, Ahasbajs søn fra Bet-Maʼaka; Eliam, Ahitofels søn fra Gilo; Hetzro fra Karmel; Paʼaraj fra Arab; Jigal, Natans søn fra Zoba; Bani fra Gad; Zelek fra Ammon; Nahraj, Joabs våbendrager, fra Beʼerot; Ira fra Jattir; Gareb fra Jattir; hittitten Urias. I alt 37 heltemodige mænd.
2SA.24.1	Endnu en gang blev Herren vred på Israel. Han fik David til at bringe Israels folk i ulykke ved at give ham den tanke at optælle Judas og Nordrigets samlede hærstyrke.
2SA.24.2	Kongen sagde derfor til Joab og de øvrige officerer: „Rejs rundt blandt alle Israels stammer fra Dan i nord til Beʼersheba i syd og optæl alle de våbenføre mænd, så jeg kan vide, hvor mange jeg råder over.”
2SA.24.3	Men Joab svarede: „Gud give, at din hær må vokse til 100 gange af, hvad den er nu—og at du må leve så længe, at du oplever det! Hvorfor vil min herre, kongen, begå en sådan synd?”
2SA.24.4	Men trods deres protester måtte Joab og officererne bøje sig for kongens ord. Joab og hans officerer drog altså af sted for at begynde optællingen. 
2SA.24.5	De krydsede Jordanfloden og slog lejr ved Aroer midt i kløften syd for byen.
2SA.24.6	Derfra tog de videre til Gilead og hittitternes område.
2SA.24.7	Senere kom de til fæstningen i Tyrus og til hivvitternes og kanaʼanæernes mange byer, inden de nåede til landets sydligste punkt, Beʼersheba i Juda. 
2SA.24.8	Efter denne rundrejse, som varede ni måneder og 20 dage, vendte Joab tilbage til Jerusalem 
2SA.24.9	og meddelte kongen det samlede tal på landets våbenføre mænd, 800.000 mand i Nordriget og 500.000 mand i Juda.
2SA.24.10	Men da mønstringen var overstået, fik David dårlig samvittighed og sagde til Herren: „Jeg har begået en stor synd! Det var tåbeligt af mig at gøre sådan noget. Tilgiv mig, Herre!”
2SA.24.11	Da David stod op næste morgen, havde profeten Gad, som var i Davids tjeneste, allerede fået følgende budskab fra Herren: 
2SA.24.12	„Gå hen og sig til David: Jeg, Herren, giver dig tre muligheder for straf, og du må selv vælge, hvilken en af dem det skal være.” 
2SA.24.13	Gad gik derefter hen til David og forelagde ham de tre muligheder: „Skal der komme tre
2SA.24.14	„Det er et frygteligt valg,” sukkede David. „Men det er bedre for os at være prisgivet Herren, for hans nåde er stor. Lad mig ikke være prisgivet mennesker.”
2SA.24.15	Straks den samme morgen sendte Herren så pest over hele Israel fra Dan i nord til Beʼersheba i syd. Pesten varede i tre dage, og 70.000 mænd døde. 
2SA.24.16	Da dødsenglen var parat til at ramme Jerusalem, blev Herren bedrøvet over den store ulykke, der var ved at ske. „Stop!” sagde han til englen. „Nu kan det være nok!” Englen stod da ved jebusitten Aravnas tærskeplads.
2SA.24.17	Da David så englen, som slog folket med pest, sagde han til Herren: „Det er mig, der har syndet! Alle disse mennesker er som uskyldige får. Så er det bedre, at du rammer mig og min familie.”
2SA.24.18+2SA.24.19	Samme dag kom Gad til David med følgende besked fra Herren: „Gå hen og byg et alter for Herren på jebusitten Aravnas tærskeplads!” David gik straks derop, som Herren havde befalet. 
2SA.24.20	Da Aravna fik øje på kongen og hans mænd, der styrede lige hen imod ham, gik han dem i møde og kastede sig på knæ med ansigtet mod jorden foran kongen.
2SA.24.21	„Herre, hvad er grunden til dit besøg?” spurgte han David.
2SA.24.21	David svarede: „Jeg vil købe din tærskeplads, så jeg kan bygge et alter for Herren og få pesten til at standse.”
2SA.24.22	„Min herre og konge, tag hvad du vil have,” svarede Aravna. „Udfør alle de ofre, du vil! Her er mine okser til brændofferet, og du må gerne bruge tærskeslæderne og åget til offerbrænde. 
2SA.24.23	Herre konge, jeg giver det alt sammen til dig. Må Gud Herren vise dig nåde!” 
2SA.24.24	„Nej,” svarede kongen, „jeg vil betale dig for det, for jeg vil ikke bringe Herren, min Gud, et offer, som ikke har kostet mig noget.”
2SA.24.24	Så købte David tærskepladsen og han gav 50 sølvstykker for okserne, 
2SA.24.25	hvorefter han byggede et alter for Herren og ofrede brændofre og takofre. Da forbarmede Herren sig over landet og Israels folk og standsede pesten.
1KI.1.1	På sine gamle dage døjede kong David med at holde varmen. Uanset hvor mange tæpper man lagde over ham, frøs han altid.
1KI.1.2	Hans rådgivere sagde da til ham: „Lad os lede efter en ung pige, som kan ligge i din favn og hjælpe dig til at holde varmen.” Det syntes David var en god idé.
1KI.1.3+1KI.1.4	Så gennemsøgte de landet på kryds og tværs i håb om at finde den rigtige pige, og de fandt Abishag, en smuk ung pige fra Shunem. Hende førte de til kongen, og hun tog sig kærligt af ham, men der var ikke tale om noget seksuelt forhold.
1KI.1.5	Adonija, som var søn af kong David og Haggit, havde store tanker om sig selv, og han ville gerne være konge efter sin far. Derfor anskaffede han sig vogn, ryttere og en livgarde på 50 mand, der skulle løbe foran ham gennem byen. 
1KI.1.6	David hverken irettesatte ham eller satte spørgsmålstegn ved, hvad han gjorde. Adonija var en flot ung mand, og nummer to i tronfølgerækken efter Absalom. 
1KI.1.7	Han allierede sig med hærføreren Joab og præsten Ebjatar, som begge lovede at hjælpe ham til magten. 
1KI.1.8	Men præsten Zadok, profeten Natan, samt Benaja, Shimi, Rei og Davids livgarde svigtede ikke kongen. De nægtede at give Adonija tilsagn om støtte.
1KI.1.9	En dag tog Adonija af sted til den såkaldte Slangesten ved Rogelkilden lidt uden for Jerusalem, hvor han ofrede småkvæg, hornkvæg og fedekalve. Til denne selvbestaltede kroningsfest inviterede han alle sine halvbrødre undtagen Salomon, og alle de kongelige embedsmænd i Juda 
1KI.1.10	med undtagelse af profeten Natan, Benaja og kongens livgarde.
1KI.1.11	Da gik profeten Natan til Batsheba, Salomons mor, og sagde: „Har du hørt, at Adonija har udråbt sig selv til konge, uden at David aner noget om det? 
1KI.1.12	Hvis du har dit eget og din søn Salomons liv kært, så gør som jeg siger: 
1KI.1.13	Gå straks til kong David og sig til ham: ‚Herre, lovede du mig ikke, at Salomon skulle overtage tronen efter dig? Hvorfor er Adonija så blevet udråbt til konge?’ ” 
1KI.1.14	Og Natan tilføjede: „Mens du er hos kongen, kommer jeg og bekræfter hvert eneste ord, du siger.”
1KI.1.15	Derpå gik Batsheba ind i kongens soveværelse. David var jo meget gammel, og Abishag var hos ham. 
1KI.1.16	Batsheba bøjede sig dybt for kongen, og han spurgte: „Hvad vil du?”
1KI.1.17	„Min herre,” svarede hun. „Du aflagde det løfte over for Herren, din Gud, at min søn Salomon skulle afløse dig på tronen. 
1KI.1.18	Men i stedet er Adonija blevet udråbt til konge uden dit vidende. 
1KI.1.19	Han har kronet sig selv og ofret en masse hornkvæg, småkvæg og fedekalve. Både Ebjatar og Joab og alle dine sønner på nær Salomon er med til festen. 
1KI.1.20	Og nu, min herre konge, venter hele Israel på at få at vide, om du virkelig har udpeget Adonija som din efterfølger. 
1KI.1.21	Hvis du ikke griber ind nu, vil Salomon og jeg blive henrettet, så snart du er død.”
1KI.1.22+1KI.1.23	Mens Batsheba talte med David, ankom Natan til paladset, og tjenerne meddelte kongen: „Profeten Natan er her for at tale med dig,” Batsheba blev bedt om at gå ud, så kongen kunne høre, hvad Natan havde at sige.
1KI.1.22+1KI.1.23	Da Natan kom ind i soveværelset, bøjede han sig dybt for kongen 
1KI.1.24	og spurgte: „Herre, er det rigtigt, at du har udpeget Adonija til at blive din efterfølger? Er det ham, der skal sidde på tronen efter dig? 
1KI.1.25	I dag fejrede han kroningsfest ved at ofre en masse hornkvæg, småkvæg og fedekalve, og han inviterede dine sønner til festen sammen med Joab og Ebjatar. I dette øjeblik fester og drikker de og råber: ‚Længe leve kong Adonija!’ 
1KI.1.26	Men Zadok, Benaja, Salomon og jeg blev ikke inviteret. 
1KI.1.27	Sker det efter din befaling? Har du virkelig udpeget Adonija til tronfølger uden at sige et ord om det til dine betroede embedsmænd?”
1KI.1.28	„Kald på Batsheba!” befalede kong David sine tjenere, da Natan var gået. Så kom hun tilbage og stod foran kongen. 
1KI.1.29	Da sagde David: „Jeg lover ved den levende Gud, som trofast har hjulpet mig gennem alle farer, 
1KI.1.30	at jeg i dag vil indfri det løfte, jeg gav dig ind for Guds ansigt: Din søn Salomon skal være min efterfølger på tronen!”
1KI.1.31	Da bøjede Batsheba sig dybt for ham og udbrød: „Gid min herre og konge må leve for evigt!”
1KI.1.32	„Kald Zadok ind,” beordrede kongen, „også Natan og Benaja!”
1KI.1.32	Da de var kommet, 
1KI.1.33	sagde han til dem: „Tag Salomon og mine mænd med jer til Gihon, og giv Salomon mit eget muldyr at ride på. 
1KI.1.34	Dér ved Gihonkilden skal Zadok i sin egenskab af præst og Natan som profet salve ham til konge over Israels folk. Efter salvningen skal I lade blæse i vædderhornet og udråbe et længe leve for kong Salomon. 
1KI.1.35	Og når I kommer tilbage, skal I sætte ham på min kongetrone, for jeg har udpeget ham til at være konge over Israel og Juda.”
1KI.1.36	„Amen!” svarede Benaja. „Herren, min konges Gud, vil føre det igennem! 
1KI.1.37	Gid Herren må velsigne Salomon, som han har velsignet dig—ja, må Salomons kongedømme blive endnu mægtigere end dit!”
1KI.1.38	Så fik Zadok, Natan og Benaja fat på Salomon og lod ham ride på kongens private muldyr, og de tog alle af sted til Gihon sammen med den kongelige livgarde. 
1KI.1.39	Zadok havde hentet hornet med den hellige salveolie fra teltet, hvor arken stod, og da de kom til Gihon, hældte han olien ud over Salomons hoved. Salomon var dermed salvet til konge. Der blev blæst i vædderhornet, og folket råbte: „Længe leve kong Salomon!” 
1KI.1.40	Derpå fulgte de Salomon tilbage til Jerusalem. Undervejs spillede folk på fløjte og jublede så højt, at jorden gyngede under dem.
1KI.1.41	I mellemtiden var Adonijas kroningsfest ved at være til ende. Gæsterne var netop ved at bryde op, da de hørte lyden af vædderhornet inde fra byen.
1KI.1.41	„Hvad sker der?” udbrød Joab. „Hvad er der på færde i byen?” 
1KI.1.42	I det samme ankom præsten Ebjatars søn, Jonatan.
1KI.1.42	„Velkommen!” sagde Adonija til Jonatan. „En mand som du kommer sikkert med gode nyheder!”
1KI.1.43	„Desværre!” råbte Jonatan. „Kong David har netop udråbt Salomon til konge! 
1KI.1.44+1KI.1.45	Han gav ham sit eget private muldyr og sendte ham til Gihon sammen med Zadok, Natan og Benaja, eskorteret af den kongelige livgarde. Der salvede Zadok og Natan ham til konge. De er netop vendt tilbage fra Gihon, og byen er på den anden ende af begejstring. Det er grunden til al den larm. 
1KI.1.46	Salomon er nu indsat som konge, 
1KI.1.47+1KI.1.48	og hele hoffet lykønsker kong David og siger: ‚Gid din Gud må gøre Salomon endnu mere berømt end dig—og hans kongedømme endnu mægtigere end dit!’ Kongen har fra sin seng udtrykt sin taknemmelighed til Gud og sagt: ‚Lovet være Herren, Israels Gud, som i dag har gjort mig den glæde at udvælge en af mine sønner til konge efter mig!’ ”
1KI.1.49+1KI.1.50	Ved de ord sprang Adonija og hans gæster panikslagne op fra bordet og flygtede for livet. Adonija skyndte sig til helligdommen og greb fat i de horn, der sad på hjørnerne af alteret.
1KI.1.51	Salomon fik besked om, at Adonija havde søgt tilflugt ved alterets horn, og at han sagde: „Jeg bliver her, indtil Salomon sværger på, at han ikke vil slå mig ihjel.” 
1KI.1.52	Salomons reaktion var: „Hvis han vil være loyal over for mig, skal jeg ikke krumme et hår på hans hoved, men hvis han pønser på at undergrave mit kongedømme, skal han dø.” 
1KI.1.53	Så sendte kong Salomon sine mænd af sted for at hente Adonija ved alteret. Han blev ført frem for kongen og kastede sig ned foran ham med ansigtet mod jorden. Men Salomon nøjedes med at sige til ham: „Du har frihed til at gå hjem.”
1KI.2.1	Kort efter, da David lå for døden, kaldte han Salomon ind for at give ham sine sidste ord:
1KI.2.2	„Alle skal jo dø, og nu er det snart min tur! Men Salomon, jeg har tillid til, at du vil blive en stærk og værdig efterfølger. 
1KI.2.3	Gør altid, som Gud siger! Adlyd omhyggeligt de love og forordninger, som han gav os gennem Moses, så vil dit liv lykkes. 
1KI.2.4	Hvis du altid er lydig, vil Herren opfylde det løfte, han gav mig, for han har lovet, at hvis mine børn og deres efterkommere tager sig i agt og viser helhjertet trofasthed imod ham, vil der i al fremtid være en af mine efterkommere på tronen i Israel.
1KI.2.5	Hør nu efter! Du ved, at Joab myrdede mine to hærførere Abner og Amasa, da han i fredstid stak dem ned uden varsel som hævn for, hvad de havde gjort i en krigssituation. 
1KI.2.6	Du er en klog mand, Salomon, og du ved, hvad du bør gøre: Lad ikke Joab dø en fredelig død i sin alderdom. 
1KI.2.7	Men Barzillajs sønner fra Gilead skal du vise godhed, og du skal sørge for deres fornødenheder, for de tog sig af mig, dengang jeg flygtede fra din bror Absalom. 
1KI.2.8	Og husker du Shimi, Geras søn af Benjamins stamme fra Bahurim? Han forbandede mig groft, da jeg var på vej til Mahanajim. Men da han senere kom ned til Jordanfloden for at møde mig, lovede jeg, at jeg ikke ville slå ham ihjel. 
1KI.2.9	Men det betyder ikke, at han er uskyldig. Salomon, du er en klog mand; du finder nok på råd, så Shimi får en blodig død!”
1KI.2.10	Derefter døde David, og han blev begravet i Davidsbyen.
1KI.2.11	Han havde regeret i Israel i 40 år, de syv med hovedsæde i Hebron og de 33 med hovedsæde i Jerusalem. 
1KI.2.12	Salomon blev den nye konge efter sin far David, og hans kongedømme var stærkt fra starten.
1KI.2.13	En dag opsøgte Adonija Salomons mor, Batsheba.
1KI.2.13	„Kommer du i et fredeligt ærinde?” spurgte hun.
1KI.2.13	„Ja, det gør jeg,” svarede Adonija. 
1KI.2.14	„Faktisk kommer jeg for at bede dig gøre mig en tjeneste.”
1KI.2.14	„Hvilken tjeneste?” spurgte hun.
1KI.2.15	„Jo, ser du,” begyndte Adonija. „Det var jo egentlig mig, der havde krav på tronen, for jeg var den ældste af Davids sønner, der er i live, og hele Israel forventede, at jeg blev konge. Men så overtog min bror som bekendt det hele—og det må vel være Herrens vilje. 
1KI.2.16	Nu beder jeg dig blot love mig, at du vil gøre mig en lille tjeneste.”
1KI.2.16	„Hvad drejer det sig om?” spurgte Batsheba.
1KI.2.17	„At du taler til kong Salomon på mine vegne,” svarede Adonija. „Jeg ved jo, at han vil gøre, hvad du beder ham om. Bed ham om at give mig Abishag fra Shunem til kone.”
1KI.2.18	„Jeg skal gøre, hvad jeg kan,” lovede hun.
1KI.2.19	Så gik Batsheba til kong Salomons tronsal. Da hun kom ind, gik han hende i møde og bøjede sig dybt for hende, hvorefter han gav ordre til, at der skulle bæres en trone frem til hende. Den blev anbragt på hans højre side, og hun tog plads.
1KI.2.20	„Jeg vil bede dig gøre mig en lille tjeneste,” begyndte hun. „Jeg håber ikke, du skuffer mig.”
1KI.2.20	„Hvad tænker du på, mor?” spurgte han. „Du ved, jeg ikke vil nægte dig noget!”
1KI.2.21	„Så lad din bror Adonija få lov at gifte sig med Abishag,” svarede hun.
1KI.2.22	„Er du vanvittig?” udbrød Salomon. „Hvorfor tror du, han beder om Abishag? Han kunne lige så godt bede om kongeværdigheden med det samme! Han er jo min ældste bror, og han har tilmed Ebjatar og Joab på sin side.” 
1KI.2.23+1KI.2.24	Da svor kong Salomon: „Måtte Herren straffe mig om ikke den listige anmodning kommer til at koste Adonija livet! Jeg sværger ved den levende Gud, han, der indsatte mig som konge efter min far og som lovede mig, at min slægt skulle være konger efter mig, at Adonija skal dø allerede i dag!”
1KI.2.25	Salomon befalede Benaja, at han straks skulle hugge Adonija ned med sit sværd.
1KI.2.26	Kongen sagde derefter til Ebjatar: „Tag hjem til din gård i Anatot. Jeg burde egentlig også lade dig henrette, men lad os nu se tiden an, for trods alt bar du Herren, den Almægtiges, Ark, dengang min far var konge, og du udholdt din del af de strabadser, min far måtte igennem.”
1KI.2.27	Dermed blev Ebjatar afsat fra sin stilling som præst for Herren, og samtidig opfyldtes det ord, Herren havde talt i Shilo om Elis efterkommere.
1KI.2.28	Da Joab hørte nyheden om Adonijas død, søgte han straks tilflugt i helligdommen og greb fat om alterets horn. Han var i fare, fordi han havde støttet Adonija i hans oprør, selv om han ikke havde støttet Absalom. 
1KI.2.29	Da kong Salomon fik at vide, hvor Joab gemte sig, sendte han Benaja af sted for at henrette ham.
1KI.2.30	Benaja gik hen til helligdommen og sagde til Joab: „I kongens navn: Kom ud!”
1KI.2.30	„Nej,” svarede Joab, „jeg bliver her, til jeg dør!”
1KI.2.30	Så vendte Benaja tilbage til kongen med den besked.
1KI.2.31	„Godt,” svarede kongen, „så lad ham dø der! Henret ham ved alteret og begrav ham. Så hviler skylden for de mord, han har begået på uskyldige mennesker, ikke længere på mig og min fars slægt. 
1KI.2.32	Herren vil holde ham personligt ansvarlig for at have myrdet to mænd, der var bedre end ham, for det var ikke med min fars samtykke, at de blev myrdet, hverken Abner, der var øverstkommanderende for Israels hær, eller Amasa, der var øverstkommanderende for Judas hær. 
1KI.2.33	Må skylden alene tilregnes Joab og hans efterkommere, og må Herren frifinde David og hans efterkommere i den sag.”
1KI.2.34	Så gik Benaja tilbage og dræbte Joab, og han blev begravet uden for sit hus i ørkenen. 
1KI.2.35	Kongen udpegede derefter Benaja til sin nye hærfører og Zadok til præst ved helligdommen i Ebjatars sted.
1KI.2.36+1KI.2.37	Kongen sendte nu bud efter Shimi og sagde: „Byg dig et hus her i Jerusalem. Du er under husarrest, og du må ikke forlade byen, uanset hvad der sker. I samme øjeblik du overskrider Kedronbækken, er du dødsens, og du er selv ude om det.”
1KI.2.38	„Godt,” svarede Shimi. „Du er min herre og konge, og jeg vil gøre, som du siger.” Han blev derefter i Jerusalem i lang tid.
1KI.2.39	Men tre år senere flygtede to af Shimis slaver til kong Akish i Gat. Da Shimi fik at vide, at hans slaver var i Gat, 
1KI.2.40	sadlede han sit æsel og opsøgte kong Akish. Efter at have fundet sine slaver vendte han tilbage til Jerusalem.
1KI.2.41	Salomon fik imidlertid at vide, at Shimi havde forladt Jerusalem og var taget til Gat og hjem igen. 
1KI.2.42	Da sendte han bud efter ham og sagde: „Befalede jeg dig ikke i Guds navn at blive i Jerusalem, hvis du havde dit liv kært? Og svor du ikke på, at du ville blive i byen? 
1KI.2.43	Hvorfor har du da trodset min befaling og brudt din ed? 
1KI.2.44	Og hvad med alle de onde ting, du gjorde mod min far, David? Nu vil Herren straffe dig for din ondskab, 
1KI.2.45	men hans velsignelse vil fortsat hvile over Davids slægt, så de kan bevare kongemagten for evigt.” 
1KI.2.46	På kongens befaling henrettede Benaja så Shimi.
1KI.2.46	Med Adonijas og Joabs død blev Salomons kongedømme yderligere befæstet.
1KI.3.1	Salomon gik derefter i forbund med Egypten ved at gifte sig med en datter af den egyptiske konge. Han førte hende til Davidsbyen og boede med hende der, indtil Herrens hus, hans eget palads og bymuren blev færdigbygget.
1KI.3.2	Da Herrens hus endnu ikke var bygget, udførte folket deres ofringer rundt omkring på landets offerhøje. 
1KI.3.3	Salomon elskede Herren og fulgte nøje de anvisninger, hans far havde givet ham, men han fortsatte dog med at ofre dyr og brænde røgelse på de gamle offerhøje.
1KI.3.4	En dag tog Salomon til Gibeon for at ofre, for det store alter
1KI.3.5	viste Herren sig for ham i en drøm om natten og sagde: „Bed om hvad du vil, og jeg vil give det til dig!”
1KI.3.6	Salomon svarede: „Du har været umådelig god imod min far, fordi han var både trofast, retskaffen og oprigtig i sit forhold til dig. At du gav ham en søn til at følge ham på tronen er et udtryk for din trofasthed imod ham. 
1KI.3.7	Herre, min Gud, nu har du gjort mig til konge i min fars sted, men jeg er ung og uerfaren. 
1KI.3.8	Det forventes af mig, at jeg skal regere dit udvalgte folk—et folk så stort, at det ikke kan tælles. 
1KI.3.9	Giv mig derfor et lydhørt hjerte, så jeg kan lede dit folk, så jeg kan skelne mellem, hvad der er rigtigt og forkert. For hvem kan magte at regere over dit mægtige folk?”
1KI.3.10	Herren syntes godt om Salomons ønske 
1KI.3.11	og svarede: „Fordi du bad om evne til at træffe de rigtige beslutninger og ikke om rigdom til dig selv, et langt liv, eller død over dine fjender, 
1KI.3.12	vil jeg opfylde din bøn: Jeg vil give dig større visdom end nogen anden nogen sinde har haft eller vil få. 
1KI.3.13	Men jeg vil også give dig, hvad du 
1KI.3.14	Og hvis du adlyder mine love og forordninger, sådan som din far gjorde, vil jeg give dig et langt liv i tilgift.”
1KI.3.15	Så vågnede Salomon og blev klar over, at han havde drømt; og han vendte tilbage til Jerusalem og gik ind i teltet med Herrens Ark. Foran arken ofrede han brændofre og takofre til Gud, og bagefter holdt han en fest for alle sine embedsmænd.
1KI.3.16	En dag søgte to prostituerede audiens hos kongen. De ville have ham til at fælde dom i en bestemt sag.
1KI.3.17	„Herre,” sagde den første, „vi to bor i samme hus, og for nylig fødte jeg et barn, mens hun var til stede. 
1KI.3.18	To dage senere fødte hun også et barn. Der var ingen andre end os i huset, så der var ingen vidner. 
1KI.3.19	Men hendes dreng døde midt om natten, fordi hun kom til at ligge på ham. 
1KI.3.20	Mens jeg stadig lå og sov, stod hun op og tog min søn, som lå ved min side, og lagde ham over i sin egen seng. Derefter anbragte hun sin egen døde søn hos mig. 
1KI.3.21	Tidligt om morgenen stod jeg op for at amme mit barn, men så opdagede jeg, at drengen var død! Men da jeg så nøje på ham, kunne jeg se, at den døde dreng slet ikke var min søn.”
1KI.3.22	„Det passer ikke!” protesterede den anden kvinde. „Det er 
1KI.3.22	„Nej,” svarede den første kvinde, „den døde dreng er din, og den levende er min!” Sådan blev de ved med at skændes et stykke tid.
1KI.3.23	Da sagde kongen: „I kan åbenbart ikke blive enige. 
1KI.3.24	Hent mig lige et sværd!” Så blev der hentet et sværd, 
1KI.3.25	og kongen gav følgende ordre: „Tag det levende barn og hug det midt over, så kan hver af kvinderne få halvdelen!”
1KI.3.26	Men hende, der var mor til barnet, holdt jo af det og råbte: „Åh nej, herre, dræb ikke barnet! Så giv det hellere til hende!” Men den anden kvinde sagde: „Nej, hvis ingen af os kan få barnet, er det bedre at hugge det midt over!”
1KI.3.27	Da faldt kongens dom: „Slå ikke barnet ihjel,” befalede han, „men giv det til den kvinde, som ønskede at skåne det; for det er hende, der er mor til barnet.”
1KI.3.28	Rygtet om kongens kloge dom spredtes hurtigt ud over landet, og det skabte respekt omkring ham, for alle var forbløffet over den visdom, Gud havde givet Salomon.
1KI.4.1	Salomon var konge over hele Israels folk, 
1KI.4.2	og det følgende er en liste over hans højeste embedsmænd:
1KI.4.2	Azarja, søn af Zadok, var præst ved helligdommen; 
1KI.4.3	Elihoref og Ahija, Shishas sønner, var statssekretærer; Joshafat, søn af Ahilud, havde ansvaret for de historiske arkiver; 
1KI.4.4	Benaja, søn af Jojada, var øverstbefalende for hæren; Zadok og Ebjatar var præster; 
1KI.4.5	Azarja, søn af Natan, havde opsyn med alle distriktsguvernørerne; Zabud, søn af Natan, var hofpræst og kongens personlige rådgiver; 
1KI.4.6	Ahishar var hofmarskal; Adoniram, søn af Abda, havde opsyn med alle slaverne.
1KI.4.7	Salomons 12 distriktsguvernører havde ansvar for at opkræve skat til kongens hof. Hvert distrikt havde ansvar for at sende forsyninger til kongen og hans hof én måned om året. 
1KI.4.8	Det følgende er en liste over distriktsguvernørerne og de områder, de havde ansvar for:
1KI.4.8	Hurs søn var guvernør over Efraims bjergland; 
1KI.4.9	Dekers søn over Makatz-Shaʼalbim, Bet-Shemesh og Elon-Bet-Hanan; 
1KI.4.10	Heseds søn over byerne Arubbot og Soko samt hele Hefer-området; 
1KI.4.11	Abinadabs søn, som var gift med Salomons datter Tafat, over Dors højland; 
1KI.4.12	Baʼana, Ahiluds søn, over byerne Taʼanak og Megiddo samt hele området omkring Bet-Shan, som ligger ved Zaretan neden for Jizreʼelsletten og op til Abel-Mehola og Jokmeam området; 
1KI.4.13	Gebers søn over Ramot-Gilead, Jairs landsbyer (opkaldt efter Manasses søn Jair) og Argob-området i Bashan, i alt 60 større befæstede byer med portslåer af bronze; 
1KI.4.14	Ahinadab, Iddos søn over Mahanajim-området; 
1KI.4.15	Ahimaʼatz, der var gift med Basemat—en anden af Salomons døtre—over Naftalis land; 
1KI.4.16	Baʼana, Hushajs søn, over Ashers land med byen Alot; 
1KI.4.17	Joshafat, Paruas søn, over Issakars land; 
1KI.4.18	Shimi, Elas søn, over Benjamins land; 
1KI.4.19	Geber, Uris søn, over Gilead-området med den del, der havde tilhørt amoritterkongen Sihon og kong Og af Bashan. Der var kun én garnison i hele det område.
1KI.4.20	Under kong Salomon oplevede Juda og Israel en vældig opblomstring. Befolkningstallet voksede stærkt, og alle havde nok at spise og var glade og tilfredse.
1KI.5.1	Kong Salomon havde herredømmet over alle landene fra Eufratfloden i nord til den egyptiske grænse mod syd,
1KI.5.2	Hoffets daglige fødevareforbrug bestod af 30 sække
1KI.5.3	ti stykker fedekvæg, 20 stykker græskvæg, 100 stykker småkvæg og fra tid til anden hjorte, gazeller, rådyr og fede gæs. 
1KI.5.4	Salomon regerede over en række vasalstater fra Tifsa ved Eufratfloden mod nord til Gaza mod syd, og han havde fred til alle sider. 
1KI.5.5	Så længe Salomon levede, havde Israels befolkning fred lige fra Dan i nord til Beʼersheba i syd, og alle kunne i ro og mag dyrke deres figentræer og vinplanter.
1KI.5.6	Salomon havde 4000
1KI.5.7	Hver måned sørgede distriktsguvernørerne for mad til Salomon og hans hof 
1KI.5.8	samt for byg og hø til hestene i de kongelige stalde.
1KI.5.9	Gud gav Salomon usædvanlig visdom og indsigt og en omfattende viden på mange felter— 
1KI.5.10	ja, i visdom overgik han langt Østens og Egyptens vismænd. 
1KI.5.11	Selv Etan fra Zerachs slægt kunne ikke måle sig med ham—og langt mindre Mahols sønner Heman, Kalkol og Darda. Hans berømmelse nåede langt ud over rigets grænser til de omkringliggende nationer. 
1KI.5.12	Han forfattede 3000 ordsprog og skrev 1005 sange. 
1KI.5.13	Han havde en bred viden om pattedyr, fugle, krybdyr og fisk, og han vidste alt om planter lige fra Libanons store cedre til den lille ysop, der vokser i sprækker i muren. 
1KI.5.14	Konger fra mange lande sendte deres folk til ham for at få råd og vejledning.
1KI.5.15	Kong Hiram af Tyrus var en god ven af David. Da han hørte, at Davids søn Salomon var blevet konge i Israel, sendte han en delegation af sted med lykønskninger. 
1KI.5.16	Salomon sendte følgende brev med tilbage til kong Hiram: 
1KI.5.17	„Du ved, hvordan David blev angrebet fra alle sider af nabolandene, så han ikke var i stand til at bygge det hus, som han ønskede at bygge for Herren, sin Gud. Men Herren hjalp ham til at besejre alle hans modstandere. 
1KI.5.18	Nu har Herren, min Gud, skaffet mig ro. Ingen fjender truer udefra, og ingen oprører undergraver riget indefra. 
1KI.5.19	Derfor har jeg planer om at bygge Herren, min Gud, et hus, for Herren sagde til min far: ‚Din søn, som jeg vil gøre til konge efter dig, skal bygge mit hus!’ 
1KI.5.20	Gør mig nu den tjeneste at hjælpe mig med det projekt: Send skovarbejdere til Libanons bjerge, så de kan hugge cedertræ til mig. Jeg vil så sende folk af sted, som kan hjælpe dem. Men der er ingen, der kan hugge tømmer så godt som jer sidoniere. Jeg vil naturligvis betale dine folk, hvad du forlanger.”
1KI.5.21	Hiram blev så begejstret for Salomons brev, at han udbrød: „Lovet være den Gud, der har givet David sådan en vis søn til at herske over Israels mægtige folk!” 
1KI.5.22	Derpå sendte han svar tilbage til Salomon: „Jeg har modtaget dit brev og vil gøre, hvad du bad mig om. Vi kan levere både cedertræ og cypres. 
1KI.5.23	Mine folk skal nok sørge for transporten af tømmeret fra Libanons bjerge ud til Middelhavet, hvor de vil binde tømmeret sammen til flåder og fragte det langs kysten til det sted, du ønsker. Der vil flåderne så blive skilt ad igen, og du kan fragte tømmeret videre. Hvad betaling for tømmeret angår, bedes du sende mig fødevarer til mit hof.”
1KI.5.24	På den måde fik Salomon fat i alt det ceder- og cyprestræ, han havde brug for, 
1KI.5.25	og som betaling sendte han årligt 20.000 sække hvede og 200 ankre
1KI.5.26	Herren gav Salomon stor visdom, som han havde lovet, og Hiram og Salomon indgik en formel fredsaftale.
1KI.5.27	Salomon udskrev 30.000 mænd fra hele Israel til træfældningsarbejdet 
1KI.5.28	og sendte dem holdvis til Libanon—10.000 ad gangen—således at hvert hold arbejdede en måned i Libanon og havde to måneders orlov hjemme. Adoniram havde overopsyn med arbejdslejren.
1KI.5.29	Desuden udskrev Salomon 80.000 mænd til at hugge stenblokke i de nærliggende bjerge, 70.000 mænd til at transportere stenene, 
1KI.5.30	og 3600
1KI.5.31	Stenhuggerne brød store klippeblokke løs til templets fundament. Det var et yderst kostbart projekt. 
1KI.5.32	Salomons og Hirams folk fik hjælp af eksperter fra Gebal
1KI.6.1	I Salomons fjerde regeringsår, i måneden ziv, det vil sige årets anden måned,
1KI.6.2	Templet blev 27 m langt, 9 m bredt og 13,5 m højt. 
1KI.6.3	Foran indgangen til templet blev der bygget en forhal, 9 m på den lange led svarende til templets bredde og 4,5 m på den korte led. 
1KI.6.4	Hele vejen rundt på tempelbygningen var der smalle vinduesåbninger.
1KI.6.5+1KI.6.6	Rundt langs templets ydermur byggede Salomon en række mindre rum i tre etager. Stueetagen var 2,25 m bred, førstesalen var 2,7 m bred, og andensalen var 3,15 m bred. De bjælker der dannede gulv og loft, hvilede på nogle fremspring i tempelmuren, således at man ikke behøvede at bryde hul i muren for at lave denne tilbygning.
1KI.6.7	Tempelbygningens sten var blevet færdighugget i stenbruddet, hvilket betød, at bygningen blev rejst i stilhed uden støj fra hamre, mejsler eller andre jernredskaber.
1KI.6.8	Der var kun adgang til den udvendige tilbygning gennem en dør, der vendte mod syd, og trapper førte op til første og anden sal.
1KI.6.9	Templets tag bestod af tværbjælker og planker af cedertræ. 
1KI.6.10	Det var også tværbjælker og planker af cedertræ, der forbandt tilbygningen med templet. Hver etage i tilbygningen var 2,25 m høj.
1KI.6.11+1KI.6.12	Herren talte til Salomon om det tempel, han var i færd med at bygge. „Hvis du nøje følger mine instrukser og adlyder mine befalinger,” sagde han, „vil jeg opfylde det løfte, jeg gav din far, David. 
1KI.6.13	Jeg vil tage bolig iblandt mit folk Israel og ikke forlade dem.”
1KI.6.14	Da selve tempelbygningen var færdig, fortsatte Salomon med den indvendige indretning. 
1KI.6.15	Væggene blev beklædt med cedertræspaneler fra gulv til loft, og gulvbrædderne var af cyprestræ. 
1KI.6.16+1KI.6.17+1KI.6.18+1KI.6.19+1KI.6.20+1KI.6.21+1KI.6.22	Der blev lavet et inderrum på 9 m gange 9 m gange 9 m. Det var det allerhelligste rum. Også det rum blev beklædt på alle sider med cedertræsplanker. Det største rum i templet, som kaldtes det hellige, blev således 18 m langt. Cedertræspaneler dækkede alle murene fuldstændigt, og de blev dekoreret med udskårne figurer af blomsterknopper og udsprungne blomster.
1KI.6.16+1KI.6.17+1KI.6.18+1KI.6.19+1KI.6.20+1KI.6.21+1KI.6.22	I templets inderste rum, det allerhelligste, blev pagtens ark anbragt. Røgelsesalteret, som skulle stå foran indgangen til det allerhelligste rum, blev lavet af cedertræ. Templets indersider blev derefter belagt med rent guld, både i det hellige og det allerhelligste. Også cedertræsalteret blev belagt med guld.
1KI.6.23+1KI.6.24+1KI.6.25+1KI.6.26+1KI.6.27+1KI.6.28	I det allerhelligste rum anbragte Salomon to keruber, udskåret af vildt oliventræ. De var 4,5 m høje. Hver vinge var 2,25 m lang, og hver kerubs vingefang var således 4,5 m. De to keruber var nøjagtig ens, og de var begge belagt med guld. De var anbragt således, at deres udbredte vinger tilsammen nåede fra væg til væg, og det sted, hvor deres vingespidser rørte hinanden, var nøjagtig midt i rummet.
1KI.6.29	Figurer, der skulle forestille keruber, palmetræer og blomster, var sirligt udskåret i panelerne i begge tempelrum, 
1KI.6.30	og selv gulvet i begge rum blev belagt med guld.
1KI.6.31+1KI.6.32	Salomon lod fremstille to dørfløje af vildt oliventræ til at lukke af for det allerhelligste rum, og rammen omkring døråbningen blev lavet med en gavl, så den var en femkant.
1KI.6.33	Ved indgangen til det hellige rum lod han også lave en dørramme af vildt oliventræ, men den var firkantet. 
1KI.6.34	Der blev lavet to fløjdøre af cyprestræ, hvor hver fløj havde to dørflader, som drejede på hængsler. 
1KI.6.35	På fløjdørene lod han udskære keruber, palmetræer og blomster, som blev belagt med guld.
1KI.6.36	Han lod bygge en mur rundt om den indre forgård med tre lag sten og et lag cedertræsbjælker.
1KI.6.37	Tempelbyggeriet startede som sagt i årets anden måned i Salomons fjerde regeringsår, 
1KI.6.38	og det var færdigt til mindste detalje i bul måned, det vil sige den ottende måned, i Salomons 11. regeringsår. Det tog altså godt syv år at opføre templet.
1KI.7.1	Det tog Salomon 13 år at opføre sit eget paladskompleks.
1KI.7.2+1KI.7.3	En af bygningerne kaldte han „Libanonskovhallen”. Den var 45 m lang, 22,5 m bred og 13,5 m høj. Den var bygget op omkring fire rækker cedertræssøjler. Loftkonstruktionen bestod af 3 gange 15 store tværbjælker af cedertræ, som hvilede på disse cedertræssøjler. Oven på tværbjælkerne var der lagt et bræddeloft bestående af cedertræsplanker.
1KI.7.4	I hallens langsider var der vinduer, der sad over for hinanden i tre niveauer. 
1KI.7.5	I hver ende af hallen var der tre rektangulære døråbninger, der også sad over for hinanden.
1KI.7.6	Han byggede også „Søjlehallen”. Den var 22,5 m lang og 13,5 m bred med en overdækket terrasse, hvis tag blev båret af en række søjler.
1KI.7.7	Desuden byggede han „Domhuset”, hvor hans trone stod. Det var her, han afsagde dom i de forskellige retssager, der blev bragt til ham. Det var indvendigt beklædt med cedertræspaneler fra gulv til loft.
1KI.7.8	Salomons private beboelseshuse lå bag Domhuset inden for den mur, som omgav hele paladskomplekset. Det hus, han lod opføre til den egyptiske prinsesse, han havde giftet sig med, svarede i størrelse og udstyr til hans eget. 
1KI.7.9	Husene blev bygget af store, smukke sandsten, som var blevet hugget ud og savet til i bestemte mål. Disse sten blev brugt til husmurene, hele vejen fra nederst til øverst, og de blev også brugt til muren omkring paladsgården. 
1KI.7.10	Stenene til fundamentet var ekstra store, nogle var 4,5 m lange, andre 3,6 m. 
1KI.7.11	Oven på fundamentet blev der så bygget med de andre sten, der var tilhugget efter bestemte mål, samt med cedertræ. 
1KI.7.12	Muren omkring paladsets gård bestod af tre lag tilhugne sten med et lag cedertræsbjælker ovenpå, svarende til den mur, der omgav templet og forhallen foran templet.
1KI.7.13+1KI.7.14	Kong Salomon sendte bud til Tyrus efter en kunsthåndværker og fik fat i en mand ved navn Huram,
1KI.7.15	Han lavede to bronzesøjler,
1KI.7.16	Derefter formede han to søjlehoveder af bronze, der var 2,25 m høje. 
1KI.7.17	Hvert søjlehoved var dekoreret med syv rækker kædelignende bronzefletværk. 
1KI.7.18	Oven over dem anbragte han to rækker granatæbler i bronze. 
1KI.7.19	De øverste 1,8 m af søjlehovederne var bøjet udad som en liljeblomst. 
1KI.7.20	De to rækker granatæbler, 100 i hver række, var anbragt over den fortykkede kant forneden på søjlehovedet ved siden af fletværket. 
1KI.7.21	Disse to søjler blev placeret foran tempelindgangen. Søjlen mod syd blev kaldt Jakin, og søjlen mod nord blev kaldt Boaz. 
1KI.7.22	Dermed var søjlerne færdige.
1KI.7.23	Han støbte også en stor, rund vandbeholder, 2,25 m dyb, 4,5 m i diameter og 13,5 m i omkreds. Den blev kaldt „bronzehavet”. 
1KI.7.24	På ydersiden lige under kanten hele vejen rundt lavede han to rækker græskarlignende udsmykninger med ca. 5 cm mellem hver, formet i ét med resten af bronzehavet. 
1KI.7.25	Beholderen stod på 12 bronzeokser, der vendte halerne mod hinanden, således at okserne tre og tre så i retning af de fire verdenshjørner. 
1KI.7.26	Beholderens tykkelse var en håndsbred, og kanten var bøjet udad som kanten på en kop eller som toppen af en liljeblomst. Den rummede ca. 44.000 liter vand.
1KI.7.27	Derpå lavede han ti rulleborde af bronze, 1,8 m lange, 1,8 m brede og 1,35 m høje. 
1KI.7.28	Bordene var konstrueret med sidepaneler, som var sat fast på de fire ben i hjørnerne. 
1KI.7.29	Sidepanelerne var dekoreret med løver, okser og keruber. Både over og under løverne og okserne var der dekorationer formet som kranse, der hang nedad. 
1KI.7.30	Alle disse borde havde fire bronzehjul med bronzeaksler. I hvert side var der en lodret stang, som ragede lidt op, så det tilhørende vandfad kunne blive holdt på plads oven på bordet. Også disse støttestænger var af bronze, og de var dekoreret med kranselignende ornamenter. 
1KI.7.31	På oversiden af hvert rullebord var der en cirkulær fordybning som et underlag til støtte for vandfadet. Den var 45 cm dyb med en støttehylde nedenunder på ekstra 22,5 cm. Der var også dekorationer ved kanten af denne fordybning. Sidepanelerne var dog firkantede, ikke runde.
1KI.7.32	De fire hjul sad under sidepanelerne og havde en diameter på 67 cm. Hjulakslerne gik igennem de fire hjørneben. 
1KI.7.33	Hjulene lignede almindelige vognhjul, men både aksler, eger, fælge og nav var støbt i metal. 
1KI.7.34	I hvert hjørne var der et håndtag, som var ud i ét stykke med resten af bordet. 
1KI.7.35	Ved overkanten af bordet var der en bort på en halv alens bredde, der gik hele vejen rundt.
1KI.7.36	Keruber, løver, palmetræer og kransedekorationer smykkede det hele, hvor der var plads. 
1KI.7.37	Alle ti rulleborde var fuldstændig ens, idet de blev støbt ved brug af de samme forme.
1KI.7.38	Derefter lavede han ti store vandfade af bronze og placerede dem i den dertil indrettede fordybning i rullebordene. Hvert fad var 1,8 m i diameter og rummede knap 900 liter vand.
1KI.7.39	De ti rulleborde med tilhørende vandfade blev placeret i templets forgård, fem på templets sydside og fem på nordsiden. Bronzehavet blev placeret ved templets sydøstlige hjørne.
1KI.7.40	Endelig lavede Huram diverse redskaber såsom askebakker, skovle og stænkeskåle. Derefter var han færdig med inventaret til Herrens hus og havde således fuldført den opgave, kong Salomon havde givet ham. 
1KI.7.41+1KI.7.42	Det følgende er en liste over de ting, Huram lavede:
1KI.7.41+1KI.7.42	De to søjler; de to liljeformede søjlehoveder med tilhørende fletværk og de 400 granatæbler; 
1KI.7.43	de ti rulleborde med de ti store vandfade; 
1KI.7.44	bronzehavet og dets fundament bestående af 12 okser; 
1KI.7.45+1KI.7.46	askebakkerne, skovlene og stænkeskålene.
1KI.7.45+1KI.7.46	Alle disse genstande var lavet af blankpoleret bronze og støbt i lerforme i Jordandalen mellem Sukkot og Zaretan. 
1KI.7.47	Totalvægten af den bronze, der blev brugt til Hurams arbejde, vides ikke; der gik simpelt hen så meget bronze til, at Salomon opgav at veje det.
1KI.7.48	Salomon fik al inventaret til brug inde i selve templet belagt med rent guld—både redskaberne, røgelsesalteret, bordet til de hellige brød, 
1KI.7.49	de ti lysestager (fem stager ved hver langvæg i tempelrummet uden for det allerhelligste rum), alle blomsterdekorationerne, lamperne, vægetængerne, 
1KI.7.50	baljerne, vægesaksene, stænkeskålene, fadene og bakkerne til gløder. Både hængslerne til dørene ind til det allerhelligste rum og dørene ved templets hovedindgang blev belagt med guld.
1KI.7.51	Da Herrens hus stod færdigt, tog kong Salomon de gaver af sølv og guld og andre kostbarheder, som hans far havde givet til Herren, og han placerede det hele i skatkammeret i Herrens hus.
1KI.8.1	Nu kaldte kong Salomon alle Israels stammeoverhoveder, slægtsoverhoveder og øvrige ledere sammen i Jerusalem, så de kunne være med til at føre pagtens ark fra teltet på Zionhøjen, det vil sige Davidsbyen, til den ny tempelbygning. 
1KI.8.2	Denne begivenhed faldt sammen med løvhyttefesten i etanim måned, den syvende måned.
1KI.8.3+1KI.8.4	Da alle lederne var ankommet, bar præsterne så Herrens Ark hen til templet, og levitterne bar teltet og de indviede ting, der hidtil havde haft plads i teltet. 
1KI.8.5	Dér foran pagtens ark ofrede Salomon sammen med hele Israels forsamling så meget småkvæg og hornkvæg, at man opgav at tælle, hvor mange der var.
1KI.8.6	Derpå bar præsterne Herrens Pagts Ark ind i det allerhelligste rum og satte den under kerubernes udbredte vinger. 
1KI.8.7	De to statuer var jo lavet sådan, at deres vinger mødtes midt i rummet, hvor arken skulle stå. Deres vinger overskyggede derved arken og dens bærestænger. 
1KI.8.8	Stængerne ragede så langt ud, at de var synlige fra templets ydre rum, men ikke helt udefra; og sådan er det den dag i dag. 
1KI.8.9	I arken lå kun de to stentavler, som Moses havde anbragt i den dengang ved Horebs bjerg, da Israels folk havde forladt Egypten, og Herren oprettede sin pagt med dem.
1KI.8.10	Da præsterne kom ud fra helligdommen igen, skete der pludselig noget: En tæt sky fyldte Herrens hus, 
1KI.8.11	så præsterne måtte opgive at udføre deres tjeneste. Det var Herrens herlighed, der nu fyldte hans Hus.
1KI.8.12	Da udbrød Salomon: „Herre, du har sagt, at du bor i den tætte sky. 
1KI.8.13	Nu har jeg bygget dig en bolig på jorden, et sted, hvor du kan slå dig ned og bo for evigt.”
1KI.8.14	Derpå vendte kongen sig om og så ud over hele Israels forsamling, og han velsignede dem. Derefter sagde han:
1KI.8.15	„Lovet være Herren, Israels Gud, som i dag har opfyldt det løfte, han gav min far, da han sagde: 
1KI.8.16	‚Fra dengang jeg førte mit folk ud af Egypten, har jeg ikke udvalgt nogen by i Israel, hvor man kunne bygge et hus til mig. I stedet udvalgte jeg dig, David, til at lede mit folk.’ ”
1KI.8.17	Salomon fortsatte: „Min far ville så gerne bygge et hus til Herren, Israels Gud, 
1KI.8.18	men han fik ikke lov til det. ‚Det er godt, at du ønsker at bygge mig et hus,’ sagde Herren til ham, 
1KI.8.19	‚men det bliver din søn, som kommer til at bygge det.’ 
1KI.8.20	Herren har nu opfyldt sit løfte, for jeg har efterfulgt min far på Israels trone, og nu står Herrens hus færdigt. 
1KI.8.21	Jeg har lavet et særligt rum til arken, som indeholder den pagt, Herren oprettede med vores forfædre, efter at han havde ført dem ud af Egypten.”
1KI.8.22	Salomon stillede sig nu hen foran Herrens alter med hænderne løftet mod Himlen, mens hele forsamlingen så til. 
1KI.8.23	Han bad følgende bøn: „Herre, Israels Gud, der findes ingen Gud som dig i hele verden! Du er en trofast Gud, der holder fast ved dine pagtsløfter, når blot dine tjenere adlyder dig af hele deres hjerte. 
1KI.8.24	Du har nu opfyldt løftet til min far, som var din tjener. 
1KI.8.25	Og nu, Herre, beder jeg dig opfylde resten af dit løfte til ham: At hvis hans efterkommere gør som ham og handler efter din vilje, skal der altid sidde en fra hans slægt på Israels trone. 
1KI.8.26	Ja, Israels Gud, opfyld også det løfte!
1KI.8.27	Er det muligt, at Gud kan tage bolig på jorden? Hvis Himlen er for lille til at rumme dig, Herre, hvordan kan du da bo i det hus, jeg har bygget? 
1KI.8.28	Min Herre og Gud, lyt til den inderlige bøn, jeg i dag beder i dit nærvær: 
1KI.8.29	Våg over dette hus både dag og nat—det sted, hvor du har lovet at tage bolig—og når jeg vender mig mod din bolig for at bede, lyt da til min bøn og svar mig. 
1KI.8.30	Ja, hør hver eneste bøn, som dit folk beder til dig, vendt mod dette sted. Hør os i din bolig i Himlen og tilgiv os.
1KI.8.31	Når nogen bliver anklaget for at have forbrudt sig mod en anden person, og de foran dit alter her sværger på, at de er uskyldige, 
1KI.8.32	så hør dem i Himlen. Frikend den uskyldige og døm den skyldige.
1KI.8.33	Når dit folk synder og bliver besejret af deres fjender som straf, og de så vender om til dig og beder om din hjælp, vendt mod dette hus, 
1KI.8.34	så hør dit folks bøn fra din bolig i Himlen, tilgiv dem og lad dem få lov at vende tilbage til deres land, som du gav deres forfædre.
1KI.8.35	Når dit folk synder, og regnen derfor udebliver, og de så vender om fra deres synd, fordi du har straffet dem, og de beder til dig om hjælp, vendt mod dette hus, 
1KI.8.36	så hør dem fra din bolig i Himlen og tilgiv dit folk, Israel. Lær dem at følge dine veje, og lad igen regnen falde på den jord, du gav dem.
1KI.8.37	Når der kommer hungersnød i landet, pest eller plantesygdomme, angreb af græshopper eller andre skadedyr, eller når fjenderne omringer vores byer, ja hvilken som helst epidemi eller katastrofe det nu drejer sig om, 
1KI.8.38	og dit folk erkender deres synd, rækker hænderne ud mod dette sted og bønfalder dig om hjælp, 
1KI.8.39	så hør dem i din himmelske bolig og tilgiv dem. Du alene kender menneskets skjulte tanker, og du har ret til at straffe dem for deres handlinger. 
1KI.8.40	Da vil de lære at vise dig ærefrygt i al den tid, de lever i dette land, som du lovede deres forfædre.
1KI.8.41+1KI.8.42	Og når fremmede folk hører om din storhed og dine mægtige undere, og de kommer langvejsfra for at bede dig om hjælp, vendt mod dette hus, 
1KI.8.43	så hør dem i Himlen, hvor du bor, og svar på deres bøn. Da skal alle jordens folkeslag høre om dig og have ærefrygt for dig ligesom dit folk, Israel, og hele verden vil forstå, at det hus, som jeg har bygget, er indviet til dig.
1KI.8.44	Når du sender dit folk i krig mod deres fjender, og de beder til dig, vendt mod den by, du har udvalgt til bolig, og det hus, jeg har bygget til dig, 
1KI.8.45	hør da i din Himmel deres bøn og skaf dem deres ret.
1KI.8.46	Hvis de synder imod dig—og hvem kan sige sig fri for den mulighed—og du i din vrede tillader fjenden at føre dem som fanger til et fremmed land, det være sig nært eller fjernt, 
1KI.8.47	og hvis de så kommer til fornuft i det land, hvor de er i fangenskab, og råber til dig: ‚Vi har handlet ondt og været ulydige mod Gud! Vi har syndet!’ 
1KI.8.48+1KI.8.49	da hør deres bøn i din bolig i Himlen og hjælp dem, når de ærligt vender sig til dig og beder om hjælp, vendt mod det land, du gav deres forfædre, mod den by, du har udvalgt, og det hus, jeg har bygget til din ære.
1KI.8.50	Tilgiv dit folk al deres ondskab og ulydighed mod dig, og lad deres fjender vise barmhjertighed mod dem, 
1KI.8.51	for de er jo dit ejendomsfolk, som du rev ud af smelteovnen i Egypten. 
1KI.8.52	Må dine øjne og ører altid være åbne, så du hører min og folkets bøn, hver gang vi råber til dig. 
1KI.8.53	For da du førte vores forfædre ud af Egyptens land, betroede du din tjener Moses, at du havde udvalgt Israel blandt verdens folkeslag til at være din særlige ejendom.”
1KI.8.54+1KI.8.55	Salomon var knælet ned foran Herrens alter, mens han bad med løftede hænder.
1KI.8.54+1KI.8.55	Da han var færdig, rejste han sig og bad for hele Israels forsamling:
1KI.8.56	„Lovet være Herren, som har indfriet sit løfte og givet Israel fred! Han har opfyldt alle de løfter, han gav til sin tjener Moses. 
1KI.8.57	Gid Herren, vores Gud, må være med os, som han var med vores forfædre. Måtte han aldrig forlade os eller forkaste os, 
1KI.8.58	og måtte han hjælpe os til at gøre hans vilje i alle ting, til at adlyde de befalinger og følge de forskrifter, han gav vores forfædre. 
1KI.8.59	Og måtte han altid huske min bøn, så han giver mig og hele Israel den hjælp, vi har brug for dag for dag. 
1KI.8.60	Gid alle verdens folkeslag må komme til erkendelse af, at Herren er den eneste sande Gud i hele verden. 
1KI.8.61	Og måtte jeres hjerter altid været fuldt overgivet til Herren, jeres Gud, så I adlyder hans love og følger hans befalinger, sådan som I gør det i dag.”
1KI.8.62	Kongen og hele Israels folk bragte en utrolig mængde ofre til Herren. 
1KI.8.63	Salomons takoffer bestod af 22.000 stykker hornkvæg og 120.000 stykker småkvæg. 
1KI.8.64	Kongen indviede den dag den midterste del af forgården, så der også kunne brændes ofre der. Bronzealteret ved indgangen til templet var slet ikke stort nok til at klare alle brændofrene, afgrødeofrene og den del af takofrene, som skulle brændes. 
1KI.8.65	En vældig menneskemængde fra hele landet tog del i festen. De var kommet helt fra landets yderste grænser, Lebo-Hamat i nord og Egyptens Bæk i syd. Efter selve tempelindvielsesfesten, som varede i syv dage, fejrede Salomon sammen med folket løvhyttefesten i syv dage, i alt 14 dage.
1KI.8.66	Den følgende dag afsluttede Salomon festen, så folket var fri til at tage hjem, og de velsignede deres konge. Derefter drog de hjem, glade og lykkelige over al den godhed, Herren havde vist sin tjener David og sit folk Israel.
1KI.9.1	Salomon var nu færdig med at bygge Herrens hus og sit eget palads. Han havde fuldført alt, hvad han havde sat sig for at gøre. 
1KI.9.2+1KI.9.3	Da viste Herren sig for ham igen, ligesom han tidligere havde gjort i Gibeon.
1KI.9.2+1KI.9.3	„Jeg har hørt den bøn, du bad for mit ansigt,” sagde Herren til ham. „Jeg har helliget det hus, du har bygget, for at jeg kunne have et sted at være. Jeg vil altid våge over det og have det i mine tanker.
1KI.9.4	Og hvad dig angår, hvis du vil adlyde mig med et ærligt og oprigtigt hjerte, som din far gjorde, hvis du vil gøre alt, hvad jeg beder dig om, og overholde mine love og påbud, 
1KI.9.5	så vil jeg lade din slægt beholde tronen til evig tid, sådan som jeg lovede din far, da jeg sagde: ‚Der vil i al fremtid være en af dine efterkommere på Israels trone.’
1KI.9.6	Men hvis du vender dig bort fra mig, eller dine efterkommere gør det, og hvis I ikke adlyder de befalinger, jeg har givet jer, men begynder at tilbede andre guder, 
1KI.9.7	så vil jeg jage mit folk ud af det land, jeg har givet dem, og jeg vil vende ryggen til mit hus her, som jeg ellers nu har gjort helligt. Da vil Israels folk blive genstand for hån og latterliggørelse blandt alle folkeslag. 
1KI.9.8	Mit hus skal lægges i ruiner, og enhver der går forbi, vil blive slået af forundring og foragteligt spørge: ‚Hvorfor har Herren været så hård mod dette land og dette hus?’ 
1KI.9.9	Og svaret skal lyde: ‚Fordi de svigtede Herren, deres Gud, som førte deres forfædre ud af Egypten. De vendte sig til andre guder, som de tilbad og tjente i stedet. Denne ulykke er Herrens straf over dem.’ ”
1KI.9.10	I 20 år havde Salomon nok at gøre med de to store byggeprojekter, Herrens hus og sit eget palads. 
1KI.9.11+1KI.9.12	Da de var færdige, forærede han kong Hiram af Tyrus 20 byer i Galilæa-området som betaling for alt det cedertræ, cyprestræ og guld, han havde leveret. Men da Hiram kom for at se på byerne, var han langtfra tilfreds med dem.
1KI.9.13	„Hvad er det for nogle elendige byer, du har givet mig?” udbrød han. Derefter blev dette område kaldt Kabul,
1KI.9.14	Hiram havde blandt andet leveret 4 tons guld til Salomon.
1KI.9.15	Salomon havde udskrevet tvangsarbejdere til følgende byggeprojekter: Herrens hus, paladset, Jerusalems fæstning og bymur og genopbygningen af byerne Hatzor, Megiddo og Gezer. 
1KI.9.16	Gezer var den by, som Egyptens konge tidligere havde erobret og brændt ned til grunden efter at have dræbt indbyggerne. Da hans datter blev gift med kong Salomon, forærede han hende byen i bryllupsgave. 
1KI.9.17+1KI.9.18	Men nu var Salomon i færd med at genopbygge Gezer—og i øvrigt også byerne Nedre Bet-Horon, Baʼalat og ørkenbyen Tamar. 
1KI.9.19	Desuden byggede han nogle byer omkring de kongelige kornsiloer, og han oprettede vognbyer til sine stridsvogne og alle sine heste og ryttere. Han havde også mange andre projekter i gang i Jerusalem, i Libanons bjerge og flere andre steder i det store rige, han regerede over.
1KI.9.20+1KI.9.21	Salomon udskrev sine tvangsarbejdere fra de folk, Israel havde besejret—amoritterne, hittitterne, perizzitterne, hivvitterne og jebusitterne. Det var nemlig aldrig lykkedes Israels folk at udrydde disse folkeslag helt—selv længe efter deres erobring af landet—ja, endnu den dag i dag findes der slaver, som nedstammer fra disse folk. 
1KI.9.22	Men han tvang ingen israelitter til slavearbejde. Mange af dem var i kongens tjeneste eller var med i hæren som fodfolk, officerer, vognstyrere eller ryttere. 
1KI.9.23	Andre arbejdede som opsynsmænd for slavearbejderne ved byggeprojekterne. Der var i alt 550 israelitiske opsynsmænd.
1KI.9.24	Efter at byggeriet var færdigt, flyttede kong Salomon sin kone, der var en egyptisk prinsesse, fra Davidsbyen til det palads, han havde bygget til hende. Derefter byggede han videre på Jerusalems fæstningsanlæg.
1KI.9.25	På alteret foran templet ofrede Salomon de foreskrevne brændofre og takofre ved de tre store, årlige højtidsfester, og han brændte også røgelse.
1KI.9.26	Kong Salomon havde et skibsværft i Etzjon-Geber nær Eilat i Edoms land ved Det Røde Hav. Der byggede han en flåde, 
1KI.9.27	og kong Hiram supplerede besætningerne med erfarne søfolk, 
1KI.9.28	som førte skibene til Ofir
1KI.10.1	Da dronningen af Saba
1KI.10.2	Hun ankom til Jerusalem med et stort følge og en lang karavane af kameler belæsset med aromatiske stoffer, ædelsten og store mængder guld. Under sit besøg hos kong Salomon stillede hun ham alle de spørgsmål, hun kunne komme i tanke om. 
1KI.10.3	Salomon besvarede alle hendes spørgsmål—ikke et eneste var for vanskeligt for ham. 
1KI.10.4	Da dronningen således personligt oplevede hans visdom og med egne øjne så det prægtige palads, 
1KI.10.5	den fornemme mad, de mange hoffolk, som spiste med ved bordet, tjenerne, der serverede, deres prægtige klæder, hans mundskænke og de mange brændofre, han ofrede i Herrens hus, blev hun meget betaget og udbrød:
1KI.10.6	„Jeg er dybt imponeret! De rapporter, jeg modtog i mit eget land om din store visdom og dine bedrifter, var altså sande. 
1KI.10.7	Jeg troede ellers ikke på dem, men nu har jeg med mine egne øjne set meget, meget mere, end hvad jeg dengang hørte om. Din visdom og rigdom overgår langt de vildeste rygter! 
1KI.10.8	Hvor er dine folk og tjenere heldige, at de kan lytte til din visdom hver eneste dag. 
1KI.10.9	Lovet være Herren, din Gud, som fandt behag i dig og satte dig på Israels trone. Det er på grund af din Guds evige kærlighed til Israel, at han gjorde dig til konge over dem, for du regerer med retfærdighed.”
1KI.10.10	Derpå forærede hun kongen 4 tons guld, store mængder aromatiske stoffer og mange ædelsten. De kostbarheder, kong Salomon fik foræret, var uden sidestykke.
1KI.10.11	I den forbindelse skal det nævnes, at kong Hirams skibe ud over at bringe guld fra Ofir hjem til kong Salomon også bragte store mængder kostbart træ og ædelsten. 
1KI.10.12	Det kostbare træ brugte Salomon til at lave rækværk i tempelkomplekset og i sit palads, samt til lyrer og harper. Aldrig har man set magen til en så fornem levering af kostbart træ.
1KI.10.13	Salomon gav til gengæld dronningen af Saba alt, hvad hun bad om og kunne ønske sig, foruden de gaver, han selv forærede hende. Derpå rejste hun sammen med sit følge tilbage til sit land.
1KI.10.14	Hvert år udvandt kong Salomon ca. 23 tons
1KI.10.15	Dertil kom indtægter fra handelsafgifter, told og skat fra de arabiske vasalkonger og landets egne guvernører. 
1KI.10.16+1KI.10.17	Salomon fik lavet 200 store, guldbelagte skjolde, hvor der gik knap 7 kilo
1KI.10.18	Han fik også lavet en overdådig elfenbenstrone, belagt med rent guld. 
1KI.10.19	Seks brede trin førte op til selve tronstolen, som havde en rundet ryg foroven og armlæn på begge sider. Ved hver side stod en forgyldt løve. 
1KI.10.20	For enderne af hvert trin stod der også en løve, så der var 12 løver i alt på tronens trappe. Intet sted i verden fandtes en trone som Salomons.
1KI.10.21	Alle kong Salomons drikkebægre var af rent guld, og spisestellet i „Libanonskovhallen” var også af rent guld. Intet af det var af sølv, for sølv blev ikke regnet for noget på den tid. 
1KI.10.22	Salomon havde selv nogle store Tarshish-skibe
1KI.10.23	Kong Salomon var således visere og rigere end nogen anden konge på jorden. 
1KI.10.24	Stormænd fra alverdens lande søgte audiens hos ham for at få del i hans gudgivne visdom, 
1KI.10.25	og de bragte ham år efter år fornemme gaver i form af guld- og sølvting, kostbart klæde, våben, aromatiske stoffer, heste og muldyr.
1KI.10.26	Salomon anskaffede sig masser af stridsvogne og heste. Han havde 1400 stridsvogne og 12.000 heste, som han stationerede i de dertil indrettede vognbyer og i selve Jerusalem. 
1KI.10.27	Salomons rigdom betød, at sølv blev lige så almindeligt i Jerusalem som stenene i byens gader, og det kostbare cedertræ blev lige så almindeligt som morbærfigentræ fra de vestlige bakkeskråninger. 
1KI.10.28	Salomons heste blev importeret fra Egypten og Kilikien, hvor hans opkøbere konstant var på udkig. 
1KI.10.29	En egyptisk stridsvogn leveret i Jerusalem kostede syv kilo sølv, og en hest kostede godt halvandet kilo sølv. En del af disse heste og vogne blev solgt videre til de hittitiske og aramæiske konger.
1KI.11.1	Ud over den egyptiske prinsesse, som Kong Salomon havde giftet sig med, følte han sig tiltrukket af kvinder fra fremmede folkeslag, og han giftede sig med en masse moabitiske, ammonitiske, edomitiske, sidonitiske og hittitiske kvinder. 
1KI.11.2	Herren havde ellers udtrykkeligt advaret sit folk imod blandede ægteskaber, for de fremmede kvinder ville få israelitterne til at dyrke deres afguder i stedet for Herren. Men Salomon gjorde det alligevel, for de var så tiltrækkende. 
1KI.11.3	Han havde efterhånden 700 koner med fyrstelig rang og 300 medhustruer—og disse kvinder stjal i den grad hans hjerte, at han glemte Herrens advarsler. 
1KI.11.4	Da Salomon blev ældre, begyndte han at dyrke de andre folkeslags afguder og fulgte ikke længere Herren af hele sit hjerte, som hans far havde gjort. 
1KI.11.5	Salomon dyrkede blandt andet den sidoniske gudinde Astarte, og den afskyelige, ammonitiske gud Milkom. 
1KI.11.6	Salomon gjorde nu, hvad der var ondt i Herrens øjne, og han fulgte ikke Herren af hele sit hjerte, som hans far havde gjort det. 
1KI.11.7	Han byggede endda et alter på Olivenbjerget øst for Jerusalem til ære for den ækle, moabitiske gud Kemosh og den lige så ækle, ammonitiske gud Milkom. 
1KI.11.8	Han byggede altre til alle sine udenlandske koner, så de havde et sted, hvor de kunne bringe ofre til deres forskellige guder.
1KI.11.9	Herren blev vred på Salomon, fordi han var ulydig og oprørsk, på trods af at Herren havde åbenbaret sig for ham hele to gange. 
1KI.11.10	Salomon havde fået en klar befaling om ikke at dyrke andre guder, men han havde overtrådt denne befaling. 
1KI.11.11	„Siden du har brudt pagten og overtrådt mine befalinger, vil jeg tage kongeriget fra dig og din slægt og give det til en af dine embedsmænd,” sagde Herren til ham. 
1KI.11.12	„Men på grund af Davids trofasthed vil det ikke ske i din egen levetid, men din søn vil miste kongemagten. 
1KI.11.13	For Davids skyld, og for min udvalgte by Jerusalems skyld, vil din søn dog få lov til at regere over en enkelt stamme.”
1KI.11.14	Herren tillod nu, at edomitten Hadad begyndte at gøre oprør mod Salomon. Hadad var fra kongefamilien i Edom. 
1KI.11.15	Mange år tidligere, mens Davids hær var i krig med edomitterne, var Joab taget af sted med en hærafdeling for at begrave de israelitiske krigere, der var faldet i slaget. I den forbindelse dræbte de alle de mænd, der var tilbage i Edom. 
1KI.11.16+1KI.11.17+1KI.11.18	Det tog Joab og hans mænd seks måneder at udrydde dem, men Hadad, der på det tidspunkt kun var en lille dreng, var flygtet sammen med nogle få kongelige embedsmænd ad vejen sydpå mod Egypten. Fra Midjan fortsatte de til Paran, hvor andre sluttede sig til og fulgtes med dem til Egypten, hvor kongen sørgede for mad til dem. Han gav Hadad et hus at bo i og et jordstykke at dyrke afgrøder på.
1KI.11.19	Hadad voksede således op i Egypten og blev en af kongens nærmeste venner; og kongen gav ham sin svigerinde, en søster til dronning Takpenes, til kone. 
1KI.11.20	Hun fødte ham en søn ved navn Genubat, som blev opdraget ved hoffet sammen med kongens egne børn.
1KI.11.21	Da Hadad senere fik at vide, at David og Joab begge var døde, bad han kongen om tilladelse til at vende tilbage til Edom.
1KI.11.22	„Hvorfor?” spurgte kongen. „Hvad mangler du her? Er der noget i vejen?”
1KI.11.22	„Nej,” svarede Hadad, „men jeg vil alligevel gerne hjem til Edom.”
1KI.11.23+1KI.11.24	Rezon, Eljadas søn, var en anden af Salomons fjender, som Gud gav indflydelse og magt. Rezon var en af kong Hadadezer af Zobas officerer, men dengang David besejrede Zobas hær, var Rezon flygtet sammen med en del andre krigere. Han samlede efterhånden en røverbande omkring sig. Senere indtog de Damaskus, hvor Rezon blev udråbt til konge. 
1KI.11.25	I hele Salomons levetid var Rezon en af de værste fjender af Israels folk, som han nærede et stort had til. Han skabte problemer for Salomon, fordi han havde kontrol over nabolandet Aram, mens Hadad skabte problemer for Israel sydfra.
1KI.11.26	En anden trussel mod Salomon var Jeroboam, Nebats søn, som stammede fra byen Zereda i Efraim. Hans mor var en enke ved navn Zerua. Jeroboam var en af Salomons embedsmænd, men havde gjort oprør imod kongen. 
1KI.11.27+1KI.11.28	Det følgende er grunden til, at han gjorde oprør: Salomon havde netop udbygget fæstningsanlægget i Jerusalem og repareret skaderne i den gamle bydels mur, som hans far David havde bygget. Jeroboam var en lovende ung mand, og da kong Salomon bemærkede hans dygtighed og arbejdsomhed, satte han ham i spidsen for arbejdsstyrkerne i Manasse og Efraim. 
1KI.11.29	En dag, da Jeroboam var på vej ud af Jerusalem, kom profeten Ahija fra Shilo ham i møde. Ahija havde en ny kjortel på, og han standsede Jeroboam på vejen. Der var ingen andre i nærheden. 
1KI.11.30	Ahija rev sin nye kjortel i 12 stykker, 
1KI.11.31	hvorefter han sagde til Jeroboam: „Tag ti af de her stykker, for Herren, Israels Gud, siger: ‚Jeg vil rive riget ud af Salomons hånd og give de ti af stammerne til dig. 
1KI.11.32	Men jeg vil tillade ham at beholde en enkelt stamme for min tjener Davids skyld og Jerusalems skyld—den by jeg har udvalgt frem for alle andre byer i landet. 
1KI.11.33	Det gør jeg, fordi Salomon har svigtet mig ved at dyrke andre guder ved siden af mig—guder som Astarte, sidoniernes gudinde, og Kemosh, Moabs gud, og ammonitternes gud, Milkom. Han har ikke adlydt mig og gjort hvad ret er—han har ikke handlet efter mine befalinger, som hans far gjorde. 
1KI.11.34	Jeg vil dog ikke tage riget fra ham med det samme. For min udvalgte tjener Davids skyld, som adlød mine befalinger og forskrifter, vil jeg lade Salomon beholde magten indtil sin dødsdag. 
1KI.11.35	Men derefter vil jeg tage riget fra hans søn og give de ti stammer til dig. 
1KI.11.36	Dog får sønnen lov at beholde én stamme, for at Davids efterkommere stadig kan regere i Jerusalem—byen jeg har udvalgt for at herliggøre mit navn. 
1KI.11.37	Jeg vil gøre dig til konge over Nordriget, og du skal få lov at herske over alt, hvad du har lyst til. 
1KI.11.38	Hvis du adlyder mig og handler i overensstemmelse med mine bud, som min tjener David gjorde, så vil jeg velsigne dig, og dine efterkommere skal så altid regere over de ti stammer. Jeg gav engang David et tilsvarende løfte, 
1KI.11.39	men på grund af Salomons synd må jeg straffe Davids efterkommere—dog ikke for altid.’ ”
1KI.11.40	Da Salomon fik at vide, hvad Ahija havde sagt, forsøgte han at myrde Jeroboam, men Jeroboam søgte tilflugt hos kong Shishak i Egypten. Der blev han, til Salomon døde.
1KI.11.41	Hvad der ellers er at fortælle om Salomon og hans visdom, er nedskrevet i Salomons krønike. 
1KI.11.42	Han regerede over hele Israels folk i 40 år med Jerusalem som hovedstad. 
1KI.11.43	Da han døde, blev han begravet i Davidsbyen, hvor hans far også lå begravet. Hans søn Rehabeam overtog derefter tronen.
1KI.12.1	Rehabeam og hans rådgivere tog straks efter Salomons død til Sikem, hvor Nordrigets ledere samledes for at udråbe ham til konge. 
1KI.12.2	Jeroboam, Nebats søn, vendte tilbage fra Egypten (hvortil han var flygtet for kong Salomon), da han hørte, at Salomon var død. 
1KI.12.3	Nordrigets ledere sendte nu bud efter ham, og sammen trådte de frem for Rehabeam i Sikem. 
1KI.12.4	„Din far lagde en masse skatter på os og krævede hårdt arbejde,” sagde de. „Hvis du er villig til at nedsætte kravene, vil vi gerne have dig som konge.”
1KI.12.5	„Det vil jeg tænke over,” svarede Rehabeam. „Kom tilbage om to dage,
1KI.12.6	Rehabeam drøftede nu sagen med sin fars gamle rådgivere. „Hvad foreslår I, jeg skal gøre?” spurgte han. 
1KI.12.7	„Hvis du viser lederne, at du tager hensyn til deres ønsker, og siger, at du vil behandle folket godt, så vil de være loyale over for dig,” var deres svar.
1KI.12.8	Men Rehabeam brød sig ikke om deres råd. Han spurgte så de unge mænd, han var vokset op sammen med, og som han havde ansat i sin tjeneste: 
1KI.12.9	„Hvad skal vi svare de her mennesker, som gerne vil være fri for hårdt arbejde og skatter?” 
1KI.12.10	„Vi foreslår, at du siger: ‚Sammenlignet med mig var min far ingenting! 
1KI.12.11	Hvis I synes, min far lagde tunge byrder på jer, vil jeg gøre dem endnu tungere. Hvis I synes, min far brugte en pisk af reb, så vil jeg bruge en pisk med metalstykker i!’ ”
1KI.12.12	Da Jeroboam og Nordrigets ledere som aftalt kom tilbage til den unge konge to dage senere, 
1KI.12.13+1KI.12.14	gav han dem det brutale svar, som de unge mænd havde rådet ham til, i stedet for det gode svar fra sin fars rådgivere. 
1KI.12.15	Kongen var således ikke villig til at lytte til deres ønsker, og derved kom han til at opfylde det profetiske ord fra Herren, som Ahija fra Shilo havde givet Jeroboam.
1KI.12.16	Da Nordrigets folk blev klar over, at kongen ikke ville lytte til dem, tog de afstand fra ham og råbte til hinanden: „Ud med David og hans slægt! Rehabeam kan få lov til at herske over sin egen stamme. Vi kan klare os selv.”
1KI.12.17	Således gik det til, at Rehabeam måtte nøjes med at være konge over Judas stamme. 
1KI.12.18	Men han gav ikke op med det samme, så han sendte sin slavepisker Adoniram efter Nordrigets ledere for at tvinge dem, men de smed sten efter ham og slog ham ihjel. Rehabeam sprang da op i sin vogn og skyndte sig hjem til Jerusalem for ikke selv at blive slået ihjel. 
1KI.12.19	Således brød de ti nordlige stammer forbindelsen med Judas stamme, og de to riger blev aldrig siden forsonet.
1KI.12.20	Da det blev kendt blandt alle Nordrigets indbyggere, at Jeroboam var vendt hjem, inviterede de ham til et stort folkemøde, hvor de gjorde ham til deres konge. Det var kun Judas stamme, der var loyal over for Davids slægt.
1KI.12.21	Da kong Rehabeam kom tilbage til Jerusalem, mønstrede han sin hær, der bestod af elitetropper fra Judas og Benjamins stammer—180.000 i alt. Med den hær ville han tvinge Nordriget til at anerkende ham som konge. 
1KI.12.22	Men Gud gav profeten Shemaja følgende budskab: 
1KI.12.23+1KI.12.24	„Sig til Judas konge og til hele Judas og Benjamins folk, at de ikke må bekrige deres broderfolk. Sig til soldaterne, at de skal gå hjem, for det, der er sket, er sket efter min vilje.” Da soldaterne hørte det, adlød de Herrens ord og gik hver til sit.
1KI.12.25	Jeroboam udbyggede nu byen Sikem i Efraims bjergland og gjorde den til sin hovedstad. Han udbyggede også Penuel som fæstningsby.
1KI.12.26+1KI.12.27	Det varede ikke længe, før Jeroboam begyndte at frygte for, om han nu også kunne fastholde kongemagten. „Nordrigets folk rejser jo stadig op til Herrens hus i Jerusalem for at bringe deres ofre der,” sagde han til sig selv. „Når de ser, hvor meget guld der er i Jerusalem, kan de let blive fristet til at gå over til kong Rehabeam af Juda. Så finder de måske på at slå mig ihjel og overgive hele Nordriget til Davids slægt.”
1KI.12.28	På sine rådgiveres opfordring fik Jeroboam derfor lavet to guldkalve. „Det er for besværligt at tage helt til Jerusalem og ofre,” sagde han til folket. „Her er jeres guder, som førte jer ud af Egyptens land!”
1KI.12.29+1KI.12.30	Den ene guldkalv blev anbragt i den sydlige by, Betel, og den anden blev senere i en stor procession ført op til den nordligste by, Dan. Det var naturligvis en alvorlig synd, for folket begyndte at tilbede disse afguder. 
1KI.12.31	Jeroboam opførte også afgudsaltre på offerhøjene rundt omkring, og han udnævnte præster fra andre stammer end Levis stamme i modstrid med Herrens befaling. 
1KI.12.32+1KI.12.33	Han bekendtgjorde også, at den årlige løvhyttefest for fremtiden skulle fejres i Betel den 15. dag i den ottende måned
1KI.13.1	Herren havde imidlertid sendt en profet fra Juda til Betel, og mens Jeroboam stod og var klar til at tænde ilden til røgelsesofferet, 
1KI.13.2	råbte denne profet: „Du alter! Hør, hvad Herren siger: En dreng skal fødes i Davids slægt og få navnet Josias. Han vil komme her og ofre de afgudspræster, som tænder offerild på dig. Da skal der brændes menneskeknogler på dig. 
1KI.13.3	Og som tegn på, at mit budskab er fra Herren, vil alteret om lidt revne, så asken vælter ud på jorden.”
1KI.13.4	Da kong Jeroboam hørte, hvad profeten råbte imod det nye alter i Betel, pegede han på ham og råbte til vagterne: „Grib ham!” Men øjeblikkelig stivnede hans arm, så han ikke kunne trække den til sig igen, 
1KI.13.5	og samtidig revnede alteret, så asken spredtes på jorden—nøjagtig som profeten havde sagt.
1KI.13.6	Forfærdet råbte kongen til profeten: „Gå i forbøn for mig og bed Herren, din Gud, om at gøre min arm normal igen!” Så bad profeten til Herren, og kongens arm blev normal igen. 
1KI.13.7	Derpå sagde kongen:
1KI.13.7	„Tag med mig hjem for at få noget at spise. Jeg vil også give dig en gave.”
1KI.13.8	Men profeten svarede: „Om du så gav mig det halve kongerige, ville jeg ikke tage imod det! Og jeg vil hverken spise eller drikke noget på dette sted. 
1KI.13.9	Herren har sagt, at jeg hverken må tage imod noget at spise eller drikke og heller ikke rejse tilbage ad den vej, jeg kom.” 
1KI.13.10	Derefter gik profeten bort ad en anden vej.
1KI.13.11	Nu boede der imidlertid en gammel profet i Betel, og hans sønner havde overværet det hele. De skyndte sig hjem og fortalte deres far, hvad profeten fra Juda havde sagt og gjort.
1KI.13.12	„Hvilken vej gik han?” spurgte den gamle profet. Så fortalte de ham det.
1KI.13.13	„Skynd jer!” sagde han. „Se at få sadlet mit æsel!” Og da de havde sadlet æslet, 
1KI.13.14	red han efter profeten. Han indhentede ham ved et egetræ, hvor han sad og hvilede sig.
1KI.13.14	„Er du profeten fra Juda?” spurgte den gamle mand.
1KI.13.14	„Ja, det er jeg,” svarede han.
1KI.13.15	„Tag med mig hjem og få noget at spise!”
1KI.13.16+1KI.13.17	„Nej,” svarede han, „det kan jeg ikke, for jeg må hverken spise eller drikke, så længe jeg er her. Herren har udtrykkeligt advaret mig imod det, og han befalede mig også at rejse en anden vej hjem, end den jeg kom ad.”
1KI.13.18	Men den gamle mand insisterede: „Jeg er selv profet, og en engel kom til mig og sagde, at jeg skulle tage dig med hjem og give dig noget at spise og drikke.” Men det var løgn alt sammen.
1KI.13.19	Så gik profeten fra Juda med den gamle mand hjem, og han spiste og drak.
1KI.13.20	Men pludselig, mens de sad og spiste ved bordet, kom Herrens ord til den gamle profet, 
1KI.13.21+1KI.13.22	og han råbte til profeten fra Juda: „Herren siger, at fordi du var ulydig og stik imod hans klare befaling lod dig overtale til at spise og drikke her, skal du dø, og dit lig vil ikke blive lagt i dit familiegravsted.”
1KI.13.23	Efter måltidet sadlede den gamle mand sit æsel og lod profeten ride af sted på det. 
1KI.13.24	Men han var ikke nået ret langt, før en løve sprang op, rev ham af æslet og bed ham ihjel. Derefter blev både løven og æslet stående og kiggede på ham. 
1KI.13.25	Nogle forbipasserende så liget ligge ved vejen, mens løven bare stod og kiggede på det. Da de nåede ind til Betel, hvor den gamle mand boede, fortalte de om den mystiske hændelse.
1KI.13.26	Da den gamle profet hørte om det, udbrød han: „Jamen, det må være den profet, som var ulydig imod Herrens befaling. Det er en straf fra Herren, at han blev revet ihjel af en løve.” 
1KI.13.27	Så tilføjede han henvendt til sine sønner: „Gør et æsel klar!” Det gjorde de så, 
1KI.13.28	hvorefter han red af sted.
1KI.13.28	Da han lidt senere fandt profetens lig på vejen, stod løven og æslet der stadig og kiggede. Løven havde hverken ædt ham eller angrebet æslet. 
1KI.13.29	Da tog den gamle profet liget og lagde det på æslet, hvorefter han vendte tilbage til byen for at sørge over den døde og begrave ham. 
1KI.13.30	„Åh, min stakkels ven!” sagde han og lagde den døde i sin egen grav.
1KI.13.31	Derefter sagde han til sine sønner: „Når jeg dør, skal I lægge mig ved siden af ham, 
1KI.13.32	for han var en sand profet! Hans dom over afgudsdyrkelsen her i Betel og de andre altre rundt omkring i Samaria skal gå i opfyldelse.”
1KI.13.33	Men trods det, der var sket, opgav Jeroboam ikke sin ondskab—tværtimod, han udnævnte flere præster blandt den almindelige befolkning, så afgudsdyrkelsen omkring offerstederne blomstrede mere end nogen sinde. Enhver, som havde lyst, kunne blive præst. 
1KI.13.34	På grund af denne store synd blev hele Jeroboams slægt senere udryddet fra jordens overflade.
1KI.14.1	Så skete det, at Jeroboams søn Abija blev alvorligt syg. 
1KI.14.2	Jeroboam sagde derfor til sin kone: „Forklæd dig godt, så ingen kan se, at du er min kone, og gå hen til profeten Ahija i Shilo—ham, som forudsagde, at jeg ville blive konge. 
1KI.14.3	Tag en gave med til ham—ti brød, nogle figenkager og en krukke honning—så han kan fortælle dig, hvad der vil ske med drengen.”
1KI.14.4	Så forklædte hun sig og tog af sted til Ahijas hus i Shilo. Profeten var meget gammel, og han havde mistet synet på grund af alderdom. 
1KI.14.5	Men Herren sagde til ham: „Jeroboams kone kommer for at søge råd om sin søn, der er syg. Hun er forklædt.” Og Herren gav ham besked om, hvad han skulle sige til hende, når hun kom.
1KI.14.6	Så da Ahija hørte fodtrin uden for døren, råbte han: „Kom ind, Jeroboams kone! Hvorfor har du forklædt dig?” Så tilføjede han: „Jeg har dårligt nyt til dig. 
1KI.14.7	Herren, Israels Gud, siger til din mand: ‚Jeg gjorde dig til konge over Nordriget, selv om du ikke var af kongeslægt. 
1KI.14.8	Jeg tog herredømmet ud af hænderne på Davids slægt og gav det til dig. Men du har ikke adlydt mig, sådan som min tjener David gjorde, for han adlød mig af hele sit hjerte og ønskede at gøre min vilje. 
1KI.14.9	Du, derimod, har gjort mere ondt end dine forgængere! Du har lavet afguder og støbt guldkalve! Du har krænket og forkastet mig. 
1KI.14.10	Derfor vil jeg straffe dig. Hver eneste mand og dreng i din slægt vil jeg udrydde. Ja, jeg vil snart udrydde din slægt, som man brænder affald og intet bliver tilbage. 
1KI.14.11	Dem fra din slægt, der bliver dræbt i byen, skal hundene æde, og dem, som bliver dræbt på landet, skal fuglene æde.’
1KI.14.12	Gå du nu hjem, Jeroboams kone! Så snart du kommer tilbage til byen, vil din søn dø, 
1KI.14.13	og hele Nordriget vil sørge over ham. Men den søn bliver den eneste i din familie, som får en ordentlig begravelse, for han er den eneste af jer, som Herren, Israels Gud, ser noget godt i. 
1KI.14.14	Efter Jeroboams død vil Herren lade en anden mand komme til magten i Nordriget, som vil udrydde resten af Jeroboams slægt. 
1KI.14.15	Siden hen vil Herren straffe hele Nordriget. Som et siv, der rykkes op og rives med af en kraftig vandstrøm, sådan vil Israels folk blive rykket op fra det frugtbare land, deres forfædre fik i eje, og de vil ende ovre på den anden side af Eufratfloden, for de har vakt Herrens vrede ved at dyrke afguder og opstille Asherapæle. 
1KI.14.16	Ja, han vil lade Israel sejle sin egen sø, fordi Jeroboam syndede og fik hele folket til at følge sit dårlige eksempel.”
1KI.14.17	Efter at have fået dette budskab vendte Jeroboams kone tilbage til Tirtza, som var Nordrigets hovedstad, og i samme øjeblik hun trådte over dørtærsklen, døde drengen. 
1KI.14.18	Der blev straks udråbt landesorg, sådan som Herren havde forudsagt gennem profeten Ahija.
1KI.14.19	Hvad Jeroboam ellers foretog sig—hans krigsbedrifter og øvrige politiske virke—er nedskrevet i Israels kongers krønikebog.
1KI.14.20	Han regerede i 22 år, og da han døde, overtog hans søn Nadab tronen.
1KI.14.21	I mellemtiden regerede Rehabeam, Salomons søn, i Juda. Han var 41 år gammel, da han overtog tronen, og han regerede i Jerusalem, Herrens udvalgte by, i 17 år. Hans mor hed Naʼama og var ammonit.
1KI.14.22	Men under kong Rehabeam opførte Judas folk sig ikke bedre end Nordrigets folk under Jeroboam. De var tilsvarende ulydige imod Herren og provokerede ham med deres synd—ja, de syndede endnu værre end deres forfædre. 
1KI.14.23	De byggede afgudsaltre, rejste frugtbarhedssymboler og Asherapæle på alle høje bakker og under de store, skyggefulde træer. 
1KI.14.24	Den religiøse prostitution blomstrede på disse afgudshøje, og både mænd og kvinder var prostituerede. Judæerne blev efterhånden lige så perverse, som de folkeslag, Herren i sin tid havde jaget ud af landet for at skaffe plads til sit folk.
1KI.14.25	I Rehabeams femte regeringsår angreb kong Shishak af Egypten Jerusalem og erobrede byen. 
1KI.14.26	Egypterkongen plyndrede både Herrens hus og kongens palads og ribbede byen for kostbarheder, blandt andet de guldskjolde, som Salomon havde ladet fremstille. 
1KI.14.27	Bagefter fik Rehabeam lavet nogle efterligninger i bronze, som paladsgarden så brugte, 
1KI.14.28	hver gang de eskorterede kongen til templet. Derefter blev de hængt tilbage i depotet, hvor de blev opbevaret.
1KI.14.29	Hvad der ellers skete under kong Rehabeams regeringstid er nedskrevet i Judas kongers krønikebog. 
1KI.14.30	Der var til stadighed fjendtligheder mellem Rehabeam og Jeroboam. 
1KI.14.31	Da Rehabeam døde, blev han begravet i familiegravstedet i Davidsbyen. Hans mor var fra Ammon og hed Naʼama, og hans søn Abija blev konge efter ham.
1KI.15.1	Abija kom til magten i Juda i kong Jeroboam af Israels 18. regeringsår, 
1KI.15.2	og han regerede i Jerusalem i tre år.
1KI.15.3	Han syndede nøjagtig som sine forgængere, for han var ikke af hjertet overgivet til Herren, sådan som David var. 
1KI.15.4	Men for Davids skyld gav Herren ham alligevel en søn, der kunne overtage tronen i Juda og lade Jerusalem bestå. 
1KI.15.5	For David havde adlydt Gud livet igennem, bortset fra affæren med hittitten Urias.
1KI.15.6	Under hele sin opvækst oplevede Abija ikke andet end fjendtligheder mellem Jeroboam og Rehabeam, 
1KI.15.7	og da han selv blev konge, brød krigen ud for alvor. Resten af Abijas bedrifter er nedskrevet i Judas kongers krønikebog. 
1KI.15.8	Da han døde, blev han begravet i familiegravstedet i Davidsbyen, og hans søn Asa overtog tronen efter ham.
1KI.15.9	Asa blev konge over Juda i kong Jeroboam af Israels 20. regeringsår, 
1KI.15.10	og han regerede i Jerusalem i 41 år. Hans „mor”
1KI.15.11	Asa gjorde, hvad der var godt i Herrens øjne—ligesom hans forfar David. 
1KI.15.12	Han landsforviste de mandlige og kvindelige prostituerede, som holdt til ved offerstederne på højene, og han fjernede alle de afgudsstøtter, som hans forfædre havde opstillet der. 
1KI.15.13	Han fratog tilmed Maʼaka hendes privilegier som enkedronning, fordi hun havde ladet opstille et modbydeligt frugtbarhedssymbol for gudinden Ashera. Han huggede afgudsbilledet i stykker og brændte det i Kedrondalen. 
1KI.15.14	Det lykkedes ham ikke at udrydde alle offerhøjene i landet, men ønsket om at gøre Herrens vilje kendetegnede hele hans liv. 
1KI.15.15	I templet samlede han alle de kostbarheder, som hans far havde indviet til Herren, sammen med de sølv- og guldkar, han selv skænkede.
1KI.15.16	Kong Asa af Juda lå i konstant krig med Israel i hele sin regeringsperiode, og situationen forværredes, da Basha blev konge i Israel. 
1KI.15.17	Kong Basha drog straks i krig mod Juda. Han indtog og befæstede byen Rama i grænseområdet mellem de to riger og blokerede dermed de vigtigste handelsveje til og fra Judas rige.
1KI.15.18	Da tog kong Asa alt det guld og sølv, der var tilbage i Herrens hus og kongepaladset og befalede nogle af sine mænd at bringe det til den aramæiske konge, Ben-Hadad, som havde residens i Damaskus (han var søn af Tabrimmon, som var søn af Hezjon). De overbragte samtidig følgende besked fra kong Asa: 
1KI.15.19	„Jeg sender dig hermed en gave af sølv og guld. Lad os slutte pagt med hinanden, som vores fædre gjorde. Jeg beder dig om at opsige din pagt med kong Basha af Israel. Så vil han forhåbentlig opgive blokaden af mit land.”
1KI.15.20	Ben-Hadad gik nu med til at sende sin hær mod en række af Israels byer, og han indtog Ijjon, Dan, Abel-Bet-Maʼaka, området omkring Galilæasøen og samtlige byer i Naftalis land. 
1KI.15.21	Da kong Basha fik det at vide, indstillede han arbejdet med at befæste Rama og trak sig tilbage til hovedstaden, Tirtza.
1KI.15.22	Derefter sendte kong Asa en bekendtgørelse ud i hele Juda med en opfordring til alle, der kunne krybe og gå, om at være med til at nedbryde Ramas fæstningsværker, så både stenene og tømmeret kunne genbruges andre steder. Det blev så brugt til at befæste de strategiske byer Geba i Benjamins land og Mitzpa.
1KI.15.23	Resten af Asas bedrifter, hans erobringer og de byer, han befæstede, kan man læse om i Judas kongers krønikebog. På sine gamle dage fik han en alvorlig sygdom i benene. 
1KI.15.24	Efter sin død blev han begravet i Davidsbyen, hvor de andre konger lå begravet, og hans søn Joshafat efterfulgte ham som konge i Juda.
1KI.15.25	I mellemtiden var Jeroboams søn Nadab blevet konge i Israel. Det skete i kong Asa af Judas andet regeringsår, og han regerede to år.
1KI.15.26	Han gjorde, hvad der var ondt i Herrens øjne, for han fulgte i sin fars fodspor og fortsatte den afgudsdyrkelse, hans far havde indført. 
1KI.15.27+1KI.15.28+1KI.15.29+1KI.15.30+1KI.15.31	Basha, som var søn af Ahija af Issakars stamme, lavede en sammensværgelse imod ham og myrdede ham under belejringen af filisterbyen Gibbeton.
1KI.15.27+1KI.15.28+1KI.15.29+1KI.15.30+1KI.15.31	De øvrige enkeltheder om Nadab og hans bedrifter er nedskrevet i Israels kongers krønikebog.
1KI.15.27+1KI.15.28+1KI.15.29+1KI.15.30+1KI.15.31	Da Basha havde dræbt kong Nadab, tog han selv magten i Israel. Det skete i kong Asa af Judas tredje regeringsår.
1KI.15.27+1KI.15.28+1KI.15.29+1KI.15.30+1KI.15.31	Han dræbte straks alle kong Jeroboams efterkommere og udryddede dermed kongefamilien, sådan som Herren havde forudsagt gennem profeten Ahija fra Shilo, for Jeroboam havde jo fremkaldt Herrens, Israels Guds, vrede ved at synde og lede resten af Israels folk ud i synd.
1KI.15.32	Kong Asa af Juda og kong Basha af Israel lå i konstant krig med hinanden. 
1KI.15.33	Basha blev som sagt konge i Asas tredje regeringsår, og han regerede i 24 år ud fra Tirtza. 
1KI.15.34	Han gjorde, hvad der var ondt i Herrens øjne ved at fortsætte med den afgudsdyrkelse, som Jeroboam havde indført i Israel.
1KI.16.1	Profeten Jehu, Hananis søn, kom til Basha med et ord fra Herren:
1KI.16.2	„Jeg løftede dig op fra støvet og gjorde dig til konge over mit folk Israel. Men du følger i Jeroboams fodspor og lokker mit folk til synd, så de gør oprør mod mig. 
1KI.16.3	Jeg vil snart udrydde dig og din slægt fuldstændigt, akkurat som det skete med Jeroboams slægt. 
1KI.16.4+1KI.16.5+1KI.16.6+1KI.16.7	Dem fra din slægt, som bliver dræbt i byen, vil hundene æde, og dem, som bliver dræbt på landet, vil fuglene æde!” Herren udtalte denne dom over Basha og hans slægt, fordi Basha havde gjort ham vred ved at følge i Jeroboams fodspor og gøre oprør mod Herren, og fordi han havde udryddet Jeroboams slægt. Bashas øvrige bedrifter står nedskrevet i Israels kongers krønikebog. Da Basha døde, blev han begravet i Tirtza, og hans søn Ela overtog kongetronen.
1KI.16.8	Ela, Bashas søn, kom til magten i kong Asa af Judas 26. regeringsår, men han kom kun til at regere i to år.
1KI.16.9	Zimri, der stod i spidsen for halvdelen af vogntropperne, lavede en sammensværgelse imod ham. En dag, da kong Ela var på besøg hos sin hofmarskal, Artza, i residensbyen Tirtza, og var blevet godt beruset, 
1KI.16.10	trængte Zimri ind i huset og myrdede ham. Mordet fandt sted i kong Asa af Judas 27. regeringsår. Derefter udråbte Zimri sig selv til Israels nye konge. 
1KI.16.11	Han dræbte straks hele kongefamilien, det vil sige alle mandspersoner, som kunne true hans regime. Selv deres slægtninge og venner dræbte han, så der ikke var nogen til at tage blodhævn. 
1KI.16.12	Bashas slægt var nu udryddet, som Herren havde sagt gennem profeten Jehu, 
1KI.16.13	og det var fordi Basha og hans søn Ela havde forledt hele Israels folk til oprør mod Herren ved deres afgudsdyrkelse. 
1KI.16.14	Resten af Elas livshistorie og hans bedrifter er nedskrevet i Israels kongers krønikebog.
1KI.16.15+1KI.16.16	Zimri beholdt dog kun kongemagten i syv dage. De israelitiske soldater var på det tidspunkt i færd med at belejre filisterbyen Gibbeton. Da de hørte, at Zimri havde gjort oprør imod kongen og dræbt ham, valgte de straks Omri, hærens øverstkommanderende, til konge. 
1KI.16.17	Omri opgav så belejringen af Gibbeton og med hele Israels hær belejrede han hovedstaden Tirtza, hvor Zimri befandt sig. 
1KI.16.18	Da Zimri indså, at han intet kunne stille op, gik han ind i kongepaladset og satte ild til det. Sådan omkom han, 
1KI.16.19	fordi han gjorde, hvad der var ondt i Herrens øjne og fortsatte i samme spor som Jeroboam, der havde indført afgudsdyrkelse i Israel. 
1KI.16.20	Resten af Zimris bedrifter og detaljer om hans oprør mod kongen er nedskrevet i Israels kongers krønikebog.
1KI.16.21	Befolkningen delte sig nu i to lejre, den ene var loyal over for Omri, den anden udråbte Tibni, søn af Ginat, til konge. 
1KI.16.22	Men Omris hær var den stærkeste, så i løbet af få år blev Tibnis hær besejret. Efter at Tibni var død, blev Omri konge over hele Nordriget.
1KI.16.23	Det var i kong Asa af Judas 31. regeringsår, at Omri officielt blev konge over hele Nordriget. Han regerede i alt i 12 år—de første seks år i Tirtza. 
1KI.16.24	Han købte en bakketop af en mand ved navn Shemer for 70 kilo sølv og byggede en by der, som blev hans nye hovedstad. Han kaldte byen Samaria
1KI.16.25	Men Omri var værre end nogen anden konge før ham. 
1KI.16.26	Han fortsatte i det spor, Jeroboam var slået ind på, da han fik Israels folk til at gøre oprør mod Herren, deres Gud, gennem deres tåbelige afgudsdyrkelse. 
1KI.16.27	Resten af Omris bedrifter er nedskrevet i Israels kongers krønikebog. 
1KI.16.28	Da Omri døde, blev han begravet i Samaria, og hans søn Ahab blev konge efter ham.
1KI.16.29	Ahab blev konge i Israel i kong Asa af Judas 38. regeringsår. Han regerede i 22 år med Samaria som hovedstad. 
1KI.16.30	Han gjorde, hvad der var ondt i Herrens øjne i endnu højere grad end sine forgængere. 
1KI.16.31	Ikke alene fortsatte han i Jeroboams spor og dyrkede de afguder, han havde indført, men han giftede sig endog med Jezabel, sidonierkongen Et-Baʼals datter, og indførte derved baʼaldyrkelsen i Israel! 
1KI.16.32	Først byggede han et tempel og et alter for Baʼal i Samaria. 
1KI.16.33	Derpå lavede han andre afguder og et frugtbarhedssymbol for Asheragudinden. Derved provokerede han Herren, Israels Gud, med sit oprør, og det mere end nogen anden konge i Israel før ham.
1KI.16.34	Det var på kong Ahabs tid, at en mand ved navn Hiel fra Betel formastede sig til at genopbygge Jeriko. Mens han lagde byens nye fundament, døde hans ældste søn Abiram, og da han gjorde byporten færdig, døde hans yngste søn Segub. Derved opfyldtes den forbandelse, som Josva i sin tid havde udtalt.
1KI.17.1	Der var på det tidspunkt en profet ved navn Elias, som boede i Tishbe i Gilead. Han kom til kong Ahab i Samaria med et budskab fra Herren: „Så sandt Herren lever—Israels Gud, som jeg tilbeder og tjener—så skal der i de kommende år hverken falde regn eller dug uden på min udtrykkelige befaling!”
1KI.17.2	Derefter sagde Herren til Elias: 
1KI.17.3	„Tag væk herfra og hold dig skjult i Kerit-kløften øst for Jordanfloden. 
1KI.17.4	Du kan drikke vand fra bækken der, og jeg har befalet ravnene at bringe dig mad.”
1KI.17.5	Elias gjorde, som Herren sagde, og holdt sig skjult i kløften, 
1KI.17.6	hvor ravnene bragte ham frisk brød og kødstykker hver morgen og aften, og han drak vand af bækken.
1KI.17.7	Men nogen tid efter tørrede bækken ud, for der faldt ingen regn i landet. 
1KI.17.8	Da sagde Herren til Elias:
1KI.17.9	„Tag af sted til landsbyen Zarepta oppe ved Sidon og slå dig ned der! Dér bor en enke, som jeg har befalet at sørge for dig.” 
1KI.17.10	Så tog Elias til Zarepta. Uden for byens port så han en enke, der gik og samlede brænde. Han kaldte på hende og bad om lidt vand at drikke. 
1KI.17.11	Da hun gik for at hente vandet, tilføjede han: „Tag også lidt brød med til mig!”
1KI.17.12	„Jeg sværger ved Herren, din Gud, at jeg ikke har brød i huset!” svarede enken. „I melkrukken er der kun en håndfuld tilbage, og olivenolien er næsten brugt op. Jeg var netop i færd med at samle brænde for at bage et brød til mig og min søn af det sidste mel. Når vi har spist det, må vi lægge os til at dø.”
1KI.17.13	„Du skal ikke være bange,” sagde Elias. „Gå bare hjem og gør, som du har sagt. Bag brødet, men kom så tilbage og giv det til mig! Bagefter kan du bage noget til dig selv og din søn, 
1KI.17.14	for Herren, Israels Gud, siger: Melet i krukken vil ikke slippe op, og kanden med olie vil ikke blive tom, før Herren sender regn igen.”
1KI.17.15	Så gjorde enken som Elias sagde. Elias og enken og hendes søn havde derefter nok at spise, 
1KI.17.16	for som Herren havde sagt gennem Elias, sådan blev det: Melet i krukken slap ikke op, og kanden med olie blev ikke tom.
1KI.17.17	Men en dag blev kvindens søn syg. Det gik hurtigt ned ad bakke med ham og han døde.
1KI.17.18	„Åh, du profet!” græd hun, „Hvad galt har jeg gjort imod dig? Kom du hertil for at minde Gud om mine synder, så han kunne straffe mig ved at slå min dreng ihjel?”
1KI.17.19	„Giv drengen til mig!” svarede Elias. Så tog han drengen i sine arme, bar ham ovenpå til gæsteværelset, hvor han boede, og lagde ham på sengen. 
1KI.17.20	Derpå råbte han til Herren: „Min Gud, hvorfor har du bragt ulykke over denne enke, som har vist mig så stor en gæstfrihed?” 
1KI.17.21	Derefter bøjede han sig hen over drengen tre gange, mens han fortsat råbte til Herren: „Herre, min Gud, gør dog drengen levende igen!”
1KI.17.22	Herren hørte Eliasʼ bøn, og drengen blev levende igen. 
1KI.17.23	Så fulgte Elias ham nedenunder til hans mor. „Se, her er din søn!” sagde han. „Han lever!”
1KI.17.24	Da udbrød enken: „Nu ved jeg, at du er en profet, og at det, du siger, er sandt, for det er jo Herrens ord!”
1KI.18.1	I tørkens tredje år sagde Herren til Elias: „Opsøg kong Ahab og sig til ham, at det ikke varer længe, før jeg sender regn igen.” 
1KI.18.2+1KI.18.3+1KI.18.4+1KI.18.5	Så tog Elias af sted for at finde Ahab.
1KI.18.2+1KI.18.3+1KI.18.4+1KI.18.5	Ahab havde en hofchef ved navn Obadja, som var en mand, der virkelig havde ærefrygt for Herren. Engang, da Jezabel havde forsøgt at udrydde alle Herrens profeter, havde Obadja skjult 100 af dem i to huler, 50 i hver, og han havde sørget for mad og drikke til dem.
1KI.18.2+1KI.18.3+1KI.18.4+1KI.18.5	Hungersnøden i Samaria var efterhånden blevet helt ulidelig. Derfor tilkaldte Ahab Obadja og sagde til ham: „Vi bliver nødt til at rejse rundt i landet til alle bække og kildevæld for om muligt at finde græsning til mine heste og muldyr. Ellers bliver vi nødt til at aflive nogle af dem!” 
1KI.18.6	Så fordelte de opgaven imellem sig og tog af sted i hver sin retning.
1KI.18.7	Mens Obadja nu vandrede af sted, stod Elias pludselig foran ham. Obadja genkendte ham og kastede sig på knæ med ansigtet mod jorden i ærbødighed.
1KI.18.7	„Er det virkelig dig, Elias, min herre?”
1KI.18.8	„Ja, det er mig,” svarede Elias. „Gå hen til kongen og sig, at jeg vil tale med ham.”
1KI.18.9	„Åh nej, herre,” indvendte Obadja. „Hvad har jeg dog gjort? Vil du have mig slået ihjel? 
1KI.18.10	Du kan tro, kongen har sendt bud overalt—selv til nabolandene—for at lede efter dig. Og når folk sagde, de ikke havde set dig, tvang han dem til at sværge på det. 
1KI.18.11	Nu står du så her og siger: ‚Sig til kongen, at Elias er her!’ 
1KI.18.12	Hvad nu hvis Herrens Ånd pludselig bortrykker dig til et sted, jeg ikke kender? Når jeg så melder kong Ahab, at jeg ved, hvor du er, og når kongen så alligevel ikke kan finde dig, så slår han mig ihjel. Det synes jeg ikke, jeg fortjener, for jeg har hele mit liv tjent Herren. 
1KI.18.13	Har du ikke hørt, hvad jeg gjorde, dengang Jezabel ville slå alle Herrens profeter ihjel, hvordan jeg skjulte 100 af dem i to huler og kom med mad og drikke til dem? 
1KI.18.14	Og nu siger du: ‚Sig til kongen, at Elias er her!’—Åh nej, han slår mig ihjel!”
1KI.18.15	Elias svarede: „Så sandt Herren lever, den almægtige Gud, som jeg tjener, jeg vil mødes med Ahab i dag!”
1KI.18.16	Så tog Obadja af sted for at fortælle Ahab, at Elias var kommet, og Ahab gik ham i møde.
1KI.18.17	„Er det virkelig dig, din ulykkesfugl?” udbrød Ahab ved synet af Elias. „Det er jo dig, vi kan takke for al den elendighed!”
1KI.18.18	„Nej, den elendighed kan du takke dig selv for,” svarede Elias, „for det er dig og din fars slægt, der nægter at adlyde Herrens befalinger, fordi I hellere vil dyrke Baʼal. 
1KI.18.19	Men hør nu her! Du skal kalde hele Israels folk sammen på Karmels bjerg. Der vil jeg mødes med dem og de 450 baʼalsprofeter og de 400 Asheraprofeter, som Jezabel har ansat.”
1KI.18.20	Ahab indkaldte så hele folket og alle sine profeter til at samles på Karmels bjerg.
1KI.18.21	Elias stillede sig op foran hele forsamlingen og råbte: „Hvor længe vil I stå med et ben i hver lejr? Hvis I mener, at Herren er den sande Gud, så bring jeres ofre til ham, men mener I, det er Baʼal, så bring jeres ofre til ham.” Der var dødstille.
1KI.18.22	Så fortsatte Elias: „Jeg er den eneste af Herrens profeter, der er tilbage, mens der er 450 baʼalsprofeter. 
1KI.18.23	Men lad os nu få fat i to ungtyre. Så skal Baʼals profeter vælge, hvilken af dem de vil have. Derpå skal de partere den og lægge den oven på brændet på Baʼals alter. Men de må ikke tænde ild! Derefter gør jeg den anden tyr i stand og lægger den oven på brændet på Herrens alter—uden at tænde ild! 
1KI.18.24	Så skal I bede til jeres gud, mens jeg vil bede til Herren. Den gud, der svarer ved at sende ild fra himlen og antænde brændet på sit alter, er den sande Gud!”
1KI.18.24	Hele forsamlingen syntes godt om det forslag. 
1KI.18.25	Så vendte Elias sig mod baʼalsprofeterne. „I kan begynde, siden I er de fleste,” sagde han. „Vælg jeres tyr, gør den i stand og bed til jeres gud. Men I må ikke sætte ild til brændet!”
1KI.18.26	Så tog de den ene tyr, gjorde den i stand og lagde den på Baʼals alter, og fra morgen til middag råbte de på Baʼal. „Åh Baʼal, hør os!” råbte de, men der hørtes ikke en lyd, og der skete ingen verdens ting. Så dansede og hoppede de rundt om alteret, til de var helt udmattede.
1KI.18.27	Ved middagstid begyndte Elias at håne dem. „I må råbe noget højere!” sagde han. „Det er jo en gud, I skal råbe op! Enten sidder han og filosoferer, eller han er gået på toilettet, eller han er ude at rejse. Måske er han faldet i søvn, så han først lige skal vågne?”
1KI.18.28	Så råbte de endnu højere og skar sig selv med sværd og spyd, til blodet flød, sådan som de havde for vane i deres ritualer. 
1KI.18.29	De fortsatte med deres desperate råben og skrigen til langt ud på eftermiddagen, men der var stadig intet svar—ikke en lyd!
1KI.18.30	Til sidst råbte Elias til folket: „Kom herover til mig!” Og mens hele forsamlingen flokkedes om ham, gav han sig til at genopbygge Herrens alter, som var blevet revet ned. 
1KI.18.31	Han udvalgte sig 12 sten, der skulle symbolisere de 12 stammer, efterkommerne af Jakobs 12 sønner, ham, som Herren selv havde givet navnet Israel.
1KI.18.32	Med disse sten genopbyggede han alteret. Derefter gravede han en rende rundt om alteret, 
1KI.18.33	lagde brændet til rette, parterede ungtyren og lagde kødet oven på alterbrændet.
1KI.18.34	„Fyld fire krukker med vand,” sagde han så, „og øs vandet over brændofferet og brændet!”
1KI.18.34	Da det var gjort, sagde han: „Én gang til!” Så gjorde de det igen. „Og så en sidste gang!” sagde han. Så hældte de vand over for tredje gang 
1KI.18.35	med det resultat, at vandet drev ned ad alteret og fyldte renden rundt om.
1KI.18.36	På det tidspunkt hvor man bringer aftenofferet, gik Elias frem til alteret og bad: „Herre, Abrahams, Isaks og Jakobs Gud, lad det i dag blive klart for enhver, at du er Israels Gud, og at jeg som din tjener har gjort det her på din befaling! 
1KI.18.37	Herre, hør min bøn! Svar mig, så dette folk kan forstå, at du er deres Gud, og at du ønsker at føre dem tilbage til dig!”
1KI.18.38	Da faldt Herrens ild fra himlen og fortærede brændofferet, brændet, stenene og jorden rundt om, ja selv vandet i renden slikkede ilden op!
1KI.18.39	Hele folket så det, og de kastede sig ned med ansigtet mod jorden og råbte: „Herren er Gud! Herren er Gud!”
1KI.18.40	„Grib alle baʼalsprofeterne!” beordrede Elias. „Lad ingen undslippe!” Da de var pågrebet, lod Elias dem føre ned til Kishonbækken, hvor han slog dem ihjel.
1KI.18.41	Derefter sagde Elias til Ahab: „Nu kan du godt give dig til at spise og drikke, for jeg hører susen af et mægtigt regnvejr!”
1KI.18.42	Det gjorde Ahab så, mens Elias gik op på toppen af Karmels bjerg og lagde sig på knæ på jorden med ansigtet mellem knæene. 
1KI.18.43	„Gå hen og se ud over havet!” sagde han til sin tjener. Tjeneren gjorde, som han fik besked på, men han kom hurtigt tilbage. „Der er ikke noget at se!” sagde han. Syv gange bad Elias ham gå hen og spejde ud over havet. De første seks gange kom tjeneren tilbage uden at kunne se noget tegn på regn, 
1KI.18.44	men den syvende gang sagde tjeneren: „Nu kan jeg se en lille sky i horisonten; den er på størrelse med en hånd!”
1KI.18.44	Da udbrød Elias: „Skynd dig hen til kong Ahab og sig, at han skal spænde for sin vogn og skynde sig hjem, før regnen forhindrer ham i at komme ned fra bjerget.”
1KI.18.45	Kort efter var himlen sort af regnskyer, og det blæste op til storm. Ahab steg op i sin vogn og kørte af sted mod Jizreʼel. 
1KI.18.46	Men Herren gav Elias ekstra styrke, så han løb foran Ahabs vogn hele vejen til Jizreʼel.
1KI.19.1	Da Ahab fortalte Jezabel, hvad der var sket, og at Elias havde hugget alle baʼalsprofeterne ned, 
1KI.19.2	sendte hun følgende besked til Elias: „Måtte guderne straffe mig på det grusomste, hvis du ikke inden i morgen aften har lidt samme skæbne som mine profeter!”
1KI.19.3	Elias blev grebet af panik og flygtede for livet. Da han kom til Beʼersheba i Judas land, efterlod han sin tjener der 
1KI.19.4	og fortsatte alene ud i ørkenen. Hele dagen gik han, indtil han om aftenen udmattet satte sig ned i skyggen af en gyvelbusk. „Herre, jeg kan ikke mere!” sagde han. „Tag mit liv! Alle dine profeter er døde, så hvorfor ikke også jeg?”
1KI.19.5	Så lagde han sig under gyvelbusken og faldt i søvn. Men en engel kom og vækkede ham. „Stå op og spis!” beordrede englen. 
1KI.19.6	Elias så sig omkring og fik øje på et nybagt brød og en krukke vand, der var anbragt lige ved hans hoved. Så spiste han og drak, hvorefter han lagde sig til at sove igen.
1KI.19.7	For anden gang kom englen og rørte ved ham. „Stå op og spis noget mere,” sagde englen, „for du har en lang rejse foran dig.”
1KI.19.8	Så stod han op og spiste og drak, og med den styrke, måltidet gav ham, gik han i 40 dage,
1KI.19.9	Der fandt han en klippehule, hvor han slog sig ned.
1KI.19.9	Men Herren spurgte ham: „Hvorfor er du her, Elias?”
1KI.19.10	„Herre, almægtige Gud!” sagde Elias. „Jeg har brugt alle kræfter på at kæmpe for din sag. Israels folk overholder jo ikke den pagt, du indgik med dem, og de har revet dine altre ned og dræbt dine profeter. Jeg er den eneste, der er tilbage, og nu vil de også slå mig ihjel.”
1KI.19.11	„Gå ud og stil dig, så du kan se, når jeg går forbi.”
1KI.19.11	Først kom der en voldsom storm hen over bjerget, og sten og store klippestykker blev revet løs, men Herren var ikke i stormen. Derefter rystedes bjerget af et jordskælv, men Herren var ikke i jordskælvet. 
1KI.19.12	Derefter kom der ild forbi, men Herren var ikke i ilden. Til sidst hørtes noget ligesom en svag susen. 
1KI.19.13	Da gik Elias ud og stillede sig i hulens indgang med tilhyllet ansigt. Den samme stemme lød nu igen: „Elias, hvorfor er du her?”
1KI.19.14	Elias gentog sit svar: „Herre, almægtige Gud, jeg har brugt alle mine kræfter på at kæmpe for din sag. Israels folk overholder jo ikke den pagt, du indgik med dem, og de har revet dine altre ned og dræbt dine profeter. Jeg er den eneste der er tilbage, og nu vil de også slå mig ihjel.”
1KI.19.15	Da sagde Herren til ham: „Vend tilbage! Gå ad vejen gennem ørkenen til Damaskus. Der skal du salve Hazael til konge af Aram. 
1KI.19.16	Jehu, Nimshis sønnesøn,
1KI.19.17	Enhver baʼaldyrker, der undslipper Hazael, vil blive dræbt af Jehu, og den der undslipper Jehu, vil blive dræbt af Elisa. 
1KI.19.18	Men jeg vil skåne de 7000 mænd i Israel, som ikke har bøjet knæ for Baʼal eller kysset hans afgudsbillede.”
1KI.19.19	Så gik Elias af sted. Undervejs mødte han Elisa, der var i færd med at pløje sin mark. Han havde 12 spand okser i gang med hver sin plov og en mand til at styre hvert spand. Selv styrede han det sidste spand okser. Elias gik hen til ham og kastede sin profetkappe over hans skuldre, hvorefter han gik videre. 
1KI.19.20	Elisa lod okserne stå, løb efter Elias og sagde til ham: „Giv mig lov til først at sige farvel til min far og mor—så vil jeg følge dig!”
1KI.19.20	Elias svarede: „Gør du bare det, for det er en stor byrde, jeg har lagt på dine skuldre.”
1KI.19.21	Så gik Elisa tilbage og slagtede sine to okser. Af træet fra ploven og åget lavede han et bål til at stege kødet over. Så kaldte han sine mænd sammen, og de spiste. Derefter tog han afsked og fulgte efter Elias for at stå i lære som profet.
1KI.20.1	På den tid mobiliserede kong Ben-Hadad af Aram sin hær, og sammen med 32 af sine allierede fyrster og deres utallige heste og stridsvogne belejrede han Samaria, Israels hovedstad. 
1KI.20.2+1KI.20.3	Så sendte han bud ind i byen til kong Ahab af Israel og lod sige: „Jeg vil have dit sølv og guld. Jeg vil også have dine smukkeste koner og dine stærkeste sønner.”
1KI.20.4	„Jeg accepterer, min herre konge,” svarede Ahab tilbage. „Du kan tage, hvad du vil, af det, som er mit.”
1KI.20.5	Efter det svar sendte Ben-Hadad budbringerne til Ahab med en ny besked: „Godt nok sagde jeg, at jeg ville have dit sølv og guld, dine koner og dine børn. 
1KI.20.6	Men i morgen ved denne tid vil jeg sende mine folk til dit palads og dine hoffolks huse for at hente alt af værdi!”
1KI.20.7	Da tilkaldte Ahab landets ledende mænd. „Den mand er ondskabsfuld!” sagde han. „Jeg gik med til at give ham mine koner og børn og mit sølv og guld—men nu vil han have alle vores ejendele!”
1KI.20.8	„Du skal ikke give efter!” svarede både lederne og folket.
1KI.20.9	Derfor sendte Ahab følgende besked med tilbage til kong Ben-Hadad: „Jeg accepterer dit første krav, men ikke mere!”
1KI.20.10	Ben-Hadad blev vred og sendte nu følgende budskab til Ahab: „Måtte guderne behandle mig på det grusomste, hvis jeg ikke knuser Samaria, så der kun er støv tilbage!”
1KI.20.11	Men Ahab gav svar på tiltale. „Sig til ham,” snerrede han, „at rigtige krigere venter med at prale af sejren, til de har vundet slaget!” 
1KI.20.12	Dette svar nåede kong Ben-Hadad, mens han sad i sit telt og drak sammen med sine allierede. „Gør klar til angreb!” beordrede han sine officerer, og de gjorde sig klar til at storme byen.
1KI.20.13	Imidlertid var der kommet en profet til kong Ahab med et budskab fra Herren: „Se godt på disse mægtige fjendehære! I dag skal du få at se, at jeg er Herren, for jeg vil give dig sejr over dem!”
1KI.20.14	„Hvordan vil Herren gøre det?” spurgte Ahab.
1KI.20.14	Profeten svarede: „Herren siger: ‚Ved hjælp af distriktsguvernørernes elitetropper.’ ”
1KI.20.14	„Jamen, skal vi angribe først?” spurgte Ahab.
1KI.20.14	„Ja,” svarede profeten.
1KI.20.15	Så mønstrede Ahab distriktsguvernørernes elitetropper—232 i alt. Dertil kom resten af Israels hær på 7000 mand.
1KI.20.16+1KI.20.17	Ved middagstid, mens kong Ben-Hadad og de 32 allierede fyrster stadig sad og drak i deres telte, marcherede Ahabs elitetropper ud af byen, fulgt af Israels krigere. Ben-Hadad fik meldingen fra sine udkigsposter: „Der er nogle folk på vej herhen fra byen.” 
1KI.20.18	Han lod sig ikke forstyrre, men svarede: „Fang dem levende, hvad enten de kommer for at overgive sig eller for at slås.”
1KI.20.19+1KI.20.20	Så snart elitetropperne og den øvrige hær kom i kamp med Ben-Hadads folk, slog elitetropperne alle deres modstandere ihjel. Da flygtede den aramæiske hær i panik, og israelitterne forfulgte dem. Kong Ben-Hadad undslap til hest sammen med de øvrige ryttere, 
1KI.20.21	men hovedparten af stridsvognene og hestene blev taget som krigsbytte af Israels hær, så den aramæiske hær led et stort nederlag.
1KI.20.22	Profeten vendte snart efter tilbage til Ahab med følgende råd: „Du må hellere ruste dig til en hård kamp, for den aramæiske konge vil komme tilbage næste år med fornyet styrke.”
1KI.20.23	Efter nederlaget sagde Ben-Hadads officerer til ham: „Israels gud er en bjerggud. Det er derfor israelitterne vandt slaget på Samarias bjerg, men hvis vi kan lokke dem ned på sletten, kan vi sagtens slå dem. 
1KI.20.24	Hør her, hvad vi foreslår: Du skal afsætte alle småkongerne og indsætte guvernører i stedet. 
1KI.20.25	Så skal du samle en ny hær, lige så stor som den, du mistede, og med lige så mange heste og vogne og mænd som før. Når vi så kæmper på sletten, er vi de stærkeste.”
1KI.20.25	Kongen fulgte deres råd. 
1KI.20.26	Næste forår mønstrede han hele den aramæiske hær og marcherede mod Israel, men denne gang planlagde han at møde dem ved byen Afek. 
1KI.20.27	Også Israel mobiliserede, gjorde forsyningslinierne klar og slog lejr over for dem. Men i sammenligning med den enorme aramæiske hær, der bredte sig ud over hele sletten, lignede israelitternes hær et par små gedeflokke.
1KI.20.28	Da kom profeten igen til kong Ahab med et budskab fra Herren: „Siden aramæerne påstår, at jeg er en bjerggud, som ingen magt har på sletterne, vil jeg give dig sejr over deres store hær. I skal erfare, at jeg er den almægtige Gud.”
1KI.20.29	I seks dage lå israelitterne og aramæerne over for hinanden i deres lejre og ventede, og på den syvende dag begyndte slaget. Den dag dræbte israelitterne 100.000 aramæiske fodfolk. 
1KI.20.30	Resten søgte i dækning bag Afeks mure. Men murene styrtede sammen og dræbte endnu 27.000. Ben-Hadad flygtede ind i byen og gemte sig i et baglokale i et af husene. 
1KI.20.31	Dér opsøgte nogle af hans officerer ham og sagde: „Herre, vi har hørt, at Israels konger har ry for at vise nåde. Giv os tilladelse til at skifte rustningen ud med sækkelærred og at binde et reb om halsen for at vise vores underdanighed. Så vil vi gå til kong Ahab og se, om han vil skåne dit liv.”
1KI.20.32	Derpå gik de til Ahab og sagde: „Din tjener Ben-Hadad trygler dig om at skåne hans liv.”
1KI.20.32	„Lever han endnu?” spurgte Ahab forbavset. „Han er jo min kollega.”
1KI.20.33	Det tog mændene som et godt tegn, og de fortsatte i samme skure: „Ja, bestemt, Ben-Hadad og dig har meget tilfælles.”
1KI.20.33	„Hent ham endelig,” sagde Ahab. Og da Ben-Hadad kom, tog Ahab ham op i sin vogn.
1KI.20.34	„Lad os indgå et forlig,” sagde Ben-Hadad. „Jeg lover at levere de byer tilbage, som min far tog fra din far, og jeg giver dig lov til at drive handel i Damaskus, sådan som min far gjorde det i Samaria.” „Det er i orden. Du har din frihed,” svarede Ahab. Ben-Hadad slap altså fri ved at slutte en fredspagt med Ahab.
1KI.20.35	En af profeterne fik da et budskab fra Herren. Han henvendte sig til en af de andre profeter og sagde: „Slå mig med dit sværd!” Men den anden profet nægtede at gøre det. 
1KI.20.36	Da sagde den første profet: „Fordi du ikke adlød Herrens befaling, bliver du dræbt af en løve, når du går herfra!” Og ganske rigtigt: Da han vendte sig og gik, blev han angrebet af en løve og dræbt.
1KI.20.37	Profeten henvendte sig derefter til en anden profet og sagde: „Slå mig med dit sværd!” Og han adlød, så den første profet blev såret.
1KI.20.38	Den sårede profet gik nu hen og stillede sig ved vejen for at vente på kong Ahab. Han havde taget bind om hovedet, så det dækkede hans øjne. 
1KI.20.39	Da kongen kørte forbi, råbte profeten: „Herre, jeg var med i slaget, og en af de andre soldater overlod en krigsfange i min varetægt og sagde: ‚Pas på denne mand! Hvis han slipper væk, må du bøde for det med dit liv eller med en sæk fuld af sølvstykker.’ 
1KI.20.40	Men i et ubemærket øjeblik, da jeg havde travlt med andre ting, forsvandt fangen.”
1KI.20.40	„Du har afsagt din egen dom,” svarede kongen. „Du skal dø eller betale løsesummen.”
1KI.20.41	I samme øjeblik rev profeten bindet fra øjnene, og kongen genkendte ham som en af profeterne. 
1KI.20.42	Derpå sagde profeten til kongen: „Hør, hvad Herren siger til dig: Fordi du skånede den mand, som jeg sagde skulle dø, skal du dø i hans sted—og dit folk skal gå til grunde i stedet for hans.”
1KI.20.43	Ærgerlig og vred kørte kong Ahab hjem til Samaria.
1KI.21.1	En mand, som hed Nabot, havde en vingård i Jizreʼel i nærheden af et af kong Ahabs paladser. 
1KI.21.2	En dag sagde kongen til ham: „Jeg vil have, at du sælger mig din vingård! Jeg har planer om at bruge den til køkkenhave, for den ligger jo lige ved mit palads. Jeg kan give dig en bedre vingård i bytte eller betale for den kontant, hvis du ønsker det.”
1KI.21.3	Men Nabot svarede: „Gud forbyde, at jeg skulle sælge min slægtsgård!”
1KI.21.4	Så måtte Ahab gå hjem til paladset med uforrettet sag. Han var godt sur over Nabots afslag, og han ville ikke spise, men lagde sig i sin seng og vendte ansigtet ind mod væggen.
1KI.21.5	„Hvad i alverden er der i vejen med dig?” spurgte hans kone, Jezabel. „Hvorfor har du mistet appetitten? Hvad er du så vred over?”
1KI.21.6	„Jeg snakkede med Nabot om, at jeg ville købe hans vingård eller bytte den med en anden,” forklarede Ahab. „Men han ville ikke af med den!”
1KI.21.7	„Ahab!” udbrød Jezabel. „Er det dig, der er konge i Israel, eller hvad? Hvis du ikke kan få fat i en sølle vingård, så skal jeg nok sørge for at få den til dig! Spis nu og hold op med at være sur.”
1KI.21.8	Derpå skrev Jezabel et brev i Ahabs navn, forseglede det med det kongelige segl og sendte det til de ledende mænd i byen. 
1KI.21.9	I brevet stod der: „Udråb en fastedag og sørg for at anbringe Nabot på en fremtrædende plads i forsamlingen. 
1KI.21.10	Sørg for at få to slyngler til at sidde over for ham og få dem til at anklage Nabot for at have forbandet Gud og kongen. Før ham derefter bort og sten ham til døde.”
1KI.21.11	Byens ledere fulgte Jezabels instrukser. 
1KI.21.12	De sammenkaldte til et møde og anbragte Nabot på en fremtrædende plads. 
1KI.21.13	Så kom de to slyngler, og efter at have sat sig over for Nabot fremførte de deres anklager, som gik ud på, at han skulle have forbandet Gud og kongen. Derefter førte man ham uden for byen, stenede ham til døde 
1KI.21.14	og underrettede straks Jezabel om hans død.
1KI.21.15	Så snart Jezabel hørte, at Nabot var død, gik hun til kong Ahab og sagde: „Nu kan du godt stå op. Nabot er nemlig død, så du kan roligt gå ned og overtage den vingård, han ikke ville sælge til dig!” 
1KI.21.16	Så gik Ahab ned til vingården for at overtage den.
1KI.21.17	Men Herren sagde til Elias: 
1KI.21.18	„Opsøg kong Ahab! Du vil finde ham i færd med at overtage Nabots vingård. 
1KI.21.19	Giv ham så følgende budskab fra mig: Er det ikke nok, at du har myrdet Nabot? Vil du gøre ondt værre ved at stjæle hans ejendom? Som straf for din synd skal hundene slikke dit blod uden for byen, ligesom de slikkede Nabots!”
1KI.21.20	Elias gik derfor hen til kongen. „Nå, så min gamle fjende er ude efter mig!” sagde Ahab gnavent til Elias.
1KI.21.20	„Ja,” svarede Elias, „jeg er ude efter dig, fordi du har solgt din sjæl til at gøre, hvad der er ondt i Herrens øjne! 
1KI.21.21	Herren vil ramme dig med ulykke og fjerne din slægt som affald. Han vil udrydde hver og en af dine mandlige slægtninge, uden undtagelse! 
1KI.21.22	Herren vil udrydde din slægt, som han udryddede Jeroboams slægt og Bashas slægt, for du har gjort oprør mod ham og ført Israel ud i synd. 
1KI.21.23	Herren har også fortalt mig, at hundene skal æde Jezabels lig ved Jizreʼels bymur. 
1KI.21.24	Dem fra din slægt, der bliver dræbt i byen, vil hundene æde, og dem, som bliver dræbt på landet, vil fuglene æde.”
1KI.21.25	Aldrig har der været nogen konge, der som Ahab solgte sin sjæl til at gøre, hvad der var ondt i Herrens øjne. Det var hans kone Jezabel, der forførte ham til det. 
1KI.21.26	Hans skyld blev ikke mindre ved, at han tilbad de samme afskyelige afguder som amoritterne—det folk, som Herren engang havde jaget ud af landet for at skaffe plads for Israels folk.
1KI.21.27	Da Ahab hørte Eliasʼ profetier, rev han desperat sit tøj i stykker, tog en sæk om sig på den bare krop og fastede. Han sov endda med sækken på og gik tavs og nedtrykt omkring.
1KI.21.28	Da sagde Herren til Elias: 
1KI.21.29	„Har du set, hvordan Ahab ydmyger sig for mig? Fordi han ydmyger sig, vil jeg ikke udrydde hans slægt i hans egen levetid, men vente til hans søn overtager magten.”
1KI.22.1	Fredsaftalen mellem Aram og Israel holdt i to år.
1KI.22.2	Men i det tredje år—på et tidspunkt, hvor kong Joshafat af Juda var på besøg hos kong Ahab i Israel— 
1KI.22.3	lod Ahab i sine embedsmænds påhør en bemærkning falde om, at aramæerne stadig holdt byen Ramot-Gilead besat. „Ærligt talt,” tilføjede han, „det er for galt, at vi endnu ikke har gjort noget for at befri byen.” 
1KI.22.4	Derefter vendte han sig mod Joshafat og spurgte ham ligeud: „Vil du hjælpe mig med at befri Ramot-Gilead?” „Selvfølgelig!” svarede Joshafat. „Vi er jo forbundsfæller, du og jeg. Mine folk vil kæmpe sammen med dine, og mine heste står til din rådighed.” 
1KI.22.5	Men så tilføjede han: „Vi bør dog først spørge Herren til råds.”
1KI.22.6	Derpå tilkaldte kong Ahab sine 400 profeter og spurgte dem: „Skal jeg gå til angreb på Ramot-Gilead eller ej?” „Du skal gå til angreb,” svarede de. „Herren vil give dig sejr!”
1KI.22.7	Men kong Joshafat var ikke tilfreds. „Er der ikke en af Herrens profeter, vi kan spørge til råds?” spurgte han. 
1KI.22.8	„Jo, en enkelt,” svarede Ahab, „men jeg bryder mig ikke om ham, for han profeterer altid ulykke for mig, aldrig noget godt. Manden hedder Mika, søn af Jimla.” „Sådan bør du ikke tale!” indvendte Joshafat. 
1KI.22.9	Kong Ahab gav derefter ordre til, at Mika straks skulle hentes.
1KI.22.10	I mellemtiden fortsatte Ahabs profeter med at profetere for de to konger, der sad klædt i deres kongekåber på hver sin trone på tærskepladsen nær ved byporten. 
1KI.22.11	En af profeterne ved navn Zidkija, søn af Kenaʼana, lavede nogle horn af jern og erklærede: „Herren siger: Du skal stange den aramæiske hær sønder og sammen med disse horn og udrydde den totalt!”
1KI.22.12	De andre profeter sagde det samme: „Gå kun til angreb på Ramot-Gilead, for Herren vil give dig sejr!”
1KI.22.13	Kongens tjener, som var blevet sendt for at hente Mika, fortalte ham, hvad de andre profeter havde sagt, og opfordrede ham til at sige det samme. 
1KI.22.14	Men Mika svarede: „Så sandt Herren lever: Jeg kan ikke sige andet, end det Herren fortæller mig!”
1KI.22.15	Da Mika ankom, spurgte kong Ahab: „Mika, skal vi angribe Ramot-Gilead eller ej?” „Ja, tag endelig af sted!” svarede Mika. „Lykken er med dig. Herren vil give dig sejr!” 
1KI.22.16	„Hør nu her,” sagde Ahab. „Hvor mange gange skal jeg få dig til at sværge på, at du kun siger sandheden, når du taler i Herrens navn?”
1KI.22.17	Så sagde Mika: „Jeg så Israels folk spredt ud over bjergene som får, der ingen hyrde har. Og Herren sagde: Kongen er død! Send folket hjem!” 
1KI.22.18	Kongen vendte sig beklagende til Joshafat. „Sagde jeg det ikke nok! Aldrig profeterer han noget godt. Evigt og altid kun dårlige budskaber.”
1KI.22.19	„Så hør dog Herrens ord!” afbrød Mika. „Jeg så Herren sidde på sin trone, og en hær af engle var samlet omkring ham. 
1KI.22.20	Så sagde Herren: ‚Hvem vil lokke Ahab i fælden, så han dør i Ramot-Gilead?’ Og efter at adskillige planer var blevet foreslået, 
1KI.22.21	trådte en af ånderne frem og sagde: ‚Det vil jeg gøre!’ 
1KI.22.22	‚Men hvordan?’ spurgte Herren.
1KI.22.22	Ånden svarede: ‚Jeg vil være en løgneånd i alle hans profeters mund!’ ‚Du kan klare opgaven,’ sagde Herren. ‚Gå bare i gang!’ ”
1KI.22.23	Mika fortsatte: „Kong Ahab, kan du ikke gennemskue dine profeter? Herren har jo fyldt dem alle med en løgnens ånd, og i virkeligheden har han planer om at få ram på dig.”
1KI.22.24	Ved de ord gik profeten Zidkija hen til Mika og gav ham en lussing. „Vil du måske påstå, at Herrens Ånd kun taler gennem dig og ikke gennem mig?” snerrede han. 
1KI.22.25	Mika svarede: „Svaret på det spørgsmål får du, den dag du rædselsslagen prøver at gemme dig i et baglokale i et hus.”
1KI.22.26	Efter det ordskifte gav kong Ahab ordre til at arrestere Mika. „Før ham til Amon, byens borgmester, og til min søn Joash,” sagde han. 
1KI.22.27	„Giv dem besked om at kaste ham i fængsel og sætte ham på vand og brød, til jeg kommer uskadt tilbage fra slaget.” 
1KI.22.28	„Hvis du kommer tilbage, har Herren ikke talt gennem mig!” sagde Mika. „Har I hørt det alle sammen?”
1KI.22.29	Derefter førte kong Ahab af Israel og kong Joshafat af Juda deres hære mod Ramot-Gilead, 
1KI.22.30	men Ahab sagde til Joshafat: „Før jeg kaster mig ud i kampen, vil jeg forklæde mig som en menig soldat. Men behold du bare din kongelige rustning på.” Så forklædte kong Ahab sig og slaget begyndte.
1KI.22.31	Den aramæiske konge havde imidlertid givet sine 32 vognstyrere ordre til at være på udkig efter kong Ahab og koncentrere sig om at fælde ham. 
1KI.22.32+1KI.22.33	Da de fik øje på kong Joshafat, tænkte de: „Dér er han!” og vendte om for at få fat i ham. Men da Joshafat råbte
1KI.22.34	Men en af bueskytterne skød en tilfældig pil af sted, og pilen borede sig ind mellem remmene i kong Ahabs brynje.
1KI.22.34	„Lad os komme væk fra fronten!” stønnede Ahab til sin vognstyrer. „Jeg er alvorligt såret.”
1KI.22.35	Kampen trak i langdrag, og blev mere og mere intens. Kong Ahab holdt øje med kampen på afstand, men kunne dårligt holde sig oprejst i vognen. Blodet flød fra hans sår og ned i vognens bund, og hen under aften døde han. 
1KI.22.36+1KI.22.37	Ved solnedgang gik det som en løbeild gennem kolonnerne: „Det er forbi—kongen er død! Lad os vende hjem!”
1KI.22.36+1KI.22.37	Ahabs lig blev ført til Samaria, hvor begravelsen foregik. 
1KI.22.38	Da man vaskede hans vogn ren ved Samarias dam, løb blodet ud i vandet, som hundene drak af, og de prostituerede vaskede sig med. Således gik det ord i opfyldelse, som Herren havde talt.
1KI.22.39	Alt, hvad Ahab ellers foretog sig, for eksempel at han byggede sig et palads udsmykket med elfenben og befæstede en række byer, er nedskrevet i Israels kongers krønikebog. 
1KI.22.40	Da Ahab var død, blev hans søn Ahazja konge i Israel.
1KI.22.41	Joshafat, søn af Asa, blev konge over Judas land i kong Ahabs fjerde regeringsår. 
1KI.22.42	Han var 35 år, da han kom til magten, og han regerede i Jerusalem i 25 år. Hans mor hed Azuba og var datter af Shilhi. 
1KI.22.43	Han fulgte sin fars eksempel og adlød Herren i alle forhold, 
1KI.22.44	men det lykkedes ham ikke at udrydde offerstederne på højene rundt omkring i landet, og derfor blev folket ved med at bringe deres ofre på disse altre i stedet for i Jerusalem. 
1KI.22.45	Han indgik forbund med kong Ahab af Israel, så der var fred mellem de to lande. 
1KI.22.46	Hvad der ellers er at fortælle om kong Joshafat, hans heltebedrifter og krige, er nedskrevet i Judas kongers krønikebog.
1KI.22.47	Selv om hans far, Asa, havde landsforvist de mandlige og kvindelige prostituerede, som holdt til ved offerhøjene, var der stadig enkelte tilbage. Dem fik Joshafat fjernet. 
1KI.22.48	På den tid var der ingen konge i Edom, så han tog også magten der.
1KI.22.49	Joshafat byggede nogle store Tarshish-skibe,
1KI.22.50	Ahazja, kong Ahabs søn og efterfølger, tilbød at lade sine sømænd overtage ledelsen, men det afslog Joshafat.
1KI.22.51	Da kong Joshafat døde, blev han begravet i familiegravstedet i Davidsbyen, og hans søn Joram efterfulgte ham som konge.
1KI.22.52	Ahazja, Ahabs søn, blev konge i Israel i kong Joshafat af Judas 17. regeringsår, og han regerede i to år med residens i Samaria. 
1KI.22.53	Ahazja gjorde, hvad der var ondt i Herrens øjne, for han fulgte sin fars og mors eksempel. De fulgte alle i Jeroboams fodspor, den mand, som lokkede Israels folk til synd ved at indføre afgudsdyrkelsen. 
1KI.22.54	Ahazja tilbad også Baʼal, som hans far havde gjort, og det vakte Herrens, Israels Guds, vrede.
2KI.1.1	Efter kong Ahabs død gjorde Moab oprør mod Israels overherredømme. 
2KI.1.2	Det var, mens Ahazja var konge over Israel.
2KI.1.2	En dag var Ahazja så uheldig at falde ud af vinduet fra øverste etage i sit palads i Samaria. Han var døden nær, og han sendte derfor nogle folk af sted til Ekron for at spørge filistrenes gud, Baʼal-Zebub, om han ville overleve.
2KI.1.3	I mellemtiden havde Herrens engel sagt til profeten Elias fra Tishbe: „Først skal du gå sendebudene fra Samarias konge i møde og stille dem følgende spørgsmål: ‚Findes der ingen Gud i Israel, siden I skal hen og spørge filistrenes gud, Baʼal-Zebub, til råds?’ 
2KI.1.4	Derefter skal du sige til dem: ‚Gå tilbage til kongen med følgende budskab fra Herren: Du kommer ikke til at rejse dig fra den seng, du ligger i, for du skal dø.’ ” Elias tog straks af sted, traf kongens sendebud og overbragte sit budskab.
2KI.1.5	Sendebudene opgav med det samme rejsen og vendte tilbage til kongen, som blev meget overrasket over at se dem så hurtigt.
2KI.1.5	„Hvorfor er I allerede tilbage?” spurgte han.
2KI.1.6	De svarede: „Vi mødte en mand, som sagde, at vi skulle overbringe kongen følgende besked: ‚Hvorfor sender du bud til Baʼal-Zebub, filistrenes gud? Findes der ingen Gud i Israel? Fordi du har handlet sådan, kommer du ikke til at rejse dig fra din seng, for du skal dø.’ ”
2KI.1.7	„Hvem var det, der sagde sådan?” spurgte kongen. „Hvordan så han ud?”
2KI.1.8	„Det var en mand med en lodden kappe
2KI.1.8	„Det må være profeten Elias,” udbrød kongen 
2KI.1.9	og sendte straks en officer og 50 soldater af sted for at arrestere ham. De fandt ham siddende på toppen af en klippe. Officeren sagde til ham: „Du Guds profet, kongen befaler, at du kommer med os.”
2KI.1.10	Men Elias svarede: „Så sandt jeg er Guds profet, skal der falde ild ned fra himlen og fortære dig og dine 50 soldater.” Så fór Guds ild ned og dræbte dem alle.
2KI.1.11	Derpå sendte kongen endnu en officer og 50 soldater af sted for at arrestere ham. „Du Guds profet,” råbte officeren til Elias, „kongen befaler, at du øjeblikkelig kommer ned.”
2KI.1.12	Men Elias svarede som før: „Så sandt jeg er Guds profet, skal der falde ild ned fra himlen og fortære dig og dine 50 soldater.” Igen fór Guds ild ned og dræbte dem alle.
2KI.1.13	Endnu en gang sendte kongen en officer og 50 soldater af sted. Men denne officer faldt på knæ foran Elias og tryglede ham: „Du Guds profet, skån mig og mine 50 kammerater. 
2KI.1.14	Vær barmhjertig imod os, så Guds ild ikke dræber os, som det skete med de andre.”
2KI.1.15	Da sagde Herrens engel til Elias: „Vær ikke bange, men følg med dem.” Så fulgte han med dem til kongens palads.
2KI.1.16	„Hvorfor i alverden sendte du bud til Baʼal-Zebub, filistrenes gud?” spurgte Elias, da de var nået frem til kongen. „Findes der måske ingen Gud i Israel, du kan spørge til råds? Fordi du gjorde det, siger Herren til dig, at du aldrig vil komme til at rejse dig fra din seng, for du skal dø.”
2KI.1.17	Kort efter døde kong Ahazja, sådan som Herren havde forudsagt gennem Elias, og hans bror Joram blev konge efter ham, for Ahazja havde ingen sønner til at overtage magten. Det skete i kong Joram af Judas andet regeringsår—den Joram, som var søn af Joshafat. 
2KI.1.18	Resten af kong Ahazjas liv og virke er beskrevet i Israels kongers krønikebog.
2KI.2.1	Da Herren hentede Elias op til Himlen i en hvirvelvind, foregik det på følgende måde:
2KI.2.1	Elias og Elisa kom gående sammen på vejen fra Gilgal.
2KI.2.2	Så sagde Elias til Elisa: „Bliv her, for Herren har sagt, at jeg skal tage til Betel.”
2KI.2.2	Men Elisa svarede: „Så sandt Herren lever, og så sandt du lever, du går ingen steder uden mig.” Så fulgtes de ad mod Betel.
2KI.2.3	Inden de nåede byen, kom eleverne fra profetskolen i Betel dem i møde, og de spurgte Elisa: „Ved du, at Herren vil tage din herre fra dig i dag?”
2KI.2.3	„Jeg ved det godt,” svarede Elisa. „Ti bare stille.”
2KI.2.4	Så sagde Elias til Elisa: „Bliv her i Betel, for Herren har sagt, at jeg skal tage til Jeriko.”
2KI.2.4	Men Elisa svarede som før: „Så sandt Herren lever, og så sandt du lever, du går ingen steder uden mig.” Så fulgtes de ad ned mod Jeriko.
2KI.2.5	Eleverne fra profetskolen i Jeriko kom dem også i møde, og de stillede Elisa samme spørgsmål: „Ved du, at Herren vil tage din herre fra dig i dag?”
2KI.2.5	„Jeg ved det godt,” svarede Elisa. „Ti bare stille.”
2KI.2.6	Derpå sagde Elias til Elisa: „Bliv her i Jeriko, for nu vil Herren have mig hen til Jordanfloden.”
2KI.2.6	Men Elisa svarede igen: „Så sandt Herren lever, og så sandt du lever, du går ingen steder uden mig.” Så fulgtes de ad og kom til Jordanflodens bred.
2KI.2.7	50 af profeteleverne gik hen og stillede sig et sted, hvor de kunne holde øje med dem på afstand. 
2KI.2.8	Elias rullede sin kappe sammen og slog på vandet med den, og vandet delte sig, så de kunne gå tørskoet over.
2KI.2.9	Da de var kommet over på den anden side, sagde Elias til Elisa: „Hvad ønsker du, at jeg skal gøre for dig, før jeg bliver taget bort?”
2KI.2.9	„Lad din profetiske ånd gå i arv til mig,”
2KI.2.10	„Det er en dristig bøn,” svarede Elias. „Men hvis du ser mig i det øjeblik, jeg bliver taget bort, vil din bøn blive opfyldt. Hvis du derimod ikke ser mig, bliver den ikke opfyldt.”
2KI.2.11	Mens de gik og talte sammen på vejen, kørte der pludselig en ildvogn med ildheste ind imellem dem. Elias blev taget op i vognen og fór op mod himlen i en hvirvelvind.
2KI.2.12	Elisa fulgte ham med øjnene og råbte: „Min mester og herre. Du var et bedre værn for Israel end alle dets stridsvogne og ryttere.”
2KI.2.12	Da Elisa ikke længere kunne se ham, rev han sin kjortel itu. 
2KI.2.13+2KI.2.14	Så samlede han profetkappen op, som var faldet af Elias, og gik tilbage til Jordanflodens bred. Han slog vandet med kappen, ligesom Elias havde gjort, og sagde:
2KI.2.13+2KI.2.14	„Hvor er nu Herren, Eliasʼ Gud?” Straks delte vandet sig, så Elisa kunne gå tørskoet over.
2KI.2.15	Da eleverne fra profetskolen i Jeriko så det, råbte de: „Se, Eliasʼ ånd er kommet over Elisa.” Så gik de ham i møde og bøjede sig for ham.
2KI.2.16	„Herre,” sagde de, „vi er 50 mænd i god form. Skal vi ikke gå ud og lede efter din herre? Måske Herrens Ånd har sat ham på et af bjergene eller i en kløft.”
2KI.2.16	„Nej,” svarede Elisa, „lad være med det.”
2KI.2.17	Men de blev ved med at presse ham. Til sidst gav han efter og sagde: „Godt, så gør det bare.” De 50 mænd søgte efter Elias i tre dage, men de fandt ham ikke. 
2KI.2.18	Elisa var stadig i Jeriko, da de kom tilbage, og han sagde til dem: „Det var jo det, jeg sagde.”
2KI.2.19	En dag kom Jerikos ledere til Elisa med et problem. „Vores by ligger på et godt sted, som du kan se,” sagde de. „Men der er noget galt med vandet. Det forårsager aborter her i området.”
2KI.2.20	„Bring mig en ny skål og kom salt i den,” beordrede Elisa. Det gjorde de.
2KI.2.21	Så gik han ned til kilden, kastede saltet ned i den og sagde: „Herren siger: Jeg gør dette vand sundt. Det vil ikke længere forårsage død eller aborter.” 
2KI.2.22	Så blev vandet sundt, ganske som Elisa havde sagt. Og det er det den dag i dag.
2KI.2.23	Fra Jeriko gik Elisa nu mod Betel. Da han nærmede sig byen, kom der en flok drenge ud derfra og gjorde nar af ham. De råbte til ham: „Kom herop, skaldepande, kom herop.” 
2KI.2.24	Da vendte Elisa sig mod børnene og forbandede dem i Herrens navn. Straks kom to hunbjørne ud fra krattet og sønderrev 42 af dem. 
2KI.2.25	Derfra gik Elisa videre til Karmels bjerg og vendte siden tilbage til Samaria.
2KI.3.1	Ahabs søn Joram kom til magten i Israel i kong Joshafat af Judas 18. regeringsår. Han regerede i 12 år med residens i Samaria. 
2KI.3.2	Joram gjorde, hvad der var ondt i Herrens øjne, selv om han handlede bedre end sin far, Ahab, og sin mor, Jezabel. Han nedrev den stenstøtte, som hans far i sin tid havde ladet bygge for Baʼal. 
2KI.3.3	Men ellers fortsatte han i samme spor som Jeroboam, der havde lokket Israels folk til synd ved at indføre afgudsdyrkelse.
2KI.3.4	Moabs konge, Meshek, og hans undersåtter var fåreavlere. De plejede at betale en årlig skat til Israel på 100.000 lam samt uld fra 100.000 væddere. 
2KI.3.5	Men efter Ahabs død gjorde kongen af Moab oprør mod Israels herredømme og nægtede at betale skat. 
2KI.3.6	Kong Joram mønstrede straks den israelitiske hær og drog af sted sydpå fra Samaria. 
2KI.3.7	Samtidig sendte han bud til kong Joshafat af Juda: „Moabs konge har gjort oprør imod mig. Vil du hjælpe mig med at slå oprøret ned?”
2KI.3.7	„Selvfølgelig,” svarede Joshafat. „Mine folk og mine heste står til din rådighed. 
2KI.3.8	Fortæl mig, hvilke angrebsplaner du har.”
2KI.3.8	„Jeg har tænkt mig at angribe sydfra, fra Edoms ørken,” svarede Joram.
2KI.3.9	Så sluttede Judas konge sig til ham, og senere kom Edoms konge også med. I syv dage fulgte hærene en omvej gennem ørkenen, men så slap deres vandbeholdning op, og der var ikke en dråbe tilbage, hverken til mændene eller dyrene, de havde med.
2KI.3.10	„Hvad skal vi nu gøre?” udbrød Israels konge. „Har Herren virkelig ført os herud, for at Moabs hær kan besejre os?”
2KI.3.11	Men Joshafat spurgte: „Er der ikke en af Herrens profeter i nærheden, som kan spørge Herren, hvad vi skal gøre?”
2KI.3.11	„Jo, der er,” udbrød en af de israelitiske officerer. „Elisa bor her tæt ved. Han var profeten Eliasʼ højre hånd.”
2KI.3.12	„Ja, det er en mand, som virkelig taler Herrens ord,” bekræftede Joshafat. Så tog Israels, Judas og Edoms konger hen til Elisa for at spørge ham til råds.
2KI.3.13	Da Elisa så kong Joram, sagde han: „Hvad har jeg med dig at gøre? Hvorfor spørger du ikke din mors og fars profeter til råds?”
2KI.3.13	Men kong Joram svarede: „Fordi det er Herren, som har ført os herud for at blive slagtet af Moabs konge.”
2KI.3.14	„Jeg sværger ved den levende Gud, som jeg tjener, at jeg ikke ville værdige dig et blik, hvis det ikke var for kong Joshafat af Judas skyld,” svarede Elisa. 
2KI.3.15	„Men få nu fat i en musiker.” Det gjorde de så, og mens han spillede, kom Herrens kraft over Elisa.
2KI.3.16	„Herren siger, at I skal grave en masse huller i det udtørrede flodleje i bunden af dalen,” sagde Elisa. 
2KI.3.17	„I vil ikke mærke nogen vind eller se nogen regn, men alligevel vil dalen blive fyldt med vand, så der bliver rigeligt til jer og jeres dyr. 
2KI.3.18	Men ikke nok med det. Herren vil også give jer sejr over Moabs hær. 
2KI.3.19	I skal erobre alle landets betydningsfulde byer, der er stærkt befæstet. I skal fælde deres frugttræer, tilstoppe deres kilder og ødelægge markerne med sten.”
2KI.3.20	Næste morgen omkring morgenofferets tid kom der ganske rigtigt vand ned fra Edoms højland og fyldte flodlejet.
2KI.3.21	I mellemtiden havde folket i Moab hørt, at tre hære var på vej imod dem, og alle kampdygtige mænd, både unge og gamle, blev indkaldt og placeret langs grænsen. 
2KI.3.22	Men i den tidlige morgen, da solens stråler faldt på vandet, så det for moabitterne ud, som om der lå blod overalt.
2KI.3.23	„Se alt det blod,” råbte de. „De tre fjendehære må have slået hinanden ihjel. Kom, lad os løbe ned og udplyndre deres lejr.”
2KI.3.24	Men da de nåede ned til lejren, blev de angrebet og slået på flugt af israelitterne, som forfulgte dem langt ind i Moabs land og ødelagde alt, hvad de kom i nærheden af. 
2KI.3.25	De ødelagde byerne, dængede hvert eneste stykke opdyrket jord til med sten, stoppede kilderne til og fældede frugttræerne. Til sidst var kun fæstningsbyen Kir-Hareset tilbage, men slyngekasterne belejrede og beskød den.
2KI.3.26	Da Moabs konge indså, at han ikke kunne holde stand mod angrebet, tog han 700 bevæbnede soldater med sig og forsøgte at bryde igennem belejringen for at komme hen til Edoms konge. Men planen mislykkedes. 
2KI.3.27	Så tog han sin ældste søn, tronarvingen, og for øjnene af den bestyrtede israelitiske hær dræbte han ham og ofrede ham dér på muren som brændoffer til sin gud. Denne modbydelige handling blev israelitterne så oprørte over, at de vendte om og trak sig tilbage til deres eget land.
2KI.4.1	En kvinde, som var enke efter en af profeterne, kom en dag hen til Elisa og sagde: „Herre, du ved selv, at min mand tjente Gud af hele sit hjerte, men han havde sat sig i gæld, og nu forlanger kreditoren, at begge mine sønner skal sælges som slaver, fordi vi ikke kan betale, hvad vi skylder ham.”
2KI.4.2	„Hvad kan jeg gøre for dig?” spurgte Elisa. „Sig mig, hvor meget har du derhjemme?”
2KI.4.2	„Jeg har ingenting,” svarede hun, „bortset fra en lille krukke med olivenolie.”
2KI.4.3	Så sagde Elisa: „Gå ud og lån alle de tomme beholdere, du kan, af dine naboer. 
2KI.4.4	Gå derefter hjem og luk dig inde i dit hus sammen med dine sønner. Hæld så olivenolien fra din lille krukke over i de tomme beholdere og sæt dem til side, efterhånden som de bliver fulde.”
2KI.4.5	Det gjorde enken så. Sønnerne rakte hende beholderne, og hun fyldte dem en efter en. 
2KI.4.6	Snart var de alle fyldt til randen.
2KI.4.6	„Er der ikke flere beholdere?” spurgte hun.
2KI.4.6	„Nej, det var den sidste,” svarede de. Så kom der ikke mere olivenolie ud af hendes krukke.
2KI.4.7	Enken gik derefter hen og fortalte det til profeten. „Gå hen og sælg olivenolien og betal din gæld,” sagde han. „De penge, der bliver tilovers, kan du og dine sønner leve af.”
2KI.4.8	Elisa kom tit igennem Shunem på sine rejser, og en af byens velstående kvinder plejede at inviterede ham til middag, hver gang han kom forbi. 
2KI.4.9	På et tidspunkt sagde kvinden til sin mand: „Jeg ved, at det er en hellig profet, som ofte spiser her. 
2KI.4.10	Jeg synes, vi skal indrette et lille gæsteværelse til ham på taget og sætte en seng, et bord, en stol
2KI.4.11	Næste gang Elisa kom på besøg, gik han op på værelset og lagde sig på sengen for at hvile sig. 
2KI.4.12	Så sagde han til sin tjener, Gehazi: „Kald på vores værtinde og sig, at jeg vil tale med hende.” Da hun indfandt sig, 
2KI.4.13	sagde Elisa til Gehazi: „Sig til hende, at vi værdsætter alt det, hun har gjort for os, og spørg hende så, om jeg kan gøre noget for hende til gengæld. Hun kan bare sige til, hvis hun ønsker, at jeg skal lægge et godt ord ind for hende hos kongen eller hos hærføreren.”
2KI.4.13	„Nej, jeg mangler ikke noget. Jeg har det godt her,” svarede hun.
2KI.4.14	„Hvad kan vi så gøre for hende?” spurgte Elisa sin tjener. Han svarede: „Hun har ingen søn—og hendes mand er efterhånden gammel.”
2KI.4.15	„Kald på hende igen,” beordrede Elisa.
2KI.4.15	Da hun stillede sig i døren, 
2KI.4.16	tiltalte Elisa hende direkte. „Næste år ved denne tid vil du stå med en søn på armen,” sagde han.
2KI.4.16	„Åh, du Guds profet,” indvendte hun, „giv mig ikke falske forhåbninger.”
2KI.4.17	Men Elisas ord stod ved magt. Snart efter blev kvinden gravid, og det følgende år fødte hun en søn—nøjagtig som Elisa havde forudsagt.
2KI.4.18	Nogle år senere var drengen en dag med sin far på høstarbejde. 
2KI.4.19	Pludselig beklagede drengen sig over en voldsom hovedpine, og faderen sagde til en af tjenerne: „Bær ham hjem til hans mor.”
2KI.4.20	Det gjorde tjeneren, og hans mor sad med ham på skødet indtil middagstid. Da døde han. 
2KI.4.21	Så bar hun ham op i gæsteværelset, lagde drengen på profetens seng og lukkede døren, 
2KI.4.22	hvorefter hun sendte følgende besked ud til sin mand: „Send straks en tjener og et æsel hjem, så jeg kan komme af sted til profeten. Jeg er snart tilbage igen.”
2KI.4.23	„Hvorfor vil du have fat i ham i dag?” spurgte manden tilbage. „Det er jo hverken helligdag eller sabbat.”
2KI.4.23	Hun svarede: „Tag det bare roligt.”
2KI.4.24	Så sadlede hun æslet, satte sig op og sagde til tjeneren: „Skynd dig at trække af sted med æslet. Du skal ikke standse, før jeg siger til.”
2KI.4.25	Da hun nærmede sig Karmels bjerg, fik Elisa øje på hende i det fjerne. „Se, det er kvinden fra Shunem, der kommer der,” sagde han til sin tjener Gehazi. 
2KI.4.26	„Løb hen og hils på hende og spørg, hvordan det går med hendes mand og den lille dreng.” Det gjorde Gehazi. „Tak, vi har det godt,” svarede kvinden tilbage.
2KI.4.27	Men da hun nåede frem til Elisa på bjerget, faldt hun på knæ foran ham og klamrede sig til hans fødder. Gehazi prøvede at trække hende væk, men profeten sagde: „Lad hende være. Hun er i stor nød, og Herren har ikke fortalt mig, hvad der er i vejen.”
2KI.4.28	Da sagde kvinden til Elisa: „Herre, var det mig, der bad om at få en søn? Sagde jeg ikke, at du ikke måtte give mig falske forhåbninger?”
2KI.4.29	„Gør dig klar til at tage af sted,” sagde Elisa til Gehazi. „Tag min stav med og skynd dig hen og læg staven på drengens ansigt. Spild ikke tiden med snak undervejs.”
2KI.4.30	Men drengens mor sagde: „Så sandt Herren lever, og du selv er i live, jeg vender ikke hjem, uden at du kommer med.” Så fulgte Elisa med hende.
2KI.4.31	Gehazi skyndte sig at gå i forvejen, og da han kom til huset, lagde han staven på drengens ansigt, men der var intet livstegn. Så vendte Gehazi om og gik Elisa i møde: „Drengen kom ikke til live,” sagde han.
2KI.4.32	Da Elisa kom ind i huset, så han den døde dreng, som lå på hans seng. 
2KI.4.33	Han gik ind i værelset og lukkede døren. Så bad han til Herren, 
2KI.4.34	og da han havde bedt, lagde han sig hen over drengen—med sin mund på drengens mund, med sine øjne over drengens øjne og med sine hænder på drengens hænder. Da begyndte varmen at vende tilbage i drengens krop. 
2KI.4.35	Så rejste Elisa sig og gik frem og tilbage i værelset. Derefter lagde han sig igen hen over drengen som før. Denne gang nyste drengen syv gange og slog øjnene op.
2KI.4.36	Derpå sagde profeten til Gehazi: „Kald på kvinden.” Da drengens mor kom ind i værelset, sagde Elisa: „Her er din søn.” 
2KI.4.37	Da faldt hun på knæ foran Elisa, hvorefter hun tog sin søn og gik ud.
2KI.4.38	Elisa vendte derefter tilbage til Gilgal. På den tid var der hungersnød i landet. En dag, da han havde undervist profeteleverne, sagde han til Gehazi: „Sæt den store gryde på ilden og lav en ret mad til de unge mennesker.”
2KI.4.39	En af eleverne gik ud for at samle urter og fandt en vild slyngplante med agurklignende frugter. Han plukkede så mange af de ukendte frugter, han kunne bære i sin kappe. Da han kom tilbage, skar han dem i stykker og kom dem i gryden. 
2KI.4.40	Men så snart mændene smagte maden, råbte de forfærdet: „Mester, maden er giftig.”
2KI.4.41	„Skaf mig noget mel,” befalede Elisa. Da han havde hældt melet i gryden, sagde han: „Nu kan I godt spise det.” Og ingen af dem blev syge.
2KI.4.42	En dag kom en mand fra Baʼal-Shalisha til Elisa med en sæk nyhøstede bygkerner og 20 små brød, der var lavet af årets første byghøst. Elisa bad Gehazi om at servere brødene for profeteleverne.
2KI.4.43	„Hvordan skal jeg kunne mætte hundrede mennesker med den smule mad?” indvendte Gehazi.
2KI.4.43	„Gør nu, som jeg har sagt,” vedblev Elisa, „for Herren siger, at der vil være rigeligt til alle og tilmed blive noget til overs.”
2KI.4.44	Og ganske rigtigt. Som Herren havde sagt, sådan gik det.
2KI.5.1	Den aramæiske konges hærfører hed Naʼaman. Han var højt agtet og havde stor indflydelse, fordi Herren havde givet ham en lang række militære sejre. Men han led af en uhelbredelig hudsygdom.
2KI.5.2	Nu var det sådan, at Naʼamans kone havde en tjenestepige, der som lille var blevet bortført af nogle aramæiske soldater under et plyndringstogt i Israel.
2KI.5.3	En dag sagde den unge pige til sin frue: „Jeg ville ønske min herre kunne besøge profeten i Samaria. Jeg er sikker på, at han kan helbrede ham.”
2KI.5.4	Naʼaman gik derefter hen til kongen og fortalte ham, hvad pigen havde sagt. 
2KI.5.5	„Tag endelig af sted,” udbrød kongen. „Jeg skriver straks en anbefaling, som du kan aflevere til Israels konge.”
2KI.5.5	Så tog Naʼaman af sted, og han havde rigeligt med gaver med sig—ti sække med sølv, to sække med guld
2KI.5.6	Han ankom til Israels konge og rakte ham brevet, hvor der stod: „Jeg sender hermed min embedsmand Naʼaman til dig, for at du kan helbrede ham for hans sygdom.”
2KI.5.7	„Hvordan skulle jeg kunne helbrede nogen,” jamrede kongen. „Er jeg måske Gud? Er jeg herre over liv og død? Hvad er han ude på? Er det her et påskud til at angribe os igen?” I ren og skær fortvivlelse rev han sit tøj i stykker.
2KI.5.8	Da profeten Elisa hørte om kongens desperate reaktion, sendte han bud til ham. „Hvorfor er du så fortvivlet? Send bare Naʼaman til mig—så skal han få at se, at der stadig findes en Guds profet i Israel.”
2KI.5.9	Naʼaman kom så kørende til Elisas hus med sine heste og vogne. 
2KI.5.10	Da han gjorde holdt foran døren, sendte Elisa en tjener ud til ham med følgende besked: „Tag ned til Jordanfloden og bad dig syv gange i den, så bliver du helbredt for din hudsygdom.” 
2KI.5.11	Naʼaman blev dybt fornærmet over en så ugæstfri behandling og kørte sin vej. „Han kom ikke engang ud for at hilse på mig,” mumlede han vredt. „Jeg havde forestillet mig, at han ville svinge sin hånd over det syge sted og påkalde sin Gud og på den måde helbrede mig. 
2KI.5.12	Er vores egne floder, Abana og Parpar, måske ikke bedre end samtlige floder i Israel? Hvis jeg bare skulle bade mig i en flod, kunne jeg lige så godt være blevet hjemme.” Naʼaman kørte altså derfra i vrede.
2KI.5.13	Men hans tjenere forsøgte at tale ham til fornuft. „Hvad nu hvis profeten havde befalet dig at gøre et eller andet vanskeligt?” spurgte de. „Ville du så ikke have gjort det? Hvorfor så ikke gøre, som han siger? Bad dig i floden og bliv helbredt!”
2KI.5.14	Naʼaman kørte så ned til Jordanfloden og dukkede sig ned under vandet syv gange, sådan som profeten havde sagt—og hans hud blev som en nyfødts—han var helbredt! 
2KI.5.15	Så skyndte han sig med hele sit følge tilbage til profetens hus. Naʼaman trådte frem for Elisa og sagde: „Nu ved jeg, at der ikke findes nogen gud i hele verden som Israels Gud. Tillad mig at give dig en gave som en ringe tak.”
2KI.5.16	Men Elisa svarede: „Så sandt Herren lever, den Gud, som jeg tjener: Jeg vil ikke tage imod noget fra dig.”
2KI.5.16	Skønt Naʼaman forsøgte at overtale ham, holdt han fast ved sit afslag. 
2KI.5.17	„Som du vil,” sagde Naʼaman. „Men tillad mig at læsse lidt jord på et par muldyr og tage det med hjem. Fra nu af vil jeg nemlig aldrig ofre til nogen anden Gud end Herren. 
2KI.5.18	Og jeg håber, at Herren vil tilgive mig, når jeg følger min herre, kongen, ind i Rimmons tempel derhjemme og knæler for guden, for kongen støtter sig altid til mig, når han knæler ned.”
2KI.5.19	„Du kan tage af sted med fred i sindet,” sagde Elisa, og så tog Naʼaman af sted.
2KI.5.20	Men Gehazi, Elisas tjener, tænkte: „Hvorfor i alverden lod min herre denne aramæer rejse uden at tage imod nogen af de gaver, han havde medbragt? Så sandt Herren lever: Jeg vil løbe efter ham, for jeg vil gerne have noget.”
2KI.5.21	Inden længe indhentede Gehazi ham. Da Naʼaman fik øje på ham bagude, sprang han ned fra sin vogn og løb ham i møde.
2KI.5.21	„Er alt vel?” spurgte han.
2KI.5.22	„Jo tak,” svarede Gehazi, „men min herre sendte mig af sted til dig for at sige, at der netop er ankommet to profetelever fra Efraims bjergland—og at han ikke har noget imod at modtage en sæk sølv og to sæt tøj, som han kan give dem.”
2KI.5.23	„Det manglede bare,” udbrød Naʼaman. „Men lad mig give dig dobbelt så meget sølv.” Så gav han Gehazi to sæt tøj og to sække med sølv, som han befalede to af sine tjenere at bære for ham. 
2KI.5.24	Men da de kom til bjerget, hvor Elisa og Gehazi boede, overtog Gehazi sækkene og sendte tjenerne tilbage. Så gemte han tingene i sit eget hus.
2KI.5.25	Da han kom tilbage til sin herre, spurgte Elisa: „Hvor har du været, Gehazi?”
2KI.5.25	„Ingen steder, herre,” svarede han.
2KI.5.26	„Tror du ikke, jeg ved, hvad der foregik?” spurgte Elisa. „Jeg så dig for mit indre øje, da en mand sprang ned fra sin vogn for at gå dig i møde. Nu har du fået penge og kan købe dig fornemt tøj, olivenlunde, vingårde, småkvæg, hornkvæg og slaver. 
2KI.5.27	Men Naʼamans sygdom vil for altid hænge ved dig og dine efterkommere.”
2KI.5.27	Da Gehazi gik, var hans hud hvid som sne af udslæt.
2KI.6.1	En dag sagde profeteleverne til Elisa: „Der er ikke længere plads nok her, hvor vi sidder, når du underviser os. 
2KI.6.2	Lad os tage ned til Jordanfloden og få fat i noget tømmer. Så kan vi bygge os et sted, hvor der er bedre plads.”
2KI.6.2	„Gå bare i gang,” svarede Elisa.
2KI.6.3	„Vi vil gerne have, at du går med,” var der en, som indvendte.
2KI.6.3	„Det er i orden,” svarede Elisa og gik med dem.
2KI.6.4	Ved Jordanfloden begyndte eleverne at fælde træer, 
2KI.6.5	men under arbejdet var en af dem så uheldig at tabe sit øksehoved i floden.
2KI.6.5	„Åh nej,” råbte han, „det var endda en økse, jeg havde lånt.”
2KI.6.6	„Hvor tabte du øksehovedet?” spurgte Elisa, og den unge mand udpegede stedet. Da skar Elisa en gren af et træ og kastede den i vandet, og pludselig dukkede øksehovedet op til overfladen og flød på vandet. 
2KI.6.7	„Nu kan du samle det op,” sagde Elisa, og den unge mand rakte straks hånden ud og fik fat i det.
2KI.6.8	Engang mens den aramæiske konge lå i krig med Israel, aftalte han med sine officerer, hvor angrebsstyrken skulle lægge sig i baghold. 
2KI.6.9	Men Guds profet Elisa sendte bud til Israels konge og advarede ham om, at aramæerne lå i baghold på det og det sted. 
2KI.6.10	Kongen sendte så forstærkning ud til stedet. Gang på gang advarede Elisa kongen og hans hær mod bagholdsangreb. 
2KI.6.11	Det blev den aramæiske konge efterhånden temmelig foruroliget over, og han kaldte sine officerer sammen og spurgte dem: „Sig mig: Hvem er forræderen? Hvem af jer fortæller Israels konge om mine planer?”
2KI.6.12	„Ingen af os, herre,” svarede en officer. „Det er profeten Elisa, der har magt til at underrette Israels konge om hvert eneste ord, du taler i dit eget soveværelse.”
2KI.6.13	„Find ud af, hvor han er,” udbrød kongen, „så vi kan sende soldater af sted og pågribe ham.”
2KI.6.13	Kort efter blev der meldt tilbage, at Elisa opholdt sig i Dotan. 
2KI.6.14	Straks sendte den aramæiske konge et større regiment med heste og vogne af sted, og de ankom om natten til byen og omringede den.
2KI.6.15	Tidligt næste morgen opdagede profetens tjener, at en stor hærstyrke med heste og vogne havde omringet byen. „Åh nej, herre,” udbrød tjeneren, „hvad skal vi dog gøre?”
2KI.6.16	„Der er ingen grund til panik,” beroligede Elisa ham, „for der er flere, der kæmper på vores side end på deres.”
2KI.6.17	Da bad Elisa følgende bøn: „Herre, luk hans øjne op, så han kan se.” Herren åbnede tjenerens øjne, og han kunne nu se, at bjerget var fyldt med ildheste og ildvogne rundt om, hvor de stod.
2KI.6.18	Da den aramæiske hær kom nærmere, bad Elisa: „Herre, gør dem blinde.” Og Herren gjorde dem blinde på stedet.
2KI.6.19	Elisa gik nu ud og råbte: „I går den gale vej. Følg efter mig, så skal jeg vise jer vej til den rigtige by og til den mand, I leder efter.” Så førte han dem helt til Samaria.
2KI.6.20	Da de var kommet ind i byen, bad Elisa igen: „Herre, luk nu deres øjne op, så de kan se.” Og Herren åbnede deres øjne, så de opdagede, at de stod midt i Israels hovedstad.
2KI.6.21	Ved synet af de aramæiske soldater råbte Israels konge begejstret til Elisa: „Skal jeg slå dem ihjel?”
2KI.6.22	„Nej,” svarede Elisa. „Plejer man at dræbe sine krigsfanger? Giv dem noget at spise og drikke og send dem så hjem.”
2KI.6.23	Så holdt kongen en stor fest for dem, hvorefter han sendte dem tilbage til den aramæiske konge. Fra den dag standsede de aramæiske bagholdsangreb på israelitisk territorium.
2KI.6.24	Nogen tid senere mobiliserede kong Ben-Hadad af Aram sin hær og marcherede af sted for at belejre Samaria. 
2KI.6.25	Som følge af belejringen blev der en så katastrofal fødevaremangel i byen, at et æselhoved til sidst kostede 80 sølvstykker, og en kop duemøg
2KI.6.26	En dag, da Israels konge gik en runde på bymuren, var der en kvinde, som råbte: „Herre konge, hjælp mig.”
2KI.6.27	„Hvis Gud Herren ikke kan hjælpe dig, hvorfor tror du så, jeg kan?” svarede kongen tilbage. „Jeg har hverken mad eller vin at give dig.” 
2KI.6.28	Alligevel spurgte han: „Hvad drejer sagen sig om?”
2KI.6.28	Kvinden svarede: „Jo, den kvinde her foreslog, at vi skulle spise mit barn den ene dag og hendes barn den næste dag. 
2KI.6.29	Så kogte vi min dreng og spiste ham, men næste dag, da det var hendes tur til at ofre sit barn, gemte hun ham i stedet.”
2KI.6.30	Da kongen hørte den historie, rev han flænger i sit tøj, og de omkringstående kunne gennem flængerne i tøjet se, at kongen indenunder var klædt i sækkelærred som tegn på sorg og fortvivlelse. 
2KI.6.31	Så udbrød han: „Må Herren straffe mig hårdt, om jeg ikke får Elisa halshugget i dag.”
2KI.6.32	Derpå sendte kongen sin næstkommanderende i forvejen til Elisa. Imens sad Elisa i et møde med Israels ledere hjemme i sit hus, og kort før manden ankom, sagde han til lederne: „Den morderiske konge har sendt en mand af sted for at slå mig ihjel. Sørg for at holde døren lukket, så han ikke kan komme ind, for I kan være sikre på, at hans herre, kongen, vil komme lidt senere.”
2KI.6.33	Næppe havde Elisa sagt det, før manden ankom til huset, og lidt senere kom kongen.
2KI.6.33	„Det er Herren, som er skyld i denne katastrofe,” råbte kongen. „Der er ikke længere nogen grund til at sætte vores forhåbninger til ham.”
2KI.7.1	Men Elisa svarede kongen: „Herren siger, at i morgen ved denne tid har situationen ændret sig. Da skal en kurv fuld af det fineste hvedemel sælges på torvet for kun ét sølvstykke, og to kurve
2KI.7.2	Men kongens næstkommanderende svarede: „Umuligt. Om så Herren åbnede alle himlens sluser, ville det aldrig kunne ske.”
2KI.7.2	„Ikke?” svarede Elisa. „Det skal du få at se. Men du kommer ikke til selv at nyde godt af det.” Derefter tog de tilbage til byen.
2KI.7.3	Uden for byporten sad der fire mænd, som på grund af en smitsom hudsygdom var forvist fra byen. „Hvorfor skal vi blive siddende her, til vi dør?” spurgte de hinanden. 
2KI.7.4	„Hvis vi bliver siddende med hænderne i skødet, dør vi af sult, og går vi tilbage til byen, dør vi også af sult. Så vi kan lige så godt overgive os og gå over til aramæerne. Det værste, der kan ske, er, at de slår os ihjel, men hvem ved, måske skåner de os.”
2KI.7.5	I aftenskumringen gik de fire mænd hen mod den aramæiske lejr, men da de kom helt derhen, var der ikke en sjæl at se. 
2KI.7.6	Herren havde nemlig sørget for, at aramæerne hørte krigslarm, hestetramp og vognstøj, så det lød, som om en mægtig hær var på vej imod dem. „Det er Israels konge, der har fået forstærkning fra hittitterne og Egypten,” råbte de, 
2KI.7.7	og der gik panik i dem, så de flygtede med det samme og lod deres telte, heste, æsler og al provianten blive tilbage.
2KI.7.8	Da de fire mænd nåede frem til lejren, gik de fra telt til telt og spiste og drak så meget, de kunne. De samlede alt det guld og sølv og tøj sammen, de kunne bære, og gemte det godt. 
2KI.7.9	Men så sagde de til hinanden: „Det er ikke rigtigt, det vi gør. Vi ligger inde med nogle utrolig gode nyheder. Hvis vi venter til i morgen med at bringe nyheden videre, er det vores skyld, hvis nogen af de udsultede folk i byen dør i nat. Kom, lad os straks gå tilbage og give besked til kongen.”
2KI.7.10	Så gik de tilbage til byen og fortalte portvagterne, hvordan de var gået ud til den aramæiske lejr, og at lejren var rømmet. Hestene og æslerne stod bundne, og alt så beboet ud, men der var ingen mennesker at se. 
2KI.7.11	Portvagterne gav beskeden videre, og på den måde nåede den gode nyhed frem til kongens palads.
2KI.7.12	Kongen sprang straks ud af sengen, men det var næsten for godt til at være sandt. Derfor sagde han til sine nærmeste officerer: „Aramæerne ved jo, at vi sulter. Det må være derfor, de har forladt deres lejr og nu ligger på lur på markerne i håb om, at vi lader os lokke ud af byen. Så slår de til, erobrer vores by og gør os til deres slaver.”
2KI.7.13	„Men burde vi ikke alligevel sende nogle mænd ud og se efter?” spurgte en af officererne. „Lad os se, om der ikke skulle være bare fem heste tilbage i byen, man kan ride på. Hvis mændene skulle miste livet derved, er det vel ikke værre, end hvis de bliver i byen og dør af sult sammen med os andre.”
2KI.7.14	Det lykkedes dem at finde to heste, så to ryttere blev sendt af sted for at se, hvad der var sket. 
2KI.7.15	De fandt en masse efterladt tøj og våben, som aramæerne havde smidt under deres flugt. Således var de i stand til at følge sporene hele vejen til Jordanfloden. Derefter vendte de tilbage og meldte det til kongen. 
2KI.7.16	Så skyndte Samarias indbyggere sig ud og plyndrede aramæernes lejr. På den måde gik det i opfyldelse, at en kurv hvedemel og to kurve byg den dag kunne købes for et sølvstykke, nøjagtig som Herren havde sagt.
2KI.7.17	Kongen havde udpeget sin næstkommanderende til at holde kontrol med menneskemængden ved byporten, men da folk pressede på for at komme ud til den forladte lejr, blev han trampet ned og omkom i tumulten. Derved blev det ord opfyldt, som profeten havde sagt om ham den foregående dag, 
2KI.7.18	dengang han også forudsagde, at prisen på hvedemel og byg ville gå ned. 
2KI.7.19	Manden havde jo ved den lejlighed svaret, at det ikke kunne ske, om så Herren åbnede alle himlens sluser, og profeten havde svaret: „Det skal du få at se. Men du kommer ikke selv til at nyde godt af det.” 
2KI.7.20	Og sådan gik det. Han blev trampet ned i byporten og døde.
2KI.8.1	Elisa havde sagt til den kvinde, hvis dreng han havde opvakt fra de døde: „Flygt sammen med din familie til et andet land, for Herren vil sende en hungersnød i Israel, som vil vare i syv år.”
2KI.8.2	Derfor slog kvinden og hendes familie sig ned i filistrenes land i syv år, 
2KI.8.3	og da hungersnøden var forbi, vendte hun tilbage til Israel og opsøgte kongen for at få sin jord og sit hus igen. 
2KI.8.4	Netop som hun kom ind til kongen, var han fordybet i samtale med Gehazi, Elisas tjener. „Fortæl mig nogle historier om Elisas mirakler,” havde kongen sagt til Gehazi. 
2KI.8.5	Så Gehazi var i færd med at fortælle om dengang, Elisa genopvakte en dreng fra de døde. I samme øjeblik trådte drengens mor ind.
2KI.8.5	„Jamen, se,” udbrød Gehazi, „det er jo den kvinde vi taler om. Og det er hendes dreng, Elisa opvakte fra de døde.”
2KI.8.6	„Er det virkelig sandt, hvad han siger?” spurgte kongen, og det bekræftede hun. Så sendte kongen straks en embedsmand af sted for at sikre sig, at kvinden fik sin ejendom tilbage, og han sørgede tilmed for, at hun fik godtgjort det høstudbytte, der havde været under hendes fravær.
2KI.8.7	Senere rejste Elisa til Damaskus, Arams hovedstad, hvor kong Ben-Hadad lå syg. Kongen fik straks at vide, at den berømte Guds mand var kommet til byen. 
2KI.8.8	Da sagde kongen til en embedsmand ved navn Hazael: 
2KI.8.9	„Bring profeten en gave og spørg ham, om der er chancer for, at jeg bliver rask igen.”
2KI.8.9	Så læssede Hazael 40 kameler med de bedste varer, der kunne opdrives i landet, og overrakte gaven til Elisa med ordene: „Ben-Hadad, Arams konge, forespørger underdanigst om chancerne for at blive rask igen.”
2KI.8.10	Elisa svarede: „Sig du bare, at han vil komme sig. Men Herren har vist mig, at han vil dø.”
2KI.8.11	Efter disse ord blev Elisa ved med at stirre ud i luften og fik et udtryk af forfærdelse i ansigtet. Så brød han ud i heftig gråd.
2KI.8.12	„Hvad er der i vejen?” spurgte Hazael.
2KI.8.12	„Ak,” svarede Elisa, „du er manden, som skal bringe store lidelser over Israels folk. Deres fæstninger vil du nedbrænde, de unge krigere vil du hugge ned med sværdet, spædbørnene vil du knuse mod klippeblokkene, og du vil sprætte maven op på de gravide kvinder.”
2KI.8.13	„Hvordan skulle jeg få så stor en magt?” udbrød Hazael. „Jeg er jo bare en almindelig tjener.”
2KI.8.13	„Herren har vist mig,” svarede Elisa, „at du vil blive konge af Aram.”
2KI.8.14	Da Hazael kom tilbage, spurgte kongen: „Hvad sagde han?” Hazael svarede: „Han sagde, at du vil komme dig.”
2KI.8.15	Men næste dag tog Hazael et klæde, dyppede det i vand og lagde det over den syge konges ansigt, så han blev kvalt. Derpå blev Hazael konge.
2KI.8.16	Da Ahabs søn, kong Joram af Israel, havde regeret i fem år, blev Joshafats søn Joram konge i Juda. 
2KI.8.17	Han var 32 år gammel, da han blev konge, og han regerede i Jerusalem i otte år. 
2KI.8.18	Han fulgte i Israels kongers spor, for han havde giftet sig med en datter af Ahab. Derfor gjorde han, hvad der var ondt i Herrens øjne. 
2KI.8.19	Men for kong Davids skyld ødelagde Herren ikke Juda fuldstændigt. Han havde jo lovet, at Davids slægt aldrig skulle dø ud.
2KI.8.20	Mens Joram regerede, løsrev Edoms folk sig fra Judas overherredømme og udnævnte deres egen konge. 
2KI.8.21	Kong Joram mønstrede sine stridsvogne for at slå oprøret ned. Han slog lejr ved Zair, men blev omringet af Edoms hær. Han gik til angreb på fjendens hær og deres stridsvogne om natten, men under kampen flygtede hans egne soldater og vendte hjem. 
2KI.8.22	Derfor har Edom indtil i dag opretholdt sin uafhængighed, og det samme er tilfældet med Libna.
2KI.8.23	Resten af kong Jorams historie er beskrevet i Judas kongers krønikebog. 
2KI.8.24	Da han døde, blev han begravet i Davidsbyen ligesom sine forfædre.
2KI.8.25	Ahazja, Jorams søn, blev konge i Juda efter sin far i kong Joram af Israels 12.
2KI.8.26	Han var 22 år gammel, da han blev konge, og han regerede i Jerusalem i ét år. Hans mor, Atalja, var kong Omri af Israels barnebarn. 
2KI.8.27	Ahazja gjorde, hvad der var ondt i Herrens øjne ligesom kong Ahabs slægt, for hans far var blevet gift ind i den familie.
2KI.8.28	Derfor støttede han Ahabs søn, kong Joram af Israel, og sammen gik de i krig mod kong Hazael af Aram. Aramæerne vandt slaget ved Ramot-Gilead, og Joram blev såret, 
2KI.8.29	hvorefter han trak sig tilbage til Jizreʼel for at blive rask igen. Ahazja tog derfor til Jizreʼel for at se til ham.
2KI.9.1	I mellemtiden havde Elisa kaldt en af profeteleverne til sig. „Gør dig klar til at tage til Ramot-Gilead,” sagde han, „og tag den her flaske med olivenolie med dig. 
2KI.9.2	Når du kommer frem, skal du opsøge Jehu, søn af Joshafat og sønnesøn af Nimshi. Tag ham afsides fra de andre 
2KI.9.3	og hæld olivenolien over hans hoved. Fortæl ham, at Herren har udvalgt ham til at være konge over Israel—og løb så for livet.”
2KI.9.4	Profeteleven gjorde, som Elisa havde sagt. Da han kom til Ramot-Gilead, 
2KI.9.5	fandt han Jehu siddende uden for huset i selskab med flere andre officerer fra hæren.
2KI.9.5	„Hr. officer,” sagde han, „jeg har en besked til Dem.”
2KI.9.5	„Hvem af os?” spurgte Jehu.
2KI.9.5	„Dem, herre.”
2KI.9.6	Så rejste Jehu sig og fulgte ham ind i huset. Den unge mand hældte straks olivenolien over Jehus hoved og sagde: „Herren, Israels Gud, siger: ‚Jeg salver dig hermed til konge over mit folk Israel. 
2KI.9.7	Du skal udrydde Ahabs slægt og således hævne de mord på profeterne og andre mennesker, som Jezabel har på samvittigheden. 
2KI.9.8	Hele Ahabs slægt skal du udrydde—hver eneste mandsperson, der er tilbage, uden undtagelse, 
2KI.9.9	for jeg vil tilintetgøre Ahabs slægt, som jeg tilintetgjorde Jeroboams slægt og Bashas slægt. 
2KI.9.10	Hundene skal æde Jezabels lig i Jizreʼel, og ingen skal begrave hende.’ ” Efter at have afleveret sit budskab åbnede profeteleven døren og løb bort.
2KI.9.11	Da Jehu kom tilbage til de andre officerer, spurgte en af dem: „Hvad ville den idiot? Er der noget på færde?”
2KI.9.11	„Åh, I ved jo hvordan den slags fyre snakker,” svarede Jehu.
2KI.9.12	„Kom nu,” svarede de. „Hvad sagde han?”
2KI.9.12	Så fortalte han dem, hvad profeteleven havde sagt, og at han var blevet salvet til konge over Israel. 
2KI.9.13	Straks smed officererne deres kapper på trappen og stillede Jehu derop, mens de blæste i hornene og råbte: „Længe leve kong Jehu.”
2KI.9.14+2KI.9.15	Jehu begyndte nu at tænke på, hvordan han kunne overrumple kong Joram af Israel. Kongen var stadig på rekreation i Jizreʼel, efter at han var blevet såret ved Ramot-Gilead i slaget mod kong Hazael af Aram. Jehu sagde nu til sine medofficerer: „Hvis I vil have mig til konge, må I for alt i verden love mig ikke at lade nogen slippe til Jizreʼel og fortælle kong Joram, hvad der er sket her i dag.” 
2KI.9.16	Så sprang Jehu op i sin vogn og kørte fra Ramot-Gilead til Jizreʼel for at finde den sårede kong Joram, som på det tidspunkt havde besøg af kong Ahazja af Juda.
2KI.9.17	Da udkigsposten i vagttårnet ved Jizreʼel fik øje på Jehu og hans følge, meldte han: „En stor flok mennesker er i sigte.”
2KI.9.17	„Send straks en rytter af sted, så vi kan få at vide, om det er venner eller fjender, der kommer,” befalede kong Joram. 
2KI.9.18	Straks blev en ryttersoldat sendt af sted.
2KI.9.18	„Kongen vil vide, om du er ven eller fjende,” sagde soldaten til Jehu. „Har du fredelige hensigter?”
2KI.9.18	Jehu svarede: „Det kommer ikke dig ved, men hvis du selv vil have fred, så slut dig til mig.” Soldaten drejede så hesten omkring og sluttede sig til Jehus følge.
2KI.9.18	Udkigsposten meldte nu tilbage til kongen, at rytteren ikke kom tilbage. 
2KI.9.19	Da sendte kongen endnu en rytter af sted. Også han forlangte i kongens navn at få at vide af Jehu, om han var ven eller fjende.
2KI.9.19	Og Jehu svarede som før: „Det kommer ikke dig ved, men hvis du selv vil have fred, så slut dig til mig.”
2KI.9.20	„Heller ikke den anden rytter kommer tilbage,” meldte udkigsposten til kongen. „Det må være Jehu, der er på vej. Han kører i fuld fart.”
2KI.9.21	„Hurtigt, gør vognen klar!” befalede kong Joram. Derefter kørte han og kong Ahazja af Juda af sted i hver sin vogn for at møde Jehu, og de mødte ham ved Nabots mark.
2KI.9.22	„Er der fred ved fronten, Jehu?” spurgte kong Joram.
2KI.9.22	Jehu svarede: „Hvordan skulle der kunne være fred, så længe din mors trolddomskunster og afgudsdyrkelse stadig florerer i landet?”
2KI.9.23	Da vendte Joram vognen med det samme og flygtede, mens han råbte til kong Ahazja: „Det er mytteri, Ahazja!” 
2KI.9.24	Jehu greb hurtigt sin bue, spændte den til bristepunktet og ramte kong Joram i ryggen. Pilen borede sig ind mellem skulderbladene og videre ind i hjertet. Øjeblikkeligt segnede Joram om i sin stridsvogn, død på stedet.
2KI.9.25	Jehu befalede sin næstkommanderende, Bidkar, at smide liget ud af vognen dér på Nabots mark og sagde til ham: „Kan du huske, dengang vi red side om side i Ahabs livvagt, og vi hørte den profeti, der blev udtalt over Ahabs slægt? Herren sagde: 
2KI.9.26	‚På Nabots jord vil jeg straffe ham for mordene på Nabot og hans sønner.’ Kast ham derfor ud på marken. Så bliver Herrens ord opfyldt nu.”
2KI.9.27	Da kong Ahazja af Juda så, hvad der skete, flygtede han i sin vogn i retning mod Bet-ha-Gan, men Jehu og hans folk satte efter ham, idet Jehu råbte: „Han skal ikke få lov at slippe.” Så skød de efter ham og sårede ham på vej op mod Gurpasset nær byen Jibleam. Det lykkedes ham at nå frem til Megiddo, men der døde han. 
2KI.9.28	Hans folk kørte ham derefter til Jerusalem, hvor han blev begravet sammen med sine forfædre i Davidsbyen. 
2KI.9.29	Således døde kong Ahazja. Han blev konge over Juda i kong Joram af Israels 11. regeringsår.
2KI.9.30	Jehu kørte videre til Jizreʼel, hvor Ahab havde bygget sit kongelige palads. Da Jezabel hørte, at han var kommet, pyntede hun sig, lagde øjenskygge på og ordnede sit hår. Fra paladsets vindue holdt hun øje med, hvad der gik for sig i gaderne, 
2KI.9.31	og da Jehu kørte ind gennem byens port, råbte hun ned til ham: „Kommer du med fred, du, der har myrdet din egen herre, som Zimri gjorde?”
2KI.9.32	Jehu kiggede op og fik øje på Jezabel i vinduet. Så råbte han op mod paladsets mure: „Hvem af jer deroppe holder med mig?” Straks kiggede to-tre hoffolk ud af et vindue.
2KI.9.33	„Smid hende herned,” råbte Jehu til dem.
2KI.9.33	Så smed de hende ud ad vinduet, og hendes blod sprøjtede op på slotsmuren og på de heste, der trampede hen over hende. 
2KI.9.34	Jehu gik så ind i paladset, og da han havde spist og drukket, sagde han til hoffolkene: „I må hellere gå ud og begrave den forbandede kvinde. Hun er trods alt af kongelig herkomst.” 
2KI.9.35	Men da de gik ud for at begrave hende, fandt de kun hendes kranium og hendes hænder og fødder, 
2KI.9.36	og da de fortalte det til Jehu, udbrød han: „Det stemmer med, hvad Herren sagde, for han fortalte profeten Elias, at hundene skulle æde hendes krop i Jizreʼel, 
2KI.9.37	og hun vil komme ud som ekskrementer på marken uden for Jizreʼel. Dermed er der ingen, som kan udpege hendes grav og sige: ‚Der ligger Jezabel.’ ”
2KI.10.1	Jehu skrev nu et brev til Samarias byråd og til værgerne for Ahabs 70 sønner, som alle boede der. I brevet stod der: 
2KI.10.2	„I har kongens sønner hos jer og råder over stridsvogne og heste. I bor i en befæstet by og har masser af våben. Når I får det her brev, 
2KI.10.3	så udvælg den bedst egnede af Ahabs sønner til jeres konge og gør jer klar til at forsvare ham.”
2KI.10.4	Brevet skabte panik i byrådet. „Hvis to konger ikke var i stand til at besejre Jehu, hvordan skulle vi kunne gøre det?” sagde de til hinanden. 
2KI.10.5	Så sendte hofmarskalen, borgmesteren, byrådet og værgerne følgende brev tilbage til Jehu:
2KI.10.5	„Jehu, vi har valgt at underkaste os dig, og vi vil gøre, hvad som helst du siger. Vi ønsker ingen af Ahabs sønner som konge.”
2KI.10.6	Jehu svarede tilbage: „Hvis I holder med mig og vælger at adlyde mig, så bring Ahabs sønners hoveder til Jizreʼel i morgen ved denne tid.”
2KI.10.6	Alle 70 prinser var i pleje hos byens ledende mænd, som havde taget sig af dem, siden de var små. 
2KI.10.7	Da Jehus brev nåede frem, slog man samtlige prinser ihjel, læssede hovederne op i nogle kurve og bragte dem til Jehu i Jizreʼel. 
2KI.10.8	Jehu fik nu bud om, at prinsernes hoveder var ankommet, og han forlangte, at man lagde dem i to dynger ved byporten og lod dem ligge der til næste morgen.
2KI.10.9	Næste morgen gik han ud for at tale til folkemængden, der havde samlet sig på torvet ved byporten. „Det er ikke jeres skyld, at det her er sket,” begyndte han. „Jeg tager ansvaret for at have dræbt kongen. Men hvorfor blev hans sønner dræbt? 
2KI.10.10	Jo, det skete på Herrens ord, og hvad han siger, må nødvendigvis gå i opfyldelse. Allerede gennem sin tjener Elias forudsagde han nemlig, at Ahabs slægt skulle totalt udryddes.”
2KI.10.11	Derefter dræbte Jehu resten af Ahabs slægt som boede i Jizreʼel, også hans mest betroede embedsmænd, hans personlige venner og hans afgudspræster. Til sidst var alle hans nærmeste udryddet.
2KI.10.12	Derefter satte Jehu og hans soldater kursen mod Samaria, og mens de gjorde ophold ved hyrdernes mødested, 
2KI.10.13	traf de på nogle af kong Ahazja af Judas slægtninge.
2KI.10.13	„Hvem er I?” spurgte han dem. De svarede: „Vi er kong Ahazjas slægtninge. Vi er på vej til Samaria for at besøge kong Ahabs og Jezabels familie.”
2KI.10.14	„Grib dem,” beordrede Jehu, og hans soldater slæbte dem ud til cisternen, hvor de alle blev dræbt—42 i alt.
2KI.10.15	Efter episoden ved hyrdernes mødested kom Jonadab, Rekabs søn, Jehu i møde. De hilste på hinanden, og Jehu spurgte: „Er du lige så loyal over for mig, som jeg er over for dig?”
2KI.10.15	„Ja,” svarede Jonadab.
2KI.10.15	„Så giv mig din hånd,” sagde Jehu og hjalp ham op i sin stridsvogn. 
2KI.10.16	Så tilføjede han: „Følg nu med og se, hvor ivrig jeg er efter at handle på Herrens ord.” Derpå kørte Jonadab med Jehu til Samaria. 
2KI.10.17	Da de kom til byen, dræbte Jehu de sidste af Ahabs slægtninge, sådan som Herren havde sagt gennem Elias, at det ville ske.
2KI.10.18	Jehu kaldte nu byens indbyggere sammen og sagde: „Jeg ønsker at dyrke Baʼal endnu mere end Ahab gjorde. 
2KI.10.19	Kald nu alle Baʼals profeter og præster sammen og enhver, der dyrker Baʼal. Sørg endelig for, at alle møder op, for nu skal vi holde en stor offerfest til ære for Baʼal. Hvis nogen udebliver, er de dødsens.”
2KI.10.19	Jehus plan var at lokke alle baʼaldyrkere i en fælde. 
2KI.10.20+2KI.10.21	Over hele Israel gik der bud om, at alle, der dyrkede Baʼal, skulle troppe op, og de kom i massevis og fyldte baʼalstemplet til bristepunktet. 
2KI.10.22	Til præsten, der havde ansvar for templets garderobe, sagde Jehu: „Giv dem alle den særlige dragt, som bruges ved ofringer til Baʼal.” Og alle dragterne blev taget frem og delt ud.
2KI.10.23	Så gik Jehu og Jonadab ind i baʼalstemplet og sagde til alle de tilstedeværende: „Er I nu sikre på, at der kun er baʼaldyrkere herinde? Vi vil ikke have nogen her, som dyrker Herren.”
2KI.10.24	Så satte Jehu gang i ofringsceremonierne. Jehu havde i forvejen befalet 80 af sine soldater at omringe bygningen. Han havde advaret dem strengt og sagt til dem: „Lader I nogen undslippe, skal I selv miste livet.”
2KI.10.25	Da Jehu var færdig med brændofferet, gik han udenfor til sine officerer og soldater. „Så er det nu. Ind med jer,” sagde han. „Slå dem ihjel. Ikke en eneste må slippe væk.”
2KI.10.25	Da gik de ind og slog hele forsamlingen ihjel, hvorefter de trak ligene udenfor. De trængte frem til alteret, 
2KI.10.26	slæbte den hellige søjle, der blev brugt i frugtbarhedskulten, udenfor og brændte den. 
2KI.10.27	Således blev både baʼalssøjlen og hele tempelbygningen ødelagt. Tempelruinen blev derefter brugt som et offentligt toilet, og sådan er det stadig. 
2KI.10.28	Jehu slettede på den måde ethvert spor af baʼaldyrkelsen i Israel.
2KI.10.29	Men guldkalvene i Betel og Dan, som Jeroboam havde opstillet, lod han stå, og han lod folket fortsætte med at bringe ofre der.
2KI.10.30	Herren sagde nu til Jehu: „Du har gjort vel i at udføre det, jeg bød dig, nemlig at udrydde Ahabs slægt. Derfor vil jeg sørge for, at dine efterkommere i fire generationer bliver konger i Israel.”
2KI.10.31	Men Jehu adlød ikke Guds lov fuldstændigt, for han fortsatte med at lade folket tilbede de guldkalve, som Jeroboam havde opstillet.
2KI.10.32+2KI.10.33	Mens Jehu var konge, begyndte Herren for alvor at reducere Israels kongerige. Kong Hazael af Aram erobrede store landområder øst for Jordanfloden, inklusive Gilead området og Gads, Rubens og Manasses landområder. Han erobrede faktisk hele området øst for Jordanfloden fra Aroer ved Arnonfloden i syd til Bashan mod nord.
2KI.10.34	Jehus øvrige bedrifter er beskrevet i Israels kongers krønikebog. 
2KI.10.35	Da han døde, blev han begravet i Samaria, og hans søn Joahaz blev konge i hans sted. 
2KI.10.36	Jehu regerede Israel fra Samaria i 28 år.
2KI.11.1	Dengang Atalja, som var mor til kong Ahazja af Juda, hørte, at hendes søn var død, satte hun sig for at udrydde samtlige medlemmer af kongefamilien. 
2KI.11.2	Men Ahazjas søster, Josheba, fjernede i al hemmelighed Ahazjas yngste søn, Joash, som kun var et spædbarn, fra de øvrige prinser, som skulle dræbes. Josheba gemte både ham og hans amme i et soveværelse. 
2KI.11.3	Drengen blev derefter holdt skjult på tempelområdet i de seks år, Atalja regerede i Juda.
2KI.11.4	I Ataljas syvende regeringsår indkaldte præsten Jojada de ledende officerer fra paladsgarden og den kongelige livvagt til et møde i templet, og efter at de højtideligt havde lovet Jojada fuld troskab, førte han kronprinsen, Joash, frem for dem 
2KI.11.5	og gav dem følgende instrukser: „Næste sabbat når I møder til tjeneste, skal en tredjedel af jer holde vagt ved det kongelige palads. 
2KI.11.6	En anden tredjedel skal holde vagt ved Sur-porten, mens den sidste tredjedel skal holde vagt ved livvagtens barak. 
2KI.11.7	De andre to grupper, som egentlig ikke skulle gøre tjeneste på næste sabbat, skal stille sig op ved indgangen til templet for at beskytte kongen. 
2KI.11.8	På den dag skal I alle fungere som kongens livvagt og holde jeres våben parate. Dræb enhver, der sætter sig op imod jer. Slip ikke kongen af syne på noget tidspunkt.”
2KI.11.9	Officererne fulgte nøje Jojadas instrukser. De kom samtidig med det skiftehold, som normalt skulle begynde tjeneste på sabbatten, og sluttede sig til det skiftehold, der var færdig med tjenesten. 
2KI.11.10	Derpå udrustede Jojada officererne med de spyd og skjolde, som havde tilhørt kong David og blev opbevaret i templets våbenhus. 
2KI.11.11	De bevæbnede vagter tog opstilling i en lang række fra forgårdens sydside frem til alteret foran indgangen og videre til nordsiden. På den måde forhindrede de folk i at nærme sig tempelindgangen, hvor kongen ville komme til syne.
2KI.11.12	Da alt var klar, førte Jojada prinsen ud og satte kongekronen på hans hoved. Han gav ham også en kopi af lovbogen, hvorefter han salvede ham til konge. Folket klappede og råbte: „Længe leve kong Joash.”
2KI.11.13	Da dronning Atalja hørte støjen fra menneskemængden, skyndte hun sig over til templet. 
2KI.11.14	Dér fik hun øje på den nykronede konge, der stod ved søjlen foran tempelindgangen, som det var skik ved en kroningsceremoni. De ledende officerer og en række trompetblæsere stod ved siden af kongen. De blæste i deres trompeter, mens folket jublede.
2KI.11.14	Atalja rev i vrede og fortvivlelse sit tøj i stykker og skreg: „Det er højforræderi!”
2KI.11.15	„Før hende uden for templet!” råbte Jojada til officererne for livvagten. „Dræb hende ikke på tempelområdet, men slå enhver ned, der forsøger at komme hende til undsætning.” 
2KI.11.16	Så greb de hende og førte hende ud gennem den port, som hestene bruger til at komme ind på paladsets område. Der slog de hende ihjel.
2KI.11.17	Jojada fik kongen og hele folket til at indgå en troskabspagt med Herren: Både kongen og folket skulle altid tilhøre Herren og være hans folk. Han sørgede også for, at folket lovede deres konge troskab. 
2KI.11.18	Derefter gik hele forsamlingen i samlet trop til baʼalstemplet og rev det ned. De ødelagde altrene og afgudsbillederne og dræbte baʼalspræsten Mattan foran alteret, og Jojada satte vagter ved Herrens tempel. 
2KI.11.19+2KI.11.20	Dernæst førte han sammen med officererne, livvagten og hele folket den unge konge ud af templet, forbi vagtstuen og ind i paladset, hvor kongen satte sig på tronen.
2KI.11.19+2KI.11.20	Alle var glade og lykkelige, og livet i byen gik sin daglige, stille gang efter Ataljas død.
2KI.12.1+2KI.12.2	Joash blev konge over Judas rige i kong Jehu af Israels syvende regeringsår. Han var syv år gammel på det tidspunkt, og han regerede i Jerusalem i 40 år. Hans mor hed Zibja og var fra Beʼersheba. 
2KI.12.3	Han gjorde, hvad der var ret i Herrens øjne, så længe præsten Jojada levede og kunne rådgive ham. 
2KI.12.4	Dog udryddede han ikke offerstederne på højene rundt omkring i landet, og derfor fortsatte folket med at brænde ofre der.
2KI.12.5+2KI.12.6	En dag sagde kong Joash til præsterne: „Tempelbygningen trænger til en gennemgribende restaurering. De penge, som folk bringer til Herrens hus som frivillige gaver eller som indløsning for det førstefødte, der tilhører Herren, skal I derfor bruge til at bekoste istandsættelsen af templet.”
2KI.12.7	Men i kong Joashʼ 23. regeringsår var præsterne endnu ikke begyndt på arbejdet. 
2KI.12.8	Derfor kaldte han Jojada og de øvrige præster sammen. „Hvorfor har I ikke sørget for restaureringen af templet?” spurgte han. „Nu er det slut med at bruge midlerne på jer selv og jeres egne formål. Fra nu af skal alle pengene gå til templet.”
2KI.12.9	Men præsterne bad om at blive fritaget for ansvaret for restaureringen. Til gengæld gik de med til ikke længere at modtage penge direkte fra folket. 
2KI.12.10	Jojada borede derefter et hul i låget på en stor kiste og placerede kisten til højre for alteret, når man går ind i templet, og de præster, der fungerede som dørvogtere, sørgede for, at alle de guld- og sølvstykker, som folk kom med, blev lagt i denne kiste. 
2KI.12.11	Hver gang kisten var fuld, blev pengene lagt i poser og vejet af statssekretæren og ypperstepræsten i fællesskab. 
2KI.12.12	Derefter blev pengene overdraget til arbejdsformændene, som udbetalte løn til træskærerne, bygningshåndværkerne, 
2KI.12.13	murerne og stenhuggerne. Nogle af pengene blev brugt til materialerne af træ og sten. Samtlige reparationsudgifter blev betalt med disse penge. 
2KI.12.14+2KI.12.15	Men pengene blev ikke brugt til indkøb af sølvbaljer, vægesakse, stænkeskåle, trompeter eller andre guld- og sølvgenstande. 
2KI.12.16	Man krævede ikke af arbejdsformændene, at de fremlagde regnskab for forvaltningen af pengene, for det var helt igennem ærlige mennesker. 
2KI.12.17	Men de penge, som kom ind gennem skyldofre og forsoningsofre, blev ikke lagt i kisten. Dem kunne præsterne bruge til deres egne behov.
2KI.12.18	På det tidspunkt gik kong Hazael af Aram til angreb på filisterbyen Gat, og det lykkedes ham at erobre byen, hvorefter han marcherede mod Jerusalem. 
2KI.12.19	Da tog kong Joash alle de hellige tempelredskaber, som var blevet skænket af ham selv og hans forfædre, Joshafat, Joram og Ahazja, dem der før ham havde været konger i Juda, og sendte dem sammen med alt det guld, der fandtes i templets skatkammer og i det kongelige palads, til kong Hazael. Det var nok til, at den aramæiske konge afblæste angrebet på Jerusalem.
2KI.12.20	Resten af Joashʼ livshistorie og de bedrifter han udførte, er beskrevet i Judas kongers krønikebog. 
2KI.12.21	Der blev begået forræderi imod ham, idet nogle af hans egne embedsmænd myrdede ham, engang han opholdt sig i Jerusalems fæstningsbygning, som ligger ved vejen ned til Silla. 
2KI.12.22	Attentatmændene var Jozakar, Shimats søn, og Jozabad, Shomers søn. Kongen blev begravet i Davidsbyen, og hans søn Amatzja efterfulgte ham på tronen.
2KI.13.1	I kong Joash af Judas 23. regeringsår blev Joahaz, Jehus søn, konge i Israel. Han herskede i Samaria i 17 år. 
2KI.13.2	Han gjorde, hvad der var ondt i Herrens øjne, for han fulgte i Jeroboams spor, kongen der oprindelig havde lokket Israel til afgudsdyrkelse. 
2KI.13.3	Derfor lå Herrens vrede over Israels folk, så han tillod kong Hazael af Aram og hans søn, Ben-Hadad, at gå til angreb på dem gang på gang.
2KI.13.4	Til sidst var kong Joahaz trængt så meget op i en krog, at han bad Herren om hjælp, og Herren hørte hans bøn. Han kunne jo se, hvor hårdt Arams konge pressede dem. 
2KI.13.5	Derfor sendte Herren dem en leder, der befriede Israel fra det aramæiske tyranni. Derefter var der fred og tryghed i Israel som før.
2KI.13.6	Alligevel fortsatte folket deres afgudsdyrkelse og fulgte således Jeroboams onde eksempel, og de blev ved med at tilbede gudinden Ashera i Samaria. 
2KI.13.7	På grund af de mange angreb fra Aram var Joahazʼ hær til sidst nede på 50 ryttere, ti stridsvogne og 10.000 fodfolk, for Arams konge havde tilintetgjort resten af hæren og trådt dem ned som støv under sine fødder.
2KI.13.8	Resten af Joahazʼ livshistorie og hans bedrifter er beskrevet i Israels kongers krønikebog.
2KI.13.9	Joahaz døde og blev begravet i Samaria, hvorefter hans søn Joash blev konge.
2KI.13.10	Joash, søn af Joahaz, blev konge over Israel i kong Joash af Judas 37. regeringsår, og han regerede ud fra Samaria i 16 år. 
2KI.13.11	Han gjorde, hvad der var ondt i Herrens øjne, for han fortsatte i Jeroboams spor og opmuntrede folket til at dyrke afguder. 
2KI.13.12	Resten af Joashʼ historie og hans bedrifter, blandt andet hans krige mod kong Amatzja af Juda, er beskrevet i Israels kongers krønikebog. 
2KI.13.13	Joash døde og blev begravet i Samaria sammen med Israels øvrige konger. Efter ham blev hans søn Jeroboam konge over Israel.
2KI.13.14	Profeten Elisa blev alvorligt syg, og da han lå på sit dødsleje, fik han besøg af kong Joash, som bøjede sig grædende over ham:
2KI.13.14	„Mester og herre. Du var et bedre værn for Israel end alle dets stridsvogne og ryttere.”
2KI.13.15	„Skaf mig en flitsbue og nogle pile,” befalede Elisa. Det gjorde kongen så.
2KI.13.16	Derefter bad Elisa kongen om at spænde buen, mens han lagde sine egne hænder oven på kongens.
2KI.13.17	„Luk det vindue op, der vender mod øst,” fortsatte Elisa. Det gjorde man så.
2KI.13.17	„Skyd!” kommanderede Elisa, og kongen sendte pilen ud gennem vinduet i østlig retning.
2KI.13.17	Da sagde Elisa til kongen: „Det var Herrens pil, som skal bringe sejr over Aram. Ved Afek skal du påføre dem det afgørende nederlag. 
2KI.13.18	Tag nu de andre pile og slå dem ned i gulvet.”
2KI.13.18	Kongen tog pilene og slog dem ned i gulvet tre gange. 
2KI.13.19	„Det var ærgerligt,” udbrød profeten. „Hvorfor slog du dem ikke mod gulvet fem eller seks gange? Havde du gjort det, kunne du have slået aramæerne definitivt. Men nu vil du kun besejre dem tre gange.”
2KI.13.20	Derefter døde Elisa og blev begravet.
2KI.13.20	På den tid skete det ikke sjældent om foråret, at moabitiske røverbander strejfede rundt i landet. 
2KI.13.21	Engang under en fredelig begravelse blev følget overrasket af en sådan røverbande, og i panik smed man liget ned i Elisas grav og flygtede for røverne. Men så snart liget kom i berøring med Elisas knogler, kom den døde til live og sprang op.
2KI.13.22	Kong Hazael af Aram havde tyranniseret Israel under hele kong Joahazʼ regeringsperiode. 
2KI.13.23	Men Herren viste nåde imod Israels folk på grund af den pagt, han havde sluttet med Abraham, Isak og Jakob. Han ville ikke helt udslette dem, og endnu ville han ikke sende dem i landflygtighed.
2KI.13.24	Da kong Hazael af Aram døde, blev hans søn Ben-Hadad konge i hans sted, 
2KI.13.25	og tre gange besejrede kong Joash af Israel Ben-Hadad. Det lykkedes ham også at erobre de israelitiske byer tilbage, som Ben-Hadad havde taget fra hans far, kong Joahaz.
2KI.14.1	Amatzja blev konge over Juda i kong Joash af Israels andet regeringsår. 
2KI.14.2	Han var 25 år gammel, da han blev konge, og han regerede i Jerusalem i 29 år. Hans mor hed Jehoaddan og var fra Jerusalem. 
2KI.14.3	Han fulgte i sin fars spor og gjorde, hvad der var ret i Herrens øjne, dog ikke så helhjertet som sin forfar David. 
2KI.14.4	Heller ikke han fik udryddet offerstederne rundt omkring i landet, og derfor fortsatte folket med at bringe brændofre der.
2KI.14.5	Så snart han havde sikret sig magten, dræbte han de embedsmænd, der havde myrdet hans far. 
2KI.14.6	Men han skånede deres børn, for Herrens lov siger: „Forældre må ikke straffes for deres børns synder, og børn må ikke straffes for deres forældres synder. Dødsstraf kan kun idømmes den, der selv er ansvarlig for sin forbrydelse.”
2KI.14.7	Amatzja nedsablede 10.000 edomitiske soldater i Saltdalen, og han erobrede også byen Sela og kaldte den Jokteʼel, hvilket den hedder den dag i dag.
2KI.14.8	En dag udstedte han en krigserklæring til kong Joash af Israel, der var søn af Joahaz, som var søn af Jehu. 
2KI.14.9	Kong Joash sendte følgende besked tilbage:
2KI.14.9	„Der var engang en tidsel i Libanon, som sagde til det statelige cedertræ: ‚Lad min søn få din datter til ægte!’ Men et vildt dyr kom løbende forbi og trampede tidslen ned. 
2KI.14.10	Du har ganske vist besejret Edom og er vældig stolt over det. Men bliv du hellere hjemme og nyd sejren. Hvorfor udfordre skæbnen og styrte både dig selv og Judas land i ulykke?”
2KI.14.11	Men Amatzja ville ikke høre efter, så kong Joash af Israel mobiliserede sin hær og mødte kong Amatzjas hær ved byen Bet-Shemesh i Juda. 
2KI.14.12	Dér blev judæerne besejret, og soldaterne flygtede hver til sit. 
2KI.14.13	Amatzja blev taget til fange, hvorefter Israels hær marcherede mod Jerusalem og ødelagde bymuren mellem Efraims port og Hjørneporten, en strækning på 200 meter. 
2KI.14.14	Joash tog det guld og sølv, der var tilbage i templets og paladsets skatkamre. Han tog også en del gidsler, hvorefter han vendte hjem til Samaria.
2KI.14.15	Resten af Joashʼ livshistorie og hans bedrifter samt flere detaljer om kampen mod kong Amatzja af Juda er beskrevet i Israels kongers krønikebog. 
2KI.14.16	Da han døde, blev han begravet i Samaria ved siden af Israels øvrige konger, og hans søn Jeroboam blev konge i hans sted.
2KI.14.17	Amatzja levede 15 år mere, efter at Joash var død, 
2KI.14.18	og hans livshistorie er beskrevet i Judas kongers krønikebog. 
2KI.14.19	Hans embedsmænd i Jerusalem havde planer om at slå ham ihjel, men det lykkedes ham at flygte til Lakish. De sendte så nogle folk efter ham til Lakish, og han blev dræbt dernede. 
2KI.14.20	Hans lig blev bragt hjem til Jerusalem til hest, og han blev begravet sammen med sine forfædre i Davidsbyen. 
2KI.14.21	Derefter udnævnte Judas befolkning Amatzjas 16-årige søn Uzzija til konge. 
2KI.14.22	Det var Uzzija, der erobrede Eilat tilbage og befæstede byen nogen tid efter sin fars død.
2KI.14.23	I kong Amatzja af Judas 15. regeringsår blev Jeroboam, søn af Joash, konge i Israel. Han regerede i 41 år i Samaria. 
2KI.14.24	Han gjorde, hvad der var ondt i Herrens øjne. Han handlede fuldstændig som den Jeroboam, der først indførte afgudsdyrkelsen i Nordriget. 
2KI.14.25	Han generobrede Israels tabte områder fra Lebo-Hamat i nord til Det Døde Hav i syd, sådan som Herren, Israels Gud, havde forudsagt gennem Amittajs søn, Jonas, profeten fra Gat-Hefer. 
2KI.14.26	Herren havde lagt mærke til Israels bitre lidelser, og han så, at ingen kom dem til hjælp i kampen mod deres undertrykkere. 
2KI.14.27	Han ønskede ikke, at hele hans folk skulle udslettes, så derfor brugte han kong Jeroboam til at redde landet.
2KI.14.28	Resten af Jeroboams livshistorie, hans bedrifter og krige, og hvordan han igen lagde bystaterne Damaskus og Hamat ind under Israels herredømme, er beskrevet i Israels kongers krønikebog. 
2KI.14.29	Da Jeroboam døde, blev han begravet sammen med Israels øvrige konger i Samaria, og hans søn Zekarja blev konge i hans sted.
2KI.15.1	I kong Jeroboam af Israels 27. regeringsår blev Amatzjas søn Uzzija konge i Juda 
2KI.15.2	i en alder af 16 år. Hans mor hed Jekolja og var fra Jerusalem. Han regerede i Jerusalem i 52 år.
2KI.15.3	Han gjorde, hvad der var ret i Herrens øjne i samme udstrækning som sin far Amatzja. 
2KI.15.4	Men som sine forgængere ødelagde han ikke offerstederne rundt omkring i landet, hvor folk bragte brændofre. 
2KI.15.5	Herren ramte kongen med spedalskhed, som han led af til sin dødsdag. Han boede i et hus for sig selv, mens hans søn Jotam overtog regeringsmagten og ledelsen af paladset. 
2KI.15.6	Resten af Uzzijas liv og virke er beskrevet i Judas kongers krønikebog. 
2KI.15.7	Da han døde, blev han begravet sammen med sine forfædre i Davidsbyen, og hans søn Jotam blev nu officielt kronet som konge.
2KI.15.8	I kong Uzzija af Judas 38. regeringsår blev Jeroboams søn Zekarja konge i Israel. Han regerede i Samaria i seks måneder.
2KI.15.9	Han gjorde, hvad der var ondt i Herrens øjne som sine forfædre. Han fortsatte den afgudsdyrkelse, som Jeroboam, Nebats søn, i sin tid havde indført. 
2KI.15.10	Shallum, Jabeshʼ søn, gjorde oprør imod ham og stak ham ned med sit sværd i fuld offentlighed, hvorefter han overtog magten. 
2KI.15.11	De øvrige begivenheder, som fandt sted under kong Zekarja, er beskrevet i Israels kongers krønikebog. 
2KI.15.12	Med Zekarja var Herrens løfte til kong Jehu gået i opfyldelse, for Herren havde sagt, at Jehus efterkommere skulle være konger i Israel i fire generationer.
2KI.15.13	I kong Uzzija af Judas 39. regeringsår blev Shallum, søn af Jabesh, konge i Israel. Han regerede i Samaria i en måned.
2KI.15.14	Da en måned var gået, kom Gadis søn Menahem fra Tirtza til Samaria. Han myrdede kongen og overtog magten. 
2KI.15.15	Shallums liv og virke samt oplysninger om den sammensværgelse, han stiftede mod kongen, er beskrevet i Israels kongers krønikebog.
2KI.15.16	Allerede mens Menahem holdt til i Tirtza, havde han ødelagt byen Tappuach og dens opland, da indbyggerne i byen nægtede at støtte ham i ønsket om at blive konge. Alle indbyggerne blev sablet ned, og byens gravide kvinder fik maven sprættet op.
2KI.15.17	I kong Uzzija af Judas 39. regeringsår blev Menahem, Gadis søn, konge i Israel. Han regerede i Samaria i ti år. 
2KI.15.18	Han gjorde, hvad der var ondt i Herrens øjne, og fortsatte med den afgudsdyrkelse, som Jeroboam havde indført. Mens han var konge, 
2KI.15.19+2KI.15.20	invaderede kong Pul
2KI.15.21	Resten af kong Menahems liv og virke er beskrevet i Israels kongers krønikebog. 
2KI.15.22	Da han døde, overtog hans søn Pekaja magten.
2KI.15.23	I kong Uzzija af Judas 50. regeringsår blev Pekaja, Menahems søn, konge i Israel. Han regerede i Samaria i to år. 
2KI.15.24	Han gjorde, hvad der var ondt i Herrens øjne, og fortsatte den afgudsdyrkelse, Jeroboam havde indført. 
2KI.15.25	Hans øverstkommanderende, som hed Peka, Remaljas søn, lavede en sammensværgelse imod ham sammen med 50 mænd fra Gilead. Peka myrdede ham i paladset i Samaria og tog derefter selv magten. 
2KI.15.26	Resten af Pekajas liv og virke er beskrevet i Israels kongers krønikebog.
2KI.15.27	I kong Uzzija af Judas 52. regeringsår blev Peka, Remaljas søn, konge i Israel. Han regerede i Samaria i 20 år. 
2KI.15.28	Han gjorde, hvad der var ondt i Herrens øjne, og fortsatte den afgudsdyrkelse, Jeroboam havde indført. 
2KI.15.29	Mens han regerede, angreb den assyriske konge Tiglat-Pileser igen Israel og indtog byerne Ijjon, Abel-Bet-Maʼaka, Janoha, Kadesh og Hatzor samt områderne Gilead, Galilæa og Naftali. Indbyggerne tog han med sig til Assyrien som fanger.
2KI.15.30	Hosea, Elas søn, lavede en sammensværgelse mod Peka og myrdede ham, hvorefter han selv overtog magten. Det skete i kong Jotams, Uzzijas søns, 20. regeringsår. 
2KI.15.31	Resten af Pekas liv og virke er beskrevet i Israels kongers krønikebog.
2KI.15.32	I kong Peka af Israels andet regeringsår blev Jotam, Uzzijas søn, konge i Juda. 
2KI.15.33	Han var 25 år, da han blev konge, og han regerede i Jerusalem i 16 år. Hans mor hed Jerusha og var en datter af Zadok.
2KI.15.34	Han gjorde, hvad der var ret i Herrens øjne, som hans far Uzzija havde gjort. 
2KI.15.35	Dog ødelagde han ikke offerstederne rundt omkring i landet, hvor folk bragte brændofre. I øvrigt var det under kong Jotam, at nordporten i Herrens tempel blev bygget. 
2KI.15.36	Resten af Jotams liv og virke er beskrevet i Judas kongers krønikebog.
2KI.15.37	På den tid lod Herren kong Retzin af Aram og kong Peka af Israel angribe Juda. 
2KI.15.38	Da Jotam døde, blev han begravet ved siden af Judas konger i Davidsbyen. Hans søn Ahaz blev konge efter ham.
2KI.16.1	I kong Peka af Israels 17. regeringsår blev Ahaz, Jotams søn, konge i Juda. 
2KI.16.2	Han var 20 år gammel, og han regerede i Jerusalem i 16 år.
2KI.16.2	I modsætning til sin forfar David gjorde han ikke, hvad der var ret i Herrens øjne. 
2KI.16.3	Han var ikke bedre end Israels onde konger, ja, han gik tilmed så vidt, at han ofrede sin egen søn på bålet. Derved fulgte han de afskyelige skikke, som fandtes hos de folk, Herren i sin tid jog ud af landet for at lade israelitterne bosætte sig der. 
2KI.16.4	Han bragte slagtofre og røgelsesofre til afguderne på offerstederne rundt omkring i landet, både på højene og under de store træer.
2KI.16.5	Kong Retzin af Aram og kong Peka af Israel gik nu til angreb på Ahaz. De belejrede Jerusalem, men de måtte opgive at indtage byen. 
2KI.16.6	Samtidig tilbageerobrede Edoms konge Eilat og fordrev Judas folk fra byen, hvorefter edomitterne flyttede ind igen, og der bor de den dag i dag.
2KI.16.7	Kong Ahaz sendte bud til kong Tiglat-Pileser af Assyrien og bad ham om hjælp mod Arams og Israels konger. 
2KI.16.8	Ahaz tog alt det guld og sølv, som var tilbage i templets og paladsets skatkamre, og sendte det som gave til den assyriske konge. 
2KI.16.9	Assyrerkongen opfyldte hans ønske, gik til angreb på Damaskus og indtog byen. Indbyggerne blev taget til fange og bortført til Kir, og kong Retzin selv blev dræbt.
2KI.16.10	Kong Ahaz tog nu til Damaskus for at møde kong Tiglat-Pileser. Under sit ophold i byen bemærkede Ahaz et usædvanligt imponerende alter i et hedensk tempel, og han lavede en tegning af alteret og sendte tegningen til præsten Urija med en detaljeret beskrivelse af dets dimensioner. 
2KI.16.11+2KI.16.12	Urija sørgede straks for at bygge et alter i overensstemmelse med Ahazʼ beskrivelse. Da kongen kom tilbage fra Damaskus, stod alteret klar til indvielsen og den første offerceremoni. 
2KI.16.13	Kongen foretog indvielsen ved først at ofre et brændoffer og dernæst et afgrødeoffer. Han bragte også et drikoffer og et takoffer, hvor offerdyrets blod blev stænket på alteret. 
2KI.16.14	Så fjernede han det gamle bronzealter, der hidtil havde stået foran templet (mellem indgangen og det nye alter), og anbragte det i stedet nord for det nye alter. 
2KI.16.15	For fremtiden skulle præsten Urija bruge det nye alter til følgende ofre: Brændofferet om morgenen, afgrødeofferet om aftenen, kongens og folkets egne brændofre og afgrødeofre, og endelig folkets drikofre. Blodet fra offerdyrene skulle stænkes på det nye alter. „Det gamle bronzealter må jeg overveje, hvad jeg skal gøre ved,” sagde kongen.
2KI.16.16	Præsten Urija gjorde, som kongen havde befalet. 
2KI.16.17	Så tog kongen pladerne af rullebordene, som stod ved templets langsider, og han fjernede de store bronzebaljer fra dem. Han fjernede også bronzehavet, der hvilede oven på de 12 okser af bronze, og satte det på et fundament af sten på jorden. 
2KI.16.18	I sit forsøg på at behage den assyriske konge fjernede Ahaz tilmed sabbatsbaldakinen i templets forgård samt den kongelige indgang til templet.
2KI.16.19	Resten af Ahazʼ liv og virke er beskrevet i Judas kongers krønikebog. 
2KI.16.20	Da Ahaz døde, blev han begravet blandt sine forfædre i Davidsbyen. Hans søn Hizkija blev konge efter ham.
2KI.17.1	I kong Ahaz af Judas 12. regeringsår blev Hosea, Elas søn, konge i Israel. Han regerede i Samaria i ni år. 
2KI.17.2	Han gjorde, hvad der var ondt i Herrens øjne, men ikke så slemt som hans forgængere på Israels trone.
2KI.17.3	Kong Shalmanesar af Assyrien angreb og besejrede kong Hosea, så Israel måtte betale skat til den assyriske konge. 
2KI.17.4	Men Hosea gjorde oprør imod assyrerkongen, idet han henvendte sig til kong So af Egypten og bad ham om hjælp i sit forsøg på at befri Israel fra det assyriske tyranni. Samtidig nægtede Hosea at betale skat til Assyrien. Da skatten udeblev, sendte assyrerkongen bud efter Israels konge og lod ham kaste i fængsel.
2KI.17.5	Assyrerkongen drog derefter med sin hær til Israel og belejrede hovedstaden Samaria i tre år. 
2KI.17.6	I kong Hoseas niende regeringsår måtte byen endelig overgive sig. Israels folk blev deporteret til Assyrien og anbragt i kolonier i byen Halach, i Gozan ved Haborfloden, og i en række mediske byer.
2KI.17.7	Nordrigets indbyggere blev sendt i eksil, fordi de dyrkede afguderne og derved syndede imod Herren, deres Gud, som havde ført dem ud af fangenskabet i Egypten. 
2KI.17.8	Anført af Israels konger begyndte de at følge de samme ugudelige skikke, som blev praktiseret af de folkeslag, som Herren havde jaget ud af landet for at give plads til sit eget folk. 
2KI.17.9	Israels folk trodsede deres Gud ved at gøre mange ting, som var forkert i Herrens øjne. De indrettede offerhøje rundt omkring i landet i både små og store byer, 
2KI.17.10	og de opstillede frugtbarhedssymboler og afgudsbilleder på alle offerhøjene og under de store træer. 
2KI.17.11	De brændte afgudsofre på højene, sådan som folkene, der boede i landet før dem, havde gjort. Alle disse onde handlinger skete i oprør mod Herren, 
2KI.17.12	for folket tilbad disse afguder på trods af, at Herren klart havde sagt, at det måtte de ikke gøre.
2KI.17.13	Gang på gang havde Herren sendt sine profeter for at advare Israel og Juda. Budskabet var altid det samme: „Hold op med jeres afgudsdyrkelse og adlyd i stedet de love og anvisninger, som jeg gav jeres forfædre ved mine profeters medvirken.” 
2KI.17.14	Men de ville ikke høre efter. De var lige så oprørske som deres forfædre, der ikke havde tillid til, at Herren, deres Gud, ville sørge for dem. 
2KI.17.15	De forkastede hans love, den pagt han havde oprettet med deres forfædre og stentavlerne med de ti bud, som han havde givet dem. De tilbad indholdsløse afguder og endte selv i tomhed. De efterlignede de folkeslag, som Herren havde sagt, de ikke måtte efterligne. 
2KI.17.16	De lod hånt om Herrens, deres Guds, bud ved at tilbede to gudebilleder i form af guldkalve. De opstillede søjler for Ashera, og de tilbad Baʼal, foruden solen, månen og stjernerne. 
2KI.17.17	Ja, de ofrede tilmed deres egne børn som brændofre. De opsøgte okkulte medier og gjorde brug af trolddom. De solgte deres sjæl til at gøre, hvad der var ondt i Herrens øjne. På den måde gjorde de oprør imod Herren, 
2KI.17.18	og han blev meget vred på Israel og sendte dem langt væk, indtil der kun var en rest tilbage i landet, nemlig Judas stamme.
2KI.17.19	Men også Juda nægtede at adlyde Herrens, deres Guds, bud. De fremturede i samme synd og ondskab, som Israel var begyndt på. 
2KI.17.20	Derfor forkastede Herren alle Jakobs efterkommere. Han straffede dem ved at udlevere dem til deres fjender, indtil alle var ført i landflygtighed.
2KI.17.21	Dengang Herren rev Israels rige ud af Davidslægtens hånd, valgte de Jeroboam, Nebats søn, til konge. Det var ham, der lokkede folket til synd og indførte afgudsdyrkelsen. 
2KI.17.22	Og Israels folk fortsatte derefter ad den vej, Jeroboam havde ledt dem ind på, 
2KI.17.23	indtil det kom til det punkt, hvor Herren måtte forvise dem fra deres land, helt i overensstemmelse med profeternes advarsler. Det er baggrunden for Israels landflygtighed i Assyrien i dag.
2KI.17.24	Assyriens konge sørgede for at forflytte store menneskemængder fra byerne Babylon, Kuta, Avva, Hamat og Sefarvajim til Samarias byer, så de kunne befolke landet i stedet for israelitterne. Således overtog assyrerne Samaria og de andre byer i Israel og bosatte sig der. 
2KI.17.25	Men fordi nybyggerne ikke fra begyndelsen tilbad Herren, sendte Herren løver iblandt dem, så mange af dem blev dræbt.
2KI.17.26	Da skyndte de sig at sende følgende budskab til den assyriske konge: „Vi nybyggere her i Israel kender ikke landets Gud, og nu har han sendt løver iblandt os, som dræber os, fordi vi ikke tilbeder ham.”
2KI.17.27	Assyrerkongen gav derefter ordre til, at en af de bortførte præster skulle vende tilbage til Israel og lære nybyggerne at dyrke Israels Gud. 
2KI.17.28	Da rejste en præst, som oprindelig var kommet fra Samaria, tilbage til Israel og bosatte sig i Betel med det formål at forklare, hvordan man tilbeder Herren.
2KI.17.29	Men nybyggerne opgav ikke af den grund deres afgudsdyrkelse. Hver koloni lavede billeder af deres egne guder og opstillede dem på de offersteder, som allerede fandtes i landet. 
2KI.17.30	Folk fra Babylon dyrkede deres gud Sukkot-Benot, folk fra Kuta dyrkede Nergal, folk fra Hamat dyrkede Ashima, 
2KI.17.31	guderne Nibhaz og Tartak blev dyrket af avvijitterne, og folk fra Sefarvajim brændte endog deres børn som et udtryk for deres ærefrygt for guderne Adrammelek og Anammelek.
2KI.17.32	Samtidig ofrede de til Herren, Israels Gud. De udnævnte deres egne præster, som skulle ofre til Herren ved de offersteder, der var indrettet på bakketoppene. 
2KI.17.33	Men de holdt fast ved deres nationale og religiøse skikke, som de havde taget med sig hjemmefra. 
2KI.17.34	Sådan er det den dag i dag. De tilbeder ikke Herren af hjertet eller adlyder de love, han gav til Jakobs efterkommere, den Jakob hvis navn blev ændret til Israel. 
2KI.17.35+2KI.17.36	For det var med Jakobs efterkommere Herren oprettede sin pagt, da han befalede dem aldrig at tilbede eller ofre til nogen afguder. De måtte kun tilbede Herren, der havde ført dem ud af Egypten med vældig kraft og store mirakler. 
2KI.17.37	Jakobs efterkommere skulle adlyde alle Guds love og 
2KI.17.38	Gud havde sagt: „Glem aldrig den pagt, jeg her har oprettet med jer, så I dyrker andre guder. 
2KI.17.39	Tilbed Herren alene. Han alene kan frelse jer fra jeres fjender.”
2KI.17.40	Men Israel ville ikke høre efter. De blev ved med at ofre til afguderne. 
2KI.17.41	Nybyggerne fra Babylon ofrede til Israels Gud samtidig med, at de ofrede til deres egne guder. Og sådan er det fortsat helt frem til i dag.
2KI.18.1	I kong Hosea af Israels tredje regeringsår blev Hizkija, søn af Ahaz, konge i Juda. 
2KI.18.2	Han var 25 år gammel, da han blev konge, og han regerede i Jerusalem i 29 år. Hans mor hed Abi og var en datter af Zekarja.
2KI.18.3	Hizkija gjorde, hvad der var ret i Herrens øjne, akkurat som sin forfar kong David. 
2KI.18.4	Han nedbrød offerstederne rundt omkring i landet, knuste stenstøtterne og væltede frugtbarhedspælene. Han slog tilmed den kobberslange i småstykker, som Moses i sin tid havde lavet, for Israels folk var begyndt at bringe ofre til den. De gav den navnet Nehushtan som en anden afgud. 
2KI.18.5	Hizkija havde en usædvanlig stor tillid til Herren, Israels Gud, ja, hverken før eller efter ham har der i Juda været en konge, som i den henseende kan måle sig med ham. 
2KI.18.6	Hizkija adlød Herren i alle ting, og han overholdt omhyggeligt de bud, som Herren havde givet Moses. 
2KI.18.7	Derfor var Herren med ham, og alt, hvad han gjorde, lykkedes for ham. Han gjorde oprør imod den assyriske konge ved at nægte at betale skat. 
2KI.18.8	Han besejrede også filistrene helt til Gaza og indtog mange svært befæstede byer undervejs.
2KI.18.9	Det var i Hizkijas fjerde regeringsår, og i kong Hoseas syvende regeringsår i Israel, at kong Shalmanesar af Assyrien angreb Israel og påbegyndte belejringen af Samaria. 
2KI.18.10	To år senere, i kong Hizkijas sjette regeringsår og kong Hoseas niende regeringsår, faldt Samaria. 
2KI.18.11	Det var ved den lejlighed, at assyrerkongen deporterede israelitterne til Assyrien og anbragte dem i kolonierne i Halach og langs Haborfloden i Gozan og i de forskellige mediske byer. 
2KI.18.12	De havde nemlig nægtet at lytte til Herren, deres Gud, og gøre, hvad han havde befalet dem. De havde brudt hans pagt med dem og overtrådt de befalinger, som Herren havde givet dem gennem sin tjener Moses.
2KI.18.13	I kong Hizkijas 14. regeringsår
2KI.18.14	Kong Hizkija sendte da en fredsdelegation fra Jerusalem med følgende budskab til assyrerkongen, der opholdt sig i Lakish: „Jeg indrømmer, at det var forkert af mig at gøre oprør. Jeg indvilliger i at betale den skat, du måtte forlange, hvis du til gengæld lover at trække dig tilbage.” Assyrerkongen forlangte 10 tons sølv og et ton guld, 
2KI.18.15	og kong Hizkija var tvunget til at tømme paladsets skatkammer og ribbe templet for sølv. 
2KI.18.16	Han skrællede endog det guld af templets døre og dørkarme, som han selv havde fået lagt på, hvorefter han gav det hele til assyrerkongen.
2KI.18.17	Alligevel sendte assyrerkongen en stor hær af sted fra Lakish mod kong Hizkija i Jerusalem. Styrken blev anført af hærchefen, kongens næstkommanderende og chefen for livvagten. Da de nåede frem, tog de opstilling ved vejen til vaskepladsen, hvor vandledningen kommer ned fra Øvredammen. 
2KI.18.18	De forlangte, at kong Hizkija skulle komme ud og tale med dem, men han foretrak at sende en delegation, der bestod af tre mænd: hofmarskalen Eljakim, statssekretæren Shebna og rigsarkivaren Joa.
2KI.18.19	„Assyrerkongen har sendt mig med følgende budskab, som I skal bringe videre til Hizkija,” sagde Sankeribs næstkommanderende. „Det lyder sådan: Hvad har du at bygge din selvtillid på? 
2KI.18.20	Tror du, man kan føre krig med ord? Hvem, tror du, vil hjælpe dig i oprøret mod mig? 
2KI.18.21	Er det Egypten, du støtter dig til, så pas på! For Egypten er som et knækket siv, der stikker hul i hånden på den, der støtter sig til det. Det er den hjælp, man kan forvente af Farao. 
2KI.18.22	Eller vil du sige, at det er Herren, jeres Gud, I stoler på? Er det ikke den Gud, som du hånede ved at nedrive hans templer og altre på offerhøjene og tvinge alle i Juda til kun at bringe ofre ved alteret i Jerusalem? 
2KI.18.23	Assyrerkongen vil gerne indgå et væddemål med jer: Han vil stille 2000 heste til rådighed, hvis I kan finde ryttere til dem. 
2KI.18.24	Jeres hær er så lille, at I ikke engang kan modstå et angreb fra en af mine ringeste officerer. Tror I virkelig, at egypterne vil sende deres heste og vogne for at kæmpe for jer? 
2KI.18.25	For øvrigt er det efter Herrens vilje, at jeg er kommet, for han har selv sagt, at jeg skal angribe jer og ødelægge jeres land!”
2KI.18.26	„Vær venlig at tale til os på det aramæiske sprog,
2KI.18.27	„Tror I, kong Sankeribs budskab kun gælder jer og jeres konge?” svarede den assyriske næstkommanderende. „Gælder det ikke lige så meget byens indbyggere? Når vi belejrer byen, er det jo dem, der kommer til at æde deres egne ekskrementer og drikke deres egen urin.”
2KI.18.28	Så hævede han stemmen og råbte til folkene på murene—på hebraisk: „Hør, hvad den mægtige assyriske konge har at sige til jer: 
2KI.18.29	Lad jer ikke narre af kong Hizkija! Han kan ikke frelse jer fra assyrerkongen. 
2KI.18.30	Lad ham ikke overtale jer til at stole på Herren. Hizkija siger, at Herren vil redde jer og ikke lade assyrerkongen indtage Jerusalem. 
2KI.18.31	Men det skal I ikke tro på! Hør, hvad kongen af Assyrien tilbyder jer: Overgiv jer—så skal I få lov til at bo trygt her i jeres eget land, spise jeres egne vindruer og figner og drikke vand fra jeres egne vandreservoirer, 
2KI.18.32	indtil jeg kommer og tager jer med til et sted, der ligner jeres land med masser af korn- og vinmarker og rigeligt med brød og vin, oliventræer og honning. I kan vælge mellem den mulighed og døden. Hør ikke på Hizkija, for han tager fejl, når han påstår, at Herren kan frelse jer. 
2KI.18.33	Tænk på de andre folkeslag, som assyrerkongen har besejret. Har deres guder måske kunnet redde dem? 
2KI.18.34	Hvor blev Hamats, Arpads, Sefarvajims, Henas og Ivvas guder af? Hvor var Samarias guder, da vi indtog Samaria? 
2KI.18.35	Nævn bare én gud, som har været i stand til at frelse sit folk fra assyrerkongen. Hvad får jer så til at tro, at jeres gud kan frelse Jerusalem?”
2KI.18.36	Da assyreren havde talt færdig, var der dødstille på murene, for kongen havde forbudt dem at tage til genmæle. 
2KI.18.37	Så flængede Eljakim, Shebna og Joa deres tøj i fortvivlelse og vendte tilbage til kong Hizkija for at fortælle ham, hvad den næstkommanderende havde sagt.
2KI.19.1	Da kong Hizkija fik assyrerkongens budskab, blev han så fortvivlet, at han rev flænger i sit tøj, klædte sig i sæk og aske og gik ind i Herrens hus for at bede. 
2KI.19.2	Samtidig sendte han Eljakim, Shebna og de ledende præster til profeten Esajas,
2KI.19.3	og skulle overbringe følgende besked fra kongen: „Vi er blevet ydmyget og skældt ud og er i stor nød. Vi føler os som en kvinde, der er i gang med at føde, men ikke kan føde barnet alligevel. 
2KI.19.4	Måske har Herren, din Gud, hørt, hvordan den assyriske næstkommanderende har hånet den levende Gud, og måske vil Herren selv straffe ham. Gå derfor i forbøn for den rest af folket, som endnu er i live.”
2KI.19.5+2KI.19.6	Esajas svarede: „Herren har følgende besked til kongen: Du skal ikke tage dig af assyrernes store ord, som de har hånet mig med. 
2KI.19.7	Jeg vil sørge for, at assyrerkongen snart hører dårligt nyt hjemmefra, så han rejser tilbage til sit land. Der vil han senere blive dræbt.”
2KI.19.8	Den assyriske næstkommanderende var i mellemtiden vendt tilbage til Lakish, hvor han fik at vide, at kong Sankerib havde forladt byen og var i færd med at belejre en anden by, Libna. 
2KI.19.9	Midt i det hele fik Sankerib efterretning om, at kong Tirhaka fra Kush havde sendt sin hær for at angribe ham. Så sendte han et skriftligt budskab til kong Hizkija:
2KI.19.10	„Lad ikke din gud give dig falske forhåbninger. Tro ikke på ham, når han påstår, jeg ikke kan indtage Jerusalem. 
2KI.19.11	Du har jo hørt, hvordan assyrerkongen har lagt utallige lande under sig. Hvordan kan du tro, at du kan undslippe? 
2KI.19.12	Har de andre guder kunnet redde deres tilhængere? Tænk på nationer som Gozan, Karan, Retzef og Eden i landet Telassar—de er alle blevet knust af assyriske konger. 
2KI.19.13	Glem ikke, hvad der skete med kongerne af Hamat, Arpad, Lair, Sefarvajim, Hena og Ivva.”
2KI.19.14	Da Hizkija havde læst assyrerkongens brev, gik han ind i helligdommen og lagde det frem for Herren. 
2KI.19.15	„Herre, Israels Gud!” bad han. „Du sidder på din trone højt over de mægtigste engle. Du alene er Herre over alle jordens riger. Du skabte himlen og jorden. 
2KI.19.16	Bøj dig ned, Herre, og lyt til min bøn! Se det brev her fra kong Sankerib, hvor han håner den levende Gud! 
2KI.19.17	Herre, det er sandt, at assyrerkongerne har knust alle de nævnte folkeslag, lagt deres lande øde 
2KI.19.18	og brændt deres guder. Men de var jo ikke virkelige guder, kun menneskeværk lavet af træ og sten. Derfor kunne de blive ødelagt. 
2KI.19.19	Herre, du er vores Gud, frels os fra assyrerkongens magt. Så vil alle jordens folk kunne se, at du er den eneste sande Gud!”
2KI.19.20	Derefter sendte Esajas følgende besked til kong Hizkija: „Herren, Israels Gud, siger, at han har hørt din bøn angående assyrerkongen. 
2KI.19.21	Nu skal du høre, hvad han siger om kong Sankerib:
2KI.19.21	Jerusalems indbyggere ryster på hovedet.
2KI.19.21	Ja, Zions datter ler dig op i ansigtet.
2KI.19.22	Hvem var det, du hånede og spottede?
2KI.19.22	Hvem brugte du så store ord imod?
2KI.19.22	I hovmod trodsede du Himlens Gud,
2KI.19.22	vendte dig imod Israels Hellige.
2KI.19.23	Ved sendebud hånede du Herren og sagde:
2KI.19.23	‚Mine hære krydsede de højeste bjerge,
2KI.19.23	jeg erobrede Libanons højdedrag.
2KI.19.23	Jeg fældede skovens stolte cedre,
2KI.19.23	nedlagde de statelige cypresser.
2KI.19.23	Jeg nåede bjergenes tinder,
2KI.19.23	Libanons prægtige frugtplantager.
2KI.19.24	Jeg lod brønde grave i fjendeland
2KI.19.24	og brugte løs af deres drikkevand.
2KI.19.24	Ved mine hæres støvletramp
2KI.19.24	blev Egyptens floder tømt for vand.’
2KI.19.25	Forstår du ikke, at det var min idé?
2KI.19.25	Jeg planlagde det for længst og lod det ske.
2KI.19.25	Du skulle angribe fæstningsbyer
2KI.19.25	og forvandle dem til bunker af sten,
2KI.19.26	mens indbyggerne måtte se til,
2KI.19.26	skuffede, udmattede og skamfulde,
2KI.19.26	som planter, der rykkes op med rode,
2KI.19.26	som græs på taget, der visner i solen.
2KI.19.27	Jeg ser, når du rejser dig og sætter dig,
2KI.19.27	jeg ved, hvornår du går og kommer tilbage.
2KI.19.28	Men fordi du hidser dig op imod mig,
2KI.19.28	og dine stolte ord har nået mit øre,
2KI.19.28	sætter jeg kroge i din næse
2KI.19.28	og lægger bidsel i din mund.
2KI.19.28	Jeg trækker dig bort,
2KI.19.28	tilbage ad den vej, du kom.
2KI.19.29	Herren giver dig nu et tegn, kong Hizkija: Første år skal man spise af det korn, som har sået sig selv. Næste år skal folk spise af de frugter, der er.
2KI.19.30	For den rest, som er tilbage af Judas folk, skal fæste rod forneden og sætte frugt foroven. 
2KI.19.31	En rest vil slippe levende væk fra Jerusalem, nogle af dens indbyggere vil overleve. Det gør Herren, den Almægtige, for sin egen skyld.
2KI.19.32	Hør hvad Herren siger om Assyriens konge: Han kommer ikke ind i Jerusalem. Han får end ikke lov at skyde en pil herind, eller nærme sig byen med løftede skjolde for at bygge angrebsramper rundt omkring den. 
2KI.19.33	Han skal vende tilbage ad den vej, han kom. Han kommer ikke herind, siger Herren. 
2KI.19.34	For jeg vil forsvare og frelse Jerusalem for min egen æres skyld og for min tjener Davids skyld!”
2KI.19.35	Samme nat gik Herrens engel gennem assyrernes lejr og slog 185.000 krigere ihjel. Næste morgen lå der døde kroppe overalt. 
2KI.19.36	Da brød kong Sankerib op og vendte hjem til Nineve. 
2KI.19.37	Engang, da han bad i sin gud Nisroks tempel, trængte hans sønner Adrammelek og Sarezer derind og myrdede ham, hvorefter de flygtede til Ararats land. Sankeribs søn Asarhaddon blev konge i hans sted.
2KI.20.1	Senere blev Hizkija alvorligt syg og lå for døden. Da kom profeten Esajas til ham og sagde: „Gør dig klar til at dø, for Herren siger, du ikke bliver rask igen.”
2KI.20.2	Esajas gik igen, og Hizkija vendte ansigtet mod væggen. 
2KI.20.3	„Åh, Herre,” tryglede han, „husk dog på, hvordan jeg altid har bestræbt mig på at adlyde dig og behage dig i alt, hvad jeg har foretaget mig.” Og han græd højt.
2KI.20.4	Før Esajas var nået ud af paladsets gård, sagde Herren til ham: 
2KI.20.5	„Gå tilbage til Hizkija, mit folks leder, og sig til ham: Herren, din forfar Davids Gud, har hørt din bøn og set dine tårer. Jeg vil alligevel helbrede dig, så du i overmorgen kan stå op og gå ind i templet. 
2KI.20.6	Jeg vil give dig endnu 15 år at leve i, og jeg vil frelse både dig og Jerusalem fra assyrerkongen, for min egen æres skyld og for min tjener Davids skyld.”
2KI.20.7	Derpå sagde Esajas til kongens tjenere: „Kom med et figenplaster.” Tjenerne kom så med et figenplaster og lagde det på det syge sted, for at kongen kunne blive rask.
2KI.20.8	Hizkija spurgte Esajas: „Hvilket tegn får jeg på, at Herren virkelig vil helbrede mig, så jeg kan gå op til Herrens hus i overmorgen?”
2KI.20.9	Esajas svarede: „Hvilket tegn vil du helst have? Skal skyggen på soluret gå ti streger frem eller ti streger tilbage?”
2KI.20.10	„Siden skyggen normalt går frem, vil jeg foretrække den gør det modsatte,” svarede Hizkija. „Lad skyggen gå ti streger tilbage.”
2KI.20.11	Så bad Esajas Herren om at gøre, som kongen havde bedt om, og Herren lod skyggen gå ti streger tilbage på Ahazʼ solur.
2KI.20.12	Nogen tid senere sendte Merodak-Baladan, som var søn af kong Baladan af Babylonien, nogle sendebud af sted med hilsener og en gave til Hizkija, for Babyloniens konge havde hørt om hans sygdom. 
2KI.20.13	Hizkija var beæret over det fine besøg og viste dem alle sine rigdomme, sit sølv og guld, sine røgelsesstoffer og forskellige aromatiske olier og sit våbenarsenal, ja, der var ikke den ting, han ikke viste dem.
2KI.20.14	Bagefter opsøgte Esajas kong Hizkija og spurgte ham: „Hvor kom de mænd fra, og hvad ville de?”
2KI.20.14	„De kom helt fra Babylonien!” svarede Hizkija.
2KI.20.15	„Hvad så de i paladset?” spurgte Esajas.
2KI.20.15	„Det hele!” svarede Hizkija. „Jeg viste dem alle mine rigdomme.”
2KI.20.16	„Hør Herrens ord,” sagde Esajas. 
2KI.20.17	„Der kommer en dag, hvor alt i det her palads skal føres bort til Babylonien, både de rigdomme, du selv har samlet, og det, dine forfædre har samlet—intet vil blive tilbage. 
2KI.20.18	Nogle af dine egne efterkommere vil blive bortført og gjort til tjenere ved den babyloniske konges hof.”
2KI.20.19	„Det er godt at høre fra Herren,” sagde Hizkija. Han tænkte ved sig selv: „Der er i det mindste fred og ro, så længe jeg lever.”
2KI.20.20	Resten af kong Hizkijas historie og hans bedrifter er beskrevet i Judas kongers krønikebog. Der fortælles også om den dam, han konstruerede, og den vandtunnel, han lod grave for at lede vand ind i byen. 
2KI.20.21	Da han døde, blev hans søn Manasse konge i hans sted.
2KI.21.1	Manasse var 12 år gammel, da han blev konge i Juda, og han regerede i Jerusalem i 55 år. Hans mors navn var Hefziba. 
2KI.21.2	Han gjorde, hvad der var ondt i Herrens øjne, for han dyrkede afguderne på samme afskyelige måde som de folk, Herren i sin tid jog ud af landet for at skaffe plads til sit folk.
2KI.21.3	Han genopbyggede de offersteder rundt omkring på højene, som hans far, Hizkija, havde brudt ned. Han opførte altre for Baʼal og frugtbarhedssymboler for gudinden Ashera, sådan som Israels kong Ahab tidligere havde gjort, og han tilbad stjernerne. 
2KI.21.4+2KI.21.5	Selv på tempelpladsen i Jerusalem—det sted, som Herren havde sagt, han på en særlig måde ville være knyttet til—opførte han altre til ære for solen, månen og stjernerne, både i den indre og ydre forgård. 
2KI.21.6	Ja, Manasse gik så vidt, at han brændte sin søn på alteret som offer til afguderne. Han var stærkt engageret i okkultisme og sort magi, og han søgte kontakt med ånderne ved hjælp af medier og spiritisme. Han gjorde en masse ting, som fremkaldte Herrens vrede. 
2KI.21.7	Den udskårne Asherapæl, som Manasse lod fremstille, blev rejst i Herrens hus, det sted, om hvilket Herren havde sagt til David og Salomon: „Jeg vil altid være knyttet til dette hus og denne by, Jerusalem, som jeg har udvalgt blandt alle andre byer i landet.
2KI.21.8	Hvis Israels folk blot omhyggeligt vil følge de love og forskrifter, jeg gav til min tjener Moses, vil jeg ikke jage dem ud af det land, jeg gav deres forfædre.”
2KI.21.9	Men folket var ulydigt. Kong Manasse lokkede dem til at begå endnu værre synder end de ugudelige folk, der havde boet i landet før dem.
2KI.21.10	Da udtalte Herren dom over dem gennem sine tjenere, profeterne: 
2KI.21.11	„Kong Manasses ondskab overgår langt amoritternes ondskab, det folk, som oprindeligt boede i landet. Han har forledt Judas folk til afgudsdyrkelse. 
2KI.21.12	Derfor skal Jerusalem og Juda opleve en så alvorlig katastrofe, at de, som hører om den, vil blive lamslået af skræk. 
2KI.21.13	Jeg vil straffe Jerusalem, sådan som jeg straffede Samaria. Jeg vil udrydde Manasses kongeslægt, som jeg udryddede kong Ahabs slægt. Jeg vil rense ud i Jerusalem, som man gør en skål ren og derefter vender bunden i vejret på den. 
2KI.21.14	Jeg vil forkaste den sidste rest af mit ejendomsfolk og give dem i deres fjenders hånd. Ja, fjenderne skal få lov at gå på rov iblandt dem og udplyndre dem fuldstændigt, 
2KI.21.15	for de har været ulydige imod mig og gjort oprør lige siden dengang, jeg førte deres forfædre ud af Egypten.”
2KI.21.16	Kong Manasse førte ikke alene an i afgudsdyrkelsen, men han iværksatte en grufuld massakre på så mange uskyldige mennesker, at Jerusalem blev fyldt med blod. 
2KI.21.17	Andre enkeltheder fra kong Manasses onde regime er beskrevet i Judas kongers krønikebog. 
2KI.21.18	Da han døde, blev han begravet i Uzzas have, som var en del af parken ved hans palads. Hans søn Amon blev konge efter ham.
2KI.21.19	Amon var 22 år gammel, da han blev konge, og han regerede i Jerusalem i to år. Hans mor hed Meshullemet og var datter af Harutz fra byen Jotba. 
2KI.21.20	Han gjorde, hvad der var ondt i Herrens øjne ligesom sin far, Manasse. 
2KI.21.21	Han fulgte i sin fars spor og ofrede til de samme afguder. 
2KI.21.22	Han vendte ryggen til Herren, sine forfædres Gud, og nægtede på alle områder at adlyde Herrens befalinger. 
2KI.21.23	Hans egne embedsmænd lavede en sammensværgelse imod ham og myrdede ham i hans eget palads, 
2KI.21.24	men en gruppe borgere dræbte attentatmændene og udråbte Amons søn Josias til konge. 
2KI.21.25	Amons øvrige liv og virke er beskrevet i Judas kongers krønikebog. 
2KI.21.26	Som sin far blev han begravet i Uzzas have, hvorefter hans søn Josias blev konge i hans sted.
2KI.22.1	Josias var otte år gammel, da han blev konge, og han regerede i Jerusalem i 31 år. Hans mor hed Jedida og var datter af Adaja fra byen Botzkat. 
2KI.22.2	Han gjorde, hvad der var ret i Herrens øjne og fulgte i sin forfar Davids spor.
2KI.22.3+2KI.22.4	I sit 18. regeringsår sendte kong Josias statssekretæren Shafan, som var søn af Atzalja og sønnesøn af Meshullam, af sted til templet med følgende besked til ypperstepræsten Hilkija: „Tag de penge, som folket giver til præsterne, når de ankommer til Herrens hus, 
2KI.22.5+2KI.22.6	og giv pengene til dem, der fører tilsyn med tempelbygningerne, så de kan købe tømmer og sten og ansætte tømrere, bygningshåndværkere og murere, der kan restaurere templet. 
2KI.22.7	I behøver ikke at bede dem om at aflægge regnskab for, hvordan de administrerer pengene, for jeg har fuld tillid til dem—de er alle pålidelige mænd.”
2KI.22.8	En dag gik ypperstepræsten Hilkija til statssekretæren Shafan og sagde til ham: „Jeg har fundet lovbogen i Herrens hus.” Han overlod bogrullen til Shafan, som begyndte at læse i den. 
2KI.22.9	Shafan gik derefter til kongen og aflagde rapport: „De penge, der er blevet indsamlet i templet, har vi udbetalt til opsynsmændene, som aflønner dem, der arbejder på restaureringen af templet.” 
2KI.22.10	Derefter tilføjede han: „Præsten Hilkija gav mig denne bog.” Så gav han sig til at læse op for kongen. 
2KI.22.11	Da kongen hørte, hvad der stod i bogen, blev han så fortvivlet, at han rev en flænge i sit tøj. 
2KI.22.12+2KI.22.13	Øjeblikkeligt tilkaldte han Hilkija og nogle flere af sine embedsmænd. Det drejede sig om hans personlige tjener Asaja, Shafans søn Ahikam og Mikas søn Ahbor. „Gå hen og rådspørg Herren på mine og folkets vegne om indholdet af denne lovbog,” sagde han. „Herren er uden tvivl vred på os, for vores forfædre har ikke handlet efter forskrifterne i denne bog.”
2KI.22.14	Derpå gik ypperstepræsten og de fire embedsmænd hen til Jerusalems nye bydel, hvor profetinden Hulda boede sammen med sin mand, Shallum (en søn af Tikva, som var søn af Harhas). Shallum havde ansvar for præstedragterne. 
2KI.22.15+2KI.22.16	Hulda sagde til dem: „Herren, Israels Gud, siger: Sig til den mand, som sendte jer, at jeg, Herren, vil straffe dette sted og dets indbyggere i overensstemmelse med den bog, Judas konge nu har læst, 
2KI.22.17	for de har forkastet mig til fordel for andre guder. De har ofret røgelse til afguderne og provokeret mig med alle deres afgudsbilleder. Jeg må straffe dem, og straffen står ikke til at ændre. 
2KI.22.18	Men til kongen, som sendte jer for at rådspørge Herren, skal I overbringe følgende personlige budskab: Den straf, som du lige har hørt om, står fast, 
2KI.22.19	men fordi du var fortvivlet over, hvad der er sket og ydmygede dig for mig, da du hørte om mine advarsler om den forbandelse og ødelæggelse, der skal ramme landet, og fordi du flængede dit tøj og græd for mit ansigt, så vil jeg bønhøre dig. 
2KI.22.20	Jeg vil udskyde dommens time over Jerusalem, så byen ikke bliver ødelagt i din levetid. Du skal få lov at dø i fred og blive skånet for at være vidne til den katastrofe, jeg sender over dette sted.” Med det budskab vendte de tilbage til kongen.
2KI.23.1	Kong Josias indkaldte nu alle Judas og Jerusalems ledere, 
2KI.23.2	alle præsterne, profeterne og resten af folket, kendte såvel som ukendte, til et stort møde på tempelpladsen. Han bekendtgjorde, at pagtens bog var blevet fundet i templet, og befalede, at der skulle læses op fra den. 
2KI.23.3	Derefter stillede han sig ved søjlen foran indgangen til templet og aflagde et højtideligt løfte til Herren om altid at adlyde ham og omhyggeligt overholde bogens befalinger og forskrifter af hele sit hjerte og med hele sin sjæl. Han indviede sig til at opfylde alle pagtens betingelser. På samme måde indviede hele folket sig til at følge pagtens betingelser.
2KI.23.4	Derpå begyndte kongen en omfattende udrensning i hele landet. Først gav han ypperstepræsten Hilkija, de øvrige præster og tempelvagterne ordre til at smide samtlige genstande, der havde at gøre med afgudsdyrkelsen af Baʼal, Ashera, solguden, måneguden og stjerneguderne, ud af templet, hvorefter han personligt sørgede for, at det hele blev brændt i Kedrondalen uden for Jerusalem. Asken lod han fragte til Betel.
2KI.23.5	Desuden afsatte han alle de afgudspræster, som kongerne før ham havde indsat, alle dem, der havde bragt ofre til afguderne på offerhøjene rundt omkring i landet og i selve Jerusalem, alle, som havde ofret til Baʼal, solen, månen eller stjernerne. 
2KI.23.6	Han fjernede også frugtbarhedssymbolet fra templet og fik det slæbt ud til Kedronbækken, hvor han fik det brændt og pulveriseret, hvorefter asken blev spredt på de fattiges grave. 
2KI.23.7	Han rev de huse ned omkring templet, som blev brugt af de mandlige og kvindelige prostituerede i frugtbarhedskulten. Det var her, kvinderne vævede de specielle dragter, som blev brugt i Asherakulten.
2KI.23.8	Alle Herrens præster blev indkaldt fra de byer rundt omkring i Juda, hvor de opholdt sig, og alle offerstederne på bakketoppene, hvor disse præster havde foretaget ofringer, blev sløjfet, lige fra Geba i nord til Beʼersheba i syd. Der var et alter i Jerusalem til venstre, når man går ind ad byporten ved Jehoshuas, borgmesterens, hus. Også det blev ødelagt. 
2KI.23.9	Men selv om de præster, der havde gjort tjeneste ved offerstederne rundt omkring i landet, fik lov at spise det usyrnede brød sammen med tempelpræsterne, fik de ikke lov at gøre tjeneste ved Herrens alter i Jerusalem.
2KI.23.10	Dernæst ødelagde Josias Tofet, det afgudsoffersted i Ben-Hinnoms dal, som blev brugt til børneofringer til guden Molok. 
2KI.23.11	Han nedrev også statuen af hesteforspandet og stridsvognen nær tempelindgangen ved hofmanden Netan-Meleks bolig i tilbygningen, en statue, som var blevet opstillet dér af tidligere konger i Juda og indviet til solguden. 
2KI.23.12	Så ødelagde han altrene, som Judas konger havde ladet bygge på paladsets tag oven over Ahazʼ værelse, og altrene, som Manasse havde ladet bygge i tempelforgårdene. Han knuste det hele og spredte støvet ud over Kedrondalen.
2KI.23.13	Derefter fjernede han offerstederne på højene øst for Jerusalem og syd for Ødelæggelsens Bjerg. De var i sin tid blevet opført af Salomon til ære for Astarte (sidoniernes afskyelige gudinde), Kemosh (moabitternes afskyelige gud) og Milkom (ammonitternes forfærdelige gud). 
2KI.23.14	Han smadrede alle gudinden Asheras frugtbarhedssymboler og spredte menneskeknogler, hvor de havde stået.
2KI.23.15	Så tog han til Betel og nedrev det store alter som Jeroboam, Nebats søn, havde opstillet der, han, som var den første til at forlede folket til afgudsdyrkelse. Josias knuste stenene til pulver, brændte frugtbarhedssymbolerne og jævnede højen med jorden.
2KI.23.16	Da han så sig omkring, fik han øje på adskillige gravhuler i bjergvæggen, og han gav sine mænd ordre til at tage knoglerne fra gravene og brænde dem på det sted, hvor alteret i Betel havde stået, for derved at vanhellige stedet, sådan som Herrens profet tidligere havde sagt, at det ville ske med Jeroboams alter.
2KI.23.17	„Hvad er det for et gravmæle derovre?” spurgte Josias. Byens indbyggere forklarede ham, at det var den profets grav, som i sin tid var kommet fra Juda og havde forudsagt, hvad der ville ske med alteret i Betel. „Det er dig, som netop i dette øjeblik opfylder den profeti,” svarede de.
2KI.23.18	„Lad graven være,” befalede han. „Rør ikke den profets knogler.” Så lod de profetens knogler ligge, og de fjernede heller ikke knoglerne af den samaritanske profet, som var begravet samme sted.
2KI.23.19	Kong Josias tog nu rundt til byerne i Samaria
2KI.23.20	Desuden henrettede han afgudspræsterne og brændte dem på de samme steder, hvor de selv havde ofret deres brændofre. Da udrensningskampagnen var slut, vendte han hjem til Jerusalem.
2KI.23.21	Kong Josias gav derefter følgende befaling til folket: „Nu skal vi holde påske for Herren, nøjagtig efter de forskrifter, der står i pagtsbogen.” 
2KI.23.22	Man havde ikke holdt påsken på den rigtige måde siden dommertiden. Ingen af Judas eller Israels konger havde fejret påsken efter forskrifterne.
2KI.23.23	Men nu skete det i kongens 18. regeringsår. Man fejrede påske for Herren i Jerusalem.
2KI.23.24	Josias udryddede også spiritisterne og deres medier, husguderne og alt andet i Jerusalem og Juda, der havde med afgudsdyrkelse at gøre, for Josias tog alle de love og forskrifter alvorligt, som var skrevet i den bog, præsten Hilkija havde fundet i Herrens hus. 
2KI.23.25	Aldrig tidligere havde der været en konge, der så radikalt omvendte sig til Herren og med ildhu adlød de love, som Moses fik fra Herren, og aldrig senere fremstod der en konge, hvis lydighed kunne måle sig med hans.
2KI.23.26	Herrens vrede imod Juda kunne imidlertid ikke formildes, for kong Manasse havde gjort utrolig skade med sin uovertrufne ondskab. 
2KI.23.27	Herren sagde: „Jeg vil tilintetgøre Juda, ligesom jeg tilintetgjorde Israel. Jeg vil forkaste Jerusalem, den by jeg selv har udvalgt, og forkaste det hus, som jeg ellers havde lovet at knytte mit navn til for altid.”
2KI.23.28	Kong Josiasʼ øvrige liv og virke er beskrevet i Judas kongers krønikebog. 
2KI.23.29	Det var i Josiasʼ regeringstid, at kong Neko af Egypten med sin hær drog op imod den assyriske konge, der lå med sin hær ved Eufratfloden. Josias drog imod egypterkongen med sin hær, og de to hære mødtes ved Megiddopasset, hvor Josias blev dræbt i slaget. 
2KI.23.30	Josiasʼ officerer kørte hans lig fra Megiddo til Jerusalem og begravede ham dér. Derefter indsatte folket hans søn Joahaz som konge.
2KI.23.31	Joahaz var 23 år gammel, da han blev konge i Juda, og han regerede i Jerusalem i tre måneder. Hans mor hed Hamutal og var en datter af Jirmeja fra byen Libna. 
2KI.23.32	Han slægtede ikke sin far på, men gjorde, hvad der var ondt i Herrens øjne akkurat som sine forfædre. 
2KI.23.33	Kong Neko af Egypten kastede ham i fængsel i Ribla i Hamats land og forlangte en årlig skat af Juda på 3 tons sølv og 30 kilo guld.
2KI.23.34	Derefter indsatte kong Neko en anden af Josiasʼ sønner, Eljakim, som konge i Jerusalem og ændrede samtidig hans navn til Jojakim. Joahaz tog han med sig til Egypten, og der døde han.
2KI.23.35	Jojakims opgave var først og fremmest at sørge for at inddrive den skat fra landets indbyggere, som egypterkongen havde forlangt. 
2KI.23.36	Jojakim var 25 år gammel, da han blev konge, og han regerede i Jerusalem i 11 år. Hans mor hed Zebida og var en datter af Pedaja fra byen Ruma. 
2KI.23.37	Han gjorde, hvad der var ondt i Herrens øjne, akkurat som sine forfædre.
2KI.24.1	Mens Jojakim var konge, besatte kong Nebukadnezar af Babylonien Juda, og i tre år var Jojakim tvunget til at betale skat til ham. Derefter gjorde han oprør. 
2KI.24.2	Da sendte Herren kaldæiske, aramæiske, moabitiske og ammonitiske røverbander ind i landet for at ødelægge det, i overensstemmelse med, hvad han havde sagt gennem sine profeter. 
2KI.24.3+2KI.24.4	Det skete efter Herrens befaling, for han havde besluttet at udslette Juda som følge af Manasses store synder og den massakre, han havde iværksat i Jerusalem. Det ville Herren ikke tilgive.
2KI.24.5	Jojakims øvrige liv og virke er beskrevet i Judas kongers krønikebog. 
2KI.24.6	Da han døde, blev hans søn Jojakin konge i hans sted.
2KI.24.7	Egypterkongen og hans hær blev aldrig mere en trussel for Juda, for Babylonien havde overtaget kontrollen over hele det område, som før lå under Egyptens kontrol, lige fra Egyptens Bæk mod syd til Eufratfloden mod nord.
2KI.24.8	Jojakin var 18 år gammel, da han blev konge, og han regerede i Jerusalem i tre måneder. Hans mor hed Nehushta og var datter af Elnatan fra Jerusalem. 
2KI.24.9	Han gjorde, hvad der var ondt i Herrens øjne, ganske som sin far, Jojakim.
2KI.24.10	Kong Nebukadnezars hær kom og belejrede Jerusalem. 
2KI.24.11	Den babyloniske konge var personligt til stede under belejringen, 
2KI.24.12	og kong Jojakin overgav sig sammen med alle sine ledende embedsmænd og enkedronningen, hvorefter de blev ført til Babylon som fanger. Det skete i babylonierkongens ottende regeringsår.
2KI.24.13	Babylonierne bortførte også alle tempelskattene og værdierne i det kongelige palads, og de fjernede alle de genstande af guld, som kong Salomon efter Herrens anvisning havde ladet lave til templet. 
2KI.24.14	Kong Nebukadnezar tog desuden 10.000 krigsfanger med sig fra Jerusalem, byens ledere, officererne og soldaterne, kunsthåndværkerne og smedene. Kun de fattigste og dårligst stillede lod han blive tilbage i Jerusalem.
2KI.24.15	Nebukadnezar tog altså kong Jojakin, hans koner, hans embedsmænd, de ledende mænd og enkedronningen med sig til Babylon. 
2KI.24.16	Derudover tog han 7000 soldater og 1000 kunsthåndværkere og smede. 
2KI.24.17	Så udpegede han Jojakins farbror Mattanja til konge i stedet for Jojakin, men han ændrede Mattanjas navn til Zidkija.
2KI.24.18	Zidkija var 21 år gammel, da han blev konge, og han regerede i Jerusalem i 11 år. Hans mor hed Hamutal, og var datter af Jirmeja fra byen Libna. 
2KI.24.19	Han gjorde, hvad der var ondt i Herrens øjne, ligesom Jojakim havde gjort.
2KI.24.20	Til sidst var Jerusalems og Judas oprør og ugudelighed blevet så voldsom, at Herren var nødt til at straffe dem og sende dem i eksil.
2KI.24.20	Det varede ikke længe, før Zidkija gjorde oprør imod den babyloniske konge.
2KI.25.1	Derfor mobiliserede kong Nebukadnezar igen sin hær og drog mod Jerusalem. I kong Zidkijas niende regeringsår, på den tiende dag i den tiende måned, begyndte den babyloniske hær en svær belejring af byen. De byggede angrebsramper op imod bymuren. 
2KI.25.2	Belejringen varede til Zidkijas 11. regeringsår.
2KI.25.3	På den niende dag i den fjerde måned af det år var alt spiseligt sluppet op og befolkningen totalt udsultet. 
2KI.25.4	På det tidspunkt brød fjenden hul gennem bymuren. Kongen og hans livgarde flygtede midt om natten gennem en korridor mellem to mure i nærheden af kongens have og ud gennem en port i bymuren, til trods for at byen var omringet af babyloniske tropper. Kongen og hans følge satte kursen mod Jordandalen. 
2KI.25.5	Den babyloniske hær satte efter kongen og indhentede ham på sletten ved Jeriko. Hans soldater flygtede i alle retninger, 
2KI.25.6	men han selv blev fanget og ført til den babyloniske konge i byen Ribla, hvor han blev anklaget og dømt. 
2KI.25.7	Han blev tvunget til at overvære sine sønners henrettelse, hvorefter hans øjne blev stukket ud. Så blev han lagt i lænker og ført til Babylon.
2KI.25.8	På den syvende dag i den femte måned i kong Nebukadnezars 19. regeringsår kom Nebuzaradan til Jerusalem fra Babylon. Nebuzaradan var chef for den babyloniske konges livvagt. 
2KI.25.9	Han nedbrændte Herrens tempel, kongens palads og alle byens mest betydningsfulde bygninger, 
2KI.25.10	hvorefter han beordrede sine tropper til at rive Jerusalems bymur ned. 
2KI.25.11	De overlevende af byens indbyggere og de, der allerede havde overgivet sig, blev ført til Babylon i eksil. 
2KI.25.12	Kun de fattigste lod Nebuzaradan blive tilbage, så der var nogen til at dyrke jorden og passe vingårdene.
2KI.25.13	Babylonierne slog templets bronzesøjler, bronzehavet og alle rullebordene i stykker og tog alt metallet med sig hjem til Babylon. 
2KI.25.14	De tog alt, hvad der var lavet af bronze: askebakkerne, skovlene, vægesaksene, skålene og de bronzeredskaber, der blev brugt ved ofringerne i templet, 
2KI.25.15	bakkerne til gløder og stænkeskålene. Chefen for livvagten sikrede sig alle guld- og sølvtingene. 
2KI.25.16	Det hele blev vejet, undtagen de to bronzesøjler, bronzehavet og rullebordene, som kong Salomon i sin tid havde ladet fremstille til templet. De var for store til at blive vejet. 
2KI.25.17	Søjlerne var 8,1 m høje med 1,35 m høje søjlehoveder med en dekoration af fletværk og granatæbler i bronze.
2KI.25.18	Af tempelpersonalet tog Nebuzaradan følgende krigsfanger: Ypperstepræsten Seraja, andenpræsten Zefanja og de tre dørvogtere. 
2KI.25.19	Fra byen tog han den øverstkommanderende officer, en rekrutteringsofficer, fem af kongens tidligere rådgivere og 60 andre betydningsfulde mænd, som var gået under jorden. 
2KI.25.20	Han førte disse mænd til den babyloniske konge i Ribla i Hamat-området, 
2KI.25.21	hvor de alle blev henrettet. Judas folk var nu ført bort fra deres land og måtte leve i eksil.
2KI.25.22	Kong Nebukadnezar udpegede Gedalja, søn af Ahikam, som var søn af Shafan, til guvernør over landet og den rest, som var efterladt der, 
2KI.25.23	og da de undslupne officerer fra Judas hær hørte, at den babyloniske konge havde udnævnt Gedalja til guvernør, opsøgte de ham i Mitzpa. Iblandt dem var Ishmael, søn af Netanja; Johanan, søn af Karea; Seraja, søn af Tanhumet fra Netofa og maʼakatitten Jaʼazanja samt deres menige folk. 
2KI.25.24	Gedalja forsikrede dem: „I kan roligt overgive jer til babylonierne. Hvis I overgiver jer, får I lov til at blive boende i landet, og I får det godt.” 
2KI.25.25	Men Ishmael tilhørte kongeslægten, og allerede samme år i den syvende måned kom han til Mitzpa med ti mand og opsøgte Gedalja. De myrdede både Gedalja, hans judæiske embedsmænd og de babyloniske soldater. 
2KI.25.26	Det resulterede i, at de øvrige officerer, soldater og mange andre af Judas rest i panik flygtede til Egypten, for de frygtede gengældelse fra babylonierne.
2KI.25.27	Mange år senere kom der en ny konge på tronen i Babylon, som hed Evil-Merodak. Han besluttede at benåde Jojakin og løslade ham fra fængslet. Det skete den 27. dag i den 12. måned i Jojakins 37. år i fangenskab. 
2KI.25.28	Den nye konge behandlede Jojakin venligt, bedre end de andre konger, som også var i fangenskab. 
2KI.25.29	Jojakin fik nyt tøj i stedet for fangedragten, og han spiste i kongens palads indtil sin dødsdag. 
2KI.25.30	Så længe han levede, gav kongen ham fra dag til dag, hvad han havde brug for.
1CH.1.1	Adam blev far til Set, som blev far til Enosh. Enosh blev far til Kenan, 
1CH.1.2	som blev far til Mahalalel. Mahalalel blev far til Jered, 
1CH.1.3	som blev far til Enok. Enok blev far til Metusalem og Metusalem til Lemek, 
1CH.1.4	som blev far til Noa. Noa fik tre sønner: Sem, Kam og Jafet.
1CH.1.5	Jafets sønner
1CH.1.6	Gomers sønner hed Ashkenaz, Rifat og Togarma. 
1CH.1.7	Javans sønner hed Elisha, Tarshish, Kittim og Rodanim.
1CH.1.8	Kams sønner hed Kush, Mitzrajim, Put og Kanaʼan.
1CH.1.9	Kush fik sønnerne Seba, Havila, Sabta, Rama og Sabteka. Ramas sønner hed Saba og Dedan.
1CH.1.10	Kush havde også en efterkommer ved navn Nimrod. Han var en heltemodig kriger.
1CH.1.11	Mitzrajim blev stamfar til luditterne, anamitterne, lehabitterne, naftuhitterne, 
1CH.1.12	patrusitterne, kasluhitterne og kaftoritterne (som filistrene stammer fra).
1CH.1.13	Kanaʼans ældste søn hed Sidon og blev stamfar til sidonitterne. Kanaʼan blev også stamfar til hittitterne, 
1CH.1.14	jebusitterne, amoritterne, girgashitterne, 
1CH.1.15	hivvitterne, arkitterne, sinitterne, 
1CH.1.16	arvaditterne, zemaritterne og hamatitterne.
1CH.1.17	Sems sønner var Elam, Ashur, Arpakshad, Lud og Aram. Arams sønner hed
1CH.1.18	Arpakshad blev far til Shela, som blev far til Eber. 
1CH.1.19	Eber fik to sønner. Den første søn hed Peleg,
1CH.1.20	Joktan blev far
1CH.1.21	Hadoram, Uzal, Dikla, 
1CH.1.22	Obal,
1CH.1.23	Ofir, Havila og Jobab.
1CH.1.24	Hele slægtslinien fra Sem til Abram er som følger: Sem, Arpakshad, Shela, 
1CH.1.25	Eber, Peleg, Reu, 
1CH.1.26	Serug, Nakor, Tera 
1CH.1.27	og Abram, der fik navneforandring til Abraham.
1CH.1.28	Abraham fik sønnerne Isak og Ishmael. 
1CH.1.29	Ishmael fik sønnerne Nebajot, Kedar, Adbeʼel, Mibsam, 
1CH.1.30	Mishma, Duma, Massa, Hadad, Tema, 
1CH.1.31	Jetur, Nafish og Kedma.
1CH.1.32	Abraham fik desuden følgende sønner med sin anden kone, Ketura: Zimran, Jokshan, Medan, Midjan, Jishbak og Shua. Jokshan fik sønnerne Saba og Dedan. 
1CH.1.33	Midjan blev far til Efa, Efer, Enok, Abida og Eldaʼa. De var alle sammen efterkommere af Ketura.
1CH.1.34	Abrahams søn Isak fik to sønner, Esau og Jakob.
1CH.1.35	Esau fik sønnerne Elifaz, Reuel, Jeush, Jalam og Kora. 
1CH.1.36	Elifaz fik sønnerne Teman, Omar, Zefo, Gatam og Kenaz. Med sin kone Timna fik han desuden Amalek. 
1CH.1.37	Reuels sønner hed Nahat, Zerach, Shamma og Mizza.
1CH.1.38+1CH.1.39	Seir fik sønnerne Lotan, Shobal, Zibon, Ana, Dishon, Etzer, Dishan og datteren Timna. Lotan fik to sønner: Hori og Homam.
1CH.1.40	Shobal fik sønnerne Alvan, Manahat, Ebal, Shefo og Onam. Zibon fik sønnerne Ajja og Ana. 
1CH.1.41	Ana fik sønnen Dishon, som igen fik sønnerne Hemdan, Eshban, Jitran og Keran. 
1CH.1.42	Etzer fik sønnerne Bilhan, Zaʼavan og Akan. Dishan fik sønnerne Utz og Aran.
1CH.1.43	Endnu før der var konger i Israel, herskede følgende konger i det, der nu hedder Edom: Først Bela, Beors søn fra byen Dinhaba. 
1CH.1.44	Da han døde, efterfulgtes han af Jobab, Zerachs søn fra Botzra. 
1CH.1.45	Da Jobab døde, efterfulgtes han af Husham fra temanitternes område. 
1CH.1.46	Da Husham døde, blev Hadad konge. Han var søn af Bedad og kom fra byen Avit. Det var ham, der besejrede midjanitternes hær i Moabs land. 
1CH.1.47	Da Hadad døde, blev Samla fra Masreka konge. 
1CH.1.48	Da han døde, blev Shaul fra flodbyen Rehobot konge. 
1CH.1.49	Da han døde, blev Baʼal-Hanan, Ahbors søn, konge. 
1CH.1.50	Da han døde, blev Hadar fra Pau konge. Hans kone hed Mehetabel og var datter af Matred, som igen var datter af Mezahab.
1CH.1.51	Slægtsoverhovederne i Esaus slægt hed Timna, Alva, Jetet, 
1CH.1.52	Oholibama, Ela, Pinon, 
1CH.1.53	Kenaz, Teman, Mibzar, 
1CH.1.54	Magdiel og Iram.
1CH.2.1	Jakob fik 12 sønner: Ruben, Simeon, Levi, Juda, Issakar, Zebulon, 
1CH.2.2	Dan, Josef, Benjamin, Naftali, Gad og Asher.
1CH.2.3+1CH.2.4	Juda havde fem sønner i alt. Med en kanaʼanæisk kvinde, en datter af Shua, fik han Er, Onan og Shela. Er var så ond, at Herren dræbte ham. Derudover fik Juda to sønner med Tamar, som var enke efter Er. De var tvillinger og hed Peretz og Zerach.
1CH.2.5	Peretz fik sønnerne Hetzron og Hamul.
1CH.2.6	Zerach fik fem sønner: Zimri,
1CH.2.7	Det var Zimris sønnesøn Akar,
1CH.2.8	Etan fik en søn ved navn Azarja.
1CH.2.9	Hetzron fik tre sønner: Jerahmeʼel, Ram og Kaleb.
1CH.2.10	Ram blev far til Amminadab, som blev far til Nahshon, der var en berømt leder i Judas stamme. 
1CH.2.11	Nahshon blev far til Salma,
1CH.2.12	Boaz blev far til Obed, som blev far til Isaj. 
1CH.2.13	Isaj fik sønnerne Eliab, Abinadab, Shimea, 
1CH.2.14	Netanel, Raddaj, 
1CH.2.15	Ozem og David. 
1CH.2.16	Desuden fik han to døtre, Zeruja og Abigajil. Zeruja fik tre sønner: Abishaj, Joab og Asael. 
1CH.2.17	Abigajil giftede sig med ishmaelitten Jeter og fik en søn ved navn Amasa.
1CH.2.18	Kaleb, Hetzrons søn, fik med sin kone Azuba
1CH.2.19	Senere, efter Azubas død, giftede Kaleb sig med Efrat, der fødte ham en søn, Hur, 
1CH.2.20	som blev far til Uri. Uri blev far til Betzalel.
1CH.2.21	Da Hetzron var 60 år gammel, giftede han sig med en datter af Makir, søster til Gilead. Hun fødte ham sønnen Segub. 
1CH.2.22	Segub blev far til Jair, som rådede over 23 landsbyer i Gileads land. 
1CH.2.23	Men geshuritterne og aramæerne erobrede byerne og fratog ham også Kenat og de omliggende småbyer, i alt 60 byer.
1CH.2.24	Da Hetzron var død, giftede Kaleb sig med Efrat, sin fars enke.
1CH.2.25	Jerahmeʼel, Hetzrons ældste søn, fik fem sønner: Ram, Buna, Oren, Ozem og Ahija. 
1CH.2.26	Jerahmeʼels anden kone, Atara, fødte sønnen Onam. 
1CH.2.27	Rams sønner var Maʼaz, Jamin og Eker. 
1CH.2.28	Onams sønner hed Shammaj og Jada. Shammajs sønner hed Nadab og Abishur. 
1CH.2.29	Abishurs kone hed Abihajil, og hun fødte sønnerne Ahban og Molid. 
1CH.2.30	Nadabs sønner hed Seled og Appajim. Seled døde uden at få børn. 
1CH.2.31	Appajim fik sønnen Jishi, der blev far til Sheshan, som fik datteren
1CH.2.32	Shammajs bror, Jada, fik to sønner: Jeter og Jonatan. Jeter døde uden at få børn. 
1CH.2.33	Jonatan fik sønnerne Pelet og Zaza. 
1CH.2.34+1CH.2.35	Sheshan fik ingen sønner, kun døtre. En af døtrene bortgiftede han til Jarha, sin egyptiske tjener; og de fik sønnen Attaj. 
1CH.2.36+1CH.2.37+1CH.2.38+1CH.2.39+1CH.2.40+1CH.2.41	Slægtslinien fra Attaj til Elishama er som følger: Attaj, Natan, Zabad, Eflal, Obed, Jehu, Azarja, Heletz, Elasa, Sismaj, Shallum, Jekamja og Elishama.
1CH.2.42	Kalebs førstefødte søn hed Mesha, og han blev far til Zif. En anden søn hed Maresha, som blev far til Hebron.
1CH.2.43	Hebron fik sønnerne Kora, Tappuach, Rekem og Shema. 
1CH.2.44	Shema blev far til Raham, som blev far til Jorkeam. Rekem fik sønnen Shammaj. 
1CH.2.45	Shammajs søn, Maon, blev far til Bet-Zur.
1CH.2.46	Kalebs medhustru, Efa, fødte Karan, Moza og Gazez. Karan fik også en søn, der hed Gazez. 
1CH.2.47	Jadaj fik seks sønner: Regem, Jotam, Geshan, Pelet, Efa og Shaʼaf.
1CH.2.48+1CH.2.49	En anden af Kalebs medhustruer hed Maʼaka. Hun fødte Sheber, Tirhana, Shaʼaf, der blev far til Madmanna, og Sheva, der blev far til Makbena og Gibea. Kaleb fik også en datter ved navn Aksa.
1CH.2.50	Hur, som var søn af Kaleb og Efrat, blev også far
1CH.2.51	Salma, der grundlagde Betlehem; og Haref, der grundlagde Bet-Gader. 
1CH.2.52	Shobal blev far til Haroe og slægtsoverhoved for halvdelen af befolkningen i Manahat. 
1CH.2.53	Fra Kirjat-Jearim kom følgende slægter: jitritterne, putitterne, shumatitterne og mishraitterne. Fra dem nedstammer zoratitterne og eshtaolitterne.
1CH.2.54	Salma, Betlehems grundlægger, blev forfar til befolkningen i Netofa, Atarot-Bet-Joab og til halvdelen af manahatitterne og zoritterne. 
1CH.2.55	Herunder hører skriverne i byen Jabetz: tiratitterne, shimatitterne og sukatitterne. Alle disse er kinitter—efterkommere af Hammat, der var forfar til rekabitterne.
1CH.3.1	Kong Davids ældste søn hed Amnon; hans mor var Ahinoam fra Jizreʼel. Den næstældste hed Daniel;
1CH.3.2	Den tredje hed Absalom; hans mor var Maʼaka, en datter af kong Talmaj af Geshur. Den fjerde hed Adonija; hans mor var Haggit. 
1CH.3.3	Den femte hed Shefatja; hans mor var Abital. Den sjette hed Jitream; hans mor var Egla. 
1CH.3.4	Disse seks sønner fødtes i Hebron, som var Davids residensby i syv og et halvt år. Derefter gjorde han Jerusalem til hovedstad, og der regerede han i 33 år.
1CH.3.5	I Jerusalem fødte hans kone Batsheba, Ammiels datter, sønnerne Shimea, Shobab, Natan og Salomon.
1CH.3.6	David fik desuden følgende ni sønner: Jibhar, Elishua,
1CH.3.7	Noga, Nefeg, Jafia, 
1CH.3.8	Elishama, Beʼeljada og Elifelet. 
1CH.3.9	Heriblandt er ikke medregnet de sønner, David fik med sine medhustruer. David fik også en datter ved navn Tamar.
1CH.3.10+1CH.3.11+1CH.3.12+1CH.3.13+1CH.3.14	Kongerækken fra Salomon til Josias er som følger: Salomon, Rehabeam, Abija, Asa, Joshafat, Joram, Ahazja, Joash, Amatzja, Azarja, Jotam, Ahaz, Hizkija, Manasse, Amon og Josias.
1CH.3.15	Josiasʼ sønner hed: Johanan, Jojakim, Zidkija og Shallum.
1CH.3.16	Jojakims sønner hed Jekonja og Zidkija.
1CH.3.17+1CH.3.18	Kong Jekonja, der blev bortført til Babylonien, fik følgende sønner: Shealtiel, Malkiram, Pedaja, Shenatzar, Jekamja, Hoshama og Nedabja.
1CH.3.19+1CH.3.20	Pedaja blev far til Zerubbabel og Shimi.
1CH.3.19+1CH.3.20	Zerubbabel fik sønnerne Meshullam og Hananja, samt datteren Shelomit.
1CH.3.19+1CH.3.20	Meshullam fik fem sønner:
1CH.3.21	Hananjas sønner hed Pelatja, Jeshaja, Refaja, Arnan, Obadja og Shekanja. 
1CH.3.22	Shekanja fik sønnen Shemaja og sønnesønnerne Hattush, Jigal, Baria, Nearja og Shafat—seks i alt.
1CH.3.23	Nearja fik tre sønner: Eljoenaj, Hizkija og Azrikam.
1CH.3.24	Eljoenaj fik syv sønner: Hodavja, Eljashib, Pelaja, Akkub, Johanan, Delaja og Anani.
1CH.4.1	Juda fik følgende berømte efterkommere: Peretz, Hetzron, Karmi, Hur og Shobal.
1CH.4.2	Shobals søn Reaja blev far til Jahat, der blev far til Ahumaj og Lahad. Denne gren af slægten blev til zoratitterne.
1CH.4.3+1CH.4.4	Hur var ældste søn af Kaleb og Efrat. Det var hans slægt, der grundlagde Betlehem. Blandt Hurs sønner var Etam, Penuel og Ezer. Etam fik tre sønner: Jizreʼel, Jishma og Jidbash—samt en datter ved navn Hatzlelponi. Penuel grundlagde byen Gedor, og Ezer grundlagde Husha.
1CH.4.5	Ashur, der grundlagde Tekoa, havde to koner: Hela og Naʼara. 
1CH.4.6	Naʼara fødte Ahuzzam, Hefer, Temeni og Ahashtari. 
1CH.4.7	Hela fødte Zeret, Jitzhar, Etnan og Kotz.
1CH.4.8	Kotz blev far til Anub og Hazobeba—og stamfar til den slægt, der var opkaldt efter Aharhel, Harums søn.
1CH.4.9	Jabetz var en højt respekteret mand i sin samtid. Hans mor havde givet ham navnet Jabetz, der hentydede til den sorg og smerte, hun gennemgik ved hans fødsel.
1CH.4.10	Men Jabetz bad til Israels Gud: „Velsign mig og gør mine besiddelser store. Grib ind i mit liv og beskyt mig mod sorg og smerte.” Og Gud gjorde, hvad han bad om.
1CH.4.11	Kelub, Shuhas bror, fik en søn ved navn Mehir. Mehir fik en søn, Eshton, 
1CH.4.12	der blev far til sønnerne Bet-Rafa, Pasea og Tehinna. Tehinna grundlagde byen Nahash. Denne gren af slægten boede i Reka.
1CH.4.13	Kenaz fik to sønner, Otniel og Seraja. Otniel fik sønnerne Hatat og Meonotaj. 
1CH.4.14	Meonotaj blev far til Ofra. Seraja blev far til Joab, der blev stamfar til håndværkernes slægt, som boede i Håndværkerdalen.
1CH.4.15	Kaleb, Jefunnes søn, fik følgende sønner: Iru, Ela og Naʼam. Ela fik sønnen Kenaz.
1CH.4.16	Jehallelels sønner hed Zif, Zifa, Tirja og Asarel.
1CH.4.17+1CH.4.18	Ezra fik følgende sønner: Jeter, Mered, Efer og Jalon. Mered blev gift med Bitja, en egyptisk prinsesse, som fødte Mirjam, Shammaj og Jishba, som grundlagde byen Eshtemoa. Mered havde endnu en kone, en kvinde af Juda stamme, og hun fødte ham tre sønner: Jered, der grundlagde byen Gedor; Heber, der grundlagde byen Soko, og Jekutiel, der grundlagde byen Zanoa.
1CH.4.19	Hodija blev gift med en søster til Naham, og en af deres sønner blev stamfar til garmitterne i Keila, en anden blev stamfar til maʼakatitterne i Eshtemoa.
1CH.4.20	Amnon, Rinna, Ben-Hanan og Tilon nedstammede fra Shimon.
1CH.4.20	Zohet og Ben-Zohet nedstammede fra Jishi.
1CH.4.21	Fra Judas søn Shela nedstammede Er, der grundlagde byen Leka; Lada, der grundlagde byen Maresha; linnedvæver-familierne fra Bet-Ashbea; 
1CH.4.22	Jokim og folkene i Kozeba, samt Joash og Saraf, der slog sig ned i Moab, men vendte tilbage til Betlehem.
1CH.4.23	Det var alle slægter, som var dygtige pottemagere i Netaim og Gedera, og som arbejdede i kongens tjeneste.
1CH.4.24	Simeon fik fem sønner: Nemuel, Jamin, Jarib, Zerach og Shaul. 
1CH.4.25	Shaul fik sønnen Shallum, som blev far til Mibsam, som igen blev far til Mishma.
1CH.4.26	Mishma fik sønnen Hammuel, som blev far til Zakkur, som igen blev far til Shimi. 
1CH.4.27	Shimi fik 16 sønner og seks døtre, men hans brødre havde ikke mange efterkommere. Simeons stamme var langtfra så talrig som Judas stamme.
1CH.4.28+1CH.4.29+1CH.4.30+1CH.4.31+1CH.4.32+1CH.4.33	Indtil kong Davids tid boede Simeons stamme i følgende byer med tilhørende landsbyer helt op til Baʼal: Beʼersheba, Molada, Hatzar-Shual, Bilha, Etzem, Tolad, Betuel, Horma, Ziklag, Bet-Markabot, Hatzar-Susim, Bet-Biri og Shaʼarajim. Desuden havde de landsbyerne Etam, Ajin, Rimmon, Token og Ashan. Alt dette er optegnet i stammens slægtsbøger.
1CH.4.34+1CH.4.35+1CH.4.36+1CH.4.37+1CH.4.38+1CH.4.39	Nogle slægter inden for stammen blev meget talrige og havde store flokke af får og geder. For at finde nye græsgange til deres får og geder flyttede følgende slægtsoverhoveder vestpå i retning af Gerar
1CH.4.40	På sletten ved Gerar fandt de rigeligt med græs, og det var tillige et vidtstrakt, roligt og fredeligt sted.
1CH.4.40	Nogle af Kams efterkommere havde bosat sig der, 
1CH.4.41	men på kong Hizkijas af Judas tid invaderede de nævnte slægter af Simeons stamme området og ødelagde kamitternes og meunitternes telte og huse, hvorefter de slog dem ihjel og overtog deres land.
1CH.4.42	500 mænd fra Simeons stamme drog østpå til Seirs bjerge, anført af Jishis sønner Pelatja, Nearja, Refaja og Uzziel. 
1CH.4.43	De udryddede de amalekitter, der var tilbage, og de har beboet det område lige siden.
1CH.5.1	Ruben var Jakobs ældste søn. (Men fordi han vanærede sin far ved at stå i forhold til en af faderens koner, blev hans førstefødselsret overdraget til hans halvbror Josef og dennes to sønner. Det er derfor Rubens slægt ikke bliver nævnt først i slægtsbøgerne. 
1CH.5.2	Og selv om Judas stamme blev den største, og kong David kom fra den stamme, så var det Josef, der fik den dobbelte arvelod, som den førstefødte ellers skulle have haft).
1CH.5.3	Ruben fik følgende sønner: Hanok, Pallu, Hetzron og Karmi.
1CH.5.4	Til Rubens slægt hørte også Joel, som blev far til Shemaja, som igen blev far til Gog. Gog blev far til Shimi, 
1CH.5.5	som blev far til Mika. Mika blev far til Reaja, som blev far til Baʼal. 
1CH.5.6	Baʼal blev far til Beʼera, som blev ført i eksil af assyrerkongen Tiglat-Pileser, for han var på det tidspunkt leder for Rubens stamme.
1CH.5.7+1CH.5.8	Slægtsbøgerne nævner følgende slægtsoverhoveder som værende i familie med Beʼera: Jeiel, Zekarja og Bela, der var søn af Azaz, som var søn af Shema, som igen var søn af Joel.
1CH.5.7+1CH.5.8	Disse rubenitter boede i Aroer og i området nord for, helt op til Nebobjerget og Baʼal-Meon. 
1CH.5.9	De havde store kvægflokke i Gileads land, og deres territorium nåede ud til ørkenen, der strækker sig i retning af Eufratfloden. 
1CH.5.10	Under kong Saul besejrede de hagritterne og overtog deres områder i det østlige Gilead.
1CH.5.11	Gads stamme bosatte sig nord for rubenitternes område, og Gads stammeområde strakte sig langt ind i Bashan og østpå helt til Salka.
1CH.5.12	Slægtsoverhovederne for Gads stamme var først og fremmest Joel, dernæst Shafam, Janaj og Shafat i Bashan. 
1CH.5.13	Desuden var de syv brødre Mikael, Meshullam, Sheba, Joraj, Jakan, Zia og Eber ledere for hver deres gren af slægten. 
1CH.5.14	De var sønner af Abihajil, som var søn af Huri, søn af Jaroa, søn af Gilead, søn af Mikael, søn af Jeshishaj, søn af Jahdo, søn af Buz. 
1CH.5.15	Ahi, der var søn af Abdiel, søn af Guni, var overhoved for deres slægter. 
1CH.5.16	Gads stamme boede i det nordlige Gilead, i Bashan med alle småbyerne og videre ud over Sarons græsmarker.
1CH.5.17	Disse slægtsoplysninger stammer fra kong Jotam af Judas og kong Jeroboam af Israels tid.
1CH.5.18	Rubens, Gads og Manasses halve stamme mønstrede 44.760 dygtige, veltrænede krigere—alle bevæbnet med bue, skjold og sværd— 
1CH.5.19	og de erklærede hagritterne, jeturitterne, nafishitterne og nodabitterne krig. 
1CH.5.20+1CH.5.21+1CH.5.22	De bad til Gud, og han hjalp dem, fordi de stolede på ham. Hagritterne og deres allierede led et knusende nederlag. Mange af dem blev dræbt, og 100.000 taget til fange. Blandt krigsbyttet var der 50.000 kameler, 250.000 får og 2000 æsler. De overtog derefter hagritternes land og blev boende der, indtil de blev ført i eksil.
1CH.5.23	Manasses halve stamme blev til et stort folk, og de spredtes ud over Bashans land helt til Baʼal-Hermon, Senir og Hermonbjerget. 
1CH.5.24	Følgende mænd var deres slægtsoverhoveder: Efer, Jishi, Eliel, Azriel, Jirmeja, Hodavja og Jahdiel—alle sammen mænd, der var kendt for deres militære lederegenskaber.
1CH.5.25	De viste imidlertid ikke troskab mod deres fædres Gud, men tilbad afguderne hos de folk, som Gud havde hjulpet dem med at besejre. 
1CH.5.26	Derfor sørgede Gud for, at kong Pul af Assyrien (han kaldes også Tiglat-Pileser), indtog hele det område, hvor Rubens, Gads og Manasses halve stamme boede, og deporterede dem til Halach, Habor, Hara og Gozanfloden, hvor de bor den dag i dag.
1CH.5.27	Levi fik tre sønner: Gershon, Kehat og Merari.
1CH.5.28	Kehats sønner hed Amram, Jitzhar, Hebron og Uzziel. 
1CH.5.29	Amrams børn hed Aron, Moses og Mirjam. Arons sønner hed Nadab, Abihu, Eleazar og Itamar. 
1CH.5.30+1CH.5.31+1CH.5.32+1CH.5.33+1CH.5.34+1CH.5.35+1CH.5.36+1CH.5.37+1CH.5.38+1CH.5.39+1CH.5.40	Rækken af ypperstepræster fra Arons søn Eleazar indtil bortførelsen til Babylonien er som følger: Eleazar, Pinehas, Abishua, Bukki, Uzzi, Zerahja, Merajot, Amarja, Ahitub, Zadok, Ahimaʼatz, Azarja, Johanan, Azarja (som var præst ved Salomons tempel i Jerusalem), Amarja, Ahitub, Zadok, Shallum, Hilkija, Azarja, Seraja og Jehotzadak. 
1CH.5.41	Herren lod kong Nebukadnezar føre den sidstnævnte i eksil sammen med Judas og Jerusalems befolkning.
1CH.6.1	Som allerede nævnt havde Levi sønnerne Gershon, Kehat og Merari. 
1CH.6.2	Gershon havde to sønner: Libni og Shimi. 
1CH.6.3	Kehat havde som nævnt fire sønner: Amram, Jitzhar, Hebron og Uzziel. 
1CH.6.4	Merari havde to sønner: Mahli og Mushi.
1CH.6.5	Blandt Gershons efterkommere var der følgende slægtsoverhoveder: Libni, Jahat, Zimma, 
1CH.6.6	Joa, Iddo, Zerach og Jeateraj.
1CH.6.7	Blandt Kehats efterkommere var der følgende slægtsoverhoveder: Amminadab,
1CH.6.8	Elkana, Ebjasaf, Assir, 
1CH.6.9	Tahat, Uriel, Uzzija og Shaul.
1CH.6.10	Blandt Elkanas efterkommere var der følgende: Amasaj, Ahimot, 
1CH.6.11	Elkana, Zofaj, Nahat, 
1CH.6.12	Eliab, Jeroham, Elkana og Samuel.
1CH.6.13	Samuel fik to sønner: den første hed Joel og den anden Abija.
1CH.6.14	Blandt Meraris efterkommere var der følgende slægtsoverhoveder: Mahli, Libni, Shimi, Uzza, 
1CH.6.15	Shima, Haggija og Asaja.
1CH.6.16+1CH.6.17	Kong David udvalgte en gruppe levitter til at stå for lovsangen og musikken i det telt, han havde rejst på Zions bjerg, og hvor han havde anbragt pagtens ark. De udførte deres tjeneste efter de retningslinier, David havde givet dem, indtil Salomon byggede templet.
1CH.6.18+1CH.6.19+1CH.6.20+1CH.6.21+1CH.6.22+1CH.6.23	Tre ledere blev udvalgt til at stå for sangen og musikken sammen med deres sønner. Den øverste leder var Heman af Kehats slægt. Han kunne føre sin slægt tilbage til patriarken Jakob fra sin far, Joel, over Samuel, Elkana, Jeroham, Eliel, Toa, Zuf, Elkana, Mahat, Amasaj, Elkana, Joel, Azarja, Zefanja, Tahat, Assir, Ebjasaf, Kora, Jitzhar, Kehat, Levi til Jakob.
1CH.6.24+1CH.6.25+1CH.6.26+1CH.6.27+1CH.6.28	Den næstøverste leder var Asaf af Gershons slægt. Han kunne føre sin slægt tilbage til Levi fra sin far, Berekja, over Shima, Mikael, Baʼaseja, Malkija, Etni, Zerach, Adaja, Etan, Zimma, Shimi, Jahat, Gershon til Levi.
1CH.6.29+1CH.6.30+1CH.6.31+1CH.6.32	Den tredje leder blev Etan af Meraris slægt. Han kunne føre sin slægt tilbage til Levi fra sin far, Kishi, over Abdi, Malluk, Hashabja, Amatzja, Hilkija, Amzi, Bani, Shemer, Mahli, Mushi, Merari til Levi.
1CH.6.33	De øvrige levitter fik hver deres opgave i tjenesten ved Guds telt.
1CH.6.34	Det var kun Arons efterkommere, der fik lov at gøre tjeneste som præster. Det var deres opgave at brænde røgelse og ofre brændofre på alteret, og kun ypperstepræsten måtte træde frem for Gud inde i det allerhelligste rum og skaffe soning for folkets synder. Præsterne var ansvarlige for, at de regler og forskrifter, som Gud havde givet sin tjener Moses, blev overholdt til punkt og prikke.
1CH.6.35+1CH.6.36+1CH.6.37+1CH.6.38	Præsteslægten fra Aron og fremover var som før nævnt: Eleazar, Pinehas, Abishua, Bukki, Uzzi, Zerahja, Merajot, Amarja, Ahitub, Zadok og Ahimaʼatz.
1CH.6.39	En række byer og områder blev ved hjælp af de hellige lodder tildelt Arons præsteslægt, som var en del af Kehat-slægten. 
1CH.6.40+1CH.6.41+1CH.6.42+1CH.6.43+1CH.6.44	Først fik de Hebron i Judas stammeområde med tilhørende græsmarker—de øvrige marker og omliggende landsbyer tilhørte Kaleb, Jefunnes søn. Hebron var en af tilflugtsbyerne. Dernæst fik de i Judas område tildelt Libna, Jattir, Eshtemoa, Hilen,
1CH.6.45	Fra Benjamins stammeområde fik Arons slægt tildelt byerne Gibeon,
1CH.6.46	Derefter fik Kehats øvrige efterkommere ved lodtrækning tildelt ti byer fra Efraims og Dans område samt fra Manasses halve stamme vest for Jordan.
1CH.6.47	Gershons efterkommere fik slægt for slægt tildelt 13 byer i Issakars, Ashers og Naftalis område og i Bashan, hvor Manasses anden halve stamme boede.
1CH.6.48	Meraris efterkommere fik slægt for slægt tildelt 12 byer i de områder, hvor Rubens, Gads og Zebulons stammer boede.
1CH.6.49	Israelitterne tildelte altså ved lodtrækning levitterne en række byer med tilhørende græsmarker. 
1CH.6.50	Præsterne fik byer tildelt fra Judas, Simeons og Benjamins stammeområder.
1CH.6.51	Kehats efterkommere fik som sagt tildelt en række byer fra Efraims stammeområde: 
1CH.6.52	Det var tilflugtsbyen Sikem i Efraims højland, samt Gezer, 
1CH.6.53	Jokmeam og Bet-Horon. 
1CH.6.54	De fik også Ajjalon og Gat-Rimmon
1CH.6.55	Manasses halve stamme mod vest afstod byerne Aner og Bileam med tilhørende græsmarker.
1CH.6.56	Blandt de byer, Gershons efterkommere fik tildelt, var Golan og Ashtarot med tilhørende græsmarker fra Manasses halve stamme i Bashan øst for Jordan. 
1CH.6.57+1CH.6.58	Af Issakars stamme fik de Kedesh, Daberat, Jarmut og En-Gannim med tilhørende græsmarker. 
1CH.6.59+1CH.6.60	Af Ashers stamme fik de Mashal, Abdon, Hukok og Rehob med tilhørende græsmarker. 
1CH.6.61	Af Naftalis stamme fik de Kedesh i Galilæa, Hammot og Kirjatajim med tilhørende græsmarker.
1CH.6.62	Meraris efterkommere fik tildelt Rimmon og Tabor med tilhørende græsmarker af Zebulons stamme. 
1CH.6.63+1CH.6.64	Fra Rubens stamme øst for Jordanfloden, over for Jeriko, fik de ørkenbyen Betzer samt Jatza, Kedemot og Mefaʼat—alle med tilhørende græsmarker. 
1CH.6.65+1CH.6.66	Gads stamme gav dem Ramot i Gilead, Mahanajim, Heshbon og Jazer—alle med tilhørende græsmarker.
1CH.7.1	Issakar fik fire sønner: Tola, Pua, Jashub og Shimron. 
1CH.7.2	Tola fik seks sønner: Uzzi, Refaja, Jeriel, Jamaj, Jibsam og Shemuel; de blev slægtsoverhoveder for de forskellige grene af Tola-slægten. Under kong David udgjorde antallet af våbenføre mænd fra denne slægt i alt 22.600.
1CH.7.3+1CH.7.4	Uzzi fik en søn ved navn Jizrahja. Jizrahja og hans fire sønner, Mikael, Obadja, Joel og Jisshija, blev overhoveder for de forskellige grene af Uzzi-slægten. I den slægt havde de mange koner og børn, så under kong David udgjorde antallet af våbenføre mænd fra denne slægt i alt 36.000.
1CH.7.5	Ifølge slægtsbøgerne var det samlede antal våbenføre mænd fra Issakars stamme 87.000.
1CH.7.6	Benjamin fik sønnerne Bela, Beker og Jediael.
1CH.7.7	Bela fik fem sønner: Etzbon, Uzzi, Uzziel, Jerimot og Iri, og de blev slægtsoverhoveder i Benjamins stamme. Ifølge deres slægtsbog var der 22.034 våbenføre mænd.
1CH.7.8	Beker fik ni sønner: Zemira, Joash, Eliezer, Eljoenaj, Omri, Jeremot, Abija, Anatot og Alemet. 
1CH.7.9	De blev slægtsoverhoveder, og ifølge deres slægtsbog var der 20.200 våbenføre mænd.
1CH.7.10	Jediael fik en søn, Bilhan, som fik syv sønner: Jeush, Binjamin, Ehud, Kenaʼana, Zetan, Tarshish og Ahishahar. 
1CH.7.11	De blev slægtsoverhoveder for Jediaels slægt—alle dygtige krigere—og deres slægt kunne mønstre 17.200 våbenføre mænd.
1CH.7.12	Shuppim og Huppim var efterkommere af Ir. Hushim var efterkommer af Aher.
1CH.7.13	Naftali havde fire sønner: Jahtzeʼel, Guni, Jetzer og Shallum. De var efterkommere af Jakobs medhustru, Bilha.
1CH.7.14	Med sin aramæiske medhustru fik Manasse to sønner: Asriel
1CH.7.15	Det var Makir, der fandt koner til Huppim og Shuppim. Hans søster hed Maʼaka. En anden berømt efterkommer var Zelofhad, som udelukkende havde døtre.
1CH.7.16	Makirs kone, der også hed Maʼaka, fødte to sønner, som hun kaldte Peresh og Sheresh. Peresh fik to sønner: Ulam og Rekem, 
1CH.7.17	og Ulam fik en søn ved navn Bedan. Hele denne slægt blev kaldt gileaditter efter Gilead, Makirs søn, Manasses sønnesøn.
1CH.7.18	Hans søster Hammoleket fødte sønnerne Ishhod, Abiezer og Mahla.
1CH.7.19	Shemida
1CH.7.20	Efraim fik en søn ved navn Shutela, som blev far til Bered. Bered fik sønnen Tahat, som blev far til Eleada, som igen fik sønnen Tahat. 
1CH.7.21	Tahat fik sønnen Zabad, som blev far til Shutela.
1CH.7.21	To mænd fra denne slægt ved navn Ezer og Elead blev engang dræbt af filistrene i Gat, da de forsøgte at stjæle filistrenes kvæg.
1CH.7.22	Deres far, Efraim, sørgede over dem i lang tid, mens hans slægtninge forsøgte at trøste ham. 
1CH.7.23	Derefter gik han ind til sin kone, og hun blev gravid og fødte en søn, som han gav navnet Beria
1CH.7.24	Han fik også en datter ved navn Sheʼera, som grundlagde byerne Nedre og Øvre Bet-Horon og Uzzen-Sheʼera.
1CH.7.25+1CH.7.26+1CH.7.27	Efraim blev forfar til Josva gennem følgende slægtslinie: Efraim, Refa, Reshef, Tela, Tahan, Ladan, Ammihud, Elishama, Nun, Josva.
1CH.7.28	Efraims stamme bosatte sig i området, der indbefattede Betel og de omliggende landsbyer mod syd, og det strakte sig mod øst til Naʼaran og mod vest til Gezer og de omliggende landsbyer. Området indbefattede også byerne Sikem og Ajja med deres omliggende landsbyer mod nord.
1CH.7.29	Manasses stamme besad byerne Bet-Shan, Taʼanak, Megiddo og Dor med tilhørende landsbyer. Det var altså efterkommerne af Jakobs søn Josef, der boede i disse byer.
1CH.7.30	Asher fik sønnerne Jimna, Jishva, Jishvi og Beria samt en datter ved navn Sera. 
1CH.7.31	Beria fik sønnerne Heber og Malkiel. Malkiel grundlagde byen Birzajit.
1CH.7.32	Heber fik sønnerne Jaflet, Shomer og Hotam samt en datter ved navn Shua. 
1CH.7.33	Jaflet fik sønnerne Pasak, Bimhal og Ashvat. 
1CH.7.34	Hans bror Shomer fik sønnerne Roga, Hubba og Aram.
1CH.7.35	Hans bror Hotam fik sønnerne Zofa, Jimna, Shelesh og Amal.
1CH.7.36	Zofa fik sønnerne Sua, Harnefer, Shual, Beri, Jimra, 
1CH.7.37	Betzer, Hod, Shamma, Shilsha, Jitran og Beʼera.
1CH.7.38	Jeter
1CH.7.39	Ulla fik sønnerne Ara, Hanniel og Ritzja.
1CH.7.40	Alle de mænd nævnt her var slægtsoverhoveder og dygtige, militære ledere. Ifølge deres slægtsbøger kunne slægten mønstre 26.000 våbenføre mænd.
1CH.8.1	Benjamin fik følgende sønner i rækkefølge efter alder: Bela, Ashbel, Ahiram, 
1CH.8.2	Noha og Rafa. 
1CH.8.3	Fra Bela nedstammer slægtsoverhovederne Addar, Gera, Abihud, 
1CH.8.4	Abishua, Naʼaman, Ahoa, 
1CH.8.5	Gera, Shefufan og Huram.
1CH.8.6+1CH.8.7	Ehuds sønner Naʼaman, Ahija og Gera var slægtsoverhoveder for dem, der boede i Geba. Men befolkningen blev drevet bort og flyttede til Manahat. Gera, som blev far til Uzza og Ahihud, var deres leder.
1CH.8.8+1CH.8.9+1CH.8.10	Shaharajim lod sig skille fra sine koner, Hushim og Baʼara, og flyttede til Moabs land, hvor han giftede sig med Hodesh, og fra ham nedstammer slægtsoverhovederne Jobab, Zibja, Mesha, Malkam, Jeutz, Sakeja og Mirma.
1CH.8.11	Med Hushim havde Shaharajim tidligere fået sønnerne Abitub og Elpaʼal. 
1CH.8.12	Elpaʼal fik sønnerne Eber, Misham og Shemed. Sidstnævnte grundlagde byerne Ono og Lod med tilhørende landsbyer. 
1CH.8.13	Desuden fik han sønnerne Beria og Shema, der var overhoveder for den del af slægten, som slog sig ned i Ajjalon og fordrev Gats indbyggere. 
1CH.8.14	Elpaʼal fik også sønnerne Shashak og Jeremot.
1CH.8.15+1CH.8.16	Fra Beria nedstammer følgende slægtsoverhoveder: Zebadja, Arad, Eder, Mikael, Jishpa og Joha.
1CH.8.17+1CH.8.18	Fra Elpaʼal nedstammer Zebadja, Meshullam, Hizki, Heber, Jishmeraj, Jizlia og Jobab.
1CH.8.19+1CH.8.20+1CH.8.21	Fra Shimi nedstammer Jakim, Zikri, Zabdi, Elienaj, Zilletaj, Eliel, Adaja, Beraja og Shimrat.
1CH.8.22+1CH.8.23+1CH.8.24+1CH.8.25	Fra Shashak nedstammer Jishpan, Eber, Eliel, Abdon, Zikri, Hanan, Hananja, Elam, Antotija, Jifdeja og Penuel.
1CH.8.26+1CH.8.27	Fra Jeroham nedstammer Shamsheraj, Sheharja, Atalja, Jaʼareshja, Elija og Zikri. 
1CH.8.28	De var slægtsoverhoveder i Benjamins slægt, og de boede alle i Jerusalem.
1CH.8.29	En mand ved navn Jeiel
1CH.8.30	Hans sønner var i rækkefølge efter alder: Abdon, Zur, Kish, Baʼal, Ner,
1CH.8.31	Gedor, Ahjo, Zeker
1CH.8.32	Miklot blev far til Shima. De boede alle sammen tæt ved deres slægtninge i Jerusalem.
1CH.8.33	Ner blev far til Kish,
1CH.8.34	Jonatan fik sønnen Meribbaʼal,
1CH.8.35	Mika fik sønnerne Piton, Melek, Tarea og Ahaz.
1CH.8.36	Ahaz blev far til Jehoʼadda, som blev far til Alemet, Azmavet og Zimri.
1CH.8.36	Zimri blev far til Moza, 
1CH.8.37	som blev far til Bina. Bina blev far til Rafa, som blev far til Elasa, som igen blev far til Atzel.
1CH.8.38	Atzel fik sønnerne Azrikam, Bokeru, Jishmael, Shearja, Obadja og Hanan.
1CH.8.39	Atzels bror Eshek fik sønnerne Ulam, Jeush og Elifelet. 
1CH.8.40	Ulams sønner var dygtige bueskytter, og han havde ualmindeligt mange børn og børnebørn, i alt 150. Alle de her nævnte personer tilhørte Benjamins stamme.
1CH.9.1	Navnene på slægtsoverhovederne i alle Israels stammer findes optegnet i Israels Kongers Bog.
1CH.9.1	Judas folk blev ført i landflygtighed i Babylonien, fordi de var utro mod Herren og dyrkede afguder.
1CH.9.2	De første, som vendte tilbage fra eksilet og bosatte sig i de byer, de oprindeligt kom fra, var præsterne, levitterne og tempeltjenerne, alle fra Levis stamme, samt nogle folk fra de andre stammer.
1CH.9.3	En del familier fra Judas, Benjamins, Efraims og Manasses stammer bosatte sig i Jerusalem.
1CH.9.4	En af de hjemvendte familier blandt Judas efterkommere var under ledelse af Utaj, søn af Ammihud, søn af Omri, søn af Imri, søn af Bani, som nedstammede fra Peretz, en af Judas sønner. 
1CH.9.5	En anden familie var efterkommere af Shela. De blev anført af Asaja, der var familiens overhoved. 
1CH.9.6	Af Zerachs
1CH.9.6	Fra Judas stamme var der i alt 690 familier, der vendte hjem.
1CH.9.7	Fra Benjamins stamme vendte blandt andet følgende tilbage: Sallu, søn af Meshullam, søn af Hodavja, søn af Hassenua; 
1CH.9.8	Jibneja, søn af Jeroham; Ela, søn af Uzzi, som var søn af Mikri; Meshullam, søn af Shefatja, søn af Reuel, søn af Jibneja. 
1CH.9.9	Disse mænd var overhoveder for deres familier i Benjamins stamme ifølge slægtsbøgerne, og de anførte en gruppe på i alt 956 familier, der nu vendte hjem.
1CH.9.10+1CH.9.11	Følgende præstefamilier vendte tilbage: Jedaja, Jojarib, Jakin og Azarja. Azarja var den ledende præst ved Guds hus, og han var søn af Hilkija, søn af Meshullam, søn af Zadok, søn af Merajot, søn af Ahitub. 
1CH.9.12+1CH.9.13	I alt vendte 1760 præster tilbage fra eksilet. De nævnte mænd var hver især overhoved for deres familie—dygtige mænd med ansvar for tjenesten i Guds hus. Blandt dem var også Adaja, søn af Jeroham, søn af Pashhur, søn af Malkija, og Masaj, søn af Adiel, søn af Jahzera, søn af Meshullam, søn af Meshillemit, søn af Immer.
1CH.9.14	Blandt de hjemvendte levitter var: Shemaja, søn af Hasshub, søn af Azrikam, søn af Hashabja fra Merari-slægten; 
1CH.9.15	Bakbakkar; Heresh; Galal; Mattanja, søn af Mika, søn af Zikri, en efterkommer af Asaf; 
1CH.9.16	Obadja, søn af Shemaja, søn af Galal, søn af Jedutun; og Berekja, søn af Asa, søn af Elkana, som boede i Netofa-området.
1CH.9.17	Blandt de hjemvendte tempelvagter var Shallum, Akkub, Talmon og Ahiman og deres slægtninge. Shallum var leder for dem, 
1CH.9.18	og hans slægt har altid holdt vagt ved den østlige port ind til tempelområdet, den der kaldes Kongeporten. 
1CH.9.19	Shallum var søn af Kore, en efterkommer af Ebjasaf af Kora-slægten. Han og hans nærmeste slægtninge, koraitterne, holdt vagt ved indgangen til helligdommen, ligesom deres forfædre havde holdt vagt ved indgangen til åbenbaringsteltet. 
1CH.9.20	Pinehas, Eleazars søn, var dengang den øverste leder ved åbenbaringsteltet, og Herren velsignede ham.
1CH.9.21	På Davids tid havde Zekarja, Meshelemjas søn, ansvaret for, at indgangen til teltet blev godt bevogtet. 
1CH.9.22	I alt havde David på grundlag af slægtsbøgerne udvalgt 212 dørvogtere, som boede rundt omkring i landsbyerne. På samme måde havde profeten Samuel udvalgt deres forgængere blandt levitterne. 
1CH.9.23	Disse mænd—og nu deres efterkommere—havde opsynet med Herrens helligdom 
1CH.9.24	på alle fire sider: mod øst, vest, nord og syd. 
1CH.9.25	Dørvogterne arbejdede i skiftehold, syv dage ad gangen, og de kom ind fra landsbyerne, hvor de boede, når det var deres tur til at holde vagt 
1CH.9.26	og hjælpe de fire ledende tempelvagter, som altid var i tjeneste.
1CH.9.26	De fire ledere havde også ansvar for lagerrummene og skattene i Guds hus. 
1CH.9.27	De boede tæt ved helligdommen, for de havde altid tilkaldevagt, og det var deres opgave at åbne portene om morgenen.
1CH.9.28	Nogle af levitterne havde ansvaret for de redskaber, der blev brugt til ofringerne. De talte dem, hver gang de blev taget frem, og hver gang de blev lagt til side. 
1CH.9.29	Andre havde ansvar for helligdommens indbo og forsyningerne af fintmalet mel, vin, olivenolie, røgelse og aromatiske stoffer. 
1CH.9.30	Men det var præsterne, der blandede røgelsen. 
1CH.9.31	Levitten Mattitja fra Kora-slægten, Shallums førstefødte søn, havde til opgave at bage de brød, der blev brugt til ofringerne. 
1CH.9.32	Nogle andre levitter fra Kehats slægt skulle bage de hellige brød og lægge dem frem hver sabbat.
1CH.9.33	Tempelsangerne var alle fremtrædende levitter, der boede på tempelområdet. De var fritaget for anden tjeneste og måtte være til rådighed døgnet rundt.
1CH.9.34	Alle disse ledende levitter var slægtsoverhoveder ifølge slægtsbøgerne; og de boede i Jerusalem.
1CH.9.35	En mand ved navn Jeiel grundlagde byen Gibeon og bosatte sig der sammen med sin kone Maʼaka. 
1CH.9.36	Hans sønner var i rækkefølge efter alder: Abdon, Zur, Kish, Baʼal, Ner, Nadab, 
1CH.9.37	Gedor, Ahjo, Zekarja og Miklot.
1CH.9.38	Miklot blev far til Shima. De boede alle sammen tæt ved deres slægtninge i Jerusalem.
1CH.9.39	Ner blev far til Kish, og Kish blev far til Saul. Saul fik sønnerne Jonatan, Malkishua, Abinadab og Eshbaʼal. 
1CH.9.40	Jonatan fik sønnen Meribbaʼal, som fik sønnen Mika. 
1CH.9.41	Mika fik sønnerne Piton, Melek, Tarea og Ahaz.
1CH.9.42	Ahaz blev far til Jaʼadda, som blev far til Alemet, Azmavet og Zimri.
1CH.9.42	Zimri blev far til Moza, 
1CH.9.43	som blev far til Bina. Bina blev far til Refaja, som blev far til Elasa, som igen blev far til Atzel.
1CH.9.44	Atzel fik sønnerne Azrikam, Bokeru, Jishmael, Shearja, Obadja og Hanan.
1CH.10.1	Engang angreb filistrene israelitternes lejr på Gilboahøjen. Israels hær flygtede og efterlod mange faldne rundt om på højens skråninger. 
1CH.10.2	Filistrene satte efter Saul og hans sønner, Jonatan, Abinadab og Malkishua, og det lykkedes dem at dræbe sønnerne.
1CH.10.3	Kampen rasede omkring Saul, og det lykkedes filistrenes bueskytter at få ram på ham. Han blev såret 
1CH.10.4	og råbte til sin våbendrager: „Træk dit sværd og gennembor mig, før de ugudelige og uomskårne filistre kommer og vanærer mig.” Men våbendrageren kunne ikke få sig selv til at dræbe Saul. Derfor tog Saul sit sværd og kastede sig mod det, så sværdet gennemborede ham. 
1CH.10.5	Da våbendrageren så, at Saul var død, fulgte han sin herres eksempel og kastede sig mod sit eget sværd. 
1CH.10.6	Den dag døde både Saul og hans tre sønner, og dermed var hans slægt uddød.
1CH.10.7	Da de israelitter, der boede i dalen, blev klar over, at hæren var flygtet, og at Saul og hans sønner var døde, flygtede de fra deres byer, og filistrene overtog byerne.
1CH.10.8	Næste dag drog filistrene ud for at plyndre de faldne, og de fandt Sauls og hans sønners lig på Gilboahøjen. 
1CH.10.9	Så tog de Sauls våben og huggede hovedet af ham, hvorefter de sendte sejrsbudskabet hjem til alle deres afgudstempler og landsmænd. 
1CH.10.10	Sauls våben blev udstillet på afgudstemplets væg, og hans hoved blev hængt op på Dagontemplets mur.
1CH.10.11	Men da indbyggerne i Jabesh i Gilead hørte, hvad filistrene havde gjort ved Saul, 
1CH.10.12	drog deres tapre krigere af sted for at hente Sauls og hans sønners lig. De begravede dem under egetræet i Jabesh, hvorefter de sørgede og fastede i syv dage.
1CH.10.13	Saul døde på grund af sin utroskab mod Herren. Han adlød ikke Herrens befalinger, men søgte endog råd hos en åndemaner. 
1CH.10.14	Han søgte ikke råd hos Herren, og derfor lod Herren ham dø og overgav riget til David, Isajs søn.
1CH.11.1	Alle Israels ledere kom nu til David i Hebron. „Vi tilhører jo et og samme folk,” sagde de. 
1CH.11.2	„Og du har altid været vores leder i krig—selv da Saul var konge! Det er Herren selv, der har sagt, at du skal være hyrde og leder for hele hans folk.” 
1CH.11.3	Derpå sluttede alle Israels ledere en venskabspagt med David for Herrens ansigt, og de salvede ham til konge over Israel, sådan som Herren gennem profeten Samuel havde sagt, at det ville ske.
1CH.11.4	Derefter drog David sammen med sine folk til Jerusalem, som dengang hed Jebus. Men jebusitterne, som boede der, 
1CH.11.5	sagde til David: „Her kommer du aldrig ind!” Ikke desto mindre indtog David klippeborgen Zion, som derefter blev kaldt Davidsbyen.
1CH.11.6	David havde lovet, at den, der først slog en jebusit ihjel, ville blive hans hærfører. Da Joab, hvis mor hed Zeruja, var den første, som nåede ind i byen og slog en af fjenderne ihjel, blev han anfører for Davids hær.
1CH.11.7	David flyttede nu sin residens til klippeborgen, som derfor blev kaldt Davidsbyen. 
1CH.11.8	Han udbyggede byen og befæstede bymuren hele vejen rundt fra forsvarstårnet. Resten af byens genopbygning tog Joab sig af. 
1CH.11.9	I de følgende år styrkede David sit kongedømme, for Herren, den Almægtige, var med ham.
1CH.11.10	Her skal nævnes nogle af de dygtigste og tapreste af Davids krigere, der sammen med resten af Israels ledere støttede ham, så han blev valgt til konge og fik magten over riget, sådan som Herren havde lovet.
1CH.11.11	Jashobeam, søn af Hakmoni, var den mest berømte af de tre store helte. Med sit spyd dræbte han engang 300 modstandere i ét slag.
1CH.11.12	Den næste af de tre store var Elazar, en søn af ahohitten Dodo. 
1CH.11.13	Han kæmpede sammen med David i slaget mod filistrene ved Pas-Dammim. Kampen foregik midt i en bygmark, og den israelitiske hær flygtede. 
1CH.11.14	Men Elazar og hans mænd holdt stand og huggede filistrene ned. Den dag gav Herren israelitterne en stor sejr.
1CH.11.15	Foruden de tre store helte var der en større gruppe tapre krigere, som blev kaldt „De Tredive”. Engang da David opholdt sig ved Adullams klippehule, og filistrenes hær havde slået lejr i Refaimdalen, drog tre af „De Tredive” tapre krigere ned til David. 
1CH.11.16	Han opholdt sig som sagt i klippeborgen, mens en af filistrenes garnisoner havde besat Betlehem, som lå i nærheden. 
1CH.11.17	David var tørstig og sagde henkastet: „Det kunne være skønt med et krus vand fra brønden ved byporten hjemme i Betlehem!” 
1CH.11.18	Da sneg de tre mænd sig gennem filistrenes lejr, øste vand fra brønden ved byporten og bragte det til David. Men han kunne ikke få sig selv til at drikke det. I stedet hældte han det ud på jorden som et offer til Herren. 
1CH.11.19	„Gud forbyde, at jeg skulle drikke det!” udbrød han. „Det ville jo være som at drikke de tre mænds blod, der satte livet på spil for at hente det!” Derfor drak han det ikke. Det er blot ét eksempel på de tre heltes vovemod.
1CH.11.20+1CH.11.21	Abishaj, Joabs bror, var anfører for „De Tredive”. Engang dræbte han 300 fjendtlige soldater med sit spyd! Det var på grund af sådanne heltegerninger, at „De Tredive” så op til ham som deres anfører, men han kom ikke på højde med de tre store helte.
1CH.11.22	Benaja, Jojadas søn fra Kabtzeʼel, var en anden heltemodig kriger. Det var ham, der dræbte Ariels to sønner, kæmperne fra Moab. Det var også ham, der kravlede ned i en cisterne og dræbte en løve en dag, hvor det sneede. 
1CH.11.23	Ved en anden lejlighed gik han løs på en egyptisk kæmpe, der var næsten to og en halv meter høj og havde et enormt spyd. Benaja slog spyddet ud af hånden på ham med sin stok og dræbte ham med det. 
1CH.11.24	Det var den slags heltegerninger, som gjorde Benaja lige så berømt som de tre store helte, 
1CH.11.25	selv om han ikke regnedes med blandt dem. Men „De Tredive” så op til ham, og David udnævnte ham til chef for sin livvagt.
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Her følger en liste over Davids heltemodige krigere: Asael, Joabs bror; Elhanan, Dodos søn fra Betlehem; Shammot fra Harod; Heletz fra Pelon; Ira, Ikkeshʼ søn fra Tekoa; Abiezer fra Anatot; Sibbekaj fra Husha; Ilaj fra Ahoa; Maharaj fra Netofa; Heled, Baʼanas søn fra Netofa; Ittaj, Ribajs søn fra Gibea i Benjamins land; Benaja fra Piraton; Huraj fra Gaʼashkløften; Abiel fra Arba; Azmavet fra Baharum; Eljahba fra Shaʼalbon; Jashens sønner fra Gizon; Jonatan, Shages søn fra Harar; Ahiam, Sakars søn fra Harar; Elifal, Urs søn; Hefer fra Mekera; Ahija fra Pelon; Hetzro fra Karmel; Naʼaraj, Ezbajs søn; Joel, Natans bror; Mibhar, Hagris søn; Zelek fra Ammon; Nahraj, Joabs våbendrager, fra Beʼerot; Ira fra Jattir; Gareb fra Jattir; hittitten Urias; Zabad, Ahlajs søn; Adina, Shizas søn—en leder fra Rubens stamme med 30 krigere under sig; Hanan, Maʼakas søn; Joshafat fra Mitan; Uzzija fra Ashtarot; Shama og Jeuel, Hotams sønner fra Aroer; Jediael, Shimris søn; Joha, hans bror fra Titz; Eliel fra Mahava; Jeribaj og Joshavja, Elnaʼams sønner; Jitma fra Moab; og endelig Eliel, Obed og Jaʼasiel fra Zoba.
1CH.12.1	Følgende krigere sluttede sig til David i Ziklag, mens han skjulte sig for kong Saul. De kæmpede tappert ved hans side, 
1CH.12.2	og de var alle fremragende bueskytter og slyngekastere—og de skød lige så godt med venstre som med højre hånd. Ligesom kong Saul hørte de til Benjamins stamme.
1CH.12.3	Deres anfører var Ahiezer, Shemaʼas søn fra Gibea, som blev assisteret af sin bror, Joash. Dernæst var der Jeziel og Pelet, Azmavets sønner; Beraka; Jehu fra Anatot; 
1CH.12.4	Jishmaja fra Gibeon—en berømt kriger, som var en af lederne blandt „De Tredive”; 
1CH.12.5	Jirmeja; Jahaziel; Johanan; Jozabad fra Gedera; 
1CH.12.6	Eluzaj; Jerimot; Bealja; Shemarja; Shefatja fra Haruf; 
1CH.12.7	Elkana; Jishija; Azarel; Joezer; Jashobeam—alle af Koras slægt. 
1CH.12.8	Desuden Joela og Zebadja, Jerohams sønner fra Gedor.
1CH.12.9	Mens David opholdt sig i klippeborgen i ørkenen, sluttede flere mænd fra Gads stamme sig til ham. Det var elitesoldater, trænet i at håndtere skjold og spyd, frygtindgydende som løver og hurtige som gazeller.
1CH.12.10	Deres øverste anfører hed Ezer. De øvrige var efter rang: Obadja, Eliab, 
1CH.12.11	Mishmanna, Jirmeja, 
1CH.12.12	Attaj, Eliel, 
1CH.12.13	Johanan, Elzabad, 
1CH.12.14	Jirmeja og Makbannaj. 
1CH.12.15	Disse 11 mænd var officerer i hæren. Den ringeste af dem havde 100 soldater under sig, og den bedste 1000. 
1CH.12.16	Engang da Jordanfloden gik over sine bredder, som den plejer i årets første måned, satte disse mænd over floden og fordrev alle indbyggerne i dalene fra øst til vest.
1CH.12.17	En anden gang opsøgte en flok mænd fra Benjamins og Judas stammer David i klippeborgen for at slutte sig til ham. 
1CH.12.18	David gik dem i møde og sagde: „Hvis I kommer for at hjælpe mig, er vi venner; men hvis jeres hensigt er at forråde mig til mine fjender, skønt jeg er uskyldig, vil vores fædres Gud føre min sag og dømme jer.”
1CH.12.19	Da kom Guds Ånd over Amasaj, der senere blev en af lederne blandt „De Tredive”, og han udbrød:
1CH.12.19	„Vi står bag dig, David!
1CH.12.19	Vi er med dig, Isajs søn!
1CH.12.19	Fred og fremgang til dig!
1CH.12.19	De, der hjælper dig, får succes,
1CH.12.19	for din Gud er med dig!”
1CH.12.19	Da bød David dem velkommen og gjorde dem til officerer i sin hær.
1CH.12.20	En flok mænd fra Manasses stamme deserterede fra Sauls hær til David, da han var sammen med filistrenes hær og klar til kamp mod Saul. Filistrenes officerer nægtede imidlertid at lade David og hans mænd deltage i slaget. Efter at have diskuteret sagen sendte filistrene dem hjem til Ziklag. De var bange for at miste livet, hvis David pludselig gik tilbage til sin tidligere herre.
1CH.12.21	Følgende højtstående officerer fra Manasses stamme fulgte med David tilbage til Ziklag: Adna, Jozabad, Jediael, Mikael, Jozabad, Elihu og Zilletaj. 
1CH.12.22	Det var tapre og dygtige krigere, som ved tilbagekomsten til Ziklag hjalp David med at bekæmpe de amalekitiske plyndringsbander, og de blev senere officerer i Davids hær.
1CH.12.23	For hver dag der gik, sluttede flere og flere sig til David, indtil han rådede over en mægtig hær. 
1CH.12.24	Kort efter flyttede David til Hebron med hele sit følge, og de var alle opsat på at få David til konge i stedet for Saul, sådan som Herren havde lovet. Hæren inkluderede krigere fra alle stammerne:
1CH.12.25	Fra Judas stamme: 6800 krigere bevæbnet med skjolde og spyd; 
1CH.12.26	fra Simeons stamme: 7100 erfarne krigere; 
1CH.12.27	fra Levis stamme: 4600; 
1CH.12.28	fra præsteslægten, Arons efterkommere: 3700 mænd under ledelse af Jojada 
1CH.12.29	samt en ung dygtig kriger, Zadok, med 22 ledende medlemmer af sin slægt; 
1CH.12.30	fra Benjamins stamme, som Saul tilhørte: 3000 mænd—hovedparten af denne stamme var stadig loyale over for Saul; 
1CH.12.31	fra Efraims stamme: 20.800 tapre krigere, der var fremtrædende mænd i deres respektive slægter; 
1CH.12.32	fra Manasses halve stamme blev 18.000 mænd sendt af sted for at hjælpe David til at vinde kongemagten; 
1CH.12.33	fra Issakars stamme: 200 ledere og deres slægtninge, som alle forstod at tolke tidens tegn og forstod, hvad der var bedst for Israels fremtid; 
1CH.12.34	fra Zebulons stamme: 50.000 dygtige, fuldt bevæbnede krigere, der var 100 procent loyale mod David; 
1CH.12.35	fra Naftalis stamme: 1000 officerer og 37.000 krigere udrustet med skjolde og spyd; 
1CH.12.36	fra Dans stamme: 28.600 mænd rede til kamp; 
1CH.12.37	fra Ashers stamme: 40.000 veltrænede og kamplystne krigere; 
1CH.12.38	fra den anden side af Jordanfloden hvor Ruben, Gad og Manasses anden halve stamme hørte hjemme: 120.000 fuldt rustede krigere.
1CH.12.39	Alle disse krigere kom til Hebron rede til kamp og fast besluttet på at gøre David til konge over Israel, for hele folket ønskede, at David skulle være deres konge. 
1CH.12.40	I tre dage fejrede de kroningen af David; de spiste og drak af de forsyninger, deres slægtninge kom med. 
1CH.12.41	Folk kom fra nær og fjern—ja, helt fra Issakars, Zebulons og Naftalis egne—med madvarer på æsler, kameler, muldyr og okser: store mængder mel, figenkager, rosiner, vin, olivenolie, kvæg og får. Al denne overflod var udtryk for den forventningens glæde, der havde bredt sig ud over hele Israel.
1CH.13.1	Efter at David havde rådført sig med sin militære ledelse og alle sine officerer, 
1CH.13.2	sagde han til den store forsamling af krigere, der var kommet fra alle Israels stammer:
1CH.13.2	„Hvis I mener, det er rigtigt, og at det er Guds vilje, så lad os sende bud ud over hele Israels land om, at alle stammeledere skal komme herned til os. Der skal også sendes besked til præsternes og levitternes ledere i de byer, de har fået tildelt at bo i. 
1CH.13.3	Når alle lederne er samlet, vil vi så hente Guds Ark, for lige siden Saul blev konge, har man ikke taget Herren med på råd.”
1CH.13.4	Davids forslag blev enstemmigt vedtaget, for de mente alle, at det var det rigtige at gøre.
1CH.13.5	På den måde fik David samlet hele Israels folk fra nord til syd, så de kunne være med til at hente Guds Ark i Kirjat-Jearim. 
1CH.13.6	Derefter drog David af sted i spidsen for den store skare til Kirjat-Jearim, som også kaldes Baʼala, i Judas stammeområde for at hente Gud Herrens Ark—den Gud, som troner mellem keruberne. 
1CH.13.7	Arken, der i lang tid havde stået i Abinadabs hus, blev anbragt på en ny oksekærre—og Uzza og Ahjo styrede okserne. 
1CH.13.8	David og Israels øvrige ledere dansede og sang af alle kræfter til Guds ære til musik fra lyrer, harper, tamburiner, bækkener og trompeter.
1CH.13.9	Men da de nåede til tærskepladsen ved Kidon, snublede okserne, og Uzza rakte hånden ud for at støtte arken. 
1CH.13.10	Da blev Herren vred og straffede Uzza, fordi han ikke viste ærefrygt for arken, som ikke måtte røres, og han døde på stedet. 
1CH.13.11	David var oprørt over, at Herren havde straffet Uzza så hårdt. Derfor kaldte han stedet for „Peretz-Uzza”,
1CH.13.12	Episoden gjorde, at David blev bange for Gud. „Hvordan tør jeg så bringe Guds Ark hjem til mig?” sagde han. 
1CH.13.13	Derfor ombestemte han sig, og i stedet for at føre arken ind i Davidsbyen, lod han den indtil videre opbevare hos Obed-Edom fra Gat. 
1CH.13.14	Der stod den i tre måneder—og Herren velsignede Obed-Edom og hans familie.
1CH.14.1	Kong Hiram af Tyrus sendte kong David en masse cedertræ som venskabsgave. Samtidig sendte han stenhuggere og tømrere, der skulle hjælpe med at bygge et flot palads til ham. 
1CH.14.2	Da forstod David, at Herren havde valgt ham til konge og styrket hans kongemagt for sit udvalgte folks skyld.
1CH.14.3	Efter at David var flyttet til Jerusalem, tog han flere koner, og han fik mange sønner og døtre. 
1CH.14.4	Her følger navnene på de sønner, der blev født i Jerusalem: Shammua, Shobab, Natan, Salomon, 
1CH.14.5	Jibhar, Elishua, Elpelet, 
1CH.14.6	Noga, Nefeg, Jafia, 
1CH.14.7	Elishama, Beʼeljada og Elifelet.
1CH.14.8	Da filistrene hørte, at David var blevet kronet til konge over Israel, mobiliserede de deres styrker og tog af sted for at tage ham til fange. Men David fik meddelelse om det og samlede sin egen hær imod dem. 
1CH.14.9	Filistrenes hær kom og invaderede Refaimdalen. 
1CH.14.10	Da spurgte David Gud til råds: „Skal jeg gå ud og kæmpe imod dem? Vil du give mig sejr over dem?”
1CH.14.10	Herren svarede: „Ja, jeg vil udlevere dem til dig.”
1CH.14.11	Derefter rykkede David ud og besejrede dem. „Det var Gud, der gjorde det!” erklærede han. „Gud brød gennem fjendens slagrækker som en flodbølge!” Derfor kaldte han stedet for Baʼal-Peratzim.
1CH.14.12	De flygtende filistre havde efterladt deres afgudsbilleder på slagmarken, og David gav ordre til, at de skulle brændes.
1CH.14.13	Men filistrene kom tilbage og invaderede endnu engang dalen. 
1CH.14.14	David rådførte sig igen med Gud, og svaret lød: „Undgå et frontalt angreb! Gå bag om fjenden og slå til ved baka-træerne.
1CH.14.15	Så snart du hører lyden af taktfaste skridt i toppen af træerne, skal du gå til angreb, for det betyder, at Gud selv er gået i forvejen for at tilintetgøre fjendens hær.”
1CH.14.16	David gjorde, som Gud havde sagt, og hans hær huggede filistrene ned fra Gibeon og helt til Gezer. 
1CH.14.17	Davids ry spredtes nu vidt omkring. Herren sørgede for, at alle de omkringboende folkeslag fik stor respekt for kong David.
1CH.15.1	Efter at David havde bygget et stort palads til sig selv i Davidsbyen, indrettede han et telt, hvor Guds Ark kunne stå. 
1CH.15.2	Derpå sagde han: „Kun levitterne må røre Guds Ark, for det er dem, Herren en gang for alle har udvalgt til at bære arken og gøre tjeneste for ham.”
1CH.15.3	Derefter samlede David alle Israels ledere i Jerusalem, for at de skulle overvære højtideligheden, når arken blev ført ind i det telt, som var indrettet til den. 
1CH.15.4	Følgende præster og levitter var til stede: 
1CH.15.5	Fra Kehats slægt: 120 mænd anført af Uriel; 
1CH.15.6	fra Meraris slægt: 220 mænd anført af Asaja; 
1CH.15.7	fra Gershons slægt: 130 mænd anført af Joel; 
1CH.15.8	fra Elitzafans slægt: 200 mænd anført af Shemaja; 
1CH.15.9	fra Hebrons slægt: 80 mænd anført af Eliel; 
1CH.15.10	og fra Uzziels slægt: 112 mænd anført af Amminadab.
1CH.15.11	David tilkaldte nu ypperstepræsterne Zadok og Ebjatar samt de levitiske ledere Uriel, Asaja, Joel, Shemaja, Eliel og Amminadab.
1CH.15.12	„I er overhoveder for de levitiske slægter,” sagde han til dem. „Sørg nu for, at I selv og jeres folk gennemgår renselsesritualet, så I kan føre Herrens, Israels Guds, Ark ind i teltet. 
1CH.15.13	Sidste gang, da I ikke var med, straffede Herren os, fordi vi ikke rådførte os med ham om, hvordan arken skulle flyttes.”
1CH.15.14	Derefter gennemgik præsterne og levitterne renselsesritualet, så de kunne flytte Israels Guds Ark på den rigtige måde. 
1CH.15.15	På den måde blev levitterne klar til at kunne løfte Guds Ark op i bærestængerne og bære den på skuldrene, sådan som Herren havde befalet Moses.
1CH.15.16	David gav de levitiske ledere ordre til at organisere et orkester og et kor, som kunne synge af hjertens fryd og spille på lyrer, harper og bækkener. 
1CH.15.17	Levitternes ledere udpegede følgende musikere som ledere: Heman, Joels søn; Asaf, Berekjas søn; og Etan, Kushajas søn fra Meraris slægt.
1CH.15.18	Følgende mænd blev udpeget som deres medhjælpere: Zekarja, Jaʼaziel, Shemiramot, Jehiel, Unni, Eliab, Benaja, Maʼaseja, Mattitja, Elifelehu, Mikneja og tempelvagterne Obed-Edom og Jeiel.
1CH.15.19	Heman, Asaf og Etan fik til opgave at slå på bronzebækkenerne. 
1CH.15.20	Zekarja, Aziel, Shemiramot, Jehiel, Unni, Eliab, Maʼaseja og Benaja skulle spille på harpe, 
1CH.15.21	og Mattitja, Elifelehu, Mikneja, Obed-Edom, Jeiel og Azazja skulle spille på lyre. 
1CH.15.22	Kenanja blev udpeget som instruktør for musikerne, for det var han særlig uddannet til.
1CH.15.23+1CH.15.24	Berekja, Elkana, Obed-Edom og Jehija skulle holde vagt omkring arken, og præsterne Shebanja, Joshafat, Netanel, Amasaj, Zekarja, Benaja og Eliezer skulle blæse i trompet foran Guds Ark.
1CH.15.25	Under stor jubel gik David nu i spidsen for Israels ledere og officerer til Obed-Edoms hus for at føre Herrens Pagts Ark til Jerusalem. 
1CH.15.26	Da levitterne nu kunne bære Herrens Pagts Ark uden problemer, ofrede man i taknemmelighed til Gud syv unge tyre og syv væddere. 
1CH.15.27	Både David, de levitter, der bar arken, deres leder, Kenanja, og sangerne var iført dragter af fintvævet linned. David bar desuden en efod af linned, den særlige præstedragt. 
1CH.15.28	Under stor festjubel førte Israels ledere derpå Herrens Pagts Ark til Jerusalem til akkompagnement af vædderhorn og trompeter, bækkener, harper og lyrer.
1CH.15.29	Men da processionen nåede ind til Davidsbyen, og Davids kone Mikal, Sauls datter, fra sit vindue så kong David hoppe rundt og danse af glæde, følte hun foragt for ham.
1CH.16.1	Guds Ark blev anbragt i det telt, som David havde ladet indrette til den. Derefter ofrede man brændofre og takofre til Gud, 
1CH.16.2	og David velsignede folket i Herrens navn. 
1CH.16.3	Så gav han hver af de tilstedeværende, både mænd og kvinder, en gave bestående af et brød, en daddelkage og en rosinkage.
1CH.16.4	David udpegede nogle af levitterne til at stå foran Herrens Ark og takke og lovprise Israels Gud. 
1CH.16.5	Asaf ledte lovsangen og spillede på bækken. Zekarja, Jaʼaziel, Shemiramot, Jehiel, Mattija, Eliab, Benaja, Obed-Edom og Jeiel spillede på harpe og lyre, 
1CH.16.6	mens præsterne Benaja og Jahaziel blæste trompet foran Guds Pagts Ark.
1CH.16.7	David gav fra den dag af Asaf og hans medhjælpere
1CH.16.8	Sig tak til Herren og giv ham ære!
1CH.16.8	Forkynd hans undere for alle folkeslag!
1CH.16.9	Syng og spil til hans ære,
1CH.16.9	tænk på alle de mirakler, han har udført.
1CH.16.10	Glæd jer over hans herlighed.
1CH.16.10	Lad alle, der kender ham, fryde sig!
1CH.16.11	Søg hjælp hos Herren og hans styrke,
1CH.16.11	hold jer altid nær til ham.
1CH.16.12	Tænk på de fantastiske ting, han har gjort,
1CH.16.12	alle de undere, han har udført.
1CH.16.13	I er jo børn af Guds tjener, Abraham,
1CH.16.13	I er de udvalgte efterkommere af Jakob.
1CH.16.14	Han er Herren, vor Gud,
1CH.16.14	han hersker over hele jorden.
1CH.16.15	Han holder altid sine løfter,
1CH.16.15	er trofast gennem tusind generationer.
1CH.16.16	Han står bag sin pagt med Abraham,
1CH.16.16	det løfte han højtideligt afgav til Isak.
1CH.16.17	Han bekræftede den over for Jakob
1CH.16.17	som en vedvarende pagt med Israels folk:
1CH.16.18	„Jeg giver jer Kanaʼans land,
1CH.16.18	det skal være jeres særlige ejendom.”
1CH.16.19	Det sagde han, da de endnu var få,
1CH.16.19	en lille flok fremmede i Kanaʼans land.
1CH.16.20	De vandrede fra land til land,
1CH.16.20	fra det ene rige til det andet.
1CH.16.21	Men han tillod ingen at skade dem,
1CH.16.21	han advarede konger om at holde sig væk.
1CH.16.22	„Rør ikke mine udvalgte,
1CH.16.22	gør ikke mine profeter fortræd!”
1CH.16.23	Lad hele jorden synge for Herren,
1CH.16.23	fortæl om hans frelse hver eneste dag.
1CH.16.24	Lad alle folk høre om hans vældige undere,
1CH.16.24	fortæl om de forunderlige ting, han har gjort.
1CH.16.25	For Herren er stor, og æren er hans,
1CH.16.25	ingen andre guder er værd at tilbede.
1CH.16.26	Andre folks guder er falske guder,
1CH.16.26	men Herren har skabt både himlen og jorden.
1CH.16.27	Han udstråler kongelig værdighed,
1CH.16.27	styrke og glæde kommer fra ham.
1CH.16.28	Pris Herren, alle verdens folk,
1CH.16.28	erkend hans herlighed og magt.
1CH.16.29	Giv Herren den ære, der tilkommer ham,
1CH.16.29	bring jeres gaver og træd frem for ham.
1CH.16.29	Tilbed Herren i helligt skrud,
1CH.16.30	bøj knæ for ham, alle jordens folk.
1CH.16.30	Han skabte jorden på et sikkert fundament,
1CH.16.31	lad himlen glæde sig og jorden juble.
1CH.16.31	Udråb blandt folkene:
1CH.16.31	„Herren har bevist, han er konge!”
1CH.16.32	Lad havene bruse i lovprisning,
1CH.16.32	lad marken med sin afgrøde juble,
1CH.16.33	lad lovsangen suse i skovens træer,
1CH.16.33	for Herren kommer for at dømme jorden.
1CH.16.34	Tak Herren, for han er god.
1CH.16.34	Hans trofasthed varer til evig tid.
1CH.16.35	Frels os, vor Gud!
1CH.16.35	Bring os tilbage fra landflygtigheden,
1CH.16.35	så vi kan give dig taknemmelighedsofre
1CH.16.35	og lovprise dit hellige navn.
1CH.16.36	Lovet være Herren, Israels Gud.
1CH.16.36	Lad os prise ham nu og til evig tid.
1CH.16.36	Hele folket råbte „Amen” og lovpriste Herren.
1CH.16.37	David indsatte således Asaf og hans levitiske medhjælpere til dagligt at synge og spille lovsange foran Herrens Pagts Ark. 
1CH.16.38	De blev assisteret af Obed-Edom, Jedutuns søn, og 68 levitter fra hans slægt. Obed-Edom fik også ansvaret for at holde vagt ved teltet sammen med Hosa.
1CH.16.39	Ofringerne i den gamle helligdom på højen ved Gibeon fortsatte som hidtil. David udvalgte præsten Zadok og en gruppe af de øvrige præster til at stå for ofringerne der. 
1CH.16.40	Hver morgen og aften skulle de ofre brændofre for Herren på det alter, som var indviet til formålet, og i det hele taget nøje følge alle de forskrifter, som Herren havde pålagt Israels folk, og som var nedskrevet i lovbogen. 
1CH.16.41	Desuden blev Heman, Jedutun og flere andre udvalgt til at tage sig af lovsangstjenesten dér og synge om Herrens evige trofasthed. 
1CH.16.42	Med deres trompeter, bækkener og øvrige musikinstrumenter akkompagnerede de lovsangen til Gud. Jedutuns sønner og slægtninge skulle holde vagt.
1CH.16.43	Da højtideligheden var overstået og folket gået hver til sit, gik David hjem for at velsigne sin familie.
1CH.17.1	Efter at David var flyttet ind i sit kongelige palads, sagde han en dag til profeten Natan: „Her sidder jeg i mit smukke palads af cedertræ—men Herrens Pagts Ark står stadig i et telt!”
1CH.17.2	„Gør du bare, hvad du har på hjerte,” svarede Natan, „for Gud er med dig.”
1CH.17.3	Men samme nat sagde Gud til Natan: 
1CH.17.4	„Sig til min tjener David, at han ikke skal bygge et hus til mig! 
1CH.17.5	Jeg har endnu aldrig haft et hus at bo i. Min bolig har været et telt lige siden den dag, jeg førte Israels folk ud af Egypten, og jeg er flyttet med dem fra den ene lejrplads til den anden. 
1CH.17.6	Har jeg nogen sinde beklaget mig over det til de ledere, jeg indsatte som hyrder for mit folk? Har jeg bedt nogen af dem om at bygge mig et fornemt hus af cedertræ?
1CH.17.7	Derfor skal du give David følgende besked fra den almægtige Herre: ‚Jeg hentede dig fra græsgangen, hvor du vogtede får, og satte dig til at være leder for mit folk. 
1CH.17.8	Overalt hvor du kom frem, var jeg med dig og tilintetgjorde dine fjender. Jeg vil gøre dig lige så berømt som de kendteste mænd i verden. 
1CH.17.9+1CH.17.10	Jeg har givet mit folk et sted at slå sig ned og bo uden frygt, og uden at blive mishandlet af deres fjender, sådan som det skete før i tiden, dengang jeg indsatte dommere til at lede mit folk. Jeg har skaffet dig fred fra alle dine fjender.
1CH.17.9+1CH.17.10	Hør nu efter, hvad jeg siger: I stedet for at 
1CH.17.11	Når du engang er død, skal en af dine efterkommere overtage tronen, og jeg vil gøre hans kongedømme stærkt. 
1CH.17.12	Han skal bygge mig et tempel, og jeg vil gøre hans herredømme urokkeligt for evigt.
1CH.17.13	Jeg vil være hans far, og han skal være min søn. Jeg vil altid være trofast over for ham. Jeg vil ikke rive kongemagten ud af hans hænder, som jeg gjorde med din forgænger. 
1CH.17.14	Jeg indsætter ham som konge i mit rige og leder for mit folk for evigt. Ja, hans herredømme vil vare til evig tid.’ ”
1CH.17.15	Så gik Natan til David og fortalte ham alt, hvad Gud havde sagt. 
1CH.17.16	David gik da ind i teltet, hvor arken stod, og han satte sig for Herrens ansigt og bad: „Herre, min Gud, du har allerede gjort så meget for mig. 
1CH.17.17	Og nu giver du mig tilmed løfter, der gælder mine efterkommere langt ud i fremtiden! Min Herre og Gud, du har løftet sløret for dine planer!
1CH.17.18	Hvad mere kan jeg sige om den ære, du viser mig? Du ved, at jeg ønsker at tjene dig. 
1CH.17.19	Du har gjort dette for din tjeners skyld, og fordi du ville det. Det er store løfter, du har åbenbaret for mig. 
1CH.17.20	Herre, du er uendelig stor—der er ingen anden Gud end dig! Det ved vi så godt. 
1CH.17.21	Hvilket andet folk på den vide jord har du gjort så meget for som for Israel, dit eget folk? Du har befriet dit folk, så de kunne bringe ære til dit navn. Du har udført mægtige undere ved at frelse dit folk fra slaveriet i Egypten og drive de andre folkeslag bort foran dig. 
1CH.17.22	Du udvalgte Israels folk til at være dit folk for evigt, og du blev Israels Gud.
1CH.17.23+1CH.17.24	Min Herre og Gud, gid det løfte, du har givet mig og min slægt, må stå fast for evigt. Må dets opfyldelse bringe dig evig ære, så folk erkender, at Israels Gud er den almægtige Gud. Må din tjener Davids slægt altid tjene dig. 
1CH.17.25	Min Gud, du har sagt, at du vil bygge mig et kongehus. Det er derfor, jeg drister mig til at komme med en bøn til dig. 
1CH.17.26	Min Herre og min Gud, du har givet mig gode løfter for fremtiden. 
1CH.17.27	Velsign min slægt, så den altid må bestå for dit ansigt. Når du, Herre, velsigner min slægt, vil den altid være velsignet!”
1CH.18.1	David besejrede efterhånden filistrene fuldstændigt og undertvang dem ved at indtage deres hovedstad, Gat, og de omliggende landsbyer. 
1CH.18.2	Han besejrede også moabitterne og gjorde dem til sine skattepligtige undersåtter.
1CH.18.3	Kong Hadadezer af Zoba forsøgte at generobre sit gamle territorium syd for Eufratfloden.
1CH.18.4	Ved den lejlighed erobrede David 1000 stridsvogne og tog 7000 ryttere og 20.000 fodfolk til fange. Han skar haserne over på samtlige heste bortset fra 100 af dem. 
1CH.18.5	Da aramæerne rykkede ud fra Damaskus for at hjælpe Hadadezer, huggede David 22.000 af dem ned. 
1CH.18.6	I Damaskusområdet udstationerede han flere garnisoner og indlemmede aramæerne blandt sine skattepligtige undersåtter. Herren gav David sejr over alle hans fjender. 
1CH.18.7	David beslaglagde alle de guldskjolde, som kong Hadadezers officerer havde brugt, og førte dem til Jerusalem 
1CH.18.8	sammen med en stor ladning bronze fra Hadadezers byer Tibat og Kun. Det var blandt andet det bronze, kong Salomon senere brugte til at få lavet „bronzehavet” ved templet samt søjlerne og de forskellige bronzeredskaber.
1CH.18.9	Da kong Tou af Hamat hørte om Davids triumf over Hadadezers hær, 
1CH.18.10	sendte han sin søn Hadoram af sted for at lykønske ham. Hadadezer og Tou var nemlig ærkefjender. Hadoram forærede David mange gaver af guld, sølv og bronze, 
1CH.18.11	og David indviede dem til Herren sammen med det guld og sølv, han havde taget i krigsbytte fra edomitterne, moabitterne, ammonitterne, filistrene og amalekitterne.
1CH.18.12	I Saltdalen slog Abishaj, Zerujas søn, en edomitisk hær på 18.000 mand, 
1CH.18.13	hvorefter han etablerede en række garnisoner i Edom, så edomitterne kom under Davids herredømme. Således gav Herren David sejr, hvor som helst han kom frem.
1CH.18.14	David var en retfærdig konge i Israel, og han gav alle en fair behandling. 
1CH.18.15	Joab var øverstbefalende for hæren; Joshafat, Ahiluds søn, var kongens øverste embedsmand med ansvar for arkiverne; 
1CH.18.16	Zadok, Ahitubs søn, og Ahimelek, Ebjatars søn, var de ledende præster; Shavsha var statssekretær; 
1CH.18.17	Benaja, Jojadas søn, var chef for livgarden; og Davids egne sønner var ledere ved kongens side.
1CH.19.1	Nogen tid efter døde ammonitternes konge, Nahash, og han blev efterfulgt af sønnen Hanun.
1CH.19.2	„Ham vil jeg vise venlighed,” tænkte David, „for hans far viste venlighed mod mig.” Så sendte David nogle sendebud af sted for at kondolere i anledning af faderens død.
1CH.19.3	Men de ammonitiske officerer sagde til Hanun: „De mænd er ikke kommet for at ære din fars minde! Nej, det er blot et påskud for at udspionere os, for i virkeligheden har David i sinde at angribe os.”
1CH.19.4	Derfor lod Hanun Davids mænd pågribe, hvorefter man vanærede dem ved at barbere deres skæg af. Samtidig blev deres tøj skåret af over bagdelen, og sådan blev de sendt hjem. 
1CH.19.5	Da David fik at vide, at hans sendebud var blevet så groft ydmyget, sendte han nogle af sine embedsmænd ud for at møde dem og give dem besked på at blive i Jeriko, indtil deres skæg var vokset ud igen.
1CH.19.6+1CH.19.7	Ammonitterne blev klar over, at David var rasende på dem på grund af det, de havde gjort. Derfor hvervede Hanun for 1000 sække sølv aramæiske stridsvogne, ryttere og soldater fra områderne Aram-Naharajim, Aram-Maʼaka og Zoba foruden kongen af Maʼakas hær. Den aramæiske hærstyrke marcherede frem og gjorde holdt ved Medeba samtidig med, at ammonitterhæren blev mobiliseret. 
1CH.19.8	Da David fik det at vide, sendte han straks Joab og Israels bedste styrker af sted imod dem. 
1CH.19.9	Ammonitterne tog opstilling foran byporten, mens de allierede aramæiske konger tog opstilling på den åbne slette. 
1CH.19.10+1CH.19.11	Derved blev Joab tvunget til at kæmpe på to fronter, så han delte styrkerne imellem sig og sin bror Abishaj. Selv tog han elitesoldaterne og rykkede ud mod aramæerne på sletten, mens han overlod resten af hæren til Abishaj, der skulle kæmpe imod ammonitterne foran byporten.
1CH.19.12	„Hvis jeg får brug for hjælp mod aramæerne, må du komme med det samme!” beordrede Joab. „Og hvis det viser sig, at du får besvær med ammonitterne, kommer jeg dig til hjælp. 
1CH.19.13	Vær nu ved godt mod! Vi må være tapre, hvis vi skal gøre os håb om at redde vores folk og vores Guds byer. Herrens vilje ske!”
1CH.19.14	Så gik Joab og hans krigere til angreb, og aramæerne flygtede. 
1CH.19.15	Da ammonitterne så det, flygtede de også og søgte tilflugt inden for bymuren. Derefter vendte Joab tilbage til Jerusalem med sin hær.
1CH.19.16	Da aramæerne indså, at de ikke kunne stå sig imod israelitterne, sendte de bud efter forstærkning fra de aramæiske tropper på den anden side af Eufratfloden. Hjælpetropperne var under kommando af Shofak, kong Hadadezers hærfører.
1CH.19.17	Da David hørte det, samlede han hele Israels hær og gik i spidsen for den over Jordanfloden, hvor de tog kampen op mod aramæerne. 
1CH.19.18	Aramæerne led store tab og måtte igen tage flugten. David og hans hær dræbte 7000 aramæiske vognkæmpere og 40.000 fodfolk, deriblandt hærchefen Shofak. 
1CH.19.19	Da Hadadezers vasalkonger så, at aramæerne var blevet slået, sluttede de fred med David og blev underlagt hans herredømme. Fra da af turde aramæerne ikke længere hjælpe ammonitterne.
1CH.20.1	Næste forår omkring den tid, hvor kongerne sædvanligvis drager i krig, rykkede Joab ud med den israelitiske hær. De besejrede den ammonitiske hær og belejrede Rabba.
1CH.20.2	Da David kort efter ankom til Rabba, fjernede han kronen fra ammonitterkongens
1CH.20.3	Byens befolkning tog han som krigsfanger og satte dem til at arbejde med save, hakker og økser. På samme måde gik det indbyggerne fra de øvrige byer i ammonitternes land.
1CH.20.3	Derefter vendte David og hæren tilbage til Jerusalem.
1CH.20.4	Senere, da israelitterne kæmpede mod filistrene ved Gezer, dræbte Sibbekaj fra Husha en filister af den frygtede Rafa-slægt, en mand ved navn Sippaj, hvorefter filistrene overgav sig. 
1CH.20.5	Under en anden kamp mod filistrene lykkedes det Elhanan, Jairs søn, at dræbe en filister ved navn Lahmi, en bror til Goliat, hvis spydskaft var på størrelse med en vævebom. 
1CH.20.6	Og en anden gang, da israelitterne kæmpede mod filistrene ved Gat, var der en kæmpe af Rafa-slægten med seks fingre på hver hånd og seks tæer på hver fod. 
1CH.20.7	Han hånede Israel, men Jonatan,
1CH.20.8	Disse filistre, der tilhørte kæmpeslægten Rafa fra Gat, blev hugget ned af Davids mænd.
1CH.21.1	Satan ønskede at bringe Israels folk i ulykke, så han gav David den tanke at foretage en optælling af Israels samlede hærstyrke.
1CH.21.2	David sagde derfor til Joab og de øvrige officerer: „Rejs rundt blandt alle Israels stammer fra Dan i nord til Beʼersheba i syd og optæl alle de våbenføre mænd. Kom så tilbage og fortæl mig, hvor mange jeg råder over.”
1CH.21.3	Men Joab svarede: „Gud give, at din hær må vokse til 100 gange af, hvad den er nu. Min herre og konge, er de ikke alle loyale over for dig? Hvorfor vil du begå denne synd? Hvorfor bringe ulykke over Israels folk?”
1CH.21.4	Imidlertid sejrede kongens ord over Joabs protester, så Joab rejste landet rundt for at foretage optællingen. Da han vendte tilbage til Jerusalem, 
1CH.21.5	meddelte han David det samlede tal på landets våbenføre mænd: I hele Israel var der 1.100.000 mand, heraf 470.000 i Juda. 
1CH.21.6	Joab havde dog undladt at foretage optælling i Levis og Benjamins stammeområde, for han var meget ilde til mode over kongens befaling. 
1CH.21.7	Gud var også vred over optællingen. Derfor ville han straffe Israel.
1CH.21.8	Da sagde David til Gud: „Jeg har begået en stor synd! Det var tåbeligt af mig at gøre sådan noget. Tilgiv mig!”
1CH.21.9	Så sagde Herren til profeten Gad, som var i Davids tjeneste: 
1CH.21.10	„Gå hen og sig til David: Jeg, Herren, giver dig tre muligheder for straf, og du må selv vælge, hvilken en af dem det skal være.” 
1CH.21.11	Gad gik derefter hen til David og forelagde ham de tre muligheder: 
1CH.21.12	„Vælger du tre år med hungersnød? Eller tre måneder på flugt for dine fjender? Eller tre dage, hvor Herrens engel sender pest over hele Israels land? Sig mig, hvad jeg skal svare Herren, som har sendt mig!”
1CH.21.13	„Det er et frygteligt valg,” sukkede David. „Men det er bedre at være prisgivet Herren, for hans nåde er stor. Lad mig ikke være prisgivet mennesker.”
1CH.21.14	Da sendte Herren pest over hele Israel, og 70.000 mænd døde. 
1CH.21.15	Da dødsenglen skulle til at ramme Jerusalem, blev Herren bedrøvet over den store ulykke, der var ved at ske. „Stop!” sagde han til englen. „Nu kan det være nok!” Englen stod da ved jebusitten Ornans tærskeplads. 
1CH.21.16	Da David så Herrens engel stå stille i luften med sit sværd rettet mod Jerusalem, kastede han og hans ledere sig på knæ med ansigtet mod jorden. De var alle klædt i sæk og aske.
1CH.21.17	„Det er mig, der har syndet ved at mønstre min hær,” sagde han. „Alle disse mennesker er som uskyldige får. Herre, min Gud, lad dog straffen ramme mig og min familie. Du må ikke tilintetgøre dit folk.”
1CH.21.18	Derpå sagde Herrens engel til Gad: „Sig til David, at han skal bygge et alter for Herren på jebusitten Ornans tærskeplads.” 
1CH.21.19+1CH.21.20	David var lydig mod Herrens befaling og opsøgte Ornan, der var i færd med at tærske hvede. Da Ornan vendte sig om, fik han øje på englen, og hans fire sønner løb i skjul, mens han selv fortsatte med at tærske. 
1CH.21.21	Kort efter opdagede Ornan kongen, der nærmede sig. Straks forlod han tærskepladsen, løb kong David i møde og kastede sig på knæ med ansigtet mod jorden foran ham.
1CH.21.22	David sagde til Ornan: „Lad mig købe tærskepladsen af dig til dens fulde pris, så jeg kan bygge Herren et alter og få pesten til at standse.”
1CH.21.23	„Tag den bare, min herre og konge, og gør med den, hvad du vil,” svarede Ornan. „Her, jeg giver dig mine okser til brændofferet, tærskeslæderne til offerbrænde og brug min hvede til afgrødeofferet. Jeg giver dig det hele!”
1CH.21.24	„Nej,” svarede kong David, „jeg vil betale dig den fulde pris. Jeg kan ikke tage, hvad der tilhører en anden, og ofre det til Herren. Jeg vil ikke bringe ofre, der ikke har kostet mig noget!”
1CH.21.25	Så betalte David Ornan 600 guldstykker for hele området, 
1CH.21.26	hvorefter han byggede et alter for Herren og ofrede brændofre og takofre. Han bad Herren om nåde, og Herren svarede ved at sende ild fra himlen, som fortærede ofrene på alteret. 
1CH.21.27	Herren befalede derefter englen at stikke sværdet i skeden.
1CH.21.28	David fortsatte nu med at ofre til Herren på jebusitten Ornans tærskeplads, fordi Herren dér havde svaret på hans bøn. 
1CH.21.29	Herrens telt og brændofferalteret, som Moses havde lavet i ørkenen, stod stadig på højen ved Gibeon. 
1CH.21.30	Men David turde ikke tage derhen for at søge Herren, for han var bange for Herrens engels sværd.
1CH.22.1	Derefter bekendtgjorde David: „Her er stedet, hvor Herrens Hus skal bygges. Her skal Israels folk bringe brændofre.” 
1CH.22.2	Så befalede han, at alle udlændinge, der boede i landet, skulle samles og sættes i arbejde med at tilhugge stenblokke til templet. 
1CH.22.3	Han skaffede også en masse jern til at smede søm og hængsler til portene foruden en umådelig mængde bronze. 
1CH.22.4	Fra Tyrus og Sidon skaffede han enorme mængder af cedertræ til byggeriet.
1CH.22.5	David tænkte nemlig: „Det tempel, som skal bygges for Herren, skal være så storslået, at det bliver berømt ud over hele verden. Men min søn Salomon, som skal bygge det, er stadig ung og uerfaren, så jeg vil hjælpe ham ved at gøre det hele klar.” Det var grunden til, at David inden sin død gjorde alle disse forberedelser.
1CH.22.6	David gav derpå Salomon ansvaret for at bygge et tempel for Herren, Israels Gud. 
1CH.22.7	„Det var min plan at bygge et hus til Herren, min Gud,” forklarede David ham, 
1CH.22.8	„men han sagde til mig: ‚Du har dræbt mange mennesker i de hårde krige, du har udkæmpet. Fordi du har udgydt så meget blod, bliver det ikke dig, der kommer til at bygge mit tempel. 
1CH.22.9	Men du skal få en søn, som vil blive en fredens mand. Jeg vil sørge for, at han kan leve i fred med alle nabofolkene rundt omkring jer. Han skal hedde Salomon,
1CH.22.10	Han skal bygge mig et hus og være min søn. Jeg vil være hans far, og jeg vil gøre hans herredømme over Israel urokkeligt for evigt.’
1CH.22.11	Og nu, min søn, må Herren hjælpe dig, så du kan få bygget det hus for Herren, din Gud, som han har talt om. 
1CH.22.12	Og må han give dig visdom og dømmekraft, så han kan gøre dig til konge over Israel, og så du følger Herren, din Guds, bud. 
1CH.22.13	Hvis du nøje følger de love og forskrifter, han gav Israel gennem Moses, vil det gå dig godt. Vær frimodig og stærk. Vær ikke bange og lad dig ikke skræmme. 
1CH.22.14	Med hensyn til templet har jeg gjort et stort forarbejde. Jeg har samlet næsten 4000 tons guld og 40.000 tons sølv samt umådelige mængder af jern og bronze. Jeg har også skaffet bjælker og stenblokke, og du kan selv sørge for mere. 
1CH.22.15+1CH.22.16	Mange erfarne arbejdere står til din rådighed, både stenhuggere, murere og tømrere, samt kunsthåndværkere, der kan udføre al slags arbejde i guld, sølv, bronze og jern. Gå blot i gang! Og må Herren være med dig!”
1CH.22.17	David befalede alle Israels ledere at hjælpe Salomon med projektet. 
1CH.22.18	„Herren vil være med jer!” sagde han. „Han har givet os fred med nabofolkene. Han har hjulpet mig med at besejre dem, og de er nu underlagt Herren og hans folk. 
1CH.22.19	Sæt derfor alt ind på at adlyde Herren, jeres Gud, og tag fat på at bygge hans helligdom, så Herrens Pagts Ark og alle de andre hellige ting kan blive anbragt deri.”
1CH.23.1	David var nu en gammel mand, og han indsatte derfor sin søn Salomon som konge over Israel. 
1CH.23.2	Derefter indkaldte han alle landets stammeledere, præster og levitter til et stort møde. 
1CH.23.3	Ved den lejlighed optalte man alle mænd over 30 år af Levis stamme, og det blev til 38.000.
1CH.23.4	„24.000 af disse mænd skal udføre det normale arbejde ved templet,” beordrede David. „6000 skal forestå det administrative arbejde og fungere som dommere, 
1CH.23.5	4000 skal bevogte tempelområdet, og 4000 skal lovprise Herren med de musikinstrumenter, jeg har ladet fremstille.”
1CH.23.6	David inddelte dem i grupper ud fra deres slægtskab med Levis tre sønner, Gershon, Kehat og Merari.
1CH.23.7	Gershon-slægten blev opdelt i to afdelinger, som havde navn efter to af Gershons efterkommere, Ladan
1CH.23.8+1CH.23.9	De blev igen delt op i ni grupper, hvoraf tre havde navn efter Ladans sønner Jehiel (slægtens overhoved), Zetam og Joel, tre havde navn efter Shimis sønner Shelomit, Haziel og Haran, 
1CH.23.10+1CH.23.11	og tre havde navn efter Shimis sønner Jahat, Ziza, Jeush og Beria. Jeushʼ og Berias slægter blev slået sammen til én gruppe, fordi de begge var forholdsvis små.
1CH.23.12	Kehat-slægten blev opdelt i fire afdelinger, som havde navn efter Kehats sønner Amram, Jitzhar, Hebron og Uzziel. 
1CH.23.13	Amram var far til Moses og Aron. Aron og hans efterkommere var for altid indviet til at være præster, så de kunne arbejde med de hellige ting og ofre brændofre og røgelse til Herren og i det hele taget udføre tjeneste i helligdommen. De skulle også velsigne folket i Herrens navn.
1CH.23.14+1CH.23.15	Mosesʼ efterkommere gennem sønnerne Gershom og Eliezer arbejdede som levitter. 
1CH.23.16	Shubael var overhoved for de slægter, der stammede fra Gershoms sønner. 
1CH.23.17	Rehabja, der var Eliezers eneste søn, blev overhoved for de slægter, der stammede fra hans mange sønner.
1CH.23.18	Kehats anden søn Jitzhar havde en søn ved navn Shelomit, som blev overhoved for sin slægt. 
1CH.23.19	Kehats tredje søn Hebron havde fire sønner, Jerija (slægtens overhoved), Amarja, Jahaziel og Jekamam. 
1CH.23.20	Kehats fjerde søn Uzziel havde to sønner, Mika (slægtens overhoved), og Jisshija.
1CH.23.21	Merari-slægten blev opdelt i to afdelinger, som havde navn efter Meraris sønner Mahli og Mushi. Mahli havde to sønner, Eleazar og Kish. 
1CH.23.22	Elazar havde ingen sønner, og hans døtre blev gift med Kishʼ sønner. 
1CH.23.23	Mushi havde tre sønner: Mahli, Eder og Jeremot.
1CH.23.24	Således blev Levis efterkommere omhyggeligt registreret under navnet på deres slægtsoverhoveder. En mand skulle være mindst 20 år for at få lov at arbejde ved templet. 
1CH.23.25	David sagde: „Nu har Herren, Israels Gud, givet os fred til alle sider. Nu kan han bo i Jerusalem for evigt. 
1CH.23.26	Så behøver levitterne heller ikke længere bære rundt på Herrens bolig og dens inventar fra sted til sted.”
1CH.23.27	Ifølge Davids sidste forordninger var det levitterne fra 20 år og opefter, der skulle gøre tjeneste i templet. 
1CH.23.28	De skulle hjælpe præsterne med deres tjeneste i templet, og de fik ansvaret for forgårdene og siderummene i tempelbygningen. De skulle rengøre alle de hellige redskaber og i øvrigt udføre alt forefaldende arbejde i templet. 
1CH.23.29	De skulle også sørge for bagningen af de hellige brød, de usyrnede brød og de brød, der bages på plade, blandet med olivenolie. De skulle endvidere skaffe det særlige mel til afgrødeofrene og sørge for, at alt blev afmålt i de foreskrevne mængder.
1CH.23.30	Hver morgen og aften trådte en gruppe levitter frem for Herren for at lovprise ham. 
1CH.23.31	Andre hjalp til i forbindelse med brændofrene, sabbatsofrene, nymånefesterne og de øvrige højtider. Der var nøje forskrifter for, hvor mange levitter der skulle gøre tjeneste ved de forskellige lejligheder. 
1CH.23.32	Deres ansvar var at tage sig af de praktiske gøremål ved det hellige rum og åbenbaringsteltet i almindelighed og i det hele taget hjælpe præsterne med deres arbejde.
1CH.24.1+1CH.24.2	Arons slægt, præsterne, blev opdelt i to afdelinger, som havde navn efter Arons sønner Eleazar og Itamar. Aron havde to sønner mere, Nadab og Abihu, men de døde før deres far og efterlod sig ingen børn. Derfor blev det Eleazar og Itamar, der blev præster og førte slægten videre.
1CH.24.3+1CH.24.4	I samråd med Zadok, der var overhoved for Eleazar-slægten, og Ahimelek, der var overhoved for Itamar-slægten, inddelte David nu Arons efterkommere i 24 skiftehold. Eleazars slægt blev inddelt i 16 hold og Itamars i 8, for Eleazars slægt var den største.
1CH.24.5	I hvilken rækkefølge holdene skulle gøre tjeneste blev afgjort ved lodtrækning, så den ene slægt ikke blev foretrukket frem for den anden. Der var nemlig kvalificerede ledere i begge slægter. 
1CH.24.6	Eleazars og Itamars efterkommere skiftedes til at trække lod, sådan at hver gang Itamar trak én gang, trak Eleazar to gange,
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Lodtrækningen gav følgende resultat: Jojarib blev nr. 1, Jedaja nr. 2, Harim nr. 3, Seorim nr. 4, Malkija nr. 5, Mijjamin nr. 6, Hakkotz nr. 7, Abija nr. 8, Jeshua nr. 9, Shekanja nr. 10, Eljashib nr. 11, Jakim nr. 12, Huppa nr. 13, Jeshebab nr. 14, Bilga nr. 15, Immer nr. 16, Hezir nr. 17, Happizetz nr. 18, Petahja nr. 19, Ezekiel nr. 20, Jakin nr. 21, Gamul nr. 22, Delaja nr. 23 og Maʼazja nr. 24. 
1CH.24.19	Hvert af disse skiftehold udførte deres opgaver i Herrens, Israels Guds, Hus efter de forordninger, Herren havde givet gennem deres forfar Aron.
1CH.24.20+1CH.24.21	Følgende efterkommere af Levi var slægtsoverhoveder:
1CH.24.20+1CH.24.21	Jehdeja fra Shubael-slægten og Jisshija fra Rehabja-slægten, der begge var en del af Amram-slægten; 
1CH.24.22	Jahat fra Shelomot-slægten, der var en del af Jitzhar-slægten; 
1CH.24.23	Jerija, Amarja, Jahaziel og Jekamam, der alle var fra Hebron-slægten; 
1CH.24.24	Shamir fra Mika-slægten, der var en del af Uzziel-slægten; 
1CH.24.25	Zekarja fra den slægt, der stammede fra Mikas bror Jisshija.
1CH.24.26+1CH.24.27	Beno, Shoham, Zakkur og Ibri var efterkommere af Jaʼazija, der nedstammede fra Mushi, en søn af Merari; 
1CH.24.28+1CH.24.29	Jerahmeʼel var efterkommer af Kish, der var søn af Mahli, Meraris anden søn. (Eleazar, som var bror til Kish, havde ingen sønner). 
1CH.24.30	Desuden var der slægtsoverhoveder, der nedstammede fra Mushis tre sønner: Mahli, Eder og Jerimot. Det var Levis slægt, optalt efter deres slægtsoverhoveder.
1CH.24.31	I lighed med præsterne blev det afgjort ved lodtrækning i hvilken rækkefølge de forskellige hold
1CH.25.1	David udnævnte derefter i samråd med sine officerer Asaf, Heman og Jedutun samt deres sønner til at lede tjenesten med profetisk sang og musik på lyrer, harper og bækkener.
1CH.25.2	Asafs fire sønner hed Zakkur, Josef, Netanja og Asarela. De var under ledelse af deres far, som var profet i kongens tjeneste.
1CH.25.3	Jedutuns seks sønner hed Gedalja, Zeri, Jeshaja, Shimi,
1CH.25.4+1CH.25.5	Hemans sønner hed Bukkija, Mattanja, Uzziel, Shubael, Jerimot, Hananja, Hanani, Eliata, Giddalti, Romamti-Ezer, Joshbekasha, Malloti, Hotir og Mahaziot. Også Heman var profet i kongens tjeneste, og Herren havde velsignet ham med 14 sønner og tre døtre.
1CH.25.6	Alle disse sangere og musikere stod under deres fædres ledelse og spillede på lyrer, harper og bækkener i Herrens hus, mens Asaf, Jedutun og Heman stod direkte under kongen.
1CH.25.7	Både de selv og deres slægtninge, i alt 288 mænd, var uddannet i at synge og spille til Herrens ære. 
1CH.25.8	Hvornår, de skulle gøre tjeneste i templet, blev afgjort ved lodtrækning, uden hensyntagen til alder og erfaring.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Hvert hold bestod af en leder samt 11 af hans sønner og slægtninge, og lodtrækningen resulterede i følgende rækkefølge: Josef nr. 1, Gedalja nr. 2, Zakkur nr. 3, Jitzri nr. 4, Netanja nr. 5, Bukkija nr. 6, Jesarela nr. 7, Jeshaja nr. 8, Mattanja nr. 9, Shimi nr. 10, Azarel nr. 11, Hashabja nr. 12, Shubael nr. 13, Mattitja nr. 14, Jeremot nr. 15, Hananja nr. 16, Joshbekasha nr. 17, Hanani nr. 18, Malloti nr. 19, Elijata nr. 20, Hotir nr. 21, Giddalti nr. 22, Mahaziot nr. 23 og Romamti-Ezer nr. 24.
1CH.26.1	Blandt tempelvagterne var der følgende ledere: Fra Koras
1CH.26.2+1CH.26.3	Meshelemja havde syv sønner: Zekarja, Jediael, Zebadja, Jatniel, Elam, Johanan og Eljoenaj.
1CH.26.4+1CH.26.5	Desuden var der Obed-Edom og hans otte sønner: Shemaja, Jozabad, Joa, Sakar, Netanel, Ammiel, Issakar og Peulletaj.
1CH.26.6+1CH.26.7	Shemaja, Obed-Edoms ældste søn, havde fire sønner: Otni, Refael, Obed og Elzabad, som var dygtige og højt ansete i deres slægt. Deres slægtninge Elihu og Semakja var også meget dygtige.
1CH.26.8	Af Obed-Edoms familie blev 62 udvalgt, alle yderst kvalificerede til tjenesten.
1CH.26.9	Af Meshelemjas familie blev der i alt udpeget 18 dygtige mænd.
1CH.26.10+1CH.26.11	Fra Meraris slægt var der Hosa og hans sønner Shimri, Hilkija, Tebalja og Zekarja. Shimri blev af sin far udvalgt som overhoved, skønt han ikke var den ældste. Af Hosas familie blev i alt 13 mænd udpeget til tempelvagter.
1CH.26.12	Tempelvagterne blev inddelt i skiftehold, som fik navn efter deres slægtsoverhoved, og ligesom de øvrige levitter havde de deres særlige opgaver i templet. 
1CH.26.13	Det blev afgjort ved lodtrækning, hvilken af templets forskellige porte de hver især fik ansvar for at holde vagt ved, og der blev ikke taget hensyn til mændenes alder. 
1CH.26.14+1CH.26.15	Ansvaret for østporten tilfaldt Meshelemja og hans hold. Hans ældste søn, Zekarja, der besad usædvanlig visdom, fik ansvar for nordporten. Obed-Edom og hans hold fik tildelt sydporten, mens hans sønner fik ansvaret for forrådskamrene. 
1CH.26.16	Shuppim og Hosa fik tildelt portkomplekset mod vest og Shalleketporten ved vejen, der gik stejlt opad. Den ene vagt afløste den anden på faste tidspunkter.
1CH.26.17	Hver dag var der seks vagter ved østporten, fire ved nordporten, fire ved sydporten og to ved forrådskamrene. 
1CH.26.18	Desuden var der hver dag seks vagter ved portkomplekset mod vest, fire ved porten ud til vejen og to i portrummet. 
1CH.26.19	Opgaven med at holde vagt ved templets porte tilfaldt altså medlemmer af Koras og Meraris slægter.
1CH.26.20	En anden gruppe levitter fik overdraget ansvaret for de skatte, der blev opbevaret i templet, både gaver, der blev bragt som ofre, og krigsbytte, som blev overdraget til templet.
1CH.26.21+1CH.26.22	Familieoverhovederne Zetam og Joel fik ansvaret for de gaver, der blev givet til templet. De var sønner af Jehieli, som gennem Ladan nedstammede fra Gershon.
1CH.26.23	Fra de fire slægter, der nedstammede fra Kehats sønner, Amram, Jitzhar, Hebron og Uzziel, blev der udtaget følgende ledere:
1CH.26.24	Først var der Shubael, som nedstammede fra Gershom, en søn af Moses fra Amrams slægt. Han fik det øverste ansvar for samtlige tempelskatte.
1CH.26.25+1CH.26.26	Dernæst Shelomot, som nedstammede fra Amram gennem Mosesʼ anden søn, Eliezer, og gennem dennes efterkommere Rehabja, Jeshaja, Joram og Zikri. Shelomot og hans familie fik ansvaret for alt det krigsbytte, som kong David og hærens officerer bragte til Herrens hus som gaver. 
1CH.26.27	En del af krigsbyttet blev gemt til at reparere templet med.
1CH.26.28	De fik også overdraget det krigsbytte, som tidligere var blevet bragt som gaver til Herrens hus af Samuel, Saul, Abner og Joab.
1CH.26.29	Kenanja og hans slægt blev udpeget til administrative ledere og dommere i Israel. De nedstammede fra Kehats søns Jitzhar.
1CH.26.30	Hashabja, som var efterkommer af Kehats søn Hebron, og 1700 af hans slægt, alle dygtige mænd, fik ansvar for at forvalte alle religiøse og offentlige sager i den del af Israel, der lå vest for Jordanfloden.
1CH.26.31+1CH.26.32	I den anden del af Israel—i området øst for Jordanfloden, hvor Rubens, Gads og Manasses halve stamme boede—fik 2700 dygtige mænd af Hebrons slægt ansvaret for religiøse og offentlige sager. De stod under ledelse af Jerija, som ifølge slægtsregistrene var overhoved for alle familier fra Hebrons slægt. I kong Davids 40. regeringsår søgte man i slægtsregistrene og fandt frem til alle disse dygtige mænd fra Hebrons slægt, som boede omkring Jazer i Gilead.
1CH.27.1	Den israelitiske hær var inddelt i 12 divisioner med 24.000 soldater i hver. Hver division havde en øverstkommanderende, en næstkommanderende og en række officerer af forskellig rang. Hver division blev indkaldt til aktiv tjeneste en måned om året.
1CH.27.2+1CH.27.3	Det følgende er en liste over cheferne for de 12 divisioner, samt deres tjenestemåned: I årets første måned: Jashobeam, Zabdiels søn, der tilhørte Peretzʼ slægt. 
1CH.27.4	Anden måned: Dodaj, en efterkommer af Ahoa. Hans næstkommanderende var Miklot. 
1CH.27.5+1CH.27.6	Tredje måned: Benaja, ypperstepræsten Jojadas søn, der var den mest ansete blandt „De Tredive”. Hans søn Ammizabad var næstkommanderende. 
1CH.27.7	Fjerde måned: Asael, Joabs bror. Hans søn Zebadja overtog ledelsen efter sin fars død. 
1CH.27.8	Femte måned: Shamhut fra Jizrachs
1CH.27.9	Sjette måned: Ira, Ikkeshʼ søn fra Tekoa. 
1CH.27.10	Syvende måned: Heletz fra Pelon, af Efraims slægt. 
1CH.27.11	Ottende måned: Sibbekaj fra Husha, af Zerachs slægt. 
1CH.27.12	Niende måned: Abiezer fra Anatot i Benjamins stammeområde. 
1CH.27.13	Tiende måned: Maharaj fra Netofa, også af Zerachs slægt. 
1CH.27.14	Ellevte måned: Benaja fra Piraton, af Efraims stamme. 
1CH.27.15	Tolvte måned: Heldaj fra Netofa, af Otniels slægt.
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	De øverste ledere i de forskellige stammer i Israel var følgende: For Rubens stamme: Eliezer, søn af Zikri; for Simeons stamme: Shefatja, søn af Maʼaka; for Levis stamme: Hashabja, søn af Kemuel; for Arons slægt: Zadok; for Judas stamme: Elihu, en bror til kong David; for Issakars stamme: Omri, søn af Mikael; for Zebulons stamme: Jishmaja, søn af Obadja; for Naftalis stamme: Jerimot, søn af Azriel; for Efraims stamme: Hosea, søn af Azazja; for Manasses halve stamme mod vest: Joel, søn af Pedaja; for Manasses halve stamme i Gilead: Jiddo, søn af Zekarja; for Benjamins stamme: Jaʼasiel, søn af Abner; for Dans stamme: Azarel, søn af Jeroham.
1CH.27.23	Da David i sin tid mønstrede hæren, medregnede han ikke mændene fra 20 år og nedefter. Herren havde jo lovet at gøre sit folk talrigt som himlens stjerner. 
1CH.27.24	Joab begyndte mønstringen, men fuldførte den ikke, fordi Herrens vrede kom over Israel på grund af mønstringen. Resultatet blev derfor aldrig indført i beretningen om kong Davids bedrifter.
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Det følgende er en liste over de mænd, der administrerede kongens ejendom:
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Azmavet, søn af Adiel, havde ansvaret for de kongelige skatkamre; Jonatan, søn af Uzzija, administrerede forrådskamrene på landet, i alle byer, landsbyer og fæstninger; Ezri, søn af Kelub, havde opsyn med hoveriarbejderne, som dyrkede de kongelige marker; Shimi fra Rama havde opsyn med vingårdene, mens Zabdi fra Shefam havde ansvar for vinlagrene i vingårdene. Baʼal-Hanan fra Geder havde opsyn med oliven- og morbærfigenlundene på de vestlige bakkeskråninger, mens Joash havde ansvar for olivenolielagrene; Shitraj fra Saron havde ansvaret for kvæget, der græssede på Saronsletten; Shafat, søn af Adlaj, havde ansvaret for kvæget, der græssede i dalene; ishmaelitten Obil havde opsyn med kamelerne, Jehdeja fra Meronot med æslerne, og hagritten Jaziz med fårene og gederne.
1CH.27.32	En farbror til kong David ved navn Jonatan var en vis og skriftlærd rådgiver. Jehiel, søn af Hakmoni, var ansvarlig for kongesønnernes opdragelse.
1CH.27.33	Kongens officielle rådgiver hed Ahitofel, og hans personlige vejleder var arkitten Hushaj. 
1CH.27.34	Efter Ahitofel blev Jojada, søn af Benaja, og Ebjatar kongelige rådgivere. Joab var øverstbefalende for den israelitiske hær.
1CH.28.1	David sammenkaldte alle landets ledere til et møde i Jerusalem: Stammelederne, de 12 divisionschefer og mange andre officerer, alle der havde opsyn med kongens og hans sønners ejendom og besætning, hofmændene og en række heltemodige krigere. 
1CH.28.2	Da de var samlet, rejste kongen sig og sagde:
1CH.28.2	„Mine ledere og mit folk! Jeg havde på hjerte at bygge et tempel, hvor Herrens Ark kunne stå, og hvor Herren kunne bo. Jeg har tilvejebragt alt, hvad der er brug for til byggeriet, 
1CH.28.3	men Gud har sagt ligeud: ‚Fordi du har udgydt så meget blod i dine krige, bliver det ikke dig, der kommer til at bygge mit tempel.’
1CH.28.4	Ikke desto mindre har Herren, Israels Gud, udvalgt mig til at begynde et dynasti, der skal regere over Israel til evig tid. Først udvalgte han Judas stamme til at være den, kongerne skulle komme fra. Dernæst udvalgte han af Judas stamme min familie, og endelig behagede det ham at udvælge mig blandt min fars sønner til at være konge over Israel. 
1CH.28.5	Og blandt de mange børn, Herren har givet mig, har han udvalgt Salomon til at efterfølge mig som konge over sit folk, Israel. 
1CH.28.6	Herren sagde nemlig til mig: ‚Din søn Salomon skal bygge mit tempel, for jeg har udvalgt ham som min søn, og jeg vil være hans far. 
1CH.28.7	Hvis han fortsætter med at følge mine befalinger og forskrifter, som han gør i dag, vil jeg grundfæste hans kongedømme for evigt.’
1CH.28.8	Med Gud som vidne opfordrer jeg derfor jer alle, hele Israels folk, Herrens menighed, til at overholde alle Guds bud, så I kan beholde dette gode land og lade det gå i arv til jeres efterkommere til evig tid. 
1CH.28.9	Og du, min søn Salomon, hold fast ved din fars Gud! Tjen ham helhjertet og med et villigt sind, for Herren ser til hjertet, og han kender hver en tanke! Hvis du søger ham, vil han lade sig finde. Men hvis du vender dig fra ham, vil han forkaste dig for evigt. 
1CH.28.10	Du må forstå, at Herren har udvalgt dig til at bygge ham et hus, som skal være hans helligdom. Så vær blot frimodig og gå i gang med arbejdet.”
1CH.28.11	Derpå overrakte David Salomon planerne over templet med forhallen og de øvrige bygninger, forrådskamrene, tagrummene, det hellige rum og det allerhelligste rum med forsoningsstedet, hvor Gud tilgiver folkets synder. 
1CH.28.12	Han gav ham også planerne for tempelforgården, de ydre kamre og rummene, hvor tempelredskaberne og alle gaverne til templet skulle opbevares. 
1CH.28.13	Kongen gav endvidere Salomon instrukser vedrørende præsternes og levitternes skiftehold, og forklarede ham brugen af samtlige redskaber, der hørte til tjenesten i Herrens Hus.
1CH.28.14	David forklarede, hvor meget guld og sølv der skulle bruges til de forskellige tempelredskaber, 
1CH.28.15	hvor meget der skulle bruges til guld- og sølvlysestagerne og de tilhørende lamper af guld eller sølv, afhængig af deres funktion. 
1CH.28.16	Han forklarede, hvor meget guld der skulle bruges til bordet, hvor de hellige brød skulle lægges frem, og hvor meget sølv der skulle bruges til sølvbordene i templet. 
1CH.28.17	Derefter forklarede han, hvor meget guld der skulle bruges til kødgafler, stænkeskåle og kander, og hvor meget guld og sølv der skulle bruges til guld- og sølvbægrene. 
1CH.28.18	Endelig forklarede han, hvor meget rent guld der skulle bruges til røgelsesalteret og til keruberne, hvis vinger dækker over pagtens ark.
1CH.28.19	„Hver eneste detalje i denne plan blev givet mig af Herren,” understregede David. 
1CH.28.20	„Gå derfor blot frimodigt i gang med arbejdet. Lad dig ikke overvælde af det store projekt, for Herren, min Gud, vil være med dig. Han vil ikke svigte dig. Han vil hjælpe dig til at fuldføre det hele, indtil alt arbejdet med Herrens Hus er færdigt. 
1CH.28.21	Alle præsterne og levitterne er parat til at udføre deres opgaver i templet. Du har mange folk til rådighed, som både er villige og kvalificerede til al slags arbejde. Alle lederne og hele folket vil gøre, hvad du befaler dem.”
1CH.29.1	Henvendt til hele forsamlingen sagde David: „Min søn Salomon, som Gud har udvalgt til at efterfølge mig på Israels trone, er endnu ung og uerfaren. Den opgave, der er ham betroet, er stor, for det er ikke et palads til et menneske, han skal bygge, men Herrens eget hus! 
1CH.29.2	Jeg har derfor gjort, hvad der stod i min magt for at forberede arbejdet. Jeg har samlet alt det guld, sølv, bronze, jern og træ, der skal bruges, foruden alle slags farvede smykkesten og mængder af marmor. 
1CH.29.3	For at bevise mit stærke ønske om at se Herrens hus blive bygget giver jeg derudover, hvad jeg personligt ejer af guld og sølv: 
1CH.29.4+1CH.29.5	100 tons rent guld og 240 tons rent sølv til at overtrække bygningens vægge med og til anden udsmykning i templet. Hvem iblandt jer vil følge mit eksempel og bringe gaver til Herren?”
1CH.29.6+1CH.29.7	Straks kom stamme- og slægtsoverhovederne, officererne og de ledende embedsmænd frivilligt og gav følgende til opførelsen af Herrens hus: 170 tons guld og 10.000 guldmønter, 340 tons sølv, 610 tons bronze og 3400 tons jern. 
1CH.29.8	De, som ejede smykkesten, gav dem til Herrens hus, og de blev opbevaret i templets skatkammer under Jehiels varetægt. 
1CH.29.9	Alle glædede sig over at få lov at give, for de gav af hele deres hjerte til Herren, og David var rørt af glæde.
1CH.29.10	David brød ud i lovsang til Herren i hele folkets påhør:
1CH.29.10	„Priset være du, Israels Gud,
1CH.29.10	vores fædres Gud fra evighed til evighed.
1CH.29.11	Storhed og magt, ære og herlighed tilhører dig, Herre,
1CH.29.11	for alt i himlen og på jorden er dit.
1CH.29.11	Du er den almægtige hersker,
1CH.29.11	højt ophøjet over alt og alle.
1CH.29.12	Rigdom og ære kommer fra dig,
1CH.29.12	du regerer over alle mennesker.
1CH.29.12	Du giver storhed og styrke til hvem, du vil.
1CH.29.13	Du er vores Gud, og vi priser dig.
1CH.29.13	Vi lovsynger dit herlige navn.”
1CH.29.14	David fortsatte: „I virkeligheden kan hverken jeg eller mit folk give dig noget som helst, for alt, hvad vi ejer, har vi fået af dig, så vi giver dig kun, hvad der allerede er dit. 
1CH.29.15	Vi er kun gæster på besøg i denne verden, ligesom vores forfædre var det. Vores liv på jorden er som en skygge, der passerer forbi. 
1CH.29.16	Al den rigdom, som vi nu har skaffet til veje for at bygge dit hus, kom fra dig. Det hele tilhører dig. 
1CH.29.17	Min Gud, jeg ved, at du kender menneskers motiver og glæder dig over et oprigtigt hjerte. Jeg gav med glæde og uden bagtanke, og nu har jeg set, at hele dit folk har givet frivilligt og med glæde.
1CH.29.18	Herre, Abrahams, Isaks og Jakobs Gud, jeg beder om, at dit folk altid må bevare den samme indstilling, og at du vil drage deres hjerter til dig. 
1CH.29.19	Giv også min søn Salomon et helhjertet ønske om at adlyde alle dine befalinger, love og forordninger, så han kan bygge det tempel, som jeg har gjort forberedelser til.”
1CH.29.20	Derefter sagde David til hele forsamlingen: „Lovsyng Herren, jeres Gud!” Alle lovpriste nu deres fædres Gud og bøjede sig til jorden for Gud og for kongen.
1CH.29.21	Dagen efter bragte forsamlingen 1000 unge tyre, 1000 væddere og 1000 lam som slagtofre og brændofre til Herren. Der var også drikofre og takofre i massevis, så der var nok at spise til hele forsamlingen. 
1CH.29.22	Hele dagen spiste og drak de med stor glæde for Herrens ansigt. Derpå indsatte de endnu en gang kong Davids søn Salomon til konge. Ind for Herrens ansigt salvede de ham som regent, og de salvede samtidig Zadok som ypperstepræst. 
1CH.29.23	Efter sin fars død overtog Salomon tronen. Han fik stor fremgang, og hele Israels folk adlød ham. 
1CH.29.24	Alle landets ledere, hærens officerer og kong Davids andre sønner aflagde troskabsløfte over for ham. 
1CH.29.25	Herren gjorde ham til en populær konge i Israel, som fik større ære og fremgang end nogen anden konge i Israel før ham.
1CH.29.26+1CH.29.27	David var konge over Israel i 40 år. I syv år regerede han fra Hebron og i 33 år fra Jerusalem. 
1CH.29.28	Han døde i en høj alder som en velhavende og respekteret mand, og hans søn Salomon blev konge i hans sted. 
1CH.29.29	Beskrivelser af kong Davids liv og bedrifter findes i profeterne Samuel, Natan og Gads bøger. 
1CH.29.30	De fortæller i detaljer om hans regeringstid, og hvad der ellers skete med ham og Israels folk og nabolandene.
2CH.1.1	Salomon, kong Davids søn, styrkede sit greb om magten i Israel, for Herren, hans Gud, hjalp ham og gjorde ham til en mægtig konge. 
2CH.1.2	Han sammenkaldte alle officererne i hæren, dommerne, stammelederne og slægtsoverhovederne, 
2CH.1.3	og gik i spidsen for dem til offerhøjen i Gibeon, for dér stod åbenbaringsteltet, som Herrens tjener Moses havde ladet fremstille i ørkenen. 
2CH.1.4	Pagtens ark stod dog i Jerusalem i det telt, som kong David havde rejst, dengang han hentede arken fra Kirjat-Jearim. 
2CH.1.5	Men det bronzealter, som Betzalel, søn af Uri, som var søn af Hur, havde lavet, stod stadig foran det gamle åbenbaringstelt. Derfor tog Salomon og Israels ledere derhen for at søge Herren og bringe ofre til ham. 
2CH.1.6	Salomon ofrede tusind brændofre på alteret.
2CH.1.7	Samme nat viste Gud sig for Salomon i en drøm og sagde: „Bed om, hvad du vil, og jeg vil give det til dig!”
2CH.1.8	Salomon svarede: „Du har været umådelig god imod min far, David, og nu har du gjort mig til hans efterfølger. 
2CH.1.9	Jeg beder om din hjælp, så dit løfte til min far kan gå i opfyldelse, for du har gjort mig til konge over et folk så talrigt som jordens støv. 
2CH.1.10	Giv mig da den visdom og indsigt, der skal til for at regere dem på den rette måde, for hvem kan i egen kraft regere over dit mægtige folk?”
2CH.1.11	Gud svarede: „Fordi dit største ønske er at hjælpe dit folk, og fordi du ikke bad om personlig rigdom og ære eller død over dine fjender eller et langt liv, men du bad om visdom og indsigt til at regere mit folk, som jeg gjorde dig til konge over, 
2CH.1.12	så vil jeg give dig den visdom og indsigt du bad om. Men jeg giver dig mere end det! Jeg giver dig også større rigdom og ære, end nogen konge har haft før dig, eller nogen konge siden skal få.”
2CH.1.13	Den næste dag vendte Salomon tilbage til Jerusalem, og han regerede med visdom over Israel i mange år.
2CH.1.14	Salomon anskaffede sig masser af stridsvogne og heste. Han havde 1400 stridsvogne og 12.000 heste, som han stationerede i de dertil indrettede vognbyer og i selve Jerusalem. 
2CH.1.15	Salomons rigdom betød, at guld og sølv blev lige så almindeligt et syn i Jerusalem som stenene i byens gader, og det kostbare cedertræ blev lige så almindeligt som morbærfigentræ fra de vestlige bakkeskråninger. 
2CH.1.16	Salomons heste blev importeret fra Egypten og Kilikien, hvor hans opkøbere konstant var på udkig. 
2CH.1.17	En egyptisk stridsvogn leveret i Jerusalem kostede syv kilo sølv, og en hest kostede godt halvandet kilo sølv. En del af disse heste og vogne blev solgt videre til de hittitiske og aramæiske konger.
2CH.1.18	Salomon gav nu ordre til at igangsætte byggeriet af Herrens hus og sit eget palads.
2CH.2.1	Til arbejdet udskrev han 80.000 mænd til at hugge stenblokke i bjergene, 70.000 mænd til at transportere stenene og 3600 arbejdsformænd.
2CH.2.2	Salomon sendte følgende brev til kong Hiram
2CH.2.3	Jeg skal nemlig til at bygge et tempel til ære for Herren, min Gud. Der vil jeg brænde røgelse for ham, fremlægge de hellige brød og ofre brændofre hver morgen og aften, samt på sabbatten, ved nymånefesten og de andre årlige fester som Herren, vores Gud, har fastlagt. Han har sagt, at vi altid skal holde disse fester. 
2CH.2.4	Det skal være et prægtigt tempel, som passer til en mægtig Gud, der er større end alle andre guder. 
2CH.2.5	Og dog, hvordan skulle jeg kunne bygge en bolig, som er Gud værdig, når ikke engang Himlen kan rumme hans storhed? Det eneste, jeg kan bygge for Gud, er et sted, hvor vi kan bringe ofre og tilbede ham.
2CH.2.6	Send mig derfor en dygtig kunsthåndværker, som kan arbejde i guld, sølv, bronze og jern, som kan fremstille blåt, rødt og purpurfarvet klæde, og som er god til gravering. Han skal arbejde side om side med de kunsthåndværkere i Jerusalem og Judas land, som min far David udpegede. 
2CH.2.7	Send mig ceder-, cypres- og sandeltræ fra Libanons skove. Jeg vil sende nogle af mine folk, som kan hjælpe dine fortræffelige skovhuggere med arbejdet. 
2CH.2.8	Der er brug for en stor mængde tømmer, for jeg har i sinde at bygge et stort og prægtigt tempel. 
2CH.2.9	Til at bespise skovhuggerne vil jeg så give dig 20.000 sække hvede, 20.000 sække byg, 20.000 ankre
2CH.2.10	Kong Hiram svarede med følgende brev: „Når Herren har gjort dig til konge, må det være, fordi han elsker sit folk! 
2CH.2.11	Lovet være Herren, Israels Gud, som skabte himlen og jorden, og som har givet David en intelligent og dygtig søn til at bygge et tempel til Herren og et palads til sig selv.
2CH.2.12+2CH.2.13	Jeg sender dig en dygtig kunsthåndværker ved navn Huram-Abi. Denne fremragende mand er søn af en jødisk kvinde fra Dan i Israel, men hans far er her fra Tyrus. Han er uddannet til at arbejde med guld, sølv, bronze, jern, sten, træ og linned, samt blåt, rødt og purpurfarvet klæde. Han har erfaring inden for al slags gravering og kan udføre enhver opgave, han præsenteres for. Han kan hjælpe dine kunsthåndværkere og dem, min herre David udpegede. 
2CH.2.14	Du må gerne sende den hvede, byg, olivenolie og vin, du tilbød, 
2CH.2.15	så skal vi straks i Libanons bjerge hugge alt det tømmer, du har brug for, og sende det ned langs kysten som tømmerflåder til Jafo, hvorfra du kan fragte det videre til Jerusalem.”
2CH.2.16	Salomon foretog derefter en optælling af alle udlændinge, som boede i landet, sådan som hans far tidligere havde gjort. Det samlede antal udlændinge var 153.600, 
2CH.2.17	og Salomon gav dem som før nævnt følgende opgaver: 80.000 skulle hugge stenblokke i bjergene, 70.000 skulle transportere stenene og 3600 skulle være arbejdsformænd.
2CH.3.1+2CH.3.2	I kong Salomons fjerde regeringsår i årets anden måned begyndte byggeriet af Herrens tempel. Det blev bygget på toppen af Morijabjerget
2CH.3.3	Fundamentet var 27 m langt og 9 m bredt efter gammelt mål. 
2CH.3.4	Foran indgangen til templet blev der bygget en forhal, 9 m på den lange led svarende til templets bredde og 9 m i højden.
2CH.3.4	Templet blev indvendigt belagt med rent guld. 
2CH.3.5	I det største rum i templet blev der først lagt et lag af cyprestræ. Væggene blev dekoreret med udskårne palmetræer og kædemønstre og belagt med rent guld. 
2CH.3.6	Templet blev desuden smykket med kostbare ædelsten, og det guld, der blev brugt, var importeret fra Parvajim. 
2CH.3.7	Alle templets vægge, loftsbjælker, døre og karme blev belagt med guld, og væggene blev dekoreret med udskårne keruber.
2CH.3.8	Det inderste og allerhelligste rum i templet målte 9 gange 9 m. Til beklædningen af dette rum gik der over 20 tons guld, 
2CH.3.9	og de guldsøm, der blev brugt, vejede over et halvt kilo hver. De øvre rum blev også beklædt med rent guld.
2CH.3.10	I det allerhelligste rum anbragte Salomon to udskårne keruber, som også var belagt med guld. 
2CH.3.11+2CH.3.12+2CH.3.13	De to keruber stod oprejst med ansigtet mod indgangen og med vingerne udspændt på tværs af rummet, så vingespidserne rørte hinanden. Keruberne havde et vingefang på 4,5 m, så de tilsammen kunne nå fra den ene væg til den anden. 
2CH.3.14	Foran indgangen til det allerhelligste rum hængte han et blåt, rødt og purpurfarvet klæde dekoreret med billeder af keruber.
2CH.3.15	Foran templet blev der rejst to søjler med en højde på 8,1
2CH.3.16	Øverst på søjlerne blev der hængt et fletværk af kæder, hvorpå der blev anbragt 100 granatæbler. 
2CH.3.17	Efter at søjlerne var blevet opstillet foran indgangen til templet, gav han den mod syd navnet Jakin og den mod nord navnet Boaz.
2CH.4.1	Huram lavede et stort bronzealter, 9 m langt, 9 m bredt og 4,5 m højt. 
2CH.4.2	Han støbte også en stor, rund vandbeholder, bronzehavet, 2,25 m dyb, 4,5 m i diameter og 13,5 m i omkreds. 
2CH.4.3	På ydersiden lige under kanten hele vejen rundt blev der lavet to rækker okselignende
2CH.4.4	Den stod på 12 bronzeokser, der vendte halerne mod hinanden, således at okserne tre og tre så i retning af de fire verdenshjørner. 
2CH.4.5	Beholderens tykkelse var en håndsbred, og kanten var bølgeformet som toppen af en liljeblomst. Den rummede 3000 bat.
2CH.4.6	Derefter lavede han ti store vandfade til brug under rengøringen af offerdyrene. De blev anbragt tæt ved det store bronzehav, fem på hver side. Præsterne brugte bronzehavet, når de skulle vaske sig i forbindelse med den ceremonielle renselse.
2CH.4.7	Så støbte han ti guldlysestager efter de anvisninger, han havde fået. De blev anbragt inde i tempelrummet—fem langs hver væg. 
2CH.4.8	Han lavede desuden ti borde og placerede dem langs templets væg, fem på sydsiden og fem på nordsiden. Han støbte også 100 stænkeskåle i guld.
2CH.4.9	Dernæst blev præsternes indre forgård og den ydre forgård gjort færdige. Dørene til begge forgårde blev belagt med bronze. 
2CH.4.10	Bronzehavet blev placeret ved templets sydøstlige hjørne.
2CH.4.11	Det var også Huram, der lavede alle de forskellige redskaber til brug ved offerhandlingerne: askebakker, skovle og stænkeskåle. Således fuldførte han den opgave, kong Salomon havde pålagt ham: 
2CH.4.12	De to søjler; de to liljeformede søjlehoveder med tilhørende fletværk 
2CH.4.13	og de 400 granatæbler; 
2CH.4.14	rullebordene med tilhørende vandfade; 
2CH.4.15	bronzehavet og dets fundament bestående af 12 okser; 
2CH.4.16	askebakkerne, skovlene, kødgaflerne og de øvrige redskaber. Alle disse genstande var lavet af blankpoleret bronze
2CH.4.17+2CH.4.18	og støbt i lerforme i Jordandalen mellem Sukkot og Zereda. Totalvægten af den bronze, der blev brugt, vides ikke; der gik simpelt hen så meget bronze til, at man opgav at veje det.
2CH.4.19	Salomon fik al inventaret til brug inde i selve templet belagt med rent guld—både redskaberne, røgelsesalteret, bordet til de hellige brød, 
2CH.4.20	lysestagerne til lamperne, som skulle brænde i rummet foran det allerhelligste ifølge forskrifterne, 
2CH.4.21	blomsterdekorationerne, lamperne, tængerne, 
2CH.4.22	vægesaksene, stænkeskålene, fadene og bakkerne til gløder. Både dørene ind til det allerhelligste rum og dørene ved templets hovedindgang blev belagt med guld.
2CH.5.1	Da Herrens hus stod færdigt, tog Salomon de gaver af sølv og guld og andre kostbarheder, som hans far havde givet til Herren, og placerede det hele i skatkammeret i Guds hus.
2CH.5.2	Nu kaldte Salomon alle Israels stammeoverhoveder, slægtsoverhoveder og øvrige ledere sammen i Jerusalem, så de kunne være med til at føre pagtens ark fra teltet på Zionhøjen, det vil sige Davidsbyen, til den nye tempelbygning. 
2CH.5.3	Denne begivenhed faldt sammen med løvhyttefesten i den syvende måned. 
2CH.5.4+2CH.5.5	Da alle lederne var ankommet, bar præsterne så arken hen til templet, og levitterne bar teltet og de indviede ting, der hidtil havde haft plads i teltet. 
2CH.5.6	Dér foran pagtens ark ofrede Salomon sammen med hele Israels forsamling så meget småkvæg og hornkvæg, at man opgav at tælle, hvor mange der var.
2CH.5.7	Derpå bar præsterne Herrens Pagts Ark ind i det allerhelligste rum og satte den under kerubernes udbredte vinger. 
2CH.5.8	De to statuer var jo lavet sådan, at deres vinger mødtes midt i rummet, hvor arken skulle stå. Deres vinger overskyggede derved arken og dens bærestænger. 
2CH.5.9	Stængerne ragede så langt ud, at de var synlige fra templets ydre rum; og sådan er det også den dag i dag. 
2CH.5.10	I arken lå kun de to tavler, som Moses havde anbragt i den dengang ved Horebs bjerg, da Israels folk havde forladt Egypten, og Herren oprettede sin pagt med dem.
2CH.5.11	Derefter gik præsterne ud af templet igen. De havde alle gennemgået renselsesritualet, uanset hvilket skiftehold de tilhørte. 
2CH.5.12	Alle de levitter, som var musikere, det vil sige Asaf, Heman, Jedutun og deres slægtninge, havde taget opstilling øst for alteret og var klædt i fintvævede linnedkjortler. De spillede på deres harper, lyrer og bækkener. De blev akkompagneret af 120 præster, der blæste på trompeter. 
2CH.5.13	Sangerne og musikerne forenedes i en mægtig lovsang i taknemmelighed til Herren. Omkvædet på deres sang lød: „Herren er god. Hans trofasthed varer til evig tid.”
2CH.5.13	Da fyldte en tæt sky templet, 
2CH.5.14	så præsterne måtte opgive at udføre deres tjeneste. Det var Herrens herlighed, der nu fyldte Guds hus.
2CH.6.1	Da udbrød Salomon: 
2CH.6.2	„Herren har sagt, at han bor i den tætte sky. Herre, nu har jeg bygget dig en prægtig bolig på jorden, et sted, hvor du kan slå dig ned og bo for evigt.”
2CH.6.3	Derpå vendte kongen sig om og så ud over hele Israels forsamling, og han velsignede dem. Derefter sagde han: 
2CH.6.4	„Lovet være Herren, Israels Gud, som i dag har opfyldt det løfte, han gav min far, da han sagde: 
2CH.6.5	‚Fra dengang jeg førte mit folk ud af Egypten, har jeg ikke udvalgt nogen by i Israel, hvor man kunne bygge et hus til mig. Jeg har heller ikke udvalgt nogen til at være konge over mit folk. 
2CH.6.6	Men i dag udpeger jeg Jerusalem som det sted, hvor min bolig skal være, og jeg har udvalgt dig, David, til at lede mit folk.’ ”
2CH.6.7	Salomon fortsatte: „Min far ville så gerne bygge et hus til Herren, Israels Gud, 
2CH.6.8	men han fik ikke lov til det. ‚Det er godt, at du ønsker at bygge mig et hus,’ sagde Herren til ham, 
2CH.6.9	‚men det bliver din søn, som kommer til at bygge det.’ 
2CH.6.10	Herren har nu opfyldt sit løfte, for jeg har efterfulgt min far på Israels trone, og nu står Herrens hus færdigt. 
2CH.6.11	Dér har jeg anbragt arken, som indeholder den pagt, Herren oprettede med Israels folk.”
2CH.6.12	Salomon stod foran brændofferalteret med hænderne løftet ud mod forsamlingen. 
2CH.6.13	Han havde fået konstrueret en platform af bronze midt i forgården. Den var 2,25 m lang, 2,25 m bred og 1,35 m høj. Salomon knælede nu ned på platformen med hænderne løftet mod himlen 
2CH.6.14	og bad følgende bøn: „Herre, Israels Gud, der findes ingen Gud som dig i hele verden! Du er en trofast Gud, der holder fast ved dine pagtsløfter, når blot dine tjenere adlyder dig af hele deres hjerte. 
2CH.6.15	Du har nu opfyldt løftet til min far, som var din tjener. 
2CH.6.16	Og nu, Herre, beder jeg dig opfylde resten af dit løfte til ham: At hvis hans efterkommere gør som ham og handler efter din vilje, skal der altid sidde en fra hans slægt på Israels trone. 
2CH.6.17	Ja Herre, Israels Gud, opfyld også det løfte!
2CH.6.18	Er det muligt, at Gud kan tage bolig på jorden? Hvis Himlen er for lille til at rumme dig, Herre, hvordan kan du da bo i det hus, jeg har bygget? 
2CH.6.19	Min Herre og Gud, lyt til den inderlige bøn, jeg nu beder for dit ansigt: 
2CH.6.20	Våg over dette hus både dag og nat—det sted, hvor du har lovet at tage bolig—og når jeg vender mig mod din bolig for at bede, lyt da til min bøn og svar mig. 
2CH.6.21	Ja, hør hver eneste bøn, som dit folk beder til dig, vendt mod dette sted. Hør os i din bolig i Himlen og tilgiv os.
2CH.6.22	Når nogen bliver anklaget for at have forbrudt sig mod en anden person, og de foran dit alter her sværger på, at de er uskyldige, 
2CH.6.23	så hør dem i Himlen. Frikend den uskyldige og døm den skyldige.
2CH.6.24	Når dit folk synder og som straf bliver besejret af deres fjender, og de så vender om til dig og beder om din hjælp, vendt mod dette hus, 
2CH.6.25	så hør dit folks bøn fra din bolig i Himlen, tilgiv dem og lad dem få lov at vende tilbage til deres land, som du har givet dem og deres forfædre.
2CH.6.26	Når dit folk synder, og regnen derfor udebliver, og de så vender om fra deres synd, fordi du har straffet dem, og de beder til dig om hjælp, vendt mod dette hus, 
2CH.6.27	så hør dem fra din bolig i Himlen og tilgiv dit folk, Israel. Lær dem at følge dine veje, og lad igen regnen falde på den jord, du gav dem.
2CH.6.28	Når der kommer hungersnød i landet, pest eller plantesygdomme, angreb af græshopper eller andre skadedyr, eller når fjenderne omringer vores byer, ja hvilken som helst epidemi eller katastrofe det nu drejer sig om, 
2CH.6.29	og dit folk erkender deres synd, rækker hænderne ud mod dette sted og bønfalder dig om hjælp, 
2CH.6.30	så hør dem i din himmelske bolig og tilgiv dem. Du alene kender menneskets skjulte tanker, og du har ret til at straffe dem for deres handlinger. 
2CH.6.31	Da vil de lære at vise dig ærefrygt og vandre på dine veje i al den tid, de lever i dette land, som du lovede deres forfædre.
2CH.6.32	Og når fremmede folk hører om din storhed og dine mægtige undere, og de kommer langvejsfra for at bede dig om hjælp, vendt mod dette hus, 
2CH.6.33	så hør dem i Himlen, hvor du bor, og svar på deres bøn. Da skal alle jordens folkeslag høre om dig og have ærefrygt for dig ligesom dit folk, Israel, og hele verden vil forstå, at det hus, som jeg her har bygget, er indviet til dig.
2CH.6.34	Når du sender dit folk i krig mod deres fjender, og de beder til dig, vendt mod den by, du har udvalgt til bolig, og det hus, jeg har bygget til dig, 
2CH.6.35	hør da i din Himmel deres bøn og skaf dem deres ret.
2CH.6.36	Hvis de synder imod dig—og hvem kan sige sig fri for den mulighed—og du i din vrede tillader fjenden at føre dem som fanger til et fremmed land, det være sig nært eller fjernt, 
2CH.6.37	og hvis de så kommer til fornuft i det land, hvor de er i fangenskab, og råber til dig: ‚Vi har handlet ondt og været ulydige mod Gud! Vi har syndet!’ 
2CH.6.38+2CH.6.39	da hør deres bøn i din bolig i Himlen og hjælp dem, når de ærligt vender sig til dig og beder om hjælp, vendt mod det land, du gav deres forfædre, mod den by, du har udvalgt, og det hus, jeg har bygget til din ære. Tilgiv dit folk deres ulydighed mod dig.
2CH.6.40	Min Gud, våg over dette sted og lyt opmærksomt til alle de bønner, der bedes her.
2CH.6.41	Herre, rejs dig, træd ind i din bolig,
2CH.6.41	for at være ved din almagts Ark.
2CH.6.41	Må dine præster blive klædt i frelsens dragt,
2CH.6.41	og dine hengivne tjenere fryde sig over din godhed!
2CH.6.42	Forkast ikke din udvalgte konge!
2CH.6.42	Glem ikke din trofasthed mod din tjener David!”
2CH.7.1+2CH.7.2	Da Salomon var færdig med at bede, faldt der ild ned fra himlen og fortærede offerdyrene på alteret, og Herrens herlighed fyldte templet, så præsterne ikke kunne gå derind. 
2CH.7.3	Da Israels folk så ilden og Herrens herlighed, knælede de med ansigtet mod jorden og tilbad og takkede Herren med ordene:
2CH.7.3	„Herren er god.
2CH.7.3	Hans trofasthed varer til evig tid!”
2CH.7.4	Kongen og folket bragte en utrolig mængde ofre til Herren. 
2CH.7.5	Kong Salomons offer alene bestod af 22.000 stykker hornkvæg og 120.000 stykker småkvæg. På den måde indviede de Guds tempel. 
2CH.7.6	Under offerhandlingen stod præsterne på deres poster, og levitterne spillede og sang: „Herrens trofasthed varer til evig tid”. De spillede på de instrumenter, som kong David havde ladet fremstille til brug ved lovprisning af Herren. Over for levitterne stod præsterne og blæste i deres trompeter, mens hele folket stod op.
2CH.7.7	Salomon indviede den midterste del af forgården, så der også kunne brændes ofre der. Bronzealteret, som han have fået lavet, var slet ikke stort nok til at klare alle brændofrene, afgrødeofrene og fedtet fra takofrene, som skulle brændes.
2CH.7.8	Salomon og hele Israels folk fejrede indvielsen af templet i syv dage. En vældig menneskemængde fra hele Israel tog del i festen. De var kommet helt fra landets yderste grænser, Lebo-Hamat i nord og Egyptens Bæk i syd. 
2CH.7.9	Efter indvielsesfesten fejrede de Løvhyttefesten i endnu syv dage, og dagen efter afsluttedes det hele med en særlig højtidelighed. 
2CH.7.10	Den 23. dag i den syvende måned brød folket op og vendte hjem, glade og lykkelige over al den godhed, Herren havde vist David, Salomon og sit folk, Israel.
2CH.7.11	Salomon var nu færdig med at bygge Herrens hus og sit eget palads. Det var lykkedes ham at fuldføre alle sine planer for templet og paladset. 
2CH.7.12	Da viste Herren sig for ham om natten og sagde: „Jeg har hørt din bøn og udvalgt dette tempel som et sted, hvor I kan bringe ofre til mig. 
2CH.7.13	Hvis jeg fremover lukker himlens sluser, så regnen udebliver, eller hvis jeg befaler græshopper at ødelægge jeres afgrøder, eller jeg sender sygdomsepidemier iblandt jer, 
2CH.7.14	og hvis mit folk da ydmyger sig i bøn, søger mig og vender sig fra deres onde handlinger, da vil jeg høre deres bøn i Himlen, tilgive deres synder og genoprette deres land. 
2CH.7.15	Jeg vil lytte til hver en bøn, som bedes på dette sted, 
2CH.7.16	for jeg har udvalgt og indviet dette hus som min bolig for evigt. Mine øjne hviler på dette sted, og jeg vil altid have det i tanke.
2CH.7.17	Og hvad dig angår, hvis du vil adlyde mig, som din far gjorde, hvis du vil gøre alt, hvad jeg beder dig om, og overholde mine love og påbud, 
2CH.7.18	så vil jeg lade din slægt beholde tronen til evig tid, sådan som jeg lovede din far, da jeg sagde: ‚Der vil i al fremtid være en af dine efterkommere på Israels trone!’
2CH.7.19	Men hvis I vender jer bort fra mig, og hvis I ikke adlyder de befalinger, jeg har givet jer, men begynder at tilbede andre guder, 
2CH.7.20	så vil jeg jage mit folk ud af det land, jeg har givet dem, og jeg vil vende ryggen til mit hus her, som jeg ellers nu har gjort helligt. Da vil jeg gøre mit folk til genstand for hån og latterliggørelse blandt alle folkeslag. 
2CH.7.21	Mit hus skal lægges i ruiner, og enhver, der går forbi, vil blive slået af forundring og spørge: ‚Hvorfor har Herren været så hård mod dette land og dette hus?’ 
2CH.7.22	Og svaret skal lyde: ‚Fordi de svigtede Herren, deres Gud, som førte deres forfædre ud af Egypten. De vendte sig til andre guder, som de tilbad og tjente i stedet. Denne ulykke er Herrens straf over dem.’ ”
2CH.8.1	I 20 år havde Salomon nok at gøre med at bygge Herrens hus og sit eget palads. 
2CH.8.2	Da de var færdige, gik han i gang med at genopbygge de byer, kong Hiram af Tyrus havde givet tilbage til ham, og han overflyttede nogle af israelitterne til disse byer. 
2CH.8.3	Derefter gik han til angreb på byen Hamat-Zoba og indtog den. 
2CH.8.4	Han udbyggede også Tadmor i ørkenen og indrettede byerne i Hamat til forrådscentre. 
2CH.8.5	Han befæstede byerne Øvre og Nedre Bet-Horon og gjorde dem til forsyningsbyer med stærke mure og forskansede porte. 
2CH.8.6	Endvidere udbyggede han Baʼalat og andre forsyningsbyer foruden byerne, hvor han indrettede de kongelige heste- og vognstalde. Han fuldførte således alle de byggeplaner, han havde for Jerusalem, Libanons bjerge og hele det store rige, han regerede over.
2CH.8.7+2CH.8.8	Salomon udskrev sine tvangsarbejdere fra de folk, Israel havde besejret—hittitterne, amoritterne, perizzitterne, hivvitterne og jebusitterne. Det var nemlig aldrig lykkedes Israels folk at udrydde disse folkeslag helt—selv længe efter deres erobring af landet—ja, endnu den dag i dag findes der slaver, som nedstammer fra disse folk. 
2CH.8.9	Men han tvang ingen israelitter til slavearbejde. Mange af dem var med i hæren som fodfolk, officerer, vognstyrere og ryttere. 
2CH.8.10	Blandt israelitterne udpegede han desuden 250 til at være opsynsmænd ved byggeprojekterne.
2CH.8.11	Efter at byggeriet var færdigt, flyttede Salomon sin kone, der var en egyptisk prinsesse, fra Davidsbyen til det palads, han havde bygget til hende. „Hun skal ikke bo i kong Davids gamle palads,” sagde han, „for Herrens Ark stod opbevaret i det palads, og derfor er det et helligt sted.”
2CH.8.12	På alteret foran templet ofrede Salomon brændofre til Herren. 
2CH.8.13	Antallet af offerdyr skiftede fra dag til dag i henhold til de instrukser, Moses havde givet. Særlige ofre blev bragt på sabbatten, ved nymånefesten og ved de tre årlige højtider: påskefesten, ugefesten og løvhyttefesten. 
2CH.8.14	I henhold til den ordning, hans far havde indstiftet, blev præsterne inddelt i skiftehold. Levitterne havde ansvaret for lovsangen, og de skulle også hjælpe præsterne med det daglige arbejde. Tempelvagterne blev stationeret ved templets porte i henhold til deres arbejdsplan, som var fastlagt af David. 
2CH.8.15	Præsterne og levitterne fulgte til punkt og prikke kongens befalinger vedrørende tempeltjenesten og bevogtningen af templets skatkamre. 
2CH.8.16	Således havde Salomon nu sørget for, at alt vedrørende tempelbyggeriet var blevet udført nøjagtigt efter forskrifterne, lige fra byggeriet begyndte til templet stod færdigt.
2CH.8.17	Salomon tog derefter ned til byerne Etzjon-Geber og Eilat ved kysten ud til Det Røde Hav i Edoms land. 
2CH.8.18	Kong Hiram havde nemlig sendt ham nogle skibe fra sin egen flåde, bemandet med erfarne søfolk. Salomons folk sejlede nu sammen med dem til Ofir, og de kom tilbage med mere end 15 tons guld, som de afleverede til Salomon.
2CH.9.1	Da dronningen af Saba hørte om Salomons visdom, fik hun lyst til at udfordre ham med nogle svære spørgsmål. Hun ankom til Jerusalem med et stort følge og en lang karavane af kameler belæsset med aromatiske stoffer, ædelsten og store mængder guld. Under sit besøg hos kong Salomon stillede hun ham alle de spørgsmål, hun kunne komme i tanke om. 
2CH.9.2	Salomon besvarede alle hendes spørgsmål—ikke et eneste var for vanskeligt for ham. 
2CH.9.3	Da dronningen således personligt oplevede hans visdom og med egne øjne så det prægtige palads, 
2CH.9.4	den fornemme mad, de mange hoffolk, som spiste med ved bordet, tjenerne, der serverede, deres prægtige klæder, mundskænkene i deres flotte dragter, og de mange brændofre, han ofrede i Herrens hus, blev hun meget betaget og udbrød:
2CH.9.5	„Jeg er dybt imponeret! De rapporter, jeg modtog i mit eget land om din store visdom og dine bedrifter, var altså sande. 
2CH.9.6	Jeg troede ellers ikke på dem, men nu har jeg med mine egne øjne set meget, meget mere, end hvad jeg dengang hørte om. Din visdom overgår langt de vildeste rygter! 
2CH.9.7	Hvor er dine folk og tjenere heldige, at de kan lytte til din visdom hver eneste dag. 
2CH.9.8	Lovet være Herren, din Gud, som fandt behag i dig og satte dig til at regere over sit folk. Det er på grund af din Guds kærlighed til Israel og hans ønske om at hjælpe dem for evigt, at han gjorde dig til konge over dem, for du regerer med retfærdighed.”
2CH.9.9	Derpå forærede hun kongen 4 tons guld, store mængder aromatiske stoffer og mange ædelsten. De kostbarheder, kong Salomon fik foræret, var uden sidestykke.
2CH.9.10	I den forbindelse skal det nævnes, at kong Hirams og kong Salomons folk foruden at bringe guld fra Ofir også bragte store mængder kostbart træ og ædelsten. 
2CH.9.11	Det kostbare træ brugte kongen til at lave rækværk i tempelkomplekset og i sit palads, samt til lyrer og harper. Aldrig har man set magen til i Judas land.
2CH.9.12	Salomon gav til gengæld dronningen af Saba alt, hvad hun bad om og kunne ønske sig, langt flere gaver, end hun var kommet med. Derpå rejste hun sammen med sit følge tilbage til sit land.
2CH.9.13	Hvert år udvandt kong Salomon ca. 23 tons
2CH.9.14	Dertil kom indtægter fra handelsafgifter, told og skat. De arabiske vasalkonger og landets egne guvernører bragte store mængder guld og sølv til Salomon.
2CH.9.15+2CH.9.16	Salomon fik lavet 200 store, guldbelagte skjolde, hvor der gik knap 7 kilo guld til hvert skjold, og 300 mindre skjolde, hvortil der gik 3½ kilo guld. Alle disse skjolde satte han op som udsmykning i „Libanonskovhallen”.
2CH.9.17	Han fik også lavet en overdådig elfenbenstrone, belagt med rent guld. 
2CH.9.18	Seks brede trin førte op til selve tronstolen, som havde armlæn på begge sider og en fodskammel af guld. Ved hver side stod en forgyldt løve. 
2CH.9.19	For enderne af hvert trin stod der også en forgyldt løve, så der var 12 løver i alt på tronens trappe. Intet sted i verden fandtes en trone som Salomons.
2CH.9.20	Alle kong Salomons drikkebægre var af rent guld, og spisestellet i „Libanonskovhallen” var også af rent guld. Intet af det var af sølv, for sølv blev ikke regnet for noget på den tid.
2CH.9.21	Salomon havde selv nogle store Tarshish-skibe ligesom kong Hiram. Hvert tredje år vendte disse skibe hjem med store ladninger af guld, sølv, elfenben, aber og påfugle.
2CH.9.22	Kong Salomon var således visere og rigere end nogen anden konge på jorden. 
2CH.9.23	Konger fra alverdens lande søgte audiens hos ham for at få del i hans gudgivne visdom, 
2CH.9.24	og de bragte ham år efter år fornemme gaver i form af guld- og sølvting, kostbart klæde, våben, aromatiske stoffer, heste og muldyr.
2CH.9.25	Endvidere havde Salomon 4000 heste
2CH.9.26	Han regerede over alle kongerigerne fra Eufratfloden i nord til filistrenes land og grænsen til Egypten mod syd. 
2CH.9.27	Salomons rigdom betød, at sølv blev lige så almindeligt et syn i Jerusalem som stenene i byens gader, og det kostbare cedertræ blev lige så almindeligt som morbærfigentræ fra de vestlige bakkeskråninger. 
2CH.9.28	Hans heste blev importeret fra Egypten og mange andre lande.
2CH.9.29	Hvad der ellers er at fortælle om Salomons regeringstid er nedskrevet i profeten Natans krønike, i Ahija af Shilos profeti og i profeten Jedos bog, som også omhandler Jeroboam, Nebats søn.
2CH.9.30	Han regerede over hele Israels folk i 40 år med Jerusalem som hovedstad. 
2CH.9.31	Da han døde, blev han begravet i Davidsbyen, hvor hans far også lå begravet. Hans søn Rehabeam overtog derefter tronen.
2CH.10.1	Rehabeam og hans rådgivere tog straks efter Salomons død til Sikem, hvor Nordrigets ledere samledes for at udråbe ham til konge. 
2CH.10.2	Jeroboam, Nebats søn, vendte tilbage fra Egypten (hvortil han var flygtet for kong Salomon), da han hørte, at Salomon var død. 
2CH.10.3	Nordrigets ledere sendte nu bud efter ham, og sammen trådte de frem for Rehabeam i Sikem. 
2CH.10.4	„Din far lagde en masse skatter på os og krævede hårdt arbejde,” sagde de. „Hvis du er villig til at nedsætte kravene, vil vi gerne have dig som konge.”
2CH.10.5	„Det vil jeg tænke over,” svarede Rehabeam. „Kom tilbage om to dage, så vil jeg give jer svar.”
2CH.10.6	Rehabeam drøftede nu sagen med sin fars gamle rådgivere. „Hvad foreslår I, jeg skal gøre?” spurgte han. 
2CH.10.7	„Hvis du viser venlighed over for lederne og siger, at du vil behandle folket godt, så vil de være loyale over for dig,” var deres svar.
2CH.10.8	Men Rehabeam brød sig ikke om deres råd. Han spurgte så de unge mænd, han var vokset op sammen med, og som han havde ansat i sin tjeneste: 
2CH.10.9	„Hvad skal vi svare de her mennesker, som gerne vil være fri for hårdt arbejde og skatter?” 
2CH.10.10	„Vi foreslår, at du siger: ‚Sammenlignet med mig var min far ingenting! 
2CH.10.11	Hvis I synes, min far lagde tunge byrder på jer, vil jeg gøre dem endnu tungere. Hvis I synes, min far brugte en pisk af reb, så vil jeg bruge en pisk med metalstykker i!’ ”
2CH.10.12	Da Jeroboam og Nordrigets ledere som aftalt to dage senere kom tilbage til den unge konge, 
2CH.10.13+2CH.10.14	gav han dem det brutale svar, som de unge mænd havde rådet ham til, i stedet for det gode svar fra sin fars rådgivere. 
2CH.10.15	Kongen var således ikke villig til at lytte til deres ønsker, og derved kom han til at opfylde det profetiske ord fra Herren, som Ahija fra Shilo havde givet Jeroboam.
2CH.10.16	Da Nordrigets folk blev klar over, at kongen ikke ville lytte til dem, tog de afstand fra ham og råbte til hinanden: „Ud med David og hans slægt! Rehabeam kan få lov til herske over sin egen stamme. Vi kan klare os selv.”
2CH.10.17	Således gik det til, at Rehabeam måtte nøjes med at være konge over Judas stamme. 
2CH.10.18	Men han gav ikke op med det samme, så han sendte sin slavepisker Adoniram efter Nordrigets ledere for at tvinge dem, men de smed sten efter ham og slog ham ihjel. Rehabeam sprang da op i sin vogn og skyndte sig hjem til Jerusalem for ikke selv at blive slået ihjel. 
2CH.10.19	Således brød de ti nordlige stammer forbindelsen med Judas stamme, og de to riger blev aldrig siden forsonet.
2CH.11.1	Da kong Rehabeam kom tilbage til Jerusalem, mønstrede han sin hær, der bestod af elitetropper fra Judas og Benjamins stammer—180.000 i alt. Med den hær ville han tvinge Nordriget til at anerkende ham som konge. 
2CH.11.2	Men Herren gav profeten Shemaja følgende budskab: 
2CH.11.3+2CH.11.4	„Sig til Judas konge, Rehabeam, Salomons søn, og til hele Judas og Benjamins folk, at de ikke må bekrige deres broderfolk. Sig til soldaterne, at de skal gå hjem, for det, der er sket, er sket efter min vilje.” Da soldaterne hørte det, adlød de Herrens ord og opgav deres felttog mod Jeroboam.
2CH.11.5+2CH.11.6+2CH.11.7+2CH.11.8+2CH.11.9+2CH.11.10	Rehabeam holdt sig så i Jerusalem og udbyggede sit forsvar. Han befæstede følgende byer i Judas og Benjamins område med mure og forskansede porte: Betlehem, Etam, Tekoa, Bet-Zur, Soko, Adullam, Gat, Maresha, Zif, Adorajim, Lakish, Azeka, Zora, Ajjalon og Hebron. 
2CH.11.11	Han bemandede dem med officerer og menige soldater og opbyggede lagre af mad, olivenolie og vin. 
2CH.11.12	Som en yderligere sikkerhedsforanstaltning oprettede han våbendepoter med spyd og skjolde i byerne. På den måde lykkedes det ham at beholde kontrollen over Judas og Benjamins områder.
2CH.11.13+2CH.11.14	Alle de præster og levitter, der boede i Nordriget, støttede Rehabeam. De forlod deres hjem og ejendele og flyttede til Juda og Jerusalem, for kong Jeroboam og hans sønner tillod dem ikke at arbejde i Herrens tjeneste. 
2CH.11.15	I stedet indsatte Jeroboam sine egne præster til at gøre tjeneste ved hans afgudsaltre og ofre til de udskårne billeder af gedebukke og kalve, som var opstillet rundt omkring på offerstederne. 
2CH.11.16	Det betød, at ikke kun levitterne, men alle, som ønskede at tilbede Herren, Israels Gud, nu flyttede fra Nordriget til Jerusalem, hvor de frit kunne bringe ofre til Herren, deres fædres Gud. 
2CH.11.17	Det styrkede Judas rige, og i tre år støttede de Rehabeam som konge, for i den periode bestræbte han sig på at adlyde Herren, som David og Salomon havde gjort.
2CH.11.18	Rehabeam giftede sig med sin kusine Mahalat, som var datter af Davids søn Jerimot og dennes kone Abihajil. Abihajil var datter af Davids bror Eliab. 
2CH.11.19	Rehabeam og Mahalat fik tre sønner: Jeush, Shemarja og Zaham.
2CH.11.20	Senere giftede Rehabeam sig med Maʼaka, et barnebarn
2CH.11.21	Rehabeam havde i alt 18 koner og 60 medhustruer, som fødte ham 26 sønner og 60 døtre, men han elskede Maʼaka mere end nogen af de andre. 
2CH.11.22	Hans yndlingssøn var Abija, som han derfor gjorde til kronprins. 
2CH.11.23	Han var dog klog nok til at anbringe sine øvrige sønner på forskellige poster rundt omkring i Judas og Benjamins befæstede byer. Han tog sig godt af dem og sørgede for, at de alle fik mange koner.
2CH.12.1	Men efter at Rehabeam havde befæstet sin kongemagt, holdt han og hele folket op med at følge Herrens lov. 
2CH.12.2	Derfor sendte Herren egypterkongen Shishak imod dem. Det skete i Rehabeams femte regeringsår. 
2CH.12.3	Shishak marcherede frem med en hær på 1200 stridsvogne, 60.000 ryttere og en utallig skare af fodfolk. Foruden egyptere var der libyere, sukkijitter og kushitter,
2CH.12.4	og de indtog hurtigt Judas befæstede byer. Kort efter nåede hæren frem til Jerusalem.
2CH.12.5	Så kom profeten Shemaja til Rehabeam og de judæiske ledere, der var flygtet til Jerusalem for at være i sikkerhed der, og han sagde til dem: „Herren siger: ‚I har vendt mig ryggen! Derfor vil jeg også vende jer ryggen og prisgive jer til Shishaks hær.’ ”
2CH.12.6	Efter at kongen og lederne havde hørt det budskab, ydmygede de sig og indrømmede: „Herren er i sin gode ret til at straffe os!” 
2CH.12.7	Da Herren så deres reaktion, sendte han Shemaja tilbage til dem med følgende budskab: „Fordi I har ydmyget jer, vil jeg ikke udslette jer helt. Det bliver ikke så slemt, som det kunne være blevet, og Shishak får ikke lov til at ødelægge Jerusalem. 
2CH.12.8	Men I kommer under hans herredømme, for at I kan mærke, at det er bedre at tjene mig end Shishak.”
2CH.12.9	Shishak erobrede derefter Jerusalem. Han plyndrede både Herrens hus og kongens palads og ribbede byen for kostbarheder, blandt andet de guldskjolde, som Salomon havde ladet fremstille. 
2CH.12.10	Bagefter fik Rehabeam lavet nogle efterligninger i bronze, som paladsgarden så brugte, 
2CH.12.11	hver gang de eskorterede kongen til templet. Derefter blev de hængt tilbage i depotet, hvor de blev opbevaret. 
2CH.12.12	Fordi Rehabeam havde ydmyget sig, blev Herren formildet, og han gjorde det ikke helt af med sit folk, for der var dog stadig noget godt i Judas land.
2CH.12.13	Rehabeam styrkede sin magt i Jerusalem, og det lykkedes ham at holde fast ved kongemagten. Han var 41 år gammel, da han overtog magten, og han regerede 17 år i Jerusalem, den by, som Herren havde udvalgt til bolig frem for alle andre byer i Israel. Hans mor hed Naʼama og var fra Ammon. 
2CH.12.14	Men Rehabeam var en dårlig konge, for han adlød ikke Herren af hele sit hjerte.
2CH.12.15	Hvad der ellers skete under kong Rehabeams regeringstid er nedskrevet i profeten Shemajas bog og seeren Iddos arkiver.
2CH.12.15	Der var til stadighed fjendtligheder mellem Rehabeam og Jeroboam. 
2CH.12.16	Da Rehabeam døde, blev han begravet i familiegravstedet i Davidsbyen, og hans søn Abija blev konge efter ham.
2CH.13.1	Abija kom til magten i Juda i kong Jeroboam af Israels 18. regeringsår, 
2CH.13.2	og han regerede i Jerusalem i tre år. Hans mor hed Maʼaka og var datter af Uriel fra Gibea.
2CH.13.2	Da Abija blev konge, brød krigen mellem Sydriget og Nordriget ud for alvor. 
2CH.13.3	Abija samlede en hær på 400.000 erfarne krigere, men Jeroboam drog imod ham med en hær på 800.000. 
2CH.13.4	Da Judas hær nåede frem til Zemarajims bjerg i Efraims højland, råbte kong Abija:
2CH.13.5	„Hør på mig, Jeroboam og Israels
2CH.13.6	Jeroboam er jo blot søn af kong Salomons slave, Nebat, og han har gjort oprør mod sin herre. 
2CH.13.7	En flok gemene slyngler sluttede sig til ham og satte sig op imod Salomons søn Rehabeam, dengang han var ung og uerfaren og ikke kunne magte dem. 
2CH.13.8	Tror I virkelig, det vil lykkes jer at besejre et rige, som er under Herrens beskyttelse, og hvor en af Davids efterkommere sidder på tronen? Godt nok er jeres hær dobbelt så stor som min, og I har taget de guldkalve med, som Jeroboam har lavet og fået jer til at tilbede som jeres gud. 
2CH.13.9	Men I har jaget Herrens præster og levitterne bort og indsat jeres egne afgudspræster, som de øvrige folkeslag gør. I accepterer alle og enhver som præst for jeres afguder—bare han bringer en tyrekalv og syv væddere som offer.
2CH.13.10	Vi derimod, vi har Herren som vores Gud, og vi har ikke vendt ham ryggen. Vores præster er alle sammen Arons efterkommere, og vi har kun levitter til at hjælpe dem. 
2CH.13.11	Hver morgen og aften ofrer de brændofre og røgelse til Herren, de fremlægger de hellige brød på Herrens bord, og de hælder olie på lamperne på guldlysestagen hver aften, så de altid brænder. Det er nemlig magtpåliggende for os at adlyde Herren, vores Gud, i modsætning til jer, der har vendt ham ryggen. 
2CH.13.12	Derfor er Gud med os—ja, han er vores fører. Når hans præster blæser i krigstrompeterne, vil han lede os i kamp. Hør efter, israelitter, opgiv dog at kæmpe imod Herren, jeres fædres Gud. I kan umuligt vinde kampen.”
2CH.13.13	I mellemtiden havde Jeroboam i al hemmelighed sendt en del af sine krigere bag om Judas hær, hvor de nu lå i baghold. 
2CH.13.14	Da Judas folk opdagede, at de var omringet af fjender, råbte de til Herren om hjælp. Derpå blæste præsterne i trompeterne som tegn på angreb, 
2CH.13.15	og hele Judas hær istemte krigsråbet. Da råbet lød, besejrede Gud Jeroboam og den israelitiske hær for øjnene af Abija og Judas folk. 
2CH.13.16	Israelitterne flygtede over hals og hoved, og Gud hjalp Judas hær med at slå dem. 
2CH.13.17	Det blev en overvældende sejr den dag, og 500.000 israelitiske krigere faldt i kampen.
2CH.13.18	Judæerne besejrede israelitterne, fordi de satte deres lid til Herren, deres fædres Gud. 
2CH.13.19	Abijas hær forfulgte Jeroboams hær, og de indtog flere af de israelitiske byer, bl.a. Betel, Jeshana og Efron med deres omliggende landsbyer. 
2CH.13.20	Jeroboam kom sig aldrig efter det nederlag, og inden længe tog Herren hans liv.
2CH.13.21	Men Abija styrkede sin kongemagt. Han havde 14 koner, 22 sønner og 16 døtre. 
2CH.13.22	Hvad der ellers er at fortælle om Abijas ord og bedrifter som konge, er nedskrevet i profeten Iddos kommentar.
2CH.13.23	Da Abija døde, blev han begravet i familiegravstedet i Davidsbyen. Hans søn Asa overtog derefter magten, og under hans regering var der fred i landet i 10 år.
2CH.14.1	Asa gjorde, hvad der var godt og rigtigt i Herrens, hans Guds, øjne. 
2CH.14.2	Han nedbrød afgudsaltrene på offerhøjene og ødelagde frugtbarhedspælene og Asherapælene. 
2CH.14.3	Han opfordrede alle judæerne til at søge Herren, deres fædres Gud, og overholde Guds love og befalinger. 
2CH.14.4	Som følge af, at Asa fjernede alle røgelsesaltre og offersteder for afguderne rundt omkring i Judas byer, sørgede Gud for fred i landet. 
2CH.14.5	Herren sørgede for, at ingen af hans fjender gik til angreb på landet, så i denne fredelige periode greb Asa anledningen til at genopbygge forsvarsværkerne omkring Judas byer.
2CH.14.6	Han sagde til Judas folk: „Nu er der fred i vores land, fordi vi har søgt Herren, og det er ham, der har givet os den fred. Lad os derfor benytte chancen til at befæste byerne med mure, tårne og forskansede porte.” Så gik de i gang med arbejdet, der forløb godt.
2CH.14.7	Kong Asas hær bestod af 300.000 mænd fra Judas stamme, bevæbnet med spyd og aflange skjolde, og 280.000 mænd fra Benjamins stamme, bevæbnet med runde skjolde og buer. Alle Asas mænd var veltrænede og modige krigere.
2CH.14.8	Engang rykkede en stor hær under ledelse af kushitten Zerach ud mod kong Asa. Hæren bestod af en million mænd og 300 stridsvogne, og de slog lejr ved byen Maresha. 
2CH.14.9	Asa rykkede ud imod dem med sin hær og lejrede sig i dalen nord for byen.
2CH.14.10	„Herre,” bad Asa, „for dig er det uden betydning, om man har en stor eller lille hær. Du er vores Gud, og vi stoler på dig. I dit navn rykker vi ud imod den enorme hær. Lad ikke noget menneske besejre dig, Herre!”
2CH.14.11	Derpå slog Herren fjendens hær for øjnene af Asa og hans mænd. Hæren flygtede, 
2CH.14.12	og judæerne forfulgte dem helt til Gerar, indtil hele den fjendtlige hær var udslettet, for Herren og hans hær dræbte dem alle. Derefter vendte den judæiske hær tilbage med et stort krigsbytte. 
2CH.14.13	Undervejs angreb de alle småbyerne i området, og alle indbyggerne blev grebet af frygt for Herren. Også fra disse byer tog judæerne et stort krigsbytte. 
2CH.14.14	Desuden plyndrede de nomadernes teltlejre og vendte tilbage til Jerusalem med masser af får, geder og kameler.
2CH.15.1	På et tidspunkt kom Guds Ånd over Azarja, søn af Oded, 
2CH.15.2	og han gik kong Asa i møde med ordene:
2CH.15.2	„Lyt til mig, kong Asa og Judas og Benjamins folk! Herren vil være med jer, så længe I holder jer til ham! Når I søger ham, skal I finde ham. Men hvis I vender jer fra ham, vil han vende sig fra jer. 
2CH.15.3	I lang tid levede man i Israel uden at skænke den sande Gud en tanke. Der var ikke præster til at undervise folket, og Guds lov blev ikke fulgt. 
2CH.15.4	Men hver gang israelitterne kom i vanskeligheder, søgte de hjælp hos Herren, deres Gud, og han hjalp dem. 
2CH.15.5	I lange perioder kunne man ikke færdes frit, og der var ufred og oprør rundt omkring i alle landene. 
2CH.15.6	Det ene folkeslag lå i krig med det andet, og den ene by bekæmpede den anden, alt sammen som følge af Guds straf over dem. 
2CH.15.7	Men tab ikke modet! Giv ikke op på halvvejen, for I vil blive belønnet for jeres indsats.”
2CH.15.8	Opmuntret over Azarjas profeti gik kong Asa i gang med at udrydde alle afgudsbilleder i Juda og Benjamin og de øvrige byer, han havde erobret i Efraims bjergland. Desuden genopbyggede han brændofferalteret foran templet.
2CH.15.9	Derefter sendte han bud efter lederne for hele Judas og Benjamins folk og for de israelitiske immigranter, der var ankommet fra Efraims, Manasses og Simeons områder i Nordriget. De var flyttet til Sydriget, da de så, at Herren var med kong Asa. 
2CH.15.10	I årets tredje måned i kong Asas 15. regeringsår mødte de op i Jerusalem. 
2CH.15.11	De ofrede 700 stykker hornkvæg og 7000 stykker småkvæg af det krigsbytte, de havde taget i krigen mod kushitterne. 
2CH.15.12	De indgik en pagt, hvori de lovede at søge og tilbede Herren, deres fædres Gud, af hele deres hjerte og hele deres sjæl. 
2CH.15.13	Enhver, som nægtede at tilbede Herren, skulle dømmes til døden—uanset om vedkommende var gammel eller ung, mand eller kvinde. 
2CH.15.14	Med høje råb bekræftede de deres troskabsløfte til Herren, og det blev understreget med blæsning i trompeter og vædderhorn. 
2CH.15.15	Alle var glade over den pagt, de havde sluttet med Herren, for de havde gjort det af et oprigtigt hjerte og med fuldt overlæg. Derfor velsignede Herren dem og gav dem fred til alle sider.
2CH.15.16	Kong Asa fratog tilmed sin bedstemor Maʼaka hendes privilegier som enkedronning, fordi hun havde ladet opstille et modbydeligt frugtbarhedssymbol for gudinden Ashera. Han huggede afgudsbilledet i stykker og brændte det i Kedrondalen. 
2CH.15.17	Det lykkedes ham ikke at udrydde alle offerhøjene i Israels land, men ønsket om at gøre Herrens vilje kendetegnede hele hans liv. 
2CH.15.18	I templet samlede han alle de kostbarheder, som hans far havde indviet til Herren, sammen med de sølv- og guldkar, han selv skænkede.
2CH.15.19	Landet kom ikke i regulær krig igen, før kong Asa havde regeret i 35 år.
2CH.16.1	I kong Asas 36. regeringsår drog kong Basha af Israel op imod Juda. Han indtog byen Rama i grænseområdet mellem de to riger og blokerede dermed de vigtigste handelsveje til og fra Judas rige. Derefter gav han sig til at udbygge Ramas fæstningsværker.
2CH.16.2	Da tog kong Asa alt det guld og sølv, der var tilbage i Herrens hus og kongepaladset, og han sendte det til den aramæiske konge, Ben-Hadad, i Damaskus med følgende besked:
2CH.16.3	„Jeg sender dig hermed noget sølv og guld. Lad os slutte pagt med hinanden, som vores fædre gjorde. Jeg beder dig om at opsige din pagt med kong Basha af Israel. Så vil han forhåbentlig opgive blokaden af mit land.”
2CH.16.4	Ben-Hadad gik nu med til at sende sin hær mod en række af Israels byer, og han indtog Ijjon, Dan og Abel-Majim samt forsyningscentrene i Naftalis land. 
2CH.16.5	Da kong Basha fik det at vide, indstillede han arbejdet med at befæste Rama og opgav sine angrebsplaner. 
2CH.16.6	Kong Asa sammenkaldte nu Judas folk og beordrede dem til at nedbryde Ramas fæstningsværker, så både stenene og tømmeret kunne genbruges andre steder. Det blev så brugt til at befæste de strategiske byer Geba og Mitzpa.
2CH.16.7	Ved den tid kom profeten Hanani til kong Asa og sagde: „Fordi du satte din lid til den aramæiske konge i stedet for til Herren, din Gud, skal du ikke få bugt med den aramæiske hær. 
2CH.16.8	Har du glemt, hvordan det gik med kushitternes og libyernes enorme hær på trods af alle deres stridsvogne og mange ryttere? Gav Herren dem ikke i din hånd, da du stolede på ham? 
2CH.16.9	Herrens blik spejder ud over hele jorden for at hjælpe dem, hvis hjerter er helt med ham. Men du har handlet tåbeligt, og derfor skal du fra nu ligge i krig.”
2CH.16.10	Asa blev så rasende over profetens ord, at han satte ham i fængsel. Fra da af begyndte Asa at fare hårdt frem mod sine undersåtter.
2CH.16.11	Resten af Asas bedrifter er beskrevet i Israels og Judas kongers krønikebog.
2CH.16.12	I sit 39. regeringsår fik han en alvorlig sygdom i benene, men han søgte hjælp hos lægerne frem for hos Herren. 
2CH.16.13	To år senere døde han 
2CH.16.14	og blev begravet i en klippehule, han havde ladet udhugge til sig selv i Davidsbyen. Inden begravelsen blev han lagt på en ligbåre dækket med duftende krydderier og aromatiske olier, og folket ærede hans minde ved at brænde megen røgelse.
2CH.17.1	Asas søn, Joshafat, blev nu konge i Juda, og han begyndte at ruste sig til krig mod Israel. 
2CH.17.2	Han udstationerede garnisoner i alle Judas befæstede byer og på andre strategiske steder i landet samt i de efraimitiske byer, hans far havde erobret.
2CH.17.3	Herren var med Joshafat, fordi han adlød Gud, ligesom hans forfar David
2CH.17.4	men søgte hjælp hos sin fars Gud og adlød Guds befalinger—i modsætning til de israelitiske konger. 
2CH.17.5	Derfor styrkede Herren hans position som konge i Juda. Alle indbyggerne bragte ham gaver, og han blev både rig og højt anset. 
2CH.17.6	Han var helhjertet i at tjene Herren, og han fjernede de sidste rester af afgudsofferstederne og Asherapælene.
2CH.17.7+2CH.17.8+2CH.17.9	I sit tredje regeringsår begyndte Joshafat et landsdækkende uddannelsesprogram: Han sendte nogle ledende mænd på rundrejse til alle de judæiske byer for at undervise folket. Det drejede sig om embedsmændene Ben-Hajil, Obadja, Zekarja, Netanel og Mika, levitterne Shemaja, Netanja, Zebadja, Asael, Shemiramot, Jonatan, Adonija, Tobija og Tob-Adonija, samt præsterne Elishama og Joram. Disse mænd havde Herrens lovbog med sig, og de underviste i den overalt, hvor de kom frem.
2CH.17.10	Da faldt Herrens frygt på de omliggende riger, så ingen vovede at gå i krig mod Joshafat.
2CH.17.11	Selv nogle af filistrene bragte Joshafat gaver og betalte skat til ham, og araberne forærede ham 7700 væddere og 7700 gedebukke. 
2CH.17.12+2CH.17.13	Joshafats magt voksede, og han styrkede sit forsvar yderligere ved at bygge flere borge og forsyningscentre rundt omkring i Juda. Han havde til stadighed en stor hær i beredskab i hovedstaden Jerusalem. 
2CH.17.14	Soldaterne blev mønstret i henhold til deres stamme og slægt. Fra Judas stamme var der tre hærførere: For det første Adna, der havde 300.000 mand under sig, inddelt i afdelinger på 1000 mand. 
2CH.17.15	For det andet Johanan med 280.000 mand under sig. 
2CH.17.16	For det tredje Amasha, søn af Zikri, der frivilligt var trådt i kongens tjeneste og havde ansvar for 200.000 mand. 
2CH.17.17	Fra Benjamins stamme var der to hærførere: For det første den meget erfarne Eljada med 200.000 mand under sig, alle udrustede med buer og skjolde, 
2CH.17.18	for det andet Jozabad med 180.000 fuldt rustede mænd under sig. 
2CH.17.19	Disse fem var under kongens direkte kommando i Jerusalem, og desuden var der de officerer, som var udstationeret i de befæstede byer rundt omkring i landet.
2CH.18.1	Som sagt var Joshafat både rig og højt agtet. Han besluttede nu at indgå en alliance med kong Ahab af Israel ved at lade sin søn gifte sig med Ahabs datter.
2CH.18.2	Nogle år senere rejste han til Samaria for at besøge Ahab. Til ære for Joshafat og hans ledsagere arrangerede Israels konge en fest og slagtede i den anledning et stort antal småkvæg og hornkvæg. Under festen søgte han at overtale Joshafat til at hjælpe sig med at erobre byen Ramot-Gilead. 
2CH.18.3	„Vil du hjælpe mig med at befri Ramot-Gilead?” spurgte han Joshafat. „Selvfølgelig!” svarede Joshafat. „Vi er jo forbundsfæller, du og jeg. Mine folk vil kæmpe sammen med dine.” 
2CH.18.4	Men så tilføjede han: „Vi bør dog først spørge Herren til råds.”
2CH.18.5	Derpå tilkaldte kong Ahab sine 400 profeter og spurgte dem: „Skal jeg gå til angreb på Ramot-Gilead eller ej?” „Du skal gå til angreb,” svarede de. „Gud vil give dig sejr!”
2CH.18.6	Men kong Joshafat var ikke tilfreds. „Er der ikke en af Herrens profeter, vi kan spørge til råds?” spurgte han. 
2CH.18.7	„Jo, en enkelt,” svarede Ahab, „men jeg bryder mig ikke om ham, for han profeterer altid ulykke for mig, aldrig noget godt. Manden hedder Mika, søn af Jimla.” „Sådan bør du ikke tale!” indvendte Joshafat. 
2CH.18.8	Kong Ahab gav derefter ordre til, at Mika straks skulle hentes.
2CH.18.9	I mellemtiden fortsatte Ahabs profeter med at profetere for de to konger, der sad klædt i deres kongekåber på hver sin trone på tærskepladsen nær ved byporten. 
2CH.18.10	En af profeterne ved navn Zidkija, søn af Kenaʼana, lavede nogle horn af jern og erklærede: „Herren siger: Du skal stange den aramæiske hær sønder og sammen med disse horn og udrydde den totalt!” 
2CH.18.11	De andre profeter sagde det samme. „Gå kun til angreb på Ramot-Gilead. Herren vil give dig sejr!”
2CH.18.12	Kongens tjener, som var blevet sendt for at hente Mika, fortalte ham, hvad de andre profeter havde sagt, og opfordrede ham til at sige det samme. 
2CH.18.13	Men Mika svarede: „Så sandt Herren lever: Jeg kan ikke sige andet, end det min Gud fortæller mig!”
2CH.18.14	Da Mika ankom, spurgte kong Ahab: „Mika, skal vi angribe Ramot-Gilead eller ej?” „Ja, tag endelig af sted!” svarede Mika. „Lykken er med dig. Herren vil give dig sejr!” 
2CH.18.15	„Hør nu her,” sagde Ahab. „Hvor mange gange skal jeg få dig til at sværge på, at du kun siger sandheden, når du taler i Herrens navn?”
2CH.18.16	Så sagde Mika: „Jeg så Israels folk spredt ud over bjergene som får, der ingen hyrde har! Og Herren sagde: Kongen er død! Send folket hjem!” 
2CH.18.17	Kongen vendte sig beklagende til Joshafat. „Sagde jeg det ikke nok! Aldrig profeterer han noget godt. Evigt og altid kun dårlige budskaber.”
2CH.18.18	„Så hør da Herrens ord!” afbrød Mika. „Jeg så Herren sidde på sin trone, og en hær af engle var samlet omkring ham. 
2CH.18.19	Så sagde Herren: ‚Hvem vil lokke Ahab i fælden, så han dør i Ramot-Gilead?’ Og efter at adskillige planer var blevet foreslået, 
2CH.18.20	trådte en af ånderne frem og sagde: ‚Det vil jeg gøre!’ ‚Men hvordan?’ spurgte Herren. 
2CH.18.21	Ånden svarede: ‚Jeg vil være en løgneånd i alle hans profeters mund!’ ‚Du kan klare opgaven,’ sagde Herren. ‚Gå bare i gang!’ ”
2CH.18.22	Mika fortsatte: „Kong Ahab, kan du ikke gennemskue dine profeter? Herren har jo fyldt dem alle med en løgnens ånd, og i virkeligheden har han planer om at få ram på dig.”
2CH.18.23	Ved de ord gik profeten Zidkija hen til Mika og gav ham en lussing. „Vil du måske påstå, at Herrens Ånd kun taler gennem dig og ikke gennem mig?” snerrede han. 
2CH.18.24	Mika svarede: „Svaret på det spørgsmål får du, den dag du rædselsslagen prøver at gemme dig i et baglokale i et hus.”
2CH.18.25	Efter det ordskifte gav kong Ahab ordre til at arrestere Mika. „Før ham til Amon, byens borgmester, og til min søn Joash,” sagde han. 
2CH.18.26	„Giv dem besked om at kaste ham i fængsel og sætte ham på vand og brød, til jeg kommer uskadt tilbage fra slaget.” 
2CH.18.27	„Hvis du kommer tilbage, har Herren ikke talt gennem mig!” sagde Mika. „Har I hørt det alle sammen?”
2CH.18.28	Derefter førte kong Ahab af Israel og kong Joshafat af Juda deres hære mod Ramot-Gilead, 
2CH.18.29	men Ahab sagde til Joshafat: „Før jeg kaster mig ud i kampen, vil jeg forklæde mig som en menig soldat. Men behold du bare din kongelige rustning på.” Så forklædte kong Ahab sig og slaget begyndte.
2CH.18.30	Den aramæiske konge havde imidlertid givet sine vognstyrere ordre til at være på udkig efter kong Ahab og koncentrere sig om at fælde ham. 
2CH.18.31+2CH.18.32	Da de fik øje på kong Joshafat, tænkte de: „Dér er han!” og vendte om for at få fat i ham. Men Joshafat råbte til Herren om hjælp, og Herren hjalp ham. Gud sørgede for, at de lod ham være, for da de forstod, at han ikke var Israels konge, trak de sig tilbage. 
2CH.18.33	Men en af bueskytterne skød en tilfældig pil af sted, og pilen borede sig ind mellem remmene i kong Ahabs brynje.
2CH.18.33	„Lad os komme væk fra fronten!” stønnede Ahab til sin vognstyrer. „Jeg er alvorligt såret.”
2CH.18.34	Kampen trak i langdrag og blev mere og mere intens. Kong Ahab holdt øje med kampen på afstand, men kunne dårligt holde sig oprejst i vognen. Ved solnedgang døde han.
2CH.19.1	Da kong Joshafat var kommet uskadt hjem til sit palads i Jerusalem, 
2CH.19.2	gik profeten Jehu, søn af Hanani, hen til ham og sagde: „Var det rigtigt af dig at hjælpe de gudløse og slutte forbund med dem, som har vendt sig fra Herren? Fordi du handlede sådan, skal Herrens vrede ramme dig. 
2CH.19.3	Noget godt har du dog gjort, for du har fjernet Asherapælene i hele landet og søgt Herren af et oprigtigt hjerte.”
2CH.19.4	Efter denne episode koncentrerede Joshafat sig om Jerusalem og sit eget land. Han rejste ikke igen til Israel, men drog omkring blandt sit folk, fra Beʼersheba i syd til Efraims bjergland i nord, og opfordrede folket til at holde sig til Herren, deres fædres Gud. 
2CH.19.5	I alle landets større byer udnævnte han dommere 
2CH.19.6	og sagde til dem: „Pas på, når I dømmer, for det er Herren og ikke mennesker, I skal stå til regnskab for. Han vil give jer visdom til at dømme retfærdigt. 
2CH.19.7	Vær gudfrygtige og døm, som Herren vil, for han tolererer ikke uretfærdige domme, bestikkelse eller partiskhed.”
2CH.19.8	Også i Jerusalem indsatte Joshafat nogle levitter, præster og slægtsoverhoveder som dommere i religiøse og civile retssager. 
2CH.19.9	„Som dommere skal I have ærefrygt for Herren,” sagde han til dem. „I skal dømme ærligt og redeligt. 
2CH.19.10	Når nogle dommere fra de andre byer overdrager en vanskelig sag til jer—hvad enten det drejer sig om drab eller overtrædelse af Guds love og forordninger—skal I vejlede dem og hjælpe dem til at dømme retfærdigt, så de ikke pådrager sig skyld ind for Herren, og så I og jeres kollegaer ikke rammes af Guds vrede. Gør I det, har I intet at frygte.
2CH.19.11	Ypperstepræsten Amarja skal have det afgørende ord i alle religiøse sager, mens Judas guvernør, Zebadja, søn af Ishmael, skal have det afgørende ord i alle civile sager. Levitterne skal hjælpe jer med det administrative arbejde. Vær frimodige i opgaven, og må Herren være med dem, der gør det rette.”
2CH.20.1	Nogen tid senere gjorde tre folkeslag sig klar til at føre krig mod Juda. Det var moabitterne og ammonitterne, hjulpet af nogle af meunitterne.
2CH.20.2	Kong Joshafat fik at vide, at en mægtig hær havde samlet sig i Edom på den anden side af Det Døde Hav, og at den allerede var nået frem til Hatzetzon-Tamar. (Som nu kaldes En-Gedi.) 
2CH.20.3	Joshafat blev rystet over denne nyhed og besluttede at søge hjælp hos Herren. Derfor udråbte han en faste i hele Juda. 
2CH.20.4	Fra hele landet kom folk til Jerusalem for sammen med kongen at bede Herren om hjælp.
2CH.20.5	Joshafat stod frem i den nye forgård i Herrens hus foran hele forsamlingen og bad denne bøn: 
2CH.20.6	„Herre, vores fædres Gud, du som regerer i Himlen og over alle jordens riger. Du har den højeste magt, og ingen kan besejre dig. 
2CH.20.7	Vi har hørt, hvordan du drev de andre folkeslag ud af dette land, dengang dit folk kom hertil. Vi ved, at du gav dette land til din ven Abrahams efterkommere for evigt. 
2CH.20.8	Her slog dit folk sig ned og byggede dette tempel for dig. 
2CH.20.9	Dengang sagde de: ‚Hvis der kommer en ulykke over os, hvad enten det er fjendehære, pest eller hungersnød, så vil vi komme til dette tempel, hvor du bor, og bede dig om hjælp, så du kan gribe ind og redde os.’
2CH.20.10	Se nu! Vi bliver angrebet af en stor hær fra Ammon, Moab og Seirs bjerge. Det er de folkeslag, du ikke tillod vores forfædre at udrydde på vej op fra Egypten. Derfor gik de i en bue uden om dem og lod dem være. 
2CH.20.11	Se nu, hvad de gør til gengæld. De er kommet for at jage os ud af det land, du har givet os i eje. 
2CH.20.12	Åh, Gud, du må standse dem. Vi står magtesløse over for så mægtig en hær og ved ikke, hvad vi skal gøre, men vi stoler på din hjælp.”
2CH.20.13	Alle Judas mænd stod foran Herrens tempel med deres koner og børn. 
2CH.20.14	Da kom Herrens Ånd over Jahaziel,
2CH.20.15	„Lyt til mig, kong Joshafat og alle Judas og Jerusalems indbyggere,” råbte han. „Herren siger: Vær ikke bange! Lad jer ikke skræmme af denne mægtige hær, for det er ikke jeres kamp, men Guds! 
2CH.20.16	I morgen skal I rykke frem mod dem. De kommer ad vejen op til Zitz, og I vil kunne se dem for enden af dalen, der fører ud til Jeruels ørken. 
2CH.20.17	I skal ikke kæmpe mod dem, men blot tage opstilling og se på, at Herren giver sejr. Judas og Jerusalems indbyggere, vær ikke bange og tab ikke modet! I morgen skal I gå dem i møde—og Herren vil være med jer.”
2CH.20.18	Ved disse ord faldt kong Joshafat på knæ med ansigtet mod jorden i tilbedelse, og Judas og Jerusalems indbyggere gjorde det samme. 
2CH.20.19	Derefter rejste levitterne af Kehats og Koras slægter sig og brød ud i en højlydt lovsang til Herren, Israels Gud.
2CH.20.20	Tidligt næste morgen gjorde de klar til at drage ud i ørkenen i retning af Tekoa.
2CH.20.21	Efter at have rådført sig med folkets ledere besluttede Joshafat at lade sangerne gå foran soldaterne. De skulle lovprise Herren for hans hellighed og herlighed med ordene: „Lovet være Herren! Hans trofasthed varer til evig tid!”
2CH.20.22	Under deres sang og lovprisning skabte Herren panik blandt fjendernes hære, så de begyndte at hugge hinanden ned. 
2CH.20.23	Først dræbte ammonitterne og moabitterne i fællesskab dem fra Seirs bjerge, hvorpå de begyndte at slå hinanden ihjel. 
2CH.20.24	Da judæerne nåede frem til udkigsposten oven for ørkenen, lå der døde kroppe så langt øjet rakte—ikke en eneste af fjenderne var undsluppet! 
2CH.20.25	Kong Joshafat og hans soldater gik ud for at samle byttet ind, og de fandt så meget i form af forsyninger, udstyr og kostbarheder, at det tog dem tre dage at samle det hele sammen. 
2CH.20.26	På den fjerde dag samledes de i dalen og lovpriste Herren for sejren. Derfor kaldes dalen den dag i dag for Berakadalen.
2CH.20.27	Derefter vendte judæerne med kong Joshafat i spidsen tilbage til Jerusalem—begejstrede over, at Herren havde givet dem sejr over deres fjender. 
2CH.20.28	Triumftoget gik gennem byen og nåede frem til templet akkompagneret af harper, lyrer og trompeter. 
2CH.20.29	Og da de omkringboende folk hørte, at Herren havde besejret Israels fjender, blev de grebet af frygt for Gud. 
2CH.20.30	Derefter var der ro i landet, for Gud gav Joshafat fred til alle sider.
2CH.20.31	Joshafat var konge i Judas land. Han var 35 år, da han kom til magten, og han regerede i Jerusalem i 25 år. Hans mor hed Azuba og var datter af Shilhi. 
2CH.20.32	Han fulgte sin fars eksempel og adlød Herren, 
2CH.20.33	men det lykkedes ham ikke at udrydde offerstederne på højene rundt omkring i landet, ej heller at få folket til helhjertet at følge Herren, deres forfædres Gud.
2CH.20.34	Hvad der ellers skete under hans regeringstid er beskrevet af profeten Jehu, søn af Hanani, og er optegnet i Israels kongers krønikebog.
2CH.20.35	På et tidspunkt indgik kong Joshafat forbund med kong Ahazja af Israel, der var en ond konge. 
2CH.20.36	I fællesskab byggede de i Etzjon-Geber nogle store handelsskibe, der skulle sejle til Tarshish.
2CH.20.37	Men Eliezer fra Maresha, søn af Dodavahu, profeterede mod Joshafat: „Fordi du har allieret dig med kong Ahazja, vil Herren ødelægge det, du har bygget op!” Derfor forliste skibene og nåede aldrig frem til Tarshish.
2CH.21.1	Da kong Joshafat døde, blev han begravet i familiegravstedet i Davidsbyen, og hans søn Joram efterfulgte ham som konge.
2CH.21.2	Jorams brødre hed Azarja, Jehiel, Zekarja, Azarjahu, Mikael og Shefatja. 
2CH.21.3	Joshafat havde givet hver af sine sønner kostbare gaver—sølv, guld og juveler—og givet dem herredømmet over nogle af Judas befæstede byer. Men han havde udnævnt Joram til konge, for han var den førstefødte søn. 
2CH.21.4	Så snart Joram havde sikret sig magten, slog han alle sine brødre og flere af de israelitiske ledere ihjel. 
2CH.21.5	Han var 32 år gammel, da han blev konge, og han regerede i Jerusalem i otte år. 
2CH.21.6	Han fulgte i Israels kongers spor, for han havde giftet sig med en datter af Ahab. Derfor gjorde han, hvad der var ondt i Herrens øjne. 
2CH.21.7	Men på grund af den pagt, Herren havde etableret med David, ville han ikke fuldstændigt ødelægge Davids slægt. Han havde jo lovet, at Davids slægt aldrig skulle dø ud.
2CH.21.8	Mens Joram regerede, løsrev Edoms folk sig fra Judas overherredømme og udnævnte deres egen konge. 
2CH.21.9	Kong Joram mønstrede sine officerer og stridsvogne for at slå oprøret ned. Undervejs blev han omringet af Edoms hær, men i ly af natten undslap han. 
2CH.21.10	Derfor har Edom indtil i dag opretholdt sin uafhængighed, og det samme er tilfældet med Libna, for Joram havde vendt sig fra Herren, sine fædres Gud. 
2CH.21.11	I Judas bjergområde byggede han afgudsoffersteder på højene. Således førte han Jerusalems indbyggere ud i utroskab mod Herren og ledte Judas folk på afveje.
2CH.21.12	Da skrev profeten Elias følgende brev til Joram: „Herren, din forfar Davids Gud, siger: Fordi du ikke fulgte din far, Joshafats, og din farfar, Asas, gode eksempel, 
2CH.21.13	men syndede på lige fod med Israels konger og opfordrede Jerusalems indbyggere og hele Judas folk til at dyrke afguder, ligesom kong Ahab gjorde, og fordi du myrdede dine egne brødre, der var bedre end dig, 
2CH.21.14	vil Herren straffe både dig, dine børn og dine koner, samt fratage dig al din ejendom. 
2CH.21.15	Selv skal du rammes af en alvorlig og vedvarende tarmsygdom, som til sidst får dine indvolde til at sprænges.”
2CH.21.16	Derefter lod Herren fjendskab opstå mellem kong Joram og filistrene, der fik støtte af nogle arabere, som boede nord for Kush. 
2CH.21.17	De rykkede frem mod Juda, gjorde indfald i landet og plyndrede kongepaladset for alt af værdi. Selv kongens sønner og koner tog de med sig, bortset fra den yngste søn, Ahazja. Nu havde Joram kun én søn tilbage.
2CH.21.18	Kort efter ramte Herren Joram med en uhelbredelig sygdom i maven, 
2CH.21.19	og efter to års sygdom sprængtes hans indvolde, så han led en frygtelig død. Man brændte ingen røgelse til ære for ham, som man havde gjort, da hans forfædre døde.
2CH.21.20	Joram var som sagt 32 år, da han blev konge, og han nåede at regere i Jerusalem i otte år. Ingen sørgede over hans død. Han blev begravet i Davidsbyen, men ikke i det kongelige familiegravsted.
2CH.22.1	Befolkningen i Jerusalem valgte derefter Ahazja, Jorams yngste søn, til konge, eftersom de arabere, der havde gjort indfald i landet, havde gjort det af med Jorams øvrige sønner. 
2CH.22.2	Ahazja var 22
2CH.22.3	Ahazja var lige så ond en konge som dem fra Ahabs slægt, for hans mor var en dårlig rådgiver for ham. 
2CH.22.4	Han gjorde, hvad der var ondt i Herrens øjne, som Ahabs slægt altid havde gjort. Han havde nemlig valgt sine rådgivere fra den slægt efter sin fars død, og det blev hans undergang.
2CH.22.5	Ahazja fulgte deres råd og indgik forbund med Israels kong Joram, søn af Ahab. Derfor sluttede han sig til Joram i krigen mod kong Hazael af Aram. Aramæerne vandt slaget ved Ramot-Gilead, og Joram blev såret, 
2CH.22.6	hvorefter han trak sig tilbage til Jizreʼel for at blive rask igen. Ahazja tog derfor til Jizreʼel for at se til ham, 
2CH.22.7	og det blev hans undergang, for Gud ønskede at straffe ham. Mens han var på besøg der, tog han med Joram ud for at møde Jehu, søn af Nimshi, som Herren havde udvalgt til at gøre det af med resten af Ahabs slægt.
2CH.22.8	Mens Jehu var i gang med denne opgave, traf han nogle af Judas ledende mænd og nogle af Ahazjas slægtninge, som var med i Ahazjas følge. Dem huggede han også ned. 
2CH.22.9	Derefter fortsatte Jehus mænd jagten på Ahazja, og de fandt ham i byen Samaria. De førte ham straks til Jehu, der slog ham ihjel. Ahazja fik dog en anstændig begravelse, for han var trods alt barnebarn af kong Joshafat, der af hele sit hjerte havde tjent Herren. Ahazjas sønner var helt små, så ingen af dem kunne overtage tronen.
2CH.22.10	Dengang Atalja, som var mor til kong Ahazja af Juda, hørte, at hendes søn var død, satte hun sig for at udrydde samtlige medlemmer af den judæiske kongefamilie.
2CH.22.11	Men Ahazjas søster, Josheba,
2CH.22.12	Drengen blev derefter holdt skjult på tempelområdet i de seks år, Atalja regerede i Juda.
2CH.23.1	I Ataljas syvende regeringsår tog Jojada mod til sig og sammenkaldte følgende officerer for at indvi dem i sin hemmelighed: Azarja, søn af Jeroham; Ishmael, søn af Johanan; Azarja, søn af Obed; Maʼaseja, søn af Adaja; og Elishafat, søn af Zikri. 
2CH.23.2	I al hemmelighed drog disse mænd rundt til alle landets byer for at indkalde levitternes ledere og slægtsoverhovederne til et møde i Jerusalem. 
2CH.23.3	Da alle var ankommet, samledes de på tempelområdet og aflagde troskabsed over for den unge kronprins, Joash.
2CH.23.3	„Nu er tiden kommet, hvor kongens søn bør overtage tronen!” sagde Jojada. „Herren har jo lovet, at det altid skal være en af Davids efterkommere, der skal sidde på tronen. 
2CH.23.4	Hør her, hvad I skal gøre: Næste sabbat, når præsterne og levitterne møder op for at påbegynde deres tjeneste, skal en tredjedel af jer holde vagt ved tempelportene, 
2CH.23.5	og en anden tredjedel skal holde vagt ved det kongelige palads, mens den sidste tredjedel samles ved Jesod-porten. Alle andre skal blive i forgården. 
2CH.23.6	Husk, at kun de præster og levitter, der er i tjeneste og har gennemgået renselsesceremonien, må gå ind i selve Herrens hus. 
2CH.23.7	I levitter skal med dragne sværd stå vagt omkring kongen. Dræb enhver, der gør forsøg på at trænge ind i templet. Slip ikke kongen af syne på noget tidspunkt.”
2CH.23.8	Levitterne og de øvrige mænd fulgte nøje Jojadas instrukser. De kom samtidig med det skiftehold, som normalt skulle begynde tjeneste på sabbatten, og sluttede sig til det skiftehold, der var færdig med tjenesten, for Jojada havde befalet, at alle skulle stå til rådighed den sabbat. 
2CH.23.9	Derpå udrustede Jojada officererne med de spyd og skjolde, både store og små, som havde tilhørt kong David og blev opbevaret i templets våbenhus. 
2CH.23.10	De bevæbnede mænd tog opstilling i en lang række fra forgårdens sydside frem til alteret foran indgangen og videre til nordsiden. På den måde forhindrede de folk i at nærme sig tempelindgangen, hvor kongen ville komme til syne. 
2CH.23.11	Da alt var klar, førte Jojada og hans sønner prinsen ud og satte kongekronen på hans hoved. De gav ham også en kopi af lovbogen, hvorefter han blev salvet til konge, og folk råbte: „Længe leve kong Joash.”
2CH.23.12	Da dronning Atalja hørte støjen fra mængden, der løb omkring og hyldede den nye konge, skyndte hun sig over til templet. 
2CH.23.13	Dér fik hun øje på den nykronede konge, der stod ved søjlen foran tempelindgangen, som det var skik ved en kroningsceremoni. De ledende officerer og en række trompetblæsere stod ved siden af kongen. De blæste i deres trompeter, mens folket jublede. Der var andre musikere, som ledte et lovsangskor.
2CH.23.13	Atalja rev i vrede og fortvivlelse sit tøj i stykker og skreg: „Det er højforræderi!”
2CH.23.14	„Før hende uden for templet!” råbte Jojada til officererne for livvagten. „Dræb hende ikke på tempelområdet, men slå enhver ned, der forsøger at komme hende til undsætning.”
2CH.23.15	Så greb de hende og førte hende ud gennem den port, som hestene bruger til komme ind på paladsets område. Der slog de hende ihjel.
2CH.23.16	Jojada genoprettede pagten med Herren, så både han og kongen og hele folket lovede at tilbede Herren og være hans folk. 
2CH.23.17	Derefter gik hele forsamlingen i samlet trop til baʼalstemplet og rev det ned. De ødelagde altrene og afgudsbillederne og dræbte baʼalspræsten Mattan foran alteret.
2CH.23.18	Derpå genindsatte Jojada præsterne i deres embeder med de forpligtelser, kong David havde bestemt, så de kunne bringe brændofre til Herren, som Toraen foreskriver. Han gav levitterne ansvaret for lovsangen i templet efter de retningslinier, kong David havde nedskrevet. 
2CH.23.19	Desuden sørgede han for, at tempelvagterne stod på deres post ved portene, så ingen ceremonielt urene mennesker kunne komme ind.
2CH.23.20	Dernæst førte han sammen med officererne, de øvrige ledere, slægtsoverhovederne og hele folket den unge konge ud af templet og gennem den øvre port ind i paladset, hvor kongen satte sig på tronen.
2CH.23.21	Alle var glade og lykkelige, og livet i byen fandt sin daglige, stille gænge efter Ataljas død.
2CH.24.1	Joash var syv år gammel, da han blev konge, og han regerede i Jerusalem i 40 år. Hans mor hed Zibja og var fra Beʼersheba. 
2CH.24.2	Han gjorde, hvad der var ret i Herrens øjne, så længe præsten Jojada levede og kunne rådgive ham. 
2CH.24.3	Jojada udvalgte to koner til kongen, og de fødte ham sønner og døtre.
2CH.24.4	Nogen tid senere besluttede Joash at sætte Herrens hus i stand, 
2CH.24.5	og derfor sammenkaldte han præsterne og levitterne og sagde til dem: „Tag rundt til alle Judas byer for at indsamle den årlige tempelskat fra alle israelitter, så jeres Guds hus kan blive restaureret. Skynd jer af sted!” Men levitterne skyndte sig overhovedet ikke.
2CH.24.6	Senere kaldte han ypperstepræsten Jojada til sig og spurgte: „Hvorfor sørger du ikke for, at levitterne opkræver den tempelskat i Jerusalem og Judas byer, som Herrens tjener Moses bestemte skulle indsamles hvert år til åbenbaringsteltet?”
2CH.24.7	Den onde Ataljas folk var nemlig brudt ind i Guds hus og havde stjålet de hellige redskaber for at bruge dem til deres afgudsdyrkelse. 
2CH.24.8	Men nu befalede kongen, at levitterne skulle lave en stor indsamlingskiste og anbringe den uden for porten ind til Herrens hus. 
2CH.24.9	Derpå sendte han en ordre ud i hele landet, om at folk skulle komme med den skat til Herren, som Guds tjener Moses i sin tid i ørkenen havde forordnet skulle betales hvert år. 
2CH.24.10	Alle lederne og folket syntes godt om forslaget, og de kom og lagde deres guld- og sølvstykker i kisten. 
2CH.24.11	Hver aften bar levitterne kisten indenfor, og den blev bevogtet af kongens mænd. Når kisten var fuld, kom statssekretæren og ypperstepræstens repræsentant og tømte kisten for penge, hvorefter den blev bragt tilbage på sin plads. På den måde blev der indsamlet en stor sum penge.
2CH.24.12	Kongen og Jojada gav pengene videre til arbejdsformændene, som udbetalte løn til stenhuggerne, tømrerne og metalarbejderne, der udførte restaureringsarbejdet. 
2CH.24.13	Alle sled hårdt i det, og snart var restaureringen fuldført. 
2CH.24.14	Efter at alle udgifter var betalt, blev de tiloversblevne guld- og sølvstykker overgivet til kongen og Jojada, som besluttede at smelte dem om til skåle og diverse redskaber af guld og sølv til brug under offerhandlingerne i Herrens hus.
2CH.24.14	Så længe Jojada levede, gennemførte man de regelmæssige ofre i templet. 
2CH.24.15	Han blev meget gammel—130 år—før han døde. 
2CH.24.16	På grund af sin store indsats for Israels folk, for Gud og for templet fik han en ærefuld begravelse i det kongelige gravsted i Davidsbyen.
2CH.24.17+2CH.24.18	Men efter Jojadas død kom Judas ledere til kong Joash og overtalte ham til at opgive deres forfædres Guds tempel og dyrke afgudsbilleder og Asherapæle i stedet. Derfor ramte Guds vrede Juda og Jerusalem igen. 
2CH.24.19	Men først sendte han sine profeter for at advare folket og få dem til at adlyde ham, men ingen ville høre på dem.
2CH.24.20	Da kom Guds Ånd over Zekarja, Jojadas søn, og han stillede sig op i forgården til templet og talte til folket: „Gud siger: Hvorfor overtræder I Herrens befalinger? Det fører kun ulykke med sig. I har vendt jer fra ham, og derfor vender han sig fra jer!”
2CH.24.21	Lederne stiftede derpå en sammensværgelse for at skaffe Zekarja af vejen, og det lykkedes dem at overtale kongen til at udtale en dødsdom over Zekarja, så han blev stenet til døde i forgården til templet. 
2CH.24.22	Det var den måde, kong Joash gengældte Jojada for hans troskab—ved at dræbe hans søn! Zekarjas sidste ord lød: „Må Herren se det og straffe dem!”
2CH.24.23	Ved årsskiftet gik den aramæiske hær til angreb på Juda og Jerusalem. Efter at have dræbt alle lederne sendte de et mægtigt krigsbytte tilbage til deres konge i Damaskus. 
2CH.24.24	Selv om aramæerne kom med en lille hær, lykkedes det dem at besejre den langt større judæiske hær, for det var Herren, der gav dem sejren. Judæerne havde jo vendt sig fra deres forfædres Gud. På den måde brugte Gud aramæerne til at straffe Joash.
2CH.24.25	Da aramæerne trak sig tilbage, efterlod de Joash alvorligt såret. Da besluttede nogle af hans embedsmænd at slå ham ihjel som straf, fordi han havde dræbt ypperstepræsten Jojadas søn. De snigmyrdede ham i hans seng, hvorefter han blev begravet i Davidsbyen, men ikke i det kongelige gravsted. 
2CH.24.26	Attentatmændene var Zabad,
2CH.24.27	Beretningen om Joashʼ sønner, de mange profetier imod ham og yderligere detaljer om templets restaurering er nedskrevet i kommentaren til Kongernes Bog.
2CH.24.27	Hans søn Amatzja efterfulgte ham på tronen.
2CH.25.1	Amatzja var 25 år gammel, da han blev konge, og han regerede i Jerusalem i 29 år. Hans mor hed Jehoaddan og var fra Jerusalem. 
2CH.25.2	Han gjorde, hvad der var ret i Herrens øjne, men ikke helhjertet. 
2CH.25.3	Så snart han havde sikret sig magten, dræbte han de embedsmænd, der havde myrdet hans far. 
2CH.25.4	Men han skånede deres børn, for Herrens lov siger: „Forældre må ikke straffes for deres børns synder, og børn må ikke straffes for deres forældres synder. Dødsstraf kan kun idømmes den, der selv er ansvarlig for sin forbrydelse.”
2CH.25.5	Amatzja indkaldte nu alle mændene i Judas og Benjamins land til tjeneste i hæren og organiserede dem under militære ledere efter hvilke slægter, de tilhørte. Det samlede antal våbenføre mænd over 20 år, som kunne håndtere spyd og sværd, blev optalt til 300.000. 
2CH.25.6	Derudover hyrede han 100.000 erfarne lejesoldater fra Efraim i Israel til en sum af 3,5 tons
2CH.25.7	Da kom en Guds mand til ham og sagde: „Herre konge, du bør ikke tage lejesoldaterne fra Israel med i krigen, for Herren er ikke med dem. 
2CH.25.8	Hvis du tager dem med, vil I blive besejret, lige meget hvor tappert I kæmper, for Gud har magt til at give enten jer eller jeres fjender sejren.”
2CH.25.9	„Jamen, hvad så med alle de penge, jeg har betalt for soldaterne?” indvendte Amatzja. „Herren kan give dig langt mere igen!” svarede profeten.
2CH.25.10	Så sendte Amatzja lejesoldaterne tilbage til Efraim. Det tog de meget ilde op og blev rigtig godt sure på judæerne. 
2CH.25.11	Derefter tog Amatzja mod til sig og rykkede frem til Saltdalen, hvor hans mænd dræbte 10.000 soldater fra Seirs bjerge. 
2CH.25.12	Andre 10.000 blev taget til fange og ført op på en klippetop. Her blev de smidt ud over kanten, så de knustes mod klippen nedenunder.
2CH.25.13	I mellemtiden hævnede de hjemsendte israelitter sig på de judæere, der boede i byerne i området mellem Bet-Horon og Samaria. De dræbte 3000 mennesker og røvede et stort bytte.
2CH.25.14	Da kong Amatzja vendte hjem efter sejren over edomitterne, medbragte han flere af deres afgudsbilleder. Dem satte han op og begyndte at dyrke dem ved at kaste sig på knæ foran dem og brænde røgelse for dem. 
2CH.25.15	Da blev Herren vred og sendte en profet til Amatzja med følgende budskab: „Hvorfor beder du til de guder, der ikke kunne frelse deres eget folk?” 
2CH.25.16	„Siden hvornår har jeg bedt dig om råd?” snerrede kongen. „Ti stille, eller jeg slår dig ihjel!” Da forlod profeten ham med afskedsordene: „Nu ved jeg, at Gud har planer om at tilintetgøre dig, siden du ikke vil lytte til min advarsel!”
2CH.25.17	Kong Amatzja af Juda rådførte sig i stedet med sine rådgivere og udstedte derefter en krigserklæring til kong Joash af Israel, der var søn af Joahaz, som var søn af Jehu.
2CH.25.18	Kong Joash sendte følgende besked tilbage:
2CH.25.18	„Der var engang en tidsel i Libanon, som sagde til det statelige cedertræ: ‚Lad min søn få din datter til ægte!’ Men et vildt dyr kom løbende forbi og trampede tidslen ned. 
2CH.25.19	Du er hovmodig og stolt på grund af din sejr over Edom, men bliv du hellere hjemme og nyd sejren. Hvorfor udfordre skæbnen og styrte både dig selv og Judas land i ulykke?”
2CH.25.20	Men Amatzja ville ikke høre efter, for Gud havde i sinde at udlevere ham til kong Joash, fordi han havde antaget Edoms afguder. 
2CH.25.21	Joash mobiliserede sin hær og mødte Amatzjas hær ved byen Bet-Shemesh i Juda. 
2CH.25.22	Dér blev judæerne besejret, og soldaterne flygtede hver til sit. 
2CH.25.23	Amatzja blev taget til fange, hvorefter Israels hær marcherede mod Jerusalem og ødelagde bymuren mellem Efraims port og Hjørneporten, en strækning på 200 meter. 
2CH.25.24	Joash tog det guld og sølv og de andre kostbarheder, der var tilbage i templets skatkamre under Obed-Edoms opsyn. Han tog også alle skattene i kongens palads og en del gidsler, hvorefter han vendte hjem til Samaria.
2CH.25.25	Amatzja levede 15 år mere, efter at Joash var død, 
2CH.25.26	og hans livshistorie fra begyndelsen til enden står skrevet i Judas og Israels kongers krønikebog. 
2CH.25.27	Efter at Amatzja vendte sig bort fra Herren, havde hans embedsmænd i Jerusalem planer om at slå ham ihjel, men det lykkedes ham at flygte til Lakish. De sendte så nogle folk efter ham til Lakish, og han blev dræbt dernede. 
2CH.25.28	Hans lig blev bragt hjem til Jerusalem til hest, og han blev begravet sammen med sine forfædre i Judas hovedstad.
2CH.26.1	I mellemtiden havde Judas befolkning udnævnt Amatzjas 16-årige søn Uzzija til konge. 
2CH.26.2	Det var Uzzija, der erobrede Eilat tilbage og befæstede byen nogen tid efter sin fars død. 
2CH.26.3	Hans mor hed Jekolja og var fra Jerusalem. Han regerede i Jerusalem i 52 år. 
2CH.26.4	Han gjorde, hvad der var ret i Herrens øjne i samme udstrækning som sin far Amatzja.
2CH.26.5	Så længe præsten Zekarja levede og underviste ham i gudsfrygt, søgte han at gøre Herrens vilje, og Herren velsignede ham for det.
2CH.26.6	Kong Uzzija erklærede filistrene krig og indtog byerne Gat, Jabne og Ashdod, hvor han rev murene ned. Derpå byggede han nye befæstede byer nær Ashdod og andre steder i filistrenes land. 
2CH.26.7	Gud hjalp ham ikke kun med at besejre filistrene. Han gav ham også sejr over araberne i Gur-Baʼal og over meunitterne. 
2CH.26.8	Selv ammonitterne måtte betale skat til ham, og hans ry nåede helt til Egypten.
2CH.26.9	Hjemme i Jerusalem befæstede han bymuren med tårne ved Hjørneporten, ved Dalporten, og hvor muren slår et knæk. 
2CH.26.10	Desuden opførte han udkigstårne til bevæbnede vagter og udhuggede mange vandreservoirer i klippen i de tørre områder, så der var vand til hans kvægflokke på de vestlige bakkeskråninger og på højsletterne. Han var stærkt interesseret i agerbrug, og han ansatte folk til at arbejde på sine marker og i sine vinplantager, både i bakkerne og i de frugtbare dale.
2CH.26.11+2CH.26.12	Han organiserede sin hær i regimenter, og hans sekretær Jeuel, assisteret af Maʼaseja, stod for optællingen. Hærens øverstbefalende hed Hananja. Han havde kommandoen over de 2600 kaptajner for regimenterne. 
2CH.26.13	Hæren bestod af 307.500 veltrænede mænd, 
2CH.26.14	som Uzzija udrustede med skjolde, spyd, hjelme, brynjer, sten til slyngerne, buer og pile. 
2CH.26.15	I Jerusalem lavede hans opfindere forskellige maskiner, som kunne skyde spyd af sted og affyre store sten fra bymurens hjørner og tårne. Kong Uzzija blev berømt for sin store magt, for Herren var med ham og hjalp ham.
2CH.26.16	Men sammen med magten voksede hovmodet, og det blev hans ulykke. Han syndede imod Herren, sin Gud, ved at gå ind i helligdommen for selv at brænde røgelse på alteret. 
2CH.26.17	Ypperstepræsten Azarja fulgte efter ham derind sammen med 80 af de mest modige præster. 
2CH.26.18	De konfronterede kongen og sagde: „Uzzija, du har ikke lov til at brænde røgelse! Det tilkommer alene præsterne, Arons efterkommere, der er særligt indviet til den opgave. Forlad derfor øjeblikkeligt helligdommen, for du har været oprørsk, og Herren vil bestemt ikke rose dig for den slags handlinger.”
2CH.26.19	Uzzija stod med røgelseskarret i hånden i færd med at bringe et røgoffer, og han blev rasende på præsterne. I samme øjeblik brød der spedalskhed ud i panden på ham. 
2CH.26.20	Da Azarja og de andre præster så det, skyndte de sig at få ham ud—og nu var Uzzija mere end villig, for han indså, at det var Herren, der havde straffet ham.
2CH.26.21	Resten af sine dage levede kongen i et hus for sig selv med sin spedalskhed—frataget sine pligter og afskåret fra at gå ind på templets område. Hans søn Jotam overtog derfor regeringsmagten og ledelsen af paladset.
2CH.26.22	Kong Uzzijas øvrige bedrifter er nedskrevet af profeten Esajas, søn af Amotz. 
2CH.26.23	Efter sin død blev Uzzija begravet i nærheden af sine forfædre på en mark, som tilhørte kongefamilien. Da han var spedalsk, kunne han ikke blive begravet i det kongelige gravsted. Hans søn Jotam blev nu officielt kronet som konge.
2CH.27.1	Jotam var 25 år, da han blev konge, og han regerede i Jerusalem i 16 år. Hans mor hed Jerusha, en datter af Zadok. 
2CH.27.2	Han gjorde, hvad der var ret i Herrens øjne, som hans far Uzzija havde gjort—og han dristede sig ikke til at gå ind i Herrens tempel. Alligevel fremturede folket i deres ugudelighed.
2CH.27.3	Jotam byggede nordporten i Herrens tempel, og han genopbyggede bymuren ved Ofelhøjen, hvor templet lå. 
2CH.27.4	Desuden byggede han flere byer i Judas bjergland, og han byggede fæstninger og udkigstårne i skovene. 
2CH.27.5	Han førte krig mod ammonitterne og besejrede dem. I de følgende tre år måtte de svare ham en årlig skat på 3,5 tons sølv, 10.000 sække hvede og 10.000 sække byg.
2CH.27.6	Jotam blev således en magtfuld konge, for han adlød omhyggeligt Herren, sin Gud.
2CH.27.7	Resten af Jotams liv og virke og hans krige med andre konger er beskrevet i Israels og Judas kongers krønikebog. 
2CH.27.8	Som sagt var han 25 år, da han blev konge, og han regerede i Jerusalem i 16 år. 
2CH.27.9	Da han døde, blev han begravet i Davidsbyen. Hans søn Ahaz blev konge efter ham.
2CH.28.1	Ahaz var 20 år
2CH.28.2	Han var ikke bedre end Israels onde konger, for han støbte afgudsbilleder og dyrkede Baʼal. 
2CH.28.3	Han gik endda ud til offerstedet i Hinnoms dal for at ofre sine egne børn på bålet.
2CH.28.4	Han bragte slagtofre og røgelsesofre til afguderne på offerstederne rundt omkring i landet, både på højene og under de store træer.
2CH.28.5	Derfor tillod hans Gud, Herren, at den aramæiske konge besejrede ham og deporterede et stort antal judæere til Damaskus. Samtidig gjorde Israels hær et stort indhug i hans tropper. 
2CH.28.6	På en enkelt dag dræbte kong Peka af Israel 120.000 af hans dygtigste krigere, fordi de havde vendt sig fra Herren, deres fædres Gud. 
2CH.28.7	En soldat fra Efraim ved navn Zikri dræbte Ahazʼ søn Maʼaseja, hofchefen Azrikam og Elkana, der var nummer to i landets styre efter kongen. 
2CH.28.8	Den israelitiske hær tog desuden 200.000 judæiske kvinder og børn til fange og slæbte et mægtigt krigsbytte med sig til Samaria.
2CH.28.9	Men profeten Oded, som boede i Samaria, gik den hjemvendende hær i møde uden for byen med følgende budskab: „Herren, jeres fædres Gud, ønskede at straffe Judas folk, og derfor lod han jer sejre over dem. Men I gik for langt i jeres hensynsløse nedslagtning, som råber til himlen. 
2CH.28.10	Nu vil I tilmed gøre disse mennesker fra Juda og Jerusalem til slaver. Ved I da ikke, at I selv har syndet lige så groft imod Herren, jeres Gud? 
2CH.28.11	Gør derfor som jeg siger og send fangerne hjem, så Herren ikke skal straffe jer. De hører trods alt til det samme folk som jer.”
2CH.28.12	Oded fik støtte fra flere af Efraims ledende mænd, blandt andet Azarja, søn af Johanan; Berekja, søn af Meshillemot; Hizkija, søn af Shallum; og Amasa, søn af Hadlaj. De sagde nu til de hjemvendte krigere: 
2CH.28.13	„I må ikke bringe jeres fanger herhen! Gør I det, vil Herrens vrede ramme os. Vi har synd nok på samvittigheden i forvejen, og Herren er allerede vred på os.”
2CH.28.14	Derfor efterlod officererne fangerne og krigsbyttet hos folkets ledere, så de kunne afgøre, hvad der skulle ske med dem. 
2CH.28.15	De fire førnævnte mænd fik til opgave at fordele tøjet fra krigsbyttet til de fanger, som manglede tøj. De gav dem også sko og noget at spise og drikke. De rensede deres sår med olivenolie og skaffede æsler til dem, der ikke kunne gå selv. Så førte de dem hen til deres landsmænd i palmebyen Jeriko, hvorefter de selv vendte tilbage til Samaria.
2CH.28.16+2CH.28.17	Omkring den tid begyndte edomitterne at plyndre i Juda og tage fanger med sig tilbage. Derfor henvendte kong Ahaz sig til assyrerkongen Tiglat-Pileser for at få hans hjælp mod alle fjenderne. 
2CH.28.18	Filistrene havde nemlig også gjort indfald på de vestlige bakkeskråninger og i Negev mod syd. De havde allerede erobret byerne Bet-Shemesh, Ajjalon og Gederot samt Soko, Timna og Gimzo med omliggende landsbyer. 
2CH.28.19	Det var Herrens straf, fordi kong Ahaz så troløst havde ført folket på afveje. 
2CH.28.20	Men da assyrerkongen Tiglat-Pileser ankom, blev han til større besvær end hjælp, 
2CH.28.21	og det på trods af, at Ahaz gav ham en masse kostbarheder fra templet og paladset og fra ledernes hjem.
2CH.28.22	Midt i ulykken blev Ahaz endnu mere utro mod Herren. 
2CH.28.23	Han begyndte at ofre til aramæernes afguder, for han tænkte, at hvis de guder kunne hjælpe aramæerne til sejr, kunne de vel også hjælpe ham! Men Ahaz tog gruelig fejl, og med sin utroskab førte han sig selv og hele sit folk i ulykke. 
2CH.28.24	Det blev ikke bedre af, at han ødelagde alt udstyret, der blev brugt ved ofringerne i templet, hvorpå han barrikaderede tempeldøren, så ingen mere kunne bringe ofre til Herren. I stedet opstillede han afgudsaltre på hvert gadehjørne i Jerusalem. 
2CH.28.25	Det samme gjorde han i resten af Judas byer, hvorved han yderligere pådrog sig Herrens vrede.
2CH.28.26	Resten af Ahazʼ liv og virke er beskrevet i Judas og Israels kongers krønikebog. 
2CH.28.27	Da Ahaz døde, blev han begravet i Davidsbyen i Jerusalem, men ikke i det kongelige gravsted. Hans søn Hizkija blev konge efter ham.
2CH.29.1	Hizkija var 25 år gammel, da han blev konge, og han regerede i Jerusalem i 29 år. Hans mor hed Abija og var datter af Zekarja.
2CH.29.2	Hizkija gjorde, hvad der var ret i Herrens øjne, akkurat som sin forfar kong David. 
2CH.29.3	Allerede i sit første regeringsår, i årets første måned, sørgede han for, at Herrens hus blev åbnet og indgangsdørene istandsat. 
2CH.29.4	Det første, han gjorde, var at indkalde de ledende præster og levitter til at mødes med ham på den åbne plads øst for templet. 
2CH.29.5	Så sagde han til dem:
2CH.29.5	„Hør godt efter, levitter! I skal begynde med at rense jer selv og derefter rense jeres forfædres Guds bolig. Alt det urene skal fjernes fra helligdommen. 
2CH.29.6	Vores forældre var troløse over for Herren. De gjorde, hvad der var ondt i hans øjne, og svigtede ham. De vendte ryggen til ham og lod templet forfalde. 
2CH.29.7	De slukkede lamperne og barrikaderede dørene til forhallen. De holdt op med at bringe brændofre og røgelsesofre til Israels Gud i helligdommen. 
2CH.29.8	Derfor ramte Herrens vrede Judas og Jerusalems indbyggere, så de blev undertrykt, mishandlet og hånet. I har selv set det. 
2CH.29.9	Vores fædre blev dræbt i krig, og vores sønner, døtre og koner er i fangenskab.
2CH.29.10	Men nu vil jeg genoprette vores pagt med Herren, Israels Gud, for at han ikke længere skal være vred på os. 
2CH.29.11	I levitter må ikke længere forsømme jeres pligter. Herren har jo udvalgt jer til at gå ind i helligdommen, til at tjene ham på folkets vegne og bringe ofre til ham.”
2CH.29.12	Det forslag syntes lederne godt om. Der var følgende levitter til stede ved mødet: Fra Kehats slægt: Mahat, søn af Amasaj, og Joel, søn af Azarja; fra Meraris slægt: Kish, søn af Abdi, og Azarja, søn af Jehallelel; fra Gershons slægt: Joa, søn af Zimma, og Eden, søn af Joa; 
2CH.29.13	fra Elitzafans slægt: Shimri og Jeuel; fra Asafs slægt: Zekarja og Mattanja; 
2CH.29.14	fra Hemans slægt: Jehiel og Shimi; fra Jedutuns slægt: Shemaja og Uzziel.
2CH.29.15	Disse ledere fik fat i de andre levitter, og de gennemgik alle de foreskrevne renselsesceremonier. Derefter gik de i gang med at rydde op i templet i overensstemmelse med kongens befaling, der byggede på Herrens ord. 
2CH.29.16	Præsterne gik ind i selve helligdommen og bar alt det, som var blevet vanhelliget, ud i forgården. Derefter fragtede levitterne det videre ud af byen til Kedrondalen. 
2CH.29.17	Udrensningsarbejdet påbegyndtes den første dag i årets første måned. Efter otte dage var de nået til forhallen, og der gik otte dage mere med at rydde selve templet. De blev færdige på den 16. dag i den første måned.
2CH.29.18	Derpå gik de op til kongen og sagde: „Vi har nu fuldført udrensningen. Vi har fjernet alt urent fra templet og sat brændofferalteret, bordet med de hellige brød og alle de tilhørende redskaber i stand. 
2CH.29.19	Alle de ting, som den troløse kong Ahaz vanhelligede, har vi renset og istandsat. De står nu foran brændofferalteret.”
2CH.29.20	Tidligt næste morgen samlede kong Hizkija byens ledende mænd og gik i spidsen for dem op til templet. 
2CH.29.21	Med sig havde de syv ungtyre, syv væddere og syv lam til brændofre, samt syv gedebukke til syndofre. De skulle være syndofre for alle de synder, kongerne, præsterne og hele Judas folk tidligere havde begået. Hizkija gav derpå præsterne ordre til at begynde ofringen af de dyr, der skulle være brændoffer. 
2CH.29.22	Præsterne slagtede ungtyrene og stænkede blodet på alteret, og det samme gjorde de med vædderne og lammene. 
2CH.29.23	Gedebukkene, der var beregnet til syndofre, blev ført frem for lederne og for kongen, der alle lagde hænderne på dem. 
2CH.29.24	Så slagtede præsterne dem og udgød blodet over alteret som et sonoffer for hele Israels folk. Kongen havde sagt, at brændofrene og syndofrene skulle gælde hele Israels folk.
2CH.29.25	Kongen opstillede levitterne i templet, for at de skulle spille på deres harper, lyrer og bækkener efter Davids forskrifter, og som Herren havde befalet gennem profeterne Gad og Natan. 
2CH.29.26	Levitterne stod så med de instrumenter, David havde indført, mens præsterne blæste i trompeterne. 
2CH.29.27	Derpå befalede kongen, at man lagde brændofrene på alteret og satte ild til. Samtidig begyndte lovsangen til Herren til akkompagnement af trompeter og de øvrige instrumenter. 
2CH.29.28	Hele forsamlingen tog del i tilbedelsen, som varede indtil alle ofrene var brændt. 
2CH.29.29	Derefter lagde kongen og de tilstedeværende sig på knæ i tilbedelse. 
2CH.29.30	Kongen og hans embedsmænd havde befalet levitterne at lovsynge Herren med kong Davids og profeten Asafs salmer. Det gjorde de med glæde, og bagefter knælede de også på jorden i tilbedelse.
2CH.29.31	„Nu har I alle indviet jer til at tjene Herren,” sagde kong Hizkija. „Så kan I komme hen til templet med jeres lovprisningsofre til slagtning.” Folk kom derefter med deres lovprisningsofre, og nogle bragte frivillige brændofre. 
2CH.29.32	I alt kom de med 70 okser, 100 væddere og 200 lam som brændofre. 
2CH.29.33	Derudover kom de med 600 okser og 3000 stykker småkvæg som gaver til præsterne og levitterne. 
2CH.29.34	Der var endnu ikke tilstrækkelig mange præster, der havde indviet sig, så de var for få til at klare alle offerdyrene. Levitterne måtte derfor træde til og hjælpe, for de havde vist sig mere villige end præsterne til at indvi sig. 
2CH.29.35	Foruden det store antal brændofre var der også mange drikofre og en stor mængde fedt fra takofrene.
2CH.29.35	På den måde blev ofringstjenesten i Herrens hus genoprettet. 
2CH.29.36	Kong Hizkija og hele folket glædede sig over alt det, Gud havde hjulpet dem med at udrette på så kort tid.
2CH.30.1	Kong Hizkija sendte bud til hele befolkningen i Israel
2CH.30.2	Kongen havde efter samråd med sine embedsmænd og Jerusalems ledere besluttet at holde en påskefest i årets anden måned. 
2CH.30.3	Påsken skulle efter de normale forskrifter holdes i årets første måned, men der var stadig for få indviede præster, og det havde ikke været muligt at give folket besked i god tid. 
2CH.30.4	Men både kongen og hans rådgivere mente, at det var i orden at fejre en forsinket påskehøjtid. 
2CH.30.5	Derfor sendte de besked til hele Israels befolkning fra Dan i nord til Beʼersheba i syd og indbød alle til at komme til Jerusalem og fejre påske for Herren, Israels Gud. Det var meget længe siden, man havde fejret påsken efter de givne forskrifter, hvor folk kom tilrejsende i stort tal.
2CH.30.6	Altså blev der sendt budbringere ud over hele Israels land, samt Judas land, med følgende brev fra kongen og hans rådgivere:
2CH.30.6	Israelitter, vend tilbage til Herren, Abrahams, Isaks og Jakobs Gud, så vil han være nådig mod den rest af jer, som er undsluppet assyrerkongens magt. 
2CH.30.7	Gør ikke som jeres forfædre og slægtninge, der var troløse over for Herren, deres fædres Gud, og blev mishandlet, som I selv har set. 
2CH.30.8	Vær ikke lige så stædige som dem, men vend jer til Herren, mød op i hans helligdom, som for altid er indviet til ham, og tjen Herren, jeres Gud, så hans vrede imod jer kan høre op. 
2CH.30.9	Hvis I vender jer til ham, vil jeres slægtninge og børn få en barmhjertig behandling af deres fangevogtere og få lov til at drage tilbage til deres land. Herren, jeres Gud, er nådig og barmhjertig. Han vil ikke lade jer i stikken, hvis I vender om til ham.
2CH.30.10	Kongens sendebud gik fra by til by i hele Efraim og Manasse og videre op til Zebulon i nord, men de blev stort set modtaget med latter og hån. 
2CH.30.11	Dog var der nogle i Asher, Manasse og Zebulon, som var villige til at ydmyge sig og møde op i Jerusalem. 
2CH.30.12	For Judas vedkommende var der et fælles, gudgivet ønske om at følge kongen og hans embedsmænds opfordring, der byggede på Herrens ord. 
2CH.30.13	Derfor samledes en stor menneskemængde i Jerusalem for at fejre påskehøjtiden i årets anden måned. 
2CH.30.14	De gjorde fælles front mod afgudsdyrkelsen i Jerusalem ved at nedrive alle de altre, der tidligere blev brugt til afgudsdyrkelsen, og smide dem ud i Kedrondalen.
2CH.30.15	Den fjortende dag i årets anden måned slagtede de så påskelammene. Mange præster og levitter skammede sig over deres tidligere afgudsdyrkelse, og derfor gennemgik de renselsesceremonien og bragte brændofre til Herrens tempel. 
2CH.30.16	Efter forskrifterne i Toraen, som Guds tjener Moses havde givet dem, indfandt de sig på deres poster i templet og stænkede blodet, som levitterne rakte dem, på alteret.
2CH.30.17+2CH.30.18+2CH.30.19	Eftersom mange af de tilrejsende, især fra Efraim, Manasse, Issakar og Zebulon, ikke havde været igennem renselsesceremonien og derfor var urene, slagtede levitterne deres påskelam for dem, så det blev et offer, Herren kunne acceptere. Kong Hizkija bad følgende bøn for dem: „Herre, du er en god Gud. Se i nåde til alle, der har besluttet at følge dig, deres fædres Gud, på trods af at de ikke har gennemgået renselsesceremonien.” Derefter fik de lov til at spise påskemåltidet, selv om det egentlig var i modstrid med reglerne. 
2CH.30.20	Herren hørte Hizkijas bøn og straffede dem ikke for det.
2CH.30.21	I de følgende syv dage fejrede alle de israelitter, som var til stede i Jerusalem, med stor glæde de usyrnede brøds højtid.
2CH.30.21	Hver dag lovpriste levitterne og præsterne Herren af hele deres hjerte, 
2CH.30.22	og kongen roste levitterne for deres dygtighed. I løbet af de syv dage bragte folket mange takofre, og de holdt fest i taknemmelighed til Herren, deres fædres Gud.
2CH.30.23	Alle folk var så glade og begejstrede, at man enstemmigt vedtog at forlænge højtiden med endnu syv dage. 
2CH.30.24	Kongen skænkede i den anledning 1000 ungtyre og 7000 stykker småkvæg, og de ledende mænd gav 1000 ungtyre og 10.000 stykker småkvæg. Da trådte endnu en gruppe præster frem og indviede sig til at tjene Herren helt og fuldt.
2CH.30.25	Alle var lykkelige og glade, både Judas folk, præsterne, levitterne, gæsterne fra Israel og de fremmede, der havde bosat sig enten i Judas eller Israels land. 
2CH.30.26	Ikke siden kong Salomons tid havde der været en så vidunderlig højtidsfest i Jerusalem. 
2CH.30.27	Til sidst rejste præsterne og levitterne sig for at nedbede Herrens velsignelse over folket, og i sin bolig i Himlen hørte Herren deres bøn og velsignede dem alle.
2CH.31.1	Da festen var forbi, var der en stor gruppe af de israelitter, som var kommet til Jerusalem, der gik ud for at gøre op med afgudsdyrkelsen. De tog rundt til alle byerne i Juda, Benjamin, Efraim og Manasse, hvor de fjernede alle afgudsaltrene, huggede Asherapælene om og nedrev afgudsofferhøjene. Først derefter gik de hjem til deres egne byer.
2CH.31.2	Kong Hizkija inddelte nu præsterne og levitterne i skiftehold, så de til stadighed kunne ofre brændofre og takofre og forestå tilbedelsen og lovsangen ved templets indgang. 
2CH.31.3	Kongen skænkede selv offerdyrene til de daglige morgen- og aftenbrændofre, samt de dyr, der ifølge Toraen skulle bruges til sabbatshøjtiden, nymånefesten og de store årlige festhøjtider.
2CH.31.4	Desuden befalede han, at indbyggerne i Jerusalem skulle bringe præsterne og levitterne de gaver, som ifølge Toraen tilfaldt dem, så de ikke var nødt til at arbejde, men kunne hellige sig deres foreskrevne opgaver ved templet. 
2CH.31.5+2CH.31.6	Folket reagerede øjeblikkeligt ved villigt at bringe en del af deres høst, det være sig korn, vin, olivenolie, honning eller andre af jordens afgrøder. De gav Herren en tiendedel af alt, hvad de ejede, og lagde det i store bunker. De israelitter, som var flyttet ned til Juda, og de indfødte judæere bragte desuden en tiendedel af deres kvæg og får, og hvad de ellers ønskede at give til Herren. 
2CH.31.7	De første gaver kom i den tredje måned, og de sidste gaver kom i den syvende måned. 
2CH.31.8	Da kong Hizkija og hans embedsmænd så de store bunker af gaver, blev de fyldt med taknemmelighed til Herren og hans folk, Israel.
2CH.31.9	Hizkija forhørte sig nærmere hos præsterne og levitterne om bunkerne. 
2CH.31.10	Ypperstepræsten Azarja af Zadoks slægt forklarede sagen: „Lige siden folket begyndte at bringe deres gaver til tempeltjenesten, har vi haft rigeligt at spise, og alt det her er i overskud. Herren har virkelig velsignet sit folk.”
2CH.31.11	Kongen gav nu ordre til at indrette forrådskamre i templet, 
2CH.31.12+2CH.31.13	hvorefter alle gaverne blev opmagasineret der. Levitten Konanja fik på kongens og ypperstepræstens foranledning opsyn med forrådet, og hans bror Shimi fik sammen med følgende mænd til opgave at hjælpe ham: Jehiel, Azazja, Nahat, Asael, Jerimot, Jozabad, Eliel, Jismakja, Mahat og Benaja.
2CH.31.14+2CH.31.15	Levitten Kore, søn af Jimna, der var dørvagt ved østporten, fik til opgave at fordele de gaver, der tilfaldt præsterne. De skulle bringes ud til alle de byer, hvor der boede præster, og Kore fik hjælp af følgende pålidelige mænd: Eden, Minjamin, Jeshua, Shemaja, Amarja og Shekanja. De fordelte gaverne ligeligt mellem præsterne, gamle såvel som unge, 
2CH.31.16	i henhold til alle de mandlige medlemmer af familien fra tre år og opefter, uanset om alle var optaget i slægtsfortegnelsen. Alle præsterne fik del i gaverne, for så vidt de tilhørte et skiftehold og jævnligt arbejdede i templet. 
2CH.31.17	Præsterne var opført på listen efter deres slægtsnavn, mens alle levitter over 20 år var opført efter, hvilket skiftehold de tilhørte. 
2CH.31.18	For de præster, der brugte al deres tid i tempeltjenesten, blev alle familiens medlemmer regnet med ved udregningen af en fødevareration, inklusive småbørn, koner, sønner og døtre. 
2CH.31.19	De præster og levitter, som boede uden for byerne, fik deres ration udleveret i overensstemmelse med de officielle lister af nogle folk i byerne, som fik overdraget den opgave.
2CH.31.20	Således fordelte kong Hizkija gaverne retfærdigt ud over landet, og han gjorde, hvad der var ret og rigtigt i Herrens øjne. 
2CH.31.21	Han søgte helhjertet at gøre Herrens vilje i alt, hvad han tog sig for, hvad enten det havde med tempeltjenesten eller Toraen og dens befalinger at gøre. Derfor fik han stor fremgang.
2CH.32.1	Kong Hizkija havde således vist sin trofasthed over for Herren, men ikke så længe efter invaderede kong Sankerib af Assyrien Juda og belejrede de befæstede byer i den hensigt at indtage dem. 
2CH.32.2	Da Hizkija blev klar over, at Sankerib snart ville belejre Jerusalem, 
2CH.32.3+2CH.32.4	besluttede han i samråd med sine embedsmænd og officerer at tildække kilderne uden for byen, så assyrerne var afskåret fra at få vand under belejringen. Lederne gik derfor i spidsen for en stor styrke ud til kilderne og dækkede dem til, så man ikke kunne få vand derfra. 
2CH.32.5	Samtidig styrkede Hizkija sit forsvar ved at reparere bymuren, udbygge forsvarstårnene og styrke den ydre mur. Desuden udbyggede han byens store fæstningsanlæg i Davidsbyen og fremstillede en stor mængde spyd og skjolde. 
2CH.32.6	Han udnævnte en række officerer og samlede dem på den åbne plads ved byporten. Her opmuntrede han dem med følgende tale:
2CH.32.7	„Vær ved godt mod! Lad jer ikke skræmme af assyrerkongen og hans store hær! Vi har en med os, som er langt mægtigere end ham. 
2CH.32.8	Assyrerkongen har kun militær styrke, men vi har Herren på vores side, og han vil udkæmpe slaget for os.” Det opmuntrede dem at høre.
2CH.32.9	I mellemtiden var assyrerkongen i færd med at belejre byen Lakish. Derfra sendte han følgende budskab til kong Hizkija og Jerusalems indbyggere:
2CH.32.10	„Kong Sankerib af Assyrien siger: Hvad får jer til at tro, at I kan modstå en belejring fra min hær? 
2CH.32.11	Hizkija vildleder jer når han siger: ‚Herren, vores Gud, vil redde os fra assyrerkongen.’ Nej, det ender bare med, at I alle dør af sult og tørst! 
2CH.32.12	Husk dog på, hvordan Hizkija ødelagde jeres guds altre og offersteder rundt omkring i landet og forlangte, at man kun måtte bringe ofre på ét alter i Jerusalem. 
2CH.32.13	Ved I ikke, hvad jeg og mine forgængere på tronen gjorde ved alle de andre folkeslag? Var nogen af 
2CH.32.14	Skulle 
2CH.32.15	Lad ikke Hizkija føre jer bag lyset. Lad være at høre på ham. Ingen gud har nogensinde formået at redde et folk, der blev angrebet af en assyrisk konge. Hvordan kan I da tro, at jeres gud kan gøre det?”
2CH.32.16	De assyriske sendebud fortsatte med at håne Herren og hans tjener Hizkija. 
2CH.32.17	Assyrerkongen havde også skrevet et smædebrev imod Herren, Israels Gud. Det lød:
2CH.32.17	„Aldrig har nogen gud formået at redde sit folk fra min magt, og det vil heller ikke lykkes for Hizkijas Gud!”
2CH.32.18	Sendebudene læste brevets indhold op på hebraisk i den hensigt at skræmme folket, der var samlet på bymuren, 
2CH.32.19	og de fortsatte med at håne Jerusalems Gud, som om han var en gud på lige fod med de andre folks menneskeskabte guder.
2CH.32.20	Da råbte kong Hizkija og profeten Esajas, Amotzʼ søn, til Himlens Gud om hjælp. 
2CH.32.21	Og Herren sendte en engel, der slog alle de assyriske soldater og officerer ihjel! Kong Sankerib måtte skamfuldt tage tilbage til sit land, og da han gik ind i sin guds tempel, blev han hugget ned af sine egne sønner. 
2CH.32.22	Sådan frelste Herren kong Hizkija og Jerusalems indbyggere fra assyrerkongen og deres øvrige fjender, så der fra den tid var fred til alle sider. 
2CH.32.23	Kong Hizkija blev fra da af frygtet og æret blandt de omkringboende folk, der valfartede til Jerusalem med ofre til Herren og med kostbare gaver til kongen.
2CH.32.24	Senere blev Hizkija alvorligt syg og lå for døden. Da bad han til Herren, og Herren besvarede hans bøn og gjorde et mirakel for ham. 
2CH.32.25	Hizkija var dog ikke taknemmelig, men blev i stedet hovmodig. Derfor ville Herren straffe både kongen, Juda og Jerusalem, 
2CH.32.26	men kongen angrede sit hovmod. Både han og byens indbyggere ydmygede sig for Herren, og derfor udskød Herren sin straf, indtil efter Hizkija døde.
2CH.32.27	Hizkija var en vellidt konge. Han blev så rig, at han måtte bygge skatkamre til alt sit sølv og guld, til sine ædelsten, sine sjældne krydderier og skjolde og andre kostbarheder. 
2CH.32.28+2CH.32.29	Han byggede forrådshuse til sit korn, sin vin og olivenolie, stalde til sine store kvægflokke og folde til sine utallige får og geder. Han byggede mange byer, for Gud gjorde ham overmåde rig. 
2CH.32.30	Han dæmmede op for Gihons øvre kilde og førte en vandledning ned vest for Davidsbyen. Alt, hvad han foretog sig, lykkedes for ham.
2CH.32.31	Men da der kom sendebud fra Babylonien for at høre mere om det mirakel, der var sket, trak Gud sig tilbage fra ham for at prøve ham og se, hvad der gemte sig i hans hjerte.
2CH.32.32	Resten af kong Hizkijas bedrifter og hans trofasthed over for Herren er beskrevet i profeten Esajasʼ bog og i Judas og Israels kongers krønikebog. 
2CH.32.33	Da Hizkija døde, blev han begravet tæt ved vejen op til det kongelige gravsted, og hele Juda og Jerusalem ærede hans minde. Hans søn Manasse overtog tronen efter ham.
2CH.33.1	Manasse var 12 år gammel, da han blev konge i Juda, og han regerede i Jerusalem i 55 år. 
2CH.33.2	Han gjorde, hvad der var ondt i Herrens øjne, for han dyrkede afguderne på samme afskyelige måde, som de folk Herren i sin tid jog ud af landet for at skaffe plads til sit folk.
2CH.33.3	Han genopbyggede de offersteder rundt omkring på højene, som hans far, Hizkija, havde revet ned. Han opførte altre for Baʼal og frugtbarhedssymboler for gudinden Ashera, og han tilbad stjernerne. 
2CH.33.4+2CH.33.5	Selv på tempelpladsen i Jerusalem—det sted, som Herren havde sagt, han for altid ville være knyttet til—opførte han altre til ære for solen, månen og stjernerne, både i den indre og ydre forgård. 
2CH.33.6	Ja, Manasse gik så vidt, at han brændte sine egne børn på alteret i Hinnoms dal som offer til afguderne. Han var stærkt engageret i okkultisme, sort magi og spådomskunst, og han søgte kontakt med ånderne ved hjælp af medier og spiritisme. Han gjorde en masse ting, som fremkaldte Herrens vrede. 
2CH.33.7	Det udskårne frugtbarhedssymbol, som Manasse lod fremstille, blev rejst i Guds hus, det sted, om hvilket Gud havde sagt til David og Salomon: „Jeg vil altid være knyttet til dette hus og denne by, Jerusalem, som jeg har udvalgt blandt alle andre byer i landet.
2CH.33.8	Hvis Israels folk blot omhyggeligt vil følge de love og forskrifter, jeg gav dem gennem Moses, vil jeg ikke jage dem ud af det land, jeg gav deres forfædre.”
2CH.33.9	Men Manasse lokkede Judas og Jerusalems folk til at begå endnu værre synder end de ugudelige folk, der havde boet i landet før dem. 
2CH.33.10	Herren advarede Manasse og folket gennem sine profeter, men de ville ikke høre. 
2CH.33.11	Derfor sendte Herren den assyriske hær ind i landet. Manasse blev behandlet som en vild tyr, man sætter en krog i næsen på. Han blev lagt i bronzelænker og deporteret til Babylon. 
2CH.33.12	Da ydmygede han sig over for sine forfædres Gud, og i sin store nød bad han Herren, sin Gud, om hjælp. 
2CH.33.13	Herren var barmhjertig og hørte hans bøn, så han fik lov til at vende tilbage til kongemagten i Jerusalem. Da indså Manasse langt om længe, at Herren er den sande Gud.
2CH.33.14	Efter at kong Manasse var kommet hjem igen, udbyggede og forhøjede han ydermuren omkring Davidsbyen, fra vest for Gihondalen til Fiskeporten og rundt om hele Ofelhøjen. Desuden udstationerede han officerer og hærafdelinger i alle Judas befæstede byer.
2CH.33.15	Dernæst fjernede han afgudsbillederne fra Herrens hus og nedrev afgudsaltrene både på tempelhøjen og i resten af Jerusalem. Det hele blev smidt ud på lossepladsen uden for byen. 
2CH.33.16	I stedet genopbyggede han Herrens brændofferalter og ofrede takofre og lovprisningsofre, og han opfordrede hele Judas folk til nu at tilbede Herren, Israels Gud. 
2CH.33.17	Det gjorde de, men de brugte de gamle afgudsaltre til det.
2CH.33.18	Resten af kong Manasses liv og virke—også hans bøn til Gud og Herrens svar gennem profeterne—er nedskrevet i Israels kongers krønikebog.
2CH.33.19	I profeternes bog står hans bøn også optegnet, foruden Herrens svar, hans synder fra tiden før han vendte sig til Herren, hans ondskab og navnene på de steder, hvor han byggede afgudsaltre og rejste Asherapæle.
2CH.33.20	Da han døde, blev han begravet på paladsets område. Hans søn Amon blev konge efter ham.
2CH.33.21	Amon var 22 år gammel, da han blev konge, og han regerede i Jerusalem i to år. 
2CH.33.22	Han gjorde, hvad der var ondt i Herrens øjne ligesom sin far, Manasse, for han ofrede til de afgudsbilleder, hans far havde fremstillet. 
2CH.33.23	Men i modsætning til sin far vendte han ikke senere tilbage til Herren. 
2CH.33.24	Hans egne embedsmænd lavede en sammensværgelse imod ham og myrdede ham i hans eget palads, 
2CH.33.25	men en gruppe borgere dræbte attentatmændene og udråbte Amons søn Josias til konge.
2CH.34.1	Josias var otte år gammel, da han blev konge, og han regerede i Jerusalem i 31 år. 
2CH.34.2	Han gjorde, hvad der var ret i Herrens øjne og fulgte i sin forfar Davids spor.
2CH.34.3	I sit ottende regeringsår begyndte den unge konge at søge sin forfar Davids Gud. Fire år senere begyndte han på en omfattende udrensning i Juda og Jerusalem, hvor han fjernede afgudsaltrene, Asherapælene og de mange afgudsbilleder. 
2CH.34.4	Han sørgede for, at både brændofferaltrene og røgelsesaltrene for Baʼal blev revet ned, at Asherapælene blev hugget om, og at de udskårne og støbte afgudsbilleder blev knust til støv og resterne spredt ud på de folks grave, som havde dyrket afguderne. 
2CH.34.5	Han tog afgudspræsternes knogler og brændte dem på deres egne altre. På den måde foretog han en udrensning i Jerusalem og hele Judas land.
2CH.34.6	Han foretog en lignende udrensning i byerne i Manasse, Efraim og Simeon, ja, endog helt oppe i Naftali mod nord. 
2CH.34.7	Han rev afgudsaltrene og Asherapælene ned, knuste afgudsbillederne til støv og ødelagde røgelsesaltrene. Efter at have gennemført denne udrensning over hele Israel vendte han tilbage til Jerusalem.
2CH.34.8	I Josiasʼ 18. regeringsår, mens han var i fuld gang med at rense landet og templet for afgudsdyrkelse, udnævnte han tre mænd til at have overopsyn med restaureringen af templet. Mændene var: Shafan, søn af Atzalja; Maʼaseja, guvernøren over Jerusalem; og Joa, søn af Joahaz, byens kasserer. 
2CH.34.9	Disse mænd gik op til ypperstepræsten Hilkija og fik fat i de penge, der var blevet indsamlet som gaver til templet under opsyn af levitterne, der stod vagt ved templets indgang. Gaverne var blevet bragt af Efraims, Manasses og resten af Nordrigets befolkning samt af Judas, Benjamins og Jerusalems indbyggere. 
2CH.34.10+2CH.34.11	Pengene gav de videre til dem, der var ansvarlige for vedligeholdelsen af templet, så de kunne betale udgifterne til restaureringen, indkøb af tømmer og stenblokke og løn til tømrerne og stenhuggerne. De foregående konger i Juda havde nemlig ladet templet fuldstændig forfalde.
2CH.34.12	Mændene udførte deres arbejde samvittighedsfuldt under opsyn af Jahat og Obadja af Meraris slægt og Zekarja og Meshullam af Kehats slægt. De levitter, som normalt skulle synge og spille i templet, 
2CH.34.13	havde opsyn med arbejderne, der udførte deres forskellige opgaver. Andre levitter fik til opgave at tage sig af regnskaber, skrivebordsarbejde og at holde vagt.
2CH.34.14	En dag mens ypperstepræsten Hilkija var i færd med at hente de indsamlede penge i templet, fandt han en kopi af den lovbog, som Gud i sin tid havde givet til Moses.
2CH.34.15	Straks gav han besked til Shafan, statssekretæren: „Jeg har fundet lovbogen i Herrens hus.” Derefter overlod han bogrullen til Shafan. 
2CH.34.16	Shafan gik nu til kongen med bogrullen og aflagde følgende rapport: „Dine embedsmænd har gjort alt, hvad du har bedt dem om. 
2CH.34.17	De penge, der er blevet indsamlet i templet, har vi udbetalt til opsynsmændene, som aflønner arbejderne.” 
2CH.34.18	Derefter tilføjede han: „Præsten Hilkija gav mig denne bog.” Så gav han sig til at læse op for kongen. 
2CH.34.19	Da kongen hørte, hvad der stod i bogen, blev han så fortvivlet, at han rev en flænge i sit tøj. 
2CH.34.20	Øjeblikkeligt tilkaldte han Hilkija og nogle flere af sine embedsmænd. Det var Shafans søn Ahikam, Mikas søn Abdon og hans personlige tjener Asaja.
2CH.34.21	„Gå hen og rådspørg Herren på mine og hele Israels folks vegne om indholdet af denne lovbog,” sagde han. „Herren er uden tvivl vred på os, for vores forfædre har ikke adlydt Herrens ord, som de står skrevet i denne bog.”
2CH.34.22	Derpå gik ypperstepræsten og de fire embedsmænd hen til Jerusalems nye bydel, hvor profeten Hulda boede sammen med sin mand, Shallum (en søn af Tokhat, som var søn af Hasra). Shallum havde ansvar for præstedragterne. 
2CH.34.23+2CH.34.24	Hulda sagde til dem: „Herren, Israels Gud, siger: ‚Sig til den mand, som sendte jer, at jeg, Herren, vil straffe dette sted og dets indbyggere i overensstemmelse med de forbandelser, der står i den bog, som nu er blevet læst op for Judas konge, 
2CH.34.25	for de har forkastet mig til fordel for andre guder. De har ofret røgelse til afguderne og provokeret mig med alle deres afgudsbilleder. Jeg må straffe dem, og straffen står ikke til at ændre. 
2CH.34.26	Men til kongen, som sendte jer for at rådspørge Herren, skal I overbringe følgende personlige budskab: Den straf, som du lige har hørt om, står fast, 
2CH.34.27	men fordi du var fortvivlet over, hvad der er sket, og ydmygede dig for mig, da du hørte om mine advarsler om den forbandelse og ødelæggelse, der skal ramme landet, og fordi du flængede dit tøj og græd for mit ansigt, så vil jeg bønhøre dig. 
2CH.34.28	Jeg vil udskyde dommens time over Jerusalem, så byen ikke bliver ødelagt i din levetid. Du skal få lov at dø i fred og blive skånet for at være vidne til den katastrofe, jeg sender over dette sted og dets indbyggere.’ ” Med det budskab vendte de tilbage til kongen.
2CH.34.29	Kong Josias indkaldte nu alle Judas og Jerusalems ledere, 
2CH.34.30	alle præsterne, levitterne og resten af folket, høj såvel som lav, til et stort møde på tempelpladsen. Han bekendtgjorde, at pagtens bog var blevet fundet i templet, og befalede, at der skulle læses op fra den. 
2CH.34.31	Derefter stillede han sig ved søjlen foran indgangen til templet og aflagde et højtideligt løfte til Herren om altid at adlyde ham og omhyggeligt overholde bogens befalinger og forskrifter af hele sit hjerte og med hele sin sjæl. Han indviede sig til at opfylde alle pagtens betingelser. 
2CH.34.32	Bagefter fik han alle i Jerusalem og Benjamin til at aflægge samme løfte til deres forfædres Gud.
2CH.34.33	Josias fjernede alle de afskyelige afgudsaltre og -billeder i hele Israels område og befalede, at alle skulle tilbede Herren. Og så længe han levede, vendte de sig ikke bort fra Herren, som var deres og deres forfædres Gud.
2CH.35.1	Josias bekendtgjorde nu, at der skulle fejres påske i Jerusalem på den 14. dag i årets første måned. På den dag skulle påskelammene slagtes. 
2CH.35.2	Som en del af forberedelserne indsatte han præsterne i deres tjeneste og opmuntrede dem til at tage vare på deres arbejde i templet. 
2CH.35.3	Til levitterne, som skulle undervise Israels folk og var indviet til at tjene Herren, sagde han: „Da pagtens ark nu står i det tempel, Salomon fik bygget, og da I derfor ikke længere skal bruge tid og kræfter på at bære rundt på den, skal I i stedet bruge jeres tid på at tjene Herren og hans folk, Israel. 
2CH.35.4	I skal fordele arbejdet efter de skiftehold, som kong David og hans søn Salomon i sin tid etablerede, og som bygger på, hvilke slægter I kommer fra. 
2CH.35.5	Hvert hold skal så tage opstilling på deres angivne plads og hjælpe dem, der kommer for at ofre i templet. 
2CH.35.6	I skal slagte påskelammene og sørge for at være indviet til tjeneste, så I kan hjælpe hele folket, mens I følger alle forskrifterne i Mosesʼ lov.”
2CH.35.7	Kongen skænkede personligt 30.000 stykker småkvæg, enten lam eller gedekid, samt 3000 stykker hornkvæg til festen. 
2CH.35.8	Kongens embedsmænd og andre ledere gav også rundhåndet af, hvad de ejede, til præsterne, levitterne og de øvrige festdeltagere. Hilkija, Zekarja og Jehiel, som havde overopsyn med templet, forærede præsterne 2600 stykker småkvæg og 300 stykker hornkvæg. 
2CH.35.9	De levitiske ledere Konanja, hans brødre Shemaja og Netanel, Hashabja, Jeiel og Jozabad skænkede 5000 stykker småkvæg og 500 stykker hornkvæg til levitterne.
2CH.35.10	Da alle forberedelser til påskefesten var fuldført, stillede præsterne sig på deres post i templet, og levitterne tog opstilling i hold, som kongen havde befalet. 
2CH.35.11	Levitterne slagtede påskelammene og gav det opsamlede blod til præsterne, der stænkede det på alteret, mens levitterne flåede og parterede dyrene. 
2CH.35.12	De dele, der skulle bringes som brændofre, blev givet til familieoverhovederne, som så bragte dem til præsterne til ofring ifølge forskrifterne i Mosesʼ lov. De andre dyr blev på tilsvarende måde slagtet, flået og parteret i løbet af ugen. 
2CH.35.13	De dele fra påskelammet, som folk måtte spise, blev stegt og givet til folk. Kødet fra de øvrige dyr blev derimod kogt i gryder, kar og pander og derefter givet til folket. 
2CH.35.14	Da folket havde fået deres påskelam, tilberedte levitterne påskelammet til sig selv og præsterne, der hele dagen havde haft travlt med at ofre fedtet og det, der ellers skulle brændes på brændofferalteret.
2CH.35.15	Sangerne, som kom fra Asafs slægt, var på plads ifølge de regler, som kong David, Asaf, Heman og profeten Jedutun århundreder forinden havde bestemt. Portvagterne stod vagt, og de behøvede ikke at forlade deres post, for andre levitter klarede påskeofferet for dem.
2CH.35.16	Sådan blev der holdt påske for Herren den dag efter alle forskrifterne. Lammene blev slagtet og brændofrene bragt på det store alter, som kong Josias havde befalet. 
2CH.35.17	Alle de israelitter, som boede i Jerusalem eller var rejst derhen, tog del i påskefesten, som de næste syv dage efterfulgtes af de usyrnede brøds fest. 
2CH.35.18	Ikke siden profeten Samuels tid havde man fejret påske i Israel efter alle forskrifterne. Ingen konge før Josias havde holdt en så storslået påskehøjtid sammen med præsterne, levitterne og folk fra hele Jerusalem, Juda og Israel. 
2CH.35.19	Denne begivenhed fandt sted i kong Josiasʼ 18. regeringsår.
2CH.35.20	Nogle år efter at Josias havde restaureret templet, var kong Neko af Egypten på vej mod Karkemish ved Eufratfloden med sin hær. Josias drog ud med sin hær for at standse ham, 
2CH.35.21	men Neko sendte følgende besked til Josias: „Denne krig angår ikke dig, judæerkonge! Lad mig være, så jeg kan koncentrere mig om at bekæmpe min fjende, for Gud har sagt, at jeg skal skynde mig. Lad være med at komme på tværs af Guds planer, ellers bliver du dræbt.”
2CH.35.22	Men Josias ville ikke lytte til den advarsel, som Gud gav ham gennem Neko. Han førte sin hær til kamp på sletten ved Megiddo. Af sikkerhedshensyn tog han dog sin kongedragt af, før kampen begyndte. 
2CH.35.23	Alligevel blev han ramt af en dødbringende pil. „Hurtigt,” råbte han til sine livvagter, „tag mig væk fra fronten. Jeg er hårdt såret.”
2CH.35.24	Mændene skyndte sig at bære ham over i en anden stridsvogn, og derefter kørte de ham hjem til Jerusalem, hvor han døde kort efter. Han blev begravet i det kongelige gravsted tæt ved sine forfædre, og hele Juda og Jerusalem sørgede over hans død.
2CH.35.25	Profeten Jeremias digtede en sørgesang over kong Josias. Siden har mange sangere, både mænd og kvinder, sunget denne sørgesang, og den er nedskrevet i bogen med klagesange.
2CH.35.26+2CH.35.27	Resten af kong Josiasʼ liv og virke fra begyndelsen til enden, inklusive hans iver efter at tjene Herren og følge Toraen i et og alt, er beskrevet i Israels og Judas kongers krønikebog.
2CH.36.1	Derefter indsatte folket hans søn Joahaz som konge i Jerusalem. 
2CH.36.2	Han var 23 år gammel, da han blev konge, og han regerede i Jerusalem i tre måneder. 
2CH.36.3	Kong Neko af Egypten afsatte ham og forlangte en årlig skat af Juda på 3 tons sølv og 30 kilo guld.
2CH.36.4	Samtidig indsatte egypterkongen hans bror Eljakim som konge over Juda og Jerusalem og ændrede hans navn til Jojakim. Joahaz tog han med sig til Egypten.
2CH.36.5	Jojakim var 25 år gammel, da han blev konge, og han regerede i Jerusalem i 11 år. Han gjorde, hvad der var ondt i Herrens øjne. 
2CH.36.6	Kong Nebukadnezar af Babylonien invaderede Juda og lod Jojakim lægge i bronzelænker for at tage ham med som fange til Babylon. 
2CH.36.7	Ved den lejlighed tog Nebukadnezar mange kostbarheder i templet og anbragte dem i sit eget palads i Babylon. 
2CH.36.8	Jojakims øvrige liv og virke, inklusive alle hans ugerninger og forbrydelser, er beskrevet i Israels og Judas kongers krønikebog. Hans søn Jojakin blev konge efter ham.
2CH.36.9	Jojakin var 18 år gammel, da han blev konge, og han regerede i Jerusalem i tre måneder og ti dage. Han gjorde, hvad der var ondt i Herrens øjne. 
2CH.36.10	Ved nytårstid sendte Nebukadnezar sine folk ned for at tage ham til fange og deportere ham til Babylon, og mange af tempelskattene blevet taget med. Derefter udnævnte Nebukadnezar Jojakins farbror Zidkija til konge over Juda og Jerusalem.
2CH.36.11	Zidkija var 21 år gammel, da han blev konge, og han regerede i Jerusalem i 11 år. 
2CH.36.12	Han gjorde, hvad der var ondt i Herrens øjne, og nægtede at lytte til Herrens advarsler gennem profeten Jeremias. 
2CH.36.13	På trods af sin troskabsed til Nebukadnezar gjorde han alligevel oprør imod ham. Han var en hårdnakket og stædig mand, der nægtede at vende om til Herren, Israels Gud.
2CH.36.14	De ledende præster og alle andre af folkets ledere blev mere og mere utro mod Herren. De overtog igen nabofolkenes afskyelige afgudsdyrkelse og vanhelligede Herrens tempel i Jerusalem. 
2CH.36.15	Gang på gang sendte Herren, deres fædres Gud, sine profeter for at advare dem, for han havde medlidenhed med sit folk og ville værne om sit tempel. 
2CH.36.16	Men folket hånede Guds profeter og nægtede at lytte til deres budskab. Til sidst var Herren nødt til at straffe dem.
2CH.36.17	Derfor sendte Herren den babyloniske konge imod dem. Hans soldater dræbte alle de unge mænd og forfulgte dem helt ind i templet. De viste ingen nåde, men dræbte også kvinderne og de gamle, gråhårede mænd, for Herren udleverede dem alle. 
2CH.36.18	Alt det værdifulde inventar i templet og alle de skatte, de fandt i templet, i paladset og hos landets ledende mænd, tog den babyloniske konge med sig, 
2CH.36.19	hvorpå hans soldater satte ild til templet og byens paladser og rev bymuren ned. Alt af værdi blev ødelagt. 
2CH.36.20	De overlevende blev ført til Babylonien, hvor de måtte leve som slaver, indtil Babylonien blev erobret af perserne.
2CH.36.21	Dermed gik den profeti af Jeremias i opfyldelse, som sagde, at landet skulle ligge øde og uopdyrket hen i 70 år. På den måde fik landet sin sabbatshvile.
2CH.36.22	I det første år Kyros var konge i Persien, opfyldte Herren det løfte, han havde givet sit folk gennem profeten Jeremias. Han talte til Kyros, som derefter udsendte en skriftlig meddelelse, der skulle læses op i hele hans rige:
2CH.36.23	Kyros, konge af Persien, bekendtgør herved, at Himlens Gud, som har givet mig herredømmet over alle jordens riger, nu har pålagt mig at bygge ham et tempel i Jerusalem i Judas land. De af jer, der hører til Herrens folk, kan frit vende tilbage. Må Herren, jeres Gud, være med jer!
EZR.1.1	I det første år Kyros
EZR.1.2	Kyros, konge af Persien, bekendtgør herved, at Himlens Gud, som har givet mig herredømmet over alle jordens riger, nu har pålagt mig at bygge ham et tempel i Jerusalem i Judas land. 
EZR.1.3	De af jer, der hører til Herrens folk, kan nu frit vende tilbage til Jerusalem og genopbygge Herrens tempel, for han er Israels Gud, og han bør tilbedes i Jerusalem. Må jeres Gud være med jer. 
EZR.1.4	De, som bor i nærheden af nogle af de tilbageværende fra dette folk, skal hjælpe dem på vej ved at give dem sølv og guld, forsyninger til rejsen og husdyr såvel som offergaver til Herrens tempel i Jerusalem.
EZR.1.5	Og Gud vakte en hjemlængsel hos lederne for Judas og Benjamins stammer og hos præsterne og levitterne, så mange gjorde sig parat til at vende tilbage til Jerusalem for at genopbygge templet. 
EZR.1.6	Deres naboer hjalp dem med sølv, guld, forsyninger og husdyr, og de gav dem gaver med til templet.
EZR.1.7	Kong Kyros befalede desuden sin skatmester Mitredat at hente alle de kostbarheder, som kong Nebukadnezar i sin tid havde taget fra templet i Jerusalem og placeret i sit eget gudetempel. 
EZR.1.8	Mitredat skulle så overgive det hele til Sheshbatzar, der var leder for Judas folk. 
EZR.1.9	Det drejede sig om 30 guldbakker, 1000 sølvbakker, 29 offerknive, 
EZR.1.10	30 guldskåle, 410 mindre sølvskåle samt 1000 diverse redskaber. 
EZR.1.11	I alt fik Sheshbatzar overdraget 5400 ting af guld og sølv, som han skulle tage med sig fra Babylon til Jerusalem.
EZR.2.1	Det følgende er en fortegnelse over de judæere, der vendte tilbage fra eksilet til Jerusalem eller til de byer i Judas land, de oprindeligt stammede fra. De nedstammede alle fra dem, som kong Nebukadnezar i sin tid havde taget til fange og bragt til Babylonien. 
EZR.2.2	Lederne for de hjemvendte var: Zerubbabel, Jeshua, Nehemja, Seraja, Reʼelaja, Mordokaj, Bilshan, Mispar, Bigvaj, Rehum og Baʼana.
EZR.2.2	Det følgende er listen over antallet af mænd, der vendte tilbage. De er optegnet efter navnet på den forfar, de regnede deres slægt efter, eller efter den by, de stammede fra:
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20+EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Efterkommere af Parosh: 2172, af Shefatja: 372, af Arach: 775, af Pahat-Moab (Jeshuas og Joabs efterkommere): 2812, af Elam: 1254, af Zattu: 945, af Zakkaj: 760, af Bani: 642, af Bebaj: 623, af Azgad: 1222, af Adonikam: 666, af Bigvaj: 2056, af Adin: 454, af Ater (Hizkijas efterkommere): 98, af Betzaj: 323, af Jora: 112, af Hashum: 223, af Gibbar: 95. Dem fra Betlehem: 123, fra Netofa: 56, fra Anatot: 128, fra Azmavet: 42, fra Kirjat-Jearim, Kefira og Beʼerot: 743, fra Rama og Geba: 621, fra Mikmas: 122, fra Betel og Aj: 223, fra Nebo: 52. Efterkommere af Magbish: 156, af den anden Elam: 1254 og af Harim: 320. Folkene fra Lod, Hadid og Ono: 725, fra Jeriko: 345 og fra Senaʼa: 3630.
EZR.2.36+EZR.2.37+EZR.2.38+EZR.2.39	Nogle af de hjemvendte var af præsteslægt: Efterkommere af Jedaja (Jeshuas klan): 973, af Immer: 1052, af Pashhur: 1247, og af Harim: 1017.
EZR.2.40+EZR.2.41+EZR.2.42	Andre hørte til levitterne: Af Hodavjas efterkommere var der 74 fra slægterne Jeshua og Kadmiel. Der var 128 tempelsangerne af Asafs slægt og 139 tempelvagter, efterkommere af Shallum, Ater, Talmon, Akkub, Hatita og Shobaj.
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Desuden var der tempeltjenerne med følgende slægtsnavne: Ziha, Hasufa, Tabbaot, Keros, Siaha, Padon, Lebana, Hagaba, Akkub, Hagab, Shalmaj, Hanan, Giddel, Gahar, Reaja, Retzin, Nekoda, Gazzam, Uzza, Pasea, Besaj, Asna, meunitterne, nefusitterne, Bakbuk, Hakufa, Harhur, Batzlut, Mehida, Harsha, Barkos, Sisera, Tama, Netziach og Hatifa.
EZR.2.55+EZR.2.56+EZR.2.57	Efterkommerne efter Salomons tjenere var opdelt i følgende slægter: Sotaj, Soferet, Peruda, Jaʼala, Darkon, Giddel, Shefatja, Hattil, Pokeret-ha-Zebajim og Ami. 
EZR.2.58	Det samlede antal af tempeltjenerne og Salomons tjenere var 392.
EZR.2.59	Der var også en gruppe fra de persiske byer Tel-Mela, Tel-Harsha, Kerub, Addan og Immer, der vendte tilbage fra eksilet, men de var ikke længere i besiddelse af deres stamtavler, så de kunne ikke med sikkerhed bevise, at de var israelitter. 
EZR.2.60	Den gruppe bestod af 652 mænd, som regnedes for efterkommere af Delaja, Tobija og Nekoda.
EZR.2.61	Der var også flere præsteslægter, som hævdede at være efterkommere af Habaja, Hakkotz og Barzillaj. (Sidstnævnte havde giftet sig med en datter af Barzillaj fra Gilead og havde taget sin kones slægtsnavn.) 
EZR.2.62+EZR.2.63	De havde imidlertid også mistet deres slægtstavler. Derfor nægtede lederne dem at fungere som præster—ja, endog at få præsternes andel af offergaverne, indtil der kom en præst, som havde autoritet til at afgøre spørgsmål ved hjælp af Urim og Tummim.
EZR.2.64	I alt vendte 42.360 mænd tilbage til Juda sammen med deres familier. 
EZR.2.65	Dertil kom 7337 slaver og 200 sangere—både mænd og kvinder. 
EZR.2.66	De medbragte 736 heste, 245 muldyr, 
EZR.2.67	435 kameler og 6720 æsler.
EZR.2.68	Da de ankom til ruinerne af Herrens hus i Jerusalem, gav nogle af slægtsoverhovederne frivillige offergaver, så man straks kunne gå i gang med at genopbygge templet på dets oprindelige sted. 
EZR.2.69	Alle gav så meget de kunne, og gaverne beløb sig til 500 kilo guld og 2900 kilo sølv. Dertil kom 100 præstedragter.
EZR.2.70	Præsterne og levitterne samt en del af folket bosatte sig i Jerusalem og de omliggende landsbyer, men tempelsangerne, tempelvagterne og tempeltjenerne samt resten af folket bosatte sig i de byer i Juda, de oprindeligt var kommet fra.
EZR.3.1	Da den syvende måned kom, og de hjemvendte havde slået sig ned i deres byer, drog de alle som én op til Jerusalem. 
EZR.3.2	Zerubbabel og hans slægt tog fat på at genopbygge brændofferalteret under vejledning af Jeshua, Jotzadaks søn, og hans præstekolleger. Først derefter kunne man ofre brændofre efter de forskrifter, som Guds tjener, Moses, havde givet dem. 
EZR.3.3	Selvom de var bange for de fremmede folk, som havde bosat sig dér i deres fravær, byggede de alteret på dets oprindelige sted og bragte morgen og aften de daglige brændofre til Herren. 
EZR.3.4	De fejrede løvhyttefesten efter forskrifterne i Toraen og bragte det antal brændofre, som er foreskrevet for hver enkelt dag i løbet af festen.
EZR.3.5	Fra da af gennemførte de alle de foreskrevne ofringer: de daglige ofringer, ofrene ved nymånefesterne og ved de øvrige religiøse højtider. Desuden blev der bragt frivillige ofre. 
EZR.3.6	Den første dag i den syvende måned begyndte præsterne at bringe brændofre til Herren, selvom grundstenen til templet endnu ikke var lagt.
EZR.3.7	Med fuldmagt fra kong Kyros ansatte de derpå stenhuggere og tømrere på løn, og de aftalte med folkene i Tyrus og Sidon, at de derfra skulle bringe cedertræ ad søvejen til Jafo og få madvarer, drikkevarer og olivenolie i bytte.
EZR.3.8	Selve genopbygningen af templet begyndte i den anden måned i det andet år efter ankomsten til Jerusalem. Arbejdsstyrken bestod af alle præster, levitter og øvrige indbyggere i Jerusalem under ledelse af Zerubbabel og Jeshua. De levitter der var 20 år eller derover, blev udpeget til formænd for arbejdsholdene. 
EZR.3.9	Det overordnede ansvar for selve genopbygningen af templet blev overdraget til den ledende præst, Jeshua, og hans sønner og brødre, og de fik hjælp af Kadmiel af Hodavjas slægt og Henadads sønner samt deres sønner og brødre, som alle var levitter.
EZR.3.10	Da byggearbejderne havde lagt fundamentet til templet, iklædte præsterne sig deres dragter og blæste i trompeterne, og de levitter, som var af Asafs slægt, slog på deres bækkener i lovprisning til Herren, sådan som kong David havde foreskrevet. 
EZR.3.11	De lovsang Herren med ordene: „Herren er god! Hans trofasthed over for Israel varer til evig tid!” Da brød folket ud i et mægtigt jubelråb, og de priste Herren, fordi templets grundvold nu var lagt. 
EZR.3.12	Mange af de gamle blandt præsterne, levitterne og lederne—de der havde set Salomons storslåede tempel—græd højt, da de så fundamentet blive lagt til det nye tempel. Men andre rundt om var vilde af glæde. 
EZR.3.13	Man kunne ikke skelne jubelen fra gråden, og støjen kunne høres langt bort.
EZR.4.1	Da Judas og Benjamins fjender fik at vide, at judæerne var kommet tilbage og var begyndt at genopbygge templet, 
EZR.4.2	henvendte de sig til Zerubbabel og de øvrige ledere. „Lad os hjælpe til,” sagde de, „for vi vil også gerne dyrke jeres Gud. Vi har ofret til ham, lige siden kong Esar-Haddon af Assyrien førte os hertil.”
EZR.4.3	Men Zerubbabel, Jeshua og de øvrige ledere svarede: „Nej, I kan ikke være med til at bygge vores Guds tempel. Vi må selv bygge templet for Herren, Israels Gud, sådan som kong Kyros har befalet.”
EZR.4.4	Så forsøgte de tilflyttede fremmede at skræmme dem til at standse arbejdet. 
EZR.4.5	De gav penge til nogle ledere, som skulle modarbejde byggeplanerne. Sådan fortsatte det i hele perserkongen Kyrosʼ regeringstid og senere, mens kong Dareios
EZR.4.6	Da Xerxes
EZR.4.7	Senere, da Artaxerxes blev konge, sendte Bishlam, Mitredat, Tabeʼel og en lang række embedsmænd igen en skrivelse. Den var på aramæisk og blev oversat for kongen.
EZR.4.8+EZR.4.9	Guvernøren Rehum og provinssekretæren Shimshaj sendte ligeledes et anklageskrift til kong Artaxerxes. Brevet blev underskrevet af adskillige dommere og lokale persiske og babyloniske embedsmænd fra Erek og Susa 
EZR.4.10	og en lang række andre folk, som af den store og berømte Asnappar
EZR.4.11	Ordlyden af brevet til kongen var som følger:
EZR.4.11	Til kong Artaxerxes fra hans undersåtter vest for Eufratfloden. 
EZR.4.12	Vi gør kongen opmærksom på, at de judæere, som er kommet fra Babylonien til Jerusalem, er ved at genopbygge denne oprørske og onde by. De er snart færdige med at genopbygge byens mure, og de har udbedret fundamenterne.
EZR.4.13	Vi ønsker yderligere at gøre kongen opmærksom på, hvilke følger det kan få, hvis denne by bliver genopbygget. Først og fremmest vil judæerne snart nægte at betale skatter og afgifter, og det vil gå ud over kongens indtægter. 
EZR.4.14	Eftersom vi er loyale undersåtter og ikke ønsker, at kongen skal lide tab, sender vi denne information. 
EZR.4.15	Vi foreslår, at kongen undersøger de gamle optegnelser, hvoraf det klart vil fremgå, at Jerusalem er en oprørsk by. Den blev jo netop ødelagt som følge af oprør imod de konger og riger, som forsøgte at kontrollere den. 
EZR.4.16	Vi ønsker hermed at udtrykke vor dybe ængstelse for, at kongen skal miste hele området vest for Eufratfloden, hvis han tillader en genopbygning af byen og dens fæstningsværker.
EZR.4.17	Kong Artaxerxes sendte følgende svar til guvernøren Rehum, provinssekretæren Shimshaj og deres forbundsfæller i Samaria og i hele området vest for Eufratfloden:
EZR.4.18	Vær hilset! Jeres skrivelse er blevet læst op og oversat for mig. 
EZR.4.19	Jeg beordrede mine folk til at foretage en nøje gennemgang af de gamle optegnelser, og det blev derved bekræftet, at Jerusalem har gjort modstand imod en lang række konger, og at der ofte har fundet oprør og opstande sted. 
EZR.4.20	I tidens løb har der også været mægtige konger, som fra Jerusalem har regeret over hele området vest for Eufratfloden og har inddrevet skat, told og andre afgifter fra hele det område. 
EZR.4.21	Derfor skal I sætte en stopper for byens genopbygning. Den by må ikke genopbygges, medmindre jeg personligt giver min tilladelse. 
EZR.4.22	Sørg for straks at udføre ordren, så kongedømmet ikke kommer til at lide tab.
EZR.4.23	Så snart denne skrivelse fra Artaxerxes var blevet læst op for Rehum, Shimshaj og de øvrige embedsmænd, skyndte de sig til Jerusalem og tvang judæerne til at standse arbejdet med at genopbygge bymuren.
EZR.4.24	Det var en lignende modstand, som tidligere havde resulteret i, at arbejdet med templet gik i stå, indtil kong Dareios af Persiens andet regeringsår.
EZR.5.1	Dengang var der to profeter i Jerusalem og Juda, nemlig Haggaj og Zakarias, søn af Iddo, som bragte bud til folket fra Israels Gud om at genoptage arbejdet. 
EZR.5.2	Zerubbabel og Jeshua fulgte opfordringen og fortsatte med at genopbygge templet, og profeterne støttede dem.
EZR.5.3	Det varede dog ikke længe før Tattenaj, der på den tid var guvernør for området vest for Eufratfloden, og Shetar-Bozenaj ankom til Jerusalem ledsaget af flere andre embedsmænd. De spurgte: „Hvem har givet jer tilladelse til at opføre et nyt tempel? 
EZR.5.4	Og hvad hedder de mænd, som er ansvarlige for arbejdet?” 
EZR.5.5	Men Herren beskyttede judæernes ledere, og man blev enige om at forelægge sagen for kong Dareios, så han kunne tage afgørelsen.
EZR.5.6	Guvernør Tattenaj, Shetar-Bozenaj og de andre embedsmænd sendte derfor følgende brev til kong Dareios:
EZR.5.7	Fredshilsen til kong Dareios! 
EZR.5.8	Vi ønsker at informere kongen om vort besøg i provinsen Juda, hvor man er i fuld gang med at opføre et tempel for Judas store Gud. Man har allerede placeret flere lag kvadersten i templets mure og et lag træ ovenpå. Arbejdet bliver udført med stor omhu og skrider godt fremad. 
EZR.5.9	Vi forhørte judæernes ledere om, hvem der havde givet tilladelse til byggeriet, 
EZR.5.10	og vi udbad os navnene på de ansvarlige, så vi kunne underrette kongen. 
EZR.5.11	På vore spørgsmål svarede lederne: „Vi tjener Himlens og jordens Gud, og vi er i færd med at genopbygge det tempel, som blev opført på dette sted for flere hundrede år siden af en stor konge i Israel. 
EZR.5.12	Men senere vakte vore forfædre Guds vrede, og han lod dem blive besejret af kong Nebukadnezar, som ødelagde templet og bortførte folket til Babylonien.”
EZR.5.13	Judæerne insisterer imidlertid på, at kong Kyros, kort efter at han var blevet konge, udsendte en skriftlig erklæring om, at templet skulle genopbygges. 
EZR.5.14	De påstår tilmed, at kong Kyros tilbageleverede de guld- og sølvkar, som Nebukadnezar havde taget fra templet i Jerusalem og anbragt i sit tempel i Babylon. De siger, at en lang række værdigenstande blev overgivet til en mand ved navn Sheshbatzar, som kong Kyros havde udpeget til guvernør i Judas land. 
EZR.5.15	Kongen skulle have givet Sheshbatzar ordre til at returnere karrene til Jerusalem og genopbygge Guds tempel på dets gamle plads. 
EZR.5.16	Derfor påstås det, at Sheshbatzar var den, der kom og lagde fundamentet til templet i Jerusalem. Lige siden da har folket arbejdet på genopbygningen, men det er dog endnu ikke færdigt.
EZR.5.17	Hvis det kan behage kongen, vil vi derfor anmode om, at man gennemsøger det kongelige bibliotek i Babylon for at finde ud af, om kong Kyros overhovedet har udstedt en sådan befaling. Vi vil så afvente kongens afgørelse i denne sag.
EZR.6.1	Da kong Dareios modtog brevet, iværksatte han en efterforskning i de babyloniske arkiver, hvor man opbevarede gamle dokumenter. 
EZR.6.2	I fæstningen i Ekbatana i provinsen Medien fandt man en skriftrulle med følgende ordlyd:
EZR.6.3	I kong Kyrosʼ første regeringsår udsendte han følgende erklæring angående Guds tempel i Jerusalem: Templet skal genopbygges, så judæerne kan have et sted at bringe deres slagtofre og brændofre. Templet skal være 27 m højt og 27 m bredt. 
EZR.6.4	Murene skal bygges med tre lag kvadersten og et lag træ ovenpå. Alle udgifter hertil skal dækkes af kongen. 
EZR.6.5	Derudover skal alle de guld- og sølvkar, som Nebukadnezar tog fra Guds tempel, føres til Jerusalem og sættes tilbage i templet, hvorfra de blev taget.
EZR.6.6	Efter fundet af Kyrosʼ befaling sendte kong Dareios følgende besked til guvernør Shetar-Bozenaj og de andre embedsmænd vest for Eufratfloden:
EZR.6.6	Lad være at standse tempelbyggeriet. 
EZR.6.7	Lad blot templet blive opført på sit oprindelige sted, og forsøg ikke at genere Judas guvernør og de andre ledere under arbejdet. 
EZR.6.8	Jeg befaler endvidere, at I fremover uden tøven skal betale alle byggeomkostninger med de kongelige indtægter fra skatteopkrævningen i området vest for Eufratfloden. 
EZR.6.9	Giv præsterne i Jerusalem de unge tyre, væddere og lam, som de har brug for til deres brændofre til Himlens Gud. Giv dem også den hvede, vin, salt og olivenolie, de skal bruge til deres daglige ofringer. 
EZR.6.10	Når de på den måde ofrer til Himlens Gud, kan de også gå i forbøn for mig og mine sønner.
EZR.6.11	Hvis nogen ikke retter sig efter denne befaling, skal en bjælke rives ud af hans hus, og han skal til straf nagles fast på den, hvorefter hans hus skal jævnes med jorden. 
EZR.6.12	Den Gud, som har valgt at bo i Jerusalem, vil tilintetgøre en hvilken som helst konge eller nation, der modsætter sig denne befaling og ødelægger hans tempel i Jerusalem. Jeg, Dareios, har udstedt denne befaling. Sørg for, at den bliver omhyggeligt overholdt.
EZR.6.13	Guvernør Tattenaj, Shetar-Bozenaj og de øvrige embedsmænd var nødt til at tage kong Dareiosʼ befaling til efterretning og adlyde hvert et ord. 
EZR.6.14	Det betød, at de judæiske ledere kunne fortsætte arbejdet, og de fattede nyt mod gennem profeterne Haggajs og Zakariasʼ profetiske ord. Tempelbyggeriet blev efter Guds vilje fuldført, sådan som det var blevet befalet af perserkongerne Kyros, Dareios og Artaxerxes. 
EZR.6.15	Den tredje dag i adar måned i kong Dareiosʼ sjette regeringsår stod templet færdigt.
EZR.6.16	Under stor jubel blev templet derefter indviet af præsterne, levitterne og alle dem, som var vendt tilbage fra eksilet. 
EZR.6.17	Ved indvielsen blev der ofret 100 unge tyre, 200 væddere og 400 lam foruden 12 gedebukke som syndoffer for Israels 12 stammer. 
EZR.6.18	Derpå blev præsterne og levitterne inddelt i skiftehold og sat til at varetage tempeltjenesten for Herren i Jerusalem i overensstemmelse med instrukserne i Toraen.
EZR.6.19	De hjemvendte judæere fejrede påsken den fjortende dag i den første måned. 
EZR.6.20	Præsterne og levitterne havde alle gennemgået renselsesritualet, så de var ceremonielt rene. De udvalgte præster slagtede nu påskelammene for alle de hjemvendte og for sig selv og de øvrige præster. 
EZR.6.21+EZR.6.22	De hjemvendte judæere fejrede påsken sammen med de andre i landet, som havde vendt sig fra afguderne for at søge Herren, Israels Gud, og de fejrede de usyrnede brøds fest i syv dage med stor glæde, fordi Herren havde ladet perserkongen
EZR.7.1	Mange år senere, mens Artaxerxes var konge i Persien, rejste Ezra fra Babylonien til Jerusalem. Han var søn af Seraja, som var søn
EZR.7.2	som var søn af Shallum. Shallum var søn af Zadok, som var søn af Ahitub. 
EZR.7.3	Ahitub var søn af Amarja, som var søn af Azarja. Azarja var søn af Merajot, 
EZR.7.4	som var søn af Zerahja. Zerahja var søn af Uzzi, som var søn af Bukki. 
EZR.7.5	Bukki var søn af Abishua, som var søn af Pinehas. Pinehas var søn af Eleazar, som var søn af ypperstepræsten Aron.
EZR.7.6	Ezra var en religiøs leder blandt judæerne og velbevandret i Toraen, som Moses havde givet israelitterne. Han havde anmodet kongen om at få lov til at vende tilbage til Jerusalem, og han fik bevilget tilladelsen, for Herren, hans Gud, var med ham. 
EZR.7.7+EZR.7.8+EZR.7.9	Mange andre rejste med ham, både præster, levitter, tempelsangere, tempelvagter, tempeltjenere og andre judæere. Beslutningen om at rejse fra Babylonien blev taget den første dag i den første måned i kong Artaxerxesʼ syvende regeringsår, og de ankom til Jerusalem den første dag i den femte måned, for Herren var med dem på rejsen. 
EZR.7.10	Ezra havde viet sit liv til at studere og praktisere Toraen og til at undervise Israels folk i dens bud og forskrifter.
EZR.7.11	Ezra havde fået et brev med fra kongen, hvori der stod:
EZR.7.12	Fra Artaxerxes, kongen over alle konger, til præsten Ezra, der kender Himlens Guds lov. Vær hilset!
EZR.7.13	Jeg giver herved mit samtykke til, at alle judæere inden for mit riges grænser—også præsterne og levitterne—kan vende tilbage til Jerusalem sammen med dig, hvis de vil. 
EZR.7.14	Efter samråd med mine syv rådgivere udpeger jeg dig til officielt at undersøge forholdene i Juda og Jerusalem med henblik på at opfylde din Guds lov, som du tager med dig i afskrift. 
EZR.7.15	Samtidig overdrager vi dig ansvaret for at tage det guld og sølv med, som vi ønsker at give i offergave til Israels Gud, der bor i Jerusalem. 
EZR.7.16	Desuden skal du inden afrejsen indsamle tempelgaver i guld og sølv fra alle judæerne og deres præster i Babylonien. 
EZR.7.17	Disse penge skal først og fremmest bruges til køb af tyre, væddere, lam, afgrødeofre og drikofre. Sørg for at ofre det alt sammen på alteret i jeres Guds hus efter ankomsten til Jerusalem. 
EZR.7.18	Hvad der eventuelt bliver tilovers, kan du og dine landsmænd frit bruge til andre formål, som I mener er væsentlige, og som er i overensstemmelse med jeres Guds vilje. 
EZR.7.19	Alle de redskaber af guld og sølv, som du har modtaget til tjenesten i jeres Guds tempel, skal du aflevere for Guds ansigt i Jerusalem. 
EZR.7.20	Hvis du kommer til at mangle noget til tjenesten i din Guds hus, kan du henvende dig til det kongelige skatkammer og få, hvad du har behov for.
EZR.7.21	Jeg, kong Artaxerxes, befaler herved samtlige skatmestre i rigets provinser vest for Eufratfloden: I skal give Ezra, der er præst og lærer i Himlens Guds lov, hvad som helst han beder jer om— 
EZR.7.22	op til 3,5 tons sølv, 100 sække hvede, 100 ankre vin, 100 ankre
EZR.7.23	I må sørge for at give ham, hvad som helst Himlens Gud har brug for til sit tempel, så vi ikke risikerer Guds vrede over kongens og hans sønners rige. 
EZR.7.24	De, som har med tempeltjenesten at gøre: præster, levitter, tempelsangere, tempelvagter og tempeltjenere, er fritaget for skatter og afgifter.
EZR.7.25	Og du, Ezra, skal ved hjælp af den visdom, din Gud har givet dig, udpege dommere og andre embedsmænd til at styre folkene i området vest for Eufratfloden. Hvis de mangler indsigt i din Guds lov, skal du undervise dem grundigt. 
EZR.7.26	Enhver, der nægter at adlyde din Guds lov og kongens lov, skal øjeblikkeligt straffes enten med døden eller med landsforvisning, konfiskation af ejendom eller fængselsstraf.
EZR.7.27	Da jeg, Ezra, havde læst brevet, udbrød jeg: „Lovet være Herren, vores fædres Gud, som lagde et ønske på kongens hjerte om at udsmykke og herliggøre Herrens tempel i Jerusalem, 
EZR.7.28	og som gjorde kongen, hans rådgivere og mægtige embedsmænd venligt stemt overfor mig.” Fordi Herren, min Gud, på den måde hjalp mig, fik jeg mod til at overtale nogle af Israels ledende mænd til at rejse til Jerusalem sammen med mig.
EZR.8.1	Her er listen over de familieoverhoveder, som sammen med deres familier fulgte med mig fra Babylonien på Artaxerxesʼ tid:
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Fra Pinehasʼ slægt: Gershom. Fra Itamars slægt: Daniel. Fra Davids slægt: Hattush, en efterkommer af Shekanja. Fra Paroshʼ slægt: Zekarja samt 150 andre mænd. Fra Pahat-Moabs slægt: Eljoenaj, søn af Zerahja, samt 200 andre mænd. Fra Zattus slægt: Shekanja, søn af Jahaziel, samt 300 andre mænd. Fra Adins slægt: Ebed, søn af Jonatan, samt 50 andre mænd. Fra Elams slægt: Jeshaja, søn af Atalja, samt 70 andre mænd. Fra Shefatjas slægt: Zebadja, søn af Mikael, samt 80 andre mænd. Fra Joabs slægt: Obadja, søn af Jehiel, samt 218 andre mænd. Fra Banis slægt: Shelomit, søn af Josifja, samt 160 andre mænd. Fra Bebajs slægt: Zekarja, søn af Bebaj, samt 28 andre mænd. Fra Azgads slægt: Johanan, søn af Hakkatan, samt 110 andre mænd. Fra Adonikams slægt: Elifelet, Jeiel, Shemaja og 60 andre mænd, som kom senere. Fra Bigvajs slægt: Utaj og Zabud samt 70 andre mænd.
EZR.8.15	Før vi tog af sted, havde jeg samlet alle disse mennesker ved Ahavaflodens udløb. I tre dage lå vi i lejr, mens jeg gennemgik navnelisterne over de folk, som var ankommet. Jeg fandt adskillige præster imellem dem, men ikke en eneste levit. 
EZR.8.16	Derfor sammenkaldte jeg nogle af lederne, Eliezer, Ariel, Shemaja, Elnatan, Jarib, Elnatan, Natan, Zekarja og Meshullam, samt lærerne Jojarib og Elnatan. 
EZR.8.17	Jeg sendte dem til levitternes leder Iddo i byen Kasifja for at anmode ham og hans klansfæller om at sende os medarbejdere til Guds tempel i Jerusalem. 
EZR.8.18	Og Gud var med os, så levitterne sendte os en fremragende mand ved navn Sherebja og sammen med ham 18 af hans sønner og brødre. Han var efterkommer af Mahli, der var søn af Levi, som var søn af Jakob. 
EZR.8.19	Desuden sendte de Hashabja og Jeshaja af Meraris slægt sammen med 20 af deres sønner og brødre. 
EZR.8.20	Derudover kom der 220 tempeltjenere, som af kong David havde fået til opgave at hjælpe levitterne. Alle 220 mand blev opført på listen med navns nævnelse.
EZR.8.21	Mens vi opholdt os ved Ahavafloden, udråbte jeg en faste, så vi på den måde kunne ydmyge os for Gud og bede om en vellykket rejse og om beskyttelse over os selv, vores børn og vores ejendele. 
EZR.8.22	Jeg brød mig nemlig ikke om at bede kongen om soldater og ryttere til at hjælpe os mod fjenderne undervejs. Vi havde jo netop sagt til kongen: „Vores Gud beskytter alle dem, som tilbeder ham. Men ulykke rammer dem, som vender sig fra ham.” 
EZR.8.23	Altså fastede vi og bønfaldt Gud om at være med os. Og det var han.
EZR.8.24	Jeg indsatte derefter 12 af præsterne som ledere, og desuden indsatte jeg Sherebja, Hashabja og ti andre som ledere af levitterne. 
EZR.8.25	Dem overlod jeg så ansvaret for sølvet, guldet, fadene, skålene og de øvrige ting, som kongen og hans embedsmænd samt Israels folk havde skænket til Guds hus. 
EZR.8.26	Da jeg overdrog dem disse værdier, vejede jeg guldet og sølvet og fandt, at der var 22 tons sølv og 3,4 tons guld, samt sølvgenstande med en totalvægt på 3,4 tons, 
EZR.8.27	20 guldbægre til en værdi af 1000 guldmønter og to smukke bronzeskåle så fine og værdifulde, som var de af guld. 
EZR.8.28	De førnævnte mænd indviede jeg til Herren tillige med skattene, de havde ansvar for, pengene og alt tempeludstyret, der var blevet givet som frivillige ofre til Herren, vores fædres Gud.
EZR.8.29	„Pas godt på alle disse ting,” sagde jeg til dem, „for I har ansvaret for dem, indtil de bliver vejet igen i Herrens hus i Jerusalem og kvitteret for af præsterne, levitterne og folkets ledere.” 
EZR.8.30	Præsterne og levitterne overtog så ansvaret for at bringe pengene og udstyret til Guds hus i Jerusalem.
EZR.8.31	Den 12. dag i den første måned var vi klar til at bryde op fra vores lejr ved Ahava for at rejse til Jerusalem. Og Gud beskyttede os imod fjender og banditter undervejs. 
EZR.8.32	Da vi var ankommet til Jerusalem i god behold, hvilede vi ud de første tre dage. 
EZR.8.33	På fjerdedagen efter ankomsten blev guldet, sølvet og tempeludstyret vejet i templet og overdraget til Meremot, søn af præsten Urija. Han blev assisteret af Eleazar, søn af Pinehas, samt levitterne Jozabad, søn af Jeshua, og Noadja, søn af Binnuj. 
EZR.8.34	Alting blev optalt, vejet og checket af efter listen, og den samlede vægt blev udregnet og nedskrevet.
EZR.8.35	Efter at det var gjort, ofrede alle de hjemvendte judæere brændofre til Israels Gud: 12 tyre for hele Israel, 96 væddere og 77 lam. Som et særligt syndoffer ofrede man 12 gedebukke. 
EZR.8.36	Den kongelige befaling blev overdraget til guvernørerne og de højtstående embedsmænd i området vest for Eufratfloden, og fra da af gav de deres støtte til folket og til Guds hus.
EZR.9.1	Kort tid efter kom Judas ledere til mig og fortalte, at folket og endda nogle af præsterne og levitterne ikke havde holdt sig adskilt fra de kanaʼanæere, hittitter, perizzitter, jebusitter, ammonitter, moabitter, egyptere og amoritter, som boede i landet, og at de havde antaget nogle af deres afskyelige skikke. 
EZR.9.2	Judæiske mænd havde indgået ægteskab med kvinder fra disse gudløse folkeslag, og de havde tilladt deres sønner at gifte sig med piger fra disse folk. Derved var Guds hellige folk blevet urent, og lederne havde oven i købet været de første til at være utro mod Herren.
EZR.9.3	Da jeg hørte det, flængede jeg i fortvivlelse mit tøj, rev mig i håret og skægget og satte mig ned, stum af sorg og smerte. 
EZR.9.4	De, som havde dyb respekt for Israels Guds befalinger til sit folk, og som frygtede Guds straf på grund af den synd, som var begået, kom og sad hos mig. Sådan sad vi overvældet af sorg, indtil det var tid at bringe aftenofferet. 
EZR.9.5	Så rejste jeg mig i mit flængede tøj, og skamfuld vendte jeg mig til Herren. Jeg faldt på knæ, løftede hænderne til Herren, min Gud, 
EZR.9.6	og råbte: „Åh min Gud, jeg skammer mig over at løfte mit ansigt til dig, for vi står i synd til halsen, vores synd er himmelråbende. 
EZR.9.7	Vores folks historie er fra ende til anden en sørgelig beretning om synd og frafald, og derfor blev vi og vores konger og præster konstant overfaldet, plyndret, sendt i eksil og hånet af ugudelige konger lige til i dag. 
EZR.9.8	Men nu har vi oplevet din nåde, idet du har ladet den lille rest, der er tilbage af os, undslippe slaveriet og endnu engang bosætte os i det hellige land. Du har tændt håbets lys i vores øjne og givet os nyt mod efter vores slavetilværelse. 
EZR.9.9	Selvom vi var slaver, svigtede du os ikke, men gjorde de persiske konger venligt stemt over for os. Du gav os kræfter til at genopbygge templet og opnå din beskyttelse i Jerusalem og Judas land.
EZR.9.10	Men hvad skal vi nu gøre, Herre? Endnu en gang har vi vendt os bort fra dig og har overtrådt dine befalinger. 
EZR.9.11	Profeterne advarede os på forhånd om, at det land, vi skulle tage i besiddelse, var forurenet af den tidligere befolknings afskyelige skikke og fuldt af ugudelighed fra ende til anden. 
EZR.9.12	Du advarede os imod at lade vores børn indgå ægteskab med deres børn, og imod at lade os besnære af deres form for velstand. Du lovede, at hvis vi adlød dig, ville vi blive en stærk nation, og vi og vores efterkommere ville for altid få lov at blive boende i landet og nyde dets goder. 
EZR.9.13	Du har straffet os for vores ulydighed, dog ikke så hårdt som vi fortjente, for du har i din nåde ladet en rest af os overleve og vende hjem. 
EZR.9.14	Men nu har vi igen overtrådt dine befalinger ved at gifte os med folk, som praktiserer afskyelige ting. Vil du nu i din vrede tilintetgøre os fuldstændigt, så der ikke bliver nogen rest tilbage? 
EZR.9.15	Åh Herre, Israels Gud, du er en god og retfærdig Gud. Vi står her i dag for dit ansigt som en rest, der har overlevet. Men vi står med en stor synd og kan ikke forvente andet end din straf.”
EZR.10.1	Mens jeg lå grædende på jorden foran templet og fremsagde denne syndsbekendelse, samledes en stor flok mænd, kvinder og børn omkring mig for at sørge og græde sammen med mig.
EZR.10.2	Da sagde Shekanja, en søn af Jehiel af Elams slægt, til mig: „Vi erkender, at vi har været troløse over for vores Gud ved at gifte os med kvinder fra gudløse folkeslag. Men der er alligevel håb for Israels folk. 
EZR.10.3	Lad os give Gud det løfte, at vi vil sende de fremmede kvinder og deres børn bort, sådan som du og andre gudfrygtige mænd har rådet os til. Fra nu af vil vi gøre som Toraen byder. 
EZR.10.4	Rejs dig nu op, for det er dig, der skal organisere det. Vi er med dig. Så fat mod og kom i gang!”
EZR.10.5	Derpå rejste jeg mig op og bad alle præsterne, levitterne og folkets ledere om at sværge på, at de ville gøre, som Shekanja havde sagt. Det gjorde de. 
EZR.10.6	Derefter forlod jeg pladsen foran Herrens hus og gik ind i Johanans, Eljashibs søns, værelse i templet, hvor jeg overnattede. Jeg hverken spiste eller drak, for jeg sørgede over de hjemvendte judæeres utroskab.
EZR.10.7	Nu blev det bekendtgjort ud over hele Judas land og i Jerusalem, at alle de mænd, som havde været i eksil, skulle komme til Jerusalem 
EZR.10.8	inden tre dage, og at folkets ledere havde besluttet, at enhver som udeblev, ville blive frataget sin arvelod og udstødt af de hjemvendtes samfund. 
EZR.10.9	Tre dage efter, den 20. dag i den niende måned, var alle Judas og Benjamins mænd samlet på den åbne plads foran templet. De rystede af kulde på grund af regnen og af angst på grund af sagens alvor.
EZR.10.10	Så rejste jeg mig og råbte til mængden: „I har været ulydige mod Herren ved at gifte jer med kvinder fra fremmede folkeslag og således øget vores skyld overfor Gud. 
EZR.10.11	Bekend derfor jeres synd for Herren, jeres fædres Gud, og gør hvad han forlanger af jer: Skil jer ud fra de fremmede omkring jer og skaf jer af med de kvinder, I har giftet jer med.”
EZR.10.12	„Vi vil gøre, som du siger!” svarede hele forsamlingen. 
EZR.10.13	„Men det problem kan ikke løses på en dag eller to, for der er mange af os, der har gjort det. Og vi kan ikke blive stående her ude i regnen. 
EZR.10.14	Det må være en sag for folkets ledere. Lad dem, der har giftet sig med fremmede kvinder, komme til lederne på et nærmere aftalt tidspunkt sammen med deres bys ledere og dommere, så hver enkelt kan få deres sag gjort i orden, og vi kan afværge Guds vrede.”
EZR.10.15	Kun Jonatan, søn af Asael, Jahzeja, søn af Tikva, Meshullam og levitten Shabbetaj modsatte sig forslaget. 
EZR.10.16	Alle de andre tilsluttede sig. Jeg pålagde så overhovederne for de enkelte slægter at tage sig af sagen. De mødtes den første dag i den tiende måned for at undersøge de enkelte sager og sørge for, at beslutningen blev gennemført. 
EZR.10.17	Den første dag i den første måned var de færdige med at behandle alle sagerne angående de mænd, der havde giftet sig med fremmede kvinder.
EZR.10.18	Her følger listen over de præster, som havde giftet sig med fremmede kvinder: Af Jeshuas slægt: Maʼaseja, Eliezer, Jarib og Gedalja. 
EZR.10.19	De svor på, at de ville sende deres koner bort, og hver enkelt af dem måtte bringe en vædder som skyldoffer. 
EZR.10.20	Af Immers slægt: Hanani og Zebadja. 
EZR.10.21	Af Harims slægt: Maʼaseja, Elija, Shemaja, Jehiel og Uzzija. 
EZR.10.22	Af Pashhurs slægt: Eljoenaj, Maʼaseja, Ishmael, Netanel, Jozabad og Elasa.
EZR.10.23	Følgende levitter var skyldige: Jozabad, Shimi, Kelaja (også kaldet Kelita), Petahja, Juda og Eliezer.
EZR.10.24	Blandt tempelsangerne var Eljashib skyldig. Af tempelvagterne var følgende skyldige: Shallum, Telem og Uri.
EZR.10.25	Af folket i almindelighed var følgende skyldige: Af Paroshʼ slægt: Ramja, Jizzija, Malkija, Mijjamin, Eleazar, Malkija og Benaja. 
EZR.10.26	Af Elams slægt: Mattanja, Zekarja, Jehiel, Abdi, Jeremot og Elija. 
EZR.10.27	Af Zattus slægt: Eljoenaj, Eljashib, Mattanja, Jeremot, Zabad og Aziza. 
EZR.10.28	Af Bebajs slægt: Johanan, Hananja, Zabbaj og Atlaj. 
EZR.10.29	Af Banis slægt: Meshullam, Malluk, Adaja, Jashub, Sheal og Jeramot. 
EZR.10.30	Af Pahat-Moabs slægt: Adna, Kelal, Benaja, Maʼaseja, Mattanja, Betzalel, Binnuj og Manasse. 
EZR.10.31	Af Harims slægt: Eliezer, Jishija, Malkija, Shemaja, Simeon, 
EZR.10.32	Benjamin, Malluk og Shemarja. 
EZR.10.33	Af Hashums slægt: Mattenaj, Mattatta, Zabad, Elifelet, Jeremaj, Manasse og Shimi. 
EZR.10.34	Af Banis slægt: Maʼadaj, Amram, Uel, 
EZR.10.35	Benaja, Bedja, Keluhu, 
EZR.10.36	Vanja, Meremot, Eljashib, 
EZR.10.37	Mattanja, Mattenaj og Jaʼasaj. 
EZR.10.38	Af Binnujs slægt: Shimi, 
EZR.10.39	Shelemja, Natan, Adaja, 
EZR.10.40	Maknadbaj, Shashaj, Sharaj, 
EZR.10.41	Azarel, Shelemja, Shemarja, 
EZR.10.42	Shallum, Amarja og Josef. 
EZR.10.43	Af Nebos slægt: Jeiel, Mattitja, Zabad, Zebina, Jaddaj, Joel og Benaja.
EZR.10.44	Alle disse mænd havde giftet sig med fremmede kvinder, men de sendte nu dem og deres børn bort.
NEH.1.1+NEH.1.2	Denne beretning er skrevet af Nehemias, søn af Hakalja.
NEH.1.1+NEH.1.2	Jeg arbejdede som mundskænk for kong Artaxerxes af Persien i det kongelige palads i Susa. I kislev
NEH.1.3	„Det går rigtig dårligt,” svarede de. „Folk lever i stor nød og elendighed. Jerusalems mur ligger stadig i ruiner, og de nedbrændte porte er ikke blevet istandsat.”
NEH.1.4	Da jeg hørte det, satte jeg mig ned og græd og sørgede i flere dage, mens jeg fastede og bad til Himlens Gud.
NEH.1.5	„Herre, du store og almægtige Gud!” bad jeg. „Vi ved, at du er en Gud, der holder dine pagtsløfter og er trofast over for dem, der elsker dig og adlyder dine befalinger. 
NEH.1.6+NEH.1.7	Hør nu din tjeners bøn, lyt til, hvad jeg har på hjerte. Se i nåde til mig, mens jeg dag og nat går i forbøn for dit folk Israel! Jeg erkender, at Israels folk har syndet imod dig, ja også jeg og min familie har syndet ved ikke at adlyde de befalinger, love og forskrifter, som du gav os gennem din tjener Moses. 
NEH.1.8	Opfyld nu det løfte du i sin tid gav Moses. Du sagde godt nok, at hvis vi var troløse over for dig, ville du sprede os blandt folkene. 
NEH.1.9	Men du sagde også, at hvis vi erkendte vores synder og lovede at adlyde dine befalinger, ville du føre os tilbage til Jerusalem—det sted, du har udvalgt til din bolig—om du så skulle hente os fra verdens fjerneste afkroge.
NEH.1.10	Herre, vi er dine tjenere—det folk, du befriede ved din vældige magt. 
NEH.1.11	Hør nu min bøn! Lyt til dem, som ønsker at ære dig! Vær med mig, når jeg træder frem for kongen for at bede ham gøre mig en tjeneste. Gør ham venligt stemt over for min anmodning.”
NEH.2.1	En dag i nisan
NEH.2.2	udbrød han: „Hvorfor ser du så bedrøvet ud, Nehemias? Du er jo ikke syg, så der må være noget andet, der piner dig.” Jeg blev helt bange, 
NEH.2.3	men jeg tog mod til mig og svarede: „Deres Majestæt længe leve! Ja, det piner mig, at den by, hvor mine forfædre er begravet, ligger i ruiner, og at portene er nedbrændt.”
NEH.2.4	„Hvad kan jeg gøre for dig?” spurgte kongen.
NEH.2.4	Da sendte jeg en bøn op til Gud i Himlen 
NEH.2.5	og svarede: „Hvis det behager Deres Majestæt at vise godhed imod mig, så lad mig rejse til Juda og genopbygge mine forfædres by.”
NEH.2.6	Kongen kastede et blik på dronningen, der sad ved hans side, og spurgte så: „Hvor lang tid vil det tage? Hvornår kan du være tilbage?” Jeg gav ham en omtrentlig tidsramme, og han gav mig lov at rejse.
NEH.2.7	„Hvis det behager Deres Majestæt, så lad mig få breve med til guvernørerne i området vest for Eufratfloden, så de kan give mig lov til at rejse gennem deres område på vej til Juda,” fortsatte jeg. 
NEH.2.8	„Lad mig også få et brev med til Asaf, der har ansvar for de kongelige skove, så han kan give mig bjælker til nye porte i bymuren og til genopbygningen af tempelborgen og til det hus, hvor jeg skal bo.” Kongen gav mig alt, hvad jeg bad om, for Herren var med mig.
NEH.2.9	Kongen gav mig desuden officerer og ryttere med til beskyttelse på rejsen. Da vi nåede frem til provinserne vest for Eufratfloden, afleverede jeg kongens breve til de forskellige guvernører og rejste videre uden problemer. 
NEH.2.10	Men da horonitten Sanballat og den ammonitiske embedsmand Tobija hørte om det, blev de vrede over, at nogen ønskede at hjælpe israelitterne.
NEH.2.11+NEH.2.12	Så kom jeg til Jerusalem, og da jeg havde været der i tre dage, foretog jeg om natten en inspektion sammen med nogle få mænd uden at sige til nogen, hvad Gud havde lagt mig på hjerte angående Jerusalem. Vi havde kun et æsel, som jeg red på, mens de andre gik. 
NEH.2.13	Først red jeg ud gennem Dalporten i retning af Sjakalbrønden og nåede til Møgporten, mens jeg undersøgte den nedrevne murs beskaffenhed og resterne af de brændte porte. 
NEH.2.14+NEH.2.15	Derfra fortsatte vi til Kildeporten og Kongedammen, men der var der ikke plads til, at mit æsel kunne komme videre. Så drejede jeg af og red op gennem Kedrondalen, mens jeg inspicerede murene, hvorefter vi vendte hjem gennem Dalporten.
NEH.2.16	Ingen af de lokale embedsmænd vidste, hvor jeg havde været, eller hvad jeg havde foretaget mig. Jeg havde nemlig ikke sagt noget til nogen, hverken judæere, præster, embedsmænd eller de andre ledere, selvom det var dem, som ville få ansvar for genopbygningen.
NEH.2.17	Men nu sagde jeg: „I ved alt om den tragedie, der har ramt vores by. I ved, at murene ligger i ruiner, og at portene er brændt. Men lad os nu i fællesskab genopbygge Jerusalems mure, så ingen længere skal gøre nar af os.”
NEH.2.18	Så fortalte jeg dem, hvordan Gud havde været med mig, og hvad kongen havde sagt. „Lad os begynde med det samme!” udbrød de ivrigt. Derefter gik de i gang med at forberede arbejdet.
NEH.2.19	Da Sanballat, Tobija og araberen Geshem hørte om planen, gjorde de nar af os: „Hvad er I ude på? Gør I oprør imod kongen?”
NEH.2.20	„Himlens Gud vil hjælpe os,” svarede jeg. „Vi er hans tjenere, og nu går vi i gang med at genopbygge muren. Men I har ingen rettigheder i Jerusalem, for det er ikke jeres by og har aldrig været det.”
NEH.3.1	Så gik de forskellige arbejdshold i gang. Ypperstepræsten Eljashib og de andre præster genopbyggede Fåreporten, satte portfløjene på plads og indviede den. Desuden reparerede de muren hen til Meatårnet, som de indviede, og videre til Hananeltårnet. 
NEH.3.2	Ved siden af dem arbejdede et hold fra Jeriko, og ved siden af dem igen et hold under ledelse af Zakkur, en søn af Imri.
NEH.3.3	Fiskeporten blev bygget af Senaʼas sønner. Rammen blev konstrueret af store bjælker, som portfløjene blev sat fast i. Desuden lavede de bolte og tværstænger. 
NEH.3.4	Ved siden af dem var der et arbejdshold under ledelse af Meremot, en søn af Urija, som var søn af Hakkotz. Næste hold blev ledt af Meshullam, en søn af Berekja, som var søn af Meshezabel, og det næste igen var under ledelse af Zadok, en søn af Baʼana. 
NEH.3.5	Dernæst fulgte folkene fra byen Tekoa, som måtte gøre arbejdet uden deres ledere, for de havde nægtet at tage del i byggeriet.
NEH.3.6	Den Gamle Port blev repareret af Jojada, en søn af Pasea, og Meshullam, en søn af Besodeja. De konstruerede en ramme af bjælker, satte portfløjene i rammen og sikrede porten med bolte og tværstænger. 
NEH.3.7	Ved siden af dem arbejdede Melatja fra Gibeon og Jadon fra Meronot som ledere af et arbejdshold fra byerne Gibeon og Mitzpa, der hørte under guvernøren vest for Eufratfloden. 
NEH.3.8	Næste hold var under ledelse af guldsmeden Uzziel, en søn af Harhaja. Derfra og hen til hvor det brede stykke af muren begynder, arbejdede et hold under ledelse af Hananja, en af salveblanderne.
NEH.3.9	Den næste sektion blev bygget af et hold under ledelse af Refaja, en søn af Hur. Han var leder for den ene halvdel af Jerusalems distrikt. 
NEH.3.10	Jedaja, søn af Harumaf, genopbyggede det stykke af muren, der lå ud for hans eget hus. Ved siden af ham arbejdede Hattush, en søn af Hashabneja. 
NEH.3.11	Dernæst var der Malkija, en søn af Harim, og Hasshub, en søn af Pahat-Moab. De arbejdede på stykket til og med Ovntårnet. 
NEH.3.12	Shallum, en søn af Hallohesh, arbejdede på det næste stykke sammen med sine døtre. Han var leder for den anden halvdel af Jerusalems distrikt.
NEH.3.13	Folkene fra Zanoa genopbyggede Dalporten under ledelse af Hanun. De konstruerede en ramme af bjælker, satte portfløjene i rammen og sikrede porten med bolte og tværstænger. De reparerede også 450 m af muren helt hen til Møgporten.
NEH.3.14	Møgporten tog Malkija, en søn af Rekab, sig af. Han var leder for Bet-Kerem distriktet. Han genopbyggede porten og satte portfløjene i med deres bolte og tværstænger.
NEH.3.15	Shallun, en søn af Kol-Hoze, der var leder for Mitzpa distriktet, genopbyggede Kildeporten, lavede taget over den og satte portfløjene på plads med deres bolte og tværstænger. Derefter reparerede han muren fra Shela-dammen til paladsets have og trappen, der fører op til Davidsbyen. 
NEH.3.16	Ved siden af ham arbejdede Nehemias, en søn af Azbuk, der var leder for halvdelen af Bet-Zur distriktet. Han genopbyggede muren hen til Davids gravsted, den kunstigt anlagte dam og heltenes hus. 
NEH.3.17	Derefter fulgte et arbejdshold af levitter under ledelse af Rehum, en søn af Bani. Efter dem arbejdede Hashabja, der var leder for den ene halvdel af Keila distriktet. Han havde ansvar for genopbygningen af sit eget område. 
NEH.3.18	Derefter kom Binnuj, en søn af Henadad, der var leder for den anden halvdel af Keila distriktet, sammen med sine folk.
NEH.3.19	Det næste arbejdshold var under ledelse af Ezer, en søn af Jeshua, der var leder for selve byen Mitzpa. De arbejdede også på strækningen over for våbenarsenalet, hvor muren drejer skarpt, så der dannes et hjørne. 
NEH.3.20	Så fulgte Baruk, en søn af Zabbaj, der byggede fra hjørnet til ypperstepræsten Eljashibs hus. 
NEH.3.21	Meremot, en søn af Urija, der var søn af Hakkotz, byggede det stykke af muren, der gik fra indgangen til Eljashibs hus og hen til enden af det. 
NEH.3.22	Præsterne fra Jerusalems opland byggede den næste strækning. 
NEH.3.23	Binjamin, Hasshub og Azarja, en søn af Maʼaseja, der var søn af Ananja, reparerede stykket ud for deres egne huse. 
NEH.3.24	Binnuj, en søn af Henadad, byggede stykket fra Azarjas hus til hjørnet, 
NEH.3.25+NEH.3.26	hvorfra Palal, en søn af Uzaj, fortsatte til fundamentet under paladsets øvre tårn ved vagthusene. Derefter fulgte Pedaja, en søn af Parosh, som sammen med tempeltjenerne fra Ofelhøjen byggede i østlig retning til Vandporten og tårnet, hvorfra tempelområdet blev overvåget. 
NEH.3.27	Den næste strækning fra tårnet, hvorfra templet blev overvåget og hele vejen langs Ofelhøjen, blev bygget af endnu et arbejdshold fra Tekoa. 
NEH.3.28	En gruppe præster byggede strækningen over for deres huse på den anden side af Hesteporten.
NEH.3.29	Zadok, en søn af Immer, genopbyggede også muren ud for sit eget hus, og efter ham fulgte Shemaja, en søn af Shekanja, der til daglig stod vagt ved østporten. 
NEH.3.30	Så fulgte Hananja, en søn af Shelemja; Hanun, den sjette søn af Zalaf; Meshullam, en søn af Berekja, der byggede stykket ud for sit eget hus. 
NEH.3.31	Guldsmeden Malkija byggede muren helt hen til huset over for Mønstringsporten, som blev brugt af tempeltjenerne og købmændene, og videre til hjørnet med tagrummet. 
NEH.3.32	Endelig arbejdede guldsmedene og købmændene på det sidste stykke hen til Fåreporten.
NEH.3.33	Da Sanballat blev klar over, at vi var i gang med at genopbygge muren, blev han rasende og gav sig til at håne judæerne, 
NEH.3.34	mens hans landsmænd og Samarias officerer hørte på det. „Hvad i alverden bilder de elendige judæere sig ind?” sagde han. „Tror de, at de kan bygge muren op på en enkelt dag, hvis bare de ofrer til deres Gud? De kan da ikke bygge noget af de forbrændte murbrokker, de graver frem fra ruindyngerne.”
NEH.3.35	Tobija, der stod ved siden af ham, bemærkede: „Lad dem bygge, så meget de vil! Den mur braser sammen, bare en ræv springer op på den!”
NEH.3.36	Da bad jeg: „Herre, hør hvordan de gør nar af os! Lad dem selv blive gjort til nar. Lad dem få lov at prøve, hvordan det er at blive ført i eksil i et fremmed land. 
NEH.3.37	Herre, se ikke igennem fingre med deres synd. Tilgiv dem ikke, for de har hånet dem, der bygger på muren.”
NEH.3.38	Så fortsatte vi med at arbejde på muren hele vejen rundt om byen. Den var allerede oppe i halv højde, for der var en god arbejdsmoral, og alle arbejdede hårdt.
NEH.4.1	Men da Sanballat og Tobija så, at arbejdet på muren skred godt frem, og at de gabende huller blev repareret, blev de urolige og sendte bud om det til araberne, ammonitterne og ashdoditterne. 
NEH.4.2	De dannede en sammensværgelse og lagde planer om at angribe Jerusalem for at sætte en stopper for arbejdet. 
NEH.4.3	Men vi bad til vores Gud og satte vagtposter ved muren nat og dag.
NEH.4.4	Judæerne klagede over, at de, der skulle bære materialerne, var udmattede, og at der var så mange murbrokker, at de ikke kunne komme frem. 
NEH.4.5	Samtidig planlagde vores fjender et overraskelsesangreb og sagde: „Før de når at se sig om, står vi midt i byen. Så slår vi dem ihjel og sætter en stopper for arbejdet!” 
NEH.4.6	Men de arbejdere, der boede i de omliggende landsbyer, røbede deres planer og sagde gang på gang: „Fjenderne gør sig klar til at angribe os fra alle sider.”
NEH.4.7	Derfor opstillede jeg folkene familie for familie bevæbnet med sværd, spyd og buer bag ved muren på de steder, hvor den var lavest. 
NEH.4.8	Da jeg så, hvor bange de var, sammenkaldte jeg lederne og folket og holdt en lille tale til dem: „I skal ikke være bange!” sagde jeg. „Husk på, at den almægtige Gud er med os! Så vær ved godt mod og kæmp for jeres slægtninge, sønner, døtre, koner og hjem!”
NEH.4.9	Da vores fjender blev klar over, at vi var blevet advaret, og at Gud havde forpurret deres planer om et overraskelsesangreb, vendte vi tilbage til arbejdet på muren. 
NEH.4.10	Men fra da af arbejdede vi altid i to hold. Mens halvdelen af folket var i gang, stod den anden halvdel sammen med lederne bag ved dem og holdt vagt i fuld rustning, bevæbnet med spyd, skjolde og buer. 
NEH.4.11	De, der slæbte sten, var også bevæbnet. De brugte den ene hånd til at bære sten og holdt spyddet i den anden. 
NEH.4.12	De, der byggede på muren, havde deres sværd i bæltet, mens de arbejdede. Hornblæseren holdt sig hele tiden tæt ved mig, parat til at blæse alarm.
NEH.4.13	„Det er et omfattende projekt, vi er i gang med,” forklarede jeg folket og deres ledere, „og vi er spredt ud over et stort område. 
NEH.4.14	Så snart der bliver blæst alarm, skal I straks samle jer der, hvor lyden kommer fra. Så vil vores Gud kæmpe for os!”
NEH.4.15	Således arbejdede vi fra daggry til solnedgang, mens halvdelen altid stod vagt. 
NEH.4.16	Jeg gav ordre til, at alle, der boede uden for muren, skulle overnatte inde i byen, så de og deres tjenestefolk kunne deltage i arbejdet om dagen og holde vagt om natten. 
NEH.4.17	Både jeg selv og mine folk sov med tøjet på, og vi gik aldrig nogen steder ubevæbnet.
NEH.5.1	Kort efter begyndte nogle mænd og deres koner at klage over, at deres rige landsmænd udnyttede dem. 
NEH.5.2	Nogle sagde: „Vi har ingen penge, så vi må give vores børn i pant for at få mad.” 
NEH.5.3	Andre sagde: „Vi har pantsat vores marker, vingårde og huse for at kunne købe korn under hungersnøden.” 
NEH.5.4	Andre igen sagde: „Vi har måttet belåne vores marker og vingårde for at kunne betale skat til kongen.”
NEH.5.5	„Hører vi ikke til samme folk?” protesterede de. „Er vores børn ikke lige så gode som deres? Det er uretfærdigt, at vi skal sælge vores børn som slaver for at kunne overleve. Vi har allerede solgt flere af vores døtre, og vi har ingen mulighed for at købe dem fri, for vores marker og vingårde tilhører pantelånerne.”
NEH.5.6	Da jeg hørte det, blev jeg vred, 
NEH.5.7	og efter at have tænkt over sagen sagde jeg til de rige og fornemme: „Det er forkert af jer at tage pant og renter af jeres landsmænd, når I låner dem penge.” Så sammenkaldte jeg til et folkemøde og henvendte mig til de rige: 
NEH.5.8	„Vi har gjort alt, hvad vi kunne, for at frikøbe vores landsmænd, der levede som slaver hos et fremmed folk,” sagde jeg. „Men nu gør I jeres egne landsmænd til slaver! Hvor mange gange skal vi købe dem fri?” Der var dødstille. Ingen vidste, hvad de skulle svare. 
NEH.5.9	Så fortsatte jeg: „I kan ikke være bekendt at opføre jer på den måde! Har I slet ingen ærefrygt for Gud? Er det ikke nok, at vi har fjender, der udefra prøver at komme os til livs? 
NEH.5.10	Jeg og mine folk har også lånt vores nødstedte landsmænd penge og korn, men uden at kræve renter. Hold op med at tage pant og renter. 
NEH.5.11	Giv dem deres marker, vingårde, olivenlunde og huse tilbage og refunder dem, hvad I har taget i renter i form af penge, korn, vin og olie.”
NEH.5.12	„Vi vil gøre, som du siger,” svarede de. „Vi giver dem deres ejendom tilbage og holder op med at kræve renter.” I præsternes påhør fik jeg dem så til at sværge på, at de ville gøre, som de havde sagt. 
NEH.5.13	Og mens jeg rystede min kappefold sagde jeg: „De som ikke holder, hvad de har lovet, vil Gud ryste ud fra deres hus og hjem.” „Amen!” råbte hele forsamlingen og takkede Gud. Så gik de i gang med at gøre deres ord til handling.
NEH.5.14	I den forbindelse skal det nævnes, at i alle de 12 år, jeg var guvernør over Juda—fra kong Artaxerxesʼ 20. til hans 32. regeringsår—modtog hverken jeg selv eller mine embedsmænd nogen løn eller andre ydelser fra Israels folk. 
NEH.5.15	Denne praksis stod i skærende kontrast til, hvad folket var vant til fra de tidligere guvernører, der havde udnyttet dem ved at kræve mad og vin foruden 40 sølvstykker om dagen. Desuden plejede embedsmændene også at udnytte folket. Men fordi jeg ønskede at adlyde Gud, brød jeg med den praksis. 
NEH.5.16	I stedet koncentrerede jeg mig om arbejdet på muren og nægtede at skaffe mig fast ejendom. Og alle mine embedsmænd tog del i arbejdet på lige fod med andre. 
NEH.5.17	Jeg forsørgede ellers 150 judæiske embedsmænd foruden fremmede, der kom på besøg. 
NEH.5.18	Det daglige forbrug udgjorde en okse, seks førsteklasses får og et stort antal fjerkræ. Desuden købte jeg hver tiende dag en ny forsyning vin. Alligevel undlod jeg at afkræve folket den skat, jeg havde krav på, for de havde det svært nok i forvejen.
NEH.5.19	Min Gud, glem ikke, hvad jeg har gjort for dit folk, men velsign mig for det!
NEH.6.1	Byggeriet fortsatte, til muren var færdig, og nu manglede vi kun at sætte de sidste portfløje på plads. Da Sanballat, Tobija, araberen Geshem og resten af vores fjender hørte det, 
NEH.6.2	sendte de bud og bad mig møde dem i en af landsbyerne på Onosletten. Men jeg var klar over, at de havde i sinde at myrde mig. 
NEH.6.3	Derfor sendte jeg følgende svar tilbage til dem: „Det er et vigtigt projekt, jeg er i gang med. Jeg kan ikke standse arbejdet for at mødes med jer.”
NEH.6.4	Fire gange sendte de bud til mig om at komme, og hver gang gav jeg samme svar. 
NEH.6.5	Femte gang kom Sanballats sendebud med et åbent brev i hånden, 
NEH.6.6	i hvilket der stod:
NEH.6.6	Geshem fortæller mig, at han overalt hører rygter om, at judæerne pønser på at gøre oprør, og at det er grunden til, at I har genopbygget muren. Han fortæller mig endvidere, at du vil være konge over dem, 
NEH.6.7	og at du allerede har hvervet „profeter” i Jerusalem, som skal sige: „Nu er der en konge i Juda.” Du kan være sikker på, at kong Artaxerxes vil høre om det her. Derfor må du hellere komme og drøfte sagen med mig.
NEH.6.8	Jeg sendte besked tilbage: „Du ved udmærket, at det er løgn fra ende til anden. Det er noget, du selv har fundet på.”
NEH.6.9	De prøvede blot at gøre os bange med det formål at få os til at standse arbejdet. „Herre,” bad jeg, „giv os mod og styrke til at gøre arbejdet færdigt!”
NEH.6.10	Nogle dage senere besøgte jeg Shemaja, en søn af Delaja, som var søn af Mehetabel. Han lå syg i sit hus.
NEH.6.10	„Lad os gemme os inde i templet og låse dørene,” sagde han. „Dine fjender kommer i aften for at dræbe dig.”
NEH.6.11	Men jeg svarede: „Skulle jeg, som er folkets leder, flygte, fordi der er fare på færde? Desuden har jeg ikke lov til at gå ind i templet, når jeg hverken er præst eller levit.”
NEH.6.12+NEH.6.13	Det var ikke svært at regne ud, at Shemajas budskab ikke var fra Gud, men at Tobija og Sanballat havde betalt ham for at gøre mig bange og lokke mig ind i templet, så de bagefter havde noget at anklage mig for.
NEH.6.14	Min Gud, det er op til dig at straffe Tobija, Sanballat, den kvindelige profet Noadja og de andre profeter, som har forsøgt at tage modet fra mig.
NEH.6.15	Den 25. dag i elul
NEH.6.16	Da vores fjender og de omkringboende folk hørte, at arbejdet var fuldført, blev de bange og modløse, for de forstod, at det var vores Gud, der havde hjulpet os.
NEH.6.17	I løbet af de 52 dage udvekslede Tobija adskillige breve med overklassen i Juda. 
NEH.6.18	Mange af dem havde svoret ham troskab, fordi han var svigersøn til Shekanja, en søn af Ara, og fordi hans søn Johanan var gift med en datter af Meshullam, en søn af Berekja. 
NEH.6.19	Alle forsøgte de at overbevise mig om, hvor god Tobija var, hvorefter de løb tilbage og fortalte ham alt, hvad jeg havde sagt om ham. Tobija sendte mig en masse trusselsbreve for at tage modet fra mig.
NEH.7.1	Efter at muren var færdig og portfløjene sat på plads, udpegede jeg tempelvagter og korsangere blandt levitterne. 
NEH.7.2	Derefter overdrog jeg ansvaret for Jerusalem til min bror Hanani og til Hananja, der var kommandant for tropperne i tempelborgen, en mand, der tjente Gud mere trofast end de fleste. 
NEH.7.3	Jeg gav dem instrukser om ikke at åbne byens porte før et godt stykke efter solopgang, og at lukke og låse dem i god tid inden solnedgang, mens vagterne endnu var på deres poster. Desuden indprentede jeg dem, at alle Jerusalems indbyggere skulle være med til at holde vagt ved muren, og at de, der boede umiddelbart op til muren, skulle holde vagt på den strækning, der lå ud for deres hus. 
NEH.7.4	Indbyggertallet var på det tidspunkt lille i forhold til byens udstrækning, og der var endnu ikke bygget nye huse i byen.
NEH.7.5	Gud gav mig den tanke at samle byens ledere, embedsmænd og den menige befolkning, så vi kunne registrere dem slægt for slægt. Jeg var nemlig kommet i besiddelse af slægtstavlerne over dem, der i sin tid var vendt hjem fra eksilet.
NEH.7.6	De judæere, der var vendt tilbage fra eksilet, havde bosat sig enten i Jerusalem eller i de byer i Judas land, de oprindeligt stammede fra. De nedstammede alle fra dem, som kong Nebukadnezar i sin tid havde taget til fange og ført i eksil. 
NEH.7.7	Lederne for de hjemvendte var Zerubbabel, Jeshua, Nehemja, Azarja, Raʼamja, Nahamani, Mordokaj, Bilshan, Misperet, Bigvaj, Nehum og Baʼana.
NEH.7.7	Det følgende er listen over antallet af de mænd, der vendte tilbage. De er optegnet efter navnet på den forfar, de regnede deres slægt efter, eller efter den by, de stammede fra: 
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25+NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Efterkommere af Parosh: 2172, af Shefatja: 372, af Arach: 652, af Pahat-Moab (Jeshuas og Joabs efterkommere): 2818, af Elam: 1254, af Zattu: 845, af Zakkaj: 760, af Binnuj: 648, af Bebaj: 628, af Azgad: 2322, af Adonikam: 667, af Bigvaj: 2067, af Adin: 655, af Ater (Hizkijas efterkommere): 98, af Hashum: 328, af Betzaj: 324, af Harif: 112, af Gibeon: 95. Dem fra Betlehem og Netofa: 188, fra Anatot: 128, fra Bet-Azmavet: 42, fra Kirjat-Jearim, Kefira og Beʼerot: 743, fra Rama og Geba: 621, fra Mikmas: 122, fra Betel og Aj: 123. Efterkommere af den anden Nebo: 52, af den anden Elam: 1254, af Harim: 320. Folkene fra Jeriko: 345, fra Lod, Hadid og Ono: 721 og fra Senaʼa: 3930.
NEH.7.39+NEH.7.40+NEH.7.41+NEH.7.42	Nogle af de hjemvendte var af præsteslægt: Efterkommere af Jedaja (Jeshuas klan): 973, af Immer: 1052, Pashhur: 1247 og af Harim: 1017.
NEH.7.43+NEH.7.44+NEH.7.45	Andre hørte til levitterne: Af Hodavjas efterkommere var der 74 fra slægterne Jeshua og Kadmiel. Der var 148 tempelsangere af Asafs slægt og 138 tempelvagter, efterkommere af Shallum, Ater, Talmon, Akkub, Hatita og Shobaj.
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Desuden var der tempeltjenerne med følgende slægtsnavne: Ziha, Hasufa, Tabbaot, Keros, Sia, Padon, Lebana, Hagaba, Shalmaj, Hanan, Giddel, Gahar, Reaja, Retzin, Nekoda, Gazzam, Uzza, Pasea, Besaj, meunitterne, nefusitterne, Bakbuk, Hakufa, Harhur, Batzlut, Mehida, Harsha, Barkos, Sisera, Tema, Netziach, og Hatifa.
NEH.7.57+NEH.7.58+NEH.7.59	Efterkommerne efter Salomons tjenere var fra følgende slægter: Sotaj, Soferet, Perida, Jaʼala, Darkon, Giddel, Shefatja, Hattil, Pokeret-ha-Zebajim og Amon. 
NEH.7.60	Det samlede antal tempeltjenere og Salomons tjenere var 392.
NEH.7.61	Der var også en gruppe fra de persiske byer Tel-Mela, Tel-Harsha, Kerub, Addon og Immer, der vendte tilbage fra eksilet, men de var ikke længere i besiddelse af deres stamtavler, så de kunne ikke med sikkerhed bevise, at de var israelitter. 
NEH.7.62	Den gruppe bestod af 642 mænd, som regnedes for efterkommere af Delaja, Tobija og Nekoda.
NEH.7.63	Der var også flere præsteslægter, som hævdede at være efterkommere af Habaja, Hakkotz og Barzillaj. (Sidstnævnte havde giftet sig med en datter af Barzillaj fra Gilead og havde taget sin kones slægtsnavn.) 
NEH.7.64+NEH.7.65	De havde imidlertid også mistet deres slægtstavler. Derfor nægtede lederne dem at fungere som præster—ja, endog at få præsternes andel af offergaverne—indtil der kom en præst, som havde autoritet til at afgøre spørgsmålet ved hjælp af Urim og Tummim.
NEH.7.66	I alt var der således 42.360 mænd, som var vendt tilbage til Juda sammen med deres familier. 
NEH.7.67	Dertil kom 7337 slaver og 245 tempelsangere, både mænd og kvinder. De medbragte 736 heste, 245 muldyr, 
NEH.7.68	435 kameler og 6720 æsler.
NEH.7.69	Nogle af slægtsoverhovederne gav frivillige offergaver til tempelbyggeriet. Guvernøren gav 1000 guldstykker, 50 guldskåle og 530 præstedragter. 
NEH.7.70	De andre ledere gav i alt 170 kilo guldstykker og 1300 kg sølv. 
NEH.7.71	Den almindelige befolkning gav i alt 170 kilo guldstykker, 1200 kg sølv og 67 præstedragter.
NEH.7.72	Præsterne, levitterne, tempelvagterne, tempelsangerne og resten af de hjemvendte bosatte sig derefter i de byer i Juda de oprindeligt stammede fra.
NEH.8.1	Da den syvende måned kom, og de hjemvendte havde slået sig ned i deres byer, drog de alle som én op til Jerusalem og samledes på den åbne plads inden for Vandporten. De bad nu den skriftlærde præst Ezra hente bogen med Toraen, som Herren havde givet Israels folk.
NEH.8.2+NEH.8.3+NEH.8.4+NEH.8.5	Ezra hentede bogrullen og stillede sig op på en platform af træ, der var lavet specielt til anledningen. Det var den første dag i den syvende måned. Han stod med front mod Vandporten og med Mattitja, Shema, Anaja, Urija, Hilkija og Maʼaseja på sin højre side. På sin venstre side havde han Pedaja, Mishael, Malkija, Hashum, Hashbaddana, Zekarja og Meshullam. Forsamlingen bestod af både mænd og kvinder og de børn, der var gamle nok til at forstå bogens indhold. Alle fulgte ham med øjnene, og da han åbnede bogrullen, rejste hele forsamlingen sig op. Ezra læste nu op af bogen hele formiddagen, og folk lyttede opmærksomt. 
NEH.8.6	Da han var færdig med oplæsningen, lovpriste han Herren, den Almægtige, og folket svarede „Amen!” mens de løftede hænderne mod himlen. Derefter lagde de sig på knæ med ansigtet mod jorden i tilbedelse til Herren.
NEH.8.7+NEH.8.8	Mens Ezra læste op af bogen med Guds instrukser, stod levitterne Jeshua, Bani, Sherebja, Jamin, Akkub, Shabbetaj, Hodija, Maʼaseja, Kelita, Azarja, Jozabad, Hanan og Pelaja og forklarede betydningen af det, der blev læst, så alle kunne forstå det. 
NEH.8.9	Da folket blev klar over Toraens indhold, begyndte de at græde. Men Nehemias og Ezra og de levitter, der havde forklaret teksten, sagde: „Denne dag er indviet til Herren. Derfor skal I ikke græde, men glæde jer.” 
NEH.8.10	Nehemias fortsatte: „I skal fejre dagen med et festmåltid, fede retter og søde drikke, og dele med dem, der intet har. Vær ikke sørgmodige, for glæden fra Herren giver jer styrke!”
NEH.8.11	Også levitterne gjorde, hvad de kunne, for at berolige folket. „Græd ikke!” sagde de. „I dag er en festdag for Herren, hvor vi bør glæde os og ikke sørge!”
NEH.8.12	Så brød folket op for at holde fest med glæde, for de havde forstået det budskab, der var blevet forklaret for dem. De spiste og drak og delte med hinanden.
NEH.8.13	Næste dag kom slægtsoverhovederne, præsterne og levitterne til Ezra for at blive undervist mere indgående i Toraen. 
NEH.8.14	Da blev de klar over, at Herren gennem Moses havde befalet, at Israels folk skulle bo i løvhytter under den ugelange høstfest i den syvende måned. 
NEH.8.15	Man sendte derfor følgende besked til alle landets byer og til folk i Jerusalem: „Gå ud på højene og hent grene fra oliventræer, myrter, palmer og andre træer med blade, så I kan bygge løvhytter, som der står skrevet.”
NEH.8.16	Folk blev derfor sendt ud for at hente grene, og de byggede hytter på hustagene, i gårdhaverne, i tempelgården, på pladsen ved Vandporten og ved Efraimporten. 
NEH.8.17	Alle de hjemvendte byggede hytter og boede i dem i de syv dage, højtiden varede. Løvhyttefesten var ikke blevet fejret siden Josvas tid, og alle var begejstrede og glade. 
NEH.8.18	På hver af de syv dage læste Ezra et stykke op fra bogen, hvorefter man den ottende dag afsluttede højtiden med den særlige ceremoni, som Toraen foreskriver.
NEH.9.1	Den 24. dag i den syvende måned samledes folket igen i Jerusalem. Denne gang fastede de og klædte sig i sækkelærred og kom jord på hovedet for at vise deres sorg. 
NEH.9.2	Israelitterne skilte sig ud fra alle de fremmede og bekendte deres egen og deres forfædres synd. 
NEH.9.3+NEH.9.4	I tre timer blev der læst op af Toraen, mens folk stod op og lyttede. I de næste tre timer bekendte folket deres synd og tilbad Herren deres Gud under ledelse af levitterne Jeshua, Bani, Kadmiel, Shebanja, Bunni, Sherebja, Bani og Kenani, der alle stod på trapper eller forhøjninger.
NEH.9.5	Derefter råbte levitterne Jeshua, Kadmiel, Bani, Hashabneja, Sherebja, Hodija, Shebanja og Petaja til folket: „Rejs jer og pris Herren, jeres Gud, som lever fra evighed og til evighed!” Så lovpriste de Herren, han som er langt større end nogen kan fatte og udtrykke. Ezra
NEH.9.6	„Du er Gud, du er den eneste!
NEH.9.6	Du skabte himlen med alle dens stjerner,
NEH.9.6	jorden med alt, hvad den rummer,
NEH.9.6	havene med alt, hvad der findes i dem.
NEH.9.6	Fra dig udspringer alt liv,
NEH.9.6	og hele himlen tilbeder dig.
NEH.9.7	Det var dig, Herre, vor Gud,
NEH.9.7	som udvalgte Abram,
NEH.9.7	førte ham ud af Ur i Kaldæa
NEH.9.7	og gav ham navnet Abraham.
NEH.9.8	Du så hans hjertes trofasthed.
NEH.9.8	Derfor sluttede du pagt med ham
NEH.9.8	og gav ham løftet om landet,
NEH.9.8	hvor kanaʼanæerne og hittitterne,
NEH.9.8	amoritterne og perizzitterne,
NEH.9.8	jebusitterne og girgashitterne boede.
NEH.9.8	Og du holdt dit løfte, som du altid gør!
NEH.9.9	Du så vores forfædres nød i Egypten,
NEH.9.9	hørte deres råb ved Det Røde Hav.
NEH.9.10	Du fældede Farao og alle hans folk,
NEH.9.10	du vidste, hvor hovmodige de var.
NEH.9.10	Med tegn og undere greb du ind.
NEH.9.10	Derfor er du æret den dag i dag!
NEH.9.11	Du kløvede havet for folkets øjne
NEH.9.11	og lod dem vandre tørskoet over.
NEH.9.11	Men deres fjender fejede du bort.
NEH.9.11	Du druknede dem på havets bund,
NEH.9.11	de sank som sten i bølgernes brus.
NEH.9.12	Med en skysøjle viste du vej om dagen,
NEH.9.12	en ildsøjle lyste for dem om natten.
NEH.9.13	Du steg ned på Sinais bjerg
NEH.9.13	og talte til folket fra Himlen.
NEH.9.13	Du gav dem retfærdige regler,
NEH.9.13	gode love, bud og befalinger.
NEH.9.14	Du bød dem at holde Sabbatten hellig,
NEH.9.14	gav dem din lov gennem Moses, din tjener.
NEH.9.15	Du stillede deres sult med brød fra himlen,
NEH.9.15	slukkede deres tørst med vand fra en klippe.
NEH.9.15	Du bød dem gå hen og indtage landet,
NEH.9.15	det land, du havde lovet dem.
NEH.9.16	Men vores forfædre blev hovmodige,
NEH.9.16	hørte ikke på dine bud.
NEH.9.16	De adlød ikke dine befalinger,
NEH.9.17	men fortsatte i deres ulydighed.
NEH.9.17	De glemte alle de undere,
NEH.9.17	som du gjorde engang.
NEH.9.17	De nægtede stædigt at ydmyge sig,
NEH.9.17	ville hellere tilbage til Egyptens slaveri!
NEH.9.17	Men du, oh Gud, er barmhjertig og god.
NEH.9.17	Du vredes nødigt, men tilgiver gerne.
NEH.9.17	Stor er din nåde og trofasthed,
NEH.9.17	du lod dem ikke i stikken.
NEH.9.18	De støbte en tyrekalv af guld og råbte:
NEH.9.18	‚Her er den gud, som førte os ud af Egypten!’
NEH.9.18	De hånede dig op i dit åbne ansigt,
NEH.9.19	men du viste dem alligevel nåde.
NEH.9.19	Du prisgav dem ikke i ørkenen!
NEH.9.19	Skysøjlen ledte dem fremad om dagen,
NEH.9.19	ildsøjlen viste dem vej om natten.
NEH.9.20	Du vejledte dem ved din gode Ånd,
NEH.9.20	gav dem manna at spise
NEH.9.20	og vand til at slukke deres tørst.
NEH.9.21	Du sørgede for dem i 40 år,
NEH.9.21	de manglede intet i ørkenen.
NEH.9.21	Deres klæder blev ikke slidt op,
NEH.9.21	deres fødder blev ikke ømme!
NEH.9.22	Du gav dem sejr over mægtige folkeslag,
NEH.9.22	hjalp dem indtage landet stykke for stykke.
NEH.9.22	De erobrede kong Sihon af Heshbons land
NEH.9.22	og siden kong Og af Bashans rige.
NEH.9.23	Du gjorde dem talrige som himlens stjerner.
NEH.9.23	Du førte dem ind i det dejlige land,
NEH.9.23	som du havde lovet deres forfædre,
NEH.9.23	at de skulle få i arv og eje.
NEH.9.24	Deres børn kom og indtog landet.
NEH.9.24	Du overgav kanaʼanæerne til dem,
NEH.9.24	så de kunne gøre, hvad de ville,
NEH.9.24	med både konger og folkeslag.
NEH.9.25	De indtog befæstede byer,
NEH.9.25	overtog fornemme huse med store vandreservoirer.
NEH.9.25	De overtog frugtbare jordlodder og vingårde,
NEH.9.25	olivenlunde og frugtplantager.
NEH.9.25	De spiste sig mætte og fede
NEH.9.25	og glædede sig over dine gaver.
NEH.9.26	Men de gjorde oprør imod dig,
NEH.9.26	var ulydige og tilsidesatte din lov.
NEH.9.26	De myrdede dine profeter,
NEH.9.26	som formanede dem til omvendelse.
NEH.9.26	De hånede dig op i dit åbne ansigt.
NEH.9.27	Da udleverede du dem til fjenderne,
NEH.9.27	og de kom i stor nød og ulykke.
NEH.9.27	I deres lidelser råbte de til dig,
NEH.9.27	og du hørte deres råb i din Himmel.
NEH.9.27	I din nåde sendte du dem ledere,
NEH.9.27	som frelste dem fra deres fjender.
NEH.9.28	Men så snart der igen var fred,
NEH.9.28	gjorde de atter oprør imod dig.
NEH.9.28	Du gav dem påny i fjendevold,
NEH.9.28	så de igen måtte råbe til dig om hjælp.
NEH.9.28	Du hørte deres bøn i himlen
NEH.9.28	og reddede dem gang på gang.
NEH.9.29	Du formanede dem til at følge din love,
NEH.9.29	men de ville ikke høre på dine bud.
NEH.9.29	De overtrådte de befalinger,
NEH.9.29	som netop skulle holde dem i live.
NEH.9.29	De var stædige og stivnakkede,
NEH.9.29	de nægtede at adlyde dig.
NEH.9.30	I mange år bar du over med dem.
NEH.9.30	Du advarede dem ved din Ånd
NEH.9.30	gennem dine profeters ord.
NEH.9.30	Men de vendte det døve øre til,
NEH.9.30	og fremmede folk besejrede dem.
NEH.9.31	Men på grund af din trofasthed,
NEH.9.31	udryddede du dem aldrig helt.
NEH.9.31	I din nåde svigtede du dem aldrig,
NEH.9.31	for du er en barmhjertig Gud.
NEH.9.32	Og nu, Herre, vor Gud,
NEH.9.32	du store, mægtige, frygtindgydende,
NEH.9.32	du, som holder fast ved din pagt og nåde,
NEH.9.32	du ved, hvilke lidelser der har ramt os:
NEH.9.32	vores konger, fyrster og præster,
NEH.9.32	profeter, forfædre og hele vores folk,
NEH.9.32	siden assyrerkongerne indtog vores land.
NEH.9.33	Hver gang du straffede os, var det retfærdigt.
NEH.9.33	Du havde ret, og vi havde uret.
NEH.9.34	Vores konger adlød ikke dine love,
NEH.9.34	vores fyrster, præster og forfædre
NEH.9.34	lyttede ikke til dine gentagne advarsler.
NEH.9.35	Du gav dem deres eget land,
NEH.9.35	du viste dem godhed gang på gang.
NEH.9.35	De nød godt af et stort og frugtbart land,
NEH.9.35	men vendte sig ikke fra deres ondskab.
NEH.9.36	Derfor sidder vi som slaver i vores eget land,
NEH.9.36	det dejlige land, du gav vores forfædre
NEH.9.36	for at de skulle nyde dets goder.
NEH.9.37	Landets rigdom går nu til de konger,
NEH.9.37	du har sat over os på grund af vores synd.
NEH.9.37	De har hånds- og halsret over os.
NEH.9.37	Vi er i stor nød!
NEH.10.1	Men nu lover vi højt og helligt, at vi vil adlyde dig. Vi indgår en urokkelig pagt og lader alle vores ledere, præster og levitter bekræfte den med deres underskrift.”
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8+NEH.10.9	Den højtidelige pagt blev underskrevet af Nehemias og de ledende præster Zidkija, Seraja, Azarja, Jirmeja, Pashhur, Amarja, Malkija, Hattush, Shebanja, Malluk, Harim, Meremot, Obadja, Daniel, Ginneton, Baruk, Meshullam, Abija, Mijjamin, Maʼazja, Bilgaj og Shemaja.
NEH.10.10+NEH.10.11+NEH.10.12+NEH.10.13+NEH.10.14	Følgende levitter skrev også under: Jeshua, søn af Azanja; Binnuj, søn af Henadad; Kadmiel, Shebanja, Hodija, Kelita, Pelaja, Hanan, Mika, Rehob, Hashabja, Zakkur, Sherebja, Shebanja, Hodija, Bani og Beninu.
NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27+NEH.10.28	Følgende slægtsoverhoveder skrev under: Parosh, Pahat-Moab, Elam, Zattu, Bani, Bunni, Azgad, Bebaj, Adonija, Bigvaj, Adin, Ater, Hizkija, Azzur, Hodija, Hashum, Betzaj, Harif, Anatot, Nebaj, Magpiash, Meshullam, Hezir, Meshezabel, Zadok, Jaddua, Pelatja, Hanan, Anaja, Hoshea, Hananja, Hasshub, Hallohesh, Pilha, Shobek, Rehum, Hashabna, Maʼaseja, Ahija, Hanan, Anan, Malluk, Harim og Baʼana.
NEH.10.29	Resten af folket, inklusive de øvrige præster og levitter, tempelvagterne, tempelsangerne og tempeltjenerne, alle, som havde skilt sig ud fra de fremmede i landet for at tjene Herren sammen med deres koner og børn, ja alle der kunne fatte lovens ord, 
NEH.10.30	svor, at de ville adlyde Guds lov med alle dens befalinger og forskrifter, sådan som den var overleveret gennem Moses. De aflagde følgende specifikke løfter:
NEH.10.31	„Vi lover, at vi ikke vil bortgifte vores døtre til ikke-jødiske mænd, og vi vil ikke lade vores sønner gifte sig med ikke-jødiske kvinder.
NEH.10.32	Vi lover, at vi ikke vil købe noget fra de fremmede i landet på sabbatten eller på andre helligdage, hvis de kommer med deres korn eller andre varer for at sælge dem.
NEH.10.32	Vi lover, at vi hvert syvende år vil lade vores marker ligge brak, og vi vil ikke inddrive gæld i det år.
NEH.10.33	Vi lover at pålægge os selv en årlig tempelskat på 1/3 shekel til vedligeholdelsen af vores Guds tempel, 
NEH.10.34	til de hellige brød, de daglige afgrødeofre og brændofre, ofrene på sabbatten, nymånefesterne og de årlige højtider, helliggaver og syndofre til soning for folkets synd, ja til al tjenesten i templet.
NEH.10.35	Vi lover også, at vi ved lodtrækning år efter år vil udpege hvilken slægt blandt præsterne, levitterne eller folket, der skal have ansvar for, at der altid er brænde til Herrens alter, sådan som det er foreskrevet i loven.
NEH.10.36	Vi lover, at vi år efter år vil bringe den første del af korn- og frugthøsten til templet som gave.
NEH.10.37	Vi lover at løskøbe vores førstefødte sønner og vores førstefødte husdyr, som loven foreskriver, og give beløbet eller dyrene til præsterne, der gør tjeneste i vores Guds tempel. 
NEH.10.38	Vi vil også give afkald på det første mel, vi maler, de første frugter af alle slags træer, og den første del af vinen og olivenolien. Vi vil bringe det som gave til præsterne i Guds hus. Vi vil give en tiendedel af alle vores afgrøder til levitterne, for det er dem, der skal modtage tienden over hele landet. 
NEH.10.39+NEH.10.40	En præst skal være til stede, når de indsamler tienden. Levitterne skal selv give tiende af den tiende, de modtager, og de skal bringe deres tiendegaver til forrådskamrene i Guds hus. På den måde vil både folket og levitterne give tiende. Og levitternes tiende af kornet, vinen og olivenolien skal bringes til templets forrådskammer, hvor de hellige kar findes. Det er til præsterne, tempelvagterne og tempelsangerne. Vi er fast besluttede på ikke at forsømme vores Guds hus.”
NEH.11.1	En stor del af folkets ledere havde nu bosat sig i Jerusalem, den hellige by. Desuden udvalgte man ved lodtrækning en tiendedel af folket i byerne ude omkring i Juda og i Benjamins land og flyttede dem til Jerusalem. 
NEH.11.2	Endvidere opfordrede man alle, der ønskede det, til at flytte ind til byen.
NEH.11.3	Her følger navnene på de slægtsoverhoveder, der boede enten i Jerusalem eller rundt omkring i Judas byer, hvad enten de hørte til præsterne, levitterne, tempeltjenerne, efterkommerne af Salomons tjenere, eller de almindelige israelitter.
NEH.11.4	I Jerusalem boede følgende slægter:
NEH.11.4	Fra Judas stamme: Ataja, søn af Uzzija, søn af Zekarja, søn af Amarja, søn af Shefatja, søn af Mahalalel, efterkommer af Peretz. 
NEH.11.5	Desuden Maʼaseja, søn af Baruk, søn af Kol-Hoze, søn af Hazaja, søn af Adaja, søn af Jojarib, søn af Zekarja fra Shilo. 
NEH.11.6	Af Peretzʼ efterkommere boede der 468 modige mænd i Jerusalem.
NEH.11.7	Fra Benjamins stamme: Sallu, søn af Meshullam, søn af Joed, søn af Pedaja, søn af Kolaja, søn af Maʼaseja, søn af Itiel, søn af Jeshaja. 
NEH.11.8	Ud over Sallu var der hans slægtninge Gabbaj og Sallaj. I alt bosatte 968 benjaminitter sig i Jerusalem 
NEH.11.9	under ledelse af Joel, søn af Zikri, og Juda, søn af Hassenua, som var den næstøverste administrative leder i Jerusalem.
NEH.11.10+NEH.11.11	Følgende præstefamilier vendte tilbage: Jedaja, Jojarib, Jakin og Seraja,
NEH.11.12+NEH.11.13+NEH.11.14	I alt var der 822 præster, som gjorde tjeneste i templet under ledelse af disse mænd, og desuden 242 præster under ledelse af Adaja, søn af Jeroham, søn af Pelalja, søn af Amtzi, søn af Zekarja, søn af Pashhur, søn af Malkija. Endvidere var der 128 præster under ledelse af Amassaj, søn af Azarel, søn af Ahzaj, søn af Meshillemot, søn af Immer. Den øverste leder blandt disse præster var Zabdiel, søn af Haggedolim.
NEH.11.15+NEH.11.16+NEH.11.17	Blandt de hjemvendte levitter var: Shemaja, søn af Hasshub, søn af Azrikam, søn af Hashabja, søn af Bunni. Foruden Shemaja var der Shabbetaj og Jozabad, der havde ansvaret for arbejdet i tempelgården, og Mattanja, søn af Mika, søn af Zabdi og efterkommer af Asaf. Det var ham, der satte gudstjenesten i gang med lovsang og bøn. Endelig var der Mattanjas medhjælpere Bakbukja og Abda; sidstnævnte var søn af Shammua, søn af Galal og efterkommer af Jedutun. 
NEH.11.18	I alt boede der 284 levitter i Jerusalem, den hellige by.
NEH.11.19	Desuden var der 172 tempelvagter under ledelse af Akkub og Talmon. 
NEH.11.20	De øvrige præster og levitter og resten af folket boede på deres fædrenejord ude omkring i Juda, 
NEH.11.21	men tempeltjenerne, hvis ledere var Ziha og Gishpa, boede alle på Ofelhøjen.
NEH.11.22	Lederen for de levitter, der gjorde tjeneste ved templet i Jerusalem, var Uzzi, søn af Bani, søn af Hashabja. Han nedstammede fra Asaf, tempelsangernes stamfar. Blandt Uzzis kendte forfædre var der Mattanja og Mika. 
NEH.11.23	Tempelsangernes daglige virke var reguleret ifølge den kongelige forordning fra Davids tid.
NEH.11.24	Petaja, søn af Meshezabel fra Zerachs slægt af Judas stamme, var perserkongens repræsentant i alle civile sager.
NEH.11.25+NEH.11.26+NEH.11.27+NEH.11.28+NEH.11.29+NEH.11.30	Resten af judæerne boede rundt omkring i følgende byer med tilhørende marker og landsbyer i Judas land: Kirjat-Arba, Dibon, Jekabzeʼel, Jeshua, Molada, Bet-Pelet, Hatzar-Shual, Beʼersheba, Ziklag, Mekona, En-Rimmon, Zora, Jarmut, Zanoa, Adullam, Lakish og Azeka. Folket spredte sig fra Beʼersheba i syd til Hinnoms dal mod nord.
NEH.11.31+NEH.11.32+NEH.11.33+NEH.11.34+NEH.11.35	Resten af benjaminitterne boede i følgende byer med tilhørende landsbyer i Benjamins land: Geba, Mikmas, Ajja, Betel, Anatot, Nob, Ananja, Hatzor, Rama, Gittajim, Hadid, Zeboim, Neballat, Lod og Ono i dalen, hvor kunsthåndværkerne har hjemme. 
NEH.11.36	I Benjamins land boede desuden en gruppe levitter, som var flyttet dertil fra Juda.
NEH.12.1+NEH.12.2+NEH.12.3+NEH.12.4+NEH.12.5+NEH.12.6+NEH.12.7	Det følgende er en fortegnelse over lederne for de præster og levitter, som vendte hjem fra eksilet, anført af Zerubbabel og Jeshua.
NEH.12.1+NEH.12.2+NEH.12.3+NEH.12.4+NEH.12.5+NEH.12.6+NEH.12.7	Præsterne: Seraja, Jirmeja, Ezra, Amarja, Malluk, Hattush, Shekanja, Rehum, Meremot, Iddo, Ginnetoj, Abija, Mijjamin, Maʼadja, Bilga, Shemaja, Jojarib, Jedaja, Sallu, Amok, Hilkija og Jedaja.
NEH.12.8	Levitterne: Jeshua, Binnuj, Kadmiel, Sherebja, Juda og Mattanja. Det var dem, der stod for lovsangen under gudstjenesten. 
NEH.12.9	Bakbukja og Unni samt flere andre levitter udgjorde koret, der stod over for dem under vekselsangen.
NEH.12.10	Ypperstepræsten Jeshua
NEH.12.11	som blev far til Johanan,
NEH.12.12	Følgende præster var optegnet som slægtsoverhoveder under ypperstepræsten Jojakim, og de er her nævnt sammen med deres slægtsnavne: Meraja for Seraja-slægten, Hananja for Jirmeja-slægten, 
NEH.12.13	Meshullam for Ezra-slægten, Johanan for Amarja-slægten, 
NEH.12.14	Jonatan for Malluk-slægten, Josef for Shebanja-slægten, 
NEH.12.15	Adna for Harim-slægten, Helkaj for Merajot-slægten, 
NEH.12.16	Zekarja for Iddo-slægten, Meshullam for Ginneton-slægten, 
NEH.12.17	Zikri for Abija-slægten, …
NEH.12.18	Shammua for Bilga-slægten, Jonatan for Shemaja-slægten, 
NEH.12.19	Mattenaj for Jojarib-slægten, Uzzi for Jedaja-slægten, 
NEH.12.20	Kallaj for Sallu-slægten, Eber for Amok-slægten, 
NEH.12.21	Hashabja for Hilkija-slægten og Netanel for Jedaja-slægten.
NEH.12.22	I løbet af kong Dareios
NEH.12.23	Levitslægternes overhoveder blev optegnet i templets krønikebog helt frem til Johanans, Eljashibs barnebarns, tid.
NEH.12.24	Levitternes slægtsoverhoveder var: Hashabja, Sherebja, Jeshua og Kadmiel, som sammen med deres slægtninge havde ansvaret for vekselsangen under lovsangsgudstjenesten, hvor levitterne var opdelt i to grupper, der stod over for hinanden, sådan som Guds tjener, kong David, i sin tid havde foreskrevet.
NEH.12.25	Desuden Mattanja, Bakbukja og Obadja som var sangere, og Meshullam, Talmon og Akkub, som havde ansvaret for at holde vagt ved portene og forrådskamrene. 
NEH.12.26	De gjorde tjeneste under Jojakim, søn af Jeshua, søn af Jotzadak, mens Nehemias var guvernør, og Ezra var præst og lovkyndig.
NEH.12.27	Da Jerusalems mur skulle indvies, sendte man bud efter alle levitter i hele landet, for at de skulle komme til byen og hjælpe med at fejre begivenheden med lovsang og musik fra harper, lyrer og bækkener. 
NEH.12.28+NEH.12.29	Sangerne kom både fra Jerusalem og de landsbyer i nærheden, hvor de havde slået sig ned. Nogle kom fra Netofa, andre fra Bet-Gilgal, Geba og Azmavet.
NEH.12.30	Da præsterne og levitterne havde gennemgået renselsesritualet for sig selv, rensede de folket, portene og bymuren. 
NEH.12.31	Så lod jeg Judas ledere gå op på muren, hvorefter jeg opstillede to store lovsangsprocessioner. Den ene skulle gå højre om i retning af Møgporten. 
NEH.12.32	Med i den var Hoshaja og halvdelen af Judas ledere. 
NEH.12.33	Dernæst kom nogle præster med trompeter. Blandt dem var Azarja, Ezra, Meshullam, 
NEH.12.34	Juda, Benjamin, Shemaja og Jirmeja. 
NEH.12.35	Levitterne i gruppen blev anført af Zekarja, søn af Jonatan, søn af Shemaja, søn af Mattanja, søn af Mika, søn af Zakkur, søn af Asaf. 
NEH.12.36	Efter Zekarja fulgte Shemaja, Azarel, Milalaj, Gilalaj, Maʼaj, Netanel, Juda og Hanani med de musikinstrumenter, som kong David havde foreskrevet. Ezra den skriftlærde gik i spidsen for processionen. 
NEH.12.37	Da de kom til Kildeporten, gik de op ad trappen til Davidsbyen, passerede Davids gamle palads og gik videre til Vandporten mod øst.
NEH.12.38	Den anden lovsangsprocession, som jeg selv og den anden halvdel af Judas ledere var med i, gik venstre om forbi Ovntårnet til det brede stykke af muren, 
NEH.12.39	videre til Efraimporten og den Gamle Port, forbi Fiskeporten, Hananeltårnet, Meatårnet og Fåreporten, indtil vi kom til tårnet ved vagthusene. 
NEH.12.40	Derefter tog begge processioner opstilling på tempelpladsen. 
NEH.12.41	I min gruppe var præsterne Eljakim, Maʼaseja, Minjamin, Mika, Eljoenaj, Zekarja og Hananja med trompeter, 
NEH.12.42	og levitterne Maʼaseja, Shemaja, Elazar, Uzzi, Johanan, Malkija, Elam og Ezer. Sangerne var under ledelse af Jizrahja.
NEH.12.43	Den dag blev der bragt mange slagtofre, og alle var fyldt af glæde over, hvad Gud havde gjort for os. Også kvinderne og børnene var glade, og glædesråbene i Jerusalem kunne høres langt bort.
NEH.12.44	Den dag blev de mænd udpeget, som skulle have opsyn med templets forrådskamre, hvor gaverne til Guds hus, tienden og høstofrene skulle opbevares efter at være blevet indsamlet rundt omkring i landet ifølge forskrifterne i Toraen. Disse gaver tilkom præsterne og levitterne, og Judas folk støttede på den måde deres tjeneste. 
NEH.12.45	Præsterne og levitterne udførte samvittighedsfuldt deres tjeneste for Gud, inklusive renselsesceremonierne. De fulgte nøje de retningslinier, som kong David og hans søn Salomon havde afstukket, og det samme gjorde sangerne og portvagterne.
NEH.12.46	På kong Davids tid var Asaf leder for sangerne og ledte lovsangen og taksigelsen til Gud. 
NEH.12.47	Både på Zerubbabels tid og nu på Nehemiasʼ tid fik både sangerne og dørvogterne del i de gaver, Israels folk bragte til levitterne. Levitterne gav så en del af de gaver, de modtog, videre til præsterne.
NEH.13.1	Da Toraen blev læst op for folket, opdagede man, at der stod skrevet deri, at ingen ammonitter eller moabitter kunne blive indlemmet i Guds folk.
NEH.13.2	Grunden til denne bestemmelse var, at disse folk ikke havde vist israelitterne gæstfrihed, dengang de stod på grænsen til Kanaʼans land, men i stedet havde betalt Bileam for at forbande dem. Gud forvandlede dog forbandelsen til velsignelse. 
NEH.13.3	Da det afsnit blev læst op, tog man straks konsekvensen og udelukkede alle af blandet herkomst fra forsamlingen.
NEH.13.4+NEH.13.5	Nogen tid forinden var præsten Eljashib blevet udpeget til at have overopsyn med templets forrådskamre. Han havde imidlertid overdraget et stort forrådskammer til Tobija, fordi de var i familie. Forrådskamrene var ellers beregnet til opbevaring af afgrødeofre, røgelse, redskaber til brug i templet og tiende af korn, vin og olivenolie, så der kunne være mad til præsterne, levitterne, sangerne og tempelvagterne, sådan som Moses havde foreskrevet. 
NEH.13.6	På det tidspunkt var jeg ikke i Jerusalem, for jeg var rejst tilbage til kong Artaxerxes i Babylon. Det var i hans 32. regeringsår. Et stykke tid efter fik jeg tilladelse til at vende tilbage til Jerusalem, 
NEH.13.7	og da jeg ved hjemkomsten opdagede, hvor skandaløst Eljashib havde handlet ved at overdrage et af templets forrådskamre til Tobija, 
NEH.13.8	blev jeg meget vred og smed alle Tobijas ting ud af kammeret. 
NEH.13.9	Så forlangte jeg, at kammeret skulle renses, og at redskaberne, afgrødeofrene og røgelsen skulle bringes tilbage på deres plads.
NEH.13.10	Ved samme lejlighed blev jeg klar over, at levitterne ikke havde fået de gaver, de havde krav på. Derfor var både de og tempelsangerne rejst hjem for at passe deres dyr og marker. 
NEH.13.11	Straks konfronterede jeg lederne med denne forsømmelse over for Guds hus, hvorefter jeg kaldte levitterne tilbage til deres opgaver i templet 
NEH.13.12	og bragte forholdene i orden, så Judas folk igen sendte tienden af deres korn, vin og olivenolie til forrådskamrene.
NEH.13.13	Fra da af gav jeg præsten Shelemja, sekretæren Zadok og levitten Pedaja ansvaret for at administrere forrådet—og de fik Hanan, søn af Zakkur, søn af Mattanja, til hjælp. Disse mænd havde ry for at være pålidelige, og derfor fik de betroet opgaven med at fordele tienden blandt de øvrige levitter.
NEH.13.14	Min Gud, glem ikke min trofasthed og alt det, jeg har gjort til gavn for tjenesten i dit tempel.
NEH.13.15	Jeg lagde siden mærke til, at nogle judæere pressede vindruer på sabbatten, mens andre læssede korn, vin, druer, figner og andre afgrøder på deres æsler for at tage ind til Jerusalem og sælge dem. Derfor gav jeg dem en alvorlig advarsel om, at det måtte de ikke gøre på en sabbat.
NEH.13.16	Der var også folk fra Tyrus, som boede i Jerusalem, og som bragte fisk og alle mulige varer ind til byen for at sælge dem til judæerne på sabbatsdagen. 
NEH.13.17	Da sagde jeg til Judas ledere: „Hvorfor holder I ikke sabbatten hellig? 
NEH.13.18	Har I glemt, at jeres forfædre heller ikke gjorde det, og at vi endnu lider under konsekvenserne? Vil I nu yderligere provokere Gud og forværre straffen for Israels folk ved at vanhellige sabbatten?”
NEH.13.19	Fra da af forlangte jeg, at byportene skulle holdes lukket for de handlende lige fra sabbattens begyndelse fredag aften ved mørkets frembrud, og indtil den var forbi næste dag ved solnedgang. Og jeg satte folk til at holde vagt ved portene, så ingen kunne slippe ind med varer på sabbatten. 
NEH.13.20	Da nogle handlende derefter slog sig ned uden for bymuren for at sælge deres varer der, 
NEH.13.21	advarede jeg dem: „Næste gang jeg finder jer udenfor muren, bliver I arresteret!” Siden den tid holdt de sig borte på sabbatsdagen.
NEH.13.22	Derefter gav jeg levitterne ordre til at gennemgå renselsesritualet og sørge for at bevogte portene, så sabbatten fremover kunne holdes hellig.
NEH.13.22	Min Gud, glem ikke hvad jeg har gjort for dig. Se i nåde til mig på grund af din trofaste kærlighed.
NEH.13.23	Omkring den tid lagde jeg mærke til, at i de familier, hvor mændene havde giftet sig med kvinder fra Ashdod, Ammon eller Moab, 
NEH.13.24	talte mindst halvdelen af børnene deres mors sprog, og de kunne ikke tale judæernes sprog. 
NEH.13.25	Da skældte jeg mændene ud og forbandede dem. Nogle af dem slog jeg, eller jeg trak dem i håret, og jeg mindede dem om Guds befaling: „I må ikke give jeres døtre til mænd fra fremmede folkeslag, og hverken I eller jeres sønner må tage fremmede kvinder til ægte! 
NEH.13.26	Var det ikke netop den synd, der fældede kong Salomon? Der var ingen konge som han! Gud elskede ham og gjorde ham til konge over hele Israel, men selv han blev forført til afgudsdyrkelse ved at gifte sig med fremmede kvinder! 
NEH.13.27	Skal vi virkelig høre om jer, at I gifter jer med fremmede kvinder og på den måde er troløse overfor vores Gud?”
NEH.13.28	Jojada var søn af ypperstepræsten Eljashib, og en af Jojadas sønner havde giftet sig med en datter af Sanballat fra Bet-Horon. Derfor afsatte jeg ham som præst. 
NEH.13.29	Min Gud, drag dem til ansvar for, at de med deres handlinger har vanhelliget præsteembedet og brudt den pagt, som præsterne og levitterne på en særlig måde burde overholde.
NEH.13.30	Således rensede jeg ud blandt folket, og jeg opstillede regler for præsternes og levitternes pligter og opgaver. 
NEH.13.31	Jeg sørgede også for, at der blev bragt alterbrænde til rette tid, og at folket gav de foreskrevne høstofre af markens første afgrøder.
NEH.13.31	Min Gud, glem ikke det gode, jeg har gjort.
EST.1.1	Kong Xerxes
EST.1.2+EST.1.3+EST.1.4	Engang, da kongen opholdt sig i et af sine paladser i byen Susa, besluttede han at indkalde alle sine provinsguvernører, embedsmænd og militære ledere fra hele det medisk-persiske rige til en konference, der varede i seks måneder. Det var i hans tredje regeringsår.
EST.1.5	Da konferencen var forbi, holdt kongen en fest for sine hoffolk, embedsmænd og alle med tilknytning til paladset uanset deres stilling. Festen varede en uge og blev holdt i paladsets parkområde, 
EST.1.6	der til anledningen var udsmykket med grønne, hvide og blå bannere af kostbart linned, fastgjort med purpurfarvede bånd til sølvringe på søjler af hvidt marmor. Fornemme divaner belagt med guld og sølv var stillet frem på mosaikgulve af porfyr, marmor, perlemor og andre sjældne stenarter. 
EST.1.7	Der blev serveret drinks i guldbægre af forskelligt design, og der var et overdådigt udvalg af udsøgte vine, som det passer sig for en mægtig monark. 
EST.1.8	Der var ingen grænser for, hvor meget man måtte drikke, for kongen havde givet sine tjenere ordre til, at alle måtte drikke lige så lidt eller lige så meget, de ville.
EST.1.9	Imens holdt dronning Vashti en tilsvarende fest for kvinderne inde i paladset.
EST.1.10	På festens sidste dag, da kongen var i højt humør på grund af vinen, bad han de syv eunukker, der var hans personlige tjenere—Mehuman, Bizta, Harbona, Bigta, Abagta, Zetar og Karkas— 
EST.1.11	om at føre Vashti frem med dronningekronen på hovedet, så alle mændene kunne beundre hendes skønhed. Hun var nemlig usædvanlig smuk. 
EST.1.12	Men da hofmændene forelagde kongens ønske for dronningen, nægtede hun at adlyde. Kongen blev rasende 
EST.1.13	og spurgte sine rådgivere til råds, som han havde for vane, når der opstod et problem, der krævede kendskab til landets love. 
EST.1.14	Kongens nærmeste rådgivere var Karshena, Shetar, Admata, Tarshish, Meres, Marsena og Memukan—syv højt betroede embedsmænd i det medisk-persiske rige. De syv rådgivere havde deres daglige gang hos kongen.
EST.1.15	„Hvad skal vi stille op med hende?” spurgte han dem. „Hvilken straf fastsætter loven for en dronning, der nægter at adlyde kongens officielle ordre?”
EST.1.16	Memukan svarede: „Det er ikke kun kongen, hun har vanæret, men samtlige mænd i hele det persiske rige! 
EST.1.17	Når alle kvinderne i riget hører, at dronningen har nægtet at adlyde kongen, vil de også nægte at adlyde deres mænd, for de vil sige: ‚Kong Xerxes befalede dronning Vashti at komme til ham, men det nægtede hun.’ 
EST.1.18	Allerede nu har de fornemme persiske og mediske kvinder hørt, hvad hun gjorde, og de vil fra nu af behandle dine betroede embedsmænd på samme måde. Det vil resultere i opsætsighed og skænderier uden lige! 
EST.1.19	Hvis det behager kongen, foreslår vi, at De udsteder et dekret, som siger, at dronning Vashti aldrig mere må nærme sig kongen. Lad det blive en kongelig lov, som efter medisk-persisk retspraksis ikke kan omstødes, når først den er sat i kraft. Desuden foreslår vi, at De vælger en ny dronning, som er mere værdig til opgaven, end Vashti var. 
EST.1.20	Når kongens befaling bliver læst op i hele det persiske rige, vil det betyde, at alle kvinderne uanset stand fremover vil vise deres mænd respekt!”
EST.1.21	Kongen og hans andre rådgivere syntes godt om Memukans forslag, som derefter blev til lov. 
EST.1.22	Kongen sendte en meddelelse ud til alle provinserne, som på de lokale sprog bekendtgjorde, at enhver mand er herre i sit eget hus, og at det er hans sprog, der skal tales i hjemmet.
EST.2.1	Nogen tid senere havde kongens vrede fortaget sig. Han tænkte over, hvad Vashti havde gjort, og fortrød den lov, han havde udstedt.
EST.2.2	Da sagde kongens rådgivere: „Lad os finde nogle smukke unge piger til kongen. 
EST.2.3	Vi foreslår, at kongen sender talentspejdere ud til rigets forskellige provinser og gennem dem udvælger de smukkeste kandidater til det kongelige harem i paladset i Susa. Eunukken Hegaj, der har opsyn med paladsets kvinder, skal sørge for at give dem skønhedspleje, 
EST.2.4	hvorefter kongen kan vælge den pige, han synes bedst om, som dronning Vashtis efterfølger.”
EST.2.4	Kongen syntes godt om rådgivernes forslag og gjorde, som de havde sagt.
EST.2.5	Blandt de ansatte i paladset var der en jøde ved navn Mordokaj. Han var fra Benjamins stamme, søn af Jair, der var søn af Shimi, som var søn af Kish. 
EST.2.6	Kish var en af de jøder, der efter Jerusalems ødelæggelse var blevet taget til fange af kong Nebukadnezar og ført i landflygtighed i Babylonien sammen med kong Jekonja af Juda og mange andre. 
EST.2.7	Mordokaj havde en smuk, ung kusine ved navn Ester—med det jødiske navn Hadassa. Efter hendes forældres død havde Mordokaj adopteret hende og opdraget hende som sin egen datter. 
EST.2.8	Da nu kongen søgte efter smukke piger, blev Ester sammen med mange andre ført til paladset i Susa. 
EST.2.9	Hegaj blev så betaget af Ester, at han satte alt ind på at gøre hende så smuk som mulig. Han begyndte straks på hendes skønhedskur og gav hende bedre mad end nogen af de andre piger. Han stillede syv af de bedste hofdamer til hendes rådighed og gav hende det flotteste værelse i kvindernes fløj. 
EST.2.10	Ester fortalte ikke til nogen, at hun var jøde, for det havde hendes plejefar forbudt hende. 
EST.2.11	Hver dag lagde Mordokaj vejen forbi kvindernes fløj for at høre, hvordan det gik med Ester.
EST.2.12	Pigernes skønhedspleje varede et helt år og bestod af seks måneders behandling med myrraolie og seks måneders behandling med forskellige salver og skønhedsmidler. Når en pige således havde gennemgået et års skønhedskur, blev hun sendt ind til kongen. 
EST.2.13	Den dag hun forlod kvindernes fløj og gik ind til kongen, måtte hun selv udvælge det tøj og de smykker, hun ønskede. 
EST.2.14	Pigen tilbragte så en nat hos kongen, hvorefter hun næste morgen blev ført til den fløj, hvor kongens medhustruer boede. Der blev hun overgivet i eunukken Shaʼashgazʼ varetægt. Her skulle hun så bo fremover og kom ikke ind til kongen igen—medmindre han sendte bud efter hende.
EST.2.15	Da det blev Esters
EST.2.16	Så blev Ester ført ind til kong Xerxes—det var i den tiende måned i kongens syvende regeringsår— 
EST.2.17	og han blev så forelsket i hende, at han satte dronningekronen på hendes hoved og udnævnte hende til dronning i stedet for Vashti. 
EST.2.18	For at markere sin glæde udråbte han dagen som en national helligdag, og til ære for Ester holdt han en stor fest for sine embedsmænd og hoffolk. Han uddelte også gaver med en rundhåndethed, der passer sig for en stor monark.
EST.2.19+EST.2.20	Alle pigerne blev efterhånden overflyttet til medhustruernes fløj. Ester havde stadig ikke røbet sin jødiske herkomst, sådan som Mordokaj havde pålagt hende. Hun blev nemlig ved med at følge hans råd, selv efter at hun var blevet dronning.
EST.2.19+EST.2.20	Mordokaj hørte til de dommere, som sad og afgjorde mindre retssager i portrummet i kongens palads. 
EST.2.21+EST.2.22	En dag, mens han sad der, blev han klar over, at to af portvagterne, Bigtan og Teresh, var vrede på kongen og ventede på en anledning til at myrde ham. Det fortalte Mordokaj straks til dronning Ester, som sagde det videre til kongen. 
EST.2.23	Sagen blev straks undersøgt, og de to skyldige mænd blev henrettet ved hængning.
EST.3.1	Kort tid efter forfremmede kong Xerxes en mand ved navn Haman
EST.3.2	Alle kongens ansatte knælede ned og hyldede ham, når han gik forbi, for det havde kongen befalet. Men Mordokaj nægtede at gøre det, fordi han var jøde.
EST.3.3+EST.3.4	„Du må hellere adlyde kongens befaling!” sagde de andre ansatte til ham gang på gang. Men Mordokaj var ubøjelig. Til sidst fortalte de Haman, at Mordokaj ikke ville knæle ned for ham. 
EST.3.5+EST.3.6	Haman blev rasende, men i stedet for kun at hævne sig på Mordokaj bestemte han sig for at udrydde alle jøder fra det persiske rige, fordi Mordokaj var jøde.
EST.3.7	I den første måned, der hed nisan, i kong Xerxesʼ 12. regeringsår søgte Haman ved at kaste lod om dage og måneder at finde det gunstigste tidspunkt til at gøre det af med jøderne. Loddet traf den trettende dag i den 12. måned, som hed adar.
EST.3.8	Haman sagde derpå til kongen: „Der findes et særligt folk blandt undersåtterne i kongens rige, som har deres egne love og traditioner og nægter at overholde perserrigets love. Derfor må det være i kongens interesse, at dette folk bliver udryddet. 
EST.3.9	Hvis det behager kongen, bør der udsendes en befaling til alle rigets provinser om, at jøderne skal udryddes. Jeg anslår, at kongens embedsmænd på den måde kan indsamle 10.000 sække med sølv
EST.3.10	Kongen gik ind på Hamans forslag og rakte ham sin signetring. 
EST.3.11	„Du må gøre, som du vil, med jøderne, og sølvet må du gerne selv beholde,” sagde han.
EST.3.12	På den 13. dag i den første måned samlede Haman kongens sekretærer, som efter hans diktat nedskrev brevet til guvernørerne på alle de forskellige sprog, der taltes i riget. Derefter blev brevene underskrevet med kongens navn, forseglet med kongens signetring 
EST.3.13	og sendt ud til alle rigets provinser. I brevet stod der, at alle jøder, unge og gamle såvel som kvinder og børn, skulle slås ihjel den 13. dag i den 12. måned, og at deres ejendom skulle konfiskeres. 
EST.3.14	Brevets indhold skulle bekendtgøres som lov, så folk i hver eneste provins kunne være parat til at udføre ordren på den fastsatte dag. 
EST.3.15	På kongens befaling blev bestemmelsen først offentliggjort i regeringsbyen Susa, hvorefter sendebudene skyndte sig af sted til alle rigets provinser. Kongen og Haman satte sig derefter til at drikke. Men jøderne i Susa var rædselsslagne.
EST.4.1	Da Mordokaj hørte om Hamans planer, flængede han i fortvivlelse sit tøj og klædte sig i sæk og aske. Derefter gik han rundt i byen og jamrede højt og hjerteskærende. 
EST.4.2	Da han kom hen på pladsen foran paladsets port, blev han stående dér, for det var forbudt at gå ind i paladset med sørgetøj på. 
EST.4.3	Ud over hele riget reagerede jøderne på samme måde: De græd og jamrede og fastede på grund af den kongelige befaling, og mange af dem klædte sig i sæk og aske.
EST.4.4	Da Esters hofdamer og tjenere fortalte hende, at Mordokaj stod uden for porten klædt i sæk og aske, blev hun fortvivlet og skyndte sig at sende noget tøj ud til ham, så han kunne komme ind i paladset. Men han nægtede at tage det på. 
EST.4.5	Så gav Ester sin tjener Hatak besked på at gå ud til Mordokaj og finde ud af, hvad der var i vejen. 
EST.4.6	Hatak gik straks ud på den åbne plads foran paladsets port, 
EST.4.7	og Mordokaj fortalte ham om kongens befaling og om de 10.000 sække sølv, som Haman havde garanteret til rigets skatkammer, hvis han fik lov til at udrydde jøderne. 
EST.4.8	Mordokaj gav ham også en kopi af kongens skrivelse med dødsdommen over jøderne og bad ham vise den til Ester, så hun kunne gå i forbøn for sit folk hos kongen. 
EST.4.9	Hatak gik straks tilbage til Ester og fortalte hende det hele, 
EST.4.10	hvorefter hun sendte ham ud til Mordokaj med følgende besked:
EST.4.11	„Hvordan skulle jeg kunne gå i forbøn hos kongen? Alle og enhver ved, at hvis nogen vover sig ind på kongens private område uden at være tilkaldt, er de dødsens, medmindre kongen rækker sit guldscepter frem og benåder dem. Og det er nu over en måned siden, at jeg sidst blev kaldt ind til kongen!”
EST.4.12+EST.4.13	Efter at Mordokaj havde fået den besked, bad han Hatak overbringe Ester følgende svar: „Du skal ikke tro, at du undslipper, bare fordi du er i kongens hus! Du kommer til at dele skæbne med dine landsmænd. 
EST.4.14	Hvis du ikke taler med kongen, vil der komme hjælp og redning til jøderne fra anden side, men du og dine nærmeste skal dø! Hvem ved, om du ikke netop blev dronning for at kunne gøre noget i denne alvorlige situation!”
EST.4.15	Ester sendte da følgende svar tilbage til Mordokaj: 
EST.4.16	„Kald alle jøder i Susa sammen, så de kan bede og holde total faste for mig i tre dage, dag og nat.
EST.4.17	Så gik Mordokaj sin vej og gjorde, som Ester havde sagt.
EST.5.1	To dage senere
EST.5.2	Da han fik øje på Ester, rakte han guldscepteret frem imod hende, og hun gik frem mod ham og rørte ved spidsen af scepteret.
EST.5.3	„Hvad har du på hjerte, dronning Ester?” spurgte han. „Fortæl mig, hvad du ønsker. Jeg vil give dig hvad som helst, du beder om—om det så er det halve kongerige!”
EST.5.4	Ester svarede: „Hvis det behager kongen, vil jeg bede kongen og Haman om i aften at komme til en lille festmiddag, som jeg har forberedt i dag.”
EST.5.5	Da sagde kongen til sine tjenere: „Skynd jer at få fat i Haman!”
EST.5.5	Samme aften indfandt kongen og Haman sig til Esters festmiddag. 
EST.5.6	Mens de sad og drak vin, sagde kongen til Ester: „Sig mig nu, hvad det er, du ønsker! Jeg giver dig det, om det så er det halve kongerige!”
EST.5.7+EST.5.8	Hun svarede: „Hvis det behager kongen at opfylde mit ønske, vil jeg bede kongen om at komme igen i morgen aften sammen med Haman til endnu en lille festmiddag, som jeg vil gøre klar til jer. Så skal jeg nok fortælle, hvad jeg har på hjerte.”
EST.5.9	Haman var glad og fornøjet, da han gik hjem efter den fine middag. Men da han gik ud af paladsets port, fik han øje på Mordokaj, der hverken rejste sig for ham eller viste det mindste tegn på ærbødighed. Det gjorde ham rasende, 
EST.5.10	men han beherskede sig og skyndte sig hjem. Da han var kommet hjem, tilkaldte han sine nærmeste venner og sin kone Zeresh. 
EST.5.11	Med selvtilfreds mine pralede han af sin store rigdom, sine mange sønner og den ære, kongen havde vist ham ved at forfremme ham til den næstøverste i hele perserriget.
EST.5.12	„Nu skal I høre!” sagde han. „I dag inviterede dronning Ester mig til en privat festmiddag sammen med hende og kongen. Hun havde selv forberedt det hele til os to! Og i morgen har hun inviteret os igen!” 
EST.5.13	Så tilføjede han: „Men jeg kan ikke rigtig glæde mig over det, så længe den ubehøvlede jøde, Mordokaj, sidder i paladsets portrum.”
EST.5.14	Hans kone og venner kom straks med et godt forslag: „Du skal få lavet en 22,5 meter
EST.5.14	Det forslag syntes Haman godt om, og han sørgede straks for at få galgen rejst.
EST.6.1	Den nat kunne kongen ikke falde i søvn. Derfor sendte han bud efter rigets krønikebog og bad om at få læst op af bogen. 
EST.6.2	Det stykke, der blev læst, indeholdt beretningen om, hvordan Mordokaj havde angivet de to kongelige portvagter Bigtana og Teresh, der i sin tid havde lavet en sammensværgelse i den hensigt at myrde kongen.
EST.6.3	„Hvilken belønning fik Mordokaj i den anledning?” spurgte kongen.
EST.6.3	„Ingen,” svarede kammertjenerne.
EST.6.4+EST.6.5	„Er der nogle af mine embedsmænd i paladset?” spurgte kongen. Haman var netop ankommet tidligt til paladset den morgen for at anmode kongen om tilladelse til at få Mordokaj hængt i den galge, han havde rejst. Tjenerne meldte nu kongen: „Haman står her udenfor.” „Før ham ind!” befalede kongen. 
EST.6.6	Da Haman var kommet ind, spurgte kongen: „Sig mig, Haman: Jeg har i sinde at hædre en af mine mænd. Hvordan mener du, jeg bedst kan gøre det?” Haman tænkte straks: „Mon ikke det er mig, kongen gerne vil hædre?” 
EST.6.7	Derfor svarede han: „Hvis kongen ønsker at hædre en mand, 
EST.6.8	skal man iføre ham en dragt, som kongen selv har haft på, og sætte ham på en hest, som kongen selv har redet på, og som bærer det kongelige diadem på hovedet. 
EST.6.9	Så skal en af kongens øverste mænd føre ham rundt i byen, mens han råber: ‚Sådan belønner kongen den mand, han ønsker at hædre!’ ”
EST.6.10	„Udmærket!” svarede kongen. „Tag min kongekåbe og min hest og gør, som du har foreslået, med jøden Mordokaj, der sidder blandt dommerne i portrummet. Alt, hvad du har foreslået, skal du gøre!”
EST.6.11	Haman var nødt til at parere ordre. Han fik overdraget kongens dragt og hest, gav Mordokaj dragten på, hjalp ham op på hesten og førte ham gennem byens gader, mens han råbte: „Sådan belønner kongen den mand, han ønsker at hædre!”
EST.6.12	Bagefter vendte Mordokaj tilbage til sit arbejde i portrummet, mens Haman skyndte sig hjem med tilhyllet ansigt, fuldstændig knust. 
EST.6.13	Da han fortalte sin kone og vennerne, hvad der var sket, sagde de: „Hvis Mordokaj er jøde, har du ikke blot trukket det korteste strå. Du kan ikke stille noget op imod ham. Du er færdig!”
EST.6.14	Mens de endnu talte sammen, ankom kongens tjenere for at hente Haman til den festmiddag, Ester havde forberedt.
EST.7.1	Om aftenen sad kongen og Haman endnu en gang til fest hos dronning Ester. 
EST.7.2	Mens de drak af vinen, spurgte kongen igen: „Hvad har du på hjerte, dronning Ester? Fortæl mig nu, hvad du ønsker. Jeg giver dig det, om det så er det halve kongerige!”
EST.7.3	Da svarede dronning Ester: „Hvis jeg har fundet nåde for Deres øjne, herre konge, beder jeg om, at De vil skåne mit eget og mine landsmænds liv. 
EST.7.4	Det er blevet besluttet, at jeg og mit folk skal udryddes fuldstændigt. Hvis vi var blevet solgt som slaver, ville jeg ikke have ulejliget kongen af den grund, men total udryddelse er en anden sag.”
EST.7.5	„Hvad mener du?” spurgte kong Xerxes. „Hvem er det, der har besluttet at udrydde jer?”
EST.7.6	„Det er en fjende af jøderne, den onde Haman der!” svarede Ester.
EST.7.6	Haman blev ligbleg og rystede af skræk. 
EST.7.7	Kongen sprang op i vrede og gik ud i parken, mens Haman blev tilbage for at bønfalde dronning Ester om nåde, for han vidste, hvad kongens vrede betød. 
EST.7.8	I sin fortvivlelse knælede Haman ned over divanen, som Ester lå på, netop som kongen vendte tilbage fra haven.
EST.7.8	„Hvad i alverden!” råbte kongen. „Overfalder han dronningen for øjnene af mig i mit eget palads?” Straks sprang tjenerne til, overmandede Haman og tildækkede hans ansigt.
EST.7.9	Den tjener, der hed Harbona, sagde til kongen: „Herre, Haman har netop opstillet en høj galge, som var tænkt til Mordokaj, kongens redningsmand. Den står parat i Hamans gård.”
EST.7.9	„Så hæng ham selv i den!” beordrede kongen. 
EST.7.10	Så hængte de Haman i den galge, han havde tænkt til Mordokaj, og kongens vrede lagde sig.
EST.8.1	Samme dag beslaglagde kong Xerxes alt, hvad der havde tilhørt jødernes fjende, Haman, og overdrog det hele til dronning Ester. Dernæst blev Mordokaj ført frem for kongen, for Ester havde i mellemtiden fortalt ham, at han var hendes plejefar. 
EST.8.2	Kongen havde taget sin signetring fra Haman og gav den nu til Mordokaj og gjorde ham dermed til premierminister. Ester overlod også til sin plejefar at bestyre al den ejendom, som havde tilhørt Haman.
EST.8.3	Derpå trådte Ester endnu en gang frem for kongen og faldt grædende ned for hans fødder, mens hun bønfaldt ham om at sætte en stopper for Hamans plan mod jøderne. 
EST.8.4	Igen rakte kongen guldscepteret frem mod Ester, hvorefter hun rejste sig 
EST.8.5	og sagde: „Hvis jeg har fundet nåde for kongens øjne, hvis det behager Dem at opfylde mit ønske, og hvis De synes, det er rigtigt at gøre det, beder jeg kongen om at tilbagekalde Hamans befaling om at udrydde jøderne i riget. 
EST.8.6	Jeg kan ikke bære at se mit folks og min slægts undergang!”
EST.8.7	Kongen svarede Ester og Mordokaj med følgende ord: „Jeg har gjort, hvad jeg kunne: Jeg har henrettet Haman for hans hadefulde angreb på jøderne, og jeg har overdraget hans ejendom til Ester. 
EST.8.8	Men når en lov først er skrevet og har fået det kongelige stempel, kan den ikke trækkes tilbage. I har imidlertid min tilladelse til at sende en skrivelse ud til rigets jøder, og jeg giver jer fuld frihed til i mit navn at skrive, hvad I vil, og ophøje det til lov ved at forsegle brevet med den kongelige signetring.”
EST.8.9	Den 23. dag i den tredje måned, den, der hedder sivan, dikterede Mordokaj et brev for kongens sekretærer, som skrev det ned på de mange forskellige sprog, der taltes i de 127 provinser lige fra Indien til Nubien. Brevet var adresseret til guvernørerne og til jøderne ud over hele riget. 
EST.8.10	Mordokaj underskrev brevet med kongens navn og stemplede det med det kongelige segl. Derefter udstyrede han sendebudene med de hurtigste heste fra kongens stalde og sendte dem af sted. 
EST.8.11	I lovskrivelsen stod der, at jøderne rundt omkring i rigets byer havde tilladelse til at forene sig og forsvare sig, ja, de havde lov til at dræbe enhver fjende, som angreb dem eller deres kvinder og børn, og de måtte derefter overtage fjendens ejendele. 
EST.8.12	Loven skulle træde i kraft den 13. dag i den 12. måned, den dag Haman havde fastsat for jødemassakren. 
EST.8.13	Desuden stod der, at skrivelsens indhold skulle ophøjes til lov i samtlige rigets provinser, og at denne lov skulle bekendtgøres for alle, så jøderne kunne forberede sig og ruste sig til dagen. 
EST.8.14	På kongens befaling steg rytterne op på de kongelige heste og galopperede af sted, efter at skrivelsen var blevet bekendtgjort i regeringsbyen Susa.
EST.8.15	Derefter forlod Mordokaj paladset iført guldkronen og den blåhvide kongelige klædning med den tilhørende purpurrøde linnedkappe og begav sig gennem byen, hvor han blev hyldet af folkemængden. 
EST.8.16	Det var indvarslingen af en ny tid med fred og glæde for jøderne. 
EST.8.17	Og hver gang de kongelige kurerer nåede frem til en ny by, blev der stor begejstring blandt jøderne, som fejrede begivenheden med fest og dans. Mange ikke-jøder sluttede sig endda til jøderne, for de blev fyldt med ærefrygt for dem.
EST.9.1	Den 13. dag i den 12. måned kom, dagen, som jødernes fjender havde set frem til, hvor Hamans lov om jødemassakren trådte i kraft. Men det gik ikke som fjenderne havde håbet, tværtimod. 
EST.9.2	Jøderne i de forskellige byer sluttede sig sammen i en forenet front for at gå til modangreb på deres fjender. Alle var fyldt med ærefrygt for jøderne, og ingen kunne holde stand imod dem. 
EST.9.3	Provinsernes guvernører og ledende mænd støttede også jøderne, for de var fulde af ærefrygt for Mordokaj. 
EST.9.4	Mordokaj var nemlig en højt respekteret mand i kongens palads, og hans magt og indflydelse var kendt i alle rigets provinser.
EST.9.5	Således sejrede jøderne over deres fjender. De slog mange ihjel og gjorde ellers med dem, hvad de ville. 
EST.9.6	I Susa alene dræbte jøderne 500 af deres fjender. 
EST.9.7+EST.9.8+EST.9.9+EST.9.10	Desuden dræbte de Hamans ti sønner: Parshandata, Dalfon, Aspata, Porata, Adalja, Aridata, Parmashta, Arisaj, Aridaj og Vajzata. Men de tog ikke deres fjenders ejendele.
EST.9.11	Samme dags aften, da kongen hørte om alle de dræbte i Susa, 
EST.9.12	sendte han bud efter dronning Ester. „I Susa alene har jøderne slået 500 mennesker ihjel,” sagde han. „Også Hamans ti sønner er dræbt. Hvis det er gået så voldsomt til her i byen, kan jeg levende forestille mig, hvordan det må være gået ude omkring i provinserne. Men sig mig, Ester, hvad ønsker du mere? Jeg vil give dig, hvad som helst du beder om!”
EST.9.13	„Hvis det behager kongen,” svarede Ester, „vil jeg bede om, at jøderne her i Susa får tilladelse til at handle på samme måde i morgen, og at ligene af Hamans ti sønner bliver hængt op på pæle.”
EST.9.14+EST.9.15	Det gik kongen med til. Ligene af Hamans ti sønner blev hængt op på pæle, og det blev bekendtgjort i Susa, at jøderne havde tilladelse til at fortsætte udryddelsen af deres fjender den næste dag. På den dag slog jøderne 300 mere ihjel, dog stadig uden at tage deres ejendele.
EST.9.16+EST.9.17	Ude omkring i provinserne havde jøderne på den 13. dag i den 12. måned dræbt 75.000 fjender, men de tog ikke deres ejendele. Dagen derpå hvilede alle jøder ude i provinserne for at fejre deres triumf med fest og dans. 
EST.9.18	Men jøderne i Susa fortsatte som nævnt den næste dag og hvilede først den 15. dag i den 12. måned, hvor de fejrede sejren med fest og dans. 
EST.9.19	Det er grunden til, at jøderne i de små byer i provinsen i Israel den dag i dag fejrer den 14. dag i den 12. måned som en glædesdag, hvor de giver hinanden gaver.
EST.9.20	Mordokaj sørgede for at skrive disse begivenheder ned, hvorefter han sendte et brev ud til alle jøder i rigets provinser—nær og fjern. 
EST.9.21	I brevet opfordrede han dem til hvert år at fejre den 14. og 15. dag i den 12. måned. 
EST.9.22	Det skulle være dage med fest og glæde til minde om dengang, jøderne fik fred for deres fjender, og deres fortvivlelse blev vendt til glæde. De skulle sende madvarer til hinanden og give gaver til de fattige.
EST.9.23	Jøderne tog Mordokajs forslag til sig og gjorde denne glædesfest til en fast tradition. 
EST.9.24	Hvert år mindedes de hvordan Haman, alle jøders fjende, havde planlagt at få dem udryddet og fastsat dagen for massakren ved at kaste lod, 
EST.9.25	og hvordan kongen, da han blev klar over det, havde udstedt en skriftlig befaling, som forpurrede Hamans onde planer og ladet ham selv og hans sønner dræbe og hænge op på pæle. 
EST.9.26	På grund af alt det, der skete, og på grund af Mordokajs brev, har jøderne hvert år siden fejret denne fest som kaldes purimfesten efter det persiske ord 
EST.9.27+EST.9.28	Alle jøder i hele riget lovede højtideligt at videreføre traditionen til deres børn og de følgende generationer af jøder. De lovede, at de fremover hvert år ville fejre denne fest på de to fastsatte dage og på den måde, det var beskrevet i brevet. Alle jødiske familier ud over hele det persiske rige skulle fejre dagene hvert år, så mindet om det, der skete, aldrig skulle gå i glemmebogen blandt det jødiske folk.
EST.9.29+EST.9.30+EST.9.31	Endvidere skrev dronning Ester med hjælp fra Mordokaj endnu et brev, som Mordokaj sørgede for blev sendt ud til alle jøder i rigets 127 provinser. I det brev blev jøderne opfordret til at gøre faste og fortvivlelse til en del af de traditioner, der hørte med til purimfesten.
EST.9.32	Esters skrivelse bekræftede således retningslinierne for festen, som derefter blev skrevet ned og gjort til lov.
EST.10.1	Kong Xerxes udskrev skat ud over hele sit rige helt ud til de fjerneste kyster. 
EST.10.2	Alle hans bedrifter står optegnet i det medisk-persiske riges krønikebog, som også indeholder en skildring af Mordokajs betydning og den magt, som kongen gav ham. 
EST.10.3	Mordokaj blev altså rigets premierminister og kong Xerxesʼ højre hånd. Blandt jøderne fik han stor indflydelse, og han var højt respekteret af dem, fordi han altid talte deres sag og gjorde meget for at sikre deres efterkommeres fremtid.
JOB.1.1	En mand ved navn Job boede i området Utz.
JOB.1.2+JOB.1.3	Han havde syv sønner og tre døtre, og han var meget rig. Han ejede 7000 får, 3000 kameler, 500 par okser, 500 hunæsler samt et stort antal tjenestefolk, så han var den rigeste mand i området øst for Israel.
JOB.1.4	Jobs sønner elskede at holde fest på omgang hos hinanden. De inviterede altid deres tre søstre med, og der blev spist og drukket i flere dage. 
JOB.1.5	Hver gang en sådan fest var forbi, sendte Job bud efter dem, for at de kunne gennemgå en renselsesceremoni. Han stod op tidligt om morgenen og bragte et brændoffer for hver af dem for at bede Gud om tilgivelse, hvis de i festens kådhed var kommet til at synde mod Gud og i tankerne havde forbandet ham.
JOB.1.6	En dag, da englene
JOB.1.7	„Hvad har du bedrevet, Satan?” spurgte Herren.
JOB.1.7	„Jeg har gennemtravet jorden på kryds og tværs!” svarede Satan.
JOB.1.8	„Nå, det har du,” fortsatte Herren. „Lagde du mærke til min tjener Job? Han er enestående blandt mennesker, en retskaffen og gudfrygtig mand, der gør sit bedste for ikke at begå nogen synd.”
JOB.1.9	„Det er da klart,” indvendte Satan. 
JOB.1.10	„Du har jo altid holdt hånden over ham og hans familie og alt, hvad han ejer. Du har velsignet ham på alle måder. Se bare, hvor rig han er blevet! 
JOB.1.11	Men prøv engang at tage hans rigdom fra ham, så skal jeg love dig for, at han vil forbande dig lige op i dit åbne ansigt!”
JOB.1.12	Da svarede Herren: „Gør, hvad du vil, med hans rigdom, Satan, men du må ikke gøre ham selv fortræd.”
JOB.1.12	Så gik Satan bort fra Herren.
JOB.1.13	Ulykken ramte Job en dag, hvor hans sønner og døtre holdt fest hjemme hos den ældste bror. 
JOB.1.14+JOB.1.15	Først kom en mand løbende hen til Job og råbte: „Da vi var ved at pløje med okserne, og æslerne gik og græssede i nærheden, overfaldt sabæerne
JOB.1.16	Mens han endnu talte, kom en anden mand løbende med følgende besked: „Der brød et uvejr løs, og lynene slog ned og dræbte både fårene og hyrderne. Jeg var den eneste, der undslap.”
JOB.1.17	Mens han endnu talte, kom en tredje mand løbende med flere dårlige nyheder: „Vi blev pludselig overfaldet af tre kaldæiske røverbander, som stjal alle kamelerne og dræbte dine arbejdere. Jeg var den eneste, der undslap.”
JOB.1.18	Mens han endnu talte, kom en fjerde mand løbende med den værste besked af alle: „Dine sønner og døtre var samlet til fest i din ældste søns hus. 
JOB.1.19	Men pludselig kom en kraftig ørkenstorm og rystede huset så voldsomt, at det styrtede sammen og begravede dine børn. De omkom alle, og jeg var den eneste, der undslap.”
JOB.1.20	Da rejste Job sig og rev sin kappe itu som udtryk for sin dybe sorg og fortvivlelse. Derefter barberede han alt sit hår af og kastede sig til jorden for Guds ansigt. 
JOB.1.21	„Nøgen kom jeg til verden, og nøgen skal jeg herfra!” sagde han. „Herren gav, og Herren tog. Al ære tilkommer ham!”
JOB.1.22	På trods af denne tragedie syndede Job ikke. Han anklagede ikke Gud for det, der var sket.
JOB.2.1	Kort tid efter trådte englene igen frem for Herren, og Satan var iblandt dem.
JOB.2.2	„Hvad har du bedrevet, Satan?” spurgte Herren.
JOB.2.2	„Jeg har gennemtravet jorden på kryds og tværs!” svarede Satan.
JOB.2.3	„Lagde du mærke til min tjener Job?” spurgte Herren. „Han er enestående blandt mennesker, en retskaffen og gudfrygtig mand, der gør sit bedste for ikke at begå nogen synd. Han har bevaret sin gudhengivenhed, selvom du udfordrede mig til at lade dig skade ham uden grund.”
JOB.2.4	„Han har endnu ikke mærket noget på sin egen krop,”
JOB.2.5	Hvis du rammer ham på hans egen krop, skal jeg love dig for, at han vil forbande dig lige op i dit åbne ansigt!”
JOB.2.6	„Gør, hvad du vil, Satan,” svarede Herren. „Men du må ikke tage livet af ham.”
JOB.2.7	Derpå gik Satan sin vej og sørgede for, at Job blev plaget af ondartede bylder fra top til tå. 
JOB.2.8	Den stakkels Job satte sig ud på askedyngen og skrabede sine bylder med et potteskår.
JOB.2.9	Da sagde hans kone til ham: „Holder du stadig fast ved din gudhengivenhed? Forband dog Gud og dø!”
JOB.2.10	Men Job svarede: „Sikke noget snak! Skal vi kun tage imod det behagelige fra Gud, og ikke det ubehagelige?”
JOB.2.10	På trods af alle sine lidelser anklagede Job ikke Gud med et eneste ord.
JOB.2.11	Da Jobs tre venner hørte om de tragedier, der havde ramt ham, aftalte de med hinanden, at de ville tage hen for at trøste og opmuntre ham. De tre venner var Elifaz fra Teman, Bildad fra Shua og Zofar fra Naʼamat. 
JOB.2.12	Da de kom til Job, kunne de næsten ikke genkende ham, så frygtelig så han ud. De brast i gråd, rev flænger i deres tøj og kastede støv op i luften. 
JOB.2.13	Så satte de sig på jorden ved siden af ham uden at sige et ord, for de kunne se, at han havde store smerter. I syv dage, dag og nat,
JOB.3.1+JOB.3.2	Til sidst brød Job tavsheden:
JOB.3.3	„Forbandet være den nat, jeg blev født,
JOB.3.3	det øjeblik man udbrød: ‚Se, det blev en dreng!’
JOB.3.4	Lad den nat forblive i det skjulte,
JOB.3.4	blive skubbet ud i den gudsforladte intethed.
JOB.3.4	Lad den blive dækket af glemslens mørke,
JOB.3.5	ja, gid mørket ville tage den i sig igen.
JOB.3.5	Gid tågen ville skjule den,
JOB.3.5	og skyerne dække den.
JOB.3.6	Gid mulm og mørke ville opsluge den helt,
JOB.3.6	ja, rive den ud af kalenderen.
JOB.3.6	Lad den ikke tælles blandt årets dage,
JOB.3.6	lad den ikke høre hjemme i nogen måned.
JOB.3.7	Lad den blive til trøstesløs tomhed,
JOB.3.7	en nat, hvor ingen glæder sig.
JOB.3.8	Lad troldmændene forbande den,
JOB.3.8	de, som forbander Livjatan.
JOB.3.9	Lad dens morgenstjerne formørkes,
JOB.3.9	lad den forgæves vente på daggry,
JOB.3.9	lad den aldrig få morgenrøden at se.
JOB.3.10	For den hindrede ikke min fødsel,
JOB.3.10	skånede mig ikke for ulidelige smerter!
JOB.3.11	Hvorfor døde jeg ikke i min mors liv
JOB.3.11	eller udåndede, så snart jeg var født?
JOB.3.12	Min mor burde aldrig have taget sig af mig.
JOB.3.12	Hun burde aldrig have lagt mig til sit bryst.
JOB.3.13	Jeg ville hellere have været død,
JOB.3.13	så jeg kunne sove i fred i min grav,
JOB.3.14	blandt konger og jordens herskere,
JOB.3.14	der byggede sig gravkamre i ørkenen,
JOB.3.15	blandt fyrster, der var rige på guld
JOB.3.15	og fyldte deres huse med sølv.
JOB.3.16	Var jeg dog bare et dødfødt barn,
JOB.3.16	som aldrig havde set dagens lys.
JOB.3.17	I døden bliver de gudløse stille,
JOB.3.17	dér kan de trætte hvile ud.
JOB.3.18	Dér har selv fangerne fred,
JOB.3.18	hører ikke længere vagternes råben.
JOB.3.19	Dér deler de fattige skæbne med de rige,
JOB.3.19	slaven er sin herres lige.
JOB.3.20	Hvorfor holder Gud liv i de mennesker,
JOB.3.20	der lever i smerte og elendighed?
JOB.3.21	De søger uden held efter døden,
JOB.3.21	som var den en sjælden skat.
JOB.3.22	De råber højt af glæde,
JOB.3.22	når de endelig når deres grav.
JOB.3.23	Hvorfor lader Gud mig leve,
JOB.3.23	når jeg er uden fremtid og håb?
JOB.3.24	Jeg sukker dagen lang i min elendighed,
JOB.3.24	kun jamren kommer over mine læber.
JOB.3.25	Det, jeg frygtede allermest, er sket,
JOB.3.25	mine værste drømme er blevet til virkelighed.
JOB.3.26	Jeg er rastløs og uden ro,
JOB.3.26	dybt begravet i min smerte.”
JOB.4.1	Da svarede Elifaz:
JOB.4.2	„Måske bliver du vred, hvis jeg siger noget,
JOB.4.2	men jeg kan ikke holde mig tilbage længere.
JOB.4.3	Du har opmuntret mange i tidens løb
JOB.4.3	og været til trøst for de sørgende.
JOB.4.4	Du har støttet dem, der var ved at segne,
JOB.4.4	givet nyt mod til dem, der var ved at give op.
JOB.4.5	Nu, hvor det gælder dig selv, er du modløs,
JOB.4.5	dine egne problemer har helt slået dig ud!
JOB.4.6	Din ærefrygt for Gud burde give dig tillid.
JOB.4.6	De, der gør det rette, bør ikke leve i håbløshed.
JOB.4.7	Bliver en uskyldig overøst med ulykker?
JOB.4.7	Straffer Gud en retskaffen mand?
JOB.4.8	Jeg ved, at de, der sår overtrædelser og synd,
JOB.4.8	også må høste, hvad de har sået.
JOB.4.9	Når Gud ånder på dem, går de til grunde,
JOB.4.9	hans vredes pust gør det af med dem.
JOB.4.10	En løve kan brøle, så meget den vil,
JOB.4.10	ungløven vise tænder,
JOB.4.10	men Gud har al magten,
JOB.4.10	han brækker med lethed løvens tænder.
JOB.4.11	Da dør selv den stærkeste løve af sult,
JOB.4.11	dens unger må klare sig selv.
JOB.4.12	Der kom et ord til mig i det skjulte,
JOB.4.12	mit øre opfangede den svage hvisken.
JOB.4.13	Det kom i et syn om natten,
JOB.4.13	mens andre sov deres søde søvn.
JOB.4.14	Jeg blev bange og skælvede af skræk,
JOB.4.14	jeg rystede over hele kroppen,
JOB.4.15	et vindpust strøg hen over mit ansigt,
JOB.4.15	hårene rejste sig på mit hoved.
JOB.4.16	Jeg kunne ane en skikkelse foran mig,
JOB.4.16	men kunne ikke se, hvem det var.
JOB.4.16	Den standsede op,
JOB.4.16	og jeg hørte en hviskende stemme:
JOB.4.17	‚Kan et menneske være fejlfrit i Guds øjne?
JOB.4.17	Kan en skabning stå skyldfri over for sin Skaber?’
JOB.4.18	Gud kan ikke engang stole på englene,
JOB.4.18	hans himmelske sendebud er ikke fejlfri.
JOB.4.19	Hvad så med mennesker, støvets børn,
JOB.4.19	som har deres hjem på jorden?
JOB.4.19	De mases så let som møl,
JOB.4.20	der går til grunde på et øjeblik.
JOB.4.20	Uden at man skænker dem en tanke,
JOB.4.20	knuses de og forsvinder for evigt.
JOB.4.21	Deres liv slutter brat, og de dør
JOB.4.21	midt i al deres uvidenhed.
JOB.5.1	Beklag dig bare, så meget du vil,
JOB.5.1	der er ingen, der hører dit råb.
JOB.5.1	Tror du, englene vil tale din sag?
JOB.5.2	Vrede kan tage livet af en tåbe,
JOB.5.2	deres bitterhed kan koste dem livet.
JOB.5.3	En tåbe kan klare sig godt for en tid,
JOB.5.3	men pludselig ligger alt i ruiner.
JOB.5.4	Hans familie er prisgivet andres begær,
JOB.5.4	der er ingen til at forsvare dem i retten.
JOB.5.5	De sultne kommer og stjæler hans høst,
JOB.5.5	de lader intet tilbage på marken,
JOB.5.5	begærlige folk overtager hans ejendele.
JOB.5.6	Ingen bliver straffet uden grund,
JOB.5.6	ulykker kommer ikke af sig selv.
JOB.5.7	Nej, årsagen findes i mennesket selv,
JOB.5.7	der kommer jo kun røg, hvor der er ild.
JOB.5.8	Derfor må du bekende din synd for Gud
JOB.5.8	og lade ham være din dommer.
JOB.5.9	Hans visdom og storhed er grænseløs,
JOB.5.9	hans undere kan man ikke tælle.
JOB.5.10	Han sender regn på jorden
JOB.5.10	og vander både haver og marker.
JOB.5.11	Han rejser de ydmyge op
JOB.5.11	og bringer de forliste i sikkerhed.
JOB.5.12	Men de listige spænder han ben for,
JOB.5.12	så der intet kommer ud af deres onde planer.
JOB.5.13	Han fanger de kloge i deres egen snedighed,
JOB.5.13	så deres kunstfærdige planer går i vasken.
JOB.5.14	De famler sig frem som i blinde,
JOB.5.14	de kan ikke finde vej selv ved højlys dag.
JOB.5.15	Men de magtesløse redder han fra de stærkes kløer,
JOB.5.15	han frelser dem fra de magtfuldes intriger.
JOB.5.16	Han giver de svage nyt håb
JOB.5.16	og standser uretfærdigheden imod dem.
JOB.5.17	Det er en velsignelse at blive irettesat af Gud!
JOB.5.17	Vær taknemmelig, når den Almægtige straffer dig!
JOB.5.18	For selv om han slår og sårer,
JOB.5.18	så forbinder han også og helbreder.
JOB.5.19	Gang på gang beskytter han dig,
JOB.5.19	både seks og syv gange redder han dig.
JOB.5.20	Under hungersnød redder han dig fra sultedøden,
JOB.5.20	under krig redder han dig fra sværdets hug.
JOB.5.21	Han beskytter dig mod ondskabsfuld sladder
JOB.5.21	og redder dig fra voldelige overfald.
JOB.5.22	Du kan le ad ulykker så vel som hungersnød,
JOB.5.22	selv de vilde dyr behøver du ikke at frygte.
JOB.5.23	Markens sten skader ikke din plov,
JOB.5.23	du kan passe din jord i fred for vilde dyr.
JOB.5.24	Du kan bo i tryghed i dit hus
JOB.5.24	uden frygt for at miste dine ejendele.
JOB.5.25	Dine efterkommere bliver mange,
JOB.5.25	så frodige som det grønne græs.
JOB.5.26	Som korn, der modnes, før det høstes,
JOB.5.26	skal du nå en moden alder, før du dør.
JOB.5.27	Jeg har talt ud fra min egen erfaring,
JOB.5.27	så hør efter og følg mit råd.”
JOB.6.1	Hertil svarede Job:
JOB.6.2	„Hvis min frustration kunne måles,
JOB.6.2	hvis min ulykke kunne vejes på en vægt,
JOB.6.3	da ville den være tungere end sandet på stranden.
JOB.6.3	Det er grunden til min bitterhed.
JOB.6.4	Den Almægtiges pile har ramt mig,
JOB.6.4	giften trænger ind i mit indre,
JOB.6.4	jeg føler mig omringet af en mægtig hær.
JOB.6.5	Brøler en ko, når krybben er fuld?
JOB.6.5	Skryder et æsel, når græsset er grønt?
JOB.6.6	Jeg spiser ikke smagløs mad uden salt,
JOB.6.6	og dine smagløse ord kan jeg ikke sluge.
JOB.6.7	Jeg får kvalme af at høre på dem,
JOB.6.7	har ikke appetit på mere af den slags.
JOB.6.8	Gid Gud ville høre min bøn
JOB.6.8	og give mig det, jeg længes efter!
JOB.6.9	Det eneste, jeg ønsker, er at dø,
JOB.6.9	at han skærer min livstråd over.
JOB.6.10	Jeg har kun én trøst i mine pinsler:
JOB.6.10	Jeg har altid troet på Guds ord.
JOB.6.11	Men jeg har ikke styrke til at udholde mere,
JOB.6.11	jeg ser ingen mening med livet længere.
JOB.6.12	Min krop er ikke lavet af bronze,
JOB.6.12	jeg er ikke så hård som en sten.
JOB.6.13	Nej, der er intet at stille op,
JOB.6.13	jeg har mistet min livskraft og styrke.
JOB.6.14	Den, der er hård imod en fortvivlet ven,
JOB.6.14	har ingen respekt for den almægtige Gud.
JOB.6.15	Mine venner har svigtet mig,
JOB.6.15	de er som en bjergbæk, hvis vand er tørret ud.
JOB.6.16	Om foråret er den fuld af is,
JOB.6.16	og smeltevandet får den til at svulme.
JOB.6.17	Men når varmen sætter ind, tørrer den ud,
JOB.6.17	dens vand er sporløst forsvundet.
JOB.6.18	En karavane satser på at finde en oase,
JOB.6.18	men går til af tørst, hvis den er tørret ud.
JOB.6.19	Karavaner fra Tema spejder efter vand,
JOB.6.19	rejsende fra Saba håber at få øje på en oase,
JOB.6.20	men når de kommer derhen, skuffes de,
JOB.6.20	alle deres forhåbninger var forgæves.
JOB.6.21	Sådan har I skuffet mig nu.
JOB.6.21	I vender jer fra mig i afsky.
JOB.6.22	Har jeg bedt jer om at komme med gaver
JOB.6.22	eller dele jeres rigdomme med mig?
JOB.6.23	Har jeg bedt jer om at redde mig fra fjendens hånd
JOB.6.23	eller betale løsesum for at sætte mig i frihed?
JOB.6.24	Hvis I giver mig et fornuftigt svar,
JOB.6.24	skal jeg nok høre efter.
JOB.6.24	Hvis I kan sige mig, hvor jeg har fejlet,
JOB.6.24	lytter jeg gerne til jer.
JOB.6.25	Det kan godt gøre ondt at få sandheden at vide,
JOB.6.25	men jeres udgydelser gavner mig intet.
JOB.6.26	Måske er mit ordvalg kritisabelt,
JOB.6.26	men tænk dog på, hvor desperat jeg er!
JOB.6.27	I ville udnytte et forældreløst barn
JOB.6.27	eller sælge jeres venner som slaver.
JOB.6.28	Prøv at se på mig!
JOB.6.28	Tror I, jeg lyver jer op i ansigtet?
JOB.6.29	Hvorfor går I ud fra, at jeg er skyldig,
JOB.6.29	når jeg intet forkert har gjort?
JOB.6.30	Aldrig er en løgn kommet over mine læber.
JOB.6.30	Tror I ikke, jeg kender forskel på godt og ondt?”
JOB.7.1	„Det er hårdt at være menneske,
JOB.7.1	at slide som en slave dagen lang.
JOB.7.2	Men en slave kan se frem til, at dagen får ende,
JOB.7.2	en arbejder får sin løn, når arbejdet er gjort.
JOB.7.3	Men jeg belønnes med elendighed,
JOB.7.3	smertefulde nætter i massevis.
JOB.7.4	Når jeg går til ro, tænker jeg:
JOB.7.4	‚Gid det snart bliver lyst, så jeg kan stå op.’
JOB.7.4	Natten lang vender og drejer jeg mig i sengen,
JOB.7.4	jeg finder ingen ro før daggry.
JOB.7.5	Min krop er dækket af ækle sår,
JOB.7.5	min hud er betændt og væsker.
JOB.7.6	Mit liv forsvinder som sand mellem fingrene,
JOB.7.6	dagene går uden håb om en ændring.
JOB.7.7	Mit liv er som et vindpust,
JOB.7.7	aldrig mere får jeg lykken at se.
JOB.7.8	Snart vil mit liv være slut,
JOB.7.8	jeg forsvinder fra jordens overflade.
JOB.7.9	Når mennesker når til livets afslutning,
JOB.7.9	er de som en sky, der opløses og forsvinder.
JOB.7.10	De er borte for evigt, ses ikke mere,
JOB.7.10	vender aldrig tilbage til deres hjem.
JOB.7.11	Derfor kan jeg ikke bare tie stille,
JOB.7.11	for smerten i min sjæl tvinger mig til at tale,
JOB.7.11	bitterheden i mit indre kræver at få afløb.
JOB.7.12	Åh Gud, er jeg da et farligt uhyre,
JOB.7.12	siden du har lukket mig inde i et bur?
JOB.7.13	Når jeg lægger mig til at sove
JOB.7.13	for at glemme mine smerter en stund,
JOB.7.14	skræmmer du mig med syner,
JOB.7.14	med onde drømme og mareridt.
JOB.7.15	Jeg foretrækker at blive kvalt,
JOB.7.15	jeg vil hellere dø end være i evig pine.
JOB.7.16	Jeg kan ikke holde livet ud længere!
JOB.7.16	Lad mig være i fred den korte tid, jeg har tilbage!
JOB.7.17	Hvad betyder et enkelt sølle menneske for dig,
JOB.7.17	hvorfor gøre så stort et nummer ud af mig?
JOB.7.18	Hvorfor plager du mig hver morgen,
JOB.7.18	udfordrer min tålmodighed dagen lang?
JOB.7.19	Hvorfor ikke bare ignorere mig,
JOB.7.19	lade mig være i fred længe nok til at synke mit spyt?
JOB.7.20	Selv om jeg skulle have syndet,
JOB.7.20	går der vel ikke skår af din almagt for det?
JOB.7.20	Du holder jo øje med hele verdens befolkning.
JOB.7.20	Hvorfor er 
JOB.7.20	Hvad har 
JOB.7.21	Hvorfor tilgiver du ikke bare min skyld
JOB.7.21	og lukker øjnene for mine fejltrin?
JOB.7.21	Snart ligger jeg i min grav,
JOB.7.21	leder du efter mig, er jeg borte.”
JOB.8.1	Da sagde Bildad til Job:
JOB.8.2	„Hvor længe bliver du ved med at rase?
JOB.8.2	Din tale buldrer som et tordenvejr.
JOB.8.3	Tror du, Gud afsiger en uretfærdig dom?
JOB.8.3	Kan den almægtige Gud tage fejl?
JOB.8.4	Dine børn må have syndet imod ham,
JOB.8.4	siden han straffede dem med døden.
JOB.8.5	Hvorfor ikke søge Gud
JOB.8.5	og bede den Almægtige om nåde?
JOB.8.6	Hvis du virkelig er uskyldig og oprigtig,
JOB.8.6	skal han nok træde til og give dig oprejsning.
JOB.8.7	Han giver dig så meget fremgang og rigdom,
JOB.8.7	at det, du før havde, er for intet at regne.
JOB.8.8	Ved du ikke, hvad der skete med vores forfædre?
JOB.8.8	Tag ved lære af de tidligere generationer.
JOB.8.9	Vi ved så lidt, vi blev født i går,
JOB.8.9	vores liv er som en skygge, der glider forbi.
JOB.8.10	Mon ikke de gamles erfaring kan hjælpe
JOB.8.10	og give dig det svar, du af hjertet søger?
JOB.8.11	Kan sivene vokse, hvis sumpen tørrer ud?
JOB.8.11	Kan rørgræs klare sig, hvis vandet forsvinder?
JOB.8.12	Selv om de stod i blomst, ville de hurtigt visne,
JOB.8.12	de ville gå til, før de var klar til høst.
JOB.8.13	Sådan går det med dem, der glemmer Gud,
JOB.8.13	de gudløse mister alt håb.
JOB.8.14	Det, de satte deres lid til, falder sammen,
JOB.8.14	det er skrøbeligt som et spindelvæv.
JOB.8.15	De støtter sig til det, men det holder ikke,
JOB.8.15	de klamrer sig til det, men det falder til jorden.
JOB.8.16	De gudløse kan se ud som en frodig plante,
JOB.8.16	der breder sig ud til alle sider,
JOB.8.17	hvis rødder borer sig ned mellem stenene
JOB.8.17	og fæstner sig dybt nede i jorden.
JOB.8.18	Men når de rykkes op og kastes bort,
JOB.8.18	er der intet tilbage, ingen husker dem mere.
JOB.8.19	Det var alt, hvad de fik ud af livet.
JOB.8.19	Snart skyder andre op, hvor de stod.
JOB.8.20	Vi ved, at Gud ikke hjælper de gudløse,
JOB.8.20	og at han ikke støder de retskafne fra sig.
JOB.8.21	Derfor kan han give dig glæden tilbage,
JOB.8.21	han kan fylde din mund med latter igen.
JOB.8.22	Dine fjender vil stå skamfulde tilbage,
JOB.8.22	og de gudløse forsvinde for bestandigt.”
JOB.9.1	Job gav Bildad følgende svar:
JOB.9.2	„Du kan have ret i, hvad du siger,
JOB.9.2	for ingen kan retfærdiggøre sig over for Gud.
JOB.9.3	Hvis man stævnede Gud for retten,
JOB.9.3	ville man aldrig klare frisag.
JOB.9.4	Hans visdom og magt er grænseløs.
JOB.9.4	Ingen slipper godt fra at trodse ham.
JOB.9.5	Han flytter bjerge så let som ingenting,
JOB.9.5	vælter dem omkuld i sin vrede.
JOB.9.6	Han rusker i jorden, så den skælver,
JOB.9.6	ryster i hele sin grundvold.
JOB.9.7	Han kan befale, at solen ikke skal stå op,
JOB.9.7	og at stjernerne skal indhylles i mørke.
JOB.9.8	Det var ham, der udspændte himmelbuen,
JOB.9.8	og han kan gå på havets bølger.
JOB.9.9	Han skabte Storebjørn og Orion,
JOB.9.9	Syvstjernen og Dyrekredsen.
JOB.9.10	Han udfører utrolige mirakler
JOB.9.10	og gør talløse undere.
JOB.9.11	Han bevæger sig lydløst og usynligt,
JOB.9.11	man hverken ser eller hører ham.
JOB.9.12	Han tager, hvad han vil have,
JOB.9.12	og hvem tør sige: ‚Det må du ikke!’
JOB.9.13	Gud holder ikke sin vrede tilbage,
JOB.9.13	ingen menneskelig magt kan standse ham.
JOB.9.14	Hvordan skulle jeg kunne forsvare mig,
JOB.9.14	retfærdiggøre mig overfor ham?
JOB.9.15	Selvom jeg mener, jeg er uskyldig,
JOB.9.15	kan jeg ikke gå i rette med ham.
JOB.9.15	Jeg må nøjes med at bede ham om nåde.
JOB.9.16	Hvis jeg stævnede ham for retten,
JOB.9.16	mon han så ville høre på min klage?
JOB.9.17	Han har udløst en orkan over mig
JOB.9.17	og givet mig sår på sår uden grund.
JOB.9.18	Jeg har knap tid til at trække vejret,
JOB.9.18	før jeg oplever nye lidelser.
JOB.9.19	Ingen kan måle sig med ham i styrke.
JOB.9.19	Hvem har magt til at anklage ham i retten?
JOB.9.20	Selv om jeg måske var uskyldig,
JOB.9.20	ville min optræden i retten dømme mig.
JOB.9.21	Jeg mener, jeg er uskyldig,
JOB.9.21	men hvem tør bedømme sig selv?
JOB.9.21	Mit liv har ikke længere nogen værdi.
JOB.9.22	Derfor siger jeg: ‚Det kan være lige meget nu.
JOB.9.22	Gud straffer åbenbart uskyldige såvel som skyldige.’
JOB.9.23	Når pisken pludselig slår til,
JOB.9.23	ignorerer han de uskyldiges fortvivlede råb.
JOB.9.24	Når et land falder i en ond mands magt,
JOB.9.24	bliver dets dommere blinde for retfærdigheden.
JOB.9.24	Hvis det ikke er Gud, der står bag,
JOB.9.24	hvem er det så?
JOB.9.25	Jeg ser dagene passere forbi som en hurtigløber,
JOB.9.25	de iler af sted uden at give mig nogen glæde.
JOB.9.26	De glider forbi som sivbåde,
JOB.9.26	som ørne, der haster efter bytte.
JOB.9.27	Hvad nu hvis jeg sagde: ‚Jeg vil glemme min smerte,
JOB.9.27	tage smilet på og se glad ud.’
JOB.9.28	Ville det mon standse mine lidelser?
JOB.9.28	Nej, for i dine øjne, oh, Gud, er jeg åbenbart skyldig.
JOB.9.29	Hvis jeg allerede er dømt skyldig,
JOB.9.29	hvad hjælper det så, at jeg forsvarer mig?
JOB.9.30	Ja, selv om jeg vaskede mit ansigt i sne
JOB.9.30	og skrubbede mine hænder med skurepulver,
JOB.9.31	ville du dog straks dyppe mig i mudder,
JOB.9.31	så mit tøj ville skamme sig over mig.
JOB.9.32	Du er jo ikke et menneske som jeg,
JOB.9.32	derfor kan vi ikke mødes i retten.
JOB.9.33	Var der dog bare en mellemmand,
JOB.9.33	der kunne skabe forsoning imellem os,
JOB.9.34	en der kunne fjerne Guds straf over mig,
JOB.9.34	så jeg ikke skulle leve i angst for hans vrede,
JOB.9.35	så jeg kunne tale med Gud uden at frygte.
JOB.9.35	Men det kan jeg umuligt opnå alene.
JOB.10.1	Jeg er led og ked af at leve.
JOB.10.1	Lad mig give frit løb for min klage,
JOB.10.1	give luft for bitterheden i min sjæl.
JOB.10.2	Døm mig ikke bare skyldig, oh, Gud,
JOB.10.2	men fortæl mig, hvilken synd jeg har begået.
JOB.10.3	Hvad gavn har du af at ødelægge mig?
JOB.10.3	Hvorfor forkaster du det, du selv har skabt,
JOB.10.3	og lader de ondes intriger lykkes?
JOB.10.4	Er dine øjne som et menneskes øjne?
JOB.10.4	Er dine tanker som mennesketanker?
JOB.10.5	Er dit liv kort som et menneskes?
JOB.10.5	Lever du kun nogle ganske få år,
JOB.10.6	siden du har så travlt med at finde fejl,
JOB.10.6	er så ivrig efter at dømme mig skyldig?
JOB.10.7	Du ved, jeg er uskyldig,
JOB.10.7	men hvem kan redde mig fra din straf?
JOB.10.8	Det var dine hænder, som skabte mig,
JOB.10.8	men nu er du ved at ødelægge mig!
JOB.10.9	Husk på, at jeg er formet af skrøbeligt ler.
JOB.10.9	Vil du virkelig knuse mig til støv?
JOB.10.10	Du stod bag min undfangelse
JOB.10.10	og formede mig i min moders liv.
JOB.10.11	Du dannede mine knogler og sener
JOB.10.11	og dækkede dem med muskler og hud.
JOB.10.12	Du gav mig livet ved din nåde
JOB.10.12	og værnede om mig i min opvækst.
JOB.10.13	Men du havde mere i tanke,
JOB.10.13	og det forstår jeg først nu:
JOB.10.14	Du ville holde øje med, om jeg syndede,
JOB.10.14	og hvis jeg gjorde det, ville du ikke tilgive.
JOB.10.15	Var jeg skyldig, ville jeg få min straf.
JOB.10.15	Og selv om jeg var uskyldig,
JOB.10.15	kunne jeg ikke frimodigt løfte hovedet
JOB.10.15	på grund af min elendighed og ulykke.
JOB.10.16	Da jeg alligevel gjorde det,
JOB.10.16	sprang du på mig som en løve
JOB.10.16	og demonstrerede din magt over mig.
JOB.10.17	Du sendte nye lidelser over mig,
JOB.10.17	og din vrede syntes at vokse,
JOB.10.17	for den ene ulykke afløste den anden.
JOB.10.18	Hvorfor lod du mig dog blive født?
JOB.10.18	Gid jeg var død i min moders liv,
JOB.10.19	så det var, som om jeg aldrig havde levet,
JOB.10.19	men blev lagt direkte ned i graven.
JOB.10.20	Jeg har ikke mange dage tilbage af mit liv.
JOB.10.20	Kan jeg ikke få lidt fred og trøst til sidst?
JOB.10.21	Når jeg først er draget til de dødes rige,
JOB.10.21	vender jeg aldrig mere tilbage.
JOB.10.22	Der bliver lyset opslugt af mørket,
JOB.10.22	så der altid er kaos og kulsort nat.”
JOB.11.1	Så var det Zofars tur til at gå i rette med Job:
JOB.11.2	„Hold lige en pause, jeg har en kommentar.
JOB.11.2	Du snakker og snakker, men nu skal du få svar!
JOB.11.3	Vi kan ikke bare sidde og høre på den slags.
JOB.11.3	Når du håner Gud, må vi sætte dig på plads.
JOB.11.4	Du hævder, at din adfærd er fejlfri,
JOB.11.4	at du i Guds øjne er helt uden skyld.
JOB.11.5	Om Gud dog bare ville åbne sin mund,
JOB.11.5	give dig ren besked og sige, hvad han mener.
JOB.11.6	Hvis han åbner for sin visdoms gemmer,
JOB.11.6	vil du indse, hvor lidt du egentlig har forstået,
JOB.11.6	for han straffer dig mindre, end du faktisk fortjener.
JOB.11.7	Forstår du Guds skjulte tanker og planer?
JOB.11.7	Kender du omfanget af hans guddommelige magt?
JOB.11.8	Den når højere op end himlen og dybere ned end dødsriget.
JOB.11.8	Sammenlignet med ham har du hverken visdom eller magt.
JOB.11.9	Hans visdom går ud over jordens grænser,
JOB.11.9	er mere vidtstrakt end havets horisonter.
JOB.11.10	Når Gud nu har afsagt sin dom over dig,
JOB.11.10	er der så nogen, der kan standse straffen?
JOB.11.11	Han gennemskuer menneskers bedrag
JOB.11.11	og lægger mærke til alle deres synder.
JOB.11.12	Det er sværere for en tåbe at blive vis
JOB.11.12	end for et vildæsel at føde et menneske.
JOB.11.13	Gid du ville vende dig fra din synd
JOB.11.13	og trygle din Gud om nåde.
JOB.11.14	Tag afstand fra alle dine synder,
JOB.11.14	luk hjertets dør for al ondskab.
JOB.11.15	Så kan du løfte hovedet frit igen
JOB.11.15	og leve i sikkerhed uden at frygte.
JOB.11.16	Så kan du glemme dine tidligere trængsler,
JOB.11.16	som flodvand, der for længst er flydt videre.
JOB.11.17	Dit ansigt vil stråle som middagssolen,
JOB.11.17	dit tungsind forsvinde som morgentågen.
JOB.11.18	Du får nyt mod og fornyet håb,
JOB.11.18	du får lov til at leve i fred og sikkerhed.
JOB.11.19	Du kan lægge dig trygt til hvile.
JOB.11.19	Mange vil komme til dig for at få hjælp.
JOB.11.20	Men for de gudløse er der intet håb.
JOB.11.20	De har ingen steder at søge tilflugt
JOB.11.20	og kan kun se frem til at dø.”
JOB.12.1	Hertil svarede Job:
JOB.12.2	„I er så kloge og har svar på alt!
JOB.12.2	Hvor trist, at visdommen skal uddø med jer!
JOB.12.3	Men jeg er nu heller ikke uden forstand,
JOB.12.3	jeg står ikke tilbage for jer i noget.
JOB.12.3	Der er jo intet nyt i det, I har sagt.
JOB.12.4	Jeg er en retskaffen og retsindig mand.
JOB.12.4	Når jeg beder til Gud, svarer han mig.
JOB.12.4	Alligevel håner mine venner mig.
JOB.12.5	Det er nemt nok at foragte dem, der har problemer,
JOB.12.5	når man ikke selv har nogen.
JOB.12.5	Hvorfor sparker I til en mand, der ligger ned?
JOB.12.6	Røvere lever i fred,
JOB.12.6	de, der trodser Gud, er i sikkerhed.
JOB.12.6	De tror kun på sig selv og deres egen styrke.
JOB.12.7	Du kan lære noget af dyrene!
JOB.12.7	Fuglene kan fortælle dig det,
JOB.12.8	krybdyrene på landjorden ved det,
JOB.12.8	fiskene i havet kan forklare det for dig.
JOB.12.9	De ved alle som en,
JOB.12.9	at Herren har skabt det hele.
JOB.12.10	Han holder enhver skabning i sin hule hånd,
JOB.12.10	et menneskes liv afhænger af ham.
JOB.12.11	Man må vurdere alt, hvad man hører,
JOB.12.11	ligesom man smager på maden, før man spiser den.
JOB.12.12	Visdom søger man hos de ældre,
JOB.12.12	for livserfaring kommer med årene.
JOB.12.13	Gud er kilden til al visdom og magt,
JOB.12.13	hos ham får man indsigt og gode råd.
JOB.12.14	Hvad han bryder ned, kan ikke bygges op.
JOB.12.14	Hvad han lukker i, kan ingen lukke op.
JOB.12.15	Holder han regnen tilbage, bliver jorden til ørken.
JOB.12.15	Slipper han uvejret løs, bliver der oversvømmelse.
JOB.12.16	Visdom og styrke finder du hos ham.
JOB.12.16	Både bedrageren og den bedragne er i hans magt.
JOB.12.17	Han kan sætte samfundets ledere fra magten
JOB.12.17	og fratage dommere deres ret til at dømme.
JOB.12.18	Han kan fjerne konger fra tronen
JOB.12.18	og gøre dem til slaver i stedet.
JOB.12.19	Han kan fratage præster deres tjeneste
JOB.12.19	og sætte mægtige mænd fra magten.
JOB.12.20	Han kan gøre de bedste rådgivere målløse
JOB.12.20	og fratage de kloge deres tænkeevne.
JOB.12.21	Han kan ydmyge de stolte fyrster
JOB.12.21	og afvæbne de stærke krigere.
JOB.12.22	Han kan bringe lys ind i de mørkeste afkroge
JOB.12.22	og afsløre de dybeste hemmeligheder.
JOB.12.23	Han kan gøre nationer stærke,
JOB.12.23	men også opløse dem igen.
JOB.12.23	Han kan udvide et lands grænser,
JOB.12.23	men også sprede befolkningen for alle vinde.
JOB.12.24	Han kan berøve regenter deres sunde fornuft
JOB.12.24	og lade dem vakle rundt i en vejløs ørken,
JOB.12.25	så de famler sig frem i mørket uden lys,
JOB.12.25	raver omkring som berusede.
JOB.13.1	Jeg kender det alt sammen,
JOB.13.1	jeg har hørt det før og forstår det udmærket.
JOB.13.2	Jeg ved det samme, som I ved,
JOB.13.2	jeg står ikke tilbage for jer i visdom.
JOB.13.3	Men det er den Almægtige, jeg vil tale med!
JOB.13.3	Det er ham, jeg ønsker at høre fra.
JOB.13.4	I er kvaksalvere og bruger tomme ord
JOB.13.4	som salve til mine sår i sjælen.
JOB.13.5	Bare I dog ville holde mund,
JOB.13.5	det er det klogeste, I kan gøre.
JOB.13.6	Hør dog, hvad det er, jeg siger,
JOB.13.6	så I kan forstå, hvorfor jeg klager.
JOB.13.7	Tror I, Gud har brug for, at I forsvarer ham?
JOB.13.7	Så burde I i det mindste sige sandheden.
JOB.13.8	Hvorfor vil I føre sagen for ham?
JOB.13.8	Tror I, han har brug for jeres hjælp?
JOB.13.9	Mon ikke han kender jeres motiver?
JOB.13.9	Eller tror I, at I kan føre Gud bag lyset?
JOB.13.10	Gud selv vil gå i rette med jer,
JOB.13.10	fordi I bevidst fordrejer hele sagen.
JOB.13.11	Har I slet ingen ærefrygt for ham?
JOB.13.11	Skælver I ikke for hans majestætiske storhed?
JOB.13.12	Jeres hule fraser er blot tomme ord,
JOB.13.12	jeres forsvar falder som et korthus.
JOB.13.13	Ti stille, så jeg kan bringe min klage til Gud,
JOB.13.13	og så må jeg selv tage følgerne.
JOB.13.14	Jeg er parat til at vove skindet
JOB.13.14	og sætte livet på spil.
JOB.13.15	Jeg vil lægge min sag frem for ham.
JOB.13.15	Måske slår han mig ihjel, men han er mit eneste håb.
JOB.13.16	Jeg tror dog snarere, at han vil frikende mig,
JOB.13.16	for hvis jeg var skyldig, turde jeg ikke træde frem for ham.
JOB.13.17	Hør nu efter, hvad jeg siger.
JOB.13.17	Læg godt mærke til mine ord.
JOB.13.18	Jeg er parat til at fremlægge min sag for Gud,
JOB.13.18	for jeg ved, at jeg har retten på min side.
JOB.13.19	Hvis nogen kan bevise det modsatte,
JOB.13.19	tier jeg stille og tager imod min straf.
JOB.13.20	Jeg beder dig om at gøre to ting for mig, Gud,
JOB.13.20	derefter vil jeg ikke mere løbe fra dig.
JOB.13.21	Først må du fjerne mine lidelser
JOB.13.21	og derefter holde op med at skræmme mig.
JOB.13.22	Hvis du vil være den første til at fremføre anklage,
JOB.13.22	så vil jeg forsvare mig.
JOB.13.22	Hvis du lader mig tale først,
JOB.13.22	så forventer jeg, at du svarer mig.
JOB.13.23	Hvad er det egentlig, jeg har gjort forkert?
JOB.13.23	Forklar mig min overtrædelse og min synd.
JOB.13.24	Hvorfor har du vendt mig ryggen?
JOB.13.24	Hvorfor ser du på mig som en fjende?
JOB.13.25	Hvorfor sparker du til et nedfaldent blad?
JOB.13.25	Hvorfor jagter du et udtørret halmstrå?
JOB.13.26	Du dømmer mig alt for hårdt, Gud,
JOB.13.26	min ungdoms dumheder trækker du frem.
JOB.13.27	Du har lagt mine fødder i lænker,
JOB.13.27	du følger alle mine bevægelser
JOB.13.27	og undersøger mine fodspor.
JOB.13.28	Mennesker smuldrer som råddent træ,
JOB.13.28	som et stykke tøj, der ædes op af møl.
JOB.14.1	Et menneskeliv er kun ganske kort,
JOB.14.1	men alligevel har vi masser af problemer.
JOB.14.2	Jeg er som en blomst, der vokser op og visner,
JOB.14.2	livet passerer forbi som en skygge og er væk.
JOB.14.3	Jeg er så ringe og ubetydelig.
JOB.14.3	Hvorfor ignorerer du mig ikke bare?
JOB.14.4	Findes der et menneske helt uden synd?
JOB.14.4	Er der nogen, som er fuldstændig fejlfri?
JOB.14.5	Du har fastsat et menneskes levetid,
JOB.14.5	den kan tælles i dage og måneder,
JOB.14.5	den tidsfrist, du har sat, kan ingen af os ændre.
JOB.14.6	Giv mig en smule fred, så jeg kan hvile mig,
JOB.14.6	som en arbejder, der slapper af efter dagens slid.
JOB.14.7	Der er mere håb for et træ end for et menneske.
JOB.14.7	Hvis et træ bliver fældet, skyder det friske skud igen.
JOB.14.8	Selv om rødderne i jorden er gamle,
JOB.14.8	og stubben synes død i markens muld,
JOB.14.9	skal der kun en smule vand til
JOB.14.9	for at hjælpe de nye skud på vej.
JOB.14.10	Men når mennesker dør, er det ude med dem.
JOB.14.10	Når de udånder, er alt forbi.
JOB.14.11	Som en sø kan udtørres under tørke,
JOB.14.11	og en flod kan svinde ind til ingenting,
JOB.14.12	sådan er et menneske borte,
JOB.14.12	når livet først rinder ud.
JOB.14.12	Det rejser sig ikke fra graven,
JOB.14.12	så længe himlen og jorden er til.
JOB.14.13	Gid du straks ville sende mig ned i Dødsriget
JOB.14.13	og lade mig hvile der, til din vrede er forbi.
JOB.14.13	Når den rette tid så er inde,
JOB.14.13	kan du komme og føre mig op igen.
JOB.14.14	Hvis der var håb om at komme tilbage til livet,
JOB.14.14	kunne jeg bedre holde lidelsen ud
JOB.14.14	og tålmodigt vente på, at livet blev værd at leve.
JOB.14.15	Så ville du kalde på mig, og jeg ville svare,
JOB.14.15	for du længes efter at se din skabning igen.
JOB.14.16	Da ville du overvåge mine skridt,
JOB.14.16	men ikke tage dig af mine overtrædelser.
JOB.14.17	Mine synder bliver gemt i en sæk,
JOB.14.17	du tilregner mig dem ikke.
JOB.14.18	Men som et bjerg kan skride sammen,
JOB.14.18	som et klippestykke kan slå revner,
JOB.14.19	som vand kan udhule en sten og skylle jorden væk,
JOB.14.19	sådan brister menneskets forhåbninger.
JOB.14.20	Det endelige slag mod os mennesker er døden,
JOB.14.20	med stivnet ansigt går vi bort.
JOB.14.21	Børnenes fremtid får vi ikke at se,
JOB.14.21	vi ved ikke, om det går dem godt eller skidt.
JOB.14.22	Vi mærker kun vores egen smerte,
JOB.14.22	føler kun vores egen sorg.”
JOB.15.1	Elifaz tog nu til genmæle:
JOB.15.2	„Har man hørt mage til opblæst snak?
JOB.15.2	Du kendes da ellers som en fornuftig mand.
JOB.15.3	Du burde tænke dig bedre om
JOB.15.3	og ikke bruge den slags tomme ord.
JOB.15.4	Du undergraver fromhed
JOB.15.4	og viser ingen respekt for Gud.
JOB.15.5	Du kommer med snedige udtalelser
JOB.15.5	for at dække over dine overtrædelser.
JOB.15.6	Jeg er ikke ude på at dømme dig,
JOB.15.6	du dømmer dig selv med dine ord.
JOB.15.7	Var du det første menneske i verden?
JOB.15.7	Blev du født, før jorden blev skabt?
JOB.15.8	Var du til stede, da Gud planlagde det hele?
JOB.15.8	Fik du monopol på alverdens visdom?
JOB.15.9	Hvad ved du, som vi ikke ved?
JOB.15.9	Tror du virkelig, du er klogere end os?
JOB.15.10	Vores viden stammer fra de gamle vismænd,
JOB.15.10	der er langt ældre end din far.
JOB.15.11	Er Guds trøst da ikke nok for dig?
JOB.15.11	Er andres venlige ord til ingen nytte?
JOB.15.12	Hvorfor hidser du dig sådan op
JOB.15.12	og sender os lynende blikke?
JOB.15.13	Husk lige, at det er Gud, du er vred på,
JOB.15.13	det er ham, du anklager med dine ord.
JOB.15.14	Tror du virkelig, nogen kan være helt uskyldig?
JOB.15.14	Kan et menneske være fuldstændig fejlfrit?
JOB.15.15	Ikke engang englene er uden synd.
JOB.15.15	Selv de himmelske væsener kan svigte Gud.
JOB.15.16	Hvor meget mere skyld har da ikke et menneske,
JOB.15.16	der tørster efter synd som var det vand.
JOB.15.17	Hør lige her, så skal jeg sige dig noget,
JOB.15.17	lad mig fortælle dig, hvad jeg selv har hørt,
JOB.15.18	hvad de gamle vismænd har fortalt,
JOB.15.18	det, de lærte af deres forfædre,
JOB.15.19	af dem, til hvem Gud gav dette land,
JOB.15.19	før de blev påvirket af fremmede folk.
JOB.15.20	De onde må lide alle deres dage,
JOB.15.20	de grusomme bliver selv grusomt behandlet.
JOB.15.21	Syndere må leve i evig angst,
JOB.15.21	selv i fredstid bliver de overfaldet.
JOB.15.22	De tør ikke gå ud om natten
JOB.15.22	af frygt for at blive myrdet.
JOB.15.23	De ved, at det vil gå galt til sidst,
JOB.15.23	at de ender som føde for gribbene.
JOB.15.24	Gru og rædsel omringer dem
JOB.15.24	som en hær, der venter på at angribe.
JOB.15.25	De har jo gjort oprør mod Gud,
JOB.15.25	trodset den Almægtige.
JOB.15.26	Stædigt satte de sig op mod Gud,
JOB.15.26	gik til angreb med sværd og skjold.
JOB.15.27	De ragede til sig på alle måder,
JOB.15.27	maven blev tyk og kinderne fede.
JOB.15.28	De kommer til at bo i ødelagte byer,
JOB.15.28	i forladte huse, der er ved at falde sammen.
JOB.15.29	Deres rigdom smuldrer og forgår,
JOB.15.29	de efterlader sig intet af værdi.
JOB.15.30	De undslipper ikke dødens mørke,
JOB.15.30	men fortæres af flammer, når Gud ånder på dem.
JOB.15.31	Fordi de stoler på den bedrageriske rigdom,
JOB.15.31	bliver hele deres liv et tomt bedrag.
JOB.15.32	De er som et frugttræ, der ikke blomstrer
JOB.15.32	og derfor bliver fældet i utide.
JOB.15.33	De er som en vinstok, der skæres ned, før druerne er modne,
JOB.15.33	som et oliventræ, der mister blomsterne og ikke giver frugt.
JOB.15.34	De gudløses liv bærer ikke frugt.
JOB.15.34	De, der har svindlet sig til rigdom, vil miste det hele.
JOB.15.35	De undfanger onde planer, som modnes i deres indre,
JOB.15.35	indtil de fødes som løgn og bedrag.”
JOB.16.1	Job svarede på følgende måde:
JOB.16.2	„Den slags har jeg hørt så tit.
JOB.16.2	I er nogle kønne trøstere!
JOB.16.3	Er der ingen ende på din elendige tale?
JOB.16.3	Kunne du ikke finde på noget bedre at sige?
JOB.16.4	Hvis I var i mit sted, og jeg var i jeres,
JOB.16.4	ville jeg være fristet til at tale på samme måde.
JOB.16.4	Jeg kunne have holdt en prædiken for jer
JOB.16.4	og rystet på hovedet af jer.
JOB.16.5	Men jeg vil hellere være andre til opmuntring,
JOB.16.5	prøve at trøste folk i deres sorg.
JOB.16.6	Jeg kan ikke trøste mig selv ved at tale,
JOB.16.6	men at tie giver mig heller ingen lindring.
JOB.16.7	Gud har mast mig ned i jorden,
JOB.16.7	han har udryddet hele min familie.
JOB.16.8	Min elendige tilstand ses som hans straf,
JOB.16.8	det, han har gjort, som bevis på min skyld.
JOB.16.9	Hans vrede river og rusker i mig.
JOB.16.9	Han skærer tænder imod mig af raseri.
JOB.16.9	Hans anklagende øjne gennemborer mig.
JOB.16.10	Folk ser på mig med foragtende blikke,
JOB.16.10	spottende slår de mig i ansigtet,
JOB.16.10	alle rotter sig sammen imod mig.
JOB.16.11	Gud har givet mig i gudløses vold,
JOB.16.11	kastet mig i kløerne på onde mennesker.
JOB.16.12	Jeg levede i fred, indtil han knuste mig.
JOB.16.12	Han greb mig i nakken og slog mig fordærvet.
JOB.16.12	Han stillede mig op som en skydeskive,
JOB.16.13	og hans pile kom imod mig fra alle sider.
JOB.16.13	De gennemborede mine nyrer,
JOB.16.13	min galde flød ud på jorden.
JOB.16.14	Han huggede mig sønder og sammen,
JOB.16.14	han slog mig som en kriger, der er gået amok.
JOB.16.15	Jeg sidder klædt i sæk og aske.
JOB.16.15	Min stolthed ligger knust i støvet.
JOB.16.16	Mit ansigt er rødt af gråd,
JOB.16.16	jeg har sørgerande under øjnene.
JOB.16.17	Men jeg ved, at jeg er uskyldig,
JOB.16.17	og at min bøn er oprigtig.
JOB.16.18	Mit blod skal råbe fra jorden,
JOB.16.18	min bøn om retfærdighed blive ved at runge.
JOB.16.19	Allerede nu har jeg et vidne i Himlen,
JOB.16.19	en forsvarer, der taler min sag i det høje.
JOB.16.20	Han er min ven og går i forbøn for mig,
JOB.16.20	for jeg kommer til Gud med tårer i øjnene.
JOB.16.21	Han bønfalder Gud på mine vegne,
JOB.16.21	som et menneske forsvarer sin ven.
JOB.16.22	Jeg har ikke mange år igen,
JOB.16.22	og når jeg først er gået bort,
JOB.16.22	er der ingen vej tilbage.
JOB.17.1	Mit livsmod er brudt,
JOB.17.1	mine dage er talte,
JOB.17.1	og graven venter mig.
JOB.17.2	Jeg er omgivet af folk,
JOB.17.2	som blot gør nar ad mig.
JOB.17.3	Det er kun dig, der kan hjælpe mig, Gud.
JOB.17.3	Ingen anden kan løse mit problem,
JOB.17.4	for du har ikke givet dem indsigt til at forstå det.
JOB.17.4	Derfor bør de ikke hovere over mig.
JOB.17.5	Når nogen lader sin ven i stikken,
JOB.17.5	rammer straffen hans egne børn.
JOB.17.6	Du har gjort mig berygtet,
JOB.17.6	én man håner og spytter i ansigtet.
JOB.17.7	Mit blik er sløret af tårer,
JOB.17.7	jeg er ikke andet end skind og ben.
JOB.17.8	Retskafne folk er bestyrtede over min ulykke
JOB.17.8	og oprørte over de gudløses fremgang.
JOB.17.9	Men de retsindige lader sig ikke lokke til synd,
JOB.17.9	de, som har rene motiver, får ny styrke.
JOB.17.10	Men hvad jer angår, mine venner,
JOB.17.10	finder jeg ingen visdom i jeres ord.
JOB.17.11	Mit livsløb er snart forbi,
JOB.17.11	og mine ønsker blev ikke opfyldt.
JOB.17.12	I siger, at lyset er ved at bryde frem,
JOB.17.12	men jeg ser ikke andet end mørke.
JOB.17.13	Jeg ser frem til at blive lagt i graven,
JOB.17.13	hvor jeg kan hvile mig i dødens mørke.
JOB.17.14	Forrådnelsen bliver som en far for mig,
JOB.17.14	ormene som en mor eller søster.
JOB.17.15	Hvad mener I om sådan et håb?
JOB.17.15	Hvem kan få øje på min lykke?
JOB.17.16	Er der håb tilbage, når man ligger i graven?
JOB.17.16	Har man stadig et håb, når man bliver til støv?”
JOB.18.1	Nu gik Bildad igen i rette med Job:
JOB.18.2	„Hold nu op med al din snak, Job!
JOB.18.2	Kom til fornuft, så vi kan tale sammen.
JOB.18.3	Hvad regner du os egentlig for?
JOB.18.3	En flok dumme, umælende får?
JOB.18.4	Du opnår intet ved at pine og plage dig selv.
JOB.18.4	Verden går videre, uanset hvad du gør.
JOB.18.5	Synd fører nu engang til straf,
JOB.18.5	og de ondes livslys slukkes.
JOB.18.6	Mørket indhyller deres bolig,
JOB.18.6	og de får et ulykkelig endeligt.
JOB.18.7	Deres faste skridt bliver usikre,
JOB.18.7	de snubler over deres egne ben.
JOB.18.8	Deres fødder fører dem til fald,
JOB.18.8	de er ude på gyngende grund.
JOB.18.9	De går lige i fælden og sidder fast i saksen,
JOB.18.9	får en løkke om foden og kan ikke komme fri.
JOB.18.10	En skjult snor er spændt ud over vejen,
JOB.18.10	et reb ligger parat som en løkke.
JOB.18.11	Rædselen kommer imod dem fra alle sider,
JOB.18.11	angsten er lige i hælene på dem.
JOB.18.12	Deres livskraft udtæres,
JOB.18.12	undergangen ligger på lur efter dem,
JOB.18.13	sygdom æder dem langsomt op,
JOB.18.13	døden har lagt sin klamme hånd på dem.
JOB.18.14	De trækkes ud af deres trygge bolig
JOB.18.14	og føres frem til den frygtelige død.
JOB.18.15	Ild og svovl regner ned over dem,
JOB.18.15	deres ejendom bliver omdannet til aske.
JOB.18.16	De er som et træ med udtørrede rødder,
JOB.18.16	hvor alle grenene er ved at visne.
JOB.18.17	Ingen mindes dem, når de er borte,
JOB.18.17	deres navne går hurtigt i glemmebogen.
JOB.18.18	De udslettes fra jordens overflade,
JOB.18.18	skubbes fra lyset ind i mørket.
JOB.18.19	De efterlader sig ingen arvinger,
JOB.18.19	deres slægt uddør med dem.
JOB.18.20	Alle, som hører om deres ulykke,
JOB.18.20	gribes af gru og forfærdelse.
JOB.18.21	Ja, sådan går det onde mennesker,
JOB.18.21	dem, der ikke har ærefrygt for Gud.”
JOB.19.1	Job gav følgende svar:
JOB.19.2	„Hvor længe bliver I ved med at håne mig?
JOB.19.2	Hvor længe vil I plage mig med jeres fornærmelser?
JOB.19.3	I anklager mig nu for tiende gang,
JOB.19.3	mishandler mig uden barmhjertighed.
JOB.19.4	Hvis jeg har gjort noget forkert,
JOB.19.4	så er det mit problem og ikke jeres.
JOB.19.5	I mener, at I er bedre end mig,
JOB.19.5	og at mine lidelser er straf for min synd.
JOB.19.6	Forstår I ikke, at Gud gør mig uret
JOB.19.6	ved at sende disse ulykker over mig?
JOB.19.7	Jeg råber om hjælp, men får intet svar.
JOB.19.7	Jeg skriger højt, men ingen griber ind.
JOB.19.8	Gud har spærret vejen for mig,
JOB.19.8	han har indhyllet mit liv i mørke.
JOB.19.9	Han har berøvet mig min ære,
JOB.19.9	ødelagt mit gode omdømme.
JOB.19.10	Han angreb mig fra alle sider, så jeg faldt.
JOB.19.10	Han har taget ethvert håb fra mig.
JOB.19.11	Hans vrede blussede op imod mig,
JOB.19.11	han behandlede mig som en fjende.
JOB.19.12	Han sender en hær af ulykker imod mig,
JOB.19.12	de omringer mit hus og falder over mig.
JOB.19.13	Mine slægtninge har slået hånden af mig,
JOB.19.13	mine bekendte vil ikke kendes ved mig.
JOB.19.14	Min familie har vendt mig ryggen,
JOB.19.14	mine nærmeste venner ignorerer mig.
JOB.19.15	Mine gæster ser på mig som en fremmed,
JOB.19.15	mine tjenestepiger gør intet for mig.
JOB.19.16	Min tjener kommer ikke, når jeg kalder,
JOB.19.16	ikke engang når jeg trygler ham om hjælp.
JOB.19.17	Min kone føler afsky ved min ånde,
JOB.19.17	mine brødre kan ikke udholde stanken.
JOB.19.18	Selv børnene regner mig ikke for noget.
JOB.19.18	Når jeg rejser mig op, håner de mig.
JOB.19.19	Mine bedste venner viser mig afsky,
JOB.19.19	de, jeg holder mest af, har vendt mig ryggen.
JOB.19.20	Jeg er ikke andet end skind og ben,
JOB.19.20	med nød og næppe undgik jeg døden.
JOB.19.21	Vis dog lidt barmhjertighed, venner!
JOB.19.21	Hav medlidenhed, for Guds vrede har ramt mig.
JOB.19.22	Hvorfor vil I straffe mig, som Gud gør?
JOB.19.22	Har jeg ikke lidt tilstrækkeligt allerede?
JOB.19.23	Ak, gid mine ord blev skrevet ned,
JOB.19.23	gid nogen ville optegne dem i en bog.
JOB.19.24	Gid nogen ville mejsle dem i sten,
JOB.19.24	indridse dem i en klippe for evigt.
JOB.19.25	Men jeg ved, at der er en, som vil befri mig,
JOB.19.25	engang skal han stå frem på jorden.
JOB.19.26	Jeg ved, at selv om min krop går til grunde,
JOB.19.26	får jeg mulighed for bagefter at se Gud.
JOB.19.27	Jeg skal se ham med mine egne øjne.
JOB.19.27	Jeg kan næsten ikke rumme den tanke.
JOB.19.28	Hvor vover I da at anklage mig
JOB.19.28	og påstå, at min lidelse er en velfortjent straf?
JOB.19.29	Pas på, at I ikke selv bliver straffet,
JOB.19.29	bliver ramt af Guds vrede og dom.”
JOB.20.1	Derefter tog Zofar til genmæle:
JOB.20.2	„Jeg bliver nødt til at sætte dig på plads,
JOB.20.2	for det, du siger, er oprørende.
JOB.20.3	Det er nemt nok at anklage os,
JOB.20.3	men jeg ved, hvordan jeg skal svare dig.
JOB.20.4	Ved du ikke, at fra tidernes morgen,
JOB.20.4	så længe der har været mennesker til,
JOB.20.5	har de gudløses triumf været kort,
JOB.20.5	og deres glæde kun varet et øjeblik?
JOB.20.6	Selv om deres selvglæde når til himlen,
JOB.20.6	og de går med næsen i sky,
JOB.20.7	bliver de kastet bort som affald,
JOB.20.7	og deres venner spørger, hvor de blev af.
JOB.20.8	De forsvinder som en drøm, når man vågner,
JOB.20.8	fordufter, som var det hele et synsbedrag.
JOB.20.9	Deres venner ser dem ikke mere,
JOB.20.9	aldrig vender de tilbage til deres hjemby.
JOB.20.10	Børnene må levere tilbage, hvad deres fædre har stjålet,
JOB.20.10	for de svage skal have det igen, som blev taget fra dem.
JOB.20.11	De gudløse dør og bliver lagt i graven,
JOB.20.11	selv om de stadig var unge og stærke.
JOB.20.12	De elsker smagen af synd,
JOB.20.12	nyder den i fulde drag,
JOB.20.13	lader den smelte langsomt på tungen,
JOB.20.13	synker den med stort velbehag.
JOB.20.14	Men i maven giver den voldsomme smerter,
JOB.20.14	som var det slangegift, de havde slugt.
JOB.20.15	Gud sørger for, at de kaster den op,
JOB.20.15	den velstand de guffede i sig, kommer op igen.
JOB.20.16	Men giften har gjort sin virkning,
JOB.20.16	de går til som bidt af en slange.
JOB.20.17	De kan ikke længere skumme fløden
JOB.20.17	eller nyde en overflod af honning.
JOB.20.18	De må aflevere deres uretmæssige bytte,
JOB.20.18	får ikke glæde af det, de har ranet.
JOB.20.19	For de knuste ubarmhjertigt de hjælpeløse,
JOB.20.19	overtog huse, som ikke var deres.
JOB.20.20	Altid skrabede de til sig,
JOB.20.20	men intet af det får de gavn af.
JOB.20.21	De stjal, hvad de kunne få fat i,
JOB.20.21	men den slags rigdom varer ikke ved.
JOB.20.22	Midt i velstanden rammes de af ulykken,
JOB.20.22	katastroferne regner ned over dem.
JOB.20.23	Mens de sidder i fred og spiser,
JOB.20.23	rammes de af Guds vrede,
JOB.20.23	han lader slagene hagle ned over dem.
JOB.20.24	De prøver at flygte for sværdet,
JOB.20.24	men bliver ramt i ryggen af en pil.
JOB.20.25	Når de trækker pilen ud,
JOB.20.25	drypper spidsen af galde.
JOB.20.25	Dødens rædsler står malet i deres ansigter,
JOB.20.26	deres skatte ender i glemslens mørke.
JOB.20.26	Guds ild fortærer dem,
JOB.20.26	opbrænder alle deres ejendele.
JOB.20.27	Himlens magter straffer dem for deres synd,
JOB.20.27	jorden vidner imod dem.
JOB.20.28	Guds vrede regner ned over dem,
JOB.20.28	deres huse skylles væk af en flodbølge.
JOB.20.29	Sådan er de gudløses skæbne.
JOB.20.29	Det er Gud selv, der straffer dem.”
JOB.21.1	Job gav ham følgende svar:
JOB.21.2	„Den eneste trøst, I kan give mig,
JOB.21.2	er, hvis I tier stille og lytter til mine ord.
JOB.21.3	Gid I ville finde jer i at høre på mig.
JOB.21.3	Bagefter kan I altid håne mig igen!
JOB.21.4	Det er Gud og ikke mennesker, jeg beklager mig til.
JOB.21.4	Er det mærkeligt, at jeg er så utilfreds?
JOB.21.5	Prøv engang at se på mig!
JOB.21.5	Er det ikke et chokerende syn?
JOB.21.6	Når jeg tænker over det, fyldes jeg med rædsel,
JOB.21.6	så jeg ryster over hele kroppen.
JOB.21.7	Hvorfor klarer de gudløse sig godt her i livet?
JOB.21.7	Hvorfor lever de længe og bliver rige?
JOB.21.8	De ser deres børn vokse op og etablere sig,
JOB.21.8	de kan glæde sig over samværet med familien.
JOB.21.9	De lever trygt i deres sikre hjem,
JOB.21.9	og Guds straf når dem ikke.
JOB.21.10	Deres tyre avler uden problemer,
JOB.21.10	deres køer aborterer ikke.
JOB.21.11	Deres småbørn løber frit omkring,
JOB.21.11	boltrer sig på marken som uskyldige lam.
JOB.21.12	De gudløse danser og synger og morer sig
JOB.21.12	til trommer, harper og fløjter.
JOB.21.13	De lever lykkeligt til deres dages ende
JOB.21.13	og får en nem og smertefri død,
JOB.21.14	selv om de siger: ‚Hold dig væk, Gud,
JOB.21.14	vi vil ikke have noget med dig at gøre.’
JOB.21.15	‚Hvorfor skulle vi adlyde den såkaldt almægtige?’
JOB.21.15	‚Hvad nytter det at bede til ham?’ spørger de.
JOB.21.16	‚Enhver er sin egen lykkes smed!’ ser det ud til.
JOB.21.16	Men sådan vil jeg ikke tænke.
JOB.21.17	De onde bliver sjældent ramt af ulykke,
JOB.21.17	de har ingen større problemer,
JOB.21.17	og de bliver ikke tromlet ned af Guds vrede.
JOB.21.18	De er ikke som avner og strå,
JOB.21.18	der blæses bort af vinden.
JOB.21.19	‚Så straffer Gud deres børn,’ siger I.
JOB.21.19	Men burde de gudløse ikke selv blive straffet?
JOB.21.20	Lad dem selv opleve deres ulykke
JOB.21.20	og smage den Almægtiges vrede.
JOB.21.21	Når de først er døde, er det ikke deres sag,
JOB.21.21	hvad der sker med de efterladte.
JOB.21.22	Men hvem kan belære Gud?
JOB.21.22	Hvem kan dømme den højeste dommer?
JOB.21.23	Nogle mennesker dør på lykkens tinde,
JOB.21.23	helt trygge og ganske uden sorger.
JOB.21.24	Mad og drikke har de i overflod,
JOB.21.24	og de har altid været sunde og raske.
JOB.21.25	Andre mennesker dør, før de har smagt livets goder,
JOB.21.25	og de er helt opslugt af bitterhed.
JOB.21.26	Begge slags mennesker lægges i graven,
JOB.21.26	hvor de bliver ædt af de samme orme.
JOB.21.27	Nuvel, jeg ved godt, hvad I vil svare,
JOB.21.27	hvilke indvendinger I vil komme med.
JOB.21.28	I har hørt om nogle rige, gudløse folk,
JOB.21.28	som også blev ramt af ulykker.
JOB.21.29	Men prøv at spørge dem, der er vidt berejste,
JOB.21.29	hør, hvad de siger om deres erfaringer:
JOB.21.30	De gudløse skånes, når ulykken kommer,
JOB.21.30	de finder altid en udvej.
JOB.21.31	Ingen retsforfølger dem,
JOB.21.31	ingen tør kræve dem til regnskab.
JOB.21.32	Når de dør og føres til graven,
JOB.21.32	står der æresvagt ved gravstedet.
JOB.21.33	De har et stort begravelsesfølge
JOB.21.33	og bliver lagt til hvile i fred.
JOB.21.34	Jeres trøst er intet værd.
JOB.21.34	Jeres snak er ikke andet end bedrag.”
JOB.22.1	Elifaz gav straks svar på tiltale:
JOB.22.2	„Hvad gavn har Gud af et menneske?
JOB.22.2	Hvad kan de kloge gøre for ham?
JOB.22.3	Hvad ville det gavne den Almægtige,
JOB.22.3	hvis du var uskyldig og fejlfri?
JOB.22.4	Straffer han dig måske for din fromhed?
JOB.22.4	Ville han dømme dig, hvis du var uskyldig?
JOB.22.5	Nej, det 
JOB.22.5	Du 
JOB.22.6	Måske du udnyttede en ven, som lånte penge af dig?
JOB.22.6	Måske tog du alle hans ejendele i pant?
JOB.22.7	Måske du nægtede den tørstende vand
JOB.22.7	eller undlod at give den sultende mad?
JOB.22.8	Selv om du var umådelig rig
JOB.22.8	og havde stor magt og indflydelse,
JOB.22.9	afslog du måske at hjælpe enker i nød
JOB.22.9	og tog håbet fra forældreløse børn?
JOB.22.10	Det må være derfor, du er fanget i en fælde
JOB.22.10	og nu må svede angstens sved.
JOB.22.11	Derfor er du fange i et mørkt hul
JOB.22.11	og sidder i problemer til halsen.
JOB.22.12	Bor Gud ikke i den højeste himmel?
JOB.22.12	Se på stjernerne og erkend hans storhed.
JOB.22.13	Alligevel siger du: ‚Hvad ved Gud?
JOB.22.13	Han kan ikke se gennem de tætte skyer.
JOB.22.14	Når han vandrer rundt på himmelbuen,
JOB.22.14	skjuler skyerne os for hans blik.’
JOB.22.15	Er du på vej tilbage til de gamle traditioner,
JOB.22.15	som nogle af vores ugudelige forfædre fulgte?
JOB.22.16	Husk på, at de blev revet bort i utide,
JOB.22.16	og deres livsgrundlag smuldrede under dem.
JOB.22.17	De sagde til den almægtige Gud:
JOB.22.17	‚Lad os være i fred! Hvad kan du gøre for os!’
JOB.22.18	Og dog var det ham, der gav dem velstand!
JOB.22.18	Men sådan vil jeg ikke tænke.
JOB.22.19	De retskafne glæder sig, når de onde bliver straffet,
JOB.22.19	de uskyldige jubler og siger:
JOB.22.20	‚Nu er det ude med vores fjender!
JOB.22.20	Alt, hvad de ejede, gik op i røg!’
JOB.22.21	Slut nu fred med Gud,
JOB.22.21	lad dig forsone med ham,
JOB.22.21	så du igen kan blive lykkelig.
JOB.22.22	Hør på ham, når han vejleder dig,
JOB.22.22	og ret dig efter, hvad han siger.
JOB.22.23	Vend dog om til Gud og ydmyg dig,
JOB.22.23	gør op med enhver synd i dit liv.
JOB.22.24	Opgiv din pengegriskhed,
JOB.22.24	skaf dig af med dit dyrebare guld,
JOB.22.25	så den Almægtige selv bliver dit guld,
JOB.22.25	så du værdsætter ham mere end alt dit sølv.
JOB.22.26	Så vil du kunne glæde dig over ham
JOB.22.26	og se ham frimodigt i øjnene.
JOB.22.27	Så hører han dig, når du beder,
JOB.22.27	og du kan takke ham for, at svaret kommer.
JOB.22.28	Hvad end du tager dig for, vil lykkes for dig,
JOB.22.28	og du kan se frem til lysere tider.
JOB.22.29	De stolte og hovmodige piller han ned,
JOB.22.29	men de ydmyge giver han oprejsning.
JOB.22.30	Gud redder den uskyldige.
JOB.22.30	Rens dig selv, så du kan blive reddet.”
JOB.23.1	Hertil svarede Job:
JOB.23.2	„Jeg må stadig klage i min håbløshed,
JOB.23.2	for Guds hårde straf får mig til at stønne.
JOB.23.3	Kunne jeg dog bare få Gud i tale,
JOB.23.3	træde frem for hans trone,
JOB.23.4	forklare ham mit syn på sagen,
JOB.23.4	og fremlægge mine argumenter,
JOB.23.5	så kunne jeg få at vide, hvad 
JOB.23.5	og prøve at forstå hans svar.
JOB.23.6	Ville den almægtige Gud bare tromle mig ned?
JOB.23.6	Nej, han ville høre efter, hvad jeg havde at sige.
JOB.23.7	Med ham som dommer får man en fair behandling,
JOB.23.7	og jeg tror bestemt, han ville frifinde mig.
JOB.23.8	Men går jeg mod øst, finder jeg ham ikke.
JOB.23.8	Går jeg mod vest, er han heller ikke der.
JOB.23.9	Mod nord kan jeg ikke få øje på ham,
JOB.23.9	mod syd kan jeg ikke finde hans spor.
JOB.23.10	Men han kender mit liv og mine gerninger,
JOB.23.10	jeg ville bestå hans prøve med glans.
JOB.23.11	Trofast har jeg fulgt i hans fodspor,
JOB.23.11	vandret den vej, han har anvist.
JOB.23.12	Jeg har ikke overtrådt hans befalinger,
JOB.23.12	men bevaret hans ord i mit hjerte.
JOB.23.13	Men hvem kan standse Gud?
JOB.23.13	Han fører det igennem, han har sat sig for.
JOB.23.14	Han handler med mig efter sin plan,
JOB.23.14	og hvem ved, hvad han mere har i sinde?
JOB.23.15	Er det så sært, at jeg frygter ham,
JOB.23.15	at jeg gruer ved tanken om, hvad han kan gøre?
JOB.23.16	Gud har taget alt modet fra mig,
JOB.23.16	den Almægtige gør mig bange.
JOB.23.17	Men jeg kan ikke bare holde min mund,
JOB.23.17	fordi jeg sidder i et mørkt fangehul.
JOB.24.1	Hvorfor dømmer Gud ikke de skyldige?
JOB.24.1	Hvorfor redder han ikke de uskyldige?
JOB.24.2	De onde flytter markskel
JOB.24.2	og har stjålne fåreflokke på græs.
JOB.24.3	De fører forældreløses æsler bort
JOB.24.3	og tager enkens eneste trækdyr i pant.
JOB.24.4	De tramper på de svages rettigheder
JOB.24.4	og tvinger dem bort fra deres ejendom.
JOB.24.5	De stakkels mennesker må vandre rundt
JOB.24.5	som vildæsler i ørkenen,
JOB.24.5	altid på jagt efter lidt mad,
JOB.24.5	så deres børn kan få noget at spise.
JOB.24.6	De samler det spildte korn på de riges marker
JOB.24.6	og leder efter nedfaldne druer i vingårdene.
JOB.24.7	Om natten ligger de og ryster af kulde,
JOB.24.7	fordi de hverken har tøj eller tæpper.
JOB.24.8	Gennemblødt af byger i bjergene
JOB.24.8	søger de ly mellem klipperne.
JOB.24.9	Faderløse børn rives fra moderens bryst,
JOB.24.9	den fattiges børn kræves i pant for hans gæld.
JOB.24.10	De går halvnøgne omkring, mens de arbejder
JOB.24.10	de bærer neg for andre, men er altid sultne.
JOB.24.11	De må presse oliven og druer,
JOB.24.11	men får ikke lov til at slukke deres tørst.
JOB.24.12	Inde fra byen høres de døendes skrig,
JOB.24.12	de sårede råber om hjælp,
JOB.24.12	men Gud straffer ikke de skyldige.
JOB.24.13	De onde er fjender af lyset,
JOB.24.13	de kender ikke Gud
JOB.24.13	og adlyder ikke hans bud.
JOB.24.14	Mordere står op inden daggry,
JOB.24.14	slår hjælpeløse mennesker ihjel.
JOB.24.14	De arbejder i ly af mørket.
JOB.24.15	Ægteskabsbrydere venter, til det er mørkt,
JOB.24.15	for så kan de undgå at blive set.
JOB.24.15	De skjuler deres ansigt bag en maske.
JOB.24.16	Tyve begår indbrud om natten,
JOB.24.16	men om dagen holder de sig inden døre.
JOB.24.16	De bryder sig ikke om at være i lyset.
JOB.24.17	For dem alle er natten deres arbejdsdag
JOB.24.17	og mørket deres forbundsfælle.
JOB.24.18	Men til sidst forsvinder de som skummet i brændingen,
JOB.24.18	deres vingårde og marker ligger øde hen.
JOB.24.19	Som varmen får sneen til at smelte,
JOB.24.19	og tørken får vandet til at fordampe,
JOB.24.19	sådan opsluges de onde af døden.
JOB.24.20	De glemmes af alle, selv deres egen mor,
JOB.24.20	de ædes op af orme og forsvinder.
JOB.24.20	Som et træ til sidst falder om,
JOB.24.20	vil ondskaben til sidst brydes ned.
JOB.24.21	De mishandler enker og barnløse kvinder,
JOB.24.21	der hverken har mænd eller sønner til at forsvare sig.
JOB.24.22	Gud vil straffe dem på trods af deres magt,
JOB.24.22	selv om de har succes, har de ingen sikkerhed i livet.
JOB.24.23	Gud lader dem leve en tid i fred,
JOB.24.23	men han holder øje med dem.
JOB.24.24	Det går dem godt et stykke tid, men så er de færdige,
JOB.24.24	som alle andre må de ned med nakken til sidst.
JOB.24.24	De skæres ned som kornet
JOB.24.24	og visner som græsset.
JOB.24.25	Vil I påstå, at jeg ikke taler sandt?
JOB.24.25	Er der nogen, der vil modsige mig?”
JOB.25.1	Hertil svarede Bildad:
JOB.25.2	„Gud har al magt og autoritet.
JOB.25.2	I himlen hersker der fred.
JOB.25.3	Hvem kan tælle himlens hære?
JOB.25.3	Hvem står udenfor hans rækkevidde?
JOB.25.4	Hvordan kan nogen hævde sin uskyld overfor Gud?
JOB.25.4	Hvordan kan et menneske påstå at være uden synd?
JOB.25.5	Selv månen er ikke pletfri,
JOB.25.5	og stjernerne er ikke uden fejl.
JOB.25.6	Hvad så med et ubetydeligt menneske som dig?
JOB.25.6	Hvordan kan du hævde at være uden skyld?”
JOB.26.1	Job svarede på følgende måde:
JOB.26.2	„Hvor 
JOB.26.2	trøstet og støttet mig arme stakkel!
JOB.26.3	Du har virkelig åbenbaret din store visdom
JOB.26.3	og forklaret det hele for den tåbe, jeg er!
JOB.26.4	Hvordan har du fået din vældige visdom?
JOB.26.4	Hvorfra kommer alle de kloge ord?
JOB.26.5	De dødes ånder skælver af frygt
JOB.26.5	i deres opholdssted under havet.
JOB.26.6	Dødsriget ligger åbent for Gud,
JOB.26.6	intet dernede er skjult for ham.
JOB.26.7	Gud udspændte himmelbuen over horisonten,
JOB.26.7	hængte jordkloden op i det tomme rum.
JOB.26.8	Vandet binder han i de mørke skyer,
JOB.26.8	de bryder ikke sammen under vægten.
JOB.26.9	Han skjuler fuldmånen bag sine skyer,
JOB.26.9	breder et slør ud over den.
JOB.26.10	Han markerer horisonten, hvor havet ender,
JOB.26.10	og stedet, hvor dagen bryder frem af natten.
JOB.26.11	Himlens søjler ryster og bæver,
JOB.26.11	de vakler, når han viser sin vrede.
JOB.26.12	Med sin magt bragte han havet til ro,
JOB.26.12	da han i sin visdom knuste Rahab.
JOB.26.13	Ved et pust fra ham klarede himlen op,
JOB.26.13	han gennemborede den flygtende slange.
JOB.26.14	Det er kun små eksempler på hans styrke,
JOB.26.14	et svagt ekko af hans almagt,
JOB.26.14	for hvem kan fatte hans fulde styrke?”
JOB.27.1	Job fortsatte:
JOB.27.2	„Jeg sværger ved den levende, almægtige Gud,
JOB.27.2	som har gjort mig uret og forbitret mit liv,
JOB.27.3	at så længe jeg lever her på jorden,
JOB.27.3	så længe jeg endnu trækker vejret,
JOB.27.4	skal intet ondt ord komme over mine læber,
JOB.27.4	ingen løgn skal udgå fra min mund!
JOB.27.5	Jeg vil aldrig give jer ret i jeres beskyldninger,
JOB.27.5	til min dødsdag vil jeg hævde min uskyld.
JOB.27.6	Jeg er uden skyld, og det holder jeg fast ved.
JOB.27.6	Min samvittighed er ren, og det har den altid været.
JOB.27.7	Må mine fjender blive straffet som de gudløse, de er,
JOB.27.7	mine modstandere dele skæbne med de onde.
JOB.27.8	Hvad håb er der for de onde,
JOB.27.8	når Gud gør ende på deres liv?
JOB.27.9	Mon Gud hører deres skrig,
JOB.27.9	når de råber om hjælp?
JOB.27.10	De oplever ikke glæden ved at kende den Almægtige,
JOB.27.10	de kommer ikke dagligt til ham i bøn.
JOB.27.11	Lad mig fortælle jer om Guds kraft
JOB.27.11	og indvi jer i den Almægtiges tanker.
JOB.27.12	Ja, egentlig burde I vide det i forvejen,
JOB.27.12	men hvorfor kommer I så med jeres tomme ord?
JOB.27.13	Hør her hvilken skæbne, der venter de onde,
JOB.27.13	hvilken straf de får fra den Almægtige:
JOB.27.14	Uanset hvor mange børn, de har,
JOB.27.14	vil de fleste dø i krig eller sulte ihjel.
JOB.27.15	De overlevende bliver bragt i graven af sygdom,
JOB.27.15	end ikke deres enker vil begræde dem.
JOB.27.16	Selv om de gudløse kan have penge som skidt
JOB.27.16	og kostbare klæder i kassevis,
JOB.27.17	bliver det de retskafne, som overtager rigdommen,
JOB.27.17	de retsindige, som går rundt i de kostbare klæder.
JOB.27.18	De gudløses huse er som skrøbelige spindelvæv,
JOB.27.18	som læskure, en hyrde har flikket sammen på marken.
JOB.27.19	De kan være stenrige, når de går i seng om aftenen,
JOB.27.19	og vågne ludfattige om morgenen.
JOB.27.20	Pludselig rammes de af forfærdelige rædsler,
JOB.27.20	ulykken kommer over dem som en hvirvelvind.
JOB.27.21	De mister alt, hvad de ejer,
JOB.27.21	som havde en storm blæst dem ud i ørkenen.
JOB.27.22	Ulykken jager dem som en orkan,
JOB.27.22	mens de kæmper for ikke at blive knust.
JOB.27.23	Den slår kløerne i dem
JOB.27.23	og blæser dem langt bort fra deres hjem.
JOB.28.1	Guld og sølv finder man i jorden,
JOB.28.1	og mennesker forstår at rense det for urenheder.
JOB.28.2	Malm hentes op fra jordens dybder,
JOB.28.2	man smelter det og frembringer jern og kobber.
JOB.28.3	Folk udforsker jordens indre,
JOB.28.3	de leder med lys og lygte
JOB.28.3	for at nå frem til den dyrebare malm.
JOB.28.4	Fjernt fra alle byer og alfarvej
JOB.28.4	graver de dybe skakter i jorden
JOB.28.4	og svinger frem og tilbage i rebene.
JOB.28.5	På jordens overflade dyrker man korn,
JOB.28.5	mens man uddrager skatte fra dens indre.
JOB.28.6	Mennesker har lært at finde ædelsten
JOB.28.6	og udvinde guldstøv fra klippegrunden,
JOB.28.7	skatte, som er skjult selv for falkens blik,
JOB.28.7	gemt væk udenfor rovfuglenes rækkevidde.
JOB.28.8	De findes på steder, hvor ingen rovdyr kommer,
JOB.28.8	hvor selv dyrenes konge aldrig sætter sin fod.
JOB.28.9	Mennesker hugger sig vej gennem klipper af flint
JOB.28.9	og underminerer et bjerg, så det falder.
JOB.28.10	I klipperne hugger man gange
JOB.28.10	og finder mange slags kostbarheder.
JOB.28.11	Mennesker udforsker de underjordiske kilder
JOB.28.11	og bringer skjulte skatte frem i lyset.
JOB.28.12	Men hvor finder mennesker visdom?
JOB.28.12	Hvor går man hen og graver klogskab frem?
JOB.28.13	Ingen kender vejen til visdommens kilde,
JOB.28.13	for den findes ikke i de levendes land.
JOB.28.14	Afgrunden hvisker: ‚Den er ikke her!’
JOB.28.14	Havdybet bruser: ‚Heller ikke hos mig!’
JOB.28.15	Visdom kan ej købes for det fineste guld,
JOB.28.15	dens værdi kan ikke afvejes i sølv.
JOB.28.16	Den kan ikke betales med guld fra Ofir,
JOB.28.16	med de dyreste smykkesten eller safirer.
JOB.28.17	Man kan ikke bytte sig til den for skåle af guld
JOB.28.17	eller for det fineste krystal.
JOB.28.18	Visdom er mere værd end flotte koraller
JOB.28.18	og kostbare perler.
JOB.28.19	Topas fra Nubien er ikke nok,
JOB.28.19	det ædleste guld hjælper ingenting.
JOB.28.20	Hvor kommer visdommen fra?
JOB.28.20	Hvor er klogskabens hjemsted?
JOB.28.21	Den er skjult for både dyr og mennesker,
JOB.28.21	selv himlens fugle kan ikke få øje på den.
JOB.28.22	Døden og dødsriget siger:
JOB.28.22	‚Vi har hørt et rygte om, hvor den findes.’
JOB.28.23	Men kun Gud kender vejen derhen,
JOB.28.23	han alene ved, hvor den findes,
JOB.28.24	for han skuer ud over jorden,
JOB.28.24	han ser alt, hvad der sker under himlen.
JOB.28.25	Han satte grænser for vindens styrke
JOB.28.25	og afmålte mængden af vand i havet.
JOB.28.26	Han fastsatte de naturlove,
JOB.28.26	der styrer regnen og tordenvejret.
JOB.28.27	Derefter så han på visdommen
JOB.28.27	og undersøgte den nøje.
JOB.28.27	Han vurderede den omhyggeligt
JOB.28.27	og fastsatte dens værdi.
JOB.28.28	Til sidst sagde han til mennesket:
JOB.28.28	‚Hør godt efter!
JOB.28.28	Visdom er at have ærefrygt for Herren.
JOB.28.28	Klogskab er at tage afstand fra det onde.’ ”
JOB.29.1	Job fortsatte:
JOB.29.2	„Ak, gid jeg havde det som i gamle dage,
JOB.29.2	dengang Gud sørgede så godt for mig,
JOB.29.3	da han udøste sin velsignelse over mig
JOB.29.3	og fjernede alle forhindringer fra min vej.
JOB.29.4	Jeg husker endnu mine velmagtsdage,
JOB.29.4	dengang Gud var gæst i mit hjem.
JOB.29.5	Den Almægtige var altid hos mig,
JOB.29.5	og jeg havde mine børn omkring mig.
JOB.29.6	Mine køer gav spandevis af mælk
JOB.29.6	og min olivenpresse mængder af olie.
JOB.29.7	Jeg havde min plads blandt lederne i byen
JOB.29.7	og sad som dommer på byens torv.
JOB.29.8	De unge trådte ærbødigt til side, når jeg kom,
JOB.29.8	og de ældre rejste sig op i respekt.
JOB.29.9	Snakken forstummede blandt lederne,
JOB.29.9	alle tav stille for at høre mig tale.
JOB.29.10	Selv de mest ansete satte fingeren for munden,
JOB.29.10	for at alle kunne høre, hvad jeg havde at sige.
JOB.29.11	Alle, som hørte mig, lovpriste min visdom,
JOB.29.11	alle, der så mine handlinger, roste mig for dem.
JOB.29.12	Jeg reddede de hjælpeløse ud af deres problemer,
JOB.29.12	hjalp de forældreløse til at få deres ret.
JOB.29.13	De døende velsignede mig,
JOB.29.13	deres enker jublede af glæde.
JOB.29.14	Jeg blev anset for at være ærligheden selv,
JOB.29.14	retfærdigheden i egen høje person.
JOB.29.15	Jeg blev de blindes øjne
JOB.29.15	og de lammes fødder.
JOB.29.16	Jeg blev de fattiges forsørger
JOB.29.16	og de fremmedes forsvarer.
JOB.29.17	Jeg vristede uskyldige ofre
JOB.29.17	ud af gabet på de gudløse.
JOB.29.18	Jeg forventede en fredfyldt død
JOB.29.18	efter et langt og lykkeligt liv.
JOB.29.19	Jeg var som et træ, hvis rødder når til vandet,
JOB.29.19	og hvis grene forfriskes af nattens væde.
JOB.29.20	Jeg blev æret hver eneste dag,
JOB.29.20	og min styrke blev dagligt fornyet.
JOB.29.21	Folk spurgte mig til råds og lyttede opmærksomt,
JOB.29.21	de ventede spændt på, hvad jeg havde at sige.
JOB.29.22	Når jeg havde talt, sagde ingen mig imod,
JOB.29.22	men de tog imod mine råd med glæde.
JOB.29.23	De så frem til mine gode råd,
JOB.29.23	som landmanden ser frem til regnen,
JOB.29.23	og sugede min vejledning til sig,
JOB.29.23	som var de den tørre jord.
JOB.29.24	Når jeg smilte til folk, fik de håbet tilbage,
JOB.29.24	når jeg så venligt på dem, lyste de af glæde.
JOB.29.25	Jeg viste dem vejen, de skulle gå,
JOB.29.25	og fungerede som deres leder.
JOB.29.25	Jeg gik i spidsen for dem som en konge,
JOB.29.25	jeg var den, som trøstede de sørgende.
JOB.30.1	Men ak, nu er jeg til grin for de unge,
JOB.30.1	hvis fædre var samfundets udskud.
JOB.30.1	Jeg havde mere respekt for mine hyrdehunde,
JOB.30.1	end jeg plejede at have for dem.
JOB.30.2	De kunne ikke gøre et ordentlig stykke arbejde,
JOB.30.2	havde hverken energi eller kræfter til noget som helst.
JOB.30.3	De var udtærede af sult
JOB.30.3	og søgte efter føde i ødemarken.
JOB.30.4	De levede af planter fra vildmarken,
JOB.30.4	og hvad de kunne finde under en gyvelbusk.
JOB.30.5	De var udstødt af samfundet,
JOB.30.5	hængt ud som tyveknægte.
JOB.30.6	De holdt til i de stejle kløfter
JOB.30.6	og i vildmarkens klippehuler.
JOB.30.7	De brølede som dyr i buskene
JOB.30.7	og søgte ly i tornekrattet.
JOB.30.8	De var samfundets udskud,
JOB.30.8	blev ikke regnet for noget som helst.
JOB.30.9	Og nu håner deres børn mig!
JOB.30.9	De synger spotteviser om mig.
JOB.30.10	De afskyr mig og holder sig på afstand,
JOB.30.10	alt imens de spytter efter mig.
JOB.30.11	Siden Gud har ydmyget mig og berøvet mig alt,
JOB.30.11	mener folk, at de kan tillade sig hvad som helst.
JOB.30.12	De angriber mig fra alle sider
JOB.30.12	og generer mig på alle måder.
JOB.30.13	De spærrer vejen for mig
JOB.30.13	og ødelægger mit liv totalt,
JOB.30.13	uden at nogen hindrer dem.
JOB.30.14	De myldrer imod mig som fjender,
JOB.30.14	der er trængt igennem fæstningsmuren.
JOB.30.15	Jeg lever i konstant rædsel og frygt.
JOB.30.15	Min anseelse er borte med blæsten,
JOB.30.15	min værdighed forsvundet som en sky.
JOB.30.16	Mit hjerte er knust af sorg,
JOB.30.16	min sjæl tynges ned af depression.
JOB.30.17	Natten gnaver i mine knogler,
JOB.30.17	jeg kan ikke sove for smerter.
JOB.30.18	Du lagde din stærke hånd på mig, Gud,
JOB.30.18	du greb mig i kraven.
JOB.30.19	Du kastede mig ud som affald,
JOB.30.19	og her sidder jeg i støv og aske.
JOB.30.20	Jeg råbte til dig om hjælp,
JOB.30.20	men du svarede mig ikke.
JOB.30.20	Jeg bad til dig,
JOB.30.20	men du hørte mig ikke.
JOB.30.21	Du behandlede mig grusomt,
JOB.30.21	slog mig med din vældige magt.
JOB.30.22	Du slyngede mig ud i en voldsom vind,
JOB.30.22	jeg blev kastebold for stormen.
JOB.30.23	Du førte mig til gravens rand,
JOB.30.23	hvor jeg ved, at alt levende skal ende.
JOB.30.24	Råber man ikke om hjælp, når man er i nød?
JOB.30.24	Rækker man ikke hånden ud for at blive hjulpet?
JOB.30.25	Var jeg ikke barmhjertig, når andre kom i ulykke?
JOB.30.25	Viste jeg ikke omsorg for mennesker i nød?
JOB.30.26	Jeg forventede et lykkeligt liv,
JOB.30.26	men blev overvældet af ulykke.
JOB.30.26	Jeg glædede mig til en lys fremtid,
JOB.30.26	men endte i et kulsort mørke.
JOB.30.27	Smerterne piner min sjæl og min krop,
JOB.30.27	lidelserne fylder min dag og mine tanker.
JOB.30.28	Jeg går rundt i et evigt mørke uden solskin,
JOB.30.28	jeg klager min nød for mine venner.
JOB.30.29	Jeg hyler som en sjakal over min smerte,
JOB.30.29	jamrer som en struds i min nød.
JOB.30.30	Min hud er blevet mørk og skaller af,
JOB.30.30	min krop fortæres af feber.
JOB.30.31	Lyren bliver kun brugt til klagesange,
JOB.30.31	fløjten spiller kun sørgelige strofer.
JOB.31.1	Jeg lavede en aftale med mine øjne,
JOB.31.1	at de aldrig måtte se med begær på en kvinde.
JOB.31.2	Hvad ville Gud sige, hvis jeg gjorde det?
JOB.31.2	Ville den Almægtige ikke straffe mig?
JOB.31.3	Onde mennesker kan forvente at blive straffet,
JOB.31.3	syndere må regne med at ende i ulykke.
JOB.31.4	Gud ser jo alt, hvad jeg gør,
JOB.31.4	holder øje med hvert skridt, jeg tager.
JOB.31.5	Har jeg nogen sinde sagt et usandt ord?
JOB.31.5	Har jeg bedraget et andet menneske?
JOB.31.6	Jeg vil gerne have 
JOB.31.6	for han ved, at jeg er uskyldig.
JOB.31.7	Hvis jeg har handlet imod Guds vilje,
JOB.31.7	hvis mit hjerte har begæret, hvad mit øje så,
JOB.31.7	eller hvis mine hænder har begået en udåd,
JOB.31.8	så lad en anden få lov at høste, hvad jeg har sået,
JOB.31.8	så er det i orden, hvis alt bliver taget fra mig.
JOB.31.9	Hvis jeg har ladet mig bedåre af en andens kone,
JOB.31.9	hvis jeg har stået og luret ved min nabos dør,
JOB.31.10	så er det i orden, at min kone forlader mig,
JOB.31.10	og at en anden mand tager hende i favn.
JOB.31.11	For begær er en skændig og skamløs synd,
JOB.31.11	en forbrydelse, der fortjener at blive straffet.
JOB.31.12	Begær er som en fortærende ild,
JOB.31.12	der opbrænder hele ens livsværk.
JOB.31.13	Hvis jeg havde behandlet mine tjenere uretfærdigt,
JOB.31.13	når de klagede til mig over noget,
JOB.31.14	så havde Gud ret til at kræve mig til regnskab.
JOB.31.14	Jeg ville ikke have noget at sige til mit forsvar.
JOB.31.15	For Gud skabte mine tjenere såvel som mig,
JOB.31.15	han skabte os alle på samme måde.
JOB.31.16	Har jeg nægtet de fattige hjælp
JOB.31.16	eller taget håbet fra de sørgende enker?
JOB.31.17	Har jeg siddet og nydt min gode mad
JOB.31.17	og nægtet at dele med de forældreløse?
JOB.31.18	Nej, jeg har altid taget mig kærligt af dem,
JOB.31.18	som var jeg deres egen far eller mor.
JOB.31.19	Har jeg set en stakkel mangle tøj,
JOB.31.19	en fattig, som savnede et tæppe?
JOB.31.20	Nej, de takkede mig for det tøj, jeg gav dem,
JOB.31.20	for de fåreskind, de fik at varme sig med.
JOB.31.21	Hvis jeg har stemt for en dom imod den svage,
JOB.31.21	fordi der var flertal for det i retten,
JOB.31.22	så gid min arm blev brækket af
JOB.31.22	og min skulder vredet af led.
JOB.31.23	Jeg har altid frygtet den hellige Guds dom
JOB.31.23	og straffen fra hans umådelige magt.
JOB.31.24	Har jeg måske sat min lid til mit guld
JOB.31.24	og stolet på min rigdom i stedet for på Gud?
JOB.31.25	Har jeg bygget min glæde på min velstand
JOB.31.25	i stedet for at bygge på Guds omsorg?
JOB.31.26	Har jeg kigget på det strålende sollys
JOB.31.26	og den fortryllende månes glans,
JOB.31.27	så jeg begyndte at tilbede naturen
JOB.31.27	i stedet for at tilbede Gud?
JOB.31.28	Så ville jeg dermed have fornægtet Gud,
JOB.31.28	og den slags synder skal straffes hårdt.
JOB.31.29	Er jeg nogensinde brudt ud i jubel,
JOB.31.29	når mine fjender blev ramt af ulykker?
JOB.31.30	Nej, jeg har aldrig forbandet mine fjender,
JOB.31.30	for det ville være syndigt og ondt.
JOB.31.31	Har mine tjenestefolk nogensinde sagt,
JOB.31.31	at jeg nægtede den sultne mad?
JOB.31.32	Nej, for jeg har aldrig vist en fremmed bort,
JOB.31.32	men været gæstfri mod alle og enhver.
JOB.31.33	Har jeg nogensinde forsøgt at dække over en synd
JOB.31.33	eller gået rundt med en dårlig samvittighed,
JOB.31.34	fordi jeg var bange for, hvad folk ville sige,
JOB.31.34	og ikke kunne udholde tanken om deres dom?
JOB.31.35	Jeg ville ønske min sag kom for retten,
JOB.31.35	så den Almægtige kunne afsige 
JOB.31.38	Har jeg nogensinde forbrudt mig mod jorden,
JOB.31.38	så markerne anklagede mig, og plovfurerne græd?
JOB.31.39	Har jeg nogensinde nydt jordens afgrøde uden at betale,
JOB.31.39	så de, der havde dyrket jorden, måtte dø af sult?
JOB.31.40	Lad min mark give tidsler i stedet for hvede
JOB.31.40	og ukrudt i stedet for byg, hvis jeg har handlet sådan.
JOB.31.40	Nu har jeg afsluttet mit forsvar,
JOB.31.40	men jeg ville ønske, jeg kendte anklagen.
JOB.31.36	Så ville jeg frimodigt møde op i retten
JOB.31.36	og høre på anklagen med fuld opmærksomhed.
JOB.31.37	Jeg ville aflægge regnskab for alle mine handlinger
JOB.31.37	og forsvare mig selv med værdighed.”
JOB.31.37	Her slutter Jobs forsvarstale.
JOB.32.1	De tre venner besluttede, at de ikke ville sige mere, for Job blev ved med at hævde sin uskyld.
JOB.32.2	Men der var en fjerde ven, som havde lyttet til samtalen uden at sige noget. Han hed Elihu og var søn af Barakel af Rams slægt fra byen Buz. Han var opbragt over, at Job ville retfærdiggøre sig selv overfor Gud. 
JOB.32.3	Han var også vred på de tre venner, fordi de fordømte Job uden at kunne svare på hans spørgsmål. 
JOB.32.4	Fordi Elihu var yngre end de andre, ventede han, mens de talte med Job. 
JOB.32.5	Men da de tre venner ikke kunne give ham svar på tiltale, kunne Elihu ikke længere beherske sin vrede. Han sagde:
JOB.32.6	„Jeg er meget yngre end jer,
JOB.32.6	så derfor holdt jeg mig tilbage
JOB.32.6	og tøvede med at sige min mening.
JOB.32.7	Jeg tænkte: ‚Lad de ældre tale,
JOB.32.7	for livserfaring giver visdom.’
JOB.32.8	Men det er Guds Ånd, der giver indsigt,
JOB.32.8	når det drejer sig om åndelige ting.
JOB.32.9	Altså er det ikke kun et spørgsmål om alder.
JOB.32.9	De ældre er ikke nødvendigvis de klogeste.
JOB.32.10	Derfor siger jeg: ‚Hør også på mig.
JOB.32.10	Lad mig sige, hvad jeg er kommet frem til.’
JOB.32.11	Jeg ventede altså, mens I talte,
JOB.32.11	og lyttede til jeres kloge kommentarer,
JOB.32.11	mens I ledte efter ordene.
JOB.32.12	Jeg lyttede meget opmærksomt,
JOB.32.12	men ingen af jer kunne overbevise Job
JOB.32.12	eller besvare hans spørgsmål.
JOB.32.13	Sig nu ikke: ‚Han er for snedig for os.
JOB.32.13	Det bliver Guds sag at overbevise ham.’
JOB.32.14	Hvis Job havde henvendt sig til mig,
JOB.32.14	ville jeg bestemt ikke have svaret ham, som I gjorde.
JOB.32.15	Men nu er jeres ord sluppet op,
JOB.32.15	og I aner ikke, hvad I skal svare.
JOB.32.16	Skal jeg da pænt sidde og vente på,
JOB.32.16	at I finder på noget at sige?
JOB.32.17	Nej, nu vil jeg fortælle jer, hvad jeg mener,
JOB.32.17	sige, hvad selv en ung som jeg er klar over.
JOB.32.18	Jeg er fuld af ord, der presser sig på,
JOB.32.18	og ånden i mit indre må have luft.
JOB.32.19	Jeg er som en vinsæk, der er ved at sprænges
JOB.32.19	på grund af kraften fra den gærende vin.
JOB.32.20	Jeg må give luft for mine indestængte ord,
JOB.32.20	åbne min mund og tale frit fra leveren.
JOB.32.21	Jeg vil ikke tage parti for nogen af jer,
JOB.32.21	og jeg vil ikke smigre folk.
JOB.32.22	Nej, jeg vil ikke gøre brug af smiger,
JOB.32.22	for så ville Gud straffe mig.
JOB.33.1	Hør nu her, Job, hvad jeg har at sige.
JOB.33.1	Lyt omhyggeligt til alle mine ord.
JOB.33.2	Nu, da jeg har taget bladet fra munden,
JOB.33.2	og ordene ligger mig på tungen,
JOB.33.3	så lad mig sige, hvad jeg har på hjerte.
JOB.33.3	Jeg taler ærligt og oprigtigt.
JOB.33.4	Det var Guds Ånd, der skabte mig.
JOB.33.4	Den Almægtiges åndepust gav mig liv.
JOB.33.5	Gør dig parat til at svare, hvis du kan,
JOB.33.5	kom bare med dine argumenter.
JOB.33.6	Overfor Gud er vi lige, du og jeg.
JOB.33.6	Vi er begge skrøbelige mennesker.
JOB.33.7	Du behøver ikke at være bange,
JOB.33.7	for jeg ønsker ikke at genere dig.
JOB.33.8	Mens jeg sad og lyttede,
JOB.33.8	hørte jeg, at du sagde:
JOB.33.9	‚Jeg er uskyldig og uden synd.
JOB.33.9	Jeg har en ren samvittighed.
JOB.33.10	Men Gud har fundet et påskud for at straffe mig,
JOB.33.10	han behandler mig som en fjende.
JOB.33.11	Han har lagt mine fødder i lænker,
JOB.33.11	han holder øje med alt, hvad jeg foretager mig.’
JOB.33.12	Men dertil må jeg sige, at du tager fejl,
JOB.33.12	for Gud er større end noget menneske.
JOB.33.13	Hvilken ret har du til at påstå,
JOB.33.13	at han ikke svarer på dine spørgsmål?
JOB.33.14	Gud taler på mange måder,
JOB.33.14	men tit hører vi ikke, hvad han siger.
JOB.33.15	Han taler gennem drømme og syner,
JOB.33.15	mens vi ligger i vores senge om natten.
JOB.33.16	Han hvisker os formaninger i øret,
JOB.33.16	viser os skræmmende billeder,
JOB.33.17	så vi ikke skal komme på gale veje
JOB.33.17	eller blive stolte og hovmodige.
JOB.33.18	Han ønsker nemlig at advare os,
JOB.33.18	så vi ikke går i dødens fælde.
JOB.33.19	Andre gange straffes et menneske med smerter,
JOB.33.19	så han ligger bundet til sengen i konstant pine.
JOB.33.20	Så mister han fuldstændig appetitten
JOB.33.20	og har ikke engang lyst til lækker mad.
JOB.33.21	Han taber sig og bliver en skygge af sig selv,
JOB.33.21	ender som det rene skind og ben.
JOB.33.22	Han hører dødens kalden
JOB.33.22	og nærmer sig gravens rand.
JOB.33.23	Men hvis en engel går i forbøn for ham,
JOB.33.23	hvis et af Guds tusinde sendebud
JOB.33.23	fortæller ham, hvad han bør gøre,
JOB.33.24	og hvis Gud derefter er nådig imod ham
JOB.33.24	og siger: ‚Løs ham! Han skal ikke dø,
JOB.33.24	for jeg har modtaget en løsesum,’
JOB.33.25	da får han sit helbred igen,
JOB.33.25	han får sin ungdoms styrke tilbage.
JOB.33.26	For når han beder Gud om nåde,
JOB.33.26	bliver han også taget til nåde.
JOB.33.26	Så bliver han forsonet med Gud
JOB.33.26	og kan igen tænke på ham med glæde.
JOB.33.27	Derefter kan han fortælle sine venner:
JOB.33.27	‚Jeg syndede og gjorde oprør mod Gud,
JOB.33.27	men han var nådig imod mig.
JOB.33.28	Han betalte løsesummen og reddede mig fra døden,
JOB.33.28	så nu kan jeg atter glædes ved livet.’
JOB.33.29	Ja, sådan gør Gud ofte:
JOB.33.29	Han giver os en chance til.
JOB.33.30	Han redder os på tærsklen til døden,
JOB.33.30	så vi atter kan glædes ved livet.
JOB.33.31	Hører du, hvad jeg siger, Job?
JOB.33.31	Du behøver ikke at svare endnu.
JOB.33.32	Men har du noget at sige, så kom bare med det,
JOB.33.32	for jeg ønsker at se dig blive genoprettet.
JOB.33.33	Hvis ikke, så lyt til mig lidt endnu.
JOB.33.33	Vær stille, så jeg kan lære dig visdom.”
JOB.34.1	Elihu fortsatte:
JOB.34.2	„Hør godt efter, I vismænd,
JOB.34.2	lyt til mig, I som er så kloge.
JOB.34.3	Man må vurdere alt, hvad man hører,
JOB.34.3	ligesom man smager på maden, før man spiser den.
JOB.34.4	Lad os derfor i fællesskab finde ud af,
JOB.34.4	hvad der er sandt og rigtigt.
JOB.34.5	Job siger: ‚Jeg er uskyldig,
JOB.34.5	det er Gud, der gør mig uret.
JOB.34.6	Jeg regnes for en løgner, selvom jeg taler sandt,
JOB.34.6	jeg bliver straffet hårdt, skønt jeg ikke har syndet.’
JOB.34.7	Hvor har Job lært at tale sådan?
JOB.34.7	Det er jo en hån imod Gud.
JOB.34.8	Han må have tilbragt sin tid i dårligt selskab
JOB.34.8	med onde og gudløse mennesker.
JOB.34.9	Han påstår jo, at man intet får ud af
JOB.34.9	at leve retskaffent ind for Gud.
JOB.34.10	I vise mænd, vil I ikke give mig ret i,
JOB.34.10	at det er umuligt for Gud at være ond?
JOB.34.10	Den Almægtige kan ikke være uretfærdig.
JOB.34.11	Nej, vi ved, at han straffer mennesker for, hvad de har gjort.
JOB.34.11	Han lader dem opleve følgerne af deres synd.
JOB.34.12	Gud handler absolut ikke ondt,
JOB.34.12	den Almægtige er aldrig uretfærdig.
JOB.34.13	Han alene har al magt på jorden,
JOB.34.13	han opretholder og styrer verden.
JOB.34.14	Hvis Gud en dag besluttede
JOB.34.14	at trække sin livsånde til sig igen,
JOB.34.15	da ville alt levende uddø,
JOB.34.15	og menneskene igen blive til støv.
JOB.34.16	Tag nu og brug din forstand.
JOB.34.16	Prøv at forstå, hvad jeg siger.
JOB.34.17	Kunne Gud være den almægtige Dommer,
JOB.34.17	hvis han ikke var uangribelig?
JOB.34.17	Vil du anklage selve ‚Retfærdigheden’
JOB.34.17	og påstå, at han kan være uretfærdig?
JOB.34.18	Han dømmer konger og regenter
JOB.34.18	for deres onde og uretfærdige handlinger.
JOB.34.19	Han gør ikke forskel på folk,
JOB.34.19	men behandler rige og fattige ens.
JOB.34.19	Alle mennesker er jo skabt af Gud,
JOB.34.20	og de skal alle sammen dø en gang.
JOB.34.20	Uden varsel er livet slut,
JOB.34.20	og ingen kan gøre fra eller til.
JOB.34.21	Gud kender alle deres handlinger,
JOB.34.21	han ser alt, hvad de foretager sig.
JOB.34.22	Ingen steder findes så tæt et mørke,
JOB.34.22	at de onde kan skjule sig for Gud.
JOB.34.23	Gud behøver ikke at vente til dommens dag
JOB.34.23	med at straffe et menneske for dets synder.
JOB.34.24	Han afsætter magtfulde ledere uden forhør
JOB.34.24	og indsætter andre i deres sted,
JOB.34.25	for han kender deres onde handlinger
JOB.34.25	og kan vende deres skæbne på en enkelt nat.
JOB.34.26	Han straffer dem for deres ondskab
JOB.34.26	på en måde, så alle kan se det,
JOB.34.27	for de vendte sig bort fra Gud
JOB.34.27	og var ligeglade med hans vilje.
JOB.34.28	Deres magtmisbrug over for de svage
JOB.34.28	førte til et råb om hjælp, som Gud hørte.
JOB.34.29	Selv når Gud er tavs, kan du ikke dømme ham for det.
JOB.34.29	Hvis han skjuler sig, kan du ikke tvinge ham frem.
JOB.34.29	Han hersker jo over alt, hvad han har skabt,
JOB.34.30	så de gudløse ikke skal have magten
JOB.34.30	og undertrykke andre mennesker.
JOB.34.31	Hvad nu hvis et menneske siger til Gud:
JOB.34.31	‚Hvis jeg har syndet, vil jeg ikke gøre det mere.
JOB.34.32	Sig mig, hvad jeg har gjort forkert.
JOB.34.32	Hvis jeg har svigtet, lover jeg at forbedre mig.’
JOB.34.33	Mon så ikke Gud er nådig,
JOB.34.33	selv om du benægter, at han er det?
JOB.34.33	Om du vil bede om nåde, er op til dig.
JOB.34.33	Sig os, hvad du har i tanke.
JOB.34.34	Ethvert forstandigt menneske
JOB.34.34	vil være enig med mig og sige:
JOB.34.35	‚Job taler uden indsigt.
JOB.34.35	Han ved ikke, hvad han snakker om.’
JOB.34.36	Er det mærkeligt, at Job bliver straffet så hårdt?
JOB.34.36	Han taler jo som de gudløse taler.
JOB.34.37	Ud over sin oprindelige synd
JOB.34.37	gør han nu oprør mod Gud
JOB.34.37	ved at vise foragt for vores vejledning
JOB.34.37	og ved stadig at anklage Gud.”
JOB.35.1	Elihu fortsatte:
JOB.35.2	„Job, er det rigtigt af dig at sige,
JOB.35.2	at du har ret, og at Gud har uret?
JOB.35.3	Du spørger: ‚Hvad gavner det at leve retskaffent,
JOB.35.3	hvis man alligevel skal lide?
JOB.35.3	Hvorfor skal jeg straffes som en anden synder?’
JOB.35.4	Hør efter, så skal jeg give dig mit svar,
JOB.35.4	og dine venner må også gerne lytte med.
JOB.35.5	Se på himlen højt over dit hoved,
JOB.35.5	på skyerne, som overgår din forstand.
JOB.35.6	Selv om du synder nok så mange gange,
JOB.35.6	mon der går skår af Guds almagt for det?
JOB.35.7	Tror du, det er Gud, du gør en tjeneste
JOB.35.7	ved at leve et retskaffent liv?
JOB.35.8	Nej, når du synder, går det ud over dig selv,
JOB.35.8	og når du gør noget godt, gavner det andre.
JOB.35.9	Folk himler op om voldshandlinger,
JOB.35.9	råber om hjælp, når tyranner undertrykker dem.
JOB.35.10	Men ingen siger: ‚Hvor er Gud vores Skaber,
JOB.35.10	han som får lovsang til at lyde i natten,
JOB.35.11	som har gjort os klogere end dyrene
JOB.35.11	og visere end fuglene?’
JOB.35.12	Og hvis folk endelig råber til Gud om hjælp,
JOB.35.12	svarer han dem ikke på grund af deres hovmod,
JOB.35.13	for Gud lytter ikke til de indbildskes ord,
JOB.35.13	den Almægtige ænser dem ikke.
JOB.35.14	Forvent ikke, at Gud svarer,
JOB.35.14	når du påstår, at han ikke er der,
JOB.35.14	eller hvis du siger, at du har forelagt ham sagen,
JOB.35.14	og nu er det hans tur til at komme med et udspil.
JOB.35.15	Forvent heller ikke svar,
JOB.35.15	når du påstår, at han ikke straffer de skyldige,
JOB.35.15	og at han er ligeglad med ondskaben i verden.
JOB.35.16	Job, det er grunden til, at Gud ikke svarer dig.
JOB.35.16	Du bruger masser af ord, men mangler indsigt.”
JOB.36.1	Elihu fortsatte:
JOB.36.2	„Vær tålmodig og lad mig fortsætte lidt endnu,
JOB.36.2	for der er stadig noget, Gud ønsker, jeg skal sige.
JOB.36.3	Min Skaber er retfærdig og har altid ret.
JOB.36.3	Det har jeg oplevet gang på gang.
JOB.36.4	Hvad jeg fortæller dig, er den skinbarlige sandhed,
JOB.36.4	og jeg ved, hvad jeg taler om.
JOB.36.5	Gud afviser aldrig nogen, som kommer til ham.
JOB.36.5	Han er almægtig og altid til at stole på.
JOB.36.6	Han lader ikke den onde være ustraffet,
JOB.36.6	men hjælper de svage til at få deres ret.
JOB.36.7	Gud beskytter de retskafne
JOB.36.7	og giver dem ære og magt.
JOB.36.8	Men skulle de blive ramt af ulykker
JOB.36.8	og blive lagt i lidelsens lænker,
JOB.36.9	så fortæller han dem, hvad de har gjort galt,
JOB.36.9	eller hvordan de har været hovmodige.
JOB.36.10	Det gør han for at retlede dem,
JOB.36.10	og han siger, de skal vende sig fra det onde.
JOB.36.11	Hvis de hører efter og adlyder ham,
JOB.36.11	så velsigner han dem resten af livet.
JOB.36.12	Men hvis de nægter at lytte til ham,
JOB.36.12	så dør de uden at have forstået hvorfor.
JOB.36.13	Gudløse mennesker bliver bitre.
JOB.36.13	Når Gud straffer dem, beder de ikke om nåde.
JOB.36.14	De dør i deres bedste alder
JOB.36.14	efter at have spildt tiden i et umoralsk liv.
JOB.36.15	De hjælpeløses svaghed bliver deres redning.
JOB.36.15	Deres trængsler gør dem åbne for, hvad Gud har at sige.
JOB.36.16	Gud ønsker at bringe dig ud af dine lidelser,
JOB.36.16	at føre dig ud i frihed som på en vidtstrakt eng
JOB.36.16	og dække dit bord med udsøgte retter.
JOB.36.17	Men nu er du optaget af, at de skyldige skal dømmes.
JOB.36.17	Ja, du kan ikke tænke på andet end skyld og dom.
JOB.36.18	Lad ikke din vrede få dig til at håne Gud.
JOB.36.18	Vær ydmyg, selv om det koster din stolthed.
JOB.36.19	Har du magt til at frelse dig selv?
JOB.36.19	Mon din råben er nok til at redde dig?
JOB.36.20	Lad være at længes efter dødens mørke,
JOB.36.20	tænk ikke på at blive rykket bort.
JOB.36.21	Pas på ikke at blive opslugt af din oprørskhed,
JOB.36.21	som du foretrækker frem for at bære din lidelse.
JOB.36.22	Husk på, at Gud er almægtig og ophøjet.
JOB.36.22	Hvem andre kan hjælpe og vejlede os?
JOB.36.23	Kan et menneske bestemme, hvad Gud skal gøre?
JOB.36.23	Hvem tør sige, at Gud er uretfærdig?
JOB.36.24	Lovpris ham hellere for hans skaberværk,
JOB.36.24	som mange har gjort med sang.
JOB.36.25	Alle mennesker har set hans storhed,
JOB.36.25	selv om det kun er på afstand.
JOB.36.26	Gud er større, end vi kan begribe,
JOB.36.26	hans eksistens kan ikke måles i år.
JOB.36.27	Han får vandet til at fordampe
JOB.36.27	og omdanner dampen til regn,
JOB.36.28	der falder ned i byger fra skyerne
JOB.36.28	og gavner menneskene på jorden.
JOB.36.29	Hvem kan fatte, hvordan skyerne spredes,
JOB.36.29	og forstå, hvordan tordenen buldrer og brager?
JOB.36.30	Se, han sender lyn i alle retninger
JOB.36.30	og dækker havbunden med vand.
JOB.36.31	Med lynene dømmer han folkene,
JOB.36.31	og med regnen giver han dem mad i mængde.
JOB.36.32	Han holder lynene i sine hænder
JOB.36.32	og befaler dem at ramme plet.
JOB.36.33	Tordenen melder hans komme,
JOB.36.33	selv kvæget kan mærke, når han er på vej.
JOB.37.1	Det får mit hjerte til at banke voldsomt,
JOB.37.1	det hopper næsten helt op i halsen.
JOB.37.2	Hør efter, når Gud taler fra stormvejret,
JOB.37.2	når hans tordenrøst ruller hen over os.
JOB.37.3	Lynene glimter hen over himlen
JOB.37.3	og rækker helt til jordens ende.
JOB.37.4	Derefter kommer tordenskraldet,
JOB.37.4	hans majestætiske, tordnende røst.
JOB.37.4	Han sparer ikke på lynene,
JOB.37.4	når han lader sin røst høre.
JOB.37.5	Guds storslåede stemme høres i bulderet,
JOB.37.5	han gør store og ufattelige ting.
JOB.37.6	Han befaler sneen at falde på jorden
JOB.37.6	og sender regnskyl i tykke tove.
JOB.37.7	Folk må standse op midt i deres arbejde
JOB.37.7	og anerkende Guds vældige magt.
JOB.37.8	Dyrene søger i skjul,
JOB.37.8	de bliver i deres huler.
JOB.37.9	Den bidende blæst lukkes ud fra sit hus
JOB.37.9	og kommer med kulde fra nord.
JOB.37.10	Gud ånder på vandet,
JOB.37.10	så overfladen fryser til is.
JOB.37.11	Han fylder skyerne med vand,
JOB.37.11	og fra dem udspringer hans lyn.
JOB.37.12	Skyerne farer frem og tilbage,
JOB.37.12	de bevæger sig efter hans vilje.
JOB.37.12	De udfører hans befalinger
JOB.37.12	ud over den vide jord,
JOB.37.13	hvad enten lynet kommer for at straffe,
JOB.37.13	eller regnen kommer for at velsigne.
JOB.37.14	Tænk dig om et øjeblik, Job,
JOB.37.14	læg mærke til Guds forunderlige gerninger.
JOB.37.15	Ved du, hvordan han styrer naturens kræfter,
JOB.37.15	hvordan han får lynene til at glimte fra skyerne?
JOB.37.16	Forstår du, hvordan skyerne kan svæve i luften?
JOB.37.16	Det er den Almægtiges underværker.
JOB.37.17	Du, som lider under den brændende sol,
JOB.37.17	når søndenvinden bringer en hedebølge,
JOB.37.18	var det dig, der hjalp ham udspænde himlens bue,
JOB.37.18	så den skinner som et spejl af blankt metal?
JOB.37.19	Job, hvad med at dele noget af din visdom med Gud,
JOB.37.19	for vi andre ved jo ingenting!
JOB.37.20	Tør du sige til Gud, at du vil fortælle ham noget?
JOB.37.20	Risikerer du ikke at dø ved at træde frem for ham?
JOB.37.21	Når vinden har blæst skyerne væk,
JOB.37.21	og solen kommer frem i al sin skarphed,
JOB.37.21	kan intet menneske holde ud at se på dens strålende lys.
JOB.37.22	Mod nord kan man se et gyldent skær,
JOB.37.22	men Guds herlighed er langt mere strålende.
JOB.37.23	Vi kan ikke mødes på lige fod med den almægtige Gud,
JOB.37.23	for hans magt er uendelig.
JOB.37.23	Hans godhed er uden grænser,
JOB.37.23	og han kan umuligt være uretfærdig.
JOB.37.24	Derfor har mennesker ærefrygt for ham,
JOB.37.24	men de selvretfærdige kan Gud ikke hjælpe.”
JOB.38.1	Da talte Herren til Job inde fra stormvejret:
JOB.38.2	„Hvorfra kender du mine tanker,
JOB.38.2	når du knap nok ved, hvem jeg er?
JOB.38.3	Lad mig nu stille dig nogle spørgsmål,
JOB.38.3	så får vi se, om du kan svare på dem.
JOB.38.4	Hvor var du henne, da jeg skabte jorden?
JOB.38.4	Svar mig på det, hvis du er så klog!
JOB.38.5	Var du med til at bestemme dens størrelse
JOB.38.5	og beslutte, hvor den skulle anbringes?
JOB.38.6	Var det dig, der skabte et fundament,
JOB.38.6	som jorden kunne hvile på,
JOB.38.7	mens englene råbte af glæde,
JOB.38.7	og morgenstjernerne sang deres hyldest?
JOB.38.8	Hvem satte grænser for havet,
JOB.38.8	da vandet fossede frem af jordens skød?
JOB.38.9	Hvem hyllede det i skyer som i et svøb,
JOB.38.9	dækkede det med tåge som et tæppe?
JOB.38.10	Hvem sørgede for at holde havet i skak,
JOB.38.10	så det blev på sin plads mellem bredderne?
JOB.38.11	Hvem sagde: ‚Hertil og ikke længere!
JOB.38.11	Her standser dine stolte bølger!’?
JOB.38.12	Har du nogen sinde kaldt daggryet frem
JOB.38.12	eller bedt solen udbrede sine arme
JOB.38.13	for at tage nattens tæppe af jordens seng
JOB.38.13	og ryste mørkets misgerninger ud af det?
JOB.38.14	Med lyset kommer jordens konturer frem,
JOB.38.14	den fyldes med strålende farver.
JOB.38.15	Lyset standser voldsmændenes hærgen,
JOB.38.15	for de arbejder under dække af mørket.
JOB.38.16	Har du undersøgt havets kilder
JOB.38.16	eller gået på oceanets bund?
JOB.38.17	Fandt du ud af, hvor dødsrigets porte var?
JOB.38.17	Så du indgangen til afgrundens verden?
JOB.38.18	Har du fattet, hvor stor jorden er?
JOB.38.18	Sig mig, om du allerede ved alt det her.
JOB.38.19	Ved du, hvor lyset kommer fra?
JOB.38.19	Ved du, hvor mørket går hen?
JOB.38.20	Kan du vise dem vej til deres hjem?
JOB.38.20	Kender du stierne, der fører til deres hus?
JOB.38.21	Du ved alt på grund af din store erfaring,
JOB.38.21	for du var jo født, da lyset blev skabt.
JOB.38.22	Har du set, hvor jeg opbevarer sneen,
JOB.38.22	de rum, hvor jeg skjuler haglvejret,
JOB.38.23	som jeg gemmer til uvejrets dage,
JOB.38.23	når krige og kampe bryder ud?
JOB.38.24	Ved du, hvor lynene vil ramme,
JOB.38.24	eller hvornår østenvinden begynder at blæse?
JOB.38.25	Hvem bestemmer, hvor regnen skal falde,
JOB.38.25	og hvem baner vej for tordenvejret?
JOB.38.26	Hvem sender regn på øde steder,
JOB.38.26	hvor der ingen mennesker bor?
JOB.38.27	Hvem mætter vildmarken med vand,
JOB.38.27	så græsset kan spire og gro?
JOB.38.28	Har regnen mon en far?
JOB.38.28	Hvem har avlet duggens dråber?
JOB.38.29	Fra hvis moderskød kommer isen?
JOB.38.29	Hvem føder rimfrosten fra himlen?
JOB.38.30	Vandet bliver hårdt som sten,
JOB.38.30	havets overflade hærdes til is.
JOB.38.31	Kan du binde Syvstjernen sammen
JOB.38.31	eller løse Orions bælte?
JOB.38.32	Har du styr på Dyrekredsen?
JOB.38.32	Har du kontrol over Store Bjørn og Lille Bjørn?
JOB.38.33	Kender du universets love?
JOB.38.33	Bestemmer du deres virkning på jorden?
JOB.38.34	Kan du ved at råbe til skyerne
JOB.38.34	få regnen til at gennembløde dig?
JOB.38.35	Kan du kommandere med lynene,
JOB.38.35	vil de adlyde din befaling?
JOB.38.36	Hvem gav mennesket visdom,
JOB.38.36	udstyrede hjernen med evne til at tænke?
JOB.38.37	Hvem kender skyernes antal?
JOB.38.37	Hvem vipper himlens vandkrukker,
JOB.38.38	så det tørre støv forvandles til mudder,
JOB.38.38	og leret klumper sig sammen?
JOB.38.39	Kan du jage en gazelle som en løvinde,
JOB.38.39	der sørger for mad til sine sultne unger,
JOB.38.40	mens de ligger i deres hule
JOB.38.40	eller gemmer sig i steppens krat?
JOB.38.41	Hvem sørger for føde til ravnen,
JOB.38.41	når dens sultne unger rejser sig
JOB.38.41	og råber til himlen efter mad?
JOB.39.1	Er du der, når bjerggeden føder sine kid,
JOB.39.1	eller når rådyret får unger?
JOB.39.2	Ved du, hvor længe de går drægtige,
JOB.39.2	hvornår tiden kommer, hvor de føder deres unger?
JOB.39.3	De lægger sig og føder uden din hjælp,
JOB.39.3	de regner ikke veerne for noget.
JOB.39.4	Ungerne trives og vokser op
JOB.39.4	og forlader deres mor, når tiden er inde.
JOB.39.5	Hvem gav vildæslet sin frihed,
JOB.39.5	så det ikke skulle trælle for mennesket?
JOB.39.6	Jeg gav det vildmarken til bolig,
JOB.39.6	den salte slette blev dets hjem.
JOB.39.7	Det holder sig borte fra byens larm,
JOB.39.7	hører ikke æseldrivernes råb.
JOB.39.8	Dets føde vokser på bjergene,
JOB.39.8	dér finder det alle slags urter.
JOB.39.9	Er vildoksen villig til at arbejde for dig?
JOB.39.9	Giver du den korn ved din krybbe?
JOB.39.10	Kan du få den til at pløje dine marker,
JOB.39.11	kan du tæmme dens vældige kræfter,
JOB.39.11	så den gør det hårde arbejde for dig?
JOB.39.12	Vil den bringe din høst i hus
JOB.39.12	og trække dit korn til tærskepladsen?
JOB.39.13	Strudsen basker fornøjet med vingerne,
JOB.39.13	men har ingen svingfjer som storken.
JOB.39.14	Den lægger sine æg på jorden
JOB.39.14	og lader det varme sand ruge dem ud.
JOB.39.15	Den ænser ikke, at et menneske kunne træde på dem,
JOB.39.15	eller at et dyr kunne ødelægge dem.
JOB.39.16	Man skulle tro, ungerne ikke var dens egne,
JOB.39.16	den bekymrer sig ikke, om de lever eller dør,
JOB.39.17	for Gud gjorde den glemsom,
JOB.39.17	gav den hverken forstand eller fornuft.
JOB.39.18	Til gengæld kan den spæne af sted
JOB.39.18	hurtigere end en hest med rytter.
JOB.39.19	Var det dig, der gav hesten dens kræfter,
JOB.39.19	klædte dens nakke med en flagrende manke?
JOB.39.20	Lærte du den at springe som en græshoppe?
JOB.39.20	Dens prusten og vrinsken indjager skræk.
JOB.39.21	Den stamper i jorden for at vise sin styrke,
JOB.39.21	den er klar til at gå i kamp mod fjendens hær.
JOB.39.22	Den går frygtløs i krig,
JOB.39.22	vender ikke om, når den står over for et sværd.
JOB.39.23	Pilekoggeret rasler,
JOB.39.23	lanser og spyd glimter i solen.
JOB.39.24	Når signalhornet kalder til kamp,
JOB.39.24	farer den af sted i strakt galop,
JOB.39.25	for den hører krigslarmen på lang afstand
JOB.39.25	og opfanger de fjerne kommandoråb.
JOB.39.26	Har du lært høgen at flyve,
JOB.39.26	at ride på vinden, når den trækker mod syd?
JOB.39.27	Befalede du ørnen at stige så højt
JOB.39.27	og bygge sin rede på klippens top?
JOB.39.28	Dens hjem er på bjergets tinde,
JOB.39.28	på det solide klippefremspring,
JOB.39.29	hvorfra den spejder langt omkring,
JOB.39.29	til den får øje på sit bytte.
JOB.39.30	Den lever af dræbte dyr,
JOB.39.30	dens unger æder det blodige kød.”
JOB.40.1	Herren fortsatte:
JOB.40.2	„Er du stadig parat til at anklage mig?
JOB.40.2	Vil du fortsat belære den almægtige Gud?”
JOB.40.3	Da svarede Job:
JOB.40.4	„Hvad kan lille jeg sige til den almægtige Gud?
JOB.40.4	Nej, nu vil jeg holde mund.
JOB.40.5	Jeg har allerede sagt for meget
JOB.40.5	og har ikke mere at sige.”
JOB.40.6	Da talte Herren igen til Job fra stormvejret:
JOB.40.7	„Du plejer ikke at være bange for en ordduel.
JOB.40.7	Svar nu på de spørgsmål, jeg stiller.
JOB.40.8	Beskylder du mig for at være uretfærdig,
JOB.40.8	for at du på den måde kan bevise din uskyld?
JOB.40.9	Stiller du dig på højde med mig?
JOB.40.9	Kan du også tale med tordenrøst?
JOB.40.10	Nuvel, så rejs dig med pomp og pragt
JOB.40.10	og stå i din magtfulde værdighed.
JOB.40.11	Lad så din retfærdige vrede komme til udtryk,
JOB.40.11	så du kan ydmyge alle de hovmodige.
JOB.40.12	Skær dem ned med dit vrede blik
JOB.40.12	og tvær de onde ud på stedet.
JOB.40.13	Sørg for at få dem lagt i graven,
JOB.40.13	spær dem inde i dødens rige.
JOB.40.14	Hvis du kan gøre det, vil jeg ære dig,
JOB.40.14	for så har du også magt til frelse dig selv.
JOB.40.15	Se engang på behemot,
JOB.40.15	Den æder græs som en ko.
JOB.40.16	Se, dens stærke lemmer
JOB.40.16	og de enorme mavemuskler.
JOB.40.17	Dens hale er som et cedertræ,
JOB.40.17	benenes sener er som spændte strenge.
JOB.40.18	Dens knogler er som bronzerør,
JOB.40.18	benene som søjler af jern.
JOB.40.19	Den er det mægtigste dyr, jeg har skabt,
JOB.40.19	og kun dets Skaber har større magt.
JOB.40.20	Den finder sin føde på bakkerne,
JOB.40.20	hvor alle de vilde dyr boltrer sig.
JOB.40.21	Den ligger i skjul under lotusbladene
JOB.40.21	og gemmer sig mellem sivene.
JOB.40.22	Lotusplanterne dækker over den,
JOB.40.22	og poplerne langs floden giver den skygge.
JOB.40.23	Den er ikke bange for de brusende vande,
JOB.40.23	når Jordanfloden strømmer imod den.
JOB.40.24	Hvordan vil du fange den?
JOB.40.24	Med en krog gennem næsen?
JOB.40.25	Er din magt større end Livjatans?
JOB.40.25	Kan du få den til at bide på krogen
JOB.40.25	eller fange den med en løkke om snuden?
JOB.40.26	Kan du trække et reb gennem dens næse
JOB.40.26	eller stikke en krog i kæben på den?
JOB.40.27	Kan du få den til at bede om nåde,
JOB.40.27	tigge dig om at have medlidenhed?
JOB.40.28	Vil den love at arbejde for dig,
JOB.40.28	så du kan gøre den til slave på livstid?
JOB.40.29	Vil du lege med den som med en fugl
JOB.40.29	eller lade dine piger gå med den i snor?
JOB.40.30	Kan du sælge den på fiskemarkedet,
JOB.40.30	skåret i småstykker til køberne?
JOB.40.31	Kan dit spyd gennembore dens skind
JOB.40.31	eller harpuner såre dens hoved?
JOB.40.32	Hvis du forsøger at fange den, bliver der voldsom kamp.
JOB.40.32	Sådan noget prøver man kun én gang.
JOB.41.1	Det er håbløst at forsøge at fange den.
JOB.41.1	Synet af den er nok til, at modet forsvinder.
JOB.41.2	Når ingen tør kæmpe mod dette mægtige dyr,
JOB.41.2	hvem tør da kæmpe imod mig?
JOB.41.3	Hvem tør sige, at jeg skylder dem noget?
JOB.41.3	Alt i hele verden tilhører mig.
JOB.41.4	Lad mig beskrive Livjatans krop.
JOB.41.4	Den er velformet med enorme lemmer og vældig styrke.
JOB.41.5	Hvem kan flå huden af den
JOB.41.5	eller trænge ind under dens panser?
JOB.41.6	Hvem kan åbne munden på den,
JOB.41.6	så man ser de frygtindgydende tænder?
JOB.41.7	Ryggen er dækket af rækker af plader,
JOB.41.7	der beskytter den fuldstændigt som skjolde.
JOB.41.8	Pladerne sidder så tæt,
JOB.41.8	at intet kan trænge ind imellem dem.
JOB.41.9	De overlapper hinanden,
JOB.41.9	og det er umuligt at skille dem ad.
JOB.41.10	Når den fnyser, er det som lysglimt,
JOB.41.10	øjnene gløder som en solopgang.
JOB.41.11	Flammer står ud af munden på den,
JOB.41.11	et fyrværkeri af gnister.
JOB.41.12	Damp kommer ud ad dens næsebor
JOB.41.12	som fra en kedel med kogende vand.
JOB.41.13	Dens ånde får kul til at gløde,
JOB.41.13	fra gabet spruder den ild.
JOB.41.14	Halsmusklerne er utroligt stærke,
JOB.41.14	den skaber rædsel overalt, hvor den kommer.
JOB.41.15	Dens bug er hård og fast,
JOB.41.15	den kan modstå ethvert angreb.
JOB.41.16	Dens hjerte er hårdt som sten,
JOB.41.16	urokkeligt som en møllesten.
JOB.41.17	Går den til angreb, gyser de stærkeste helte,
JOB.41.17	de løber rædselsslagne deres vej.
JOB.41.18	Det er nytteløst at kæmpe imod den med sværd,
JOB.41.18	hverken spyd, pil eller lanse kan bruges.
JOB.41.19	Den bøjer jernstænger, som var det strå,
JOB.41.19	bronze splintrer den som råddent træ.
JOB.41.20	Pile kan ikke jage den på flugt,
JOB.41.20	og sten preller af som ingenting.
JOB.41.21	Stridskøller har ingen virkning,
JOB.41.21	og kastespyd ler den blot ad.
JOB.41.22	Dens bug er dækket af skarpe skæl,
JOB.41.22	som sætter dybe spor i jorden.
JOB.41.23	Flodvandet pisker den i kog,
JOB.41.23	det bobler som i en gryde.
JOB.41.24	Kølvandet er som en glinsende sti,
JOB.41.24	en stribe af sølvhvidt skum.
JOB.41.25	Der findes ingen skabning på jorden,
JOB.41.25	der er så frygtløs som den.
JOB.41.26	Den har intet at være bange for,
JOB.41.26	den er det stolteste dyr på jorden.”
JOB.42.1	Da svarede Job:
JOB.42.2	„Jeg ved, at du er almægtig,
JOB.42.2	at ingen har magt til at standse dig.
JOB.42.3	Du spurgte mig: ‚Hvorfra kender du mine tanker,
JOB.42.3	når du knap nok ved, hvem jeg er?’
JOB.42.3	Jeg indrømmer, at jeg har udtalt mig om ting,
JOB.42.3	som går over min forstand.
JOB.42.4	Du sagde også: ‚Lad mig stille dig nogle spørgsmål,
JOB.42.4	så får vi se, om du kan svare på dem.’
JOB.42.5	Det eneste svar, jeg kan give, er:
JOB.42.5	Før havde jeg kun hørt om dig,
JOB.42.5	nu har jeg set dig med egne øjne.
JOB.42.6	Hvad jeg har sagt, tager jeg i mig igen,
JOB.42.6	jeg angrer skamfuldt i støv og aske.”
JOB.42.7	Da Herren var færdig med at tale til Job, sagde han til Elifaz:
JOB.42.7	„Jeg er vred på dig og dine to venner, for I fortalte ikke sandheden om mig, som min tjener Job gjorde. 
JOB.42.8	Tag derfor syv ungtyre og syv væddere og bring dem som brændoffer for jer, mens Job ser på det. Så vil han gå i forbøn for jer, og jeg vil høre hans bøn, så jeg ikke straffer jer med ulykke for den synd, I har begået ved at tale usandt om mig.”
JOB.42.9	Så gjorde Elifaz, Bildad og Zofar, som Herren havde sagt, og Herren hørte Jobs bøn for dem, så de blev tilgivet.
JOB.42.10	Efter at Job således havde bedt for sine venner, velsignede Herren ham igen, så han fik dobbelt så meget, som han havde før. 
JOB.42.11	Alle hans brødre og søstre og alle hans gamle venner kom tilbage til ham og holdt fest i hans hjem for at trøste og opmuntre ham efter de prøvelser, Herren havde tilladt ham at gennemgå. Og hver af dem gav ham et sølvstykke og en guldring.
JOB.42.12	Herren velsignede den sidste del af Jobs liv langt mere, end han havde velsignet ham tidligere. Han blev ejer af 14.000 får, 6000 kameler, 1000 par okser og 1000 hunæsler.
JOB.42.13	Gud gav ham desuden syv nye sønner og tre døtre. 
JOB.42.14	Døtrenes navne var Jemima, Ketzia og Keren-Happuk. 
JOB.42.15	I hele landet var der ingen kvinder så smukke som Jobs døtre, og de arvede på lige fod med deres brødre.
JOB.42.16	Job levede endnu 140 år, og han oplevede at få både børnebørn og oldebørn. 
JOB.42.17	Han blev altså meget gammel og døde mæt af dage.
PSA.1.1	Gud velsigner de mennesker,
PSA.1.1	som ikke går efter gudløses råd,
PSA.1.1	står bag syndige handlinger,
PSA.1.1	eller sidder og håner Herren,
PSA.1.2	men som ønsker at gøre hans vilje,
PSA.1.2	og har hans ord i tanke både dag og nat.
PSA.1.3	De er som træer, der vokser ved vandløb
PSA.1.3	og bærer frugt hver eneste høst,
PSA.1.3	og hvis blade altid er grønne.
PSA.1.3	Alt, hvad de gør, lykkes for dem.
PSA.1.4	Anderledes er det med de gudløse.
PSA.1.4	De er som avner, vinden blæser bort.
PSA.1.5	På dommens dag står de straf skyldige,
PSA.1.5	de hører ikke hjemme blandt Guds folk.
PSA.1.6	Herren hjælper dem, der gør hans vilje,
PSA.1.6	men de gudløses vej ender i afgrunden.
PSA.2.1+PSA.2.2	Hvorfor er de fremmede folk så rasende?
PSA.2.1+PSA.2.2	Deres konger gør sig klar til kamp.
PSA.2.1+PSA.2.2	Hvorfor lægger folk nytteløse planer?
PSA.2.1+PSA.2.2	Deres ledere samles til rådslagning.
PSA.2.1+PSA.2.2	De kæmper imod Herren selv,
PSA.2.1+PSA.2.2	de angriber hans udvalgte tjener.
PSA.2.3	„Lad os bryde de snærende bånd,” siger de.
PSA.2.3	„Lad os sprænge de tunge lænker.”
PSA.2.4	Men han, som troner i Himlen, ler,
PSA.2.4	han ryster på hovedet ad deres planer.
PSA.2.5	Så taler han til dem i vrede,
PSA.2.5	de skælver af rædsel ved hans ord:
PSA.2.6	„Jeg har allerede indsat min konge,
PSA.2.6	han skal regere fra Zion, mit hellige bjerg.”
PSA.2.7	(Den udvalgte konge siger:)
PSA.2.7	„Lad mig fortælle jer, hvad Herren har lovet.
PSA.2.7	Han sagde til mig: ‚Du er min søn,
PSA.2.7	i dag er jeg blevet din Far.
PSA.2.8	Bed mig, og du skal få verden i eje,
PSA.2.8	alle jordens riger skal tilhøre dig.
PSA.2.9	Med dit jernscepter skal du fælde en knusende dom,
PSA.2.9	som pottemageren smadrer de fejlslagne kar.’ ”
PSA.2.10	Hør efter, I konger og fyrster,
PSA.2.10	vær kloge og lyt til mit råd.
PSA.2.11	Bøj jer ærbødigt for Herren,
PSA.2.11	søg ham med frygt og bæven.
PSA.2.12	Bøj jer med respekt i støvet,
PSA.2.12	så I ikke bliver knust under hans vrede.
PSA.2.12	For hans dom kan hurtigt ramme jer.
PSA.2.12	Velsignede er de, der søger tilflugt hos ham.
PSA.3.1	En sang af David, da han flygtede fra sin søn Absalom.
PSA.3.2	Åh Herre, mine fjender er så mange,
PSA.3.2	de er alle imod mig, de gør mig bange.
PSA.3.3	„Gud vil ikke redde ham!” siger de.
PSA.3.4	Men Herren er mit skjold og min styrke,
PSA.3.4	han gav mig modet tilbage.
PSA.3.5	Jeg råbte til ham om hjælp,
PSA.3.5	og han svarede mig fra sit hellige bjerg.
PSA.3.6	Jeg lagde mig trygt til at sove,
PSA.3.6	for Herren skærmede mig med sin hånd.
PSA.3.7	Jeg bliver ikke overmandet af frygt,
PSA.3.7	om så tusinder af fjender omringer mig.
PSA.3.8	Men jeg råber til Herren:
PSA.3.8	„Grib ind, Herre! Red mig, Gud!”
PSA.3.8	Herren ydmyger alle mine fjender,
PSA.3.8	det er ham, der bryder de ondes magt.
PSA.3.9	Han er den, som redder os.
PSA.3.9	Ja, velsign dit folk, Herre!
PSA.4.1	Til korlederen: Brug strengeinstrumenterne. En sang af David.
PSA.4.2	Hør mig, Gud, når jeg råber om hjælp,
PSA.4.2	for du er en god Gud.
PSA.4.2	Du har hjulpet mig før,
PSA.4.2	når jeg var trængt op i en krog.
PSA.4.2	Vær nådig imod mig
PSA.4.2	og lyt til min bøn!
PSA.4.3	I oprørske mennesker,
PSA.4.3	hvor længe vil I krænke min ære?
PSA.4.3	Hvor længe vil I stræbe efter falskhed
PSA.4.3	og foretrække løgn og bedrag?
PSA.4.4	I må forstå, at Herren velsigner dem,
PSA.4.4	der trofast følger ham.
PSA.4.4	Han hører mit råb om hjælp,
PSA.4.4	han svarer, hver gang jeg kalder.
PSA.4.5	Bliver I oprørte over noget, da synd ikke.
PSA.4.5	Tænk jer om, forhast jer ikke.
PSA.4.6	Bring hellere ofre til Herrens ære
PSA.4.6	og sæt jeres lid til ham.
PSA.4.7	Mange klager: „Hvorfor hjælper Gud os ikke?”
PSA.4.7	Herre, se i nåde til os.
PSA.4.8	Mit hjerte glæder sig mere over dig
PSA.4.8	end over en rig høst af korn og vin.
PSA.4.9	Jeg kan roligt lægge mig til at sove,
PSA.4.9	for du, Herre, beskytter mig.
PSA.5.1	Til korlederen: Brug fløjterne. En sang af David.
PSA.5.2	Herre, hør min bøn,
PSA.5.2	lyt til mine dybe suk.
PSA.5.3	Min Konge og min Gud, hør mit råb om hjælp,
PSA.5.3	for til dig vil jeg klage min nød.
PSA.5.4	Om morgenen løfter jeg min røst til dig,
PSA.5.4	jeg lægger min sag frem for dig og venter.
PSA.5.5	Gud, du hader grusomheder
PSA.5.5	og kan ikke acceptere ondskab.
PSA.5.6	Oprørere får ikke adgang til dig,
PSA.5.6	for du hader de onde.
PSA.5.7	Du tilintetgør dem, der lyver,
PSA.5.7	du afskyr vold og bedrageri.
PSA.5.8	Men 
PSA.5.8	på grund af din trofaste nåde
PSA.5.8	og tilbede dig i ærefrygt.
PSA.5.9	Herre, led mig ad den rette vej,
PSA.5.9	så mine fjender ikke fælder mig.
PSA.5.9	Vis mig den vej, jeg skal gå,
PSA.5.9	og fortæl mig, hvad jeg skal gøre.
PSA.5.10	Mine fjender lyver konstant,
PSA.5.10	de er kun ude på at gøre fortræd.
PSA.5.10	Deres strube stinker som en åben grav,
PSA.5.10	deres tunge er belagt med smiger.
PSA.5.11	Drag dem til ansvar, oh, Gud,
PSA.5.11	fang dem i deres egne fælder.
PSA.5.11	Straf dem for deres trodsighed,
PSA.5.11	for det er dig, de gør oprør imod.
PSA.5.12	Men lad alle, som stoler på dig, juble.
PSA.5.12	Lad dem råbe af fryd til hver en tid.
PSA.5.12	Du beskytter dem, der følger dig trofast,
PSA.5.12	så de altid er fyldt med glæde.
PSA.5.13	Du velsigner jo de gudfrygtige, Herre,
PSA.5.13	dækker dem med din nådes skjold.
PSA.6.1	Til korlederen: Brug lyrerne.
PSA.6.2	Herre, straf mig ikke i vrede,
PSA.6.2	irettesæt mig ikke i harme.
PSA.6.3	Vær barmhjertig, Herre, for jeg er svag.
PSA.6.3	Helbred mig, Herre, jeg ryster over det hele.
PSA.6.4	Jeg er fortvivlet og fuld af frygt.
PSA.6.4	Hvor længe skal jeg lide, Herre?
PSA.6.5	Hør mit råb og red mig,
PSA.6.5	vær mig nådig og hjælp mig.
PSA.6.6	I graven kan ingen tilbede dig,
PSA.6.6	de døde lovsynger dig ikke.
PSA.6.7	Jeg er udmattet af smerte,
PSA.6.7	jeg græder hver eneste nat,
PSA.6.7	min pude er gennemblødt af tårer.
PSA.6.8	Sorgen slører mit blik
PSA.6.8	på grund af mine mange fjender.
PSA.6.9	Gå væk fra mig, I onde mennesker,
PSA.6.9	for Herren har hørt min gråd.
PSA.6.10	Han har hørt mit suk,
PSA.6.10	og han vil svare på min bøn.
PSA.6.11	Alle mine fjender bliver ydmyget,
PSA.6.11	de gribes af rædsel og flygter.
PSA.7.1	En sang David sang til Herren på grund af benjaminitten Kush.
PSA.7.2	Min Herre og Gud, jeg stoler på dig,
PSA.7.2	red mig fra alle mine forfølgere.
PSA.7.3	Lad dem ikke sønderrive mig som løver,
PSA.7.3	slæbe mig bort, uden at nogen kommer til hjælp.
PSA.7.4	Herre, hvis jeg havde forbrudt mig,
PSA.7.4	hvis jeg virkelig var skyldig,
PSA.7.5	hvis jeg havde svigtet mine venner
PSA.7.5	eller uden grund udplyndret mine fjender,
PSA.7.6	kunne de med god ret sønderrive mig
PSA.7.6	og trampe mig ned i støvet.
PSA.7.7	Grib ind mod mine fjenders raseri, Herre!
PSA.7.7	Giv dem den straf, de fortjener.
PSA.7.8	Lad folkene samles foran dig.
PSA.7.8	Tag plads på din høje trone.
PSA.7.9	Det er dig, Herre, der dømmer folkeslagene.
PSA.7.9	Frikend mig, for jeg er uskyldig.
PSA.7.9	Jeg har ikke gjort noget forkert.
PSA.7.10	Herre, gør en ende på de gudløses ondskab,
PSA.7.10	men hjælp dem, der er uden skyld.
PSA.7.10	For du er god og retfærdig, du kender hjertets dyb,
PSA.7.10	du vejer vore motiver og inderste tanker.
PSA.7.11	Den almægtige Gud er mit skjold,
PSA.7.11	han redder dem, der handler ret.
PSA.7.12	Gud er en retfærdig dommer,
PSA.7.12	han dømmer de gudløse dag efter dag.
PSA.7.13	Hvis de ikke omvender sig,
PSA.7.13	hvæsser han sværdet og spænder buen.
PSA.7.14	Han affyrer sine dødbringende våben,
PSA.7.14	sender de brændende pile af sted.
PSA.7.15	De gudløse undfanger uret,
PSA.7.15	er svangre med ondskab og føder løgn.
PSA.7.16	De sætter fælder for andre, men bliver selv fanget.
PSA.7.16	De graver faldgruber, men falder selv i dem.
PSA.7.17	Deres onde planer giver bagslag,
PSA.7.17	deres rænker rammer dem selv.
PSA.7.18	Jeg priser Herren, for han er god.
PSA.7.18	Jeg vil lovsynge den almægtige Gud.
PSA.8.1	Til korlederen: Brug strengeinstrumenter.
PSA.8.2	Hvor er du fantastisk, vor Herre og Gud!
PSA.8.2	Ingen i verden kan måles med dig.
PSA.8.2	Universets vidundere viser din storhed.
PSA.8.3	Du har udvalgt småbørn til at lovprise din herlighed
PSA.8.3	for at lukke munden på dine modstandere.
PSA.8.4	Når jeg ser op mod himlen, dine hænders værk,
PSA.8.4	månen og stjernerne, som du har skabt,
PSA.8.5	hvad er da et menneske, at du bekymrer dig om det,
PSA.8.5	et menneskebarn, at du tager dig af det?
PSA.8.6	Du skabte det kun lidt ringere end det guddommelige,
PSA.8.6	gav det kongelig ære og værdighed.
PSA.8.7	Du gav mennesket ansvar for dit skaberværk,
PSA.8.7	det blev sat som hersker over alle ting,
PSA.8.8	over får og kvæg og vilde dyr,
PSA.8.9	fugle, fisk og alt havets liv.
PSA.8.10	Hvor er du fantastisk, vor Herre og Gud!
PSA.8.10	Ingen i verden kan måles med dig.
PSA.9.1	Til korlederen: Synges til melodien „En søns død.” En sang af David.
PSA.9.2	Jeg vil prise dig, Herre, af hele mit hjerte,
PSA.9.2	fortælle om dine undere dag efter dag.
PSA.9.3	Jeg fryder mig over dig og synger lovsange til dig,
PSA.9.3	for du er den almægtige Gud.
PSA.9.4	Mine fjender vendte om og flygtede,
PSA.9.4	du jog dem på flugt og fældede dem.
PSA.9.5	Du skaffede mig oprejsning
PSA.9.5	og afsagde en retfærdig dom.
PSA.9.6	Du gik i rette med folkeslagene,
PSA.9.6	du udryddede de onde mennesker,
PSA.9.6	så deres navne er glemt for altid.
PSA.9.7	Mine fjender blev fuldstændig knust,
PSA.9.7	deres byer blev lagt i ruiner,
PSA.9.7	man husker dem ikke mere.
PSA.9.8	Herren regerer i evighed,
PSA.9.8	han sidder som dommer på sin trone.
PSA.9.9	Han er fair, når han dømmer folkene,
PSA.9.9	han regerer verden med retfærdighed.
PSA.9.10	De undertrykte søger tilflugt hos Herren,
PSA.9.10	han hjælper dem i modgang og trængsel.
PSA.9.11	De, som kender dig, Herre, stoler på dig,
PSA.9.11	du skuffer ikke dem, der søger din hjælp.
PSA.9.12	Syng af fryd for Herren, som troner på Zion,
PSA.9.12	lad verden høre om hans store undere.
PSA.9.13	Han husker og hævner uret og drab,
PSA.9.13	han glemmer ikke de svages råb.
PSA.9.14	Vær mig nådig, Herre,
PSA.9.14	for mine fjender er ude efter mig.
PSA.9.14	Herre, riv mig ud af dødens gab.
PSA.9.15	Så vil jeg prise dig på Jerusalems torve,
PSA.9.15	og fryde mig over, at du frelste mig.
PSA.9.16	Fjenderne ender i deres egen faldgrube,
PSA.9.16	de bliver fanget i deres egne fælder.
PSA.9.17	Herren er kendt for sin retfærdighed,
PSA.9.17	de onde indfanges af deres egen ondskab.
PSA.9.18	De ugudelige ender i den evige død,
PSA.9.18	det gælder alle, som gør oprør mod Gud.
PSA.9.19	Men de ydmyge bliver ikke ladt i stikken,
PSA.9.19	de undertryktes håb bliver ikke gjort til skamme.
PSA.9.20	Herre, lad ikke de onde sejre,
PSA.9.20	men udmål den straf, de fortjener.
PSA.9.21	Lad dem frygte og bæve,
PSA.9.21	så de indser, at de kun er mennesker.
PSA.10.1	Hvorfor er du så langt væk, Herre,
PSA.10.1	når jeg har allermest brug for dig?
PSA.10.2	De gudløse undertrykker frækt de svage,
PSA.10.2	fanger dem med listige intriger.
PSA.10.3	De praler af deres onde planer,
PSA.10.3	roser de grådige, men håner Herren.
PSA.10.4	De er stolte og regner ikke med Gud.
PSA.10.4	De mener, han slet ikke eksisterer.
PSA.10.5	De ser ud til at klare sig godt.
PSA.10.5	De ænser ikke straffen, der venter dem.
PSA.10.5	De blæser på deres modstandere.
PSA.10.6	„Intet kan slå os ud,” siger de.
PSA.10.6	„Vi klarer alle problemer.”
PSA.10.7	De har munden fuld af forbandelser, løgn og trusler,
PSA.10.7	deres ord skaber altid ødelæggelse.
PSA.10.8	De ligger på lur i mørket og myrder de uskyldige,
PSA.10.8	de venter altid på et hjælpeløst bytte.
PSA.10.9	Som løver kryber de sammen, klar til spring,
PSA.10.9	venter på at kaste sig over de svage.
PSA.10.9	Som jægere fanger de deres ofre i fælden
PSA.10.9	og slæber dem bort i deres net.
PSA.10.10	De svage overmandes og segner,
PSA.10.10	falder under de gudløses magt.
PSA.10.11	„Gud opdager det ikke,” siger de onde,
PSA.10.11	„han vil aldrig få noget at vide.”
PSA.10.12	Grib ind, Herre! Løft din hånd og slå dem ned.
PSA.10.12	Glem ikke de svage og undertrykte.
PSA.10.13	Skal de onde have lov at håne dig
PSA.10.13	og sige: „Han vil ikke kræve os til regnskab.”?
PSA.10.14	Herre, du ser hver eneste ond handling.
PSA.10.14	Du ser det og straffer dem.
PSA.10.14	De nødstedte regner med dig, Gud,
PSA.10.14	for du er den, der hjælper de svage.
PSA.10.15	Sæt en stopper for de ondes adfærd,
PSA.10.15	drag dem til ansvar for alle deres forbrydelser.
PSA.10.16	Herre, du er konge for evigt og altid.
PSA.10.16	De gudløse skal ikke bo i dit land.
PSA.10.17	Herre, du ved, hvad de undertrykte længes efter.
PSA.10.17	Du hører deres suk og trøster dem.
PSA.10.18	Du forsvarer de sårbare og svage,
PSA.10.18	så ingen skal terrorisere dem længere.
PSA.11.1	Til korlederen: En sang af David.
PSA.11.1	Jeg stoler på Herren og søger hans hjælp.
PSA.11.1	Hvorfor siger I: „Flygt op i bjergene som en fugl,
PSA.11.2	for de gudløse har spændt deres bue og lagt pilen til rette.
PSA.11.2	De gemmer sig i mørket for at ramme de retskafne.
PSA.11.3	Hvad kan en gudfrygtig gøre, når al lov og ret er borte?”
PSA.11.4	Herren sidder i sit hellige tempel.
PSA.11.4	Han regerer fra sin trone i Himlen.
PSA.11.4	Han overvåger hvert menneske på jorden.
PSA.11.5	Han gennemskuer både de gode og de gudløse.
PSA.11.5	Han hader dem, som elsker vold.
PSA.11.6	Han lader gloende kul regne ned over de onde,
PSA.11.6	straffer dem med rygende svovl og en brændende vind.
PSA.11.7	Herren er god og elsker dem, der adlyder ham,
PSA.11.7	de, som gør det gode, skal se hans ansigt.
PSA.12.1	Til korlederen: Brug lyrerne.
PSA.12.2	Herre, kom os til hjælp.
PSA.12.2	Der er ingen tilbage, som adlyder dig.
PSA.12.2	Man kan ikke opdrive et ærligt menneske.
PSA.12.3	Alle bedrager hinanden,
PSA.12.3	de er fulde af løgn og falskhed.
PSA.12.4	Herre, gør en ende på al deres smiger,
PSA.12.4	sæt en stopper for de pralende ord.
PSA.12.5	De siger hovmodigt: „Vore ord giver os magt,
PSA.12.5	og vi siger, hvad der passer os!”
PSA.12.6	Men Herren svarer:
PSA.12.6	„Fordi de svage og forfulgte råber til mig,
PSA.12.6	vil jeg nu gribe ind og forsvare dem.”
PSA.12.7	Herrens løfter er sande,
PSA.12.7	hans ord er som det fineste sølv,
PSA.12.7	forædlet syv gange i ilden.
PSA.12.8+PSA.12.9	Herre, selvom ondskaben sidder i højsædet,
PSA.12.8+PSA.12.9	og alle gør, hvad der passer dem,
PSA.12.8+PSA.12.9	så ved vi, at du altid beskytter os
PSA.12.8+PSA.12.9	og bevarer os fra den slags mennesker.
PSA.13.1	Til korlederen: En sang af David.
PSA.13.2	Hvor længe vil du glemme mig, Herre?—For evigt?
PSA.13.2	Hvor længe skal jeg vente på din hjælp?
PSA.13.3	Hvor længe skal jeg kæmpe med sjæleangst?
PSA.13.3	Mine dage og nætter er fyldt med frygt.
PSA.13.3	Hvor længe skal fjenden triumfere over mig?
PSA.13.4	Min Herre og Gud, åh, hør min bøn,
PSA.13.4	grib ind og red mig fra døden.
PSA.13.5	Lad ikke mine fjender gå af med sejren,
PSA.13.5	lad ikke mine uvenner glædes over min undergang.
PSA.13.6	Jeg stoler på dig og din trofasthed.
PSA.13.6	Jeg vil juble, når jeg oplever din frelse.
PSA.13.6	Jeg vil prise dig, Herre, med sang,
PSA.13.6	for din underfulde godhed imod mig.
PSA.14.1	Til korlederen: En sang af David.
PSA.14.1	Tåberne mener, at Gud ikke findes.
PSA.14.1	De er fordærvede i tanke og handling.
PSA.14.1	Ingen gør det gode,
PSA.14.1	ikke én eneste.
PSA.14.2	Fra himlen ser Herren på menneskene:
PSA.14.2	Er der nogen, der er forstandige?
PSA.14.2	Er der nogen, der søger Gud?
PSA.14.3	Nej, alle er kommet på afveje, fordærvede af synd.
PSA.14.3	Ingen gør det gode, ikke én eneste.
PSA.14.4	„Fatter de da intet?” siger Herren.
PSA.14.4	„De forsynder sig uden at blinke,
PSA.14.4	og de regner slet ikke med mig.”
PSA.14.5	En dag skal de fyldes af rædsel,
PSA.14.5	for Gud er med dem, der adlyder ham.
PSA.14.6	Onde mennesker undertrykker de svage,
PSA.14.6	men Herren er deres beskytter.
PSA.14.7	Gid Herren ville sende sin frelse fra Zion
PSA.14.7	og redde Israels folk.
PSA.14.7	Når Herren griber ind og genrejser sit folk,
PSA.14.7	så bliver der jubel og glæde i Israel.
PSA.15.1	En sang af David.
PSA.15.1	Herre, hvem kan få adgang til din helligdom?
PSA.15.1	Hvem har lov at opholde sig hos dig på det hellige bjerg?
PSA.15.2	De, som har et godt ry
PSA.15.2	og altid handler ret.
PSA.15.2	De, som taler sandhed af et oprigtigt hjerte
PSA.15.3	og nægter at bagtale andre.
PSA.15.3	De, som ikke foruretter deres næste
PSA.15.3	eller taler ondt om andre.
PSA.15.4	De, som tager afstand fra de gudløse,
PSA.15.4	men ærer dem, der adlyder Herren.
PSA.15.4	De, som holder deres løfter,
PSA.15.4	selv om det koster dem dyrt.
PSA.15.5	De, som ikke kræver urimelige renter,
PSA.15.5	når de låner penge ud.
PSA.15.5	De, som nægter at tage imod bestikkelse
PSA.15.5	for at afgive falsk vidneudsagn.
PSA.15.5	De, som lever ret,
PSA.15.5	har intet at frygte.
PSA.16.1	En sang af David.
PSA.16.1	Åh, Gud, beskyt mig,
PSA.16.1	for jeg søger ly hos dig.
PSA.16.2	Du er min Herre, og alt det gode,
PSA.16.2	jeg har oplevet, kommer fra dig.
PSA.16.3	De gudfrygtige i landet er mine helte,
PSA.16.3	og jeg glæder mig over dem.
PSA.16.4	Men de, som tilbeder andre guder,
PSA.16.4	oplever mange sorger.
PSA.16.4	Jeg vil ikke nævne deres guders navne
PSA.16.4	eller være med til at bringe dem ofre.
PSA.16.5	Herre, du opfylder alle mine behov,
PSA.16.5	mit liv er i dine hænder.
PSA.16.6	Du har velsignet mig med et herligt land
PSA.16.6	og givet mig en vidunderlig arv.
PSA.16.7	Jeg vil prise Herren, min Rådgiver,
PSA.16.7	selv om natten vejleder han mig.
PSA.16.8	Jeg stoler altid på Herren.
PSA.16.8	Han står ved min side, så jeg ikke falder.
PSA.16.9	Derfor kan jeg fryde mig og synge glædessange.
PSA.16.9	Også mit legeme er i sikkerhed,
PSA.16.10	for du vil ikke efterlade mig blandt de døde.
PSA.16.10	Du vil ikke lade din hengivne tjener gå i forrådnelse.
PSA.16.11	Du har vist mig vejen til livet,
PSA.16.11	hos dig fyldes jeg med glæde,
PSA.16.11	du giver mig den evige herlighed.
PSA.17.1	En bøn af David.
PSA.17.1	Herre, lyt til mig,
PSA.17.1	for jeg er gudfrygtig.
PSA.17.1	Hør min bøn,
PSA.17.1	for den kommer fra et oprigtigt hjerte.
PSA.17.2	Frikend mig, Herre,
PSA.17.2	du kender dem, som gør det rette.
PSA.17.3	Du er klar over mine motiver,
PSA.17.3	du kender mine inderste tanker.
PSA.17.3	Når du gransker mit hjerte, finder du intet forkert.
PSA.17.3	Jeg har besluttet ikke at synde med mine ord.
PSA.17.4	Jeg har altid fulgt din vejledning
PSA.17.4	og holdt mig fra onde menneskers handlinger.
PSA.17.5	Jeg har nøje fulgt den afmærkede sti,
PSA.17.5	ikke vaklet, når det gjaldt at adlyde dine bud.
PSA.17.6	Jeg beder til dig, Gud,
PSA.17.6	for jeg ved, du svarer mig.
PSA.17.6	Bøj dig ned og lyt til mine ord.
PSA.17.7	Vis mig din trofaste nåde,
PSA.17.7	for du redder dem, der søger ly hos dig fra deres fjender.
PSA.17.8	Beskyt mig, som du beskytter dit eget øje.
PSA.17.8	Gem mig under dine vingers skygge.
PSA.17.9	Red mig fra de gudløse, som angriber mig,
PSA.17.9	fra de morderiske fjender, som omringer mig.
PSA.17.10	De kender ikke til at vise nåde,
PSA.17.10	men er fulde af hovmod.
PSA.17.11	De opsporer mig og omringer mig,
PSA.17.11	de er parat til at gøre det af med mig.
PSA.17.12	De er som rovdyr på jagt efter bytte,
PSA.17.12	som unge løver, der ligger på lur.
PSA.17.13	Kom og slå dem ned, Herre.
PSA.17.13	Brug din magt til at redde mig fra dem.
PSA.17.14	Frels mig med din stærke hånd, Herre,
PSA.17.14	red mig fra disse mordere.
PSA.17.14	De er rige og får alt, hvad de peger på.
PSA.17.14	De har mange børn og kan efterlade dem en rigelig arv.
PSA.17.15	Men jeg er uskyldig og ser frem til at se dit ansigt.
PSA.17.15	Når jeg vågner, vil du åbenbare dig for mig.
PSA.18.1	Til korlederen: En sang af Herrens tjener, David. Han sang den til Herren i anledning af, at Herren havde reddet ham fra Saul og alle hans øvrige fjender.
PSA.18.2	Jeg elsker Herren,
PSA.18.2	han er min redning.
PSA.18.3	Herren er min Klippeborg
PSA.18.3	og min Beskytter.
PSA.18.3	Han er mit Skjul,
PSA.18.3	hos ham søger jeg tilflugt.
PSA.18.3	Han er mit Skjold,
PSA.18.3	min Frelse og min Fæstning.
PSA.18.4	Jeg kalder på Herren, den Højlovede,
PSA.18.4	og frelses fra mine fjender.
PSA.18.5	Dødens reb omsluttede mig,
PSA.18.5	undergangens bølger væltede ind over mig,
PSA.18.6	dødsriget strammede sit greb om mig,
PSA.18.6	jeg sad fast i dødens fælde.
PSA.18.7	I min fortvivlelse råbte jeg til Herren,
PSA.18.7	jeg bad til Gud om hjælp.
PSA.18.7	Han hørte mig fra sin helligdom,
PSA.18.7	mit skrig nåede frem til hans ører.
PSA.18.8	Da rystede jorden og skælvede,
PSA.18.8	bjergenes grundvolde bævede,
PSA.18.8	for Herrens vrede var blusset op.
PSA.18.9	Røg væltede ud af hans næsebor,
PSA.18.9	fortærende ild skød ud af hans mund,
PSA.18.9	glødende kul sprang frem fra ham.
PSA.18.10	Han skubbede himlens forhæng til side
PSA.18.10	og trådte ud på de mørke stormskyer.
PSA.18.11	Han steg op på en kerub og fløj,
PSA.18.11	fór frem på vindens vinger.
PSA.18.12	Han hyllede sig i mørke,
PSA.18.12	omgav sig med sorte tordenskyer.
PSA.18.13	Lynene glimtede foran ham,
PSA.18.13	og haglene faldt fra skyerne.
PSA.18.14	Herren tordnede fra himlen,
PSA.18.14	den højeste Gud lod sin røst høre.
PSA.18.15	Han skød sine pile,
PSA.18.15	sendte fjenderne på flugt.
PSA.18.15	Han sendte sine lyn af sted,
PSA.18.15	så fjenderne spredtes for alle vinde.
PSA.18.16	Herren fnyste i sin harme,
PSA.18.16	så Jordens vande blev pisket op,
PSA.18.16	og havets bund kom til syne.
PSA.18.17	Fra det høje rakte han hånden ud,
PSA.18.17	trak mig op af det dybe vand.
PSA.18.18	Han frelste mig fra mine fjender,
PSA.18.18	de hadede mig og var mig for stærke.
PSA.18.19	Da jeg var svag, overfaldt de mig,
PSA.18.19	men Herren holdt mig fast
PSA.18.20	og førte mig i sikkerhed.
PSA.18.20	Han frelste mig, fordi han elsker mig.
PSA.18.21	Herren belønnede mig for mit retsind,
PSA.18.21	tog hensyn til min uskyld,
PSA.18.22	for jeg har holdt mig til hans veje.
PSA.18.22	Jeg har ikke i ondskab vendt mig fra min Gud.
PSA.18.23	Altid har jeg hans bud i tanke,
PSA.18.23	aldrig har jeg vendt ryggen til hans love.
PSA.18.24	Jeg har adlydt ham til punkt og prikke
PSA.18.24	og holdt mig borte fra synden.
PSA.18.25	Herren har belønnet mig for min retfærd,
PSA.18.25	han kender min pletfri levevis.
PSA.18.26	Herre, du er trofast mod dem, der er trofaste mod dig,
PSA.18.26	retskaffen overfor de retskafne.
PSA.18.27	Du handler uskyldsrent med de uskyldige,
PSA.18.27	men er snu mod de snedige.
PSA.18.28	Du ophøjer de ydmyge,
PSA.18.28	men ydmyger de hovmodige.
PSA.18.29	Herre, du er mit lys og mit håb,
PSA.18.29	du tænder dit lys i mørket.
PSA.18.30	Ved din hjælp kan jeg springe over mure
PSA.18.30	og forcere enhver forhindring.
PSA.18.31	Guds veje er fuldkomne,
PSA.18.31	hans løfter er sande.
PSA.18.31	Han er et skjold for dem,
PSA.18.31	der søger ly hos ham.
PSA.18.32	Hvor findes der en gud som Herren?
PSA.18.32	Hvor findes en klippe som ham?
PSA.18.33	Han giver mig styrke,
PSA.18.33	han jævner vejen foran mig.
PSA.18.34	Han gør mine skridt sikre som hjortens,
PSA.18.34	han giver mig fodfæste på bjergene.
PSA.18.35	Han træner mine arme til kamp,
PSA.18.35	så jeg kan spænde kobberbuen.
PSA.18.36	Herre, du giver mig din frelse som et skjold,
PSA.18.36	du støtter mig med din højre hånd,
PSA.18.36	din hjælp giver mig styrke.
PSA.18.37	Du udjævner stien foran mig,
PSA.18.37	så jeg ikke snubler og falder.
PSA.18.38	Jeg forfulgte mine fjender og gjorde det af med dem,
PSA.18.38	jeg holdt ikke inde, før de alle var besejret.
PSA.18.39	Jeg slog dem ned, så de ikke kunne rejse sig,
PSA.18.39	de ligger faldne ved mine fødder.
PSA.18.40	Du gav mig styrke til kampen,
PSA.18.40	du tvang mine modstandere i knæ,
PSA.18.41	du slog mine fjender på flugt,
PSA.18.41	jeg gjorde det af med dem, som hadede mig.
PSA.18.42	De råbte om hjælp,
PSA.18.42	men ingen kom til undsætning.
PSA.18.42	De råbte til dig, Herre,
PSA.18.42	men du ville ikke høre.
PSA.18.43	Jeg knuste dem til støv, som hvirvler i vinden,
PSA.18.43	jeg trådte dem ned som snavs på gaden.
PSA.18.44	Du hjalp mig i kampen mod fjendtlige hære,
PSA.18.44	gav mig sejr over fremmede folkeslag,
PSA.18.44	som nu er blevet mig underlagt.
PSA.18.45	Straks de hørte min røst, adlød de.
PSA.18.45	De kom krybende hen til mig.
PSA.18.46	De tabte fuldstændig modet,
PSA.18.46	kom skælvende frem fra deres skjul.
PSA.18.47	Herren lever!
PSA.18.47	Lovet være min redningsmand.
PSA.18.47	Ære være min Gud, som frelste mig,
PSA.18.48	den Gud, som besejrede mine fjender,
PSA.18.48	som gjorde mig til hersker over fremmede folkeslag.
PSA.18.49	Herre, du reddede mig fra mine fjender.
PSA.18.49	Du førte mig i sikkerhed,
PSA.18.49	og frelste mig fra voldens mænd.
PSA.18.50	Derfor vil jeg lovprise dig blandt folkeslagene, Herre.
PSA.18.50	Jeg vil synge om din storhed.
PSA.18.51	Du giver din konge en mægtig sejr,
PSA.18.51	du viser nåde mod din salvede konge,
PSA.18.51	mod mig og mine efterkommere til evig tid.
PSA.19.1	Til korlederen: En sang af David.
PSA.19.2	Himlen vidner om Guds herlighed,
PSA.19.2	universet udtrykker hans underfulde skaberkraft.
PSA.19.3	Dag efter dag forkynder solen Guds storhed.
PSA.19.3	Nat efter nat vidner stjernerne derom.
PSA.19.4	Skaberværket taler ikke,
PSA.19.4	der er ingen stemme at høre.
PSA.19.5	Og dog når budskabet til jordens ende,
PSA.19.5	det kan ses overalt i verden.
PSA.19.5	Solen fik sit hjemsted på himlen,
PSA.19.6	strålende som en brudgom bryder den frem,
PSA.19.6	gennemløber sin bane med udholdenhed og glæde.
PSA.19.7	Den ene horisont er dens udgangspunkt,
PSA.19.7	ved den anden når den sit mål.
PSA.19.7	Intet undgår dens brændende varme.
PSA.19.8	Herrens lov er fuldkommen, giver sjælen styrke.
PSA.19.8	Hans befalinger er troværdige, gør selv en tåbe vis.
PSA.19.9	Herrens anvisninger er gode, giver hjertet glæde.
PSA.19.9	Hans forordninger er fuldkomne, giver indsigt og forstand.
PSA.19.10	Herrens ord er sande, står fast for altid.
PSA.19.10	Hans vedtægter er gode og værd at følge.
PSA.19.11	De er mere værd end guld, ja selv det pureste guld,
PSA.19.11	sødere end frisk honning, der drypper fra bikagen.
PSA.19.12	Dine tjenere bliver vejledt gennem dem,
PSA.19.12	de, der adlyder dem, bliver rigt belønnet.
PSA.19.13	Herre, hvem kan se sine egne fejl?
PSA.19.13	Straf mig ikke for ubevidste synder.
PSA.19.14	Bevar mig fra at synde med vilje,
PSA.19.14	lad ikke mit begær få magten over mig.
PSA.19.14	Da kan jeg stå uden skyld for dit ansigt
PSA.19.14	og skal ikke dømmes for oprør imod dig.
PSA.19.15	Gid alt, hvad jeg siger med min mund,
PSA.19.15	og alt, hvad jeg tænker i mit hjerte,
PSA.19.15	er noget, du kan acceptere.
PSA.19.15	Herre, du er den, der beskytter og udfrier mig.
PSA.20.1	Til korlederen: En sang af
PSA.20.2	Må Herren svare på din bøn, når du er i nød,
PSA.20.2	må Jakobs Gud bevare dig fra alt ondt.
PSA.20.3	Må han sende dig hjælp fra sin helligdom,
PSA.20.3	styrke dig fra sin bolig på Zion.
PSA.20.4	Må han mindes alle dine gaver
PSA.20.4	og acceptere dine brændofre.
PSA.20.5	Må han opfylde dit hjertes længsler
PSA.20.5	og lade dine planer lykkes.
PSA.20.6	Må vi få anledning til at råbe af glæde,
PSA.20.6	når vi hører om dine sejre.
PSA.20.6	Må vi få anledning til at lovsynge vor Gud.
PSA.20.6	Må Herren svare på alle dine bønner.
PSA.20.7	Jeg er sikker på, at Herren vil hjælpe sin udvalgte konge.
PSA.20.7	Han svarer mig fra sin himmelske bolig,
PSA.20.7	hjælper mig med sin mægtige styrke.
PSA.20.8	Nogle stoler på vogne og ryttere,
PSA.20.8	men vi stoler på Herren, vor Gud.
PSA.20.9	De skal falde og gå til grunde,
PSA.20.9	men vi rejser os og står fast.
PSA.20.10	Giv mig sejren, Herre!
PSA.20.10	Hør os, når vi beder dig om hjælp!
PSA.21.1	Til korlederen: En sang af David.
PSA.21.2	Herre, kongen glæder sig over din magt,
PSA.21.2	han råber af fryd over din sejr.
PSA.21.3	Du har opfyldt hans hjertes ønske,
PSA.21.3	ikke nægtet ham, hvad han bad dig om.
PSA.21.4	Du kom til ham med rige gaver.
PSA.21.4	Du satte en gylden krone på hans hoved.
PSA.21.5	Han bad om din velsignelse over sit liv,
PSA.21.5	og du lovede ham et varigt dynasti.
PSA.21.6	Du gav ham sejre og berømmelse,
PSA.21.6	du tildelte ham ære og værdighed.
PSA.21.7	Din velsignelse følger ham altid,
PSA.21.7	dit nærvær fylder ham med usigelig glæde.
PSA.21.8	Han stoler på Herren og skal aldrig snuble,
PSA.21.8	for den Almægtiges trofaste nåde bevarer ham.
PSA.21.9	Du opsporer alle dine fjender,
PSA.21.9	tilintetgør enhver, som hader dig.
PSA.21.10	Når du viser dig, brænder de op som i en ovn,
PSA.21.10	du opsluger dem i vrede, lader ild fortære dem.
PSA.21.11	Du fjerner deres børn fra jordens overflade,
PSA.21.11	deres slægt dør fuldstændig ud.
PSA.21.12	Selv om de sætter sig op imod dig,
PSA.21.12	vil deres onde planer ikke lykkes.
PSA.21.13	De vender om og flygter,
PSA.21.13	når du sender dine pile.
PSA.21.14	Rejs dig, Herre, i din vældige styrke.
PSA.21.14	Med sang og spil vil vi lovprise din magt.
PSA.22.1	Til korlederen: Synges til melodien „Morgenrødens rådyr”. En sang af David.
PSA.22.2	Min Gud! Min Gud!
PSA.22.2	Hvorfor har du forladt mig?
PSA.22.2	Hvorfor hjælper du mig ikke?
PSA.22.2	Hvorfor lytter du ikke til mit skrig?
PSA.22.3	Dag efter dag råber jeg til dig,
PSA.22.3	men du svarer mig ikke.
PSA.22.3	Hver nat hører du min røst,
PSA.22.3	men du giver mig ingen trøst.
PSA.22.4	Du sidder på din hellige trone,
PSA.22.4	du er den, som Israel lovsynger.
PSA.22.5	Vore forfædre stolede på dig,
PSA.22.5	og du reddede dem.
PSA.22.6	Du hørte deres nødråb og befriede dem,
PSA.22.6	du skuffede aldrig deres tillid til dig.
PSA.22.7	Men jeg føler mig som en ussel orm,
PSA.22.7	jeg bliver hånet og foragtet af alle.
PSA.22.8	Enhver, der ser mig, griner ad mig,
PSA.22.8	ryster på hovedet eller vrænger ad mig.
PSA.22.9	„Er det ham, der stoler på Herren?” håner de.
PSA.22.9	„Så lad os se, om Herren redder ham.
PSA.22.9	Hvis Herren elsker ham så meget,
PSA.22.9	så burde han gribe ind og frelse ham!”
PSA.22.10	Herre, du var der, da jeg blev født,
PSA.22.10	du gav mig tryghed ved min mors bryst.
PSA.22.11	Fra fødslen har du været den, der hjalp mig,
PSA.22.11	hele mit liv har du været min Gud.
PSA.22.12	Hold dig ikke borte fra mig nu,
PSA.22.12	for jeg er undergangen nær,
PSA.22.12	og ingen andre kan hjælpe mig.
PSA.22.13	Frygtindgydende fjender har omringet mig,
PSA.22.13	som en hjord af vilde tyre fra Bashan.
PSA.22.14	Som sultne og brølende løver
PSA.22.14	kommer de imod mig med åbent gab.
PSA.22.15	Min styrke er sivet bort som vand i sandet,
PSA.22.15	alle mine knogler føles, som er de gået af led,
PSA.22.15	mit hjerte hamrer i halsen på mig.
PSA.22.16	Mine læber er tørre som potteskår,
PSA.22.16	min tunge klistrer til ganen,
PSA.22.16	du har bragt mig til gravens rand.
PSA.22.17	Mine fjender kredser omkring mig som hunde,
PSA.22.17	en bande af forbrydere omringer mig.
PSA.22.17	De har gennemboret
PSA.22.18	Jeg kan tælle alle mine knogler.
PSA.22.18	Med skadefryd stirrer fjenderne på mig.
PSA.22.19	De deler mine klæder imellem sig
PSA.22.19	og trækker lod om min kjortel.
PSA.22.20	Herre, hold dig ikke på afstand.
PSA.22.20	Du er min redning, kom mig til hjælp.
PSA.22.21	Frels mig fra døden,
PSA.22.21	red mig fra de vilde hunde.
PSA.22.22	Lad mig undslippe løvens gab,
PSA.22.22	lad mig ikke blive dræbt af vildoksens horn.
PSA.22.22	Gud, du har hørt min bøn.
PSA.22.23	Jeg vil fortælle om dig til mine landsmænd,
PSA.22.23	jeg vil synge din pris midt i en stor forsamling.
PSA.22.24	Pris Herren, I, der kender ham,
PSA.22.24	giv ham ære, Jakobs efterkommere,
PSA.22.24	vis ham ærefrygt, Israels folk,
PSA.22.25	for han lod ikke den fortvivlede i stikken,
PSA.22.25	han vendte sig ikke bort og gik sin vej.
PSA.22.25	Han lyttede til mit råb om hjælp.
PSA.22.26	Jeg vil lovsynge dig, når folket samles,
PSA.22.26	jeg vil opfylde mine løfter for øjnene af dit folk.
PSA.22.27	De ydmyge skal spise og alle blive mætte,
PSA.22.27	de, som beder dig om hjælp, skal prise dig.
PSA.22.27	Må de altid leve under din velsignelse.
PSA.22.28	Alverden skal se det og vende sig til dig, Herre,
PSA.22.28	alle folkeslag skal komme og tilbede dig.
PSA.22.29	For magten tilhører dig,
PSA.22.29	du er Konge over alle nationer.
PSA.22.30	Alle de fornemme og rige skal bøje sig for dig.
PSA.22.30	Alle dødelige mennesker skal knæle ned for dig.
PSA.22.31	Jeg vil leve for dig,
PSA.22.31	og min slægt skal tjene dig.
PSA.22.31	De kommende generationer skal høre
PSA.22.31	om dine underfulde gerninger.
PSA.22.32	De skal fortælle om din nåde og frelse
PSA.22.32	til slægter, som endnu ikke er født.
PSA.23.1	En sang af David.
PSA.23.1	Herren er min hyrde,
PSA.23.1	han sørger altid for mig.
PSA.23.2	Han leder mig til grønne enge
PSA.23.2	og fører mig til det friske vand.
PSA.23.3	Han redder mig, når jeg går fejl,
PSA.23.3	og leder mig ind på rette vej,
PSA.23.3	for han er en god og trofast Gud.
PSA.23.4	Skal jeg end vandre gennem dødsskyggens dal,
PSA.23.4	har jeg dog intet at frygte,
PSA.23.4	for du går ved min side,
PSA.23.4	din kæp og din stav beskytter mig.
PSA.23.5	Du dækker bord for mig
PSA.23.5	for øjnene af mine fjender.
PSA.23.5	Du gør mig til æresgæst
PSA.23.5	og fylder mit bæger til randen.
PSA.23.6	Din godhed og trofaste nåde
PSA.23.6	følger mig livet igennem.
PSA.23.6	Og jeg får lov at bo i dit hus,
PSA.23.6	så længe jeg lever.
PSA.24.1	En sang af David.
PSA.24.1	Jorden og alt, hvad der er på den, tilhører Herren,
PSA.24.1	hele verden og alle, som bor i den.
PSA.24.2	Han grundlagde jorden på verdenshavene,
PSA.24.2	dens fundament lagde han på havets dyb.
PSA.24.3	Hvem kan stige op på Herrens bjerg?
PSA.24.3	Hvem har lov at gå ind i hans helligdom?
PSA.24.4	De, som har rene motiver og gør det gode,
PSA.24.4	som ikke tilbeder afguder eller sværger falsk.
PSA.24.5	Sådanne mennesker bliver velsignet af Gud
PSA.24.5	og nyder godt af hans trofasthed og godhed.
PSA.24.6	Kun de må komme ind i Herrens nærhed
PSA.24.6	og tilbede Jakobs Gud.
PSA.24.7	Luk de ældgamle døre vidt op,
PSA.24.7	gør plads i byens indgangsport,
PSA.24.7	så den almægtige Konge kan komme ind.
PSA.24.8	Hvem er den almægtige Konge?
PSA.24.8	Det er Herren, som er stærk og mægtig.
PSA.24.8	Det er Herren, som vinder enhver kamp.
PSA.24.9	Luk de ældgamle døre vidt op,
PSA.24.9	gør plads i byens indgangsport,
PSA.24.9	så den almægtige Konge kan komme ind.
PSA.24.10	Hvem er den almægtige Konge?
PSA.24.10	Det er Herren, som styrer alt.
PSA.24.10	Han er den almægtige Konge.
PSA.25.1	En sang af David.
PSA.25.1	Til dig, Herre, råber min sjæl.
PSA.25.2	Min Gud, jeg stoler på dig,
PSA.25.2	lad mig ikke i stikken!
PSA.25.2	Lad ikke fjenderne sejre over mig!
PSA.25.3	For de, der stoler på Herren,
PSA.25.3	bliver ikke til skamme.
PSA.25.3	Men de, der gør oprør mod ham,
PSA.25.3	går deres undergang i møde.
PSA.25.4	Ja, Herre, lær mig at forstå dine veje,
PSA.25.4	vis mig den sti, jeg skal følge.
PSA.25.5	Lær mig at leve i din sandhed,
PSA.25.5	for du er min Gud og min frelser.
PSA.25.5	Det er dig, jeg sætter min lid til.
PSA.25.6	Du har altid været en kærlig Gud,
PSA.25.6	din barmhjertighed varer til evig tid.
PSA.25.7	Tilgiv mig min ungdoms oprør,
PSA.25.7	vis mig din trofasthed og nåde.
PSA.25.8	Herren er god og barmhjertig,
PSA.25.8	han hjælper de vildfarne tilbage på vejen.
PSA.25.9	Han viser de ydmyge, hvad der er rigtigt,
PSA.25.9	lærer dem den rette vej.
PSA.25.10	Når vi ønsker at gøre hans vilje,
PSA.25.10	leder han os med sin kærlige hånd.
PSA.25.11	Herre, tilgiv mine mange synder,
PSA.25.11	for du er kendt som en nådig Gud.
PSA.25.12	Dem, der har ærefrygt for Herren,
PSA.25.12	hjælper han at vælge den rigtige vej.
PSA.25.13	De oplever hans velsignelse,
PSA.25.13	og deres børn får lov at bo i landet.
PSA.25.14	Herren vejleder alle, der vil følge ham,
PSA.25.14	han indvier dem i sine hemmelige planer.
PSA.25.15	Jeg vil altid søge hjælp hos Herren,
PSA.25.15	for han redder mig fra mine fjenders fælder.
PSA.25.16	Vær mig nådig, Herre,
PSA.25.16	for jeg er helt alene og hjælpeløs.
PSA.25.17	Skab en vej ud af min ulykke,
PSA.25.17	befri mig fra alle mine lidelser.
PSA.25.18	Tænk på min sorg og smerte,
PSA.25.18	tilgiv mig alle mine synder.
PSA.25.19	Mine fjender er mange,
PSA.25.19	og de hader mig inderligt.
PSA.25.20	Beskyt mig og red mig.
PSA.25.20	Lad mig ikke bukke under,
PSA.25.20	for jeg stoler på din hjælp.
PSA.25.21	Må min ærlighed blive min redning,
PSA.25.21	for jeg har sat min lid til dig.
PSA.25.22	Herre, frels hele Israel fra ulykke.
PSA.26.1	En sang af David.
PSA.26.1	Frikend mig, Herre, for jeg er uskyldig.
PSA.26.1	Jeg har altid sat min lid til dig.
PSA.26.2	Se efter, hvad der bor i mit hjerte,
PSA.26.2	undersøg mine tanker og motiver.
PSA.26.3	Jeg kender din trofaste nåde,
PSA.26.3	jeg ønsker at gøre din vilje.
PSA.26.4	Jeg færdes ikke blandt de falske,
PSA.26.4	gør ikke de gudløse selskab.
PSA.26.5	Jeg tager afstand fra de ondes planer,
PSA.26.5	jeg vil ikke have noget med dem at gøre.
PSA.26.6	Jeg ønsker at bevare min uskyld,
PSA.26.6	så jeg kan nærme mig dit hellige alter.
PSA.26.7	Der vil jeg synge dig en takkesang,
PSA.26.7	fortælle om alle dine undere.
PSA.26.8	Herre, jeg elsker at komme til dit hus,
PSA.26.8	for det er der, jeg kan se din herlighed.
PSA.26.9	Lad mig ikke dele skæbne med syndere,
PSA.26.9	døm mig ikke, som du dømmer voldsmænd,
PSA.26.10	for de er altid ude på rov
PSA.26.10	og tager gerne imod bestikkelse.
PSA.26.11	Men jeg lever oprigtigt og retskaffent.
PSA.26.11	Fri mig fra det onde og vær mig nådig.
PSA.26.12	Mine fødder står på sikker grund,
PSA.26.12	og i folkets forsamling vil jeg prise dig, Herre.
PSA.27.1	En sang af David.
PSA.27.1	Herren er mit lys og min redning,
PSA.27.1	så hvem har jeg grund til at frygte?
PSA.27.1	Herren beskytter mit liv,
PSA.27.1	hvad har jeg så at være bange for?
PSA.27.2	Når mine fjender angriber mig og vil mig til livs,
PSA.27.2	så snubler de alle og falder.
PSA.27.3	Selv om jeg omringes af en hær, er jeg ikke bange.
PSA.27.3	Selv om alt tyder på krig, er jeg stadig tryg.
PSA.27.4	Jeg har bedt Herren om én ting,
PSA.27.4	og det er mit højeste ønske:
PSA.27.4	at få lov at leve i hans nærhed livet igennem,
PSA.27.4	at se hans herlighed og meditere i hans helligdom.
PSA.27.5	Herren beskytter mig,
PSA.27.5	når der er fare på færde.
PSA.27.5	Han skjuler mig i sit telt,
PSA.27.5	sætter mig højt på en klippe.
PSA.27.6	Dér kan jeg være i fred,
PSA.27.6	for fjenden kan ikke nå mig.
PSA.27.6	Dér vil jeg bringe ofre til Herren
PSA.27.6	og lovprise ham af hele mit hjerte.
PSA.27.7	Herre, hør min bøn!
PSA.27.7	Vær mig nådig og svar mig.
PSA.27.8	Mit hjerte byder mig at søge dig,
PSA.27.8	og derfor kommer jeg til dig.
PSA.27.9	Vend mig ikke ryggen, Herre.
PSA.27.9	Vis ikke din tjener bort i vrede.
PSA.27.9	Du er min redning, svigt mig ikke nu!
PSA.27.9	Lad mig ikke i stikken, min frelses Gud!
PSA.27.10	Selv hvis min far og mor forlod mig,
PSA.27.10	ville du altid blive hos mig, Herre.
PSA.27.11	Vis mig den vej, jeg bør følge,
PSA.27.11	led mig på ærlighedens sti.
PSA.27.11	Mine fjender venter på, at jeg falder.
PSA.27.12	Lad mig ikke falde i hænderne på dem!
PSA.27.12	De anklager mig for ting, jeg ikke har gjort,
PSA.27.12	og de er altid ude på vold.
PSA.27.13	Men jeg er sikker på, at Herren vil hjælpe mig,
PSA.27.13	så jeg oplever hans godhed hele mit liv.
PSA.27.14	Regn med Herren og hold ud!
PSA.27.14	Stol på ham og tab ikke modet!
PSA.28.1	En sang af David.
PSA.28.1	Herre, jeg råber til dig om hjælp,
PSA.28.1	for du er min eneste redning.
PSA.28.1	Hvis du ikke griber ind,
PSA.28.1	må jeg se døden i øjnene.
PSA.28.2	Herre, lyt til min bøn om nåde,
PSA.28.2	jeg råber til dig om hjælp
PSA.28.2	med løftede hænder mod din helligdom.
PSA.28.3	Lad mig ikke ende som de ondskabsfulde,
PSA.28.3	der taler venligt til folk,
PSA.28.3	mens de udtænker onde planer.
PSA.28.4	Giv dem den straf, de fortjener,
PSA.28.4	lad dem lide for deres grusomme handlinger.
PSA.28.4	Straf dem for al deres ondskab.
PSA.28.5	De ænser ikke Guds veje,
PSA.28.5	de følger ikke hans bud.
PSA.28.5	Derfor vil Gud rive dem ned
PSA.28.5	som et hus, der aldrig skal genopbygges.
PSA.28.6	Lovet være Herren,
PSA.28.6	for han har hørt min bøn.
PSA.28.7	Han er min styrke og mit skjold,
PSA.28.7	jeg stoler på ham af hele mit hjerte.
PSA.28.7	Når han hjælper, fyldes jeg med glæde,
PSA.28.7	mit hjerte jubler af lovsang til ham.
PSA.28.8	Herren bevarer sit folk,
PSA.28.8	han giver sejr til sin udvalgte konge.
PSA.28.9	Herre, befri dit folk,
PSA.28.9	velsign dem, der hører dig til.
PSA.28.9	Vær som en hyrde for dem,
PSA.28.9	bær dem i dine arme for evigt!
PSA.29.1	En sang af David.
PSA.29.1	Pris Herren, hele himlens hær,
PSA.29.1	for han har al magt og herlighed.
PSA.29.2	Giv Herren den ære, der tilkommer ham,
PSA.29.2	kom til hans trone i tilbedelse.
PSA.29.3	Hans røst runger over de sorte skyer,
PSA.29.3	den Almægtige tordner fra sin himmel.
PSA.29.4	Der er styrke i hans stemme,
PSA.29.4	han taler med umådelig kraft.
PSA.29.5	Hans stemme splintrer de største træer,
PSA.29.5	knækker Libanons stolte cedre.
PSA.29.6	Den får Libanon og Hermon til at hoppe,
PSA.29.6	som var de kalve eller unge tyre.
PSA.29.7	Når Herren taler,
PSA.29.7	springer lynene frem.
PSA.29.8	Hans røst får landet til at skælve,
PSA.29.8	selv Kadeshørkenen begynder at ryste.
PSA.29.9	Hans råb får træerne til at bøje sig,
PSA.29.9	og bladene falder til jorden.
PSA.29.9	Alle i hans helligdom råber: „Giv ære til Gud!”
PSA.29.10	Han hersker over de oprørte vande,
PSA.29.10	han er Konge over alt til evig tid.
PSA.29.11	Han styrker sit folk,
PSA.29.11	velsigner det med fred.
PSA.30.1	En sang af David, som blev sunget ved templets indvielse.
PSA.30.2	Herre, jeg priser dig, for du reddede mig.
PSA.30.2	Mine fjender fik ikke lov at triumfere over mig.
PSA.30.3	Herre, min Gud, jeg råbte om hjælp,
PSA.30.3	og du helbredte mig.
PSA.30.4	Du reddede mig fra den sikre død,
PSA.30.4	kaldte mig tilbage fra gravens rand.
PSA.30.5	Syng for Herren, I, som adlyder ham!
PSA.30.5	Pris hans hellige navn!
PSA.30.6	Hans vrede varer et øjeblik,
PSA.30.6	men hans nåde bringer livet tilbage.
PSA.30.6	Den gråd, der lyder om natten,
PSA.30.6	afløses af glæde om morgenen.
PSA.30.7	Jeg blev selvsikker og mente,
PSA.30.7	jeg kunne klare det hele.
PSA.30.8	Men det var jo din nåde,
PSA.30.8	der gjorde mig til det, jeg var.
PSA.30.8	Så da du vendte dig fra mig,
PSA.30.8	blev jeg grebet af panik.
PSA.30.9	Jeg råbte til dig, Herre,
PSA.30.9	tryglede dig om nåde.
PSA.30.10	„Hvad opnår du ved, at jeg dør?
PSA.30.10	Hvad gavner det, at jeg lægges i graven?
PSA.30.10	Kan en død synge lovsange
PSA.30.10	eller fortælle om din trofasthed?
PSA.30.11	Hør på mig, Herre, og vær mig nådig.
PSA.30.11	Herre, kom og hjælp mig.”
PSA.30.12	Da vendte du min sorg til glæde,
PSA.30.12	tog min sørgedragt og klædte mig i festtøj.
PSA.30.13	Nu kan jeg synge af glæde,
PSA.30.13	fra nu af vil jeg altid takke dig.
PSA.31.1	Til korlederen: En sang af David.
PSA.31.2	Herre, jeg søger ly hos dig,
PSA.31.2	for du svigter mig aldrig.
PSA.31.2	Kom og red mig,
PSA.31.2	for du er altid trofast.
PSA.31.3	Bøj dig og lyt til min bøn,
PSA.31.3	grib ind og red mig hurtigt.
PSA.31.3	Vær du min fæstning og mit tilflugtssted,
PSA.31.3	hvor mine fjender ikke kan nå mig.
PSA.31.4	Ja, du er min klippeborg og min fæstning.
PSA.31.4	Hjælp mig igen, og jeg vil ære dig.
PSA.31.5	Gør mig fri af den fælde, mine fjender har sat,
PSA.31.5	for du er mit håb og min tilflugt.
PSA.31.6	Mit liv er i dine hænder.
PSA.31.6	Frels mig, Herre, min trofaste Gud.
PSA.31.7	Jeg hader dem, der dyrker jammerlige afguder.
PSA.31.7	Jeg stoler altid selv på dig og din magt.
PSA.31.8	Jeg jubler over din trofaste nåde,
PSA.31.8	for du kender mine problemer,
PSA.31.8	og du har set mine lidelser.
PSA.31.9	Du udleverede mig ikke til fjenden,
PSA.31.9	men førte mig til et sikkert sted.
PSA.31.10	Herre, vær mig nådig,
PSA.31.10	for jeg er i nød.
PSA.31.10	Mine øjne er røde af gråd,
PSA.31.10	mit indre fortæres af smerte.
PSA.31.11	Jeg er døden nær af sorg,
PSA.31.11	mine dage går med at sukke.
PSA.31.11	Mit livsmod er brudt,
PSA.31.11	min krop sygner hen.
PSA.31.12	Mine fjender håner mig,
PSA.31.12	mine naboer spotter mig.
PSA.31.12	Mine venner frygter mig,
PSA.31.12	de flygter, når de ser mig på gaden.
PSA.31.13	De har afskrevet mig, som var jeg allerede død,
PSA.31.13	jeg er kasseret som en krukke, der blev knust.
PSA.31.14	Jeg hører, hvad der hviskes i krogene,
PSA.31.14	jeg ved, jeg er omringet af fjender.
PSA.31.14	De rotter sig sammen imod mig,
PSA.31.14	de planlægger at slå mig ihjel.
PSA.31.15	Men Herre, jeg stoler på dig.
PSA.31.15	Jeg siger: „Du er min Gud!
PSA.31.16	Mit liv er i dine hænder.
PSA.31.16	Red mig fra alle mine fjender.
PSA.31.17	Se i nåde til din stakkels tjener,
PSA.31.17	frels mig, min trofaste Gud.”
PSA.31.18	Herre, lad mig ikke i stikken,
PSA.31.18	når jeg råber til dig om hjælp.
PSA.31.18	Gør det af med de onde mennesker,
PSA.31.18	lad dem synke stumme i graven.
PSA.31.19	Sæt en stopper for deres falske anklager,
PSA.31.19	luk munden på de hovmodige løgnere,
PSA.31.19	som anklager de gudfrygtige uden grund.
PSA.31.20	Hvor er din godhed dog stor,
PSA.31.20	du velsigner alle, der ærer dig.
PSA.31.20	Enhver kan se din nåde
PSA.31.20	over dem, der søger din hjælp.
PSA.31.21	Du beskytter dem, der adlyder dig,
PSA.31.21	de er skærmet mod vold og overgreb.
PSA.31.21	Du holder din hånd over dem
PSA.31.21	og renser dem fra de falske anklager.
PSA.31.22	Jeg priser dig, Herre, for din trofaste nåde.
PSA.31.22	Du reddede mig, da jeg var omringet af fjender.
PSA.31.23	Jeg sagde i min angst,
PSA.31.23	„Herren har forladt mig.”
PSA.31.23	Men du hørte min bøn,
PSA.31.23	da jeg råbte om hjælp.
PSA.31.24	Følg Herren, alt hans folk,
PSA.31.24	for han beskytter de lydige,
PSA.31.24	men straffer de oprørske.
PSA.31.25	Hold ud og tab ikke modet,
PSA.31.25	I, der stoler på Herren.
PSA.32.1	En visdomssang
PSA.32.1	Lykkelige er de, hvis forseelser er tilgivet,
PSA.32.1	hvis synderegister er slettet.
PSA.32.2	Lykkelige er de mennesker,
PSA.32.2	som Herren ikke tilregner skyld,
PSA.32.2	de, som er oprigtige af hjertet.
PSA.32.3	Før jeg var villig til at indrømme min skyld,
PSA.32.3	havde jeg det helt elendigt.
PSA.32.3	Jeg sukkede dagen lang.
PSA.32.4	Dag og nat lå din hånd tungt på mig,
PSA.32.4	jeg følte mig trykket som under en hedebølge.
PSA.32.5	Så bekendte jeg omsider min synd for dig,
PSA.32.5	søgte ikke længere at skjule mine forseelser.
PSA.32.5	Jeg sagde: „Jeg vil bekende mit oprør for Herren.”
PSA.32.5	Så tilgav du mig, og min skyld forsvandt.
PSA.32.6	Derfor bør enhver gudfrygtig søge dig,
PSA.32.6	så længe der endnu er tid.
PSA.32.6	Hvis ulykkerne senere skyller ind over dem,
PSA.32.6	er du parat til at redde dem.
PSA.32.7	Herre, du er mit skjulested,
PSA.32.7	du skærmer mig fra ulykke.
PSA.32.7	Derfor vil jeg juble af glæde.
PSA.32.8	Jeg vil instruere og undervise dig,
PSA.32.8	jeg vil vise dig den vej, du skal gå.
PSA.32.8	Jeg vil give dig min personlige vejledning.
PSA.32.9	Vær ikke trodsig som heste og æsler,
PSA.32.9	der skal tvinges med tømme og bidsel,
PSA.32.9	når de ikke vil komme til dig.
PSA.32.10	De gudløse har mange problemer,
PSA.32.10	men de, der stoler på Herren,
PSA.32.10	oplever hans trofaste nåde.
PSA.32.11	Glæd jer i Herren, I, som er uskyldige.
PSA.32.11	Fryd jer, I, som ønsker at adlyde ham.
PSA.33.1	Råb af glæde, I, der kender Herren.
PSA.33.1	Det er godt at prise og lovsynge ham.
PSA.33.2	Spil en takkesang på lyren,
PSA.33.2	skøn musik på den ti-strengede harpe.
PSA.33.3	Syng en ny sang for Herren,
PSA.33.3	spil smukt på lyren og råb af fryd.
PSA.33.4	For Herrens bud er gode,
PSA.33.4	og alt, hvad han gør, er rigtigt.
PSA.33.5	Han elsker det rette og gode,
PSA.33.5	hans nåde mærkes i hele verden.
PSA.33.6	Da Herren talte, blev himlen skabt,
PSA.33.6	alle stjerner blev til på hans ord.
PSA.33.7	Han samlede vandet, så det blev til hav,
PSA.33.7	han dannede et mægtigt vandreservoir.
PSA.33.8	Hele jorden bør give ham ære,
PSA.33.8	alle mennesker bør vise ham respekt.
PSA.33.9	Et ord fra ham satte verden i gang,
PSA.33.9	på hans befaling blev jorden til.
PSA.33.10	Herren ødelægger folkenes planer
PSA.33.10	og forhindrer deres mange intriger.
PSA.33.11	Men Herrens planer står fast for evigt,
PSA.33.11	hans tanker bliver altid til virkelighed.
PSA.33.12	Lykkeligt er det folk, som har Herren til Gud,
PSA.33.12	dem han valgte som sit ejendomsfolk.
PSA.33.13	Herren ser ned fra Himlen,
PSA.33.13	han ser på alle menneskene.
PSA.33.14	Fra sin bolig iagttager han dem alle,
PSA.33.14	han holder øje med verdens befolkning.
PSA.33.15	Det er ham, der har skabt dem alle,
PSA.33.15	han kender deres motiver og handlinger.
PSA.33.16	En konge sejrer ikke ved sin store hær,
PSA.33.16	en helt vinder ikke ved sin egen styrke.
PSA.33.17	Stridsheste kan være nok så stærke,
PSA.33.17	det er dog ikke dem, der giver sejren.
PSA.33.18	Men de, der ærer Herren og stoler på ham,
PSA.33.18	oplever hans trofasthed og nåde.
PSA.33.19	Han redder dem fra døden
PSA.33.19	og hjælper dem i hungersnøden.
PSA.33.20	Vi venter på, at Herren griber ind,
PSA.33.20	det er ham, der hjælper og beskytter os.
PSA.33.21	Det er en stor glæde at kende ham,
PSA.33.21	vi stoler på hans magt og herlighed.
PSA.33.22	Herre, vis os din trofaste kærlighed,
PSA.33.22	til dig alene har vi sat vores håb.
PSA.34.1	En sang af David om dengang, han foregav at være gået fra forstanden foran kong Abimelek, så kongen sendte ham væk.
PSA.34.2	Jeg vil prise Herren til hver en tid,
PSA.34.2	altid fortælle om hans magt og storhed.
PSA.34.3	Jeg glæder mig over, hvad Herren har gjort,
PSA.34.3	lad de forkuede høre det og fryde sig.
PSA.34.4	Kom og slut jer til mig,
PSA.34.4	lad os sammen prise Herren.
PSA.34.5	Jeg bad Herren om hjælp, og han svarede mig,
PSA.34.5	han befriede mig fra al min frygt.
PSA.34.6	De, som stoler på Herren, skal stråle af glæde,
PSA.34.6	for han vil aldrig nogensinde skuffe dem.
PSA.34.7	Jeg råbte til Herren i min nød,
PSA.34.7	og han reddede mig ud af mine problemer.
PSA.34.8	For Herrens engel redder enhver,
PSA.34.8	som ønsker at gøre Guds vilje.
PSA.34.9	Prøv selv at opleve Herrens godhed,
PSA.34.9	lykkelige er de, der søger hjælp hos ham.
PSA.34.10	Adlyd Herren, I, som tilhører ham,
PSA.34.10	de, der følger ham, får, hvad de har brug for.
PSA.34.11	Selv stærke løver lider nød og sulter,
PSA.34.11	men de, der stoler på Herren, lider ingen nød.
PSA.34.12	Kom, mine børn, og hør, hvad jeg siger.
PSA.34.12	Jeg vil lære jer, hvordan man viser Herren ære.
PSA.34.13	I, der gerne vil have et godt liv
PSA.34.13	og ønsker jer gode dage,
PSA.34.14	I skal holde jeres tunge i skak
PSA.34.14	og ikke lade løgn komme over jeres læber.
PSA.34.15	Hold jer fra det onde,
PSA.34.15	gør det gode og stræb efter fred.
PSA.34.16	Herren beskytter de retskafne
PSA.34.16	og hører deres bøn om hjælp.
PSA.34.17	Men han er imod dem, der handler ondt.
PSA.34.17	Han udrydder dem helt, så de ikke huskes.
PSA.34.18	Han hører de retsindiges råb om hjælp,
PSA.34.18	redder dem ud af deres problemer.
PSA.34.19	Herren er hos dem, der føler sig knust,
PSA.34.19	han hjælper dem, der er dybt deprimerede.
PSA.34.20	De uskyldige kommer også ud i problemer,
PSA.34.20	men Herren hjælper dem igennem dem alle.
PSA.34.21	Ja, han beskytter dem fra alt det onde,
PSA.34.21	så de ikke bliver knust derved.
PSA.34.22	De onde må bøde for deres ondskab,
PSA.34.22	de, der bekæmper de uskyldige, bliver straffet.
PSA.34.23	Men Herren redder sine tjenere.
PSA.34.23	De, der søger ham, bliver ikke straffet.
PSA.35.1	En sang af David.
PSA.35.1	Herre, kæmp mod dem, der bekæmper mig.
PSA.35.1	Gå i krig mod dem, som angriber mig.
PSA.35.2	Tag din rustning på, grib dit skjold,
PSA.35.2	gør klar til kamp mod mine fjender.
PSA.35.3	Kast dit spyd og brug din lanse
PSA.35.3	mod dem, der forfølger mig.
PSA.35.3	Lov mig, at du vil redde mig.
PSA.35.4	Bring skam over dem,
PSA.35.4	der ønsker at slå mig ihjel.
PSA.35.4	Forvir dem, så de må vende om,
PSA.35.4	og deres onde planer mislykkes.
PSA.35.5	Blæs dem væk som avner for vinden,
PSA.35.5	lad din mægtige engel drive dem bort.
PSA.35.6	Gør deres vej mørk og glat,
PSA.35.6	lad din engel forfølge dem.
PSA.35.7	Uden grund har de sat fælder for mig,
PSA.35.7	gravet en faldgrube på min vej.
PSA.35.8	Men pludselig kommer ulykken over dem,
PSA.35.8	de bliver fanget i deres egen fælde,
PSA.35.8	de styrter selv i faldgruben.
PSA.35.9	Så vil jeg glæde mig over dig, Herre,
PSA.35.9	jeg vil fryde mig over din frelse.
PSA.35.10	Fra mit hjertes dyb vil jeg råbe:
PSA.35.10	Herre, ingen kan sammenlignes med dig.
PSA.35.10	Du, som redder de svage fra deres undertrykkere,
PSA.35.10	frelser de værgeløse fra røveres overgreb.
PSA.35.11	Falske vidner stod frem imod mig,
PSA.35.11	anklagede mig for noget, jeg ikke havde gjort.
PSA.35.12	De gengældte godt med ondt
PSA.35.12	og gjorde mig helt fortvivlet.
PSA.35.13	Dengang de var syge, sørgede jeg,
PSA.35.13	klædte mig i sæk og aske,
PSA.35.13	bad med bøjet hoved
PSA.35.13	og fastede inderligt for dem.
PSA.35.14	Jeg følte det, som var det min egen familie,
PSA.35.14	jeg sørgede for dem, som var det min mor.
PSA.35.15	Men da jeg selv kom ud i problemer,
PSA.35.15	blev de glade og samlede sig imod mig.
PSA.35.15	De angreb mig uden varsel,
PSA.35.15	bagtalte mig dagen lang.
PSA.35.16	Da jeg snublede, gjorde de nar ad mig.
PSA.35.16	De viste tænder som glubske løver.
PSA.35.17	Herre, hvor længe vil du bare se på?
PSA.35.17	Grib dog ind og frels mig fra de løver.
PSA.35.17	Red mit liv fra de rasende bæster.
PSA.35.18	Så vil jeg offentligt give dig ære,
PSA.35.18	prise dig blandt alt dit folk.
PSA.35.19	De blev mine fjender uden årsag.
PSA.35.19	Lad dem ikke sejre over mig.
PSA.35.19	De hadede mig uden grund.
PSA.35.19	Lad dem ikke udføre deres onde planer.
PSA.35.20	De ønsker ikke at skabe fred,
PSA.35.20	men planlægger ondt mod uskyldige folk.
PSA.35.21	De råber deres anklager imod mig:
PSA.35.21	„Ha!” siger de. „Vi så det selv!”
PSA.35.22	Herre, du har set det hele. Vær ikke tavs.
PSA.35.22	Lad mig ikke i stikken nu.
PSA.35.23	Grib ind, Herre, og skaf mig ret.
PSA.35.23	Min Herre og Gud, før min sag.
PSA.35.24	Erklær mig skyldfri, for du er retfærdig.
PSA.35.24	Lad dem ikke sejre over mig.
PSA.35.25	Lad dem ikke sige: „Ha! Det gik, som vi havde håbet!”
PSA.35.25	Lad dem ikke tænke: „Nu er det ude med ham!”
PSA.35.26	Gør dem alle skamfulde,
PSA.35.26	alle, der fryder sig over min ulykke.
PSA.35.26	Lad dem, der gør nar ad mig,
PSA.35.26	selv blive gjort til grin.
PSA.35.27	Men lad dem, som ønsker mig det godt,
PSA.35.27	juble af glæde og sige:
PSA.35.27	„Lovet være Herren,
PSA.35.27	for han hjælper sine tjenere.”
PSA.35.28	Så vil jeg altid mindes din godhed.
PSA.35.28	Ja, jeg vil prise dig dagen lang.
PSA.36.1	Til korlederen: En sang af Herrens tjener, David.
PSA.36.2	Onde mennesker har et oprørsk hjerte,
PSA.36.2	de har ingen respekt for Gud.
PSA.36.3	De er blændet af deres eget hovmod,
PSA.36.3	de vil ikke erkende deres egen synd.
PSA.36.4	Deres tale er løgn og bedrag,
PSA.36.4	de er ligeglade med, hvad der er ret og rigtigt.
PSA.36.5	De ligger om natten og lægger onde planer,
PSA.36.5	de gør bevidst det, de ved, er forkert,
PSA.36.5	i stedet for at tage afstand fra det onde.
PSA.36.6	Herre, din nåde er uden ende,
PSA.36.6	din trofasthed er uden begrænsning.
PSA.36.7	Din godhed er uden sidestykke,
PSA.36.7	din visdom er ufattelig som havets dyb.
PSA.36.7	Du holder hånden over både mennesker og dyr.
PSA.36.8	Hvor er din kærlighed fantastisk, Gud,
PSA.36.8	mennesker søger ly i dine vingers skygge.
PSA.36.9	De nyder velsignelsen fra dit eget bord,
PSA.36.9	og du lader dem drikke af din herligheds kilde.
PSA.36.10	Du er den, der giver liv til os alle,
PSA.36.10	du er Lyset, som oplyser vores indre.
PSA.36.11	Din kærlighed omslutter dem, der følger dig,
PSA.36.11	de oprigtige af hjertet kan regne med din hjælp.
PSA.36.12	Lad ikke de hovmodige trampe mig ned,
PSA.36.12	eller gudløse mennesker jage mig bort.
PSA.36.13	Jeg ved, at de onde vil få deres straf,
PSA.36.13	de bliver slået ud, så de ikke rejser sig igen.
PSA.37.1	En sang af David.
PSA.37.1	At de onde synes at klare sig godt
PSA.37.1	må ikke få dig til at misunde dem,
PSA.37.2	for der kommer en dag, hvor det hele er forbi,
PSA.37.2	og de vil falme og visne som blomster.
PSA.37.3	Bestræb dig på at leve ærligt og sandt.
PSA.37.3	Sæt din lid til Herren og gør det gode.
PSA.37.4	Så vil du opleve glæden fra Herren,
PSA.37.4	og han vil give dig, hvad dit hjerte ønsker.
PSA.37.5	Din fremtid skal du lægge i Herrens hænder,
PSA.37.5	stol på ham, så griber han ind.
PSA.37.6	Bliver du udsat for falske anklager,
PSA.37.6	vil Herren selv bevise din uskyld.
PSA.37.7	Er der en synder, som klarer sig godt,
PSA.37.7	skal du ikke blive sur over det.
PSA.37.7	Sæt dig stille i Herrens nærhed,
PSA.37.7	vent tålmodigt, så griber han ind.
PSA.37.8	For selv om det ikke ser retfærdigt ud,
PSA.37.8	skal du ikke fare op i vrede.
PSA.37.9	De onde får deres straf engang,
PSA.37.9	men de, som adlyder Herren, har en lovende fremtid.
PSA.37.10	Glem ikke, at det snart er ude med de onde,
PSA.37.10	går man ud og leder efter dem, finder man dem ikke.
PSA.37.11	Men de ydmyge har en fremtid i landet,
PSA.37.11	de skal leve i fremgang og fred.
PSA.37.12	Hvorfor er de onde så fulde af had?
PSA.37.12	De viger ikke tilbage for at angribe de uskyldige.
PSA.37.13	Men Herren ryster på hovedet ad dem,
PSA.37.13	for han ved, at regnskabets time kommer.
PSA.37.14	Intet kan åbenbart standse deres ondskab,
PSA.37.14	de griber sværdet og spænder buen.
PSA.37.14	De overfalder de svage og værgeløse
PSA.37.14	og udrydder uskyldige mennesker.
PSA.37.15	Men sværdet skal ramme deres egne hjerter,
PSA.37.15	og deres buer skal brækkes itu.
PSA.37.16	Jeg foretrækker gudsfrygt og nøjsomhed
PSA.37.16	frem for at få del i forbryderes overflod,
PSA.37.17	for de onde vil uvægerligt få deres straf,
PSA.37.17	men Herren velsigner de retsindige.
PSA.37.18	Kun de gudfrygtige har et håb for fremtiden,
PSA.37.18	for Herren er hos dem og hjælper dem.
PSA.37.19	I vanskelige tider svigter han dem ikke,
PSA.37.19	midt i hungersnøden sørger han for dem.
PSA.37.20	Lovløse mennesker vil få deres straf,
PSA.37.20	for Herrens fjender vil ende i en ovn,
PSA.37.20	de vil forgå i flammer og røg.
PSA.37.21	Medlidenhed og gavmildhed kendetegner de gudfrygtige,
PSA.37.21	mens de gudløse låner uden at betale tilbage.
PSA.37.22	De, som Herren vedkender sig, får landet i eje,
PSA.37.22	mens de, som han forkaster, bliver udryddet.
PSA.37.23	Når vi vælger Herrens vej,
PSA.37.23	vil han lede vore skridt.
PSA.37.24	Når vi snubler, falder vi ikke,
PSA.37.24	for han holder os i hånden.
PSA.37.25	Overalt hvor jeg har færdedes i mit lange liv,
PSA.37.25	har jeg aldrig set de gudfrygtige ladt i stikken
PSA.37.25	eller deres børn tigge om brød.
PSA.37.26	For de er gavmilde og låner ud med glæde,
PSA.37.26	deres børn er til velsignelse for mange.
PSA.37.27	Pas på at holde dig fra det onde og gøre det gode,
PSA.37.27	så vil du opleve fremgang og fred.
PSA.37.28	For Herren er god,
PSA.37.28	han svigter aldrig dem, der tjener ham.
PSA.37.28	Han vil altid beskytte og hjælpe dem,
PSA.37.28	men den gudløses slægt skal udryddes.
PSA.37.29	De gudfrygtige skal arve landet
PSA.37.29	og bo der til evig tid.
PSA.37.30	Retsindige mennesker taler med visdom
PSA.37.30	og handler ret.
PSA.37.31	Guds lov er skrevet i deres hjerter,
PSA.37.31	derfor farer de aldrig vild.
PSA.37.32	Skurke lægger sig ofte i baghold
PSA.37.32	og prøver at få ram på de uskyldige.
PSA.37.33	Men Herren svigter ikke dem, der stoler på ham,
PSA.37.33	han får dem frikendt, hvis de stilles for retten.
PSA.37.34	Tålmodigt må du vente på Herren og vandre på hans vej.
PSA.37.34	Så vil du få landet i eje.
PSA.37.34	Du får lov at se de gudløses undergang.
PSA.37.35	Voldsmænd er store og stærke
PSA.37.35	som mægtige knejsende træer.
PSA.37.36	Men går man senere forbi deres hus, er de væk.
PSA.37.36	Det er forgæves at kigge efter dem.
PSA.37.37	Ydmyge og ærlige mennesker bør du lægge mærke til,
PSA.37.37	for de, der skaber fred, har en lykkelig fremtid.
PSA.37.38	Men gudløse oprørere skal udryddes,
PSA.37.38	de onde har ingen fremtid.
PSA.37.39	Herren beskytter dem, der adlyder ham,
PSA.37.39	han redder dem ud af deres problemer.
PSA.37.40	Han hjælper dem og befrier dem,
PSA.37.40	han redder dem fra de ondes angreb,
PSA.37.40	for de søger tilflugt hos ham.
PSA.38.1	En sang af David og en bøn til Herren om nåde.
PSA.38.2	Herre, straf mig ikke i vrede,
PSA.38.2	irettesæt mig ikke i harme.
PSA.38.3	Dine pile sidder dybt i mig,
PSA.38.3	din straffende hånd hviler tungt på mig.
PSA.38.4	Min krop sygner hen på grund af din vrede,
PSA.38.4	mit helbred er nedbrudt som følge af synd.
PSA.38.5	Min skyld vokser mig over hovedet,
PSA.38.5	min syndebyrde er ikke til at bære.
PSA.38.6	Mine sår er betændte og stinker
PSA.38.6	på grund af min tåbelige synd.
PSA.38.7	Jeg er nedtrykt og meget bedrøvet,
PSA.38.7	dagen igennem sørger jeg dybt.
PSA.38.8	Det føles som ild i mit indre,
PSA.38.8	hele min krop er syg af feber.
PSA.38.9	Jeg er lamslået og knust,
PSA.38.9	stønner i fortvivlelse og smerte.
PSA.38.10	Herre, du ved, hvad jeg længes efter!
PSA.38.10	Du hører alle mine suk.
PSA.38.11	Mit hjerte hamrer, min kraft er borte,
PSA.38.11	mine øjne har mistet deres glans.
PSA.38.12	Min lidelse holder slægt og venner borte,
PSA.38.12	mine kære holder sig på afstand.
PSA.38.13	Mine fjender stiller fælder for mig,
PSA.38.13	de, som ønsker mig død, lægger onde planer.
PSA.38.13	De har altid kun forræderi i tanke.
PSA.38.14	Jeg er som en døv, der ikke kan høre,
PSA.38.14	som en stum, der ikke kan tale.
PSA.38.15	Jeg lader, som om jeg ikke hører,
PSA.38.15	undlader at svare på spørgsmål.
PSA.38.16	Jeg venter på, at du gør noget, Herre.
PSA.38.16	Jeg længes efter at få et svar, min Gud.
PSA.38.17	Lad ikke mine fjender hovere over min tilstand,
PSA.38.17	eller glæde sig over at se mig falde.
PSA.38.18	Jeg er på randen af et sammenbrud,
PSA.38.18	jeg lider af konstante smerter.
PSA.38.19	Men jeg vil bekende min synd
PSA.38.19	og angre det onde, jeg har gjort.
PSA.38.20	Mange er imod mig uden årsag,
PSA.38.20	mange hader mig uden grund.
PSA.38.21	De gengælder godt med ondt.
PSA.38.21	De er imod mig, fordi jeg ønsker at gøre det gode.
PSA.38.22	Herre, lad mig ikke i stikken,
PSA.38.22	hold dig ikke borte fra mig.
PSA.38.23	Skynd dig at gribe ind,
PSA.38.23	hjælp mig, min Herre og Frelser!
PSA.39.1	Til korlederen Jedutun: En sang af David.
PSA.39.2	Jeg havde besluttet ikke at gøre noget forkert,
PSA.39.2	og jeg ville ikke sige noget overilet.
PSA.39.2	Jeg havde valgt at holde munden lukket,
PSA.39.2	når der var gudløse mennesker til stede.
PSA.39.3+PSA.39.4	Derfor tav jeg og sagde ikke et ord,
PSA.39.3+PSA.39.4	men det hjalp bare ikke.
PSA.39.3+PSA.39.4	Uroen brændte i mit indre,
PSA.39.3+PSA.39.4	og min frustration voksede.
PSA.39.3+PSA.39.4	Jo mere jeg tænkte, jo værre blev det,
PSA.39.3+PSA.39.4	til sidst var jeg nødt til at tale:
PSA.39.5	„Herre, hjælp mig at indse, at livet er kort,
PSA.39.5	dagene synes at flyve af sted.
PSA.39.6	Mit liv er kort ud fra dit perspektiv,
PSA.39.6	et menneskes liv er flygtigt som et vindpust.
PSA.39.7	Vi er som skygger, der farer forbi.
PSA.39.7	Man slider for at samle sig rigdom,
PSA.39.7	men ved ikke, hvem der får glæde af det.
PSA.39.8	Herre, hvad kan jeg forvente af livet?
PSA.39.8	Du er mit eneste håb.
PSA.39.9	Red mig ud af syndens sump,
PSA.39.9	så ikke tåberne skal hovere over mig.
PSA.39.10	Herre, jeg har intet at sige til mit forsvar,
PSA.39.10	for det er jo dig, som straffer mig.
PSA.39.11	Men Herre, jeg kan ikke holde det ud længere,
PSA.39.11	jeg ligger knust under din hånd.
PSA.39.12	Når du straffer folk for deres synder,
PSA.39.12	bliver de mast som møl.
PSA.39.12	Mennesket er jo flygtigt som et åndepust.
PSA.39.13	Hør min bøn, Herre, lyt til mit råb!
PSA.39.13	Luk ikke ørerne for min gråd.
PSA.39.13	Jeg er jo blot en fremmed på jorden,
PSA.39.13	en gæst på gennemrejse som mine forfædre.
PSA.39.14	Vend din vrede fra mig, Herre,
PSA.39.14	så jeg kan opleve glæden igen,
PSA.39.14	før jeg skal herfra.”
PSA.40.1	Til korlederen: En sang af David.
PSA.40.2	Jeg satte min lid til Herren,
PSA.40.2	og han bøjede sig og hørte mit råb.
PSA.40.3	Han løftede mig op fra afgrunden,
PSA.40.3	op af den mudrede sump.
PSA.40.3	Han stillede mig på et sikkert sted,
PSA.40.3	gav mig fast grund under fødderne.
PSA.40.4	Han gav mig en ny sang at synge,
PSA.40.4	en lovsang til ære for Gud.
PSA.40.4	Mange skal høre, hvad Herren har gjort,
PSA.40.4	og med ærefrygt sætte deres lid til ham.
PSA.40.5	Lykkelige er de mennesker,
PSA.40.5	som sætter deres lid til Herren
PSA.40.5	og ikke søger hjælp hos de stolte og selvsikre,
PSA.40.5	hos dem, der bygger deres liv på en løgn.
PSA.40.6	Mange mirakler har du gjort for os, Herre.
PSA.40.6	Du har gennemført dine underfulde planer.
PSA.40.6	Ingen var i stand til at hindre dem.
PSA.40.6	Jeg ville gerne fortælle om alle dine undere,
PSA.40.6	men de er for mange til at tælles.
PSA.40.7	Det er ikke slagtofre og afgrødeofre, du ønsker,
PSA.40.7	men du har givet mig ører til at høre med.
PSA.40.7	Brændofre og syndofre har du ikke behag i.
PSA.40.8	Da sagde jeg: „Se, jeg er parat!
PSA.40.8	Der står skrevet om mig i bogrullen,
PSA.40.9	og jeg ønsker at gøre din vilje, Gud.
PSA.40.9	Din lov er skrevet i mit hjerte.”
PSA.40.10	I dit folks forsamling
PSA.40.10	har jeg fortalt om din godhed.
PSA.40.10	Jeg har ikke holdt munden lukket,
PSA.40.10	det ved du, Herre.
PSA.40.11	Din godhed har jeg ikke holdt hemmelig,
PSA.40.11	jeg har fortalt om din frelse.
PSA.40.11	Din trofasthed, nåde og sandhed
PSA.40.11	har jeg forkyndt for folkets forsamling.
PSA.40.12	Måtte din barmhjertighed vare ved, Herre.
PSA.40.12	Må din kærlighed og trofasthed altid omslutte mig,
PSA.40.13	for jeg har mange problemer, jeg ikke kan overskue.
PSA.40.13	De tårner sig op omkring mig.
PSA.40.13	Mine synder overvælder mig,
PSA.40.13	så jeg ikke kan se andet end dem.
PSA.40.13	De er utallige som hårene på mit hoved,
PSA.40.13	og alt mit mod er forsvundet.
PSA.40.14	Herre, vær mig nådig og frels mig.
PSA.40.14	Skynd dig at komme mig til hjælp.
PSA.40.15	Lad dem, som vil slå mig ihjel,
PSA.40.15	blive forlegne og flove.
PSA.40.15	Lad dem, som ønsker at gøre mig fortræd,
PSA.40.15	blive tvunget til at trække sig tilbage.
PSA.40.16	Lad dem, som håner mig,
PSA.40.16	selv blive ydmyget og hånet.
PSA.40.17	Må alle, som søger hjælp hos dig,
PSA.40.17	opleve glæde og lykke.
PSA.40.17	Må de, som oplever din hjælp,
PSA.40.17	dag efter dag sige: „Herren er stor!”
PSA.40.18	Jeg er svag og værgeløs,
PSA.40.18	men du har ikke glemt mig, Herre!
PSA.40.18	Du er den, der redder og befrier mig.
PSA.40.18	Skynd dig at komme mig til hjælp.
PSA.41.1	Til korlederen: En sang af David.
PSA.41.2	Gud velsigner dem, der tager sig af de fattige,
PSA.41.2	han hjælper dem, når de selv får problemer.
PSA.41.3	Han beskytter dem og holder dem i live,
PSA.41.3	han velsigner dem i landet
PSA.41.3	og redder dem fra fjendens angreb.
PSA.41.4	Når de er syge, tager han sig af dem
PSA.41.4	og helbreder dem fra alle deres sygdomme.
PSA.41.5	„Herre,” bad jeg, „jeg har syndet imod dig,
PSA.41.5	men vær nådig og helbred mig.”
PSA.41.6	Fjenderne siger med skadefryd: „Gid han snart må dø
PSA.41.6	og hans navn blive glemt for altid!”
PSA.41.7	Når de kommer og besøger mig,
PSA.41.7	tager de en venlig maske på,
PSA.41.7	men de tror på de negative rygter,
PSA.41.7	som de selv går rundt og spreder.
PSA.41.8	Dem, der hader mig, tænker det værste
PSA.41.8	og håber, at jeg snart er død og borte.
PSA.41.9	„Det er en alvorlig sygdom,” hvisker de til hinanden.
PSA.41.9	„Han kommer sig aldrig igen.”
PSA.41.10	Selv min nære ven, som jeg stolede på,
PSA.41.10	og som jeg spiste sammen med,
PSA.41.10	bekæmper mig.
PSA.41.11	Herre, vær nådig og helbred mig,
PSA.41.11	så jeg kan gengælde dem, hvad de har gjort imod mig.
PSA.41.12	Du har ikke ladet fjenden sejre over mig.
PSA.41.12	Derfor ved jeg, at du holder af mig.
PSA.41.13	Du har bevaret mig, fordi jeg var oprigtig,
PSA.41.13	og du vil altid lade mig leve i din nærhed.
PSA.41.14	Lovet være Herren, Israels Gud,
PSA.41.14	fra evighed og til evighed.
PSA.41.14	Amen, amen.
PSA.42.1	Til korlederen: En visdomssang
PSA.42.2	Som hjorten tørster efter rindende vand,
PSA.42.2	sådan tørster min sjæl efter dig, Gud.
PSA.42.3	Jeg længes efter at se den levende Gud,
PSA.42.3	hvornår kan jeg få lov at træde frem for ham?
PSA.42.4	Jeg græder dag og nat, mens folk spørger mig:
PSA.42.4	„Hvor bliver din Gud af?”
PSA.42.5	Jeg mindes med smerte, hvordan det var engang,
PSA.42.5	da jeg var med i den store flok.
PSA.42.5	Vi gik i procession til Guds hus,
PSA.42.5	det var festdage med glædesråb og lovsang.
PSA.42.6	Men hvorfor være så trist og nedtrykt?
PSA.42.6	Hvorfor længes efter gamle dage?
PSA.42.6	Jeg vil hellere sætte min lid til Gud.
PSA.42.6	Når han har reddet mig, vil jeg synge en takkesang.
PSA.42.7	Midt i min nedtrykthed vil jeg bede til dig, Gud,
PSA.42.7	mens jeg ligger her ved Jordanflodens kilde,
PSA.42.7	ved foden af Hermonbjerget.
PSA.42.8	Du har sendt bølger af sorg hen over min sjæl.
PSA.42.8	Jeg råber til dig fra min dybe nød,
PSA.42.8	jeg håber at overdøve vandfaldets torden.
PSA.42.9	Hver dag bekræfter Herren sin trofaste nåde.
PSA.42.9	Hver nat synger jeg lovsange til ham.
PSA.42.9	Det er bønner om hjælp til den Gud, som giver mig liv.
PSA.42.10	Gud er mit faste holdepunkt, og jeg råber til ham:
PSA.42.10	„Hvorfor har du glemt mig?
PSA.42.10	Hvorfor skal jeg plages af mine fjender?”
PSA.42.11	Det skærer mig i hjertet,
PSA.42.11	når mine fjender håner mig.
PSA.42.11	De siger til mig dagen lang:
PSA.42.11	„Hvor bliver din Gud af?”
PSA.42.12	Men så siger jeg til mig selv:
PSA.42.12	„Vær ikke mismodig og nedtrykt.
PSA.42.12	Vent tålmodigt på, at Gud griber ind.”
PSA.42.12	Når Gud har reddet mig,
PSA.42.12	vil jeg synge en takkesang til ham.
PSA.43.1	Gud, tag dig af min sag,
PSA.43.1	red mig fra ugudelige mennesker.
PSA.43.1	Frels mig fra falske og onde folk.
PSA.43.2	For du er min tilflugt, Gud!
PSA.43.2	Hvorfor har du forkastet mig?
PSA.43.2	Hvorfor skal jeg plages af mine fjender?
PSA.43.3	Send dit lys og din sandhed,
PSA.43.3	så de kan lede mig frem
PSA.43.3	og føre mig til din bolig,
PSA.43.3	til Zions hellige bjerg.
PSA.43.4	Så vil jeg gå hen til dit alter, Gud,
PSA.43.4	du, som fylder mig med glæde,
PSA.43.4	og dér vil jeg takke dig med harpespil.
PSA.43.4	Oh, Gud, min Gud!
PSA.43.5	Jeg siger til mig selv:
PSA.43.5	„Vær ikke mismodig og nedtrykt.
PSA.43.5	Vent tålmodigt på, at Gud griber ind.”
PSA.43.5	Når Gud har reddet mig,
PSA.43.5	vil jeg synge en takkesang til ham.
PSA.44.1	Til korlederen: En visdomssang af Koras slægt.
PSA.44.2	Gud, vi har hørt om de mange undere,
PSA.44.2	du gjorde for vore forfædre i gamle dage.
PSA.44.3	Du drev Kanaʼans folk bort
PSA.44.3	og lod dit folk bosætte sig i deres land.
PSA.44.4	De indtog ikke landet i egen kraft,
PSA.44.4	men du var med dem og hjalp dem.
PSA.44.5	Du er vor Konge og Gud.
PSA.44.5	Giv fortsat sejr til dit folk.
PSA.44.6	Med din hjælp får vi fjenderne under fod,
PSA.44.6	i dit navn besejrer vi vore modstandere.
PSA.44.7	Vi stoler ikke på bue og sværd,
PSA.44.8	for det er dig, der giver os sejr over fjenderne.
PSA.44.9	Vi er stolte af at tilhøre dig, Gud,
PSA.44.9	vi vil prise dit navn for evigt.
PSA.44.10	Hvordan kan det så være, at vi tabte slaget?
PSA.44.10	Hvorfor var du ikke med os i krigen?
PSA.44.10	Hvorfor har du forkastet os?
PSA.44.11	Du tillod fjenden at drive os på flugt.
PSA.44.11	De plyndrede hele vores hær.
PSA.44.12	Du udleverede os som får, der skal slagtes.
PSA.44.12	Du spredte os rundt blandt fremmede folk.
PSA.44.13	Du solgte os for en slik,
PSA.44.13	regnede os ikke for noget.
PSA.44.14	Vi blev til grin for nabofolkene,
PSA.44.14	de spotter og håner os.
PSA.44.15	Selv fjerne folkeslag ler ad os
PSA.44.15	og ser på os med foragt.
PSA.44.16	Vi føler os totalt ydmyget,
PSA.44.16	overvældet af skam.
PSA.44.17	Vore fjender ser ned på os
PSA.44.17	og udslynger hån og spot.
PSA.44.18	Hvordan kunne det ske, Gud?
PSA.44.18	Vi har da ikke svigtet dig
PSA.44.18	eller overtrådt den pagt, du oprettede med os.
PSA.44.19	Vi har ikke været utro imod dig,
PSA.44.19	men har adlydt de bud, du gav os.
PSA.44.20	Og dog blev vores by lagt i ruiner,
PSA.44.20	du sendte mørke og død over os.
PSA.44.21	Hvis vi var holdt op med at tilbede dig, Gud,
PSA.44.21	og havde dyrket afguder i stedet,
PSA.44.22	ville du da ikke vide besked?
PSA.44.22	Du kender jo vore inderste tanker.
PSA.44.23	Men på trods af, at vi tilhører dig,
PSA.44.23	er vi i livsfare hver eneste dag.
PSA.44.23	Vi er som får, der er på vej til slagtning.
PSA.44.24	Vågn op, Herre, hvorfor sover du?
PSA.44.24	Rejs dig, forkast os ikke længere!
PSA.44.25	Hvorfor ser du den anden vej
PSA.44.25	og ignorerer vores nød og sorg?
PSA.44.26	Vi ligger med ansigtet i støvet,
PSA.44.26	vore kroppe klæber til jorden.
PSA.44.27	Grib ind, Herre, kom os til hjælp!
PSA.44.27	Red os i din trofasthed og nåde.
PSA.45.1	Til korlederen: En kærlighedssang af Koras slægt. Synges til melodien „Liljerne”.
PSA.45.2	Jeg har en skøn sang i mit hjerte,
PSA.45.2	og jeg vil synge den til ære for kongen.
PSA.45.2	Jeg bruger min stemme til at udtrykke mine tanker,
PSA.45.2	som skriveren bruger pen og blæk.
PSA.45.3	Du er umådelig smuk, herre konge,
PSA.45.3	din stemme er dejlig at høre på,
PSA.45.3	for Guds velsignelse er over dig.
PSA.45.4	Spænd sværdet om livet, du mægtige helt,
PSA.45.4	stå frem i din herlighed og pragt.
PSA.45.5	Når du rider af sted på den kongelige hest,
PSA.45.5	kæmper du for sandhed og ret.
PSA.45.5	Da vil du opleve en mægtig sejr.
PSA.45.6	Dine pile er skarpe,
PSA.45.6	de vil ramme dine fjender i hjertet.
PSA.45.6	Hære vil falde for dine fødder.
PSA.45.7	Dit rige, herre,
PSA.45.7	du regerer med retfærdighed.
PSA.45.8	Du elsker det gode og hader det onde.
PSA.45.8	Derfor har Gud udvalgt og salvet dig
PSA.45.8	med glædens olie frem for andre.
PSA.45.9	Dine klæder dufter af myrra, aloe og kassia,
PSA.45.9	du glædes ved strengespil i dit elfenbensudsmykkede palads.
PSA.45.10	De skønne prinsesser kommer dig i møde,
PSA.45.10	din kommende dronning er på vej,
PSA.45.10	smykket med Ofir-guld.
PSA.45.11	Hør, min datter, du kongelige brud,
PSA.45.11	tag afsked med dit land og dit folk.
PSA.45.12	Kongen begærer dig, du skønne.
PSA.45.12	Vis ham ære, for han er din herre.
PSA.45.13	Rige folk fra Tyrus vil komme med gaver
PSA.45.13	og søge at vinde din gunst.
PSA.45.14	Hvor er kongens brud dog bedårende,
PSA.45.14	kjolen er smykket med perler og guld.
PSA.45.15	Hun føres til kongen i al sin pragt,
PSA.45.15	fulgt af sine brudepiger.
PSA.45.16	De stråler af glæde, mens de går i procession,
PSA.45.16	langsomt kommer de ind i bryllupssalen.
PSA.45.17	Dine sønner skal videreføre din kongeslægt.
PSA.45.17	Du skal gøre dem til fyrster ud over landet.
PSA.45.18	Du vil blive hyldet i mange lande,
PSA.45.18	på grund af min sang vil du altid blive husket.
PSA.46.1	Til korlederen: En sang af Koras slægt. Synges af sopranstemmer.
PSA.46.2	Gud er vor tilflugt og styrke,
PSA.46.2	parat til at hjælpe i svære tider.
PSA.46.3	Derfor behøver vi ikke at frygte,
PSA.46.3	om jorden end ryster, og bjergene styrter i havet,
PSA.46.4	om end havene larmer og raser,
PSA.46.4	om end bjergene skælver ved bølgernes brusen.
PSA.46.5	Kanaler med vand bringer glæde til byen,
PSA.46.5	hvor Gud, den Almægtige, bor.
PSA.46.6	Den by går aldrig til grunde, for Guds bolig er der.
PSA.46.6	Han redder den, når morgenen gryr.
PSA.46.7	Nationer går i krig, og riger styrter sammen,
PSA.46.7	men når Gud taler, skælver hele jorden.
PSA.46.8	Den almægtige Gud er med os.
PSA.46.8	Israels Gud er vores redning.
PSA.46.9	Kom og se, hvad Herren gør,
PSA.46.9	når han kæmper imod sine fjender.
PSA.46.10	Han gør ende på alle krige i verden,
PSA.46.10	han brækker buen og splintrer spyddet,
PSA.46.10	alle skjolde bliver brændt.
PSA.46.11	„Stop,” råber han. „Accepter, at jeg er Gud!
PSA.46.11	Alle folk på jorden skal ære mig.”
PSA.46.12	Herren, den Almægtige, er midt iblandt os.
PSA.46.12	Israels Gud er vores tilflugt.
PSA.47.1	Til korlederen: En sang af Koras slægt.
PSA.47.2	Klap i hænderne af glæde, alle folkeslag!
PSA.47.2	Bryd ud i jubelråb for vor Gud!
PSA.47.3	For Herren er Gud over alle guder,
PSA.47.3	den mægtigste hersker over hele jorden.
PSA.47.4	Han undertvinger folkeslagene,
PSA.47.4	og lægger vore fjender for vore fødder.
PSA.47.5	Han udvalgte et land, som han gav os.
PSA.47.5	Hans elskede folk, Israel, er stolt over at eje det.
PSA.47.6	Gud stiger op på sin trone under jubelråb
PSA.47.6	til fanfarer fra vædderhornet.
PSA.47.7	Lovsyng Gud, ja syng!
PSA.47.7	Lovsyng Kongen, ja syng!
PSA.47.8	For Gud er Konge over hele jorden,
PSA.47.8	pris ham med sang!
PSA.47.9	Han sidder på sin hellige trone,
PSA.47.9	hvorfra han regerer over alle folkeslag.
PSA.47.10	Lad nationernes fyrster samles
PSA.47.10	og prise ham sammen med Abrahams Guds folk.
PSA.47.10	Han har autoritet over alle jordens fyrster.
PSA.47.10	Han er større end alt og alle.
PSA.48.1	En sang af Koras slægt.
PSA.48.2	Herren er stor og værdig til al ære,
PSA.48.2	vi priser ham i den by, han har valgt.
PSA.48.3	Se, hvor Zions hellige bjerg
PSA.48.3	knejser smukt mod nord.
PSA.48.3	Zion er hele jordens glæde,
PSA.48.3	den store Konges bolig.
PSA.48.4	Gud er til stede midt i sin by,
PSA.48.4	han er selv dens stærkeste fæstning.
PSA.48.5	Jordens konger sluttede sig sammen,
PSA.48.5	rykkede frem i flok.
PSA.48.6	Hvad de så, gjorde dem skrækslagne,
PSA.48.6	så de skyndte sig bort.
PSA.48.7	Pludselig gik de i panik,
PSA.48.7	blev grebet af angst som af fødselsveer.
PSA.48.8	Gud knuste dem som de store skibe,
PSA.48.8	der kan splintres af en orkan.
PSA.48.9	Vi har hørt om Guds undere i fortiden,
PSA.48.9	og nu har vi set dem med egne øjne.
PSA.48.9	Den almægtige Gud har reddet sin by,
PSA.48.9	og han vil beskytte den til hver en tid.
PSA.48.10	Vi mindes din urokkelige kærlighed, Gud,
PSA.48.10	når vi tilbeder dig i dit hellige tempel.
PSA.48.11	Hele verden har hørt om din storhed,
PSA.48.11	du bliver lovprist over alt på jorden.
PSA.48.11	Du er en god konge,
PSA.48.12	og derfor er der glæde i Jerusalem.
PSA.48.12	Judas byer, bryd ud i jubel
PSA.48.12	over Guds godhed.
PSA.48.13	Gå ud og se på Guds by,
PSA.48.13	gå rundt om den og tæl dens tårne.
PSA.48.14	Læg mærke til dens enorme bymur,
PSA.48.14	undersøg dens fæstninger,
PSA.48.14	så I kan fortælle de kommende slægter:
PSA.48.15	„Den almægtige Gud skal altid være vores Gud,
PSA.48.15	han er for evigt vores leder.”
PSA.49.1	Til korlederen: En sang af Koras slægt.
PSA.49.2	Hør her, alle folkeslag,
PSA.49.2	lyt til mig, alle folk på jorden,
PSA.49.3	høj og lav, rig og fattig.
PSA.49.4	Jeg taler med visdom,
PSA.49.4	og mine tanker er fulde af indsigt.
PSA.49.5	Jeg har lyttet til mange ordsprog
PSA.49.5	og giver min indsigt videre med sang og musik.
PSA.49.6	Jeg har intet at frygte i vanskelige tider,
PSA.49.6	selv om bedragere omringer mig på alle sider.
PSA.49.7	De stoler på deres rigdom,
PSA.49.7	praler af alt det, de ejer.
PSA.49.8	Men ingen kan betale sig fra at skulle dø,
PSA.49.8	for Gud bestemmer, hvornår livet er slut.
PSA.49.9	Gud har sat prisen så højt,
PSA.49.9	at den slags aldrig kan lade sig gøre.
PSA.49.10	Ellers kunne den rige jo leve evigt
PSA.49.10	og aldrig opleve død og grav.
PSA.49.11	Alle ved, at selv vise folk dør.
PSA.49.11	De ender i graven akkurat som tåberne
PSA.49.11	og efterlader deres rigdom til andre.
PSA.49.12	Selv om de er kendt og ejer både gods og guld,
PSA.49.12	bliver graven deres hjem til slut,
PSA.49.12	og de vender aldrig tilbage derfra.
PSA.49.13	Selv de rige lever ikke evigt.
PSA.49.13	De dør ligesom dyrene og forsvinder.
PSA.49.14	Sådan går det med de selvsikre,
PSA.49.14	dem, der tror, de kan klare alt.
PSA.49.15	Som får bliver de gennet ned i dødsriget.
PSA.49.15	Det er døden, der driver dem af sted.
PSA.49.15	Næste morgen går mennesker hen over deres grav,
PSA.49.15	mens de selv rådner op i deres nye bolig.
PSA.49.16	Men Gud har magt til at redde mit liv,
PSA.49.16	han kan rive mig ud af dødens kløer.
PSA.49.17	Derfor skal du ikke blive modløs,
PSA.49.17	hvis nogle bliver styrtende rige,
PSA.49.18	for i døden tager de intet med sig,
PSA.49.18	deres velstand må de lade tilbage.
PSA.49.19	Om end de er selvsikre hele livet,
PSA.49.19	og folk berømmer dem for deres succes,
PSA.49.20	så ender de dog hos deres forfædre
PSA.49.20	og ser aldrig dagens lys igen.
PSA.49.21	De, der stoler på deres rigdom, er uden forstand,
PSA.49.21	for det går dem som dyrene, de skal alle dø.
PSA.50.1	En sang af Asaf.
PSA.50.1	Herren, den almægtige Gud,
PSA.50.1	kalder menneskene sammen fra alle verdenshjørner.
PSA.50.2	Hans herlighed stråler omkring ham,
PSA.50.2	han kommer fra Zion, det skønneste sted.
PSA.50.3	Vor Gud er på vej,
PSA.50.3	og det sker ikke lydløst.
PSA.50.3	Foran ham går en fortærende ild,
PSA.50.3	omkring ham raser et voldsomt uvejr.
PSA.50.4	Himmel og jord er hans vidner,
PSA.50.4	når han sætter sig for at dømme sit folk.
PSA.50.5	„Lad hele mit folk komme sammen,
PSA.50.5	dem, som med ofre har bekræftet min pagt.”
PSA.50.6	Gud er en retfærdig dommer,
PSA.50.6	det bevidner den himmelske verden.
PSA.50.7	„Mit folk, hør hvad jeg har at sige.
PSA.50.7	Israel, jeg anklager jer, for jeg er jeres Gud.
PSA.50.8	Jeg bebrejder jer ikke alle jeres ofre,
PSA.50.8	som I til stadighed bringer til mit alter.
PSA.50.9	Men det er ikke tyre fra jeres huse
PSA.50.9	og bukke fra jeres stalde, jeg har brug for.
PSA.50.10	Jeg ejer alle de dyr, der lever i skoven,
PSA.50.10	og alle dem, der græsser på de tusindvis af høje.
PSA.50.11	Jeg har tal på alle bjergenes fugle,
PSA.50.11	selv jordens insekter er mine.
PSA.50.12	Hvis jeg blev sulten,
PSA.50.12	ville jeg ikke bede jer om noget,
PSA.50.12	for jorden er min med alt,
PSA.50.12	hvad den indeholder.
PSA.50.13	Jeg spiser ikke kødet fra de tyre, I ofrer,
PSA.50.13	jeg drikker ikke blodet fra de geder, I giver mig.
PSA.50.14	Kom hellere med en lovsang som takoffer,
PSA.50.14	og opfyld jeres løfter til den almægtige Gud.
PSA.50.15	Råb til mig, når I har problemer,
PSA.50.15	så jeg kan gribe ind, og I kan give mig ære.
PSA.50.16	Men til de ugudelige siger jeg:
PSA.50.16	Hvorfor opremser I mine bud
PSA.50.16	og påstår, at I overholder min pagt?
PSA.50.17	I nægter jo at lade jer vejlede
PSA.50.17	og blæser på, hvad jeg siger.
PSA.50.18	Når I ser en tyv, slutter I jer til ham.
PSA.50.18	I godtager dem, der lever i utroskab.
PSA.50.19	Jeres mund udspyr onde ord,
PSA.50.19	jeres tale er løgn og bedrag.
PSA.50.20	I sidder og bagtaler jeres egen familie
PSA.50.20	og lægger onde planer imod dem.
PSA.50.21	Når I ter jer sådan, skal jeg så bare se på?
PSA.50.21	I tror måske, jeg er ligeglad?
PSA.50.21	Nej, nu kan det være nok, nu bliver I straffet,
PSA.50.21	jeg er nødt til at stille jer for retten.
PSA.50.22	Tænk over mine ord, I, der har glemt jeres Gud,
PSA.50.22	ellers vil jeg gøre det af med jer,
PSA.50.22	og der er intet, der kan redde jer.
PSA.50.23	Lovsang er et offer, som ærer mig.
PSA.50.23	Jeg vil frelse alle, der adlyder mig.”
PSA.51.1+PSA.51.2	Til korlederen: En sang af David, efter at profeten Natan havde konfronteret ham med hans affære med Batsheba.
PSA.51.3	Vær mig nådig, oh, Gud, og tilgiv mig,
PSA.51.3	for du er barmhjertig og trofast.
PSA.51.4	Forbarm dig over mig og tilgiv min synd,
PSA.51.4	så jeg kan begynde på en frisk.
PSA.51.5	Jeg ved, at jeg har handlet forkert,
PSA.51.5	min synd plager mig dag og nat.
PSA.51.6	Det er først og fremmest dig, jeg har syndet imod,
PSA.51.6	det er dine bud, jeg har overtrådt.
PSA.51.6	Du anklager mig med rette,
PSA.51.6	din dom er retfærdig.
PSA.51.7	Jeg har været en synder fra fødslen af,
PSA.51.7	været skyldig, siden jeg blev undfanget.
PSA.51.8	Du ønsker at se et oprigtigt hjerte,
PSA.51.8	du længes efter at lære mig visdom.
PSA.51.9	Stænk vand på mig og rens mig fra min skyld,
PSA.51.9	så jeg bliver ren som nyfalden sne.
PSA.51.10	Jeg føler mig knust på grund af din straf,
PSA.51.10	men jeg ser frem til at blive glad igen.
PSA.51.11	Bliv ikke ved at stirre på min synd,
PSA.51.11	men tilgiv mig og udslet min skyld.
PSA.51.12	Giv mig et rent hjerte, oh, Gud,
PSA.51.12	og skab en ny ånd i mit indre.
PSA.51.13	Skub mig ikke væk fra din nærhed,
PSA.51.13	tag ikke din Helligånd
PSA.51.14	Lad mig igen glædes over din frelse,
PSA.51.14	og giv mig et lydigt hjerte.
PSA.51.15	Så vil jeg lære syndere dine bud,
PSA.51.15	så de omvender sig til dig.
PSA.51.16	Lad mig ikke dø, selv om jeg er skyldig i drab,
PSA.51.16	men frels mig, så jeg kan synge om din tilgivelse.
PSA.51.17	Giv mig noget godt at fortælle om,
PSA.51.17	så jeg kan lovprise dig og give dig ære.
PSA.51.18	Du er ikke interesseret i slagtofre,
PSA.51.18	mine brændofre formilder dig ikke.
PSA.51.19	Det offer, du ønsker, er en ydmyg ånd,
PSA.51.19	du længes efter at se et angrende hjerte.
PSA.51.20	Se også i nåde til Zion.
PSA.51.20	Genopbyg Jerusalems mure.
PSA.51.21	Derefter kan du glæde dig over vore ofre,
PSA.51.21	både brændofre og helofre.
PSA.51.21	Vi vil ofre vore tyre på dit alter.
PSA.52.1+PSA.52.2	Til korlederen: En visdomssang af David, dengang Edomitten Doeg fortalte Saul, at David havde søgt hjælp hos Ahimelek.
PSA.52.3	Hvorfor prale af din ondskab, du stærke mand?
PSA.52.3	Gud er trofast, og han beskytter mig dag efter dag.
PSA.52.4	Hele tiden lægger du onde planer.
PSA.52.4	Dine ord er dødbringende som skarpe knive.
PSA.52.5	Du foretrækker ondt frem for godt,
PSA.52.5	løgn frem for sandhed.
PSA.52.6	Du elsker at sige noget, som kan skade andre.
PSA.52.6	Hvor er du fuld af falskhed.
PSA.52.7	Men Gud vil gøre det af med dig,
PSA.52.7	rive dig bort fra dit hjem,
PSA.52.7	rykke dig op fra de levendes land.
PSA.52.8	Når de gudfrygtige ser det, vil de gyse,
PSA.52.8	de vil håne dig og sige:
PSA.52.9	„Sådan går det dem,
PSA.52.9	der ikke regner med Gud,
PSA.52.9	men stoler på deres rigdom
PSA.52.9	og praler af deres ondskab.”
PSA.52.10	Men jeg er som et frodigt oliventræ,
PSA.52.10	der trives i Herrens hus.
PSA.52.10	Jeg stoler altid på hans trofasthed og nåde.
PSA.52.11	Herre, jeg vil takke dig for alt, hvad du gør for mig,
PSA.52.11	jeg vil forkynde din godhed i dine tjeneres nærvær.
PSA.53.1	Til korlederen: En visdomssang af David i mahalat-stil.
PSA.53.2	Tåberne mener, at Gud ikke findes.
PSA.53.2	De er fordærvede i tanke og handling.
PSA.53.2	Ingen gør det gode,
PSA.53.2	ikke én eneste.
PSA.53.3	Fra himlen ser Gud på menneskene:
PSA.53.3	Er der nogen, der er forstandige?
PSA.53.3	Er der nogen, der søger ham?
PSA.53.4	Nej, alle er faldet fra, forgiftede af synd.
PSA.53.4	Ingen gør noget godt, ikke én eneste.
PSA.53.5	„Fatter de da intet?” siger Gud.
PSA.53.5	„De forsynder sig uden at blinke,
PSA.53.5	og de regner slet ikke med mig.”
PSA.53.6	En dag skal de gribes af rædsel,
PSA.53.6	fyldes af frygt som aldrig før.
PSA.53.6	Gud vil udrydde dem, der angriber hans folk.
PSA.53.6	De bliver slået, fordi Gud har forkastet dem.
PSA.53.7	Gid Gud ville sende sin frelse fra Zion
PSA.53.7	og redde Israels folk.
PSA.53.7	Når Gud griber ind og genrejser sit folk,
PSA.53.7	da bliver der jubel og glæde i Israel.
PSA.54.1+PSA.54.2	Til korlederen: En visdomssang af David, dengang folkene fra Zif kom og fortalte Saul, at David skjulte sig hos dem. Synges til akkompagnement af strengeinstrumenter.
PSA.54.3	Kom mig til hjælp, almægtige Gud,
PSA.54.3	jeg ved, du har magt til at redde mig.
PSA.54.4	Hør min bøn, oh, Gud,
PSA.54.4	og lyt til mine ord.
PSA.54.5	Fremmede folkeslag rejser sig imod mig,
PSA.54.5	voldsmænd vil mig til livs,
PSA.54.5	de regner slet ikke med dig.
PSA.54.6	Men du er min redning, Gud,
PSA.54.6	du er den, der holder mig i live.
PSA.54.7	Lad fjenderne blive straffet for deres ondskab.
PSA.54.7	Gør det af med dem, Herre,
PSA.54.7	for du er trofast imod mig.
PSA.54.8	Så vil jeg ofre til dig med glæde,
PSA.54.8	jeg vil lovprise dig, Gud, for du er god.
PSA.54.9	Du udfrier mig fra alle mine problemer,
PSA.54.9	og jeg ser mine fjender blive besejret.
PSA.55.1	Til korlederen: En visdomssang af David. Synges til akkompagnement af strengeinstrumenter.
PSA.55.2	Hør min bøn, Gud,
PSA.55.2	lyt til mit råb om hjælp.
PSA.55.3	Hør mig og svar mig.
PSA.55.3	Jeg er ude af mig selv
PSA.55.3	og ryster af skræk.
PSA.55.4	Mine fjender gør mig bange
PSA.55.4	med deres voldsomme trusler.
PSA.55.4	De er rasende på mig
PSA.55.4	og klar til angreb.
PSA.55.5	Mit hjerte banker helt vildt,
PSA.55.5	dødsangsten overmander mig.
PSA.55.6	Jeg er grebet af skræk og rædsel,
PSA.55.6	jeg er lammet af frygt.
PSA.55.7	Jeg ville ønske, jeg havde vinger som en fugl,
PSA.55.7	så jeg kunne flygte og finde fred.
PSA.55.8	Jeg ville flyve langt bort,
PSA.55.8	slå mig ned i ødemarken og blive der.
PSA.55.9	Jeg ville skyndsomst søge ly
PSA.55.9	for det voldsomme uvejr.
PSA.55.10	Skab forvirring hos dem, Herre,
PSA.55.10	og forstyr deres planer.
PSA.55.10	Der er oprør og ufred i byen.
PSA.55.11	Der går vagter på bymuren dag og nat,
PSA.55.11	men den virkelige fare kommer indefra.
PSA.55.12	Der er vold og mord overalt,
PSA.55.12	trusler og bedrageri breder sig uhæmmet.
PSA.55.13	Hvis det var en fremmed, der rasede imod mig,
PSA.55.13	kunne jeg bedre holde det ud.
PSA.55.13	Hvis jeg blev hånet af mine fjender,
PSA.55.13	kunne jeg løbe væk fra dem.
PSA.55.14	Men det var dig, som jeg troede var min ven,
PSA.55.14	du var min følgesvend og min fortrolige.
PSA.55.15	Vi delte hinandens hemmeligheder,
PSA.55.15	vi fulgtes ad i festoptoget til Guds hus.
PSA.55.16	Gid du ville sende dem i døden, Gud,
PSA.55.16	for ondskaben har fyldt deres sind.
PSA.55.17	Jeg vil råbe til min Gud,
PSA.55.17	og Herren vil redde mig.
PSA.55.18	Morgen, middag og aften vil jeg klage min nød,
PSA.55.18	og han vil høre min bøn.
PSA.55.19	Han vil redde mig fra mine angribere,
PSA.55.19	selv om der er mange, der kæmper imod mig.
PSA.55.20	Gud, som hersker fra fortids dage,
PSA.55.20	vil høre mig og ydmyge dem.
PSA.55.20	De nægter jo at forandre sig,
PSA.55.20	de frygter ikke Gud.
PSA.55.21	Min ven forrådte mig,
PSA.55.21	han brød sit løfte.
PSA.55.22	Hans tale var glat som olie,
PSA.55.22	men han havde bagtanker om oprør.
PSA.55.22	Hans ord var bløde som smør,
PSA.55.22	men de blev snart til skarpe dolke.
PSA.55.23	Kast din byrde på Herren,
PSA.55.23	så vil han bære den for dig.
PSA.55.23	Han lader ikke de gudfrygtige bukke under.
PSA.55.23	Aldrig i evighed.
PSA.55.24	Gud, send de onde bedragere i afgrunden,
PSA.55.24	mordere og løgnere skal dø i deres ungdom.
PSA.55.24	Men jeg sætter min lid til dig.
PSA.56.1	Til korlederen: En sang af David, dengang han blev taget til fange af filistrene i Gat.
PSA.56.2	Åh, min Gud, vær mig nådig!
PSA.56.2	Mine fjender er efter mig,
PSA.56.2	de plager mig dagen lang.
PSA.56.3	De er ude efter mig hele tiden,
PSA.56.3	de kappes om at få mig ned med nakken.
PSA.56.4	Men når jeg er bange,
PSA.56.4	sætter jeg min lid til dig.
PSA.56.5	Jeg stoler på dit ord,
PSA.56.5	der er ingen grund til frygt.
PSA.56.5	Hvad kan mennesker gøre mig?
PSA.56.6	De er ude på at gøre mig fortræd,
PSA.56.6	de lægger onde planer imod mig.
PSA.56.7	De udspionerer mig hele tiden,
PSA.56.7	overvåger mine skridt for at slå mig ihjel.
PSA.56.8	Lad ikke forbryderne gå fri, Herre.
PSA.56.8	Lad dem mærke din vrede og straf.
PSA.56.9	Du kender alle mine problemer
PSA.56.9	og skriver dem ned i din dagbog,
PSA.56.9	du gemmer mine tårer i din lædersæk.
PSA.56.10	Når jeg råber om hjælp, må fjenderne flygte,
PSA.56.10	for jeg ved, at du står ved min side, Gud.
PSA.56.11	Jeg stoler på dine løfter, min Herre og Gud,
PSA.56.11	jeg priser dig, for du holder ord.
PSA.56.12	Der er ingen grund til at frygte.
PSA.56.12	Hvad kan mennesker gøre mig?
PSA.56.13	De løfter, jeg har givet dig, Gud,
PSA.56.13	vil jeg opfylde med lovprisningsofre.
PSA.56.14	Du frelser mig fra døden
PSA.56.14	og redder mine fødder fra at snuble,
PSA.56.14	så jeg kan tjene dig hele mit liv.
PSA.57.1	Til korlederen: En sang af David, dengang han flygtede fra Saul ind i en hule.
PSA.57.2	Åh, min Gud, vær mig nådig og barmhjertig,
PSA.57.2	for jeg tyer til dig i min nød.
PSA.57.2	Jeg søger ly under dine vinger,
PSA.57.2	indtil stormen er drevet over.
PSA.57.3	Jeg råber til den almægtige Gud,
PSA.57.3	for han fører mig igennem til sejr.
PSA.57.4	Han sender mig hjælp fra Himlen,
PSA.57.4	han frelser mig fra alle mine fjender.
PSA.57.4	Han er trofast og god imod mig.
PSA.57.5	Jeg er omringet af blodtørstige løver,
PSA.57.5	de er klar til at springe på mig.
PSA.57.5	Deres tænder er spyd og pile,
PSA.57.5	deres tunge er et skarpt sværd.
PSA.57.6	Herre, lad din storhed fylde himmelrummet,
PSA.57.6	lad din herlighed komme over hele jorden.
PSA.57.7	Mine fjender satte en fælde for mig,
PSA.57.7	derfor er jeg dybt bekymret.
PSA.57.7	De gravede en faldgrube på min vej,
PSA.57.7	men de kommer selv til at falde i den.
PSA.57.8	Jeg er fuld af tillid til dig, Gud,
PSA.57.8	jeg vil synge og spille til din ære.
PSA.57.9	Jeg vil gribe min harpe og lyre,
PSA.57.9	når befrielsens sol står op.
PSA.57.10	Jeg vil takke dig, Herre, blandt folkeslagene,
PSA.57.10	jeg vil synge din pris for de fremmede.
PSA.57.11	Din trofasthed fylder universet,
PSA.57.11	din godhed når til skyerne.
PSA.57.12	Herre, lad din storhed fylde himmelrummet,
PSA.57.12	lad din herlighed komme over hele jorden.
PSA.58.1	Til korlederen: En sang af David.
PSA.58.2	Mon I fyrster ved, hvad der er ret og rigtigt?
PSA.58.2	Mon I behandler folk retfærdigt?
PSA.58.3	Nej, I har kun ondskab i tanke,
PSA.58.3	I giver volden frit løb i landet.
PSA.58.4	I har været onde fra fødslen af,
PSA.58.4	fra barnsben har I været fulde af løgn.
PSA.58.5	I udspyr slangegift og vil ikke lytte til Gud.
PSA.58.5	I ligner en døv kobra,
PSA.58.6	der ikke kan høre slangetæmmeren,
PSA.58.6	lige meget hvor højt han spiller.
PSA.58.7	Knus kæberne på de grusomme løver, Herre.
PSA.58.7	Bræk alle deres skarpe tænder, Gud.
PSA.58.8	Lad dem forsvinde som vand i ørkenen,
PSA.58.8	lad dem visne som græs i tørtiden.
PSA.58.9	Lad dem blive til slim som sneglen,
PSA.58.9	lad dem ende som dødfødte fostre,
PSA.58.9	der aldrig får lyset at se.
PSA.58.10	Gud vil feje de onde af vejen,
PSA.58.10	hurtigere end brændet kan få gryden i kog.
PSA.58.11	De gudfrygtige glæder sig, når retten sejrer.
PSA.58.11	De får lov at vade i de gudløses blod.
PSA.58.12	Da skal folk udbryde:
PSA.58.12	„Ja, de gudfrygtige bliver belønnet til sidst.
PSA.58.12	Der er en Gud, som sørger for retfærdighed på jorden.”
PSA.59.1	Til korlederen: En sang af David i anledning af, at Sauls soldater omringede hans hus for at dræbe ham.
PSA.59.2	Min Gud, red mig fra de grusomme fjender,
PSA.59.2	beskyt mig mod dem, som vil slå mig ihjel.
PSA.59.3	Fri mig for disse forbrydere,
PSA.59.3	red mig fra de frygtelige mordere.
PSA.59.4	De ligger i baghold og lurer på mig,
PSA.59.4	farlige mænd venter på mig derude,
PSA.59.4	på trods af at jeg intet ondt har gjort.
PSA.59.5	De er parat til at slå en uskyldig ihjel.
PSA.59.5	Herre, grib ind og kom mig til hjælp.
PSA.59.6	Almægtige Herre, Israels Gud,
PSA.59.6	gå i krig mod de onde mennesker.
PSA.59.6	Spar ikke de grusomme forbrydere.
PSA.59.7	De snuser rundt i byen om natten,
PSA.59.7	de knurrer som bidske hunde.
PSA.59.8	Forbandelser strømmer ud af munden på dem,
PSA.59.8	de slår om sig med frygtelige trusler.
PSA.59.8	„Hvem skulle opdage os?” siger de.
PSA.59.9	Men du ler blot ad dem, Herre,
PSA.59.9	du ser på de ugudelige med foragt.
PSA.59.10	Herre, du giver mig styrke, og jeg stoler på dig.
PSA.59.10	Jeg kan altid søge tilflugt hos dig.
PSA.59.11	Du elsker mig, Gud, og kommer mig til hjælp.
PSA.59.11	Du giver mig sejr over alle mine fjender.
PSA.59.12	Slå dem ikke ihjel med det samme,
PSA.59.12	for så glemmer folk, hvad der skete.
PSA.59.12	Lad dem først vandre hjemløse rundt,
PSA.59.12	for du er den Almægtige, som beskytter os.
PSA.59.13	De taler stolte og syndige ord.
PSA.59.13	Straf dem på grund af deres overmod,
PSA.59.13	for alle deres løgne og forbandelser.
PSA.59.14	Udryd dem i din vrede,
PSA.59.14	gør det fuldstændigt af med dem.
PSA.59.14	Da vil alle i hele verden kunne se og forstå,
PSA.59.14	at du har magten i Israel.
PSA.59.15	De snuser rundt i byen om natten,
PSA.59.15	de knurrer som bidske hunde.
PSA.59.16	De går rundt og leder efter føde,
PSA.59.16	knurrer, hvis de ikke får nok.
PSA.59.17	Men jeg vil altid lovprise din magt,
PSA.59.17	hver morgen vil jeg synge om din trofaste kærlighed.
PSA.59.17	For du er min tilflugt,
PSA.59.17	min hjælp på nødens dag.
PSA.59.18	Du giver mig styrke, og jeg synger din pris.
PSA.59.18	Jeg søger tilflugt hos dig, min trofaste Gud.
PSA.60.1+PSA.60.2	Til korlederen: En sang af David i anledning af, at han havde besejret de aramæiske hære fra Naharajim og Zoba, og af, at Joab havde slået 12.000 edomitter i Saltdalen. Sangen er gavnlig til belæring og synges til melodien „Pagtens lilje.”
PSA.60.3	Hvorfor har du forkastet os, Gud?
PSA.60.3	Du har straffet os, fordi du var vred på os.
PSA.60.3	Men se i nåde til os og hjælp os.
PSA.60.4	Det var, som blev vi ramt af et jordskælv,
PSA.60.4	det føltes, som vores verden brød sammen.
PSA.60.5	Du har været hård mod dit folk,
PSA.60.5	vi ravede omkring, som var vi fulde.
PSA.60.6	Men du kalder på de gudfrygtige,
PSA.60.6	så de kan komme til dig og blive reddet.
PSA.60.7	Hør min bøn og gør brug af din magt,
PSA.60.7	så dit elskede folk kan blive reddet.
PSA.60.8	Gud talte jo fra sin helligdom:
PSA.60.8	„Med glæde vil jeg udstykke Sikem,
PSA.60.8	jeg vil udmåle Sukkots dal.
PSA.60.9	Gilead tilhører mig,
PSA.60.9	Manasse er min ejendom.
PSA.60.9	Kongerne kommer fra Juda,
PSA.60.9	og dygtige krigere fra Efraim.
PSA.60.10	Moabitterne skal tjene mig,
PSA.60.10	og edomitterne være mine slaver.
PSA.60.10	Jeg vinder sejr over filistrene.”
PSA.60.11	Hvem tager med os til den befæstede by?
PSA.60.11	Hvem vil gå med os mod Edom?
PSA.60.12	Herre, har du forkastet os?
PSA.60.12	Hvorfor drager du ikke med os i krig?
PSA.60.13	Hjælp os dog mod vore fjender,
PSA.60.13	for menneskers hjælp er intet værd.
PSA.60.14	Med Guds hjælp vinder vi sejr,
PSA.60.14	for du kan trampe vore fjender ned.
PSA.61.1	Til korlederen: Brug strengeinstrumenterne. En sang af David.
PSA.61.2	Hør mit råb, Gud,
PSA.61.2	lyt til min bøn.
PSA.61.3	Det føles, som om alt håb er ude,
PSA.61.3	og jeg råber til dig i min nød.
PSA.61.3	Sæt mine fødder på en klippefast grund.
PSA.61.4	Du er min klippeborg og min fæstning,
PSA.61.4	du beskytter mig mod fjendens angreb.
PSA.61.5	Lad mig altid bo i din helligdom,
PSA.61.5	være tryg i ly af dine vinger.
PSA.61.6	Du har hørt mit højtidelige løfte, Gud,
PSA.61.6	du velsigner dem, der ærer dit navn.
PSA.61.7	Giv mig et langt og godt liv,
PSA.61.7	lad mig opleve flere generationer.
PSA.61.8	Lad min slægt herske evigt for dit ansigt,
PSA.61.8	lad din trofaste kærlighed omslutte mig.
PSA.61.9	Så vil jeg altid prise dit navn,
PSA.61.9	og opfylde alle mine løfter til dig.
PSA.62.1	Til korlederen Jedutun. En sang af David.
PSA.62.2	Jeg sætter al min lid til Gud,
PSA.62.2	for kun han kan frelse mig.
PSA.62.3	Ja, han er mit skjold og mit værn,
PSA.62.3	hos ham kan jeg være tryg.
PSA.62.4	Hvor længe vil I angribe en sagesløs mand
PSA.62.4	og forsøge at slå mig omkuld?
PSA.62.4	I ser på mig som en hældende mur
PSA.62.4	eller et faldefærdigt stakit.
PSA.62.5	I ønsker at styrte mig fra min høje position,
PSA.62.5	og I er fulde af løgn og bedrag.
PSA.62.5	Jeres ord virker venlige,
PSA.62.5	men indvendig er I fulde af foragt.
PSA.62.6	Jeg sætter al min lid til Gud,
PSA.62.6	for kun han giver mig håb.
PSA.62.7	Ja, han er mit skjold og mit værn,
PSA.62.7	hos ham kan jeg være tryg.
PSA.62.8	Det er Gud, der hjælper mig og giver mig ære.
PSA.62.8	Han er mit værn og mit tilflugtssted.
PSA.62.9	Stol altid på Gud, mit folk.
PSA.62.9	Udøs jeres hjerte for ham,
PSA.62.9	for han er et værn for os alle.
PSA.62.10	Menneskers tanker er tomhed,
PSA.62.10	deres hæderlighed er blot et bedrag.
PSA.62.10	Hvis man forsøgte at måle deres troskab,
PSA.62.10	ville det ikke give udslag på vægten.
PSA.62.11	Man kan blive rig på uretmæssig vis,
PSA.62.11	men det giver ikke tryghed og fred.
PSA.62.11	Selv om din velstand skulle vokse,
PSA.62.11	må du ikke bygge dit liv på den.
PSA.62.12+PSA.62.13	Gud har fortalt os to grundlæggende ting
PSA.62.12+PSA.62.13	om sit eget guddommelige væsen:
PSA.62.12+PSA.62.13	Han er mægtig, trofast og kærlig,
PSA.62.12+PSA.62.13	og han dømmer alle efter deres handlinger.
PSA.63.1	En sang af David, da han opholdt sig i Judæas ødemark.
PSA.63.2	Gud, du er min Gud, og jeg opsøger dig.
PSA.63.2	Min sjæl tørster efter fællesskab med dig.
PSA.63.2	Hele min krop sukker efter et møde med dig
PSA.63.2	i dette afsvedne og tørre land.
PSA.63.3	Jeg har oplevet din nærhed i helligdommen,
PSA.63.3	jeg har set din magt og herlighed.
PSA.63.4	At opleve din godhed er mere værd end livet.
PSA.63.4	Derfor vil jeg altid lovsynge dig.
PSA.63.5	Jeg vil takke dig, så længe jeg lever,
PSA.63.5	løfte mine hænder i tilbedelse til dig.
PSA.63.6	Du mætter min sjæl med udsøgte retter,
PSA.63.6	jeg lovsynger dig med fryd i hjertet.
PSA.63.7	Når jeg ligger i min seng, mindes jeg din storhed,
PSA.63.7	jeg tænker på din nåde, når jeg vågner om natten.
PSA.63.8	Jeg husker, hvor ofte du har hjulpet mig,
PSA.63.8	jeg fryder mig under dine vingers skygge.
PSA.63.9	Jeg klynger mig til dig,
PSA.63.9	og du holder mig i dine stærke arme.
PSA.63.10	Mine fjender prøver at dræbe mig,
PSA.63.10	men de skal styrtes i dødsriget.
PSA.63.11	De skal falde for sværdet
PSA.63.11	og blive føde for sjakaler.
PSA.63.12	Men jeg vil glæde mig over min Gud.
PSA.63.12	Enhver, der stoler på ham, har grund til at juble,
PSA.63.12	men de falske bedragere må forblive tavse.
PSA.64.1	Til korlederen: En sang af David.
PSA.64.2	Hør min bøn, Gud, midt i min nød.
PSA.64.2	Red mig fra fjendernes angreb.
PSA.64.3	Skærm mig mod deres skumle planer,
PSA.64.3	beskyt mig mod deres ondskabsfulde list.
PSA.64.4	Deres tunger er som skarpe sværd,
PSA.64.4	deres ord som giftige pile.
PSA.64.5	De sigter på de uskyldige fra deres baghold,
PSA.64.5	de skyder dem ned uden skrupler.
PSA.64.6	De mødes for at ægge hinanden til ondskab
PSA.64.6	og planlægge, hvor de skal sætte deres fælder.
PSA.64.6	„Ingen opdager noget,” siger de selvsikkert.
PSA.64.7	De udklækker grusomme planer,
PSA.64.7	som de hemmeligt fører ud i livet.
PSA.64.7	Et menneskes tanker ligger skjult i sindet.
PSA.64.8	Men Gud vil selv ramme dem med sin straf,
PSA.64.8	pludselig bliver de gennemboret af hans pile.
PSA.64.9	Deres egne ord vil fælde dem,
PSA.64.9	og alle, som oplever deres fald,
PSA.64.9	vil ryste på hovedet i foragt
PSA.64.10	og fyldes af ærefrygt for Gud.
PSA.64.10	De vil forkynde Guds store undere
PSA.64.10	og forstå hans retfærdige dom.
PSA.64.11	De gudfrygtige skal glæde sig over Gud
PSA.64.11	og søge tilflugt hos ham.
PSA.64.11	Alle de retskafne skal glæde sig.
PSA.65.1	Til korlederen: En lovsang af David.
PSA.65.2	Zions Gud, vi vil lovprise dig,
PSA.65.2	vi vil indfri vore løfter til dig.
PSA.65.3	Du er en Gud, der hører bøn,
PSA.65.3	og vi kommer alle til dig.
PSA.65.4	Når vi indrømmer vores synd,
PSA.65.4	oplever vi din nådige tilgivelse.
PSA.65.5	Lykkelige er de, du lader leve i din nærhed.
PSA.65.5	Vi jubler over alt det gode, du giver os.
PSA.65.6	Du er vores frelser, Gud,
PSA.65.6	du redder os ved dine mægtige undere.
PSA.65.6	Du kan give håb til alle og enhver,
PSA.65.6	hvor de end bor i den vide verden.
PSA.65.7	Du er den almægtige Gud.
PSA.65.7	Du formede de enorme bjerge,
PSA.65.8	du dæmper bølgernes brusen
PSA.65.8	og standser nationernes oprør.
PSA.65.9	Alle folkeslag forundres over dine vældige gerninger,
PSA.65.9	du bliver lovprist både i øst og i vest.
PSA.65.10	Du vander jorden og gør den frugtbar,
PSA.65.10	du fylder floderne med enorme vandmasser.
PSA.65.10	Du sørger for væde til jorden,
PSA.65.10	så der bliver en god høst.
PSA.65.11	Du sender regn til de pløjede marker,
PSA.65.11	så furerne fyldes med vand.
PSA.65.11	Du blødgør jorden med regn
PSA.65.11	og giver grobund for den sæd, der er sået.
PSA.65.12	Når høsten er omme, er laderne fulde,
PSA.65.12	din velsignelse betyder overflod.
PSA.65.13	Græsgangene i ødemarken glinser af væde,
PSA.65.13	bakkerne blomstrer af fryd.
PSA.65.14	Fårene flokkes på de frodige enge,
PSA.65.14	dalene klædes i korn.
PSA.65.14	Hele dit skaberværk synger af glæde.
PSA.66.1	Til korlederen: En lovsang.
PSA.66.1	Bryd ud i fryderåb for Gud, hele jorden,
PSA.66.2	lovpris hans herlighed og magt.
PSA.66.2	Giv ham den ære, han fortjener.
PSA.66.3	Sig til ham: „Dine gerninger er underfulde, Gud,
PSA.66.3	fjenderne viger for din vældige magt.
PSA.66.4	Hele jorden skal tilbede dig
PSA.66.4	og lovprise din herlighed.”
PSA.66.5	Kom og se Guds undere,
PSA.66.5	han gør fantastiske mirakler for sit folk.
PSA.66.6	Han banede en vej gennem havet,
PSA.66.6	så folket kunne gå tørskoet over.
PSA.66.6	Lad os juble over hans vældige magt.
PSA.66.7	Han har herredømmet for evigt og altid,
PSA.66.7	han regerer over alverdens folk.
PSA.66.7	Kun en tåbe gør oprør mod ham.
PSA.66.8	Pris Gud, alle folkeslag på jorden,
PSA.66.8	lad lovsange lyde til hans ære.
PSA.66.9	Han holder vores liv i sin hånd,
PSA.66.9	han sørger for, at vi ikke snubler.
PSA.66.10	Du brugte ilden til at rense os, Gud,
PSA.66.10	som sølv i en smeltedigel.
PSA.66.11	Du fangede os i dit net
PSA.66.11	og gjorde os til slaver.
PSA.66.12	Du lod fjenderne underkue os,
PSA.66.12	vi gik gennem ild og vand,
PSA.66.12	men du førte os ud i frihed til sidst
PSA.66.12	og gav os fremgang og fred.
PSA.66.13	Jeg vil bringe dig brændofre i din helligdom
PSA.66.13	for at opfylde de løfter, jeg gav dig.
PSA.66.14	Jeg vil stå ved de ord, jeg sagde,
PSA.66.14	da jeg råbte til dig i min nød.
PSA.66.15	Jeg vil ofre mit fedekvæg til dig.
PSA.66.15	Tag imod mine vædderes vellugt,
PSA.66.15	duften fra mine tyre og geder.
PSA.66.16	Kom og hør, I, der ærer min Gud.
PSA.66.16	Jeg vil fortælle, hvad han har gjort for mig.
PSA.66.17	Jeg råbte til ham om hjælp,
PSA.66.17	jeg priste ham med min lovsang.
PSA.66.18	Havde jeg huset ondskab i hjertet,
PSA.66.18	ville han ikke have hørt min bøn.
PSA.66.19	Men han lyttede til mig,
PSA.66.19	han hørte min tryglende bøn.
PSA.66.20	Jeg priser dig, Gud, fordi du hørte min bøn
PSA.66.20	og omsluttede mig med din trofaste kærlighed.
PSA.67.1	Til korlederen: Brug strengeinstrumenterne. En lovsang.
PSA.67.2	Velsign os og vær os nådig, Gud.
PSA.67.2	Grib ind og udfør dine undere.
PSA.67.3	Alle jordens folk vil kunne se, hvem du er,
PSA.67.3	når de oplever din magt til at frelse.
PSA.67.4	Alle folkeslag på jorden skal prise dig, Gud,
PSA.67.4	alle verdens nationer skal give dig ære.
PSA.67.5	Alle folkeslagene skal fryde sig over dig,
PSA.67.5	de vil lovprise dig med glædessange,
PSA.67.5	for alle dine handlinger er retfærdige,
PSA.67.5	og du regerer over alle nationer.
PSA.67.6	Alle folkeslag på jorden skal prise dig, Gud,
PSA.67.6	alle verdens nationer skal give dig ære.
PSA.67.7	Du har velsignet os, Gud,
PSA.67.7	og givet os en god høst.
PSA.67.8	Når Gud velsigner os mennesker så rigt,
PSA.67.8	bør alle folkeslag på jorden give ham ære.
PSA.68.1	Til korlederen: En lovsang af David.
PSA.68.2	Når Gud rejser sig,
PSA.68.2	alle hans modstandere løber deres vej.
PSA.68.3	Han driver dem væk,
PSA.68.3	som røg drives væk af vinden.
PSA.68.3	De onde går til grunde
PSA.68.3	som voks, der smelter i varmen.
PSA.68.4	Men de gudfrygtige bliver glade,
PSA.68.4	de råber af fryd i Guds nærhed.
PSA.68.5	Syng lovsange til Gud.
PSA.68.5	Ophøj ham, som rider på skyerne.
PSA.68.5	Hans navn er Jahve,
PSA.68.5	fryd jer i hans nærhed.
PSA.68.6	Gud er som en far for de faderløse,
PSA.68.6	han taler de hjælpeløses sag.
PSA.68.6	Han regerer fra sin hellige trone.
PSA.68.7	Han giver de hjemløse et hjem,
PSA.68.7	sætter de undertrykte i frihed og gør dem glade.
PSA.68.7	Men de genstridige forvises til den golde ørken.
PSA.68.8	Gud, dengang du gik foran dit folk,
PSA.68.8	og de marcherede gennem den udstrakte ørken,
PSA.68.9	da skælvede jorden af frygt,
PSA.68.9	og skyerne kunne ikke holde på regnen.
PSA.68.9	De rystede for Israels Gud,
PSA.68.9	da han viste sin magt i Sinai.
PSA.68.10	Du sendte regn i rigelig mængde,
PSA.68.10	du hjalp dit folk, da de var i nød.
PSA.68.11	Du gav dem et sted at bosætte sig,
PSA.68.11	du sørgede for de svage i din godhed, Gud.
PSA.68.12	Da hærføreren proklamerede sejren,
PSA.68.12	bragte masser af kvinder nyheden videre:
PSA.68.13	„Alle fjendens anførere er flygtet!”
PSA.68.13	Så fik kvinderne lov til at fordele byttet.
PSA.68.14	Selv om de var hjemme ved fårefoldene,
PSA.68.14	blev de nu smykket med sølv og guld,
PSA.68.14	som duen er smykket med glinsende fjer.
PSA.68.15	Da den Almægtige slog kongerne i landet på flugt,
PSA.68.15	endte de i en snestorm på Zalmons bjerg.
PSA.68.16	Du strækker dig til himlen, Bashans bjerg,
PSA.68.16	du har mange mægtige tinder.
PSA.68.17	Hvorfor er du misundelig på det bjerg,
PSA.68.17	som Gud har valgt til sin bolig?
PSA.68.17	Dér vil Herren bo for evigt.
PSA.68.18	Da Herren kom fra Sinai til sit hellige sted,
PSA.68.18	var han omgivet af tusindvis af stridsvogne.
PSA.68.19	Han steg op til det høje,
PSA.68.19	førte frigivne fanger med sig.
PSA.68.19	Han tog gaver med til folk,
PSA.68.19	selv de oprørske gav han et sted at bo.
PSA.68.20	Syng lovsange til Herren hver eneste dag,
PSA.68.20	for han bærer vore byrder og redder os.
PSA.68.21	Vor Gud er en frelsende Gud,
PSA.68.21	som endog kan redde os fra døden.
PSA.68.22	Men han knuser sine fjenders hoved,
PSA.68.22	dem, der vælger at gøre oprør mod ham.
PSA.68.23	Herren siger: „Jeg henter dem ned fra Bashans bjerg,
PSA.68.23	jeg trækker dem op fra dybet,
PSA.68.24	så I kan vade rundt i fjendeblod,
PSA.68.24	og hundene gnave på deres knogler.”
PSA.68.25	Et festtog går frem i helligt skrud,
PSA.68.25	de hylder vor konge og vor Gud.
PSA.68.26	Sangerne går forrest, musikerne bagerst,
PSA.68.26	piger med tamburiner danser i midten.
PSA.68.27	Lovsyng Gud i den store forsamling,
PSA.68.27	lad alle være med til at prise Herren.
PSA.68.28	Benjamins lille stamme går forrest,
PSA.68.28	fulgt af lederne fra Judas stamme,
PSA.68.28	og dem fra Zebulon og Naftali.
PSA.68.29	Vis din magt, Gud, din mægtige styrke,
PSA.68.29	for vi ved, at du kæmper for dit folk.
PSA.68.30	Når du rejser dig fra dit tempel i Jerusalem,
PSA.68.30	må jordens konger bøje sig i hyldest.
PSA.68.31	Dit krigsråb gør egypterne bange,
PSA.68.31	selv om de er stærkere end andre nationer.
PSA.68.31	De bøjer sig dybt og giver dig gaver
PSA.68.31	både af guld og sølv,
PSA.68.31	mens de, der tager kampen op,
PSA.68.31	bliver slået og spredt.
PSA.68.32	Egypterne kommer med kostbare gaver,
PSA.68.32	kushitterne bøjer sig i ærefrygt for dig, Gud.
PSA.68.33	Lovpris Gud, alle riger på jorden,
PSA.68.33	syng lovsange til Herren.
PSA.68.34	Fra ældgammel tid har han redet på skyerne,
PSA.68.34	hør blot hans tordnende røst.
PSA.68.35	Giv al ære til Gud, som regerer over Israel
PSA.68.35	og har magten i himmelrummet.
PSA.68.36	Ære være Gud i hans helligdom.
PSA.68.36	Israels Gud giver styrke til sit folk.
PSA.68.36	Al ære og pris til ham.
PSA.69.1	Til korlederen: En sang af David. Synges til melodien „Liljerne”.
PSA.69.2	Red mig, Gud, for jeg er ved at drukne,
PSA.69.2	vandet når mig allerede til halsen.
PSA.69.3	Jeg er som sunket i et bundløst hul,
PSA.69.3	jeg leder forgæves efter fodfæste.
PSA.69.3	Jeg er kommet ud på det dybe vand,
PSA.69.3	snart skyller bølgerne hen over mig.
PSA.69.4	Jeg er udmattet af at råbe om hjælp,
PSA.69.4	min hals er hæs og tør,
PSA.69.4	mine øjne er trætte af at stirre
PSA.69.4	og vente på hjælp fra min Gud.
PSA.69.5	De, som hader mig uden grund,
PSA.69.5	er flere end hårene på mit hoved.
PSA.69.5	De ønsker at gøre det af med mig,
PSA.69.5	selv om jeg er ganske uskyldig.
PSA.69.5	De beskylder mig for at stjæle
PSA.69.5	og forlanger det stjålne tilbage.
PSA.69.6	Gud, du kender mig og mine tåbeligheder,
PSA.69.6	mine fejl kan ikke skjules for dig.
PSA.69.7	Almægtige Gud, lad ikke dem, som stoler på dig,
PSA.69.7	tabe modet på grund af mine trængsler.
PSA.69.7	Åh, Israels Gud, lad ikke dem, som søger din hjælp,
PSA.69.7	opgive håbet på grund af mine problemer.
PSA.69.8	Jeg udsættes for hån, fordi jeg tjener dig.
PSA.69.8	Det er derfor, jeg bliver gjort til grin.
PSA.69.9	Mine søskende vil ikke kendes ved mig,
PSA.69.9	de ser mig som en fuldstændig fremmed.
PSA.69.10	Jeg brænder af nidkærhed for dit Hus.
PSA.69.10	Den hån, som ramte dig, ramte også mig.
PSA.69.11	Når jeg faster for Herren,
PSA.69.11	håner de mig.
PSA.69.12	Når jeg sørger i sæk og aske,
PSA.69.12	synger de smædeviser om mig.
PSA.69.13	Byens ledere taler nedsættende om mig,
PSA.69.13	fulde folk synger spottesange.
PSA.69.14	Jeg beder til dig om hjælp, Herre,
PSA.69.14	se i nåde til mig, Gud.
PSA.69.14	Du er en kærlig og trofast Gud.
PSA.69.14	Hør min bøn og hjælp mig.
PSA.69.15	Træk mig op af det dybe dynd,
PSA.69.15	lad mig ikke synke helt til bunds.
PSA.69.15	Red mig fra dem, der hader mig,
PSA.69.15	lad mig ikke drukne i dybet.
PSA.69.16	Lad ikke bølgerne begrave mig.
PSA.69.16	Lad ikke dybet opsluge mig.
PSA.69.16	Lad ikke døden få det sidste ord.
PSA.69.17	Svar mig, Herre, for din trofastheds skyld,
PSA.69.17	hjælp mig i din store nåde.
PSA.69.18	Vend dig ikke bort fra din tjener,
PSA.69.18	skynd dig at redde mig ud af min nød.
PSA.69.19	Kom til mig og frels mig,
PSA.69.19	fri mig fra mine fjenders magt.
PSA.69.20	Du ved, hvad de siger om mig,
PSA.69.20	hvordan de håner og spotter mig.
PSA.69.20	Du kender mine fjender,
PSA.69.20	og du ved, hvad de siger.
PSA.69.21	Deres hån har taget så hårdt på mig,
PSA.69.21	at jeg fuldstændig har mistet modet.
PSA.69.21	Ingen havde medlidenhed med mig,
PSA.69.21	ingen var villig til at trøste mig.
PSA.69.22	De ville have mig til at spise deres giftige mad,
PSA.69.22	og de ville slukke min tørst med sur vin.
PSA.69.23	Må deres fester føre dem i fælden,
PSA.69.23	så de bliver fanget og får løn som forskyldt.
PSA.69.24	Gør det sort for deres øjne, så de ikke kan se.
PSA.69.24	Lad dem altid gå rundt med bøjet ryg.
PSA.69.25	Udøs din vrede over dem,
PSA.69.25	lad din harme fortære dem.
PSA.69.26	Lad deres hjem ligge øde hen,
PSA.69.26	lad ingen mere bo i deres telte.
PSA.69.27	Du opdrager mig,
PSA.69.27	men de håner mig.
PSA.69.27	Mens jeg lider under min straf,
PSA.69.27	spreder de falske rygter om mig.
PSA.69.28	Straf dem for alle deres synder,
PSA.69.28	lad dem ikke undslippe.
PSA.69.29	Slet deres navne af livets bog,
PSA.69.29	så de ikke tælles med blandt dit folk.
PSA.69.30	Åh, Gud, hvor længe vil du lade mig lide?
PSA.69.30	Red mig snart fra min elendighed.
PSA.69.31	Så vil jeg prise og tilbede dig,
PSA.69.31	ophøje dig med takkesange.
PSA.69.32	For i dine øjne er dét mere værd
PSA.69.32	end at ofre både okser og tyre.
PSA.69.33	Når de ydmyge og gudfrygtige ser min redning,
PSA.69.33	vil de glæde sig og fatte nyt mod.
PSA.69.34	For Herren hører den ydmyges råb,
PSA.69.34	han foragter ikke dem, han opdrager.
PSA.69.35	Selv himlen og jorden skal prise ham,
PSA.69.35	havet og fiskene stemme i med lovsang.
PSA.69.36	Ja, Gud vil redde Jerusalem
PSA.69.36	og genopbygge Judas byer.
PSA.69.36	Hans folk kommer igen til at bo der
PSA.69.36	og tager landet i eje som før.
PSA.69.37	Hans tjeneres børn får det i arv,
PSA.69.37	de, som elsker Herren, skal bo der.
PSA.70.1	Til korlederen: En sang af David, skrevet som en bøn til Gud.
PSA.70.2	Gud, vær mig nådig og frels mig.
PSA.70.2	Skynd dig at komme mig til hjælp.
PSA.70.3	Lad dem, som vil slå mig ihjel,
PSA.70.3	blive forlegne og flove.
PSA.70.3	Lad dem, som ønsker at gøre mig fortræd,
PSA.70.3	blive tvunget til at trække sig tilbage.
PSA.70.4	Lad dem, som håner mig,
PSA.70.4	selv blive ydmyget og hånet.
PSA.70.5	Må alle, som søger hjælp hos dig,
PSA.70.5	opleve glæde og lykke.
PSA.70.5	Må de, som oplever din hjælp,
PSA.70.5	dag efter dag sige: „Gud er stor!”
PSA.70.6	Jeg er svag og værgeløs.
PSA.70.6	Skynd dig at hjælpe mig, Gud.
PSA.70.6	Du er den, der redder og befrier mig.
PSA.70.6	Skynd dig at komme mig til hjælp.
PSA.71.1	Herre, jeg søger ly hos dig,
PSA.71.1	for du svigter mig aldrig.
PSA.71.2	Kom og red mig,
PSA.71.2	for du er altid trofast.
PSA.71.2	Bøj dig og lyt til min bøn,
PSA.71.2	grib ind og red mig.
PSA.71.3	Vær du min fæstning, mit tilflugtssted,
PSA.71.3	hvor mine fjender ikke kan nå mig.
PSA.71.3	Ja, du er min klippeborg og min fæstning.
PSA.71.4	Min Gud, red mig fra de onde mennesker,
PSA.71.4	fra de frygtelige voldsmænds kløer.
PSA.71.5	Herre, jeg sætter min lid til dig,
PSA.71.5	fra barndommen af har jeg stolet på dig.
PSA.71.6	Jeg har været i din varetægt, siden jeg blev født,
PSA.71.6	jeg har altid kunnet støtte mig til dig.
PSA.71.6	Jeg takker dig hver eneste dag.
PSA.71.7	Mit liv vidner om din trofasthed,
PSA.71.7	jeg har altid kunnet regne med din hjælp.
PSA.71.8	Jeg priser og ærer dig dagen lang,
PSA.71.8	fortæller om din storhed til alle og enhver.
PSA.71.9	Svigt mig ikke, nu hvor jeg er gammel,
PSA.71.9	for jeg er svag og har brug for din hjælp.
PSA.71.10	Mine fjender lægger planer imod mig,
PSA.71.10	de lurer på at slå mig ihjel.
PSA.71.11	„Gud har forladt ham,” siger de.
PSA.71.11	„Vi overfalder ham nu, hvor han er alene.”
PSA.71.12	Åh, Gud, bliv ikke stående i det fjerne.
PSA.71.12	Skynd dig at komme og hjælpe mig.
PSA.71.13	Slå ned på mine anklagere,
PSA.71.13	så de alle bliver gjort til skamme.
PSA.71.13	Gå imod dem, der vil gøre mig fortræd,
PSA.71.13	så de selv bliver hånet og spottet.
PSA.71.14	Jeg sætter altid min lid til dig
PSA.71.14	og priser dig igen og igen.
PSA.71.15	Jeg har ikke tal på de gange,
PSA.71.15	hvor du trofast har reddet mig.
PSA.71.15	Jeg vil fortælle alle mennesker
PSA.71.15	om din store godhed og nåde.
PSA.71.16	Jeg vil fortælle om din vældige magt, Herre,
PSA.71.16	forkynde om dine retfærdige handlinger.
PSA.71.17	Du har vist mig din storhed, lige fra jeg var barn,
PSA.71.17	og jeg fortæller stadig om dine underfulde gerninger.
PSA.71.18	Nu, hvor jeg er gammel og grå,
PSA.71.18	må du ikke svigte mig, Gud.
PSA.71.18	Giv mig lov at fortælle om dine undere
PSA.71.18	også til den kommende generation.
PSA.71.19	Din godhed når til skyerne, Gud,
PSA.71.19	du har gjort vidunderlige ting.
PSA.71.19	Hvor findes en Gud som dig?
PSA.71.20	Du har tilladt, at jeg lider nu, Gud,
PSA.71.20	men jeg er sikker på, at du vil hjælpe mig igen.
PSA.71.20	Træk mig tilbage fra gravens rand.
PSA.71.21	Kom og red mig endnu en gang,
PSA.71.21	så jeg bliver æret som før.
PSA.71.22	Jeg vil takke dig med harpespil,
PSA.71.22	lovprise din trofasthed, Gud.
PSA.71.22	Jeg vil spille på min lyre og lovsynge dig,
PSA.71.22	for du er Israels hellige Gud.
PSA.71.23	Jeg vil råbe af fryd og synge din pris.
PSA.71.23	Jeg vil takke dig, når du sætter mig fri.
PSA.71.24	Dagen lang vil jeg fortælle om din godhed.
PSA.71.24	Alle mine fjender bliver ydmyget og gjort til skamme.
PSA.72.1	En sang til Salomon.
PSA.72.1	Gud, hjælp kongen at regere, som du ville have gjort,
PSA.72.1	lær ham at være retfærdig som dig.
PSA.72.2	Må han lede dit folk på den rette måde
PSA.72.2	og være villig til at hjælpe de hjælpeløse.
PSA.72.3	Da skal bjergene forkynde fred for folket
PSA.72.3	og højene genlyde af retfærdighed.
PSA.72.4	Da skal han forsvare de svage,
PSA.72.4	komme de magtesløse til hjælp
PSA.72.4	og uskadeliggøre alle tyrannerne.
PSA.72.5	Da vil folket give dig
PSA.72.5	så længe solen og månen skinner på jorden.
PSA.72.6	Hans retfærdige styre vil bringe velsignelse
PSA.72.6	som regnen, der væder jorden.
PSA.72.7	Under hans ledelse vil retfærdigheden vokse sig stærk,
PSA.72.7	freden vil herske, så længe månen hersker på nattehimlen.
PSA.72.8	Hans rige skal strække sig fra hav til hav,
PSA.72.8	fra Eufratfloden til verdens ende.
PSA.72.9	Fjerne nationer vil bøje sig for ham,
PSA.72.9	hans fjender falde næsegrus i støvet.
PSA.72.10	Kongerne fra Tarshish og de fjerne lande skal svare ham skat,
PSA.72.10	Sabas og Sebas regenter vil komme med deres gaver.
PSA.72.11	Alle konger vil underordne sig ham,
PSA.72.11	alle folkeslag vil love ham troskab.
PSA.72.12	Han redder hver fattig, som råber om hjælp
PSA.72.12	og fører de hjælpeløses sag.
PSA.72.13	Han har medlidenhed med de svage
PSA.72.13	og redder de magtesløse fra overgreb.
PSA.72.14	Han frier dem fra vold og tyranni,
PSA.72.14	for i hans øjne har de stor værdi.
PSA.72.15	Kongen længe leve!
PSA.72.15	Han belønnes med guld fra Saba.
PSA.72.15	Folk vil bede for ham uafbrudt
PSA.72.15	og velsigne ham dagen lang.
PSA.72.16	Der bliver overflod af korn i landet,
PSA.72.16	det bølger hen over bakker og dale.
PSA.72.16	Frugttræerne skal trives som i Libanons plantager,
PSA.72.16	kornet vokse tæt som græsset på marken.
PSA.72.17	Hans navn skal være kendt for evigt,
PSA.72.17	så længe solen bliver i sin bane.
PSA.72.17	Alle folkeslag skal velsignes gennem ham
PSA.72.17	og se ham som den, der er velsignet af Gud.
PSA.72.18	Lovet være Herren, Israels Gud,
PSA.72.18	for kun han kan gøre sådanne undere.
PSA.72.19	Han er værdig til al vor lovsang for evigt.
PSA.72.19	Må hans herlighed fylde al jorden.
PSA.72.19	Amen, amen.
PSA.72.20	Her slutter Davids, Isajs søns, bønner.
PSA.73.1	En sang af Asaf.
PSA.73.1	Gud er god mod sit folk,
PSA.73.1	mod dem, hvis hjerte er rent.
PSA.73.2	Men jeg var på nippet til at miste min tro,
PSA.73.2	jeg var kommet snublende nær til afgrunden.
PSA.73.3	For jeg blev misundelig på de stolte og gudløse,
PSA.73.3	de har jo fremgang på trods af deres ondskab.
PSA.73.4	Alt går så glat og sorgløst for dem,
PSA.73.4	de er raske og strutter af sundhed.
PSA.73.5	De bekymrer sig ikke om noget som helst,
PSA.73.5	eller plages af problemer som os andre.
PSA.73.6	Derfor knejser de med hovedet i deres hovmod,
PSA.73.6	de omgiver sig med vold, som var det en kappe.
PSA.73.7	Ondskaben vælter ud af deres indre,
PSA.73.7	deres tanker er fyldt med nedrige planer.
PSA.73.8	Deres tale er ondskabsfuld og hånlig,
PSA.73.8	de er fyldt med foragt og trusler mod andre.
PSA.73.9	De gør oprør mod Gud i Himlen
PSA.73.9	og opfører sig, som om de ejede hele jorden.
PSA.73.10	Derfor bøjer folket sig for dem
PSA.73.10	og giver dem alt, hvad de forlanger.
PSA.73.11	„Der findes ingen Gud, som kan se os,” påstår de.
PSA.73.11	„Den Højeste Gud aner ingenting.”
PSA.73.12	Sikken et grusomt hovmod.
PSA.73.12	Deres velstand øges,
PSA.73.12	uden at de anstrenger sig for det.
PSA.73.13	Jeg var fristet til at tænke: „Det hele er håbløst.
PSA.73.13	Hvad er fordelen ved at leve et retskaffent liv.
PSA.73.14	Det giver mig kun problemer dagen lang,
PSA.73.14	og jeg pines fra morgen til aften.”
PSA.73.15	Men hvis jeg virkelig havde sagt sådan,
PSA.73.15	ville jeg være en forræder mod dit folk.
PSA.73.16	Jeg har prøvet at forstå det,
PSA.73.16	men det er bestemt ikke let.
PSA.73.17	Så gik jeg ind i dit tempel, Gud,
PSA.73.17	og du forklarede mig de ondes endeligt.
PSA.73.18	Jeg indså, at de er ude på et skråplan,
PSA.73.18	du vil straffe dem med døden engang.
PSA.73.19	På et øjeblik er det forbi med dem,
PSA.73.19	de vil opleve en frygtelig afslutning på livet.
PSA.73.20	Deres liv er som en drøm,
PSA.73.20	der forsvinder, når man vågner.
PSA.73.20	Når du griber ind, Herre,
PSA.73.20	bliver det enden på deres drømmeliv.
PSA.73.21	Da indså jeg, hvor bitter jeg var blevet,
PSA.73.21	hvor misundelig jeg var på de gudløses succes.
PSA.73.22	Dengang var jeg dum og uvidende,
PSA.73.22	som et dyr, der intet forstår.
PSA.73.23	Men alligevel har du ikke forkastet mig, Gud.
PSA.73.23	Du holder fast ved min højre hånd.
PSA.73.24	Du rådgiver mig på livets vej,
PSA.73.24	og til sidst går jeg ind til herligheden.
PSA.73.25	Det er dig, jeg vil tjene og tilbede, Gud,
PSA.73.25	ingen andre i verden kan jeg stole på.
PSA.73.26	Kroppen kan svigte og livsmodet synke,
PSA.73.26	men du er min tilflugt og tryghed for evigt.
PSA.73.27	Alle, der vender dig ryggen, går til grunde,
PSA.73.27	du udrydder dem, der gør oprør imod dig.
PSA.73.28	At leve i Guds nærhed er min lykke!
PSA.73.28	Jeg har valgt at stole på Herren, min Gud,
PSA.73.28	og vidne om alle hans velgerninger.
PSA.74.1	En visdomssang
PSA.74.1	Åh, Gud, har du forkastet os for evigt?
PSA.74.1	Du er vores hyrde, men har straffet os hårdt.
PSA.74.2	Vi er det folk, du udvalgte i ældgamle dage.
PSA.74.2	Du satte os i frihed og gjorde os til dit folk.
PSA.74.2	Du udvalgte Zion som din bolig på jorden.
PSA.74.3	Prøv at gå en runde i byens ruiner,
PSA.74.3	se, hvordan fjenden har nedbrudt din helligdom.
PSA.74.4	De udstødte sejrsråb midt i dit tempel,
PSA.74.4	de plantede et banner dér som tegn på ejerskab.
PSA.74.5	De angreb dit tempel som skovhuggere,
PSA.74.5	der svinger økserne mod de store træer.
PSA.74.6	De knuste det udskårne træværk,
PSA.74.6	huggede det i stumper og stykker.
PSA.74.7	De satte ild til din helligdom, Herre.
PSA.74.7	De jævnede din bolig med jorden.
PSA.74.8	De besluttede at knuse os helt
PSA.74.8	og afbrændte alle vore bedehuse.
PSA.74.9	Nu er der intet, der viser, at vi er dit folk.
PSA.74.9	Der er heller ingen profeter tilbage.
PSA.74.9	Vi ved ikke, hvor længe vores ulykke skal vare.
PSA.74.10	Hvor længe får fjenden lov at håne os, Gud?
PSA.74.10	Vil du tillade dem for evigt at spotte dit navn?
PSA.74.11	Hvorfor gør du ikke noget?
PSA.74.11	Hvorfor straffer du dem ikke?
PSA.74.12	Gud, du har været vores Konge fra ældgamle tider,
PSA.74.12	ofte har du reddet os ved dine mægtige undere.
PSA.74.13	Du skilte vandene med vældig kraft,
PSA.74.13	du knuste hovederne på havets uhyre,
PSA.74.14	ja, du knuste Livjatans hoveder
PSA.74.14	og gav den som føde til ørkenens folk.
PSA.74.15	Du åbnede kilder og lod vand springe frem,
PSA.74.15	du standsede flodernes løb.
PSA.74.16	Du satte solen til at herske om dagen
PSA.74.16	og månen til at skinne om natten.
PSA.74.17	Du fastlagde jordens grænser,
PSA.74.17	du lod sommer og vinter afløse hinanden.
PSA.74.18	Hør, hvordan fjenderne håner dig, Herre,
PSA.74.18	de gudløse nationer spotter dit navn.
PSA.74.19	Giv ikke din due i rovdyrets vold,
PSA.74.19	forkast ikke for evigt dit stakkels folk.
PSA.74.20	Husker du ikke din pagt og dine løfter?
PSA.74.20	Verden er jo fyldt med vold og ondskab.
PSA.74.21	Lad ikke dit forpinte folk blive til spot,
PSA.74.21	men giv os grund til at lovprise dig.
PSA.74.22	Åh, Gud, grib ind og forsvar din ære.
PSA.74.22	Hør, hvor du hånes af tåber hver dag.
PSA.74.23	Glem ikke alt, hvad de gudløse siger,
PSA.74.23	deres hån og forbandelser stiger og stiger.
PSA.75.1	Til korlederen: En lovsang af Asaf.
PSA.75.2	Vi priser og takker dig, Gud,
PSA.75.2	vi glæder os over din godhed.
PSA.75.2	Du er os altid nær,
PSA.75.2	og vi oplever din underfulde hjælp.
PSA.75.3	Dommen kommer til den fastsatte tid,
PSA.75.3	og det bliver en retfærdig dom.
PSA.75.4	Jorden skal ryste og menneskene skælve,
PSA.75.4	men Gud står urokkeligt fast.
PSA.75.5	Jeg siger til de stolte: „Vær ikke hovmodige.”
PSA.75.5	Jeg advarer de gudløse: „Vær ikke selvsikre.
PSA.75.6	Prøv ikke på at kæmpe mod himlens Gud,
PSA.75.6	sæt jer endelig ikke op imod ham.
PSA.75.7	Dommen kommer hverken fra øst eller vest,
PSA.75.7	eller fra ørkenen nede mod syd.
PSA.75.8	For det er Gud, der dømmer os alle:
PSA.75.8	han ydmyger den ene og ophøjer den anden.
PSA.75.9	Herren holder et bæger i hånden,
PSA.75.9	hans vrede bobler som en krydret vin.
PSA.75.9	Han udøser sin straf over alle de onde,
PSA.75.9	de skal tømme bægeret til sidste dråbe.”
PSA.75.10	Men jeg vil altid juble og glædes,
PSA.75.10	takke og lovprise Israels Gud,
PSA.75.11	for han vil bryde de gudløses magt,
PSA.75.11	men de gudfrygtiges styrke skal vokse.
PSA.76.1	Til korlederen: Brug strengeinstrumenterne. En lovsang af Asaf.
PSA.76.2	Gud har vist sin magt i Judas land,
PSA.76.2	han er berømt overalt i Israel.
PSA.76.3	Hans bolig er bygget i Jerusalem,
PSA.76.3	hans hjem findes på Zions bjerg.
PSA.76.4	Han brækkede fjendens pile og skjolde,
PSA.76.4	han ødelagde alle deres våben.
PSA.76.5	Du er mægtig og herlig,
PSA.76.5	større end de højeste bjerge.
PSA.76.6	De stolte fjender blev slået,
PSA.76.6	nu sover de dødens søvn.
PSA.76.6	De kunne intet stille op mod dig.
PSA.76.7	Ved lyden af dit krigsråb, Jakobs Gud,
PSA.76.7	faldt heste og ryttere omkuld.
PSA.76.8	Hvem ville ikke frygte dig, Gud?
PSA.76.8	Hvem kan holde stand mod din vrede?
PSA.76.9	Du udråbte din dom fra himlen,
PSA.76.9	jorden skælvede og tav stille.
PSA.76.10	Du gik til angreb for at dømme de gudløse,
PSA.76.10	for at forsvare dit undertrykte folk.
PSA.76.11	Vi ærer dig, fordi du straffede de onde,
PSA.76.11	du åbenbarede din mægtige vrede.
PSA.76.12	Opfyld de løfter, I har givet jeres Gud.
PSA.76.12	Bring jeres gaver som tak til den Almægtige.
PSA.76.13	Han ydmyger stormænd og mægtige fyrster,
PSA.76.13	alle konger på jorden frygter hans magt.
PSA.77.1	Til korlederen Jedutun: En sang af Asaf.
PSA.77.2	Jeg råber til Gud uden ophør.
PSA.77.2	Jeg håber, han hører min bøn.
PSA.77.3	Jeg er i nød og søger hen til min herre.
PSA.77.3	Hele natten løfter jeg hænderne i bøn til ham.
PSA.77.3	Jeg har ikke ro i min sjæl, før han svarer.
PSA.77.4	Jeg tænker på Gud og stønner i min nød,
PSA.77.4	jeg sukker af længsel efter hans hjælp.
PSA.77.5	Jeg kan ikke sove, før han griber ind.
PSA.77.5	Jeg er fortvivlet, kan dårligt nok bede.
PSA.77.6	Jeg mindes de gamle dage,
PSA.77.6	den tid, som nu er forbi.
PSA.77.7	Dengang sang vi af glæde til langt ud på natten.
PSA.77.7	Nu sidder jeg og spørger mig selv:
PSA.77.8	Har Herren forkastet mig for evigt?
PSA.77.8	Vil han aldrig igen være nådig?
PSA.77.9	Er hans trofasthed opbrugt?
PSA.77.9	Gælder hans løfter ikke længere?
PSA.77.10	Har Gud glemt at være god?
PSA.77.10	Har han lukket sit hjerte i vrede?
PSA.77.11	Jeg kan ikke udholde den tanke,
PSA.77.11	at den Almægtige skulle have mistet sin magt.
PSA.77.12	Jeg husker miraklerne i gamle dage,
PSA.77.12	de fantastiske ting, Gud gjorde engang.
PSA.77.13	De er altid i mine tanker,
PSA.77.13	jeg kan ikke lade være at grunde over dem.
PSA.77.14	Du er helt speciel, Gud,
PSA.77.14	ingen guder kan måles med dig.
PSA.77.15	Du er undernes og miraklernes Gud,
PSA.77.15	du viste din magt, så alverden hørte om det.
PSA.77.16	Du befriede dit folk med din vældige styrke,
PSA.77.16	det var Jakobs og Josefs slægt.
PSA.77.17	Havet så dig og trak sig tilbage af frygt,
PSA.77.17	Det Røde Hav skælvede ved synet af dig.
PSA.77.17	Havdybet rystede af skræk,
PSA.77.18	skyerne sendte strømme af regn.
PSA.77.18	Tordenen rullede hen over himlen,
PSA.77.18	dine lynpile fløj til alle sider.
PSA.77.19	Tordenen rumlede som vognhjul,
PSA.77.19	lynene oplyste himlen.
PSA.77.19	Hele jorden rystede og bævede.
PSA.77.20	Du banede en vej gennem havet,
PSA.77.20	du vandrede igennem de vældige vande,
PSA.77.20	men du efterlod dig ingen fodspor.
PSA.77.21	Som en fårehyrde førte du dit folk,
PSA.77.21	Moses og Aron var dine hjælpere.
PSA.78.1	En visdomssang af Asaf.
PSA.78.1	Mit folk, lyt til min belæring,
PSA.78.1	hør nøje efter, hvad jeg siger.
PSA.78.2	Jeg vil tale i billeder,
PSA.78.2	fortælle om det, der har været skjult fra verdens begyndelse.
PSA.78.3	Det er vore forfædres historier,
PSA.78.3	som er fortalt gennem mange generationer.
PSA.78.4	Vi vil fortælle dem til vore børn,
PSA.78.4	som igen skal give dem videre til nye generationer.
PSA.78.4	De skal også høre om Herrens magt,
PSA.78.4	om de forunderlige ting, han har gjort.
PSA.78.5	Han gav sine love til Jakobs slægt,
PSA.78.5	åbenbarede sin vilje for sit folk, Israel.
PSA.78.5	Han befalede vore forfædre
PSA.78.5	at undervise deres børn derom,
PSA.78.6	så den næste generation ville vide besked,
PSA.78.6	så selv de børn, som endnu ikke var født,
PSA.78.6	til sin tid kunne belære deres børn,
PSA.78.7	for at hvert slægtled må have tillid til Gud,
PSA.78.7	huske hans vældige gerninger
PSA.78.7	og adlyde hans befalinger,
PSA.78.8	så de ikke bliver som deres forfædre,
PSA.78.8	der var stædige og oprørske,
PSA.78.8	som ikke vendte deres hjerte til Gud,
PSA.78.8	men var troløse og ulydige mod ham.
PSA.78.9	Efraims krigere var udrustet med buer,
PSA.78.9	men flygtede alligevel i kampens hede.
PSA.78.10	De overholdt ikke pagten med Gud,
PSA.78.10	og de nægtede at følge hans lov.
PSA.78.11	De glemte, hvad Gud havde gjort,
PSA.78.11	alle de store undere, han havde udført.
PSA.78.12	Han gjorde mirakler for deres forfædre,
PSA.78.12	da de kom fra Zoans slette i Egypten.
PSA.78.13	Han delte havet og førte dem igennem,
PSA.78.13	vandet stod som en vold på begge sider.
PSA.78.14	Om dagen ledte han dem ved en sky,
PSA.78.14	om natten var der en søjle af ild.
PSA.78.15	Han kløvede ørkenens klipper
PSA.78.15	og skaffede masser af vand.
PSA.78.16	En kilde sprang frem fra klippen,
PSA.78.16	så vandet flød som en flod.
PSA.78.17	Men de fortsatte deres oprør mod Gud,
PSA.78.17	de vakte den Almægtiges vrede i ørkenen.
PSA.78.18	De provokerede Gud med vilje,
PSA.78.18	forlangte deres egyptiske livretter.
PSA.78.19	De fornærmede Gud ved at sige:
PSA.78.19	„Kan Gud dække bord i ørkenen?
PSA.78.20	Han slog ganske vist på klippen,
PSA.78.20	så vandet strømmede ud.
PSA.78.20	Men kan han give os brød?
PSA.78.20	Kan han skaffe kød til sit folk?”
PSA.78.21	Da Gud hørte det, blev han vred.
PSA.78.21	Hans vrede blussede op imod Israel,
PSA.78.22	for de havde ikke tillid til deres Gud.
PSA.78.22	De troede ikke på, at han kunne tage sig af dem.
PSA.78.23	Men han gav befaling til skyerne
PSA.78.23	og åbnede himlens sluser.
PSA.78.24	Han lod det regne ned over dem med manna,
PSA.78.24	han gav dem brød fra himlen at spise.
PSA.78.25	Han gav dem englemad,
PSA.78.25	så de havde rigeligt at spise.
PSA.78.26	Han lod østenvinden fare hen over himlen,
PSA.78.26	styrede søndenvinden med sin mægtige hånd,
PSA.78.27	lod kød hagle ned over dem,
PSA.78.27	fugle så talrige som sandkornene på stranden.
PSA.78.28	Han lod dem falde ned midt i lejren,
PSA.78.28	de lå rundt omkring imellem teltene.
PSA.78.29	Folket spiste sig overmætte,
PSA.78.29	Gud tilfredsstillede deres grådighed.
PSA.78.30	Men mens de endnu havde munden fuld,
PSA.78.30	blev deres grådighed straffet.
PSA.78.31	De blev ramt af Herrens vrede,
PSA.78.31	han dræbte deres stærkeste mænd,
PSA.78.31	gjorde det af med de bedste krigere.
PSA.78.32	Alligevel blev de ved med at synde,
PSA.78.32	til trods for hans mægtige undere.
PSA.78.33	Derfor dræbte han folk i deres bedste alder,
PSA.78.33	de blev alle grebet af rædsel.
PSA.78.34	Når han dræbte en stor del af dem,
PSA.78.34	søgte resten tilbage til ham.
PSA.78.34	De angrede og vendte sig igen til Gud.
PSA.78.35	Så huskede de, at Gud var deres redning,
PSA.78.35	den almægtige Gud var deres befrier.
PSA.78.36	Men de dyrkede kun Gud med deres ord,
PSA.78.36	deres lovprisning var ikke andet end løgn.
PSA.78.37	Deres hjerter var langt fra Gud,
PSA.78.37	de holdt ikke fast ved hans pagt.
PSA.78.38	Alligevel var Gud barmhjertig,
PSA.78.38	han tilgav deres synd og udslettede dem ikke.
PSA.78.38	Ofte holdt han sin vrede tilbage,
PSA.78.38	lod ikke sit raseri få frit løb.
PSA.78.39	Han vidste jo, at de kun var mennesker,
PSA.78.39	de var som et vindpust, der farer forbi.
PSA.78.40	Hvor ofte gjorde de ikke oprør i ørkenen?
PSA.78.40	De vakte hans vrede og voldte ham sorg.
PSA.78.41	De provokerede deres Gud gang på gang,
PSA.78.41	de var ulydige mod Israels Herre.
PSA.78.42	De glemte hans underfulde kraft,
PSA.78.42	som befriede dem fra fjendens tyranni.
PSA.78.43	De glemte, hvordan han sendte plager over egypterne,
PSA.78.43	gjorde mægtige undere på Zoans slette.
PSA.78.44	Han forvandlede floderne til blod,
PSA.78.44	så vandet ikke kunne drikkes.
PSA.78.45	Han sendte insekter, som stak dem,
PSA.78.45	et mylder af frøer, som ødelagde deres land.
PSA.78.46	Han gav deres afgrøde til græshopperne,
PSA.78.46	hele deres høst blev ædt op.
PSA.78.47	Han ødelagde deres vinstokke med hagl,
PSA.78.47	deres figentræer med den iskolde regn.
PSA.78.48	Deres kvæg bukkede under for haglene,
PSA.78.48	deres får blev ramt af lynene.
PSA.78.49	Han udøste sin vrede over dem,
PSA.78.49	sendte ødelæggelsen ind over dem.
PSA.78.50	Han gav sin vrede frit løb
PSA.78.50	og sparede ikke egypternes liv,
PSA.78.50	men gjorde dem til ofre for de mange plager.
PSA.78.51	Han dræbte alle Egyptens førstefødte,
PSA.78.51	symbolet på hver eneste families frugtbarhed.
PSA.78.52	Men han førte sit eget folk i frihed,
PSA.78.52	ledte dem som en fåreflok gennem ørkenen.
PSA.78.53	Han ledte dem frem i sikkerhed,
PSA.78.53	mens deres fjender blev begravet i havet.
PSA.78.54	Han førte dem til det forjættede land,
PSA.78.54	det bjergland, han havde lovet at give dem.
PSA.78.55	Han drev folkeslag bort foran dem,
PSA.78.55	han uddelte landet til dem ved lodkastning,
PSA.78.55	så Israels stammer kunne bosætte sig der.
PSA.78.56	Men de trodsede igen den almægtige Gud,
PSA.78.56	de adlød ikke hans befalinger.
PSA.78.57	De var troløse som deres forfædre og vendte sig bort,
PSA.78.57	de svigtede deres Gud som en bue, der er skæv.
PSA.78.58	De krænkede ham med deres afgudsbilleder,
PSA.78.58	æggede ham med deres offerhøje.
PSA.78.59	Gud så deres opførsel og blev meget vred,
PSA.78.59	han følte en stærk lede ved sit folk.
PSA.78.60	Han forlod sin helligdom i Shilo,
PSA.78.60	hvor han havde lovet at bo blandt sit folk.
PSA.78.61	Han tillod, at arken blev taget som bytte,
PSA.78.61	overgav symbolet på sin herlighed til fjenden.
PSA.78.62	Han lod mange blive dræbt i krig,
PSA.78.62	for han var vred på sit udvalgte folk.
PSA.78.63	De tapre krigere døde i deres ungdom,
PSA.78.63	de unge piger havde ingen at gifte sig med.
PSA.78.64	Præsterne blev myrdet af fjendens soldater,
PSA.78.64	enkerne fik ikke lov at synge klagesange.
PSA.78.65	Da rejste Herren sig som af søvne,
PSA.78.65	som en rasende kriger, der har fået for meget at drikke.
PSA.78.66	Han drev fjenderne på flugt,
PSA.78.66	voldte dem et nederlag, der aldrig blev glemt.
PSA.78.67	Men han forkastede Efraims krigere,
PSA.78.67	de der var efterkommere af Josef.
PSA.78.68	I stedet valgte han Judas stamme,
PSA.78.68	og besluttede sig for Zions bjerg.
PSA.78.69	Dér byggede han sin prægtige helligdom
PSA.78.69	på et fundament, som varer til evig tid.
PSA.78.70	Han udvalgte sin tjener David,
PSA.78.70	som ikke var andet end en fårehyrde.
PSA.78.71	Han fjernede ham fra faderens får
PSA.78.71	og gjorde ham til konge i Israel,
PSA.78.71	til hyrde for sit udvalgte folk.
PSA.78.72	David blev en god og retfærdig konge,
PSA.78.72	han ledte folket med kyndig hånd.
PSA.79.1	En sang af Asaf.
PSA.79.1	Åh, Gud, fjenderne har invaderet dit eget land.
PSA.79.1	De har gjort din helligdom uren
PSA.79.1	og lagt Jerusalem i ruiner.
PSA.79.2	Dine dræbte tjenere blev gribbenes føde,
PSA.79.2	de gudfrygtiges kroppe blev ædt af vilde dyr.
PSA.79.3	Blodet flød i Jerusalems gader,
PSA.79.3	der er ingen tilbage til at begrave de faldne.
PSA.79.4	Nabolandene håner og foragter os,
PSA.79.4	vi er blevet til spot for vore omgivelser.
PSA.79.5	Hvor længe vil du straffe os, Herre?
PSA.79.5	Hvor længe vil din harme brænde som ild?
PSA.79.6	Udøs hellere din vrede over de gudløse folk.
PSA.79.6	Straf dem, der ikke tilbeder dig.
PSA.79.7	Fjenden har nu ødelagt dit udvalgte folk,
PSA.79.7	de har lagt byen og landet i ruiner.
PSA.79.8	Straf os ikke for vore forfædres synder.
PSA.79.8	Skynd dig at vise din nåde og barmhjertighed.
PSA.79.8	Er vi ikke blevet ydmyget nok?
PSA.79.9	Hjælp os, for du er vor Gud og Frelser.
PSA.79.9	Du er jo en trofast og nådig Gud.
PSA.79.9	Tilgiv vores synd og red os,
PSA.79.9	for du er en trofast og nådig Gud.
PSA.79.10	Hvorfor skal gudløse folk håne os?
PSA.79.10	De siger: „Hvor er deres Gud?”
PSA.79.10	Gør gengæld for drabet på dine tjenere,
PSA.79.10	så alle i hele verden får det at vide.
PSA.79.11	Lyt til fangernes suk,
PSA.79.11	red dem, som er dømt til at dø.
PSA.79.12	Tag syvfold hævn på de folkeslag,
PSA.79.12	som har hånet dig, Herre.
PSA.79.13	Så vil vi takke dig for evigt,
PSA.79.13	vi, som er dit folk, den hjord, du vogter.
PSA.79.13	Så vil vi lovprise dig i de kommende generationer.
PSA.80.1	Til korlederen: En sang af Asaf. Synges til melodien „Pagtens lilje.”
PSA.80.2	Hør os, du Israels Hyrde,
PSA.80.2	du, som leder dit folk med omsorg,
PSA.80.2	du, som troner blandt hellige keruber,
PSA.80.2	bøj dig og lyt til vor bøn.
PSA.80.2	Træd frem i magt og stråleglans.
PSA.80.3	Hjælp Efraim, Benjamin og Manasse.
PSA.80.3	Stå frem i din vælde og red os.
PSA.80.4	Genopret dit folk, Gud.
PSA.80.4	Se i nåde til os og frels os.
PSA.80.5	Herre, almægtige Gud,
PSA.80.5	hvor længe vil du blive ved at være vred?
PSA.80.5	Hvor længe er du døv for vore bønner?
PSA.80.6	Du gav os sorg i overflod,
PSA.80.6	tårer i rigeligt mål,
PSA.80.7	vore nabofolk foragter os,
PSA.80.7	vore fjender ler ad os.
PSA.80.8	Genopret dit folk, almægtige Gud.
PSA.80.8	Se i nåde til os og frels os.
PSA.80.9	Du tog os som en ung vinstok fra Egypten,
PSA.80.9	jog folkeslag bort, så vi kunne få plads.
PSA.80.10	Du beredte jorden for din vinstok,
PSA.80.10	den slog rod og spredte sig over landet.
PSA.80.11	Den bredte sig ud over bjergene,
PSA.80.11	dækkede de mægtige cedertræer.
PSA.80.12	Den bredte sine ranker til Middelhavet
PSA.80.12	og nåede helt op til Eufratfloden.
PSA.80.13	Hvorfor har du nedbrudt vingårdens gærde,
PSA.80.13	så alle og enhver kan plukke af druerne?
PSA.80.14	Skovens vildsvin gnaver af planterne,
PSA.80.14	de vilde dyr æder af druerne.
PSA.80.15	Vend dit ansigt imod os, almægtige Gud!
PSA.80.15	Se i nåde til os fra din himmel.
PSA.80.15	Tag dig af din mishandlede vinstok.
PSA.80.16	Genopliv det skud, du plantede, det folk, du udvalgte.
PSA.80.17	Din vinstok er nu hugget ned og brændt.
PSA.80.17	Dit folk er bukket under for din vrede.
PSA.80.18	Velsign det folk, som vil tjene dig,
PSA.80.18	den nation, som du selv har udvalgt.
PSA.80.19	Så skal vi aldrig svigte dig mere.
PSA.80.19	Genopret dit folk,
PSA.80.19	så vi igen kan påkalde dit navn.
PSA.80.20	Genopret dit folk, almægtige Herre.
PSA.80.20	Se i nåde til os og frels os.
PSA.81.1	Til korlederen: Brug et strengeinstrument.
PSA.81.2	Lovpris vor Gud, som giver os styrke,
PSA.81.2	bryd ud i jubel for Israels Gud.
PSA.81.3	Syng til lyden af tamburiner,
PSA.81.3	til skønne toner fra harper og lyrer.
PSA.81.4	Vædderhornet indvarsler højtiderne,
PSA.81.4	både nymånefest og løvhyttefest.
PSA.81.5	Det er fester, som Gud har forordnet,
PSA.81.5	de er beskrevet i Israels love.
PSA.81.6	Han gjorde det til en regel i Israel,
PSA.81.6	da han førte os ud af Egypten.
PSA.81.6	Jeg hørte en ukendt stemme sige til mig:
PSA.81.7	„Jeg fjernede byrden fra din skulder,
PSA.81.7	jeg befriede dig fra det hårde slid.
PSA.81.8	Du råbte til mig i din nød, og jeg frelste dig.
PSA.81.8	Jeg talte til dig fra tordenskyen.
PSA.81.8	Jeg prøvede din tro ved Meriba.
PSA.81.9	Lyt til mig, mit folk, for jeg advarer jer.
PSA.81.9	Åh, Israel, ville I dog bare adlyde mig.
PSA.81.10	I må aldrig tilbede nogen anden gud
PSA.81.10	eller bøje jer for et billede af en afgud,
PSA.81.11	for det var mig, jeres Herre og Gud,
PSA.81.11	som førte jer ud af Egyptens land.
PSA.81.11	Bed til mig, når I har brug for min hjælp,
PSA.81.11	og I skal opleve, hvor god og gavmild jeg er.
PSA.81.12	Men mit folk nægtede at adlyde mig,
PSA.81.12	Israel ville ikke have med mig at gøre.
PSA.81.13	Så lod jeg dem gå deres egne veje,
PSA.81.13	og de gjorde ganske som de ville.
PSA.81.14	Bare mit folk dog ville adlyde mig,
PSA.81.14	gid de ville følge mine befalinger.
PSA.81.15	Så ville jeg hurtigt besejre deres fjender,
PSA.81.15	feje alle deres modstandere bort.
PSA.81.16	Alle fjenderne ville krybe sammen af skræk,
PSA.81.16	det ville være slut med dem for altid.
PSA.81.17	Men jer ville jeg give den bedste hvede
PSA.81.17	og mætte jer med honning fra klippen.”
PSA.82.1	En sang af Asaf.
PSA.82.1	Gud kalder lederne sammen,
PSA.82.1	han anklager sit folks dommere:
PSA.82.2	„Hvor længe vil I dømme uretfærdigt?
PSA.82.2	Hvor længe vil I favorisere de gudløse?
PSA.82.3	Døm de fattige og faderløse retfærdigt,
PSA.82.3	forsvar de svage og hjælpeløse,
PSA.82.4	red de magtesløse og undertrykte,
PSA.82.4	fri dem fra onde menneskers magt.
PSA.82.5	I er tåbelige, uvidende og blinde.
PSA.82.5	Derfor vakler verden i sin grundvold.
PSA.82.6	Jeg har kaldt jer guder,
PSA.82.6	for I er indsat af mig og burde handle som jeg,
PSA.82.7	men I skal dø som de gudløse mennesker, I er,
PSA.82.7	akkurat som andre landes gudløse ledere.”
PSA.82.8	Ja, træd frem, Gud, og døm denne verden,
PSA.82.8	for du har magt over alle folkeslag.
PSA.83.1	En sang af Asaf.
PSA.83.2	Åh, Gud, sid ikke bare dér,
PSA.83.2	vær ikke så passiv og tavs!
PSA.83.3	Hør, hvor dine fjender larmer.
PSA.83.3	Se, hvor dine modstandere knejser.
PSA.83.4	De lægger snedige planer mod dit folk,
PSA.83.4	udtænker ondt mod dem, du holder af.
PSA.83.5	„Lad os udslette hele folket,” siger de,
PSA.83.5	„så Israel forsvinder totalt.”
PSA.83.6	De enes om en plan
PSA.83.6	og slutter pagt imod dig,
PSA.83.7	beduiner fra Edom og Moab,
PSA.83.7	ishmaelitter sammen med hagritter,
PSA.83.8	geballitter, ammonitter og amalekitter,
PSA.83.8	filistre og folk fra Tyrus.
PSA.83.9	Selv Assyrien har sluttet sig til dem,
PSA.83.9	de støtter nu Lots efterkommere.
PSA.83.10	Gør med dem, som du gjorde med midjanitterne.
PSA.83.10	Du slog jo Sisera og Jabin ved Kishonfloden,
PSA.83.11	de blev tilintetgjort ved En-Dor,
PSA.83.11	deres kroppe rådnede på slagmarken.
PSA.83.12	Lad det gå deres ledere som Oreb og Zeʼeb,
PSA.83.12	deres fyrster som Zeba og Zalmunna.
PSA.83.13	De sagde: „Lad os erobre Guds græsgange
PSA.83.13	og gøre dem til vores!”
PSA.83.14	Min Gud, lad dem blive som visne tidsler,
PSA.83.14	som avner, der flyver bort i vinden.
PSA.83.15	Som ild, der æder sig gennem skoven,
PSA.83.15	som flammer, der sætter bjerge i brand,
PSA.83.16	skal dit stormvejr forfølge dem,
PSA.83.16	din hvirvelvind forfærde dem.
PSA.83.17	Lad dem blive ydmyget så dybt,
PSA.83.17	at de forstår, hvem du er, Herre.
PSA.83.18	Gør dem skamfulde og skrækslagne,
PSA.83.18	lad dem få en frygtelig død.
PSA.83.19	Vis dem, at du er Herren, den Almægtige,
PSA.83.19	som hersker over hele jorden.
PSA.84.1	Til korlederen: Brug et strengeinstrument.
PSA.84.2	Hvor herlig er din bolig,
PSA.84.2	Almægtige Gud!
PSA.84.3	Min sjæl længes efter at være i dit tempel,
PSA.84.3	alt i mig glæder sig over den levende Gud.
PSA.84.4	Spurvene bygger rede tæt ved dit alter,
PSA.84.4	svalerne slår sig ned dér og får unger.
PSA.84.4	De ønsker at være i din nærhed, Herre,
PSA.84.4	min almægtige konge og Gud.
PSA.84.5	Velsignede er de, der bor i dit hus,
PSA.84.5	for de kan altid synge lovsange til dig!
PSA.84.6	Velsignede er de, der søger styrke hos dig,
PSA.84.6	som af hjertet ønsker at komme til dit bjerg.
PSA.84.7	Skal de end vandre gennem tårernes dal,
PSA.84.7	forfrisker du dem med dit kildevand,
PSA.84.7	de mættes af regnens velsignelser.
PSA.84.8	Deres styrke forøges og vokser,
PSA.84.8	de træder frem for Gud på Zions høj.
PSA.84.9	Hør mig, Herre, almægtige Gud,
PSA.84.9	lyt til min bøn, du Israels Gud.
PSA.84.10	Se i nåde til din udvalgte konge,
PSA.84.10	hjælp ham, som beskytter dit folk.
PSA.84.11	Én dag i din helligdom er bedre
PSA.84.11	end tusinde dage andre steder.
PSA.84.11	Hellere være dørvogter i Guds hus
PSA.84.11	end have overflod i de gudløses telte.
PSA.84.12	For Herren er vores sol og skjold,
PSA.84.12	han giver nåde og herlighed.
PSA.84.12	De, der er ærlige og oprigtige,
PSA.84.12	nægter han intet godt.
PSA.84.13	Almægtige Herre,
PSA.84.13	velsignede er alle, der stoler på dig.
PSA.85.1	Til korlederen: En sang af en af Koras efterkommere.
PSA.85.2	Du var nådig mod dit land, Herre,
PSA.85.2	du vendte Israels skæbne,
PSA.85.3	du tilgav dit folks synder,
PSA.85.3	du fjernede al deres skyld!
PSA.85.4	Du vendte dig væk fra din vrede,
PSA.85.4	din heftige harme holdt op.
PSA.85.5	Genopret os, Gud, vor Frelser,
PSA.85.5	lad dit mishag imod os høre op.
PSA.85.6	Vil du være vred på os for evigt?
PSA.85.6	Skal din vrede vare fra slægt til slægt?
PSA.85.7	Tag imod os endnu en gang,
PSA.85.7	så vi atter kan glæde os i dig.
PSA.85.8	Vis os din trofaste kærlighed, Herre,
PSA.85.8	red os endnu en gang.
PSA.85.9	Jeg vil lytte omhyggeligt til Herrens ord,
PSA.85.9	for han taler om fred til sit folk,
PSA.85.9	lad dem ikke gentage deres dumheder.
PSA.85.10	De, der adlyder ham, skal opleve hans frelse,
PSA.85.10	landet skal fyldes af hans herlighed igen.
PSA.85.11	Troskab og pålidelighed skal mødes,
PSA.85.11	godhed og fred skal kysse hinanden.
PSA.85.12	Sandhed spirer frem af jorden,
PSA.85.12	retfærdighed kommer ned fra Himlen.
PSA.85.13	Ja, Herren vil velsigne os igen,
PSA.85.13	så jorden giver en rigelig høst.
PSA.85.14	Godhed skal gå foran ham
PSA.85.14	og bane en vej for hans fødder.
PSA.86.1	En bøn af David.
PSA.86.1	Bøj dig, Herre, og lyt til min bøn,
PSA.86.1	jeg føler mig ydmyget og elendig.
PSA.86.2	Hjælp mig, for jeg er tro imod dig.
PSA.86.2	Red mit liv, for jeg tjener dig.
PSA.86.2	Du er min Gud, og jeg stoler på dig.
PSA.86.3	Vær mig nådig, Herre,
PSA.86.3	jeg råber til dig dagen lang.
PSA.86.4	Gør din tjener glad, Herre,
PSA.86.4	det er dig, der er min redning.
PSA.86.5	Herre, du er god og tilgiver gerne,
PSA.86.5	du er tro mod alle, der stoler på dig.
PSA.86.6	Åh Gud, hør min bøn,
PSA.86.6	lyt til mit råb om nåde.
PSA.86.7	Jeg kalder på dig i min nød,
PSA.86.7	for jeg ved, du vil svare mig.
PSA.86.8	Ingen afguder kan måles med dig, Herre,
PSA.86.8	ingen anden kan gøre det, du gør.
PSA.86.9	Alle folkeslag er skabt af dig,
PSA.86.9	og de skal komme og bøje deres knæ
PSA.86.9	for at ære og tilbede dig.
PSA.86.10	For du er almægtig og gør store undere,
PSA.86.10	du alene er den sande Gud.
PSA.86.11	Lær mig din vilje, så jeg kan gøre det rette,
PSA.86.11	hjælp mig til at tjene dig helt og fuldt.
PSA.86.12	Jeg vil prise dig af hele mit hjerte,
PSA.86.12	jeg vil altid ære dig, min Herre og Gud.
PSA.86.13	Din trofasthed er stor,
PSA.86.13	og du vil redde mig fra dødens gab.
PSA.86.14	Jeg angribes af brutale mænd, Herre,
PSA.86.14	voldsmænd prøver at slå mig ihjel.
PSA.86.14	De har ingen respekt for dig.
PSA.86.15	Men du er en barmhjertig og nådig Gud,
PSA.86.15	tålmodig, god og trofast.
PSA.86.16	Vis mig din nåde
PSA.86.16	og frels din ydmyge tjener.
PSA.86.17	Kom med et bevis på din godhed, Herre,
PSA.86.17	så mine fjender ser det og bliver ydmyget,
PSA.86.17	for du, Herre, vil beskytte og hjælpe mig.
PSA.87.1	En sang af Koras slægt.
PSA.87.1	Han grundlagde sin by på de hellige høje.
PSA.87.2	Ja, Herren elsker Zions stad
PSA.87.2	langt mere end andre byer i Israel.
PSA.87.3	Jerusalem, du er Guds egen by,
PSA.87.3	der siges mange herlige ting om dig.
PSA.87.4	I Egypten og Babylonien,
PSA.87.4	i filistrenes land, i Tyrus og Kush
PSA.87.4	er der folk, der kender Gud
PSA.87.4	og føler, at Jerusalem er deres hjem.
PSA.87.5	I Jerusalem siger man til hinanden:
PSA.87.5	„Vi hører alle til på dette sted,
PSA.87.5	og den Almægtige tager hånd om sin by.”
PSA.87.6	Herren fører regnskab over alle mennesker,
PSA.87.6	og noterer dem, der hører Jerusalem til.
PSA.87.7	De danser af glæde, mens de lovpriser byen:
PSA.87.7	„Du er alt, hvad vi har brug for.”
PSA.88.1	Til korlederen: En sang af ezraitten Heman fra Koras slægt i mahalat-stil.
PSA.88.2	Herre, min Gud, jeg råber til dig om dagen,
PSA.88.2	jeg kalder på dig om natten.
PSA.88.3	Lad min bøn nå frem til dig,
PSA.88.3	lyt til mit råb om hjælp.
PSA.88.4	Min sjæl er tynget af problemer,
PSA.88.4	jeg befinder mig på gravens rand.
PSA.88.5	Man betragter mig allerede som død,
PSA.88.5	et menneske, der har mistet sin kraft.
PSA.88.6	Man ser på mig som et lig,
PSA.88.6	der ligger i sin grav,
PSA.88.6	som et menneske, der snart bliver glemt
PSA.88.6	og ikke længere nyder godt af din hjælp.
PSA.88.7	Du har kastet mig i det dybe hul,
PSA.88.7	i den mørkeste afgrund.
PSA.88.8	Din straf tynger mig til jorden,
PSA.88.8	skyller over mig som brændingen.
PSA.88.9	Du har fået mine venner til at forlade mig,
PSA.88.9	du har gjort det, så de væmmes ved mig,
PSA.88.9	jeg er fanget og ser ingen udvej.
PSA.88.10	Mine øjne er matte af fortvivlelse.
PSA.88.10	Åh, Herre, dagen lang råber jeg til dig,
PSA.88.10	rækker hænderne op imod dig i bøn.
PSA.88.11	Mon du gør underværker for de døde?
PSA.88.11	Står de op af graven for at lovprise dig?
PSA.88.12	Vil de døde fortælle om din nåde?
PSA.88.12	Forkynder man din trofasthed i dødsrigets mørke?
PSA.88.13	Vil afgrunden opleve dine undere?
PSA.88.13	Huskes din godhed i glemslens land?
PSA.88.14	Herre, jeg råber til dig om hjælp,
PSA.88.14	hver morgen stiger mine bønner op til dig.
PSA.88.15	Hvorfor har du forkastet mig, Herre?
PSA.88.15	Hvorfor skjuler du dit ansigt for mig?
PSA.88.16	Jeg er hjælpeløs og døden nær,
PSA.88.16	fra min ungdom plaget af rædsel.
PSA.88.17	Din straf overvælder mig,
PSA.88.17	så jeg er ved at gå til af angst.
PSA.88.18	Som en malstrøm hvirvler den omkring mig,
PSA.88.18	slår sammen over mit hoved.
PSA.88.19	Mine venner og min familie har forladt mig,
PSA.88.19	mine bekendte har efterladt mig i mørket.
PSA.89.1	En visdomssang af ezraitten Etan.
PSA.89.2	Herre, jeg vil altid synge om din nåde,
PSA.89.2	tale om din trofasthed fra slægt til slægt.
PSA.89.3	Din nåde forandres aldrig,
PSA.89.3	din trofasthed kan umuligt høre op.
PSA.89.4	„Jeg har sluttet pagt med min udvalgte,
PSA.89.4	højtideligt lovet min tjener David,
PSA.89.5	at jeg altid vil tage vare på hans slægt
PSA.89.5	og bygge ham en evig trone.”
PSA.89.6	Englene lovpriser dine undere, Herre,
PSA.89.6	himmelske skarer synger om din trofasthed.
PSA.89.7	Er der nogen, der kan sammenlignes med Gud?
PSA.89.7	Hvem af englene kan måle sig med ham?
PSA.89.8	Den himmelske forsamling skælver foran dig,
PSA.89.8	alle omkring dig bøjer sig i ærefrygt.
PSA.89.9	Hvem er som du, almægtige Gud?
PSA.89.9	Altid er du omgivet af din trofasthed.
PSA.89.10	Du hersker over det oprørte hav,
PSA.89.10	du befaler over de brusende bølger.
PSA.89.11	Du knuste Rahab, det stolte uhyre,
PSA.89.11	du fejede dine fjender langt væk.
PSA.89.12	Himlen er din, jorden tilhører dig,
PSA.89.12	du skabte dem med alt, hvad de rummer.
PSA.89.13	Du skabte både nord og syd.
PSA.89.13	Tabor og Hermon priser dig med glæde.
PSA.89.14	Din arm er umådelig stærk,
PSA.89.14	din højre hånd kan besejre alt.
PSA.89.15	Din trone er bygget på retfærdighed,
PSA.89.15	du kendetegnes ved nåde og sandhed.
PSA.89.16	Lykkelige er de, som lovsynger dig,
PSA.89.16	de lever i lyset af dit nærvær.
PSA.89.17	De glæder sig over dig dagen lang,
PSA.89.17	soler sig i din godhed.
PSA.89.18	Du er grunden til deres styrke,
PSA.89.18	vi sejrer på grund af din nåde og accept.
PSA.89.19	Vor konge
PSA.89.19	Israels almægtige Gud udvalgte ham.
PSA.89.20	Du sagde engang i et syn til din profet:
PSA.89.20	„Jeg har valgt at støtte en ung helt,
PSA.89.20	udvalgt en konge blandt almindelige mennesker.
PSA.89.21	Jeg udtog David som min tjener,
PSA.89.21	salvede ham med olie til konge.
PSA.89.22	Min hånd skal altid støtte ham,
PSA.89.22	min arm give ham styrke.
PSA.89.23	Hans fjender kan ikke få ram på ham,
PSA.89.23	de onde kan ikke overmande ham.
PSA.89.24	Jeg vil selv gøre det af med hans fjender,
PSA.89.24	jeg tilintetgør dem, der hader ham.
PSA.89.25	Min trofaste kærlighed følger ham altid,
PSA.89.25	han får styrke ved at stole på mig.
PSA.89.26	Jeg giver ham magt over havet,
PSA.89.26	han skal herske over floderne.
PSA.89.27	Han skal kalde mig ‚Far’ og ‚Gud’
PSA.89.27	og ‚Redningsmand’.
PSA.89.28	Jeg vil gøre ham til min førstefødte søn,
PSA.89.28	den mægtigste konge på jorden.
PSA.89.29	Jeg vil være ham tro for evigt,
PSA.89.29	min pagt med ham står fast.
PSA.89.30	Hans slægt skal altid bestå,
PSA.89.30	hans rige vare ved, så længe himlen er til.
PSA.89.31	Men hvis hans børn svigter mig
PSA.89.31	og ikke adlyder mine bud,
PSA.89.32	hvis de bryder mine love
PSA.89.32	og ikke gør, som jeg siger,
PSA.89.33	så må jeg straffe dem for deres oprør,
PSA.89.33	drage dem til ansvar for deres ulydighed.
PSA.89.34	Men jeg vil altid være ham tro
PSA.89.34	og holde fast ved mit løfte.
PSA.89.35	Jeg bryder ikke min pagt,
PSA.89.35	og svigter ikke mit ord.
PSA.89.36	Jeg har én gang aflagt et højtideligt løfte,
PSA.89.36	og jeg kan ikke lyve overfor David.
PSA.89.37	Hans slægt skal altid bestå,
PSA.89.37	hans rige vare ved, så længe solen står op,
PSA.89.38	så længe månen er til,
PSA.89.38	så længe himlen består.”
PSA.89.39	Men nu har du forkastet din udvalgte konge,
PSA.89.39	du har udøst din vrede over mig.
PSA.89.40	Du har svigtet pagten med din tjener,
PSA.89.40	du har kastet min kongekrone i støvet.
PSA.89.41	Du har nedbrudt vore forsvarsmure,
PSA.89.41	lagt vore fæstninger i ruiner.
PSA.89.42	Alle, der kommer forbi, udplyndrer os,
PSA.89.42	vi er til spot for vore naboer.
PSA.89.43	Du har givet vore fjender sejren,
PSA.89.43	og gjort vore modstandere glade.
PSA.89.44	Min hær er slået tilbage,
PSA.89.44	du hjalp mig ikke mod fjenden.
PSA.89.45	Du har gjort ende på min herlighed,
PSA.89.45	væltet min trone omkuld.
PSA.89.46	Du gjorde mig gammel før tiden,
PSA.89.46	jeg blev til skamme for øjnene af alle.
PSA.89.47	Åh, Herre, hvor længe skal det fortsætte?
PSA.89.47	Hvor længe vil du skjule dig for os?
PSA.89.47	Hvor længe vil din vrede brænde som ild?
PSA.89.48	Husk på, at mit liv er kort.
PSA.89.48	Hvorfor skal mennesker være så magtesløse?
PSA.89.49	Kan man leve evigt og aldrig dø?
PSA.89.49	Kan man undslippe dødsrigets magt?
PSA.89.50	Herre, hvor er din trofasthed blevet af?
PSA.89.50	Hvor er den godhed, du lovede David?
PSA.89.51	Herre, se, hvordan din tjener foragtes,
PSA.89.51	hvordan jeg må udholde folkenes hån.
PSA.89.52	Dine fjender ler ad mig, Herre,
PSA.89.52	de puster mig i nakken med deres hån.
PSA.89.53	Lovet være Herren for evigt.
PSA.89.53	Amen, amen.
PSA.90.1	En bøn af Guds tjener Moses.
PSA.90.1	Herre, du er vores tilflugt,
PSA.90.1	du har hjulpet os fra slægt til slægt.
PSA.90.2	Du var til, før bjergene blev skabt,
PSA.90.2	du levede, før jorden blev dannet.
PSA.90.2	Din eksistens har ingen begyndelse
PSA.90.2	og kommer aldrig til en afslutning.
PSA.90.3	Men menneskers liv får ende,
PSA.90.3	på din befaling bliver de til støv.
PSA.90.4	Tusinde år er for dig som en enkelt dag er for os,
PSA.90.4	den varer nogle timer, og så er den forbi.
PSA.90.5	Du gør ende på menneskers liv,
PSA.90.5	og de sover ind.
PSA.90.5	Om morgenen er græsset grønt og frisk,
PSA.90.6	det glinser og er fuldt af liv.
PSA.90.6	Men om aftenen er det tørret ind
PSA.90.6	og vissent.
PSA.90.7	Vi sygner hen under din fortærende vrede,
PSA.90.7	vi skælver under din voldsomme harme.
PSA.90.8	Du ser vore skjulte synder,
PSA.90.8	vore fejl ligger udbredt for dine øjne.
PSA.90.9	Vi mærker din vrede hver dag,
PSA.90.9	vi ender vores liv med et suk.
PSA.90.10	Vi kan forvente at leve, til vi er halvfjerds,
PSA.90.10	måske nogle kan nå at blive firs.
PSA.90.10	Selv vore bedste år har nok af problemer,
PSA.90.10	men tiden flyver af sted, snart er alt forbi.
PSA.90.11	Hvem kender styrken af din vrede?
PSA.90.11	Din harme fylder os med ærefrygt.
PSA.90.12	Hjælp os til at huske, at livet er kort,
PSA.90.12	så vi kan vokse i visdom.
PSA.90.13	Åh, Herre, se i nåde til os!
PSA.90.13	Hvor længe skal vi lide under din straf?
PSA.90.13	Vær barmhjertig imod dit eget folk.
PSA.90.14	Mæt os hver morgen med din kærlighed,
PSA.90.14	så vi oplever glæde dag efter dag.
PSA.90.15	Vi har været ulykkelige i umindelige tider.
PSA.90.15	Giv os nu lige så mange lykkelige år.
PSA.90.16	Lad dit folk igen opleve dine undere,
PSA.90.16	lad vore børn få din herlighed at se.
PSA.90.17	Vis os din nåde, Herre, vor Gud,
PSA.90.17	giv os gode tider og fremgang.
PSA.91.1	De, der søger hjælp hos den Højeste,
PSA.91.1	bliver beskyttet af den almægtige Gud.
PSA.91.2	Jeg siger til Herren: „Du er min tilflugt,
PSA.91.2	jeg stoler trygt på dig, min Gud.”
PSA.91.3	Han bevarer dig fra at gå i fælden,
PSA.91.3	redder dig fra dødelige sygdomme.
PSA.91.4	Han dækker dig med sine fjer,
PSA.91.4	du er tryg under hans vinger.
PSA.91.4	Du kan fuldt ud stole på hans hjælp.
PSA.91.5	Du skal ikke ligge vågen om natten af frygt,
PSA.91.5	eller være bange for de pile, der flyver om dagen.
PSA.91.6	Du skal ikke ængstes for at blive syg om natten,
PSA.91.6	eller for at ulykker skal ramme dig ved højlys dag.
PSA.91.7	Om så tusinde falder ved siden af dig,
PSA.91.7	eller ti tusinde bukker under omkring dig,
PSA.91.7	skal ulykken ikke ramme dig.
PSA.91.8	Med dine egne øjne får du at se,
PSA.91.8	hvordan gudløse mennesker bliver straffet.
PSA.91.9	Når du søger tilflugt hos Herren,
PSA.91.9	og beder den Almægtige beskytte dig,
PSA.91.10	skal du ikke rammes af noget ondt,
PSA.91.10	ingen ulykke skal ødelægge dit hjem.
PSA.91.11	For han befaler sine engle at passe på dig,
PSA.91.11	de skal vogte dig, hvor du end går.
PSA.91.12	De skal bære dig på hænder,
PSA.91.12	så du ikke støder din fod på nogen sten.
PSA.91.13	Du kan overvinde både løver og slanger
PSA.91.13	og sætte din fod på dem som sejrherre.
PSA.91.14	Herren siger: „Jeg redder dem, der elsker mig,
PSA.91.14	beskytter dem, der har tillid til mig.
PSA.91.15	Når de kalder, vil jeg svare.
PSA.91.15	Jeg hjælper dem, når de har problemer,
PSA.91.15	redder dem og giver dem oprejsning.
PSA.91.16	Jeg velsigner dem med et langt liv,
PSA.91.16	de skal opleve, at jeg frelser dem.”
PSA.92.1	En sang til sabbatten.
PSA.92.2	Det er godt at takke dig, Herre,
PSA.92.2	at lovsynge den almægtige Gud,
PSA.92.3	at mindes din nåde hver morgen,
PSA.92.3	at takke dig for din trofasthed hver aften,
PSA.92.4	at prise dig til harpeklang,
PSA.92.4	til toner fra lut og lyre.
PSA.92.5	Jeg fryder mig over dine undere,
PSA.92.5	glæder mig over dine gerninger.
PSA.92.6	Du gør utrolige ting, Herre,
PSA.92.6	dine tanker er ufattelige.
PSA.92.7	Der er noget, som tåber ikke kan begribe,
PSA.92.7	en sandhed, de uvidende ikke kan forstå:
PSA.92.8	Selv om de gudløse ser ud til at klare sig godt,
PSA.92.8	bliver de til sidst udslettet for evigt.
PSA.92.9	Men du, Herre, har magten i al evighed,
PSA.92.10	du nedkæmper alle dine fjender.
PSA.92.10	De gudløse vil gå til grunde,
PSA.92.10	de onde vil blive gjort til intet.
PSA.92.11	Du har givet mig styrke som vildoksen,
PSA.92.11	din støtte giver mig glæde og fremgang.
PSA.92.12	Jeg har set mine fjender falde,
PSA.92.12	hørt om mine angriberes nederlag.
PSA.92.13	De retskafne trives som mægtige palmer,
PSA.92.13	vokser sig store som Libanons cedre.
PSA.92.14	De er plantet i Herrens Hus,
PSA.92.14	dér trives de under hans pleje.
PSA.92.15	Selv i alderdommen bærer de frugt,
PSA.92.15	de bevarer deres friskhed og livskraft.
PSA.92.16	De vidner om Herrens beskyttelse,
PSA.92.16	han er helt igennem god og retfærdig.
PSA.93.1	Det er Herren, der sidder med magten,
PSA.93.1	han er klædt i kongeligt skrud.
PSA.93.1	Ingen kan udfordre hans herredømme,
PSA.93.1	han grundlagde jorden, den står urokkeligt fast.
PSA.93.2	Herre, du har været Konge fra tidernes morgen,
PSA.93.2	fra evighed har du siddet på tronen.
PSA.93.3	Havene
PSA.93.3	brændingen hamrer højlydt mod stranden.
PSA.93.4	Men Herren sidder roligt på sin trone,
PSA.93.4	berøres ikke af bølgernes oprør.
PSA.93.5	Herre, dine love og bud står fast,
PSA.93.5	dit tempel vidner om din hellighed for evigt.
PSA.94.1	Herre, du er en retfærdig dommer.
PSA.94.1	Vis din herlighed ved at dømme de skyldige.
PSA.94.2	Afsig din dom over menneskene,
PSA.94.2	lad de stolte få den straf, de fortjener.
PSA.94.3	Åh, Herre, hvor længe skal de onde hovere,
PSA.94.3	hvor længe får de lov til at gå fri?
PSA.94.4	De udspyr trusler til alle sider,
PSA.94.4	de bryster sig af deres evindelige ondskab.
PSA.94.5	Herre, de undertrykker dit udvalgte folk,
PSA.94.5	de plager dem, der tilhører dig.
PSA.94.6	De myrder både enker og de fremmede i landet,
PSA.94.6	de dræber de forældreløse børn.
PSA.94.7	De siger, at du slet ikke ser det,
PSA.94.7	at Israels Gud ikke opdager, hvad de gør.
PSA.94.8	Tænk jer dog om, I tåber!
PSA.94.8	Fatter I da slet ingenting?
PSA.94.9	Er han, som skabte øjet, ikke i stand til at se?
PSA.94.9	Er han, som skabte øret, ikke i stand til at høre?
PSA.94.10	Er han, som styrer verden, ikke i stand til at straffe?
PSA.94.10	Han, som giver mennesker kundskab,
PSA.94.10	har kendskab til alt.
PSA.94.11	Han kender menneskenes tanker,
PSA.94.11	han ved, at de er uden værdi.
PSA.94.12	Det er en velsignelse at blive irettesat af Herren,
PSA.94.12	for man lærer at adlyde hans lov.
PSA.94.13	Man slipper for en masse problemer,
PSA.94.13	og han overvinder alle ens fjender.
PSA.94.14	Herren vil ikke forkaste sit folk,
PSA.94.14	han lader ikke sine egne i stikken.
PSA.94.15	Retfærdigheden skal sejre til sidst,
PSA.94.15	de retskafne længes efter at se det ske.
PSA.94.16	Hvem beskyttede mig mod de onde?
PSA.94.16	Hvem skærmede mig mod forbryderne?
PSA.94.17	Havde Herren ikke hjulpet mig,
PSA.94.17	havde det været ude med mig.
PSA.94.18	Da jeg råbte til dig i min nød,
PSA.94.18	hjalp du mig, Herre, for du er trofast.
PSA.94.19	Når bekymringerne vælter ind over mig,
PSA.94.19	så styrker du mig og giver mig nyt mod.
PSA.94.20	De onde regenter gør oprør imod dig,
PSA.94.20	når de vedtager uretfærdige love.
PSA.94.21	De anklager retskafne mennesker
PSA.94.21	og dømmer uskyldige til døden.
PSA.94.22	Men Herren er min tilflugt,
PSA.94.22	min Gud vil beskytte mig.
PSA.94.23	Han straffer de onde på grund af deres synd,
PSA.94.23	han udrydder dem på grund af deres ondskab.
PSA.94.23	Herren, vor Gud, vil gøre det af med dem.
PSA.95.1	Kom, lad os lovprise Herren med sang,
PSA.95.1	lad os råbe af fryd for vor Frelser.
PSA.95.2	Lad os komme til ham med tak,
PSA.95.2	lad os spille og synge til hans ære.
PSA.95.3	For Herren er den almægtige Gud,
PSA.95.3	Kongen over alle guder.
PSA.95.4	Han hersker over havenes dyb,
PSA.95.4	de mægtige bjerge tilhører ham.
PSA.95.5	Han skabte både hav og land,
PSA.95.5	derfor tilhører det hele ham.
PSA.95.6	Kom, lad os bøje os og tilbede vor Gud,
PSA.95.6	lad os knæle for Herren, vor Skaber.
PSA.95.7	Han er vor Gud, og vi er hans folk,
PSA.95.7	den hjord, han vogter og tager sig af.
PSA.95.7	Gid I ville lytte til, hvad han siger i dag:
PSA.95.8	Lad være med at lukke af for mit ord,
PSA.95.8	som da jeres forfædre gjorde oprør ved Meriba
PSA.95.8	og satte sig op imod mig ved Massa i ørkenen.
PSA.95.9	De provokerede mig og satte mig på prøve,
PSA.95.9	selv om de havde set mine undere i 40 år.
PSA.95.10	Jeg blev vred på dem og sagde:
PSA.95.10	„De går altid deres egne veje,
PSA.95.10	i stedet for at følge mine.”
PSA.95.11	Så svor jeg i min vrede:
PSA.95.11	„De skal ikke få lov at opleve min hvile.”
PSA.96.1	Syng en ny sang for Herren,
PSA.96.1	lad hele jorden synge med.
PSA.96.2	Syng Herrens pris og lov hans navn,
PSA.96.2	fortæl om hans frelse hver eneste dag.
PSA.96.3	Lad alle folk høre om hans vældige undere,
PSA.96.3	fortæl om de forunderlige ting, han har gjort.
PSA.96.4	For Herren er stor, og æren er hans,
PSA.96.4	ingen andre guder er værd at tilbede.
PSA.96.5	Andre folks guder er falske guder,
PSA.96.5	men Herren har skabt både himlen og jorden.
PSA.96.6	Han udstråler kongelig værdighed,
PSA.96.6	styrke og skønhed kommer fra hans nærvær.
PSA.96.7	Pris Herren, alle verdens folk,
PSA.96.7	forstå hans herlighed og magt.
PSA.96.8	Giv Herren den ære, der tilkommer ham,
PSA.96.8	bring jeres gaver og tilbed i hans tempel.
PSA.96.9	Tilbed Herren i helligt skrud,
PSA.96.9	bøj knæ for ham, alle jordens folk.
PSA.96.10	Fortæl folkeslagene, at Herren er konge,
PSA.96.10	han skabte jorden på et sikkert fundament,
PSA.96.10	og han vil dømme alle folkeslag retfærdigt.
PSA.96.11	Lad himlen glæde sig og jorden juble,
PSA.96.11	lad havene bruse i lovprisning,
PSA.96.12	lad marken med sin afgrøde juble,
PSA.96.12	lad lovsangen suse i skovens træer,
PSA.96.13	for Herren kommer,
PSA.96.13	han er på vej for at dømme jorden.
PSA.96.13	Han dømmer verden med retfærdighed,
PSA.96.13	alle jordens folk får en fair behandling.
PSA.97.1	Herren er konge, lad jorden juble!
PSA.97.1	Lad de fjerne lande glæde sig!
PSA.97.2	Skyer og mørke omslutter ham,
PSA.97.2	retfærdighed og ret er hans trones grundvold.
PSA.97.3	Foran ham kommer der en ild,
PSA.97.3	som opbrænder alle hans fjender.
PSA.97.4	Hans lyn oplyser verden,
PSA.97.4	jorden ser det og bæver.
PSA.97.5	Bjergene smelter af frygt foran ham,
PSA.97.5	for han er den Almægtige, jordens Herre.
PSA.97.6	Himlene udråber hans godhed,
PSA.97.6	folkene ser hans herlighed.
PSA.97.7	De, som beder til afguder, bliver til skamme,
PSA.97.7	de praler af deres håbløse guder,
PSA.97.7	men alle afguder bliver underlagt Herren.
PSA.97.8	Jerusalem skal høre det og glæde sig,
PSA.97.8	Judas byer skal fryde sig,
PSA.97.8	for du, Herre, er en retfærdig dommer.
PSA.97.9	Du er den højeste magt i verden,
PSA.97.9	ingen guder kan måle sig med dig.
PSA.97.10	I, der elsker Herren, skal tage afstand fra det onde,
PSA.97.10	for han beskytter dem, der adlyder ham,
PSA.97.10	han redder dem ud af de gudløses kløer.
PSA.97.11	De retsindige oplever Guds lys,
PSA.97.11	de oprigtige har grund til at glæde sig.
PSA.97.12	Glæd jer i Herren, I retskafne,
PSA.97.12	lovsyng hans hellige navn.
PSA.98.1	Syng en ny sang for Herren
PSA.98.1	om de underfulde ting, han har gjort.
PSA.98.1	Han har vundet en vældig sejr
PSA.98.1	ved sin egen guddommelige kraft.
PSA.98.2	Han har vist sin magt til at frelse,
PSA.98.2	alle folkeslag har set hans retfærdige dom.
PSA.98.3	Han har vist sin trofasthed og nåde mod Israel,
PSA.98.3	hele jorden har set, hvordan han frelste sit folk.
PSA.98.4	Bryd ud i lovsang til Gud, hele jorden,
PSA.98.4	råb af fryd og syng af glæde.
PSA.98.5	Syng for Herren til harpeklang,
PSA.98.5	lad lovsangen lyde til strengespil,
PSA.98.6	til trompeter og vædderhornets lyd,
PSA.98.6	en vældig symfoni til Herren, vor konge.
PSA.98.7	Lad havet med alt dets liv stemme i,
PSA.98.7	sammen med jorden og alle dens folk.
PSA.98.8	Lad floderne juble og klappe i hænderne,
PSA.98.8	bjergene bryde ud i glædessang for Herren,
PSA.98.9	for han kommer og dømmer jorden.
PSA.98.9	Han dømmer verden med retfærdighed,
PSA.98.9	alle folkeslag får en fair behandling.
PSA.99.1	Herren er konge, og alle folkeslag bæver.
PSA.99.1	Han sidder på en trone af keruber,
PSA.99.1	og hele jorden skælver.
PSA.99.2	Han sidder som konge på Zions bjerg,
PSA.99.2	han hersker over alle jordens folkeslag.
PSA.99.3	De skal ære hans store og herlige navn.
PSA.99.3	Hans navn er helligt.
PSA.99.4	Du store konge, som elsker retfærdighed,
PSA.99.4	du har sørget for lighed og retfærdighed i Israel.
PSA.99.5	Lovpris Herren, vor hellige Gud,
PSA.99.5	bøj jer ned for hans fødder,
PSA.99.5	for han er hellig.
PSA.99.6	Moses og Aron var hans præster,
PSA.99.6	Samuel en profet, der bad til Gud.
PSA.99.6	De påkaldte Herren, og han svarede dem.
PSA.99.7	Han talte til dem fra skysøjlen,
PSA.99.7	og de fulgte den vejledning, han gav dem,
PSA.99.7	adlød hans bud og befalinger.
PSA.99.8	Herre, vor Gud, du svarede dem og var villig til at tilgive,
PSA.99.8	selv om du måtte straffe dem for deres synder.
PSA.99.9	Lovpris Herren, vor Gud,
PSA.99.9	tilbed ham på hans hellige bjerg.
PSA.99.9	Hellig er Herren.
PSA.100.1	En takkesang.
PSA.100.1	Råb af fryd for Herren,
PSA.100.2	tilbed jeres Gud med glæde,
PSA.100.2	kom til ham med jublende sang.
PSA.100.3	Forstå, at Herren er Gud,
PSA.100.3	han skabte os, og vi er hans folk,
PSA.100.3	vi er den fåreflok, han passer.
PSA.100.4	Træd ind ad tempelporten med takkesang,
PSA.100.4	gå ind i hans forgård med glæde,
PSA.100.4	lovpris hans navn og sig ham tak,
PSA.100.5	for Herren er god,
PSA.100.5	hans nåde varer til evig tid,
PSA.100.5	hans trofasthed fra slægt til slægt.
PSA.101.1	En sang af David.
PSA.101.1	Jeg priser dig, Herre, for din trofasthed,
PSA.101.1	jeg vil synge om din godhed og retfærdighed.
PSA.101.2	Jeg ønsker at leve et ulasteligt liv,
PSA.101.2	og derfor har jeg brug for din hjælp.
PSA.101.2	Alt, hvad jeg gør i mit kongelige palads,
PSA.101.2	vil jeg gøre af et oprigtigt hjerte.
PSA.101.3	Jeg vil ikke tage del i ondskab,
PSA.101.3	jeg hader dem, der gør oprør imod dig.
PSA.101.4	Jeg vil stræbe efter ubetinget ærlighed,
PSA.101.4	ikke tolerere falskhed og ondskab.
PSA.101.5	De, der nedgør andre bag deres ryg,
PSA.101.5	vil jeg sørge for, bliver straffet.
PSA.101.5	Jeg tager afstand fra stolte mennesker,
PSA.101.5	hovmodige folk kan jeg ikke holde ud.
PSA.101.6	Men de gudfrygtige, der lever i landet, er velkomne hos mig.
PSA.101.6	Jeg vil kun have ærlige folk i min tjeneste.
PSA.101.7	Bedragere skal ikke få plads under mit tag,
PSA.101.7	løgnagtige folk bliver ikke lukket ind.
PSA.101.8	Jeg vil gøre det af med de onde dag efter dag,
PSA.101.8	fjerne alle forbrydere fra Herrens by.
PSA.102.1	Fra en, der lider, men beder om og forventer Herrens hjælp.
PSA.102.2	Herre, hør min bøn,
PSA.102.2	lad mit nødråb nå frem til dig.
PSA.102.3	Vend dig ikke bort fra mig,
PSA.102.3	for jeg lider og er i stor nød.
PSA.102.3	Hør mig, når jeg kalder på dig,
PSA.102.3	kom mig hurtigt til hjælp.
PSA.102.4	Jeg føler mit liv forsvinde som en røg,
PSA.102.4	det er, som om jeg blev lagt på et bål.
PSA.102.5	Jeg er som afskåret græs, der er ved at visne,
PSA.102.5	jeg har mistet lysten til at spise.
PSA.102.6	Jeg sukker og stønner højlydt,
PSA.102.6	jeg er snart ikke andet end skind og ben.
PSA.102.7	Jeg er mager som en grib i ørkenen,
PSA.102.7	som en ugle i øde ruiner.
PSA.102.8	Om natten ligger jeg vågen og jamrer,
PSA.102.8	så ulykkelig som en ensom fugl på taget.
PSA.102.9	Dagen lang bliver jeg hånet af mine fjender,
PSA.102.9	de gør nar af mig og forbander mig.
PSA.102.10	Den mad, jeg spiser, smager som aske,
PSA.102.10	min drik er blandet med tårer,
PSA.102.11	fordi du udøste din vrede over mig,
PSA.102.11	du tog mig i kraven og kastede mig bort.
PSA.102.12	Mit liv er snart forbi som aftenskyggen,
PSA.102.12	jeg visner bort som afskåret græs.
PSA.102.13	Men du, min Gud, sidder evigt på tronen,
PSA.102.13	din storhed berømmes fra slægt til slægt.
PSA.102.14	Rejs dig og se i nåde til Zion.
PSA.102.14	Det er tid til at vise din barmhjertighed,
PSA.102.14	du har jo lovet at komme os til hjælp.
PSA.102.15	Selv om Jerusalem ligger i ruiner,
PSA.102.15	elsker dit folk byens sten og murbrokker.
PSA.102.16	Folkeslag skal ære Herrens navn,
PSA.102.16	og jordens konger skal frygte for hans magt.
PSA.102.17	For Herren vil genopbygge Jerusalem,
PSA.102.17	han vil åbenbare sin magt og herlighed.
PSA.102.18	Han vil lytte til de nødstedtes råb,
PSA.102.18	ikke afvise deres indtrængende bøn.
PSA.102.19	Det bliver nedskrevet for efterslægtens skyld,
PSA.102.19	så kommende generationer må prise Herren.
PSA.102.20	Herren ser os fra sin bolig i himlen,
PSA.102.20	han betragter jorden fra sit himmelske tempel.
PSA.102.21	Han hører de tilfangetagne stønne og klage,
PSA.102.21	han befrier dem, som var dømt til at dø.
PSA.102.22	Sådan skal Herrens magt fejres i Zion,
PSA.102.22	hans frelse skal prises i Jerusalem.
PSA.102.23	Da vil nationerne rådslå med hinanden,
PSA.102.23	og konger skal bøje sig for Herren.
PSA.102.24	Herre, du har ramt mig i min bedste alder,
PSA.102.24	jeg føler, at min livskraft ebber ud.
PSA.102.25	Åh, min Gud, du som lever for evigt,
PSA.102.25	lad mig ikke dø i min bedste alder.
PSA.102.26	I begyndelsen grundlagde du jorden,
PSA.102.26	med egne hænder skabte du himmelrummet.
PSA.102.27	Det hele skal forgå, men du vil bestå.
PSA.102.27	Himmel og jord slides op som en klædning,
PSA.102.27	du lægger dem væk som et udslidt stykke tøj.
PSA.102.28	Men du er altid den samme,
PSA.102.28	dine leveår får aldrig ende.
PSA.102.29	De kommende slægter skal leve i sikkerhed,
PSA.102.29	de skal få lov at trives i din nærhed.
PSA.103.1	En sang af David.
PSA.103.1	Min sjæl, pris Herren,
PSA.103.1	alt i mig skal ophøje hans hellige navn.
PSA.103.2	Min sjæl, pris Herren,
PSA.103.2	glem ikke hans velgerninger.
PSA.103.3	Han tilgiver alle mine synder
PSA.103.3	og helbreder alle mine sygdomme.
PSA.103.4	Han frier mig fra dødens gab,
PSA.103.4	velsigner mig med sin nåde og godhed.
PSA.103.5	Han mætter mig med gode gaver,
PSA.103.5	jeg får min livskraft igen som ørnen.
PSA.103.6	Han lader retfærdigheden ske fyldest,
PSA.103.6	så de undertrykte får deres ret.
PSA.103.7	Han åbenbarede sine planer for Moses,
PSA.103.7	Israels folk var vidner til hans undere.
PSA.103.8	Herren er barmhjertig og nådig
PSA.103.8	med tålmodig og trofast kærlighed.
PSA.103.9	Han fortsætter ikke med at anklage os,
PSA.103.9	bliver ikke ved med at være vred.
PSA.103.10	Han giver os ikke løn som forskyldt,
PSA.103.10	straffer os ikke i forhold til vore synder.
PSA.103.11	Så højt som himlen er over jorden,
PSA.103.11	så stor er hans nåde mod dem, der har ærefrygt.
PSA.103.12	Så langt som østen er fra vesten,
PSA.103.12	har han fjernet vore synder fra os.
PSA.103.13	Som en far er barmhjertig mod sine børn,
PSA.103.13	er Herren barmhjertig mod dem, der ærer ham.
PSA.103.14	Han forstår, hvor skrøbelige vi er,
PSA.103.14	han ved, at vi kun er som støv.
PSA.103.15	Vores liv på jorden er som græsset,
PSA.103.15	som markblomster, der hurtigt forsvinder.
PSA.103.16	Blæsten gør en ende på blomsten,
PSA.103.16	man skulle tro, den aldrig havde været der.
PSA.103.17	Men Herrens trofasthed er evig,
PSA.103.17	den omslutter dem, der ærer ham.
PSA.103.17	Hans godhed bliver alle generationer til del,
PSA.103.18	hvis de holder hans pagt og adlyder hans bud.
PSA.103.19	Herren sidder på sin trone i Himlen,
PSA.103.19	alt er underlagt hans herredømme.
PSA.103.20	Lovpris Herren, alle hans engle,
PSA.103.20	I vældige krigere, som adlyder hans ordrer
PSA.103.20	og udfører alle hans befalinger.
PSA.103.21	Ja, pris Herren, I englehære,
PSA.103.21	som tjener ham og udfører hans vilje.
PSA.103.22	Pris Herren, alle hans skabninger,
PSA.103.22	hvor I end befinder jer i hans rige.
PSA.103.22	Min sjæl, pris Herren.
PSA.104.1	Min sjæl, pris Herren.
PSA.104.1	Min Gud, du er vidunderlig stor.
PSA.104.1	Du udstråler kongelig værdighed,
PSA.104.2	du er omgivet af et strålende lys.
PSA.104.2	Du udspændte himlen som en teltdug
PSA.104.3	og byggede din bolig på hvælvingens bue.
PSA.104.3	Du bruger en tordensky som stridsvogn
PSA.104.3	og farer af sted på vindens vinger.
PSA.104.4	Du bruger stormvinde som dine sendebud
PSA.104.4	og gør lynene til dine tjenere.
PSA.104.5	Du grundfæstede jorden,
PSA.104.5	den står urokkeligt fast.
PSA.104.6	Havets vandmasser dækkede den som en klædning
PSA.104.6	og gik hen over bjergenes tinder.
PSA.104.7	Ved din befaling kom vandene i bevægelse,
PSA.104.7	de styrtede væk ved din tordenrøst,
PSA.104.8	de strømmede over bjerge og gennem dale,
PSA.104.8	for at komme til det sted, du havde beredt for dem.
PSA.104.9	Havene fik en grænse at holde sig bagved,
PSA.104.9	så de aldrig skulle dække hele jorden igen.
PSA.104.10	Du lod kilder risle frem i dalene
PSA.104.10	og bække bane sig vej mellem bjergene,
PSA.104.11	så dyrene kan få vand at drikke,
PSA.104.11	vildæslerne slukke deres tørst.
PSA.104.12	Ved bredden bygger fuglene rede,
PSA.104.12	fra trækronerne høres deres sang.
PSA.104.13	Fra himlen sender du regn over bjergene,
PSA.104.13	du velsigner jorden med væde.
PSA.104.14	Du får græs til at spire frem som føde for kvæget,
PSA.104.14	du gør det muligt for mennesker at dyrke deres afgrøder.
PSA.104.15	Vin, som giver os glæde,
PSA.104.15	olivenolie, som får vore ansigter til at stråle,
PSA.104.15	brød, som giver os styrke og helse.
PSA.104.16	Herren passer de træer, han har plantet,
PSA.104.16	Libanons cedre får rigeligt med regn.
PSA.104.17	Fuglene bygger rede i træernes grene,
PSA.104.17	storkene bor i fyrretræernes toppe.
PSA.104.18	Højt på bjerget holder stenbukken til,
PSA.104.18	mellem klipper er grævlingens skjul.
PSA.104.19	Du skabte månen til at markere årets gang,
PSA.104.19	solen står op og går ned på den fastsatte tid.
PSA.104.20	Du skabte nattens mørke,
PSA.104.20	hvor de vilde dyr kommer frem.
PSA.104.21	De unge løver brøler efter bytte,
PSA.104.21	fanger de dyr, Gud har givet dem til føde.
PSA.104.22	De trækker sig tilbage, når solen står op,
PSA.104.22	går hjem til deres huler og lægger sig.
PSA.104.23	Da begynder mennesket sin daglige dont,
PSA.104.23	bliver ved med at arbejde, til dagen er forbi.
PSA.104.24	Oh, Gud, hvor er din visdom stor!
PSA.104.24	Jorden er fuld af dine skabninger.
PSA.104.24	Hvilken mangfoldighed du har skabt.
PSA.104.25	Foran mig ligger det mægtige hav,
PSA.104.25	det vrimler af liv i alle former og farver.
PSA.104.26	Skibene pløjer sig gennem de store have,
PSA.104.26	Livjatan, som du skabte, boltrer sig i bølgerne.
PSA.104.27	Hele skabningen er afhængig af dig,
PSA.104.27	du giver dem føde i rette tid.
PSA.104.28	Du giver, og de tager imod,
PSA.104.28	når du åbner din hånd, bliver de mætte.
PSA.104.29	Men vender du ryggen til dem,
PSA.104.29	bliver de skrækslagne.
PSA.104.29	Tager du deres livsånde bort,
PSA.104.29	dør de og bliver til støv.
PSA.104.30	Din livgivende Ånd har skabende kraft,
PSA.104.30	du fornyer alt liv på jorden.
PSA.104.31	Gid Herrens herlighed må vare for evigt!
PSA.104.31	Gid han altid må glæde sig over sit skaberværk!
PSA.104.32	Når han ser på jorden, skælver den.
PSA.104.32	Når han rører ved bjergene, bryder de i brand.
PSA.104.33	Jeg vil synge for Herren, så længe jeg lever,
PSA.104.33	prise Gud til mit sidste åndedrag.
PSA.104.34	Må han finde behag i min lovsang,
PSA.104.34	for han er kilden til al min glæde.
PSA.104.35	Gid der ingen syndere var tilbage,
PSA.104.35	ingen gudløse på hele jorden.
PSA.104.35	Min sjæl, pris Herren!
PSA.104.35	Halleluja!
PSA.105.1	Sig tak til Herren og giv ham ære!
PSA.105.1	Forkynd hans undere for alle folkeslag!
PSA.105.2	Syng og spil til hans ære,
PSA.105.2	tænk på alle de mirakler, han har udført.
PSA.105.3	Glæd jer over hans herlighed.
PSA.105.3	Lad alle, der kender ham, fryde sig.
PSA.105.4	Søg hjælp hos Herren og hans styrke,
PSA.105.4	hold jer altid nær til ham.
PSA.105.5	Tænk på de fantastiske ting, han har gjort,
PSA.105.5	alle de undere, han har udført.
PSA.105.6	I er jo børn af Guds tjener, Abraham,
PSA.105.6	I er de udvalgte efterkommere af Jakob.
PSA.105.7	Han er Herren, vor Gud,
PSA.105.7	han hersker over hele jorden.
PSA.105.8	Han holder altid sine løfter,
PSA.105.8	er trofast gennem tusind generationer.
PSA.105.9	Han står bag sin pagt med Abraham,
PSA.105.9	det løfte, han højtideligt afgav til Isak.
PSA.105.10	Han bekræftede det overfor Jakob
PSA.105.10	som en vedvarende pagt med Israels folk:
PSA.105.11	„Jeg giver jer Kanaʼans land,
PSA.105.11	det skal være jeres særlige ejendom.”
PSA.105.12	Det sagde han, da de endnu var få,
PSA.105.12	en lille flok fremmede i Kanaʼans land.
PSA.105.13	De vandrede fra land til land,
PSA.105.13	fra det ene rige til det andet.
PSA.105.14	Men han tillod ingen at skade dem,
PSA.105.14	han advarede konger om at holde sig væk.
PSA.105.15	„Rør ikke mine udvalgte,
PSA.105.15	gør ikke mine profeter fortræd!”
PSA.105.16	Han sendte hungersnød over Kanaʼans land,
PSA.105.16	gjorde ende på alle deres forsyninger.
PSA.105.17	Han sendte en mand i forvejen til Egypten.
PSA.105.17	Det var Josef, der blev solgt som slave.
PSA.105.18	I fængslet blev hans fødder lagt i lænker,
PSA.105.18	om halsen fik han en ring af jern,
PSA.105.19	indtil hans profeti blev opfyldt,
PSA.105.19	og det viste sig, at Herren talte sandt.
PSA.105.20	Da fik Farao ham løsladt,
PSA.105.20	Egyptens konge satte ham i frihed.
PSA.105.21	Han fik ansvar for Faraos finanser,
PSA.105.21	hans paladser, hans gods og ejendom.
PSA.105.22	Han fik autoritet over alle kongens embedsmænd
PSA.105.22	og gav instrukser til Faraos rådgivere.
PSA.105.23	Så kom Jakob og hans familie til landet,
PSA.105.23	de boede som gæster i Egypten.
PSA.105.24	Herren gjorde dem frugtbare og talrige,
PSA.105.24	de blev mere talstærke end landets indbyggere.
PSA.105.25	På den måde gjorde Gud egypterne misundelige,
PSA.105.25	så de begyndte at mishandle hans tjenere.
PSA.105.26	Da sendte Gud sin tjener Moses
PSA.105.26	sammen med Aron, som han havde udvalgt.
PSA.105.27	De udførte fantastiske ting,
PSA.105.27	gjorde tegn og undere i Egyptens land.
PSA.105.28	Herren sendte et tykt mørke over landet,
PSA.105.28	men egypterne adlød ikke hans befaling.
PSA.105.29	Han forvandlede deres floder til blod,
PSA.105.29	så alle fiskene døde.
PSA.105.30	Han fyldte landet med frøer,
PSA.105.30	selv i kongens private gemakker kom de ind.
PSA.105.31	Han sendte fluesværme i massevis,
PSA.105.31	myggene svirrede over hele landet.
PSA.105.32	I stedet for regn kom der frygtelige haglbyger,
PSA.105.32	og lynene slog ned over hele Egypten.
PSA.105.33	Vinstokke og figentræer blev ødelagt,
PSA.105.33	træerne splintredes og væltede omkuld.
PSA.105.34	Så sendte han sværme af græshopper,
PSA.105.34	de kom i utrolige mængder,
PSA.105.35	de åd alt, hvad der var grønt i landet,
PSA.105.35	de spiste alle markens afgrøder.
PSA.105.36	Derpå dræbte han det kæreste, de ejede,
PSA.105.36	den førstefødte søn i hvert eneste hjem.
PSA.105.37	Da førte Herren sit folk ud af Egypten,
PSA.105.37	belæsset med sølv og guld,
PSA.105.37	ingen var syg eller svagelig.
PSA.105.38	Egypterne var lettede, da de var borte,
PSA.105.38	for de var blevet bange for dem.
PSA.105.39	Gud skærmede sit folk med en sky,
PSA.105.39	han lyste for dem med en ildsky om natten.
PSA.105.40	De bad om kød, og han sendte vagtler,
PSA.105.40	mættede dem med manna, brødet fra himlen.
PSA.105.41	Han åbnede en klippe, så vand strømmede ud,
PSA.105.41	det blev til en flod i ørkenens sand.
PSA.105.42	Herren opfyldte sit hellige løfte,
PSA.105.42	som han havde givet til sin tjener Abraham.
PSA.105.43	Hans folk drog ud med frydesang,
PSA.105.43	hans udvalgte jublede af glæde.
PSA.105.44	Han gav dem fremmede folkeslags lande,
PSA.105.44	de høstede afgrøder, som andre havde plantet.
PSA.105.45	Det gjorde han med det mål for øje,
PSA.105.45	at hans folk skulle adlyde hans bud.
PSA.105.45	Lovet være Herren!
PSA.106.1	Halleluja!
PSA.106.1	Tak Herren, for han er god.
PSA.106.1	Hans trofasthed varer til evig tid.
PSA.106.2	Hvem har tal på alle hans undere?
PSA.106.2	Hvordan kan vi nogensinde takke ham nok?
PSA.106.3	Velsignede er de, der gør det gode,
PSA.106.3	de, der altid handler ret.
PSA.106.4	Husk på mig, Herre, når du velsigner dit folk,
PSA.106.4	giv også mig del i dine goder.
PSA.106.5	Lad mig se dit folk få fremgang,
PSA.106.5	lad mig glædes sammen med dine udvalgte,
PSA.106.5	juble med det folk, som tilhører dig.
PSA.106.6	Vi har svigtet dig, som vore forfædre gjorde,
PSA.106.6	vi har begået fejl og handlet forkert.
PSA.106.7	Vore forfædre ænsede ikke dine undere i Egypten,
PSA.106.7	de glemte hurtigt din trofasthed imod dem,
PSA.106.7	i stedet gjorde de oprør imod dig ved Det Røde Hav.
PSA.106.8	Alligevel frelste Herren sit folk for sin æres skyld
PSA.106.8	og for at vise sin magt for verden.
PSA.106.9	Han truede Det Røde Hav, så det tørrede ud,
PSA.106.9	og folket kunne gå tørskoet over.
PSA.106.10	Han frelste dem fra deres fjender,
PSA.106.10	friede dem fra egypternes had.
PSA.106.11	Vandet skyllede hen over forfølgerne,
PSA.106.11	så de druknede alle som en.
PSA.106.12	Da troede folket på Guds løfter
PSA.106.12	og brød ud i lovsang til ham.
PSA.106.13	Men de glemte snart, hvad Herren havde gjort,
PSA.106.13	de holdt op med at søge hans vilje.
PSA.106.14	I ørkenen krævede de kød at spise,
PSA.106.14	de udfordrede Guds tålmodighed.
PSA.106.15	Han gav dem, hvad de forlangte,
PSA.106.15	men straffede dem også for deres oprør.
PSA.106.16	Nogle i lejren blev misundelige på Moses
PSA.106.16	og på Aron, Guds udvalgte præst.
PSA.106.17	Som straf åbnede jorden sig og opslugte Datan,
PSA.106.17	lukkede sig over Abiram og de medsammensvorne.
PSA.106.18	Ild for ned fra himlen
PSA.106.18	og fortærede dem, der gjorde oprør.
PSA.106.19	Ved Horebs bjerg støbte de en tyrekalv,
PSA.106.19	de tilbad en afgud af metal.
PSA.106.20	De byttede Guds herlighed bort
PSA.106.20	for et billede af et dyr, der æder græs.
PSA.106.21	De glemte den Gud, der førte dem ud af Egypten,
PSA.106.21	han, som reddede dem på forunderlig vis.
PSA.106.22	Tænk på de mirakler, han udførte,
PSA.106.22	de fantastiske undere ved Det Røde Hav.
PSA.106.23	Gud var lige ved at udrydde sit oprørske folk,
PSA.106.23	men hans tjener Moses gik i forbøn for dem,
PSA.106.23	så de ikke blev tilintetgjort af hans vrede.
PSA.106.24	De nægtede at gå ind i det frugtbare land,
PSA.106.24	for de troede ikke på Guds løfte.
PSA.106.25	De sad bare i deres telte og surmulede
PSA.106.25	og ville slet ikke høre på Herrens ord.
PSA.106.26	Derfor svor han højt og helligt,
PSA.106.26	at oprørerne skulle dø i ørkenen.
PSA.106.27	Deres efterkommere skulle spredes blandt folkeslagene
PSA.106.27	og gøres til flygtninge i fremmede lande.
PSA.106.28	Dernæst tilbad de Baʼal i Peor,
PSA.106.28	de holdt fest og ofrede til livløse afguder.
PSA.106.29	Deres opførsel krænkede Herren dybt,
PSA.106.29	og han lod en pest bryde ud iblandt dem.
PSA.106.30	Men Pinehas tog mod til sig og greb ind,
PSA.106.30	og det gjorde, at plagen holdt op.
PSA.106.31	Pinehas viste sig som en gudfrygtig mand,
PSA.106.31	og det vil han altid blive husket for.
PSA.106.32	Ved Meribas kilder gjorde de oprør igen,
PSA.106.32	og Moses faldt i unåde hos Herren.
PSA.106.33	De gjorde ham nemlig så oprørt,
PSA.106.33	at han talte i vrede og handlede overilet.
PSA.106.34	De undlod også at tilintetgøre de folkeslag,
PSA.106.34	som Herren havde befalet dem at udrydde.
PSA.106.35	De giftede sig tilmed ind i deres familier,
PSA.106.35	lærte sig deres ugudelige skikke,
PSA.106.36	så de dyrkede de fremmedes afguder
PSA.106.36	og derved blev skyld i deres egen ulykke.
PSA.106.37	De ofrede både deres sønner og døtre
PSA.106.37	til de fremmede folkeslags guder.
PSA.106.38	Fordi de myrdede uskyldige børn
PSA.106.38	og ofrede dem til afguderne,
PSA.106.38	blev landet besmittet af det udgydte blod.
PSA.106.39	Guds folk var blevet urent i hans øjne,
PSA.106.39	deres handlinger viste deres utroskab mod Herren.
PSA.106.40	Derfor blussede Guds vrede op imod dem,
PSA.106.40	han følte afsky for sit ejendomsfolk.
PSA.106.41	Han overgav dem i fremmedes vold,
PSA.106.41	deres fjender undertrykte dem.
PSA.106.42	De gjorde livet surt for dem
PSA.106.42	og kuede dem på alle måder.
PSA.106.43	Gang på gang befriede Herren sit folk,
PSA.106.43	men de blev ved med at gøre oprør
PSA.106.43	og falde dybere og dybere i synd.
PSA.106.44	Alligevel kunne han ikke lukke øjnene for deres nød,
PSA.106.44	han hørte deres råb om nåde.
PSA.106.45	Han havde jo indgået en pagt med sit folk,
PSA.106.45	og hans trofasthed forbød ham at udslette dem helt.
PSA.106.46	Han sørgede for, at de fremmede herskere
PSA.106.46	fik medlidenhed med dem.
PSA.106.47	Vor Herre og Gud, frels os!
PSA.106.47	Bring os tilbage fra landflygtigheden,
PSA.106.47	så vi kan give dig taknemmelighedsofre
PSA.106.47	og lovprise dit hellige navn.
PSA.106.48	Lovet være Herren, Israels Gud.
PSA.106.48	Lad os prise ham nu og til evig tid.
PSA.106.48	Lad hele folket svare: Amen!
PSA.106.48	Halleluja!
PSA.107.1	Tak Herren, for han er god.
PSA.107.1	Hans trofasthed varer til evig tid.
PSA.107.2	Det er, hvad Herrens folk bør sige,
PSA.107.2	dem, han befriede fra fjendens magt
PSA.107.3	og bragte tilbage fra fjerne lande,
PSA.107.3	fra øst og vest og syd og nord.
PSA.107.4	De måtte vandre længe gennem øde egne,
PSA.107.4	de ledte efter et sted at bo.
PSA.107.5	De var udmattede af sult og tørst
PSA.107.5	og nær ved at give op.
PSA.107.6	Men i deres nød råbte de til Herren,
PSA.107.6	og han reddede dem ud af problemerne.
PSA.107.7	Han førte dem ad den rigtige vej
PSA.107.7	til en by, hvor de kunne bosætte sig.
PSA.107.8	De bør takke Herren for hans trofasthed,
PSA.107.8	for de undere, han gør for menneskene.
PSA.107.9	Han slukkede de udmattedes tørst,
PSA.107.9	og han mættede de sultne med gode gaver.
PSA.107.10	De sad i et trøstesløst mørke
PSA.107.10	og led under deres fangenskab,
PSA.107.11	fordi de havde gjort oprør mod Gud,
PSA.107.11	ringeagtet den Højestes bud.
PSA.107.12	Han nedbrød deres stolthed gennem lidelser,
PSA.107.12	når de segnede, hjalp ingen dem op.
PSA.107.13	Men i deres nød råbte de til Herren,
PSA.107.13	og han reddede dem ud af problemerne.
PSA.107.14	Han førte dem ud af mørket
PSA.107.14	og rev deres lænker i stykker.
PSA.107.15	De bør takke Herren for hans trofasthed,
PSA.107.15	for de undere, han gør for menneskene.
PSA.107.16	Han sprængte porte af bronze
PSA.107.16	og huggede gennem slåer af jern.
PSA.107.17	De blev mishandlet og betragtet som tåber
PSA.107.17	på grund af deres synd og oprør mod Gud.
PSA.107.18	De mistede appetitten og fik kvalme af maden,
PSA.107.18	de var døden nær af sult.
PSA.107.19	Men i deres nød råbte de til Herren,
PSA.107.19	og han reddede dem ud af problemerne.
PSA.107.20	Han sagde blot et ord, og de blev reddet,
PSA.107.20	han rev dem ud af dødens gab.
PSA.107.21	De bør takke Herren for hans trofasthed,
PSA.107.21	for de undere han gør for menneskene.
PSA.107.22	Lad dem bringe ham ofre i taknemmelighed,
PSA.107.22	synge med glæde om hans vældige gerninger.
PSA.107.23	Nogle stod til søs med deres skibe,
PSA.107.23	drev handel på det store hav.
PSA.107.24	Også de fik Herrens gerninger at se,
PSA.107.24	de undere han udførte på havet.
PSA.107.25	Han befalede stormvejret at bryde løs,
PSA.107.25	bølgerne rejste sig som bjerge.
PSA.107.26	De steg mod himlen, sank atter ned i dybet.
PSA.107.26	Sømændene var ved at give op over for orkanen.
PSA.107.27	De ravede rundt som fulde folk,
PSA.107.27	de kunne intet stille op.
PSA.107.28	Men i deres nød råbte de til Herren,
PSA.107.28	og han reddede dem ud af problemerne.
PSA.107.29	Stormen blev stille som en hvisken,
PSA.107.29	havets bølger faldt hurtigt til ro.
PSA.107.30	Da fyldtes de af fred, åndede lettet op,
PSA.107.30	og han førte dem til deres rejses mål.
PSA.107.31	De bør takke Herren for hans trofasthed,
PSA.107.31	for de undere, han gør for menneskene,
PSA.107.32	ophøje ham offentligt i folkets forsamling
PSA.107.32	og for landets ledende råd.
PSA.107.33	Han forvandlede floder til ødemark,
PSA.107.33	gjorde kildevand til ørkensand.
PSA.107.34	Frugtbart land blev til saltsletter
PSA.107.34	på grund af beboernes ondskab.
PSA.107.35	Men derefter gjorde han ørkenen til oase
PSA.107.35	og ødemarken til frugtbart land,
PSA.107.36	så hans sultende folk kunne slå sig ned
PSA.107.36	og bygge byer, hvor de kunne bo,
PSA.107.37	tilså deres marker, plante vingårde
PSA.107.37	og bringe en bugnende høst i hus.
PSA.107.38	Han velsignede dem, de blev mange,
PSA.107.38	og der var ingen mangel på kvæg.
PSA.107.39	Det oprørske folk blev ydmyget gennem sorg og ulykker,
PSA.107.39	mange døde, så de blev færre og færre.
PSA.107.40	Gud måtte straffe de stolte, religiøse ledere,
PSA.107.40	lade dem flakke om i øde egne.
PSA.107.41	Men de, der søgte hjælp hos Herren,
PSA.107.41	blev reddet ud af deres ulykke.
PSA.107.41	Han tog sig af dem,
PSA.107.41	så de trivedes og havde fremgang.
PSA.107.42	De retskafne glæder sig over at se det,
PSA.107.42	men de onde holder skamfuldt deres mund.
PSA.107.43	De vise vil lægge mærke til det
PSA.107.43	og anerkende Herrens trofasthed.
PSA.108.1	En sang af David.
PSA.108.2	Jeg er fuld af tillid til dig, Gud,
PSA.108.2	jeg vil synge og spille til din ære.
PSA.108.3	Jeg vil gribe min harpe og lyre,
PSA.108.3	når befrielsens sol står op.
PSA.108.4	Jeg vil takke dig, Herre, blandt folkeslagene,
PSA.108.4	jeg vil synge din pris for de fremmede.
PSA.108.5	Din trofasthed fylder universet,
PSA.108.5	din godhed når til skyerne.
PSA.108.6	Herre, lad din storhed fylde himmelrummet,
PSA.108.6	lad din herlighed komme over hele jorden.
PSA.108.7	Hør min bøn og gør brug af din magt,
PSA.108.7	så dit elskede folk kan blive reddet.
PSA.108.8	Gud har talt fra sin helligdom:
PSA.108.8	„Med glæde vil jeg udstykke Sikem,
PSA.108.8	jeg vil udmåle Sukkots dal.
PSA.108.9	Gilead tilhører mig,
PSA.108.9	Manasse er min ejendom.
PSA.108.9	Kongerne kommer fra Juda,
PSA.108.9	og dygtige krigere fra Efraim.
PSA.108.10	Moabitterne skal tjene mig
PSA.108.10	og edomitterne være mine slaver.
PSA.108.10	Jeg vinder sejr over filistrene.”
PSA.108.11	Hvem tager med os til den befæstede by?
PSA.108.11	Hvem vil gå med os mod Edom?
PSA.108.12	Herre, har du forkastet os?
PSA.108.12	Hvorfor drager du ikke med os i krig?
PSA.108.13	Hjælp os dog mod vore fjender,
PSA.108.13	for menneskers hjælp er intet værd.
PSA.108.14	Med Guds hjælp vinder vi sejr,
PSA.108.14	for han vil trampe vore fjender ned.
PSA.109.1	Til korlederen: En sang af David.
PSA.109.1	Gud, jeg lovsynger dig.
PSA.109.1	Forbliv ikke tavs og afvisende,
PSA.109.2	mens onde mennesker lyver om mig,
PSA.109.2	bagtaler mig med deres falske anklager.
PSA.109.3	De taler ondskabsfuldt om mig,
PSA.109.3	hader mig, skønt jeg intet har gjort.
PSA.109.4	Jeg elsker dem og går i forbøn for dem,
PSA.109.4	men alligevel anklager de mig groft.
PSA.109.5	De gengælder mig ondt for godt,
PSA.109.5	belønner min venlighed med had.
PSA.109.6	Lad en anklager stå frem
PSA.109.6	og føre sag mod min fjende i retten.
PSA.109.7	Lad ham blive kendt skyldig,
PSA.109.7	lad hans selviske bønner blive afsløret.
PSA.109.8	Gør hans livstid kort,
PSA.109.8	lad en anden overtage hans lederfunktion.
PSA.109.9	Lad hans børn blive faderløse
PSA.109.9	og hans hustru enke.
PSA.109.10	Lad dem tigge sig til dagligt brød
PSA.109.10	og blive jaget fra hus og hjem.
PSA.109.11	Lad hans kreditorer overtage hans ejendom,
PSA.109.11	lad fremmede røve hans formue.
PSA.109.12	Lad ingen vise ham barmhjertighed
PSA.109.12	eller have ondt af hans efterladte børn.
PSA.109.13	Lad hans slægt dø ud,
PSA.109.13	så hans navn for altid er glemt.
PSA.109.14	Husk hans forfædres ondskab,
PSA.109.14	tilgiv ikke hans mors synd.
PSA.109.15	Herre, husk altid på hans synder,
PSA.109.15	men lad hans slægt blive glemt.
PSA.109.16	Han havde ikke tanke for andres vel,
PSA.109.16	men forfulgte de fattige, pinte de fortvivlede til døde.
PSA.109.17	Han elskede at forbande,
PSA.109.17	så lad ham være forbandet.
PSA.109.17	Han brød sig ikke om din velsignelse,
PSA.109.17	så lad være med at velsigne ham.
PSA.109.18	At forbande andre var en livsstil for ham,
PSA.109.18	det gennemtrængte ham fuldstændigt.
PSA.109.19	Lad hans forbandelser ramme ham selv og dække ham
PSA.109.19	som det tøj, han har på, det bælte, han bærer.
PSA.109.20	Det skal være din straf mod de fjender,
PSA.109.20	der udslynger løgne og dødstrusler imod mig.
PSA.109.21	Herre, frels mig for din æres skyld.
PSA.109.21	Lad mig opleve din nåde og godhed.
PSA.109.22	For jeg er i stor nød,
PSA.109.22	mit hjerte hamrer af angst.
PSA.109.23	Mit liv er kortvarigt som en skygge, der forsvinder,
PSA.109.23	det bliver viftet væk som en flue.
PSA.109.24	Jeg er så udmattet af at faste, at mine knæ ryster,
PSA.109.24	jeg er kun skind og ben.
PSA.109.25	Folk ser på mig med foragt,
PSA.109.25	de ryster på hovedet, når de ser mig.
PSA.109.26	Hjælp mig, min Herre og Gud,
PSA.109.26	red mig, for du er trofast.
PSA.109.27	Så vil de se, at det er dig, der griber ind.
PSA.109.27	De vil forstå, Herre, at det var dig, der reddede mig.
PSA.109.28	Lad dem bare forbande,
PSA.109.28	for du velsigner mig.
PSA.109.28	Deres angreb vil mislykkes,
PSA.109.28	så de ydmyges, mens jeg fryder mig.
PSA.109.29	Lad mine fjender blive gjort skamfulde,
PSA.109.29	lad ydmygelsen omgive dem som en kappe.
PSA.109.30	Da vil jeg takke dig, Herre, af hele mit hjerte.
PSA.109.30	Jeg vil prise dig i alles påhør.
PSA.109.31	For du er på de svages side,
PSA.109.31	du forsvarer dem overfor deres fjender.
PSA.110.1	En sang af David.
PSA.110.1	Herren sagde til min Herre:
PSA.110.1	„Sæt dig ved min højre side,
PSA.110.1	imens jeg overvinder dine fjender.”
PSA.110.2	Herren vil give dig et mægtigt kongerige,
PSA.110.2	fra Zion skal du herske over alle dine fjender.
PSA.110.3	Dit folk kommer villigt på kampens dag,
PSA.110.3	din hær af friske unge samles ved solopgang på det hellige bjerg.
PSA.110.4	Herren har aflagt et løfte, som aldrig kan rokkes:
PSA.110.4	„Du skal være præst efter Melkizedeks forbillede for evigt.”
PSA.110.5	Herren er ved din side, han er din styrke,
PSA.110.5	han knuser de fjendtlige konger i sin vrede.
PSA.110.6	Han holder dom over folkeslagene,
PSA.110.6	han knuser jordens ledere, dalene fyldes med lig.
PSA.110.7	Han drikker af en bæk langs vejen,
PSA.110.7	han rejser sig med fornyet styrke.
PSA.111.1	Halleluja!
PSA.111.1	Af hele mit hjerte vil jeg takke Herren,
PSA.111.1	berømme ham midt i de gudfrygtiges forsamling.
PSA.111.2	De ting, han gør, er vidunderlige,
PSA.111.2	enhver, der oplever dem, må juble og glæde sig.
PSA.111.3	Fantastiske er alle hans undere,
PSA.111.3	glem ikke hans uendelige godhed.
PSA.111.4	Herren er nådig og barmhjertig,
PSA.111.4	ingen må glemme hans velgerninger.
PSA.111.5	Jeg ved, at han altid sørger for sit folk.
PSA.111.5	Kan han nogensinde glemme sin pagt med dem?
PSA.111.6	Landet, som tilhørte de fremmede, gav han til sit eget folk,
PSA.111.6	med magt drev han de andre væk for øjnene af sine udvalgte.
PSA.111.7	Når han handler, gør han altid det rigtige,
PSA.111.7	ordene fra ham kan man stole på.
PSA.111.8	Pas på, at I trofast adlyder hans bud,
PSA.111.8	retsindighed har evighedsværdi.
PSA.111.9	Sit folk har han sat i frihed,
PSA.111.9	til evig tid varer hans pagt med dem.
PSA.111.9	Underfuld og hellig er Herren.
PSA.111.10	Visdom udspringer af ærefrygt for Gud.
PSA.111.10	Ypperlig er den indsigt, man får ved at adlyde ham.
PSA.111.10	Æren er hans for evigt!
PSA.112.1	Halleluja!
PSA.112.1	At adlyde Herren giver velsignelse.
PSA.112.1	Budene er til for at blive overholdt.
PSA.112.2	Du og dine efterkommere får fremgang og magt,
PSA.112.2	enhver, der handler ret, bliver velsignet.
PSA.112.3	Familien vil opleve velstand,
PSA.112.3	gode mennesker vil altid blive husket.
PSA.112.4	Herren gør de gudfrygtige til et lys midt i mørket,
PSA.112.4	især når de er venlige og barmhjertige.
PSA.112.5	Ja, velsignet er de gavmilde og hjælpsomme,
PSA.112.5	kendetegnet på deres handlinger er ærlighed.
PSA.112.6	Lever de sådan, får de styrke og fasthed,
PSA.112.6	mennesker med et godt ry bliver husket længe.
PSA.112.7	Når modgangen kommer, som kunne skabe frygt,
PSA.112.7	opgiver de ikke, for de stoler på Herren.
PSA.112.8	På trods af fjendens angreb
PSA.112.8	rider de stormen af og ender med sejr.
PSA.112.9	Sådanne mennesker giver gavmildt til dem, der er i nød,
PSA.112.9	taknemmelighed og ære bliver dem til del,
PSA.112.9	uselvisk godhed vil aldrig blive glemt.
PSA.112.10	Ved at se en sådan velsignelse bliver de gudløse vrede.
PSA.112.10	Ynkeligt sidder de tilbage med tomme hænder,
PSA.112.10	ærgrelsen står malet i deres ansigter.
PSA.113.1	Halleluja!
PSA.113.1	Pris Herren, alle hans tjenere,
PSA.113.1	lovpris den almægtige Gud!
PSA.113.2	Hans er æren,
PSA.113.2	både nu og i al evighed.
PSA.113.3	Alle mennesker på jorden
PSA.113.3	bør lovprise Herren, den Almægtige.
PSA.113.4	Herren er ophøjet over alle jordens folk,
PSA.113.4	hans herlighed fylder universet.
PSA.113.5	Ingen når på højde med Herren, vor Gud,
PSA.113.5	han sidder på sin trone i Himlen.
PSA.113.6	Han må bøje sig frem
PSA.113.6	for at kigge ned på himmelrummet og jorden.
PSA.113.7	Han løfter de hjælpeløse op fra støvet,
PSA.113.7	han giver de fortvivlede nyt mod.
PSA.113.8	Han ærer dem som kongebørn,
PSA.113.8	bænker dem på hæderspladsen.
PSA.113.9	Han giver den barnløse kvinde børn,
PSA.113.9	gør hende til en lykkelig mor.
PSA.113.9	Halleluja!
PSA.114.1	Da Israels folk forlod Egypten,
PSA.114.1	hvor de havde levet blandt et fremmed folk,
PSA.114.2	blev de Herrens ejendomsfolk,
PSA.114.2	de blev hans eget, hellige folk.
PSA.114.3	Havets vandmasser flygtede fra dem,
PSA.114.3	Jordanfloden holdt sig ærbødigt tilbage.
PSA.114.4	Bjergene sprang rundt som væddere,
PSA.114.4	bakkerne var kåde som lam.
PSA.114.5	Hvad går der af dig, hav, siden du flygter?
PSA.114.5	Jordanflod, hvorfor holder du dig tilbage?
PSA.114.6	Hvorfor springer I bjerge som væddere?
PSA.114.6	Bakker, hvorfor er I kåde som lam?
PSA.114.7	Når jorden står overfor den Almægtige, må den skælve,
PSA.114.7	ryste af angst for Israels Gud,
PSA.114.8	han, som gav drikkevand fra en ørkensten,
PSA.114.8	gjorde klippevæg til kildevæld.
PSA.115.1	Dig tilhører æren, Herre, ikke os,
PSA.115.1	for du er pålidelig og trofast.
PSA.115.2	Hvorfor siger de fremmede folkeslag:
PSA.115.2	„Nå, hvor er så jeres Gud?”
PSA.115.3	Vores Gud er i Himlen,
PSA.115.3	og han gør, hvad han vil.
PSA.115.4	Deres gudebilleder er lavet af sølv og guld,
PSA.115.4	de er skabt af mennesker,
PSA.115.5	de har mund, men kan ikke tale,
PSA.115.5	øjne, men kan intet se,
PSA.115.6	de har ører, men kan ikke høre,
PSA.115.6	næse, men kan intet lugte.
PSA.115.7	De har hænder, men udretter intet,
PSA.115.7	fødder, men kan ikke gå,
PSA.115.7	de kan ikke frembringe en eneste lyd.
PSA.115.8	De, som fremstiller og tilbeder den slags guder,
PSA.115.8	ender med at blive lige så døde som dem.
PSA.115.9	Men Israels folk, I skal stole på Herren,
PSA.115.9	for han er jeres skjold, og han kommer jer til hjælp.
PSA.115.10	Arons præsteslægt, I skal stole på Herren,
PSA.115.10	for han er jeres skjold, og han kommer jer til hjælp.
PSA.115.11	Alle I, der tilbeder Herren, I skal stole på ham,
PSA.115.11	for han er jeres skjold, og han kommer jer til hjælp.
PSA.115.12	Herren har omsorg for os og velsigner os.
PSA.115.12	Han velsigner Israels folk og Arons slægt,
PSA.115.13	han velsigner alle, der adlyder ham,
PSA.115.13	både små og store.
PSA.115.14	Herren vil lade jeres antal vokse,
PSA.115.14	give jer mange efterkommere.
PSA.115.15	Herren, der skabte himlen og jorden,
PSA.115.15	vil velsigne jer.
PSA.115.16	Himlen er Herrens område,
PSA.115.16	men jorden har han givet til menneskene.
PSA.115.17	De døde lovsynger ikke Herren,
PSA.115.17	i stilhedens rige prises han ikke.
PSA.115.18	Men vi, der lever, vi lover Herren,
PSA.115.18	vi vil prise ham nu og altid.
PSA.115.18	Halleluja!
PSA.116.1	Jeg elsker Herren,
PSA.116.1	for han hører min bøn.
PSA.116.2	Han lytter til mit råb om hjælp,
PSA.116.2	jeg vil bede til ham, så længe jeg lever.
PSA.116.3	Døden holdt mig i sit kvælertag,
PSA.116.3	jeg var dødsens angst og dybt fortvivlet.
PSA.116.4	Da råbte jeg: „Herre, red mig fra at dø!”
PSA.116.5	Herren er god og nådig.
PSA.116.5	Vor Gud er fuld af barmhjertighed.
PSA.116.6	Han hjælper dem, der råber om hjælp,
PSA.116.6	han frelste mig i nødens stund.
PSA.116.7	Min sjæl, fald til ro igen,
PSA.116.7	for Herren har bevist sin godhed.
PSA.116.8	Han reddede mig fra døden,
PSA.116.8	mit øje fra gråd, min fod fra fald.
PSA.116.9	Jeg er stadig i live,
PSA.116.9	og jeg vil altid følge Herrens vej.
PSA.116.10	Jeg troede, og derfor talte jeg.
PSA.116.10	„Herre!” råbte jeg. „Jeg er i stor nød!”
PSA.116.11	I min bitre angst sagde jeg:
PSA.116.11	„De er alle sammen fulde af løgn!”
PSA.116.12	Hvad kan jeg give til Herren
PSA.116.12	for al hans godhed imod mig?
PSA.116.13	Jeg vil takke ham for min redning
PSA.116.13	med et drikoffer.
PSA.116.14	Jeg vil bringe ham de ofre, jeg har lovet,
PSA.116.14	for øjnene af hele folket.
PSA.116.15	Herren elsker sit folk,
PSA.116.15	han griber ind, hvis nogen er nær ved at dø.
PSA.116.16	Herre, jeg er din tjener, en simpel slave.
PSA.116.16	Tak, fordi du reddede mig fra døden.
PSA.116.17	Jeg vil bringe dig takofre
PSA.116.17	og lovprise dig.
PSA.116.18	Jeg vil bringe de ofre, jeg lovede,
PSA.116.18	for øjnene af hele folket,
PSA.116.19	midt i din helligdom, Herre,
PSA.116.19	midt i Jerusalem.
PSA.116.19	Halleluja!
PSA.117.1	Pris Herren, alle nationer.
PSA.117.1	Lovsyng ham, alle folkeslag.
PSA.117.2	For hans godhed mod os er stor,
PSA.117.2	hans trofasthed varer for evigt.
PSA.117.2	Halleluja!
PSA.118.1	Tak Herren, for han er god.
PSA.118.1	Hans trofasthed varer til evig tid.
PSA.118.2	Syng med, Israels menighed:
PSA.118.2	„Hans trofasthed varer til evig tid!”
PSA.118.3	Syng med, Arons præsteslægt:
PSA.118.3	„Hans trofasthed varer til evig tid!”
PSA.118.4	Syng med, alle I, der kender Herren:
PSA.118.4	„Hans trofasthed varer til evig tid!”
PSA.118.5	I min nød bad jeg til Herren,
PSA.118.5	han svarede og satte mig fri.
PSA.118.6	Herren er med mig, så jeg vil intet frygte.
PSA.118.6	Hvad kan mennesker gøre mig?
PSA.118.7	Herren hjælper mig,
PSA.118.7	han besejrer alle mine fjender.
PSA.118.8	Det er bedre at stole på Herren
PSA.118.8	end at sætte sin lid til mennesker.
PSA.118.9	Det er bedre at søge hjælp hos ham
PSA.118.9	end at stole på stormænd og fyrster.
PSA.118.10	Jeg var omringet af fjendtlige hære,
PSA.118.10	men i Herrens kraft slog jeg dem tilbage.
PSA.118.11	De kom imod mig fra alle sider,
PSA.118.11	men i Herrens kraft sejrede jeg over dem.
PSA.118.12	De sværmede om mig som bier,
PSA.118.12	de blussede op som ild i en bunke kvas,
PSA.118.12	men i Herrens kraft slog jeg dem tilbage.
PSA.118.13	Jeg blev angrebet hårdt og var ved at bukke under,
PSA.118.13	men Herren kom mig til undsætning.
PSA.118.14	Herren hjalp mig og gav mig styrke,
PSA.118.14	han gav mig sejr over mine fjender.
PSA.118.15	Der høres jubel og sejrsråb i de gudfrygtiges telte:
PSA.118.15	„Herren gav os sejr!
PSA.118.16	Herren er stor og mægtig!
PSA.118.16	Det var ham, der gav os sejren!”
PSA.118.17	Jeg er ikke død, jeg lever stadig.
PSA.118.17	Jeg vil fortælle, hvad Herren har gjort.
PSA.118.18	Selv om Herren satte mig på en hård prøve,
PSA.118.18	skånede han dog mit liv.
PSA.118.19	Luk helligdommens porte op,
PSA.118.19	så jeg kan gå ind og lovsynge Herren.
PSA.118.20	De porte fører ind til Guds nærhed,
PSA.118.20	kun de gudfrygtige kan gå derind.
PSA.118.21	Jeg takker dig, Herre,
PSA.118.21	for du hørte min bøn og gav mig sejr.
PSA.118.22	Den sten, bygmestrene kasserede,
PSA.118.22	er blevet selve hjørnestenen.
PSA.118.23	Det er Herren, der har gjort det,
PSA.118.23	og det er forunderligt at se.
PSA.118.24	Det er Herrens dag i dag,
PSA.118.24	kom, lad os juble og fryde os.
PSA.118.25	Herre, hjælp os, når vi er i nød,
PSA.118.25	red os og giv os fremgang!
PSA.118.26	Velsignet være den, som kommer i Herrens navn.
PSA.118.26	Vi velsigner jer fra Herrens hus.
PSA.118.27	Herren er vor Gud, og han har givet os glæde.
PSA.118.27	Lad folk komme i festligt optog
PSA.118.27	til alterets horn med flettede grene.
PSA.118.28	Du er min Gud, og jeg vil takke dig.
PSA.118.28	Jeg vil fortælle om din storhed og magt.
PSA.118.29	Tak Herren, for han er god.
PSA.118.29	Hans trofasthed varer til evig tid!
PSA.119.1	Velsignede er de, som gør Guds vilje,
PSA.119.1	alle de, som adlyder Herrens love.
PSA.119.2	Velsignede er de, som holder fast ved hans bud,
PSA.119.2	og søger ham af hele deres hjerte.
PSA.119.3	Vi ved, at han ønsker, vi skal følge hans vej,
PSA.119.3	derfor vælger vi at gøre hans vilje.
PSA.119.4	Vi kender dine befalinger, Herre,
PSA.119.4	som du forventer, vi følger til punkt og prikke.
PSA.119.5	Hvor ville jeg dog inderligt ønske,
PSA.119.5	at jeg kunne følge dine bud uden at vakle.
PSA.119.6	Ved at fokusere på alle dine befalinger
PSA.119.6	undgår jeg at blive gjort til skamme.
PSA.119.7	Vore hjerter bryder ud i tak,
PSA.119.7	når vi forstår dine retfærdige love.
PSA.119.8	Vær tålmodig med mig,
PSA.119.8	for jeg ønsker at adlyde dine bud.
PSA.119.9	Jeg opfordrer de unge til at følge dit ord,
PSA.119.9	for det hjælper dem til at blive på din vej.
PSA.119.10	Jeg søger dig af hele mit hjerte,
PSA.119.10	lad mig ikke fare vild fra dine bud.
PSA.119.11	Jeg gemmer dit ord i mit hjerte
PSA.119.11	for ikke at synde imod dig.
PSA.119.12	Jeg lover og priser dig, Herre,
PSA.119.12	lær mig alle dine lovbud.
PSA.119.13	Jeg gentager igen og igen
PSA.119.13	alle de bud, du har givet mig.
PSA.119.14	Jeg glæder mig over dine befalinger,
PSA.119.14	som var de alverdens rigdomme.
PSA.119.15	Jeg grunder over dine formaninger
PSA.119.15	og holder fast ved dine forskrifter.
PSA.119.16	Jeg glæder mig over din vejledning
PSA.119.16	og vil aldrig glemme dit ord.
PSA.119.17	Lad mig få øjnene op for din godhed,
PSA.119.17	så jeg kan tjene dig hele mit liv.
PSA.119.18	Luk mine øjne op, så jeg kan se
PSA.119.18	de vidunderlige ting i din lov.
PSA.119.19	Livet her på jorden er kort,
PSA.119.19	og jeg har brug for dine love til at lede mig.
PSA.119.20	Længslen efter at kende dig ligger i mit hjerte,
PSA.119.20	mind mig om dine love hver eneste dag.
PSA.119.21	Lovløse mennesker, der gør oprør mod dig,
PSA.119.21	vil blive dømt for deres egenrådige stolthed.
PSA.119.22	Lad dem ikke hovere over mig,
PSA.119.22	fordi jeg adlyder dine bud.
PSA.119.23	Lederne i samfundet bagtaler mig,
PSA.119.23	men jeg vil tjene dig og handle på dit ord.
PSA.119.24	Lovene, du har givet mig, gør mig glad,
PSA.119.24	og jeg ønsker at følge din vejledning.
PSA.119.25	Jeg er nedslået og fortvivlet.
PSA.119.25	Giv mig nyt mod ved dit ord.
PSA.119.26	Jeg fortalte dig det hele, og du hjalp mig.
PSA.119.26	Lær du mig nu dine principper.
PSA.119.27	Jeg vil gerne forstå hensigten med dine bud,
PSA.119.27	og jeg beundrer dine gode love.
PSA.119.28	Jeg føler mig så udkørt og trist.
PSA.119.28	Styrk mig ved dit ord.
PSA.119.29	Jeg vil altid være ærlig over for dig,
PSA.119.29	lad din lov forvandle min karakter.
PSA.119.30	Jeg har valgt at være trofast,
PSA.119.30	sat mig for at følge dine lovbud.
PSA.119.31	Jeg klynger mig til dit ord,
PSA.119.31	for jeg ved, du ikke skuffer mig, Herre.
PSA.119.32	Jeg vil ivrigt adlyde alle dine bud,
PSA.119.32	for du har givet mig viljen til at gøre det.
PSA.119.33	Lær mig at følge dine love, Herre,
PSA.119.33	så jeg altid er lydig imod dem.
PSA.119.34	Lad mig vokse i forståelsen af din lov,
PSA.119.34	så jeg kan holde den af hele mit hjerte.
PSA.119.35	Led mig fremad på lydighedens vej,
PSA.119.35	for at følge dine bud er min lyst.
PSA.119.36	Lad mit hjertes ønske være at følge dit ord
PSA.119.36	i stedet for at stræbe efter penge og profit.
PSA.119.37	Livet uden dig er ikke andet end tomhed,
PSA.119.37	men at følge dit ord giver mig indhold i livet.
PSA.119.38	Lad mig hvile i troen på dine løfter,
PSA.119.38	som gælder alle, der adlyder dig.
PSA.119.39	Lad dem, der håner mig, blive til skamme,
PSA.119.39	for jeg ved, at dine bud er gode.
PSA.119.40	Længslen efter dine love ligger i mit hjerte,
PSA.119.40	hjælp mig til altid at efterleve dem.
PSA.119.41	Du har lovet at redde mig, Herre.
PSA.119.41	Vis mig nu din trofasthed og grib ind.
PSA.119.42	Det er dit ord, jeg har sat min lid til.
PSA.119.42	Giv mig et svar til dem, der håner mig.
PSA.119.43	Det, at du redder mig og griber ind,
PSA.119.43	vil bevise, at det, jeg har sagt om dig, er sandt.
PSA.119.44	Da vil jeg altid holde din lov,
PSA.119.44	både nu og til evig tid.
PSA.119.45	Det giver mig en vældig frimodighed,
PSA.119.45	at jeg bygger mit liv på dine love.
PSA.119.46	Derfor skammer jeg mig ikke over dit ord,
PSA.119.46	men forkynder det frimodigt selv for konger.
PSA.119.47	Det er en stor glæde at kende dine bud.
PSA.119.47	Åh, hvor jeg elsker dem.
PSA.119.48	Dagligt rækker jeg hænderne ud efter dem.
PSA.119.48	Det fryder mig at kunne meditere over dem.
PSA.119.49	Herre, jeg tjener dig i tillid til dine løfter,
PSA.119.49	for det er dem, der giver mig håb.
PSA.119.50	Hver gang jeg kommer ud for modstand,
PSA.119.50	giver dit ord mig nyt mod på livet.
PSA.119.51	Hån og spot hagler ned over mig,
PSA.119.51	men jeg holder fast ved dit ord.
PSA.119.52	Herre, jeg holder mig dine bud for øje,
PSA.119.52	de har stået deres prøve, og de giver mig trøst.
PSA.119.53	Harmen vælder op i mig,
PSA.119.53	når de gudløse gør nar af dine bud.
PSA.119.54	Hvor jeg end opholder mig,
PSA.119.54	hylder jeg dine befalinger med glæde.
PSA.119.55	Herre, selv om natten tænker jeg på dig,
PSA.119.55	også da vil jeg adlyde dine bud.
PSA.119.56	Hver dag vil jeg følge dine bud,
PSA.119.56	for det giver mig glæde i livet.
PSA.119.57	Jeg bygger mit liv på dig, Herre,
PSA.119.57	og jeg har besluttet at følge dine bud.
PSA.119.58	Jeg beder dig af hele mit hjerte:
PSA.119.58	vær nådig imod mig, som du har lovet.
PSA.119.59	Jeg har gjort status over mit liv
PSA.119.59	og har valgt at rette mig efter dit ord.
PSA.119.60	Jeg vil ikke vente eller tøve,
PSA.119.60	men straks gøre det, du siger, jeg skal.
PSA.119.61	Jeg vil aldrig glemme din lov,
PSA.119.61	selv om de gudløse prøver at få mig i fælden.
PSA.119.62	Jeg kan stå op midt om natten
PSA.119.62	for at takke dig for dine gode love.
PSA.119.63	Jeg er ven med alle, der tjener dig
PSA.119.63	og overholder dine forordninger.
PSA.119.64	Jorden er fuld af din trofasthed, Herre,
PSA.119.64	lær mig at forstå dine bud til bunds.
PSA.119.65	Du har holdt dit løfte, Herre.
PSA.119.65	Du har velsignet mig som din tjener.
PSA.119.66	Dine befalinger og bud er gode,
PSA.119.66	lær mig at forstå dem og bruge dem ret.
PSA.119.67	Der var engang, hvor jeg gik mine egne veje,
PSA.119.67	men du ydmygede mig, og nu følger jeg dit ord.
PSA.119.68	Du er god og gør altid det gode.
PSA.119.68	Hjælp mig at adlyde dine befalinger.
PSA.119.69	Det kan godt være, de gudløse bagtaler mig,
PSA.119.69	men jeg vil helhjertet holde din lov.
PSA.119.70	De er både tykhovedede og stivnakkede,
PSA.119.70	men at adlyde dit ord giver mig glæde.
PSA.119.71	Det var godt, at du ydmygede mig,
PSA.119.71	så jeg kunne lære at overholde dine bud.
PSA.119.72	Dit ord er mere værd for mig
PSA.119.72	end guld og sølv i dynger.
PSA.119.73	Dine hænder formede min krop.
PSA.119.73	Giv mig nu forstand til at fatte dine bud.
PSA.119.74	De gudfrygtige hilser mig med glæde,
PSA.119.74	for jeg har sat min lid til dit ord.
PSA.119.75	Dine domme er retfærdige, det ved jeg,
PSA.119.75	du ydmygede mig for mit eget bedste.
PSA.119.76	Din nåde og barmhjertighed rejste mig op igen,
PSA.119.76	akkurat som du havde lovet din tjener.
PSA.119.77	Din nåde gav mig nyt livsmod,
PSA.119.77	for jeg elsker trods alt dine bud.
PSA.119.78	De hovmodige spottere bliver gjort til skamme,
PSA.119.78	for de bagtaler mig uden grund.
PSA.119.78	Men jeg vil grunde over dine befalinger.
PSA.119.79	De der kender dine bud og adlyder dig,
PSA.119.79	dem vil jeg gerne have fællesskab med.
PSA.119.80	Din lov vil jeg følge af hele mit hjerte,
PSA.119.80	så behøver jeg aldrig at skamme mig.
PSA.119.81	Herre, jeg længes efter, at du redder mig.
PSA.119.81	Jeg har sat min lid til dine løfter.
PSA.119.82	Hvornår griber du ind og hjælper mig?
PSA.119.82	Jeg er snart træt af at vente.
PSA.119.83	Herre, jeg er som en indtørret, tilrøget lædersæk,
PSA.119.83	men dine bud glemmer jeg aldrig.
PSA.119.84	Hvor mange dage skal der gå?
PSA.119.84	Hvornår vil du straffe mine forfølgere?
PSA.119.85	Hovmodige mennesker, som hader din lov,
PSA.119.85	har gravet en faldgrube for mig.
PSA.119.86	Hele din lov er troværdig og pålidelig,
PSA.119.86	åh, hjælp mig mod de gudløses angreb.
PSA.119.87	Herre, de har næsten gjort det af med mig,
PSA.119.87	men jeg vil ikke svigte dine bud.
PSA.119.88	Hold mig i live på grund af din trofasthed,
PSA.119.88	så jeg kan adlyde de befalinger, du har givet mig.
PSA.119.89	Dit ord, Herre, står ved magt til evig tid,
PSA.119.89	det er fast forankret i Himlen.
PSA.119.90	Din trofasthed rækker fra slægt til slægt,
PSA.119.90	du har grundfæstet jorden, så den ikke kan rokkes.
PSA.119.91	Dine love står fast til denne dag,
PSA.119.91	for du er universets Herre.
PSA.119.92	Dit ord gav mig den trøst, jeg havde brug for,
PSA.119.92	ellers var jeg for længst gået til grunde.
PSA.119.93	Dine love vil jeg aldrig glemme,
PSA.119.93	for det er dem, der holder mig i live.
PSA.119.94	Dig tilhører jeg, for du er min Gud.
PSA.119.94	Hjælp mig, for jeg ønsker at følge dine bud.
PSA.119.95	De gudløse lurer på at slå mig ihjel,
PSA.119.95	men jeg har altid dine love i tanke.
PSA.119.96	De fleste ting har deres begrænsning,
PSA.119.96	men dine befalinger har uanede dybder.
PSA.119.97	Jeg elsker dine bud, Herre.
PSA.119.97	Dagen igennem er de i mine tanker.
PSA.119.98	Jeg mediterer over dit ord hver dag,
PSA.119.98	det giver mig et fortrin frem for mine fjender.
PSA.119.99	Jeg har altid dine bud i mine tanker,
PSA.119.99	de gør mig visere end mine vejledere.
PSA.119.100	Ja, jeg er klogere end de gamle og erfarne,
PSA.119.100	for jeg adlyder dine befalinger.
PSA.119.101	Jeg holder mig væk fra enhver form for ondskab,
PSA.119.101	for jeg ønsker at adlyde dit ord.
PSA.119.102	Jeg går ikke vild, men følger dine bud,
PSA.119.102	for du er den, der underviser mig.
PSA.119.103	Jeg elsker at smage på dit ord,
PSA.119.103	det er sødere på tungen end honning.
PSA.119.104	Jo mere indsigt jeg får i dine bud,
PSA.119.104	des mere hader jeg løgnens vej.
PSA.119.105	Dit ord er en lygte for min fod,
PSA.119.105	et lys på vejen foran mig.
PSA.119.106	Dine love er gode og retfærdige,
PSA.119.106	jeg har lovet mig selv altid at overholde dem.
PSA.119.107	Der er mange, som er imod mig, Herre,
PSA.119.107	men du giver mig nyt mod, som du har lovet.
PSA.119.108	Du fortjener min lovsang og tak, Herre,
PSA.119.108	fortsæt med at lære mig din vilje.
PSA.119.109	Dine bud vil jeg aldrig glemme,
PSA.119.109	også selv om det bringer mig i livsfare.
PSA.119.110	De gudløse sætter fælder for mig,
PSA.119.110	men jeg viger ikke en tomme fra dit ord.
PSA.119.111	Dine love er mit evige eje,
PSA.119.111	de fylder mit hjerte med glæde.
PSA.119.112	Det er min faste beslutning at adlyde dit ord,
PSA.119.112	indtil jeg drager mit sidste suk.
PSA.119.113	Dem, der følger dig halvhjertet, hader jeg,
PSA.119.113	men jeg elsker din lov af hele mit hjerte.
PSA.119.114	Du er min tilflugt og mit skjold,
PSA.119.114	dit ord er det, der giver mig håb.
PSA.119.115	Der er ingen, der kan hindre mig i at adlyde Gud,
PSA.119.115	de, der vil prøve, tager jeg afstand fra.
PSA.119.116	Du har lovet at give mig styrke til at leve efter dit ord.
PSA.119.116	Jeg er overbevist om, at du ikke skuffer mig.
PSA.119.117	Den hjælp og støtte, jeg får fra dig,
PSA.119.117	betyder, at jeg fortsat kan adlyde dine bud.
PSA.119.118	Du forkaster dem, der foragter dit ord,
PSA.119.118	de er falske og fulde af løgn.
PSA.119.119	Du lader alle de gudløse ende som aske.
PSA.119.119	Er det da mærkeligt, at jeg elsker dit ord?
PSA.119.120	Dine domme er retfærdige og kan ikke appelleres,
PSA.119.120	derfor bæver jeg for dig i ærefrygt.
PSA.119.121	Jeg forsøger altid at gøre det rigtige.
PSA.119.121	Lad ikke mine fjender få bugt med mig.
PSA.119.122	Jag de stolte og overmodige mennesker væk,
PSA.119.122	så de ikke har mulighed for at skade mig.
PSA.119.123	Jeg er træt af at vente på, at du redder mig,
PSA.119.123	selv om jeg ved, at du altid holder dine løfter.
PSA.119.124	Jeg ved, at din kærlighed omslutter mig,
PSA.119.124	lær mig at kende din vilje.
PSA.119.125	Jeg er din tjener, giv mig forstand
PSA.119.125	til at fatte dine formaninger.
PSA.119.126	Jeg græmmes, når de gudløse overtræder dine bud.
PSA.119.126	Herre, hvornår griber du ind?
PSA.119.127	Jeg foretrækker din lov
PSA.119.127	frem for guld og grønne skove.
PSA.119.128	Jeg hader løgn og bedrag,
PSA.119.128	men elsker at adlyde dine bud.
PSA.119.129	Din vejledning er vidunderlig,
PSA.119.129	jeg ønsker at rette mig efter den.
PSA.119.130	Dit ord bringer lys, når det bliver forstået,
PSA.119.130	selv begyndere kan fatte det.
PSA.119.131	Dit ord skaber en længsel i mig,
PSA.119.131	jeg kan aldrig få nok af det.
PSA.119.132	Din nåde og barmhjertighed gør mig godt,
PSA.119.132	du er god mod alle, som elsker dig.
PSA.119.133	Dit ord viser mig den vej, jeg skal gå,
PSA.119.133	så jeg ikke bliver overrumplet af det onde.
PSA.119.134	Der er mennesker, som vil føre mig på vildspor.
PSA.119.134	Hjælp mig til at holde fast ved dine bud.
PSA.119.135	Du velsigner mig med dit nærvær.
PSA.119.135	Hjælp mig at tjene dig bedre.
PSA.119.136	Der er mange, der ikke holder dine bud,
PSA.119.136	derfor strømmer tårerne ned over mine kinder.
PSA.119.137	Du er en god Gud, Herre,
PSA.119.137	alle dine love er retfærdige.
PSA.119.138	Dine principper er fuldkomne,
PSA.119.138	og din trofasthed er stor.
PSA.119.139	Der er mange, som ignorerer din vejledning,
PSA.119.139	og det skærer mig i hjertet at se det.
PSA.119.140	Dit ord er ædelt som renset sølv,
PSA.119.140	derfor elsker jeg det så højt.
PSA.119.141	Der er ikke noget særligt ved mig,
PSA.119.141	men jeg forsømmer ikke at adlyde dine bud.
PSA.119.142	Din retfærdighed varer evigt,
PSA.119.142	din lov vil altid være sand.
PSA.119.143	Det sker, at jeg tynges af bekymring og uro,
PSA.119.143	men dine bud gør mig glad igen.
PSA.119.144	Din lov står altid ved magt,
PSA.119.144	lad mig forstå den bedre dag for dag.
PSA.119.145	Jeg beder dig inderligt om hjælp, Herre.
PSA.119.145	Svar mig, og jeg vil adlyde dine bud.
PSA.119.146	Jeg råber til dig: „Red mig,
PSA.119.146	så jeg kan adlyde dine bud.”
PSA.119.147	Jeg er oppe før daggry for at råbe om hjælp,
PSA.119.147	for jeg sætter min lid til løfterne i dit ord.
PSA.119.148	Jeg ligger vågen om natten
PSA.119.148	og mediterer over dit ord.
PSA.119.149	Jeg beder dig, Herre, hør min bøn,
PSA.119.149	vær mig nådig og red mit liv.
PSA.119.150	Jeg gruer for, hvad mine fjender vil gøre,
PSA.119.150	for de er ligeglade med din lov.
PSA.119.151	Jeg ved dog, at du er mig nær, Herre,
PSA.119.151	alle dine bud er grundet på sandheden.
PSA.119.152	Jeg har for længe siden lært,
PSA.119.152	at dit ord står urokkeligt fast.
PSA.119.153	Vær nådig og fri mig fra mine lidelser,
PSA.119.153	for jeg har ikke taget let på din lov.
PSA.119.154	Ved at høre dine løfter får jeg nyt mod.
PSA.119.154	Kæmp på min side og red mig.
PSA.119.155	Ved at gøre oprør mod dig og dine bud,
PSA.119.155	har de gudløse mistet håbet om frelse.
PSA.119.156	Hvor er din nåde dog stor, Herre,
PSA.119.156	du har magt til at redde mit liv.
PSA.119.157	Vel er mine fjender og modstandere mange,
PSA.119.157	men jeg holder fast ved dine lovbud.
PSA.119.158	Ved synet af de gudløse bliver jeg fyldt med foragt,
PSA.119.158	for de gør oprør mod dine bud og befalinger.
PSA.119.159	Vis mig din kærlighed og red mit liv,
PSA.119.159	Tænk dog på, hvor højt jeg elsker dine love.
PSA.119.159	Giv mig liv, for du elsker mig med trofast kærlighed!
PSA.119.160	Værdien af dit ord er ubeskrivelig,
PSA.119.160	det er troværdigt og står fast for evigt.
PSA.119.161	Der er magtfulde mænd, som angriber mig uden grund,
PSA.119.161	men jeg vil holde fast ved dit ord i mit hjerte.
PSA.119.162	Din vejledning fylder mig med glæde,
PSA.119.162	som en, der har vundet en stor gevinst.
PSA.119.163	Det er løgn og bedrag, jeg hader,
PSA.119.163	men jeg elsker dit ord.
PSA.119.164	Dag efter dag vil jeg takke dig
PSA.119.164	for dine retfærdige lovbud.
PSA.119.165	De, der elsker din lov, lever trygt,
PSA.119.165	intet kan rokke dem.
PSA.119.166	Der er en forvisning i mit hjerte om, at du vil redde mig,
PSA.119.166	og jeg vil blive ved med at adlyde dine bud.
PSA.119.167	Dine befalinger har jeg altid for øje,
PSA.119.167	jeg elsker dem af hele mit hjerte.
PSA.119.168	Du ved, at jeg har adlydt dine bud,
PSA.119.168	for mit liv ligger udbredt for dig.
PSA.119.169	Jeg beder om hjælp, Herre, lyt til mit råb.
PSA.119.169	Lad dit ord give mig råd og vejledning.
PSA.119.170	Ja, jeg beder så inderligt om nåde,
PSA.119.170	grib ind og red mig, som du har lovet.
PSA.119.171	Jeg vil lovprise dig, Herre,
PSA.119.171	for du har lært mig at forstå dine bud.
PSA.119.172	Jeg vil synge en sang om dit ord,
PSA.119.172	for alle dine love er gode og retfærdige.
PSA.119.173	Jeg venter på, at du griber ind,
PSA.119.173	for jeg har valgt at gøre din vilje.
PSA.119.174	Jeg længes efter, at du redder mig, Herre,
PSA.119.174	og jeg glæder mig over dine lovbud.
PSA.119.175	Jeg ønsker at leve i lovprisning til dig.
PSA.119.175	Lad dit ord være min støtte på livsvejen.
PSA.119.176	Jeg er som et får, der er faret vild.
PSA.119.176	Kom og red mig, for jeg har holdt fast ved dine bud.
PSA.120.1	En valfartssang.
PSA.120.1	I min nød råbte jeg til Herren,
PSA.120.1	og han svarede mig.
PSA.120.2	„Herre,” bad jeg, „red mig fra de løgnere,
PSA.120.2	som hele tiden snyder og bedrager!”
PSA.120.3	Hvad skal Herren gøre ved bedragerne?
PSA.120.3	Hvordan skal han straffe dem?
PSA.120.4	Jo, med krigerens spidse pile,
PSA.120.4	som blev skærpet ved de gloende trækul.
PSA.120.5	Hvor længe skal jeg leve her i Meshek,
PSA.120.5	bo som fremmed blandt Kedars telte?
PSA.120.6	Alt for længe har jeg været hos et folk, der hader fred.
PSA.120.7	Jeg taler fredens sag, men de råber på krig.
PSA.121.1	En valfartssang.
PSA.121.1	„Jeg løfter mit blik mod bjergene.
PSA.121.1	Hvorfra kommer min hjælp?
PSA.121.2	Fra Herren kommer min hjælp,
PSA.121.2	fra himlens og jordens Skaber!”
PSA.121.3	„Herren sørger for, at du ikke snubler.
PSA.121.3	Han, som passer på dig, sover aldrig.
PSA.121.4	Han, som værner om Israel,
PSA.121.4	falder aldrig i søvn.
PSA.121.5	Herren er den, der beskytter dig,
PSA.121.5	du kan gemme dig bag ved ham.
PSA.121.6	Han holder hånden over dig om dagen,
PSA.121.6	om natten er du tryg hos ham.
PSA.121.7	Herren bevarer dig fra alt ondt,
PSA.121.7	han våger over dit liv.
PSA.121.8	Han værner om dig, hvor du end er,
PSA.121.8	nu og til evig tid.”
PSA.122.1	En valfartssang af David.
PSA.122.1	Jeg blev så glad, da jeg hørte,
PSA.122.1	at vi skulle drage til Herrens hus.
PSA.122.2	Nu står vi så endelig her,
PSA.122.2	i porten ind til Jerusalem.
PSA.122.3	Jerusalem er en fantastisk by,
PSA.122.3	tæt pakket med huse og mennesker.
PSA.122.4	Her mødes Israels stammer, Herrens eget folk,
PSA.122.4	for at takke Herren ifølge Toraens forskrifter.
PSA.122.5	Her står Davids trone,
PSA.122.5	herfra regerer hans kongeslægt.
PSA.122.6	Bed om fred i Jerusalem.
PSA.122.6	Må det gå godt for dem, der elsker byen.
PSA.122.7	Må der være fred inden for murene
PSA.122.7	og tryghed i tårnene.
PSA.122.8	For slægt og venners skyld
PSA.122.8	ønsker jeg fred over Jerusalem.
PSA.122.9	For Herrens helligdoms skyld
PSA.122.9	beder jeg om tryghed for byen.
PSA.123.1	En valfartssang.
PSA.123.1	Jeg løfter mit blik til dig, Herre,
PSA.123.1	du, som troner i Himlen.
PSA.123.2	Som slaven iagttager,
PSA.123.2	hvad hans herre gør,
PSA.123.2	som slavepigens øjne følger,
PSA.123.2	hvad hendes frue foretager sig,
PSA.123.2	sådan er vores blik vendt mod dig, Gud,
PSA.123.2	for vi ser frem til din nådige indgriben.
PSA.123.3	Hjælp os, Herre, vær barmhjertig imod os!
PSA.123.3	Vi har fået nok af folks foragt,
PSA.123.4	vi er trætte af de stoltes spot,
PSA.123.4	af de hovmodiges hån.
PSA.124.1	En valfartssang af David.
PSA.124.1	„Hvad hvis Herren ikke havde hjulpet os?
PSA.124.1	Lad hele Israel svare.”
PSA.124.2	Hvis Herren ikke havde hjulpet os,
PSA.124.2	da fjenderne gik til angreb,
PSA.124.3	havde de slugt os med hud og hår,
PSA.124.3	for de nærede et bundløst had.
PSA.124.4	De ville have skyllet os fuldstændigt væk,
PSA.124.4	som en flodbølge kom de imod os.
PSA.124.5	Det brusende vand
PSA.124.5	ville have revet os bort fra de levendes land.
PSA.124.6	Men lovet være Herren,
PSA.124.6	han lod dem ikke udslette os.
PSA.124.7	Vi var fanget som en fugl i en fælde,
PSA.124.7	men Herren slap os fri.
PSA.124.7	Han åbnede fælden for os
PSA.124.7	og reddede os fra den visse død.
PSA.124.8	Det var Herren, der kom os til hjælp,
PSA.124.8	himlens og jordens Skaber.
PSA.125.1	En valfartssang.
PSA.125.1	De, der stoler på Herren,
PSA.125.1	står fast som Zions bjerg.
PSA.125.1	I evighed rokkes de ikke.
PSA.125.2	Som bjergene omslutter Jerusalem,
PSA.125.2	vil Herren altid omslutte sit folk.
PSA.125.3	Onde konger skal ikke herske for evigt
PSA.125.3	over det land, Gud gav de gudfrygtige,
PSA.125.3	for ellers ville de glemme deres gudsfrygt.
PSA.125.4	Herre, vis godhed mod de gode,
PSA.125.4	de, som har et oprigtigt hjerte.
PSA.125.5	Men de, som slår ind på ondskabens vej,
PSA.125.5	vil Herren jage bort sammen med de onde.
PSA.125.5	Fred være med Israel!
PSA.126.1	En valfartssang.
PSA.126.1	Da Herren bragte os hjem til Zion,
PSA.126.1	var det, som om vi drømte.
PSA.126.2	Vi lo og jublede, vi sang af glæde.
PSA.126.2	Folkeslagene udbrød: „Herren har gjort et under for sit folk!”
PSA.126.3	Ja, Herren har gjort et under for os,
PSA.126.3	vi jubler af glæde.
PSA.126.4	Herre, velsign os igen og giv os fremgang,
PSA.126.4	som regnen fylder de udtørrede floder.
PSA.126.5	De, der såede med gråd,
PSA.126.5	skal høste med glæde.
PSA.126.6	Grædende spredte de sæden ud,
PSA.126.6	syngende bringer de høsten i hus.
PSA.127.1	En valfartssang af Salomon.
PSA.127.1	Hvis ikke Herren bygger huset,
PSA.127.1	er håndværkernes arbejde forgæves.
PSA.127.1	Hvis ikke Herren vogter byen,
PSA.127.1	våger vagterne forgæves.
PSA.127.2	Det er til ingen nytte at slide og slæbe
PSA.127.2	fra tidlig morgen til sen aften,
PSA.127.2	for Herren sørger for sine, mens de sover,
PSA.127.2	han giver dem alt, hvad de har brug for.
PSA.127.3	Børn er en gave fra Herren,
PSA.127.3	efterkommere er en velsignelse.
PSA.127.4	De børn, man får i sin ungdom,
PSA.127.4	vil være til hjælp, når man bliver gammel.
PSA.127.5	Du er velsignet, hvis du har en stor familie,
PSA.127.5	for de kan hjælpe dig, når du kommer under angreb.
PSA.128.1	En valfartssang.
PSA.128.1	Du bliver velsignet, når du adlyder Herren,
PSA.128.1	når du omhyggeligt handler på hans ord.
PSA.128.2	Du får lov at nyde resultatet af dit arbejde,
PSA.128.2	du bliver lykkelig og får et godt liv.
PSA.128.3	Din hustru trives hos dig,
PSA.128.3	hun er frugtbar som en vinranke.
PSA.128.3	Dine børn sidder omkring bordet,
PSA.128.3	sunde og raske som unge oliventræer.
PSA.128.4	Se, det er Herrens velsignelse,
PSA.128.4	sådan lønner han enhver, der adlyder ham.
PSA.128.5	Må Herren velsigne dig rigt fra Zion,
PSA.128.5	må du se Jerusalem blomstre op.
PSA.128.6	Må du leve længe og se dine børnebørn.
PSA.128.6	Fred være med Israel!
PSA.129.1	En valfartssang.
PSA.129.1	Fra min tidlige ungdom har mine fjender mishandlet mig
PSA.129.1	—lad hele Israel gentage det:
PSA.129.2	Fra min tidlige ungdom har mine fjender mishandlet mig.
PSA.129.2	De angreb mig, men overvandt mig ikke.
PSA.129.3	Min ryg er mærket af dybe sår,
PSA.129.3	som var den pløjet med en plov.
PSA.129.4	Men Herren er retfærdig,
PSA.129.4	han satte en stopper for deres mishandling.
PSA.129.5	Alle, der angriber Zion,
PSA.129.5	vil blive slået og tvunget til at vende om.
PSA.129.6	De er som græsset, der vokser på taget,
PSA.129.6	det visner og dør, før det bliver til noget.
PSA.129.7	Det fylder ingenting i høstfolkenes hænder,
PSA.129.7	der er ikke nok til at binde et neg af.
PSA.129.8	Ingen, der går forbi dem, vil sige:
PSA.129.8	„Herren velsigne jer!”
PSA.130.1	En valfartssang.
PSA.130.1	Herre, jeg er dybt fortvivlet.
PSA.130.2	Hør mit råb, oh, Gud!
PSA.130.2	Lyt til min tryglende bøn!
PSA.130.3	Hvis du holdt regnskab med alle vore synder,
PSA.130.3	hvem kunne da undslippe dommen?
PSA.130.4	Men jeg ved, du er villig til at tilgive,
PSA.130.4	og det ansporer mig til ærefrygt.
PSA.130.5	Jeg venter på, at du griber ind, Herre,
PSA.130.5	jeg ser frem til, at du taler til mig.
PSA.130.6	Jeg længes mere efter at høre fra dig,
PSA.130.6	end nattevagten længes efter daggry.
PSA.130.7	Israels folk, sæt jeres håb til Herren,
PSA.130.7	for han er trofast og barmhjertig.
PSA.130.7	Han står parat til at frelse,
PSA.130.8	han vil redde os ud af syndens morads.
PSA.131.1	En valfartssang af David.
PSA.131.1	Herre, mit hjerte er ikke hovmodigt,
PSA.131.1	jeg knejser ikke med nakken,
PSA.131.1	jeg siger ikke mere, end jeg kan stå inde for,
PSA.131.1	jeg har ikke urealistiske forestillinger,
PSA.131.2	men jeg har fundet hvile og ro i dig.
PSA.131.2	Som et lille barn er trygt hos sin mor,
PSA.131.2	har min sjæl fundet hvile hos dig.
PSA.131.3	Israel, sæt trygt jeres lid til Herren,
PSA.131.3	stol på ham evigt og altid.
PSA.132.1	En valfartssang.
PSA.132.1	Herre, du husker Davids hengivenhed.
PSA.132.2	Han gav et højtideligt løfte,
PSA.132.2	han sagde til Israels mægtige Gud:
PSA.132.3	„Jeg under mig ikke ro,
PSA.132.3	jeg vil ikke lægge mig til hvile,
PSA.132.4	jeg vil ikke sove,
PSA.132.4	jeg vil ikke lukke et øje,
PSA.132.5	før jeg har bygget Herren et hus,
PSA.132.5	en værdig bolig for Israels vældige Gud!”
PSA.132.6	Vi hørte i Betlehem,
PSA.132.6	vi tog til Jaʼars marker og fandt den.
PSA.132.7	Lad os nu bringe den til helligdommen,
PSA.132.7	så vi kan tilbede Gud ved hans fodskammel.
PSA.132.8	Kom, Herre, indtag din bolig,
PSA.132.8	på den Ark, der viser din magt.
PSA.132.9	Må præsterne altid gøre det rette,
PSA.132.9	og dit trofaste folk juble af glæde.
PSA.132.10	Du gav et løfte til David og hans slægt.
PSA.132.10	Forkast derfor ikke din udvalgte konge.
PSA.132.11	Du lovede David med en ed,
PSA.132.11	et løfte, som ikke kan brydes:
PSA.132.11	„Jeg vil gøre din søn til konge,
PSA.132.11	han skal regere efter dig.
PSA.132.12	Og hvis dine efterkommere vil holde min pagt
PSA.132.12	og adlyde mine befalinger,
PSA.132.12	skal din slægt blive ved at regere,
PSA.132.12	sidde på tronen til evig tid.”
PSA.132.13	Herren har udvalgt Zion,
PSA.132.13	dér ønsker han at bo.
PSA.132.14	„Dette er mit blivende hjem,
PSA.132.14	det er her, jeg har valgt at bo.
PSA.132.15	Jeg velsigner byen med overflod,
PSA.132.15	jeg giver de fattige mad at spise.
PSA.132.16	Jeg udruster præsterne til deres gerning,
PSA.132.16	mine trofaste tjenere skal råbe af glæde.
PSA.132.17	Derfra skal en mægtig konge spire frem,
PSA.132.17	fra Davids slægt, som jeg har udvalgt.
PSA.132.18	Hans fjender vil blive til skamme,
PSA.132.18	men han selv skal regere i herlighed.”
PSA.133.1	En valfartssang af David.
PSA.133.1	Se, hvor smukt og dejligt det er,
PSA.133.1	når Guds folk er i harmoni med hinanden.
PSA.133.2	Det er som den kostbare salveolie,
PSA.133.2	der flyder fra Arons hoved
PSA.133.2	ned over hans skæg og præstedragt.
PSA.133.3	Det er som den friske morgendug på Hermon,
PSA.133.3	som den livgivende regn på Zions høje.
PSA.133.3	Dér er kilden til evigt liv,
PSA.133.3	den velsignelse, Herren har lovet.
PSA.134.1	En valfartssang.
PSA.134.1	Pris Herren, alle I, som tjener ham,
PSA.134.1	I, som våger om natten i Herrens hus.
PSA.134.2	Løft jeres hænder mod helligdommen
PSA.134.2	og lovpris Herren.
PSA.134.3	Herren velsigne jer fra Zion,
PSA.134.3	han, som skabte himmel og jord.
PSA.135.1	Halleluja!
PSA.135.1	Lovpris Herren, I hans tjenere,
PSA.135.2	I, som tjener i Guds hus,
PSA.135.2	I, som arbejder i templets forgård.
PSA.135.3	Pris Herren, for han er god.
PSA.135.3	Lovsyng hans herlighed og nåde,
PSA.135.4	for Herren har udvalgt Israel.
PSA.135.4	Jakobs efterkommere er hans ejendomsfolk.
PSA.135.5	Jeg ved, at Herren er stor,
PSA.135.5	større end alle de andre folks guder.
PSA.135.6	Han gør alt, hvad han vil,
PSA.135.6	på jorden, i himlen og i havets dyb.
PSA.135.7	Han kalder uvejrsskyer sammen,
PSA.135.7	sender lynene af sted,
PSA.135.7	slipper stormen løs
PSA.135.7	og lader regnen styrte ned.
PSA.135.8	Alle de førstefødte i Egypten slog han ihjel,
PSA.135.8	både blandt mennesker og dyr.
PSA.135.9	Han udførte vældige tegn og undere
PSA.135.9	for øjnene af Farao og hele hans folk.
PSA.135.10	Han tilintetgjorde stærke nationer,
PSA.135.10	besejrede mægtige herskere,
PSA.135.11	amoritterkongen Sihon, kong Og af Bashan
PSA.135.11	og alle kongerne i Kanaʼans land.
PSA.135.12	Han gav deres lande til sit eget folk,
PSA.135.12	Israel fik det som sin arvelod.
PSA.135.13	Herre, dit ry vil altid bestå,
PSA.135.13	din berømmelse kender ingen grænser.
PSA.135.14	For Herren fører sit folks sag,
PSA.135.14	han er barmhjertig mod sine tjenere.
PSA.135.15	Andre folkeslag dyrker afguder,
PSA.135.15	som de selv har lavet af sølv og guld.
PSA.135.16	Afguderne har mund, men kan ikke tale.
PSA.135.16	De har øjne, men kan ikke se.
PSA.135.17	De har ører, men kan ikke høre,
PSA.135.17	for der er ingen livsånde i dem.
PSA.135.18	De mennesker, der formede afgudsbillederne,
PSA.135.18	er lige så tåbelige som deres guder.
PSA.135.19	Pris Herren, Israels folk!
PSA.135.19	Pris Herren, Arons slægt!
PSA.135.20	Pris Herren, alle I præster!
PSA.135.20	Pris Herren, alle I, som kender ham!
PSA.135.21	Lovet være Herren, som bor på Zion,
PSA.135.21	han som har sin bolig i Jerusalem.
PSA.135.21	Halleluja!
PSA.136.1	Tak Herren, for han er god,
PSA.136.1	hans trofasthed varer til evig tid.
PSA.136.2	Tak til den Gud, som er over alle guder,
PSA.136.2	hans trofasthed varer til evig tid.
PSA.136.3	Tak Herren, som er Herre over alle herrer,
PSA.136.3	hans trofasthed varer til evig tid.
PSA.136.4	Han er den eneste, som kan gøre undere,
PSA.136.4	hans trofasthed varer til evig tid.
PSA.136.5	Han skabte himlen i sin visdom,
PSA.136.5	hans trofasthed varer til evig tid.
PSA.136.6	Han anbragte jorden over vandenes dyb,
PSA.136.6	hans trofasthed varer til evig tid.
PSA.136.7	Han skabte lysene på himlen,
PSA.136.7	hans trofasthed varer til evig tid.
PSA.136.8	Han satte solen til at herske om dagen,
PSA.136.8	hans trofasthed varer til evig tid.
PSA.136.9	Han lod månen og stjernerne lyse om natten,
PSA.136.9	hans trofasthed varer til evig tid.
PSA.136.10	Han slog Egyptens førstefødte sønner ihjel,
PSA.136.10	hans trofasthed varer til evig tid.
PSA.136.11	Han førte Israels folk ud af Egypten,
PSA.136.11	hans trofasthed varer til evig tid.
PSA.136.12	Han greb ind og viste sin stærke magt,
PSA.136.12	hans trofasthed varer til evig tid.
PSA.136.13	Han banede vej gennem Det Røde Hav,
PSA.136.13	hans trofasthed varer til evig tid.
PSA.136.14	Han førte sit folk gennem havet,
PSA.136.14	hans trofasthed varer til evig tid.
PSA.136.15	Han lod Farao drukne med hele hans hær,
PSA.136.15	hans trofasthed varer til evig tid.
PSA.136.16	Han førte sit folk gennem ørkenen,
PSA.136.16	hans trofasthed varer til evig tid.
PSA.136.17	Han besejrede mægtige fyrster,
PSA.136.17	hans trofasthed varer til evig tid.
PSA.136.18	Han gjorde det af med mægtige konger,
PSA.136.18	hans trofasthed varer til evig tid.
PSA.136.19	Han dræbte amoritterkongen Sihon,
PSA.136.19	hans trofasthed varer til evig tid.
PSA.136.20	Han udslettede Bashans kong Og,
PSA.136.20	hans trofasthed varer til evig tid.
PSA.136.21	Han gav os deres land som en arv,
PSA.136.21	hans trofasthed varer til evig tid.
PSA.136.22	Han gav det i eje til Israel, sin tjener,
PSA.136.22	hans trofasthed varer til evig tid.
PSA.136.23	Han glemte os ikke, når vi var i nød,
PSA.136.23	hans trofasthed varer til evig tid.
PSA.136.24	Han frelste os fra alle vore fjender,
PSA.136.24	hans trofasthed varer til evig tid.
PSA.136.25	Han sørger for føde til al sin skabning,
PSA.136.25	hans trofasthed varer til evig tid.
PSA.136.26	Bryd ud i tak til Himlens Gud,
PSA.136.26	for hans trofasthed varer til evig tid.
PSA.137.1	Ved Babyloniens floder sad vi og græd,
PSA.137.1	når vi tænkte tilbage på Zion.
PSA.137.2	Harperne havde vi ikke lyst til at bruge,
PSA.137.2	så vi hængte dem op i piletræerne.
PSA.137.3	Vore fangevogtere forlangte, at vi skulle synge,
PSA.137.3	vore plageånder pålagde os at være glade:
PSA.137.3	„Syng en sang om Zion for os!”
PSA.137.4	Hvordan skulle vi kunne synge for Herren,
PSA.137.4	når vi sygner hen i et fremmed land?
PSA.137.5	Hvis jeg glemmer dig, Jerusalem,
PSA.137.5	må min højre hånd da blive lammet!
PSA.137.6	Gid min tunge må klæbe til ganen,
PSA.137.6	hvis jeg ikke husker på dig
PSA.137.6	og sætter dig højere end alt andet.
PSA.137.7	Herre, husk, hvad edomitterne sagde,
PSA.137.7	da Jerusalem blev indtaget af babylonierne:
PSA.137.7	„Riv byen ned, jævn den med jorden!”
PSA.137.8	Babylon, du går din undergang i møde.
PSA.137.8	Velsignet være dem, der gengælder dig,
PSA.137.8	hvad du har gjort mod os.
PSA.137.9	Lad dem tage dine spædbørn
PSA.137.9	og knuse dem mod klippen.
PSA.138.1	En sang af David.
PSA.138.1	Jeg takker dig, Herre, af hele mit hjerte,
PSA.138.1	lovsynger dig i alles påhør.
PSA.138.2	Jeg bøjer mig i tilbedelse mod din helligdom,
PSA.138.2	jeg priser dig, for du er trofast og sand.
PSA.138.2	Du er ophøjet over alt andet,
PSA.138.2	og dit ord står urokkeligt fast.
PSA.138.3	Du svarer mig, når jeg råber om hjælp,
PSA.138.3	giver mig livsmod og styrke igen.
PSA.138.4	Alle jordens konger skal takke dig, Herre,
PSA.138.4	når de hører de ord, du taler.
PSA.138.5	Ja, de skal synge om dine undere,
PSA.138.5	og give dig den ære, som tilkommer dig.
PSA.138.6	Selv om du er så umådelig stor,
PSA.138.6	tager du dig af de svage og ydmyge,
PSA.138.6	men de stolte skubber du fra dig.
PSA.138.7	Når jeg står i problemer til halsen,
PSA.138.7	er du med mig og redder mit liv.
PSA.138.7	Du holder fjendernes vrede i skak,
PSA.138.7	frelser mig ved din vældige kraft.
PSA.138.8	Du fører mig igennem til sejr.
PSA.138.8	Din trofaste kærlighed varer ved.
PSA.138.8	Opgiv mig ikke,
PSA.138.8	men fuldend dit værk.
PSA.139.1	Til korlederen: En sang af David.
PSA.139.1	Herre, du ved alt om mig,
PSA.139.1	du kender mit hjerte til bunds.
PSA.139.2	Du er klar over alt, hvad jeg gør,
PSA.139.2	du kender mine inderste tanker.
PSA.139.3	Du ved, hvor jeg går om dagen og sover om natten,
PSA.139.3	du lægger mærke til al min færden.
PSA.139.4	Du ved, hvad jeg vil sige,
PSA.139.4	før jeg kan nå at åbne munden.
PSA.139.5	Du omgiver mig på alle sider,
PSA.139.5	lægger din skærmende hånd på mig.
PSA.139.6	Det er næsten for godt til at være sandt.
PSA.139.6	Jeg fatter ikke din uendelige godhed.
PSA.139.7	Jeg når aldrig uden for din rækkevidde,
PSA.139.7	hvor jeg end er, er du nær hos mig.
PSA.139.8	Farer jeg op til himlen, da møder du mig der.
PSA.139.8	Stiger jeg ned i dødsriget, da møder du mig der.
PSA.139.9	Flyver jeg mod øst på morgenrødens vinger,
PSA.139.9	rejser jeg mod vest over det store hav,
PSA.139.10	så vil din hånd også lede mig der,
PSA.139.10	din højre hånd holde mig fast.
PSA.139.11	Bad jeg mørket om at skjule mig,
PSA.139.11	befalede jeg dagen at blive til nat,
PSA.139.12	så ville mørket ikke være mørkt for dig,
PSA.139.12	for nat eller dag gør ingen forskel.
PSA.139.13	Du har skabt mig som den, jeg er,
PSA.139.13	du formede mig i min mors mave.
PSA.139.14	Tak, Gud, at du skabte mig så forunderligt,
PSA.139.14	dit skaberværk er fantastisk.
PSA.139.15	Du så på mig, da jeg blev dannet i det skjulte,
PSA.139.15	da jeg langsomt voksede i livmoderens mørke.
PSA.139.16	Mens jeg endnu var et foster, så du mig.
PSA.139.16	Mine livsdage var lagt fast og skrevet ned i din bog,
PSA.139.16	længe før jeg så dagens lys.
PSA.139.17	Forunderlige og fuldkomne er dine tanker, Gud,
PSA.139.17	de overgår langt, hvad jeg kan fatte.
PSA.139.18	Kunne de tælles, ville de være talrige som sandet.
PSA.139.18	Jeg ville aldrig nå til ende med dem.
PSA.139.19	Jeg ville ønske, du ville udrydde de gudløse,
PSA.139.19	få de morderiske mænd til at lade mig være i fred.
PSA.139.20	De vanærer dit navn og håner dig,
PSA.139.20	de er blasfemiske og taler ondt om dig.
PSA.139.21	Herre, jeg hader enhver, der hader dig,
PSA.139.21	jeg føler lede ved dem, der er imod dig.
PSA.139.22	Dine fjender er også mine fjender,
PSA.139.22	jeg hader dem af hele mit hjerte.
PSA.139.23	Undersøg mig og se på mit hjerte, Gud!
PSA.139.23	Gransk mine motiver og afslør mine tanker!
PSA.139.24	Hvis du ser, at jeg er kommet på afveje,
PSA.139.24	så led mig tilbage til det evige livs vej.
PSA.140.1	Til korlederen: En sang af David.
PSA.140.2	Herre, red mig fra onde mennesker,
PSA.140.2	beskyt mig mod voldelige mænd.
PSA.140.3	Altid har de ondt i sinde,
PSA.140.3	hele tiden skaber de konflikter.
PSA.140.4	De spiller med tungen som en slange,
PSA.140.4	deres ord er som dræbende gift.
PSA.140.5	Herre, beskyt mig mod de ondes angreb,
PSA.140.5	vær mit værn mod de voldsmænd,
PSA.140.5	som ønsker at få mig ned med nakken.
PSA.140.6	Selvsikre mennesker sætter fælder for mig,
PSA.140.6	de lægger et net ud og sætter snarer på min vej.
PSA.140.6	De ligger i baghold for at fange mig.
PSA.140.7	Herre, du er min Gud.
PSA.140.7	Lyt til min bøn om hjælp.
PSA.140.8	Ja, Herre, du er min redningsmand,
PSA.140.8	du beskytter mig på kampens dag.
PSA.140.9	Lad ikke de gudløse få deres vilje,
PSA.140.9	lad ikke deres onde planer lykkes.
PSA.140.10	Lad dem ikke få held til at omringe mig,
PSA.140.10	men lad deres ondskab ramme dem selv.
PSA.140.11	Lad gloende kul vælte ned over dem,
PSA.140.11	styrt dem i afgrunden, så de aldrig kommer op igen.
PSA.140.12	Lad ikke løgnere få fremgang i landet,
PSA.140.12	lad voldsmænd få deres velfortjente straf.
PSA.140.13	Herre, jeg ved, du vil føre de hjælpeløses sag
PSA.140.13	og forsvare de undertryktes rettigheder.
PSA.140.14	De gudfrygtige har grund til at takke dig,
PSA.140.14	de retskafne skal bo i din nærhed.
PSA.141.1	En sang af David.
PSA.141.1	Herre, jeg har brug for din hjælp her og nu.
PSA.141.1	Hør mig, når jeg beder til dig.
PSA.141.2	Lad min bøn være som røgelse, der stiger op,
PSA.141.2	mine løftede hænder som et aftenoffer.
PSA.141.3	Herre, hjælp mig til at holde min mund
PSA.141.3	og være varsom med, hvad jeg siger.
PSA.141.4	Hjælp mig til at tage afstand fra det onde,
PSA.141.4	så jeg ikke roder mig ind i noget forkert
PSA.141.4	sammen med ugudelige mennesker,
PSA.141.4	selv om det nok kan være fristende.
PSA.141.5	En kærlig irettesættelse vil jeg tage imod
PSA.141.5	som forfriskende olie til mit hoved.
PSA.141.5	Jeg bekæmper det onde med min bøn,
PSA.141.6	og når de gudløse ledere styrtes ned fra klippen,
PSA.141.6	vil man indse, at jeg havde ret.
PSA.141.7	Deres knogler vil ligge spredt ved gravens rand
PSA.141.7	som sten, der er pløjet op af marken.
PSA.141.8	Mit blik er rettet mod dig, min Herre og Gud.
PSA.141.8	Du er min hjælp og min tilflugt,
PSA.141.8	overgiv mig ikke i onde menneskers hænder.
PSA.141.9	Bevar mig fra deres baghold,
PSA.141.9	fra forbrydernes fælder.
PSA.141.10	Lad dem selv gå i fælden,
PSA.141.10	og lad mig gå fri.
PSA.142.1	En visdomssang og bøn af David, fra dengang han gemte sig i en hule.
PSA.142.2	Jeg råber højt til Herren,
PSA.142.2	trygler ham om nåde.
PSA.142.3	Jeg udøser min nød for ham,
PSA.142.3	betror ham mine problemer.
PSA.142.4	Når jeg er modløs og opgivende,
PSA.142.4	viser du mig den vej, jeg skal gå,
PSA.142.4	for de har sat fælder op alle vegne.
PSA.142.5	Jeg ser mig omkring til højre og venstre,
PSA.142.5	men alle virker så ligeglade,
PSA.142.5	ingen vil føre mig i sikkerhed,
PSA.142.5	ingen er villige til at hjælpe.
PSA.142.6	Herre, derfor råber jeg til dig,
PSA.142.6	du er min tilflugt, mit eneste håb.
PSA.142.7	Lyt til min bøn, for jeg er i stor nød.
PSA.142.7	Red mig, for mine forfølgere er stærke.
PSA.142.8	Hjælp mig ud af det her fængsel,
PSA.142.8	så jeg atter kan takke og tilbede dig.
PSA.142.8	Når du griber ind og redder mig,
PSA.142.8	vil de gudfrygtige samles og takke dig for det.
PSA.143.1	En sang af David.
PSA.143.1	Herre, hør min bøn!
PSA.143.1	Lyt til mit indtrængende råb!
PSA.143.1	Svar mig, for du er trofast og god.
PSA.143.2	Fordøm mig ikke, Herre,
PSA.143.2	for ingen er fejlfri i dine øjne.
PSA.143.3	Mine fjender forfølger mig,
PSA.143.3	de har spoleret mit liv.
PSA.143.3	De tvinger mig til at leve i mørket,
PSA.143.3	som om jeg allerede var død.
PSA.143.4	Modet svigter mig,
PSA.143.4	jeg er lammet af frygt.
PSA.143.5	Jeg tænker på gamle dage,
PSA.143.5	jeg mindes dine mægtige undere,
PSA.143.5	jeg husker det, du gjorde engang.
PSA.143.6	Jeg rækker ud efter dig med længsel,
PSA.143.6	min sjæl tørster som den tørre jord.
PSA.143.7	Skynd dig at hjælpe mig, Herre,
PSA.143.7	for jeg kan snart ikke mere.
PSA.143.7	Vend mig ikke ryggen,
PSA.143.7	for så er det ude med mig.
PSA.143.8	Lad mig smage din godhed hver morgen,
PSA.143.8	for det er dig, jeg sætter min lid til.
PSA.143.8	Vis mig din vilje med mit liv,
PSA.143.8	for det er dig, jeg ønsker at følge.
PSA.143.9	Frels mig fra mine fjender, Herre,
PSA.143.9	for det er hos dig, jeg har søgt tilflugt.
PSA.143.10	Lær mig at gøre din vilje,
PSA.143.10	for det er dig, der er min Gud.
PSA.143.10	Led mig ved din gode Ånd
PSA.143.10	til et sted, hvor jeg kan leve i fred.
PSA.143.11	Frels mig, Herre, for din æres skyld,
PSA.143.11	hjælp mig for din godheds skyld.
PSA.143.12	Uskadeliggør alle mine fjender,
PSA.143.12	for jeg er din tjener.
PSA.144.1	Af David.
PSA.144.1	Lovet være du, Herre,
PSA.144.1	du er min urokkelige Klippe.
PSA.144.1	Du træner mine hænder til kamp,
PSA.144.1	du styrker mine fingre til krig.
PSA.144.2	Du er min trofaste beskytter,
PSA.144.2	mit skjold, min tilflugt og befrier.
PSA.144.2	Jeg søger ly og hjælp hos dig,
PSA.144.2	for du giver mig sejr over de fremmede folkeslag.
PSA.144.3	Hvad er et menneske, at du tænker på det,
PSA.144.3	et menneskebarn, at du tager dig af det.
PSA.144.4	Et menneskes liv er flygtigt som et åndepust,
PSA.144.4	som en skygge passerer livet forbi.
PSA.144.5	Skub himlens forhæng til side og stig ned,
PSA.144.5	sæt din fod på bjergene, så de hylles i røg.
PSA.144.6	Send dine lyn, Herre, spred fjenderne,
PSA.144.6	jag dem på flugt med dine pile.
PSA.144.7	Ræk hånden ned til mig fra himlen,
PSA.144.7	træk mig op af det frådende dyb.
PSA.144.7	Red mig fra dette hav af fjender,
PSA.144.7	befri mig fra de fremmedes magt.
PSA.144.8	De er fulde af løgn,
PSA.144.8	og de sværger gerne falsk.
PSA.144.9	Jeg vil synge en ny sang til dig, Gud,
PSA.144.9	spille for dig på en ti-strenget harpe.
PSA.144.10	For du gav dine konger sejr,
PSA.144.10	du hjalp din tjener David.
PSA.144.11	Red mig fra det dødbringende sværd,
PSA.144.11	fra fremmede folkeslags herredømme.
PSA.144.11	De er jo fulde af løgn
PSA.144.11	og sværger gerne falsk.
PSA.144.12	Gid vore sønner må vokse sig stærke
PSA.144.12	og stå ranke som store træer.
PSA.144.12	Gid vore døtre må vokse sig smukke
PSA.144.12	som de kunstfærdige søjler i paladset.
PSA.144.13	Gid vore lader må blive fulde af al slags afgrøde
PSA.144.13	og vore får formere sig i tusindvis,
PSA.144.13	så de står tæt på alle vore marker.
PSA.144.14	Gid vore køer må få masser af kalve.
PSA.144.14	Jeg beder om, at byens porte ikke bliver brudt ned,
PSA.144.14	at ingen af os bliver taget til fange,
PSA.144.14	og at vi bliver skånet for jamren på torvene.
PSA.144.15	Velsignet er det folk, som oplever dette.
PSA.144.15	Lykkeligt det folk, der har Herren til Gud.
PSA.145.1	En lovsang af David.
PSA.145.1	Altid vil jeg prise dig, Herre,
PSA.145.1	du er min Konge og Gud for evigt.
PSA.145.2	Bestandig vil jeg synge til din ære,
PSA.145.2	takke dig hver eneste dag.
PSA.145.3	Der er ingen så mægtig som dig, Herre,
PSA.145.3	ingen kan fatte din storhed.
PSA.145.4	En generation skal fortælle det videre til den næste,
PSA.145.4	at dine underfulde gerninger er uden sidestykke.
PSA.145.5	Folk skal fortælle om din herlighed og magt,
PSA.145.5	og jeg vil altid mindes dine undere.
PSA.145.6	Gang på gang bliver dine gerninger berømmet,
PSA.145.6	jeg vil fortælle om din storhed igen og igen.
PSA.145.7	Hvor er din godhed dog stor,
PSA.145.7	din retfærdighed bliver husket med glæde.
PSA.145.8	Ingen er nådig og barmhjertig som dig,
PSA.145.8	du er tålmodig og utrolig trofast.
PSA.145.9	Jeg ved, at du er god mod alle,
PSA.145.9	barmhjertig mod alle dine skabninger.
PSA.145.10	Kan mennesker gøre andet end takke dig, Herre?
PSA.145.10	Dine tjenere vil altid lovprise dig.
PSA.145.11	Lad os altid tale om dit riges herlighed,
PSA.145.11	fortælle om din vældige magt.
PSA.145.12	Mennesker i hele verden skal høre om din magt,
PSA.145.12	om dit riges strålende herlighed.
PSA.145.13	Når alt andet forgår, vil dit rige bestå.
PSA.145.13	Du skal regere i evighed.
PSA.145.13	Ord fra dig kan man stole på,
PSA.145.13	dine handlinger viser din nåde imod os.
PSA.145.14	På livets vej kan vi synke i knæ,
PSA.145.14	men du rejser os op, når vi falder.
PSA.145.15	Retter vi vores blik mod dig i tro,
PSA.145.15	vil du altid give os det, vi har brug for.
PSA.145.16	Så snart et menneske erkender sit behov,
PSA.145.16	er du straks parat til at opfylde det.
PSA.145.17	Trofasthed og retfærdighed kendes du på,
PSA.145.17	dine handlinger er baseret på kærlighed.
PSA.145.18	Uden undtagelse hjælper du alle,
PSA.145.18	som beder til dig af et oprigtigt hjerte.
PSA.145.19	Vælger mennesker at følge dig,
PSA.145.19	vil du redde dem, når de råber om hjælp.
PSA.145.20	Ærligt troende oplever din beskyttelse,
PSA.145.20	men de onde går deres undergang i møde.
PSA.145.21	År efter år vil jeg prise dig, Herre,
PSA.145.21	måtte alt levende lovsynge dig for evigt.
PSA.146.1	Halleluja!
PSA.146.1	Min sjæl, pris Herren!
PSA.146.2	Jeg vil lovprise Herren, så længe jeg lever,
PSA.146.2	synge til hans ære, så længe jeg trækker vejret.
PSA.146.3	Stol ikke på stormænd,
PSA.146.3	for mennesker kan ikke frelse jer.
PSA.146.4	De dør og bliver lagt i deres grav,
PSA.146.4	da er det slut med alle deres planer.
PSA.146.5	Velsignede er de, der stoler på Israels Gud,
PSA.146.5	de, der sætter deres lid til Herren.
PSA.146.6	Han skabte himlen og jorden,
PSA.146.6	havet og alt, hvad der lever deri.
PSA.146.6	Han er trofast til evig tid.
PSA.146.7	Han står på de undertryktes side
PSA.146.7	og sørger for mad til de sultne.
PSA.146.7	Han sætter fanger i frihed
PSA.146.8	og åbner de blindes øjne.
PSA.146.8	Han løfter de nedbrudte op,
PSA.146.8	han elsker dem, der gør hans vilje.
PSA.146.9	Han tager sig af de fremmede,
PSA.146.9	viser omsorg for enker og forældreløse,
PSA.146.9	men de ondes planer forpurrer han.
PSA.146.10	Herren skal regere for evigt!
PSA.146.10	Jerusalem, din Gud er konge fra slægt til slægt!
PSA.146.10	Halleluja!
PSA.147.1	Halleluja!
PSA.147.1	Det er godt at synge lovsange til Gud,
PSA.147.1	ja, det er herligt at prise hans magt.
PSA.147.2	Herren genopbygger Jerusalem
PSA.147.2	og bringer de landflygtige hjem til Israel.
PSA.147.3	Han heler de sønderbrudte hjerter,
PSA.147.3	læger de sår, de har fået.
PSA.147.4	Herren satte stjernerne på himlen,
PSA.147.4	han har givet dem alle et navn.
PSA.147.5	Han er stor og mægtig,
PSA.147.5	hans visdom er uden grænser.
PSA.147.6	Herren rejser den ydmyge op
PSA.147.6	og kaster den onde i støvet.
PSA.147.7	Syng takkesange for Herren,
PSA.147.7	spil på jeres harper for Gud.
PSA.147.8	Han samler skyerne på himlen,
PSA.147.8	sender byger af regn ned på jorden,
PSA.147.8	så græs spirer frem på bakkerne.
PSA.147.9	Han giver dyrene deres føde,
PSA.147.9	mætter den skrigende ravneunge.
PSA.147.10	Han er ikke interesseret i stærke heste,
PSA.147.10	ikke imponeret af krigerens styrke.
PSA.147.11	Han glæder sig over dem, der adlyder ham
PSA.147.11	og har tillid til hans trofaste omsorg.
PSA.147.12	Jerusalems befolkning, pris Herren.
PSA.147.12	Zions indbyggere, lovsyng jeres Gud.
PSA.147.13	Han beskytter byen mod fjenders angreb
PSA.147.13	og velsigner dens indbyggere.
PSA.147.14	Han skaber fred i landet
PSA.147.14	og sørger for en rigelig høst.
PSA.147.15	Han sender sit ord ud over jorden,
PSA.147.15	hans vilje bliver udført i hast.
PSA.147.16	Han breder sneen ud som et tæppe,
PSA.147.16	spreder rimfrost på jorden som mel.
PSA.147.17	Han kaster hagl som byger af småsten,
PSA.147.17	hvem kan holde stand mod den isnende kulde?
PSA.147.18	På hans ord begynder isen at smelte,
PSA.147.18	når han ånder på den, pibler vandet frem.
PSA.147.19	Han sendte sit ord til Israels folk,
PSA.147.19	gav dem sine forskrifter og lovbud.
PSA.147.20	Han sendte det ikke til de andre folk,
PSA.147.20	de kender ikke hans love.
PSA.147.20	Halleluja!
PSA.148.1	Halleluja!
PSA.148.1	Lad Herrens pris lyde fra himlen.
PSA.148.1	Lovsyng ham, I, der hører hjemme i det høje.
PSA.148.2	Pris ham, I engle,
PSA.148.2	lad den himmelske hærskare lovsynge ham.
PSA.148.3	Pris ham, sol og måne,
PSA.148.3	lovsyng ham, alle I blinkende stjerner.
PSA.148.4	Pris ham, I højeste himle,
PSA.148.4	lovsyng ham, I vande højt over skyerne.
PSA.148.5	I skal alle prise Herren,
PSA.148.5	for I er skabt på hans befaling.
PSA.148.6	Han gav jer hver jeres faste plads
PSA.148.6	ved en befaling, som ikke kan trækkes tilbage.
PSA.148.7	Lad Herrens pris lyde fra jorden,
PSA.148.7	lovsyng ham, alle I havets skabninger.
PSA.148.8	Pris ham, lyn og hagl, sne og tåge,
PSA.148.8	lovsyng ham, I vinde, der udfører hans befalinger.
PSA.148.9	Pris ham, I bjerge og bakker,
PSA.148.9	lovsyng ham, I frugttræer og cederskove.
PSA.148.10	Pris ham, både rovdyr og husdyr,
PSA.148.10	lovsyng ham, I krybdyr og fugle.
PSA.148.11	Pris ham, I jordens konger,
PSA.148.11	lovsyng ham, alle I fyrster og ledere.
PSA.148.12	Pris ham, I unge mænd og unge piger,
PSA.148.12	lovsyng ham, både I børn og I ældre.
PSA.148.13	I skal alle prise Herren, for han er større end alt andet.
PSA.148.13	Han har al magten i himlen og på jorden.
PSA.148.14	Han har ført sit folk frem til sejr,
PSA.148.14	han har givet sine tjenere grund til glæde,
PSA.148.14	det er Israel, som står hans hjerte nær.
PSA.148.14	Halleluja!
PSA.149.1	Halleluja!
PSA.149.1	Syng en ny sang for Herren,
PSA.149.1	pris ham i de gudfrygtiges forsamling.
PSA.149.2	Israel, glæd dig over din Skaber,
PSA.149.2	Jerusalem, bryd ud i takkesang for din konge.
PSA.149.3	Pris ham ved at danse af glæde,
PSA.149.3	lovsyng ham med tamburiner og lyrer.
PSA.149.4	Herren fryder sig over sit folk,
PSA.149.4	han kommer de ydmyge til undsætning.
PSA.149.5	Lad de gudfrygtige fryde sig over sejren,
PSA.149.5	juble af glæde natten igennem.
PSA.149.6	Med lovsang til Gud i hjerte og mund,
PSA.149.6	og et tveægget sværd i hånden,
PSA.149.7	fuldbyrder de Guds dom over nationerne
PSA.149.7	og udfører straffen over de fremmede folkeslag.
PSA.149.8	De lægger fjendernes konger i lænker
PSA.149.8	og stormændene i fodjern.
PSA.149.9	De udfører den dom, der er afsagt,
PSA.149.9	men Guds trofaste tjenere vil blive æret.
PSA.149.9	Halleluja!
PSA.150.1	Halleluja!
PSA.150.1	Pris Gud i hans helligdom,
PSA.150.1	pris ham i hans himmelske bolig.
PSA.150.2	Pris ham for hans underfulde handlinger,
PSA.150.2	pris ham for hans overvældende magt.
PSA.150.3	Pris ham med det kraftige vædderhorn,
PSA.150.3	pris ham med harpe og lyre.
PSA.150.4	Pris ham med tamburiner og dans,
PSA.150.4	pris ham med strengeinstrumenter og fløjte.
PSA.150.5	Pris ham med kraftige cymbler,
PSA.150.5	som får det hele til at runge.
PSA.150.6	Alt, hvad der er liv i, skal prise Herren.
PSA.150.6	Halleluja!
PRO.1.1	Det følgende er ordsprog af Davids søn og Israels konge, Salomon. 
PRO.1.2	Formålet med ordsprogene er at vejlede folk og give dem visdom, at hjælpe dem til at skelne mellem rigtigt og forkert. 
PRO.1.3	De skal hjælpe folk til at handle klogt, ærligt og ret. 
PRO.1.4	De skal give de uerfarne kundskab og de unge indsigt og dømmekraft. 
PRO.1.5	Selv de erfarne kan lære noget, og de fornuftige kan blive vejledt. 
PRO.1.6	De kan lære at meditere over betydningen af ordsprog og billedtale samt de vises ordspil og gåder. 
PRO.1.7	Gudsfrygt fører til visdom. Kun en tåbe foragter visdom og vejledning.
PRO.1.8	Hør efter din fars formaning, min søn,
PRO.1.8	og husk på din mors belæring.
PRO.1.9	Værdsæt deres velmente vejledning
PRO.1.9	som et fornemt trofæ, et dyrebart smykke.
PRO.1.10	Giv ikke efter, min søn, men sig nej,
PRO.1.10	når dårlige venner vil lokke dig på afveje.
PRO.1.11	Måske siger de: „Kom, lad os finde et offer,
PRO.1.11	lægge os på lur og dræbe de uskyldige.
PRO.1.12	Før de aner uråd, er de allerede døde,
PRO.1.12	selv de stærke klarer sig ikke imod os.
PRO.1.13	Derefter plyndrer vi dem og bliver rige,
PRO.1.13	tænk på alle de ting, vi kan købe!
PRO.1.14	Kom nu! Du skal nok få din andel.
PRO.1.14	Vi deler naturligvis byttet imellem os!”
PRO.1.15	Gå ikke med dem, min søn!
PRO.1.15	Hold dig langt væk fra den slags venner.
PRO.1.16	De er kun ude på at røve og plyndre
PRO.1.16	og viger ikke tilbage for mord.
PRO.1.17	Hvis en fugl ser en fælde blive sat op,
PRO.1.17	holder den sig væk og går ikke i den.
PRO.1.18	Men sådanne venner er ikke så kloge.
PRO.1.18	De sætter en fælde, men falder selv i den.
PRO.1.19	De, der røver fra andre,
PRO.1.19	berøver sig selv et godt liv.
PRO.1.20	Visdommen råber til folk på gaden,
PRO.1.20	står på torvet og taler til dem,
PRO.1.21	kalder på skaren, som haster forbi,
PRO.1.21	opsøger byens øverste ledere.
PRO.1.22	„I mennesker uden forstand!” råber den,
PRO.1.22	„Hvor længe vil I forblive i uvidenhed?
PRO.1.22	Hvor længe vil spotterne blive ved med at spotte?
PRO.1.22	Hvor længe vil tåberne nægte at blive vejledt?
PRO.1.23	Gid I ville lytte til min vejledning.
PRO.1.23	Så ville jeg dele mine tanker med jer
PRO.1.23	og øse ud af min visdom til jer.
PRO.1.24	Men I ville ikke høre, når jeg kaldte på jer,
PRO.1.24	I afviste min udrakte, hjælpende hånd.
PRO.1.25	I forkastede alle mine gode råd,
PRO.1.25	lyttede ikke til mine formaninger.
PRO.1.26	Derfor vil jeg le, når ulykken rammer jer,
PRO.1.26	håne jer, når I gribes af rædsel,
PRO.1.27	når I rammes som af et lyn fra en klar himmel,
PRO.1.27	når jeres mareridt bliver til virkelighed,
PRO.1.27	når angst og nød truer med at knuse jer.
PRO.1.28	Da vil I råbe om hjælp, men ikke få svar.
PRO.1.28	I vil søge efter mig, men ikke finde mig.
PRO.1.29	I forkastede jo kundskaben
PRO.1.29	og nægtede at vise Herren respekt.
PRO.1.30	I var ligeglade med de råd, jeg gav jer,
PRO.1.30	I valgte at ignorere min vejledning.
PRO.1.31	Derfor må I nu bide i det sure æble,
PRO.1.31	til I får kvalme af jeres egen dumhed.
PRO.1.32	Stædig egenrådighed bliver jeres død,
PRO.1.32	naiv sorgløshed fører jer i ulykke.
PRO.1.33	Men de, der lytter til mig, skal leve i tryghed,
PRO.1.33	de skal bo i fred og uden frygt.”
PRO.2.1	Hvis du tror på, hvad jeg siger, min søn,
PRO.2.1	og tager imod min vejledning,
PRO.2.2	hvis du adlyder visdommens ord
PRO.2.2	og ærligt søger at få indsigt,
PRO.2.3	hvis du tørster efter kundskab
PRO.2.3	og længes efter viden,
PRO.2.4	søger efter visdom som efter sølv,
PRO.2.4	graver efter den, som var den guld,
PRO.2.5	så vil du få ærefrygt for Gud
PRO.2.5	og bedre kunne forstå, hvem han er.
PRO.2.6	For den sande visdom kommer fra Herren,
PRO.2.6	hos ham får man kundskab og indsigt.
PRO.2.7	Han giver gode råd til de oprigtige
PRO.2.7	og beskytter dem, der lever ret.
PRO.2.8	Han våger over de retsindiges vej
PRO.2.8	og tager de trofaste under sine vinger.
PRO.2.9	Hvis du lytter til ham, vil du forstå,
PRO.2.9	hvad der er godt og rigtigt.
PRO.2.10	Den visdom og kundskab, du får,
PRO.2.10	vil tilfredsstille dit hjertes længsel.
PRO.2.11	Dømmekraft vil hjælpe og beskytte dig,
PRO.2.11	omtanke vil bevare dig fra at fare vild
PRO.2.12	og værne dig mod onde mennesker,
PRO.2.12	folk, der altid lyver og bedrager,
PRO.2.13	dem, der nægter at følge Guds vej
PRO.2.13	og sniger sig frem i mørket.
PRO.2.14	De glæder sig over ondskaben,
PRO.2.14	fryder sig over forfærdelige ting.
PRO.2.15	De er uærlige i alt, hvad de gør,
PRO.2.15	løgnagtige i alt, hvad de foretager sig.
PRO.2.16	Visdom redder dig fra en andens utro hustru,
PRO.2.16	fra en løsagtig kvindes forførende ord,
PRO.2.17	en kvinde, som svigter sit troskabsløfte
PRO.2.17	og forlader sin ungdoms elskede.
PRO.2.18	At gå ind i hendes hus er at gå døden i møde,
PRO.2.18	vejen fører direkte ned i dødsrigets mørke.
PRO.2.19	Ingen, som besøger hende, vender tilbage,
PRO.2.19	de har fjernet sig fra vejen til livet.
PRO.2.20	Derfor bør du følge de rette stier
PRO.2.20	og holde dig til Guds vej.
PRO.2.21	De, der gør det rette, bliver boende i landet,
PRO.2.21	de retsindige bliver ikke jaget bort.
PRO.2.22	Men de gudløse bliver fjernet fra landet,
PRO.2.22	de troløse rykkes op med rode.
PRO.3.1	Glem ikke, hvad jeg fortæller dig, min søn.
PRO.3.1	Tag imod min vejledning og følg den.
PRO.3.2	Så vil du få et langt og rigt liv
PRO.3.2	og opleve mange gode år.
PRO.3.3	Hold fast ved sandhed og troskab,
PRO.3.3	bær dem som et smykke om din hals,
PRO.3.3	skriv dem på dit hjertes tavle.
PRO.3.4	Gør du det, vil du møde velvilje
PRO.3.4	både fra Gud og mennesker.
PRO.3.5	Stol på Herren af hele dit hjerte,
PRO.3.5	følg ikke kun dine egne tanker.
PRO.3.6	Søg Guds vilje i alt, hvad du gør,
PRO.3.6	så vil han lade livet lykkes for dig.
PRO.3.7	Vær ikke selvklog og egenrådig,
PRO.3.7	adlyd Herren og tag afstand fra det onde,
PRO.3.8	det giver sundhed til sjæl og krop,
PRO.3.8	styrke til hele dit legeme.
PRO.3.9	Brug din rigdom til ære for Herren,
PRO.3.9	giv ham det første af hele din indtægt.
PRO.3.10	Så vil han fylde din lade med korn
PRO.3.10	og dine vinbeholdere med vin.
PRO.3.11	Mit barn, strit ikke imod, når Herren opdrager på dig,
PRO.3.11	bliv ikke bitter, når han sætter dig i rette.
PRO.3.12	Det er jo dem, han elsker, han opdrager på,
PRO.3.12	som når en far irettesætter sin elskede søn.
PRO.3.13	Velsignede er de, der vinder sig visdom,
PRO.3.13	lykkelige de, som opnår indsigt.
PRO.3.14	Hvad de vinder, er vigtigere end sølv,
PRO.3.14	det, de opnår, er bedre end guld.
PRO.3.15	Visdom er mere værd end juveler,
PRO.3.15	ingen skatte kan måle sig med den.
PRO.3.16	Den giver dig et langt og lykkeligt liv
PRO.3.16	og desuden både rigdom og ære.
PRO.3.17	Den leder dig ad herlige stier
PRO.3.17	og fører dig fremad i fred.
PRO.3.18	Visdom er et livets træ for dem, der tager imod den.
PRO.3.18	Velsignede er de, der klynger sig til den.
PRO.3.19	Herren skabte jorden ved hjælp af sin visdom,
PRO.3.19	han brugte sin indsigt til at danne himlen.
PRO.3.20	På hans kundskabs ord brød jordens kilder frem,
PRO.3.20	og skyerne begyndte at sende væde.
PRO.3.21	Bevar din dømmekraft og omtanke,
PRO.3.21	tab dem aldrig af syne, min søn.
PRO.3.22	De får dit liv til at lykkes
PRO.3.22	og giver dig ære og respekt.
PRO.3.23	Så kan du færdes med sikre skridt,
PRO.3.23	dine fødder vil ikke snuble.
PRO.3.24	Så kan du gå til ro uden at være bange,
PRO.3.24	lægge dig ned og nyde din søvn.
PRO.3.25	Du frygter ikke en pludselig fare,
PRO.3.25	ængstes ikke, når gudløse straffes,
PRO.3.26	for du regner med Herrens hjælp,
PRO.3.26	han bevarer dine fødder fra fælden.
PRO.3.27	Afslå ikke at hjælpe nogen,
PRO.3.27	hvis du er i stand til det.
PRO.3.28	Sig ikke: „Kom igen i morgen, så skal jeg hjælpe dig,”
PRO.3.28	hvis du har, hvad der er brug for.
PRO.3.29	Du må ikke pønse på ondt imod dem, som har tillid til dig.
PRO.3.30	Lad være at starte et skænderi med nogen, som intet ondt har gjort dig.
PRO.3.31	Vær aldrig misundelig på en voldsmands magt,
PRO.3.31	tag ikke ved lære af ham.
PRO.3.32	For Herren hader uretfærdighed,
PRO.3.32	men han holder sig nær til de retskafne.
PRO.3.33	Herren forbander de gudløses huse,
PRO.3.33	men de retskafnes hjem velsigner han.
PRO.3.34	Herren modarbejder de hovmodige,
PRO.3.34	men de ydmyge viser han nåde.
PRO.3.35	Herren lønner de vise med ære,
PRO.3.35	men tåberne får kun skam som belønning.
PRO.4.1	Min søn, lyt til din fars formaninger,
PRO.4.1	hør godt efter, så du kan blive klogere,
PRO.4.2	for jeg giver dig mange gode råd.
PRO.4.2	Vig ikke fra mine retningslinier.
PRO.4.3	Jeg har jo selv været ung engang,
PRO.4.3	min mors øjesten og min fars stolthed.
PRO.4.4	Min far indprentede mig dengang:
PRO.4.4	„Hvis du følger de råd, jeg giver dig,
PRO.4.4	vil du få et langt og lykkeligt liv.
PRO.4.5	Stræb efter visdom og søg efter indsigt,
PRO.4.5	husk på mine ord og gør, som jeg siger.
PRO.4.6	Vig ikke fra visdommen, for den vil beskytte dig.
PRO.4.6	Elsker du visdom, vil den værne om dig.
PRO.4.7	Visdom er det vigtigste, du kan vinde.
PRO.4.7	Du skal tilegne dig dømmekraft for enhver pris.
PRO.4.8	Ærer du visdom, vil du selv blive æret.
PRO.4.8	Agter du visdom, vil du selv blive agtet.
PRO.4.9	Den vil sætte en krone på dit hoved,
PRO.4.9	belønne dig med en sejrskrans.”
PRO.4.10	Min søn, hør på mig og gør, hvad jeg siger,
PRO.4.10	så får du et langt og lykkeligt liv.
PRO.4.11	Jeg viser dig visdommens vej
PRO.4.11	og leder dig ad de rette stier.
PRO.4.12	På visdommens vej snubler du ikke,
PRO.4.12	på retfærdighedens vej vil du ikke falde.
PRO.4.13	Hold fast ved mit råd og slip det ikke,
PRO.4.13	for mine ord vil føre dig sikkert gennem livet.
PRO.4.14	Slå ikke følge med onde mennesker,
PRO.4.14	drej ikke ind på synderes vej.
PRO.4.15	Hold dig langt væk fra ondskabens vej.
PRO.4.15	Vend dig bort og gå forbi.
PRO.4.16	De onde får ingen ro, før de har forbrudt sig,
PRO.4.16	sover ikke, før de har bragt nogen til fald.
PRO.4.17	De lever af ondskab, som var det brød,
PRO.4.17	og nyder vold, som var det vin.
PRO.4.18	De, der følger Guds vej, ser hans lys,
PRO.4.18	og det vokser og vokser, som tiden går.
PRO.4.19	Men den vej, de onde følger, ligger i mørke,
PRO.4.19	de ved ikke, hvad de falder over.
PRO.4.20	Min søn, lyt til mine ord,
PRO.4.20	hør godt efter, hvad jeg siger.
PRO.4.21	Hold godt fast ved dem,
PRO.4.21	og lad dem slå rod i dit hjerte,
PRO.4.22	for de giver liv til alle, som følger dem,
PRO.4.22	de giver sundhed til krop og sjæl.
PRO.4.23	Pas på dine tanker og motiver,
PRO.4.23	for det er dem, der former dit liv.
PRO.4.24	Hold din tunge fra falsk tale,
PRO.4.24	lad ingen løgn komme over dine læber.
PRO.4.25	Hav målet for øje, hvor du end går,
PRO.4.25	lad være med at se til siden.
PRO.4.26	Vælg den rette vej,
PRO.4.26	og du vil opleve, at alt går godt.
PRO.4.27	Bøj ikke af til højre eller venstre,
PRO.4.27	hold dig fra alt, hvad der er ondt.
PRO.5.1	Hør på mine visdomsord, min søn,
PRO.5.1	lyt til den indsigt, jeg har,
PRO.5.2	så du kan leve dit liv i visdom
PRO.5.2	og vælge dine ord med omtanke.
PRO.5.3	En utro kvindes ord er søde som honning,
PRO.5.3	hendes smiger glider ned som smør,
PRO.5.4	men bagefter bliver den bitter som malurt,
PRO.5.4	skarp som et tveægget sværd.
PRO.5.5	Hun haster mod døden,
PRO.5.5	hendes skridt fører lige til dødsriget.
PRO.5.6	Hun er ligeglad med livets vej,
PRO.5.6	hun er på afveje, men ved det ikke.
PRO.5.7	Hør godt efter, min søn,
PRO.5.7	læg mærke til, hvad jeg siger:
PRO.5.8	Hold dig fra en anden mands kone,
PRO.5.8	kom ikke i nærheden af hendes hus.
PRO.5.9	Ellers spilder du din rigdom på en fremmed kvinde,
PRO.5.9	bruger dine bedste år på at føje et grusomt menneske.
PRO.5.10	Fremmede mennesker vil feste på din bekostning
PRO.5.10	og nyde frugten af dit slid og slæb.
PRO.5.11	Når det hele er forbi, vil du græmme dig,
PRO.5.11	når du ser, hvordan du ødelagde dit liv.
PRO.5.12	„Gid jeg havde lyttet til min fars formaning!”
PRO.5.12	vil du sige til dig selv.
PRO.5.12	„Havde jeg dog bare hørt efter!
PRO.5.13	Jeg adlød ikke mine vejledere,
PRO.5.13	rettede mig ikke efter deres råd.
PRO.5.14	Nu er mit liv ødelagt,
PRO.5.14	og min synd er offentligt kendt.”
PRO.5.15	Drik vand fra din egen beholdning,
PRO.5.15	det rene vand fra din egen brønd.
PRO.5.16	Brug ikke din livskraft på fremmede kvinder,
PRO.5.16	men lad kærligheden blomstre i dit eget hjem.
PRO.5.17	Sats på at elske din egen kone
PRO.5.17	i stedet for fremmede kvinder.
PRO.5.18	Lad Gud velsigne din egen livskilde,
PRO.5.18	glæd dig over din ungdoms hustru,
PRO.5.19	din turteldue, dine øjnes fryd.
PRO.5.19	Glæd dig ved hendes bryster
PRO.5.19	og berus dig i hendes kærlighed!
PRO.5.20	Hvorfor vil du lade dig forføre
PRO.5.20	af en fremmed, en anden mands kone?
PRO.5.21	Husk på, at Herren ser alle dine handlinger,
PRO.5.21	han lægger mærke til alt, hvad du gør.
PRO.5.22	Den ondes synder bliver hans skæbne,
PRO.5.22	han fanges i sine handlingers fælde.
PRO.5.23	Han dør af mangel på selvdisciplin,
PRO.5.23	hans tåbelighed styrter ham i graven.
PRO.6.1	Min søn, har du kautioneret for en nabo
PRO.6.1	eller stillet garanti for en fremmed,
PRO.6.2	så er du bundet af det ord, du har givet,
PRO.6.2	sidder fast i en dumdristig aftale.
PRO.6.3	Prøv at komme ud af det, min søn,
PRO.6.3	for du er jo i den anden mands magt.
PRO.6.3	Anmod ham straks om at annullere aftalen.
PRO.6.4	Udsæt det ikke til dagen efter!
PRO.6.4	Giv dig ingen ro, før det er gjort!
PRO.6.5	Fri dig fra snaren, før løkken strammes,
PRO.6.5	flygt fra fælden, før den klapper i.
PRO.6.6	Er du doven, så tag ved lære af myren,
PRO.6.6	få forstand af at studere dens færden.
PRO.6.7	Den arbejder uden at have pisken over nakken,
PRO.6.7	den har hverken chef eller arbejdsgiver.
PRO.6.8	Den indsamler proviant om sommeren,
PRO.6.8	opbygger sit vinterforråd i høsttiden.
PRO.6.9	Hvor længe bliver du liggende, dit dovendyr?
PRO.6.9	Hvornår har du tænkt dig at stå op?
PRO.6.10	„Årh, bare et lille hvil endnu!” siger du
PRO.6.10	og slapper af med foldede hænder.
PRO.6.11	Men pludselig overfalder fattigdommen dig,
PRO.6.11	som en væbnet røver angriber sulten dig.
PRO.6.12	En ond og samvittighedsløs slyngel
PRO.6.12	er den, som taler bedrageriske ord,
PRO.6.13	som blinker med det ene øje,
PRO.6.13	skraber med foden og giver tegn med hænderne.
PRO.6.14	Han pønser hele tiden på ondt
PRO.6.14	og er årsag til skænderier overalt, hvor han kommer.
PRO.6.15	Men pludselig indhenter ulykken ham,
PRO.6.15	på et øjeblik bliver han slået ned uden håb om redning.
PRO.6.16	Der er mange ting, Herren hader,
PRO.6.16	især er der syv forfærdelige synder:
PRO.6.17	Hovmodige øjne, løgnagtige tunger,
PRO.6.17	hænder, der dræber uskyldige folk,
PRO.6.18	et hoved fyldt med onde planer,
PRO.6.18	fødder, der iler med at øve vold,
PRO.6.19	et vidne, som lyver i retten,
PRO.6.19	og den, der skaber splid mellem venner.
PRO.6.20	Husk at følge din fars råd, min søn,
PRO.6.20	glem ikke, hvad din mor har lært dig.
PRO.6.21	Gem ordene i dit hjerte og hav dem altid for øje,
PRO.6.22	lad dem vise dig vejen, du bør gå.
PRO.6.22	De giver dig ro, når du skal sove,
PRO.6.22	de vejleder dig, når du tager hul på en ny dag.
PRO.6.23	De giver dig lys på vejen frem
PRO.6.23	og leder dig til et langt og godt liv.
PRO.6.24	De beskytter dig mod utro kvinder,
PRO.6.24	mod gifte koners lokkende kalden.
PRO.6.25	Lad være med hemmeligt at beundre deres skønhed,
PRO.6.25	bliv ikke fanget af forførende blikke.
PRO.6.26	Det koster ikke meget at få fat i en prostitueret,
PRO.6.26	men at ligge hos en anden mands kone kan koste dit liv.
PRO.6.27	Kan man bære gløder i hænderne
PRO.6.27	uden at brænde fingrene?
PRO.6.28	Kan man gå på gloende kul
PRO.6.28	uden at få sår på fødderne?
PRO.6.29	Kan en mand begå ægteskabsbrud
PRO.6.29	uden at lide under konsekvenserne?
PRO.6.30	Man kan undskylde en mand, som stjæler,
PRO.6.30	hvis han er ved at dø af sult.
PRO.6.31	Men bliver han pågrebet,
PRO.6.31	må han betale syv gange så meget tilbage.
PRO.6.31	Kan han ikke betale,
PRO.6.31	må han sælge ud af sine ejendele.
PRO.6.32	Men begår du ægteskabsbrud, er du uden undskyldning.
PRO.6.32	Så er du dum nok til at lægge løkken om din egen hals.
PRO.6.33	Du bliver straffet og vanæret,
PRO.6.33	din forbrydelse vil altid blive husket.
PRO.6.34	En jaloux ægtemand er rasende,
PRO.6.34	og hans hævn er ubarmhjertig.
PRO.6.35	Han tager ikke imod godtgørelse,
PRO.6.35	ingen erstatning kan dæmpe hans vrede.
PRO.7.1	Glem ikke mine gode råd, min søn,
PRO.7.1	hav dem altid i tanke.
PRO.7.2	Lyt til mine råd, så du får et godt liv,
PRO.7.2	pas på dem som på en dyrebar skat.
PRO.7.3	Skriv dig dem bag øret,
PRO.7.3	så du aldrig glemmer dem.
PRO.7.4	Elsk visdom som en søster,
PRO.7.4	lad indsigten være din bedste ven.
PRO.7.5	Lad dem værne dig mod en andens hustru,
PRO.7.5	beskytte dig mod løsagtige kvinders smiger.
PRO.7.6	En dag, jeg sad ved mit vindue
PRO.7.6	og kiggede ud gennem gitteret,
PRO.7.7	så jeg blandt de uforstandige unge mænd
PRO.7.7	en, der virkede utrolig naiv.
PRO.7.8	Jeg så ham gå hen ad gaden,
PRO.7.8	på vej mod en bestemt kvindes hus.
PRO.7.9	Tusmørket var faldet på,
PRO.7.9	og snart ville natten komme.
PRO.7.10	Da kom kvinden ham i møde,
PRO.7.10	smilende og udfordrende klædt.
PRO.7.11	Det er en højrøstet og trodsig kvinde,
PRO.7.11	som ikke bare kan sidde derhjemme.
PRO.7.12	Hun står altid på lur efter de unge mænd
PRO.7.12	i en døråbning eller på et gadehjørne.
PRO.7.13	Hun greb fat i den unge mand og kyssede ham,
PRO.7.13	mens hun skamløst forklarede:
PRO.7.14	„Jeg har lige bragt et takoffer til Gud,
PRO.7.14	så jeg har masser af kød i huset!
PRO.7.15	Jeg var netop på vej for at opsøge dig,
PRO.7.15	så det var godt, at jeg mødte dig.
PRO.7.16	Min seng er redt med puder og tæpper
PRO.7.16	og det fineste spraglede linned fra Egypten.
PRO.7.17	Jeg har stænket dem med parfume
PRO.7.17	af myrra, aloe og kanel.
PRO.7.18	Kom, lad os beruse os i elskov,
PRO.7.18	lad os more os til morgenen gryr.
PRO.7.19	Min mand er ikke hjemme,
PRO.7.19	han er taget på en lang rejse.
PRO.7.20	Han tog en hel sæk penge med,
PRO.7.20	så det varer længe, før han kommer hjem.”
PRO.7.21	Hun besnærede ham med sin talestrøm,
PRO.7.21	forførte ham med sine sukkersøde ord.
PRO.7.22	Hurtigt fulgte han efter hende,
PRO.7.22	som en tyr på vej til slagtning,
PRO.7.22	som en hjort, der går i fælden
PRO.7.23	og kun venter på at få en pil gennem hjertet,
PRO.7.23	som en fugl, der er fanget i nettet
PRO.7.23	og ikke ved hvilken skæbne, der venter den.
PRO.7.24	Hør godt efter, min søn,
PRO.7.24	læg nøje mærke til, hvad jeg siger.
PRO.7.25	Lad dig ikke besnære af sådanne kvinder,
PRO.7.25	hold dig på lang afstand af dem.
PRO.7.26	Utallige mænd har de fået i saksen,
PRO.7.26	mange har mistet livet på grund af dem.
PRO.7.27	Døren til deres hus er indgangen til døden,
PRO.7.27	den fører direkte ned i dødsriget.
PRO.8.1	Visdommen kalder, hvem vil høre?
PRO.8.1	Indsigten råber sit budskab ud.
PRO.8.2	Den står på højdepunkter langs vejen,
PRO.8.2	stiller sig op ved befærdede gadehjørner.
PRO.8.3	Ved byens porte og på de åbne pladser
PRO.8.3	kan dens klare stemme høres:
PRO.8.4	„Jeg kalder på alle mennesker,
PRO.8.4	lyt til mit budskab, hver og én.
PRO.8.5	Forstå dog, hvad visdom er,
PRO.8.5	tag imod lidt sund fornuft.
PRO.8.6	Jeg har vigtige ting at fortælle jer,
PRO.8.6	jeg siger, hvad der er ret og rigtigt.
PRO.8.7	Min mund taler altid sandt,
PRO.8.7	jeg hader alt, hvad der er ondt.
PRO.8.8	Alt, hvad jeg siger, er sandt og godt,
PRO.8.8	der er intet falsk eller forkert i det.
PRO.8.9	Mine ord er indlysende for de forstandige,
PRO.8.9	ligetil for dem, der har en smule indsigt.”
PRO.8.10	Sæt større pris på min vejledning end på sølv,
PRO.8.10	for min undervisning er mere værd end guld.
PRO.8.11	At eje visdom er vigtigere end at eje juveler,
PRO.8.11	intet kan sammenlignes med den.
PRO.8.12	„Jeg, Visdom, har dømmekraft
PRO.8.12	foruden indsigt og sund fornuft.
PRO.8.13	Gudsfrygt indebærer at hade det onde.
PRO.8.13	Jeg hader hovmod og indbildskhed,
PRO.8.13	løgn og ondsindet sladder.
PRO.8.14	Følg mine gode råd og få fremgang,
PRO.8.14	indsigt og dømmekraft får du hos mig.
PRO.8.15	Jeg hjælper konger til at regere retfærdigt
PRO.8.15	og lovgivere til at udstede gode love.
PRO.8.16	Jeg hjælper guvernører til at træffe de rigtige valg,
PRO.8.16	alle jordens dommere har brug for mig.
PRO.8.17	Jeg kommer til dem, der vil tage imod mig.
PRO.8.17	De, som oprigtigt søger mig, finder mig.
PRO.8.18	Jeg giver dem rigdom og ære,
PRO.8.18	vedvarende værdier og gode normer.
PRO.8.19	Den gave, jeg giver, er bedre end det fineste guld,
PRO.8.19	den er mere værd end det fornemste sølv.
PRO.8.20	Jeg følger sandhedens stier,
PRO.8.20	vandrer på hæderlighedens veje.
PRO.8.21	De, der følger mig, lider ingen nød,
PRO.8.21	for jeg fylder deres forrådshuse.
PRO.8.22	Herren skabte mig i begyndelsen
PRO.8.22	før resten af hans skaberværk.
PRO.8.23	Jeg har min oprindelse i evigheden,
PRO.8.23	før verdens grundvold blev lagt.
PRO.8.24	Jeg blev dannet før havets dyb,
PRO.8.24	før kilderne og floderne var til.
PRO.8.25	Jeg var der, før bjergene blev dannet,
PRO.8.25	og højene blev skabt,
PRO.8.26	før Gud havde frembragt landjorden med dens marker,
PRO.8.26	før det første stykke jord kom til syne.
PRO.8.27	Da Gud udspændte himlens hvælving,
PRO.8.27	da han lagde jordens flade på urdybet,
PRO.8.28	da han anbragte skyerne over jorden
PRO.8.28	og åbnede kilderne under jorden,
PRO.8.29	da han med sit ord satte en grænse for havet,
PRO.8.29	da han lagde jordens grundvold fast,
PRO.8.30	da var jeg ved hans side som hans arkitekt.
PRO.8.30	Jeg glædede mig dag for dag,
PRO.8.30	frydede mig sammen med ham,
PRO.8.31	jublede ved at se den vide jord,
PRO.8.31	ved at se menneskene blive skabt.”
PRO.8.32	Hør derfor godt efter, min søn,
PRO.8.32	for du bliver lykkelig ved at følge mit råd.
PRO.8.33	Lyt til mig, så du kan få visdom.
PRO.8.33	Ignorer ikke visdommen, når den siger:
PRO.8.34	„Velsignede er de, der lytter til mig,
PRO.8.34	de, der venter ved min dør dag efter dag.
PRO.8.35	De, der tager imod mig, får et godt liv,
PRO.8.35	for de opnår Guds velvilje.
PRO.8.36	De, der forkaster mig, skader sig selv.
PRO.8.36	Siger de nej til mig, siger de ja til døden.”
PRO.9.1	Visdommen har bygget et stort palads
PRO.9.1	med syv smukt udskårne søjler.
PRO.9.2	Bordet er dækket til fest
PRO.9.2	med lækker mad og udsøgte vine.
PRO.9.3	Tjenerne er ude at indbyde folk,
PRO.9.3	de kalder fra byens højdedrag:
PRO.9.4	„Kom, I enfoldige mennesker,
PRO.9.4	hvis I ønsker at få indsigt.
PRO.9.5	Kom med til visdommens fest
PRO.9.5	og smag den udsøgte vin.
PRO.9.6	Opgiv jeres tåbelige tanker,
PRO.9.6	lær at blive vise, så I kan leve ret.”
PRO.9.7	Det er farligt at irettesætte de hovmodige,
PRO.9.7	at undervise dem giver kun problemer.
PRO.9.8	Hvis du prøver at belære de hovmodige, vil de hade dig,
PRO.9.8	men de vise sætter pris på en tilrettevisning.
PRO.9.9	Vejled de vise, så bliver de endnu visere.
PRO.9.9	Undervis de kloge, og deres lærdom forøges.
PRO.9.10	Ærefrygt for Herren fører til visdom,
PRO.9.10	at kende den hellige Gud giver forstand.
PRO.9.11	Visdom forlænger ens levetid,
PRO.9.11	der lægges flere år til ens liv.
PRO.9.12	Når du er vis, er det til dit eget bedste,
PRO.9.12	vrager du visdom, skader du dig selv.
PRO.9.13	Dårskab er som en trodsig kvinde,
PRO.9.13	ganske tåbelig og uden forstand.
PRO.9.14	Hun sidder i sin gadedør og venter,
PRO.9.14	mens hun ser ud over byen.
PRO.9.15	Hun kalder på dem, der går forbi,
PRO.9.15	mens de er fordybet i egne tanker:
PRO.9.16	„Kom indenfor, I uvidende,
PRO.9.16	hvis I ønsker at lære noget.
PRO.9.17	Den forbudte frugt smager bedst,
PRO.9.17	det er herligt at have hemmeligheder!”
PRO.9.18	Den naive ved ikke, at det fører til død,
PRO.9.18	at alle hendes gæster ender i graven.
PRO.10.1	Her følger Salomons ordsprog:
PRO.10.1	En klog søn gør forældrene glade,
PRO.10.1	en tåbelig søn giver dem sorg.
PRO.10.2	Tilranede rigdomme lønner sig ikke,
PRO.10.2	hæderlighed kan redde en fra døden.
PRO.10.3	Herren stiller de retskafnes sult,
PRO.10.3	men opfylder ikke de ondes ønsker.
PRO.10.4	Dovenskab gør fattig,
PRO.10.4	flid gør rig.
PRO.10.5	De kloge høster, når marken er moden,
PRO.10.5	de, der sover høsttiden væk, er en skændsel.
PRO.10.6	De retsindige bliver velsignede,
PRO.10.6	de ondes ord rammer dem selv.
PRO.10.7	Et godt menneske huskes med glæde,
PRO.10.7	den gudløses navn går i glemmebogen.
PRO.10.8	Den fornuftige tager imod belæring,
PRO.10.8	en pralende tåbe går det ilde.
PRO.10.9	Den oprigtige kan leve i tryghed,
PRO.10.9	den uærlige bliver afsløret før eller siden.
PRO.10.10	Den, der afslører uretten, fremmer freden,
PRO.10.10	den, der lader uret passere, skaber problemer.
PRO.10.11	Den retsindiges ord er en kilde til liv,
PRO.10.11	fra den ondes ord udspringer vold.
PRO.10.12	Had provokerer til strid,
PRO.10.12	men kærlighed tilgiver alt.
PRO.10.13	Den fornuftige taler med vise ord,
PRO.10.13	tåbelige ord fører til straf.
PRO.10.14	Den vise vokser i visdom,
PRO.10.14	tåben snakker sig en ulykke til.
PRO.10.15	Den riges rigdom er hans sikre borg,
PRO.10.15	den fattiges fattigdom er en ruin.
PRO.10.16	Den retskafne belønnes med et godt liv,
PRO.10.16	den onde straffes på grund af sin synd.
PRO.10.17	Den, der lader sig korrigere, får fremgang,
PRO.10.17	den, der afslår vejledning, farer vild.
PRO.10.18	Skjuler man had under venlighed, lyver man,
PRO.10.18	og den, der spreder sladder, er en tåbe.
PRO.10.19	Den, der taler for meget, fejler for tit,
PRO.10.19	men den, der er tilbageholdende, anses for vis.
PRO.10.20	Den retsindiges tale er guld værd,
PRO.10.20	den ondes tanker er værdiløse.
PRO.10.21	Den retskafnes ord er til hjælp for mange,
PRO.10.21	tåber dør af mangel på dømmekraft.
PRO.10.22	Herrens velsignelse gør rig,
PRO.10.22	egne anstrengelser
PRO.10.23	Tåben finder fornøjelse i ondskabsfulde planer,
PRO.10.23	den kloge glæder sig, når visdommen sejrer.
PRO.10.24	Den ondes frygt bliver til virkelighed,
PRO.10.24	den retskafnes ønske går i opfyldelse.
PRO.10.25	Når stormen raser, går den onde til grunde,
PRO.10.25	men den retskafne står fast for evigt.
PRO.10.26	En doven arbejder irriterer sin chef
PRO.10.26	som røg i øjnene eller eddike på tænderne.
PRO.10.27	Ærefrygt for Herren forlænger ens liv,
PRO.10.27	de gudløse dør før tiden.
PRO.10.28	Den retskafne kan forvente glæde,
PRO.10.28	den ondes forhåbninger brister.
PRO.10.29	Herren beskytter dem, der handler ret,
PRO.10.29	men han straffer dem, der handler ondt.
PRO.10.30	Onde mennesker sendes i eksil,
PRO.10.30	de retskafne bliver boende.
PRO.10.31	Den retsindiges tale er fuld af visdom,
PRO.10.31	løgnerens ordstrøm bør standses.
PRO.10.32	Den retsindiges ord er gode,
PRO.10.32	den onde taler kun falske ord.
PRO.11.1	Herren afskyr overlagt bedrag,
PRO.11.1	men glæder sig over oprigtig ærlighed.
PRO.11.2	Hovmod fører til fald,
PRO.11.2	ydmyghed fører til visdom.
PRO.11.3	Retskafnes ærlighed fører til fremgang,
PRO.11.3	de onde ødelægges af deres uærlighed.
PRO.11.4	Rigdom gavner intet på dommens dag,
PRO.11.4	retskaffen levevis redder fra døden.
PRO.11.5	De godes retskaffenhed jævner vejen for dem,
PRO.11.5	de onde rammes af deres egen ondskab.
PRO.11.6	De godes retsindighed bliver deres redning,
PRO.11.6	de svigefulde snubler i deres griskhed.
PRO.11.7	Når de gudløse dør, dør alle deres forhåbninger,
PRO.11.7	for alt, hvad de levede for, bliver til intet.
PRO.11.8	De gudfrygtige reddes ud af faren,
PRO.11.8	de gudløse fanges i snaren.
PRO.11.9	Gudløses falske anklager bringer ødelæggelse,
PRO.11.9	retskafne reddes ved deres visdom.
PRO.11.10	Når retskafne har fremgang, er der fest i byen,
PRO.11.10	når onde bliver straffet, er der megen glæde.
PRO.11.11	De gudfrygtiges bønner får byen til at blomstre,
PRO.11.11	de gudløses intriger lægger den i ruiner.
PRO.11.12	Den, der håner sin næste, er uden forstand,
PRO.11.12	den kloge har lært at holde mund.
PRO.11.13	Den, der løber med sladder, snakker over sig,
PRO.11.13	den trofaste kan holde på en hemmelighed.
PRO.11.14	Mangel på ledelse fører til lovløshed,
PRO.11.14	vise rådgivere bringer redning.
PRO.11.15	Det er farligt at kautionere for en fremmed,
PRO.11.15	den, der afslår at gøre det, undgår problemer.
PRO.11.16	En venlig kvinde vinder respekt,
PRO.11.16	nådesløse mænd vinder kun rigdom.
PRO.11.17	Venlighed er sundt for sjælen,
PRO.11.17	ubarmhjertighed ødelægger kroppen.
PRO.11.18	De ondes udbytte er kun blændværk,
PRO.11.18	de retskafne får den sande belønning.
PRO.11.19	At holde fast ved retskaffenhed fører til livet,
PRO.11.19	at elske ondskab styrter en i døden.
PRO.11.20	Herren afskyr folk med falske hjerter,
PRO.11.20	men han glæder sig over ædle motiver.
PRO.11.21	De onde slipper bestemt ikke for straf,
PRO.11.21	men de gudfrygtige går fri.
PRO.11.22	Som en guldring i en grisetryne
PRO.11.22	er en smuk kvinde uden taktfølelse.
PRO.11.23	De gudfrygtige ønsker det, som er godt,
PRO.11.23	de gudløse kan kun vente vrede og straf.
PRO.11.24	Den gavmilde øger sin rigdom,
PRO.11.24	gnieren øger kun sin fattigdom.
PRO.11.25	Den, der giver til andre, får mere igen,
PRO.11.25	den, der afhjælper nød, bliver selv hjulpet.
PRO.11.26	De, der nægter at hjælpe, bliver mødt med vrede,
PRO.11.26	de, der deler med andre, bliver hyldet af folk.
PRO.11.27	Den, der søger efter det gode, finder velvilje,
PRO.11.27	den, der leder efter problemer, finder dem også.
PRO.11.28	Den, der stoler på rigdom, visner som efterårets blade,
PRO.11.28	den, der stoler på Gud, grønnes som forårets løv.
PRO.11.29	Den, der bringer sin familie i ulykke, mister sin arv,
PRO.11.29	tåben ender som tjener for den kloge.
PRO.11.30	Den retskafne er som et livets træ,
PRO.11.30	den vise redder manges liv.
PRO.11.31	Hvis retskafne mennesker får løn som forskyldt,
PRO.11.31	hvordan skal det så gå de ugudelige syndere?
PRO.12.1	Den, der elsker at blive vejledt, er klog,
PRO.12.1	det er tåbeligt at hade irettesættelse.
PRO.12.2	Den gode bliver accepteret af Gud,
PRO.12.2	den, der har onde bagtanker, bliver dømt.
PRO.12.3	Den onde lider altid af rodløshed,
PRO.12.3	den gudfrygtiges rødder stikker dybt.
PRO.12.4	En dygtig kone er sin mands glæde og stolthed,
PRO.12.4	en dårlig kone tager livsmodet fra ham.
PRO.12.5	Den gudfrygtige udtænker gode planer,
PRO.12.5	den gudløse udklækker løgn.
PRO.12.6	Onde menneskers anklager bringer død med sig,
PRO.12.6	den retskafne reddes af sine kloge ord.
PRO.12.7	De gudløse går til grunde, og deres slægt ophører,
PRO.12.7	de gudfrygtiges slægt skal bestå.
PRO.12.8	Man beundrer et klogt menneske,
PRO.12.8	men foragter en fordærvet tankegang.
PRO.12.9	Bedre at være beskeden, når man er velhavende,
PRO.12.9	end at være overlegen, når man intet ejer.
PRO.12.10	Den retskafne har omsorg endog for sine dyr,
PRO.12.10	den onde er selv i bedste fald grusom.
PRO.12.11	Den, der arbejder støt og trofast, har ressourcer nok,
PRO.12.11	den, der kun bygger luftkasteller, mangler sund fornuft.
PRO.12.12	De onde misunder hinandens bytte,
PRO.12.12	den retskafne nyder frugten af sit arbejde.
PRO.12.13	Den uærlige fanges i et spind af løgne,
PRO.12.13	den ærlige undgår den slags problemer.
PRO.12.14	Fornuftig tale fører gode ting med sig,
PRO.12.14	et godt stykke arbejde resulterer i belønning.
PRO.12.15	Den kloge tager gerne imod kritik,
PRO.12.15	en tåbe klapper sig selv på skulderen.
PRO.12.16	En fornuftig person tager en fornærmelse i stiv arm,
PRO.12.16	en tåbe taber hovedet med det samme.
PRO.12.17	Et ærligt menneske fortæller sandheden,
PRO.12.17	den upålidelige fylder alle med løgn.
PRO.12.18	Skarpe ord skærer som en kniv i hjertet,
PRO.12.18	kloge ord bringer lægedom til sjælen.
PRO.12.19	Ærlighed består tidens prøve,
PRO.12.19	løgn og bedrag afsløres hurtigt.
PRO.12.20	De, der planlægger ondt, er fulde af bedrag,
PRO.12.20	de, der stifter fred, bliver fyldt med glæde.
PRO.12.21	De retskafne rammes ikke af noget ondt,
PRO.12.21	de ondsindede har masser af problemer.
PRO.12.22	Herren afskyr dem, der lyver,
PRO.12.22	men glæder sig over dem, man kan stole på.
PRO.12.23	Den kloge praler ikke med sin viden,
PRO.12.23	en tåbe udbasunerer sin dumhed.
PRO.12.24	Den, der arbejder trofast og godt, bliver en leder,
PRO.12.24	den dovne er i lommen på andre.
PRO.12.25	Bekymring og ængstelse gør én nedtrykt,
PRO.12.25	et opmuntrende ord gør glad.
PRO.12.26	De retskafne vælger deres venner med omhu,
PRO.12.26	de gudløses adfærd leder dem på afveje.
PRO.12.27	Den dovne ender med at sulte,
PRO.12.27	den flittige samler sig ressourcer.
PRO.12.28	Den gudfrygtiges vej fører til et godt liv,
PRO.12.28	den gudløses vej fører til død.
PRO.13.1	En klog søn lytter til sin fars formaning,
PRO.13.1	den oprørske nægter at blive sat i rette.
PRO.13.2	Gode ord fører gode ting med sig,
PRO.13.2	falskhed fører kun til ufred.
PRO.13.3	De, der tænker, før de taler, beskytter deres liv,
PRO.13.3	de, der taler uden at tænke, får problemer.
PRO.13.4	De dovne har store planer, men opnår intet,
PRO.13.4	de flittige arbejder støt og ser resultater.
PRO.13.5	De gudfrygtige hader al falskhed,
PRO.13.5	de gudløse handler skamløst.
PRO.13.6	De oprigtige beskyttes af deres retskaffenhed,
PRO.13.6	de ondskabsfulde fældes af deres ondskab.
PRO.13.7	Nogle giver sig ud for at være rige, men ejer dog intet,
PRO.13.7	andre lader som om de er fattige, men ejer store rigdomme.
PRO.13.8	De rige frygter at blive kidnappet på grund af deres penge,
PRO.13.8	den bekymring har de fattige ikke.
PRO.13.9	Den gudfrygtiges lys skinner klart,
PRO.13.9	den gudløses flamme blafrer og går ud.
PRO.13.10	Stolthed fører kun til strid,
PRO.13.10	men at søge råd er tegn på visdom.
PRO.13.11	Hvad der kommer let, går let,
PRO.13.11	men hårdt tjente penge holder man fast på.
PRO.13.12	Bristede forhåbninger giver mismod,
PRO.13.12	men ønsker, der går i opfyldelse, giver livsmod.
PRO.13.13	Den, der ikke vil vejledes, må bøde for sin dumhed,
PRO.13.13	den, der tager imod råd, får sin belønning.
PRO.13.14	De vises råd er en livgivende kilde,
PRO.13.14	de, der tager ved lære, undgår mange fælder.
PRO.13.15	Sund fornuft vinder respekt,
PRO.13.15	falskhed fører til undergang.
PRO.13.16	Kloge folk tænker, før de taler,
PRO.13.16	tåben glimrer med sin dumhed.
PRO.13.17	En upålidelig budbringer giver problemer,
PRO.13.17	en troværdig besked gør godt.
PRO.13.18	Den, der ikke vil vejledes, ender i fattigdom og skam,
PRO.13.18	den, der accepterer at blive irettesat, opnår hæder og ære.
PRO.13.19	At se en drøm gå i opfyldelse er en fryd for sjælen,
PRO.13.19	en tåbe kan ikke fordrage at opgive sin ondskab.
PRO.13.20	Hvis du holder dig nær til de kloge, bliver du klog.
PRO.13.20	Hvis du holder dig til tåberne, bliver dit liv ødelagt.
PRO.13.21	En synder overdænges med problemer,
PRO.13.21	en retsindig belønnes med succes.
PRO.13.22	Den gudfrygtige efterlader en arv til sine børn,
PRO.13.22	synderens rigdom overtages af de retskafne.
PRO.13.23	Selv om en fattig mands jord giver en god afgrøde,
PRO.13.23	mister han den, hvis der er lovløshed i landet.
PRO.13.24	Den, der sparer på riset, hader sin søn,
PRO.13.24	den, der elsker sin søn, tugter ham i tide.
PRO.13.25	Den gudfrygtige kan spise sig mæt,
PRO.13.25	den onde mangler mad.
PRO.14.1	En klog kvinde opbygger sit hjem,
PRO.14.1	en tåbelig kone river det ned.
PRO.14.2	Den, der vandrer ret, viser ærefrygt for Herren,
PRO.14.2	den, der er i oprør, viser sin foragt.
PRO.14.3	Tåbelige ord får ubehagelige følger,
PRO.14.3	de vise tænker, før de taler.
PRO.14.4	Har man ingen okser, sparer man foderet,
PRO.14.4	men stærke trækdyr kan give en stor høst.
PRO.14.5	Et trofast vidne lyver aldrig,
PRO.14.5	et falsk vidne udspyr løgne.
PRO.14.6	Den, der arrogant søger visdom, finder den ikke,
PRO.14.6	men med ydmyg fornuft vinder man viden.
PRO.14.7	Hold dig borte fra tåben,
PRO.14.7	for dér får du ingen gode råd.
PRO.14.8	De kloge overvejer de skridt, de tager,
PRO.14.8	tåben går rundt i blinde.
PRO.14.9	Tåber er ligeglade med, om de synder,
PRO.14.9	de retskafne ønsker at gøre Guds vilje.
PRO.14.10	Ingen kan helt forstå en andens sorg
PRO.14.10	eller fuldt ud føle en andens glæde.
PRO.14.11	Den gudløses hjem går til grunde,
PRO.14.11	den gudfrygtiges familie blomstrer.
PRO.14.12	Man kan være helt sikker på at have ret
PRO.14.12	og alligevel ende med et nederlag.
PRO.14.13	Et smil kan dække over hjertesorg,
PRO.14.13	når smilet er væk, er smerten der stadig.
PRO.14.14	Den troløse må lide for sin utroskab,
PRO.14.14	den trofaste får sin belønning.
PRO.14.15	Den naive tror på hvad som helst,
PRO.14.15	den kloge tænker sig godt om.
PRO.14.16	Den kloge er forsigtig og holder sig fra det onde,
PRO.14.16	tåben er overmodig og uden hæmninger.
PRO.14.17	Den hidsige handler uoverlagt,
PRO.14.17	den fornuftige udholder meget.
PRO.14.18	Den uforstandige øger sin dumhed,
PRO.14.18	den kloge vokser i visdom.
PRO.14.19	De onde skal bukke i respekt for de gode
PRO.14.19	og stå med hatten i hånden ved deres dør.
PRO.14.20	Den fattige har ingen venner,
PRO.14.20	men alle flokkes om den rige.
PRO.14.21	At se ned på den fattige
PRO.14.21	men at hjælpe en stakkel giver velsignelse.
PRO.14.22	De, der har onde planer, ender i ulykke,
PRO.14.22	de, der har godt i sinde, oplever
PRO.14.23	Hårdt arbejde giver godt udbytte,
PRO.14.23	tom snak fører til fattigdom.
PRO.14.24	Den vises liv ender med succes,
PRO.14.24	tåbens liv ender i tåbeligheder.
PRO.14.25	Et sandfærdigt vidne redder liv,
PRO.14.25	et falsk vidne er en forræder.
PRO.14.26	De, der har ærefrygt for Herren, opnår fred og tryghed,
PRO.14.26	og deres børn beskyttes af Gud.
PRO.14.27	Ærefrygt for Herren er kilden til liv,
PRO.14.27	for den frelser fra dødens fælde.
PRO.14.28	En leder for et stort folk bliver æret,
PRO.14.28	men en konge uden et folk er intet værd.
PRO.14.29	Den, der er tålmodig, udviser klogskab,
PRO.14.29	den opfarende skilter med sin dumhed.
PRO.14.30	Fred i sindet giver helse til kroppen,
PRO.14.30	bitterhed
PRO.14.31	At udnytte de magtesløse er at håne deres Skaber,
PRO.14.31	at hjælpe de nødlidende er at ære Gud.
PRO.14.32	Onde mennesker går til grunde i deres ondskab,
PRO.14.32	de retskafne er i sikkerhed, selv når døden banker på.
PRO.14.33	Visdommen tager bolig i et forstandigt menneske,
PRO.14.33	men den finder ikke fodfæste i en tåbe.
PRO.14.34	Retskaffenhed ophøjer en nation,
PRO.14.34	synd er en skamplet på ethvert folk.
PRO.14.35	En klog tjener nyder velvilje hos kongen,
PRO.14.35	en skamløs tjener får hans vrede at føle.
PRO.15.1	Et hårdt svar vækker vrede,
PRO.15.1	forsonende ord kan afværge et skænderi.
PRO.15.2	Fra den kloges mund kommer en strøm af visdomsord,
PRO.15.2	fra tåbens mund kommer en flod af tåbeligheder.
PRO.15.3	Herren spejder ud over jorden,
PRO.15.3	han ser både de onde og de gode.
PRO.15.4	Opmuntrende ord giver mod på livet,
PRO.15.4	nedsættende ord giver sår i sjælen.
PRO.15.5	Kun en tåbe foragter sin fars formaning,
PRO.15.5	en fornuftig søn tager imod vejledning.
PRO.15.6	De retskafne opnår succes og velstand,
PRO.15.6	de onde mister det, de har samlet.
PRO.15.7	Der kommer visdom fra den kloges mund,
PRO.15.7	det gør der ikke fra tåbens tanker.
PRO.15.8	Herren afskyr de gudløses offergaver,
PRO.15.8	men glæder sig over gudfrygtiges bønner.
PRO.15.9	Herren afskyr den ondes handlemåde,
PRO.15.9	men han elsker den, der gør det rette.
PRO.15.10	De, der gør oprør imod Gud, bliver straffet,
PRO.15.10	og hvis de fortsætter deres oprør, skal de dø.
PRO.15.11	Herren kender underverdenens afkroge og dødsrigets dybder.
PRO.15.11	Mon et menneskes inderste væsen er ukendt for ham?
PRO.15.12	De hovmodige hader at blive sat i rette,
PRO.15.12	derfor holder de sig væk fra de vise.
PRO.15.13	Indre glæde giver et smilende ansigt,
PRO.15.13	et sorgfuldt hjerte tager livsmodet væk.
PRO.15.14	Den kloge søger altid ny indsigt,
PRO.15.14	tåben tygger drøv på sine dumheder.
PRO.15.15	For den nedtrykte er hver dag en dårlig dag,
PRO.15.15	den glade har altid gode dage.
PRO.15.16	Et nøjsomt liv i ærefrygt for Gud
PRO.15.16	er bedre end et liv i rigdom og angst.
PRO.15.17	Hellere spise vandgrød med dem, man elsker,
PRO.15.17	end oksesteg med dem, man hader.
PRO.15.18	En hidsig person skaber splid og ufred,
PRO.15.18	et tålmodigt menneske gyder olie på vandene.
PRO.15.19	Den dovne synes, at vejen er overgroet med tidsler,
PRO.15.19	den flittige synes, at vejen er bred og problemfri.
PRO.15.20	Et klogt barn glæder sin far,
PRO.15.20	kun en tåbe gør nar af sin mor.
PRO.15.21	Den uforstandige er godt tilfreds med sine dumheder,
PRO.15.21	den kloge har forstand til at gøre det rigtige.
PRO.15.22	Uden god rådgivning går en plan let i vasken,
PRO.15.22	men når mange tages med på råd, lykkes den.
PRO.15.23	Det er en glæde at kunne give et godt råd,
PRO.15.23	dejligt at kunne sige det forløsende ord.
PRO.15.24	Den vise vælger vejen til et godt liv
PRO.15.24	frem for vejen til en ynkelig død.
PRO.15.25	Herren nedriver den hovmodiges hus,
PRO.15.25	men beskytter enkers ejendom.
PRO.15.26	Herren afskyr de ondes tanker,
PRO.15.26	men glæder sig over gode ord.
PRO.15.27	Den pengegriske bringer sin familie i ulykke,
PRO.15.27	den, der afslår bestikkelse, klarer sig godt.
PRO.15.28	De retskafne tænker, før de taler,
PRO.15.28	men ondskaben vælter ud af de gudløses mund.
PRO.15.29	Herren hører de gudfrygtiges bønner,
PRO.15.29	men holder sig fjernt fra onde mennesker.
PRO.15.30	Et smil varmer hjertet,
PRO.15.30	gode nyheder giver ny styrke.
PRO.15.31	Den, der er villig til at blive vejledt,
PRO.15.31	vil føle sig hjemme blandt de vise.
PRO.15.32	Den, der nægter at blive irettesat, modarbejder sig selv,
PRO.15.32	den, der tager godt imod kritik, vokser i visdom.
PRO.15.33	Ærefrygt for Gud er vejen til visdom,
PRO.15.33	ydmyghed går forud for ære.
PRO.16.1	Vi mennesker har mange tanker i hovedet,
PRO.16.1	men Herren kan lægge os ord i munden.
PRO.16.2	Vi kan mene, at vi er uskyldige,
PRO.16.2	men Herren kender de skjulte motiver.
PRO.16.3	Søg Herrens hjælp i alt, hvad du gør,
PRO.16.3	så vil det lykkes for dig.
PRO.16.4	Herren har en plan med alt,
PRO.16.4	og onde mennesker vil få deres straf.
PRO.16.5	Herren afskyr de hovmodige,
PRO.16.5	også de vil få deres straf.
PRO.16.6	Ubetinget kærlighed tilgiver synd,
PRO.16.6	gudsfrygt afværger meget ondt.
PRO.16.7	Når mennesker lever ret for Gud,
PRO.16.7	lader Gud dem leve i fred for fjender.
PRO.16.8	Bedre at være fattig og ærlig
PRO.16.8	end at være rig og uærlig.
PRO.16.9	Et menneske kan udtænke gode planer,
PRO.16.9	men Herren afgør, hvad der sker med dem.
PRO.16.10	En konge taler på Guds vegne,
PRO.16.10	så hans domme skal være retfærdige.
PRO.16.11	Herren er med i forretningslivet,
PRO.16.11	så enhver handel skal være ærlig.
PRO.16.12	En konge kan ikke tolerere forbrydelser,
PRO.16.12	for retfærdighed er grundlaget for hans magt.
PRO.16.13	En konge glæder sig over ærlighed,
PRO.16.13	han sætter stor pris på at høre sandheden.
PRO.16.14	En konges vrede er dødsens farlig,
PRO.16.14	men den kloge forstår at dæmpe den.
PRO.16.15	Når kongen smiler, er der fremgang og fred,
PRO.16.15	hans velvilje fører til vækst som regn i såtiden.
PRO.16.16	Bedre at vinde visdom end at grave efter guld,
PRO.16.16	hellere stræbe efter indsigt end lede efter sølv.
PRO.16.17	Den retskafnes vej fører væk fra det onde,
PRO.16.17	ved at se sig godt for kan man redde livet.
PRO.16.18	Hovmod står for fald,
PRO.16.18	den overmodige snubler let.
PRO.16.19	Hellere være tilfreds med det lidt, man har,
PRO.16.19	end at dele rov med de rige og stolte.
PRO.16.20	Den, der har indsigt, klarer sig godt,
PRO.16.20	velsignet er den, der sætter sin lid til Herren.
PRO.16.21	Den vise kendes på sin sunde fornuft,
PRO.16.21	velvalgte ord bliver der lyttet til.
PRO.16.22	God dømmekraft giver den kloge et godt liv,
PRO.16.22	men den tåbelige straffes for sin dumhed.
PRO.16.23	De vise kommer med visdomsord,
PRO.16.23	derfor lytter man gerne til dem.
PRO.16.24	Venlige ord er som honning,
PRO.16.24	en lise for sjælen og helse til kroppen.
PRO.16.25	Mange mener, de følger den rette vej,
PRO.16.25	og dog ender den med død.
PRO.16.26	Arbejderens sult er til gavn for ham,
PRO.16.26	for den hjælper ham til at arbejde hårdt.
PRO.16.27	Ondskabsfulde slyngler skaber ulykker overalt,
PRO.16.27	deres ord hærger som en steppebrand.
PRO.16.28	Folk, der er fulde af løgn, skaber altid splid,
PRO.16.28	sladder kan skille selv de bedste venner.
PRO.16.29	En forbryder opflammer sine kammerater
PRO.16.29	og trækker dem med i kriminelle handlinger.
PRO.16.30	Den, der blinker med øjet, har ondt i sinde,
PRO.16.30	sammenpressede læber tyder på skumle planer.
PRO.16.31	Det er en ære at blive gammel,
PRO.16.31	for så har man levet et retskaffent liv.
PRO.16.32	Det er bedre at være tålmodig end at være stærk,
PRO.16.32	lettere at indtage en by end at overvinde sig selv.
PRO.16.33	Mennesker kaster lod for at finde Guds vilje,
PRO.16.33	men det er Herren, der bestemmer udfaldet.
PRO.17.1	Bedre at spise tørt brød i fred
PRO.17.1	end festmad i splid og spektakel.
PRO.17.2	En klog slave får autoritet over sin herres uvorne unger,
PRO.17.2	og han får del i arven, som var han en søn af familien.
PRO.17.3	En smeltning kan afgøre kvaliteten af sølv eller guld,
PRO.17.3	men kun Herren kender et menneskes hjerte.
PRO.17.4	En ballademager tiltrækkes af destruktive planer,
PRO.17.4	og en løgner lytter gerne til svig og bedrag.
PRO.17.5	At foragte de fattige er at håne deres Skaber,
PRO.17.5	den, der er skadefro, vil selv komme i ulykke.
PRO.17.6	Bedsteforældre er stolte af deres børnebørn,
PRO.17.6	ligesom børn er stolte af deres forældre.
PRO.17.7	En tåbe bør holde sig fra store ord,
PRO.17.7	og den ædle bør holde sig fra løgn.
PRO.17.8	Bestikkelse virker som en trylleformular,
PRO.17.8	for den kan åbne et utal af døre.
PRO.17.9	Den, der bærer over med en forurettelse, skaber gode relationer,
PRO.17.9	men at hænge sig i andres fejl kan skille selv de bedste venner.
PRO.17.10	En fornuftig person lærer mere af en enkelt irettesættelse,
PRO.17.10	end en tåbe lærer af 100 afstraffelser.
PRO.17.11	Onde mennesker er altid i oprør,
PRO.17.11	men de vil få en velfortjent straf.
PRO.17.12	Hellere møde en bjørn, hvis unger er taget fra den,
PRO.17.12	end en tåbe, der slår om sig med tåbeligheder.
PRO.17.13	Den, der gengælder godt med ondt,
PRO.17.13	vil blive forfulgt af uheld.
PRO.17.14	At indlede et skænderi er som at åbne for en sluse,
PRO.17.14	du må hellere få lukket igen, før der bliver rigtig krig.
PRO.17.15	At dømme en uskyldig og frikende en skyldig,
PRO.17.15	begge dele vækker afsky hos Herren.
PRO.17.16	Hvad skal en tåbe bruge penge til?
PRO.17.16	Kan man købe visdom, når man er uden forstand?
PRO.17.17	En ven er altid en ven,
PRO.17.17	og slægtninge har man som en hjælp i nøden.
PRO.17.18	Det er dumt at stå inde for en fremmed mands lån
PRO.17.18	og stille garanti for en andens gæld.
PRO.17.19	De, der elsker at skændes, skaber altid problemer,
PRO.17.19	de overvurderer sig selv, og det ender galt.
PRO.17.20	Den, der har falske motiver, klarer sig skidt,
PRO.17.20	og den, der lever i bedrag, falder med et brag.
PRO.17.21	Et tåbeligt barn giver sine forældre sorg,
PRO.17.21	en oprørsk unge giver ingen glæde.
PRO.17.22	Et glad hjerte giver en sund krop,
PRO.17.22	nedtrykthed dræner ens livsmod.
PRO.17.23	Onde mennesker tager imod bestikkelse
PRO.17.23	og kæmper imod al retfærdighed.
PRO.17.24	Den fornuftige har visdom for øje,
PRO.17.24	men tåbens blik fortaber sig i det fjerne.
PRO.17.25	Et tåbeligt barn bringer sin far sorg
PRO.17.25	og gør sin mor skuffet og bitter.
PRO.17.26	Det er forkert, at give de uskyldige bøder
PRO.17.26	og straffe de mennesker, som er ærlige.
PRO.17.27	Den kloge overvejer nøje sine ord,
PRO.17.27	den forstandige holder hovedet koldt.
PRO.17.28	En tåbe, der tier, kan gå for at være fornuftig,
PRO.17.28	den, der holder sin mund, betragtes som forstandig.
PRO.18.1	De, der isolerer sig, søger deres eget,
PRO.18.1	de opponerer mod al sund fornuft.
PRO.18.2	En tåbe prøver ikke på at forstå andre,
PRO.18.2	han har nok i at lufte sin egen mening.
PRO.18.3	Ondskab går hånd i hånd med foragt,
PRO.18.3	skam følges med vanære.
PRO.18.4	Visdom forfrisker som en rislende kilde,
PRO.18.4	styrkende ord er som koldt, frisk vand.
PRO.18.5	Det er afskyeligt at holde hånden over den skyldige
PRO.18.5	og at lade den uskyldige blive dømt i stedet.
PRO.18.6	Tåbernes ord bringer dem let i klammeri,
PRO.18.6	deres tale inviterer til slagsmål.
PRO.18.7	Tåbernes ord bringer dem til fald,
PRO.18.7	deres tale kan koste dem livet.
PRO.18.8	Sladder sluges med hud og hår
PRO.18.8	og lagrer sig dybt i sindet.
PRO.18.9	At være doven og forsømme sit arbejde
PRO.18.9	er lige så slemt som at øve hærværk.
PRO.18.10	Herren er som et stærkt fæstningstårn,
PRO.18.10	den retskafne løber derind og er i sikkerhed.
PRO.18.11	Den riges velstand er hans falske tryghed,
PRO.18.11	han tror sig beskyttet bag en mægtig mur.
PRO.18.12	Hovmod fører til fald,
PRO.18.12	ydmyghed bringer ære.
PRO.18.13	At give et svar uden først at lytte
PRO.18.13	er både tåbeligt og skændigt.
PRO.18.14	Et menneskes livsmod giver styrke under sygdom,
PRO.18.14	men når mismod sætter ind, er håbet ude.
PRO.18.15	Den forstandige er på jagt efter kundskab,
PRO.18.15	den kloge er på udkig efter visdom.
PRO.18.16	At give en gave kan åbne mange døre
PRO.18.16	og bane vej til magtfulde personer.
PRO.18.17	Den, der forsvarer sin sag, synes at have ret,
PRO.18.17	i hvert fald indtil krydsforhøret begynder.
PRO.18.18	Når to stærke modstandere er kørt fast i en strid,
PRO.18.18	kan en lodkastning give en løsning.
PRO.18.19	Når slægtninge bliver uvenner,
PRO.18.19	rejses en mur imellem dem.
PRO.18.20	Gode ord giver mad i huset,
PRO.18.20	de rette ord giver fremgang i livet.
PRO.18.21	Tungen er nøglen til et godt eller dårligt liv,
PRO.18.21	man må leve med konsekvensen af sine ord.
PRO.18.22	Lykkelig den mand, som finder sig en god kone,
PRO.18.22	det er et udtryk for Herrens velsignelse.
PRO.18.23	Den fattige er nødt til at anmode høfligt,
PRO.18.23	den rige har råd til at være uforskammet.
PRO.18.24	Man kan have mange venner og alligevel blive svigtet,
PRO.18.24	og dog kan en ven være mere trofast end en slægtning.
PRO.19.1	Det er bedre at være ærlig og fattig
PRO.19.1	end at være en uhæderlig tåbe.
PRO.19.2	Begejstring og uvidenhed er en farlig blanding,
PRO.19.2	den, der farer hurtigt frem, begår mange fejl.
PRO.19.3	En tåbe er selv årsag til sine problemer,
PRO.19.3	selvom han giver Gud skylden.
PRO.19.4	Rigdom tiltrækker mange venner,
PRO.19.4	det gør fattigdom ikke.
PRO.19.5	Et falsk vidne får sin straf,
PRO.19.5	en løgner undslipper ikke.
PRO.19.6	Man bukker dybt for en gavmild rigmand,
PRO.19.6	den, der giver gaver, har mange venner.
PRO.19.7	Den fattiges slægtninge undgår ham,
PRO.19.7	og hans bekendte holder afstand fra ham.
PRO.19.7	Han beder hele tiden om hjælp,
PRO.19.7	men han får dem ikke overtalt.
PRO.19.8	Man gavner sig selv ved at søge efter visdom,
PRO.19.8	den, der sætter pris på viden, får fremgang.
PRO.19.9	Et falsk vidne får sin straf,
PRO.19.9	en løgner går til grunde.
PRO.19.10	Det er upassende for en tåbe at leve i luksus
PRO.19.10	og for en slave at bestemme over en adelsmand.
PRO.19.11	Der skal meget til, før de vise bliver vrede,
PRO.19.11	at bære over med en fornærmelse vinder dem respekt.
PRO.19.12	En konges vrede er frygtelig som løvens brøl,
PRO.19.12	hans anerkendelse forfriskende som morgenduggen.
PRO.19.13	En tåbelig søn er sin fars ulykke,
PRO.19.13	en kones anklager som evindelige dryp fra et hul i taget.
PRO.19.14	Man kan arve sig til hus og rigdom,
PRO.19.14	men en forstående kone er en gave fra Herren.
PRO.19.15	Den sløve og slappe sover tiden væk,
PRO.19.15	den dovne kan ikke holde sulten fra døren.
PRO.19.16	Den, der adlyder Guds bud, gavner sig selv,
PRO.19.16	at lade hånt om sin handlemåde ender med død.
PRO.19.17	At hjælpe den hjælpeløse er som at give Gud et lån,
PRO.19.17	han betaler det rigeligt tilbage.
PRO.19.18	Disciplinér dine børn, for så er der håb for fremtiden,
PRO.19.18	men pas på ikke at gøre dem fortræd.
PRO.19.19	En ilter person må tage følgen af sine handlinger,
PRO.19.19	skåner man ham, bliver han bare værre.
PRO.19.20	Tag imod råd og vejledning,
PRO.19.20	gør du det, opnår du visdom til sidst.
PRO.19.21	Mennesker lægger et utal af planer,
PRO.19.21	men det er Herrens planer, der lykkes.
PRO.19.22	Det er en fordel at være ærlig og trofast,
PRO.19.22	hellere være en fattig mand end en bedrager.
PRO.19.23	Ærefrygt for Herren fører til et godt liv,
PRO.19.23	man er mæt og tilfreds og skærmes fra ondt.
PRO.19.24	Den dovne stikker fingrene i frugtfadet,
PRO.19.24	men gider ikke føre hånden til munden.
PRO.19.25	En tåbe kan lære af at se en slyngel få bank,
PRO.19.25	men for den kloge er en irettesættelse nok.
PRO.19.26	Den, der jager sin far og mor på porten,
PRO.19.26	er en skændsel og vanære for sin slægt.
PRO.19.27	Min søn, holder du op med at lytte til vejledning,
PRO.19.27	glemmer du snart, hvad du allerede har lært.
PRO.19.28	Et falsk vidne blæser på retfærdighed,
PRO.19.28	onde mennesker trives med ondskab.
PRO.19.29	Spottere lærer kun, når de bliver afstraffet,
PRO.19.29	tåber lærer kun, når de får bank.
PRO.20.1	Vin kan føre til overmod og øl til slagsmål,
PRO.20.1	den, der drikker sig fuld, mangler visdom.
PRO.20.2	En konges vrede er som løvens brøl,
PRO.20.2	den er livsfarlig, når den bliver vakt.
PRO.20.3	At undgå klammeri er prisværdigt,
PRO.20.3	kun tåber insisterer på at skændes.
PRO.20.4	Den dovne gider ikke pløje i såtiden
PRO.20.4	og kigger forgæves efter korn i høsttiden.
PRO.20.5	Et menneskes motiver er som vandet i en dyb brønd,
PRO.20.5	men den kloge formår at få dem op til overfladen.
PRO.20.6	Mange siger, at man kan regne med dem,
PRO.20.6	men hvor finder man en virkelig trofast ven?
PRO.20.7	Retskafne mennesker er ærlige og oprigtige,
PRO.20.7	og deres børn oplever velsignelsen deraf.
PRO.20.8	Før kongen afsiger sin dom,
PRO.20.8	vurderer han omhyggeligt alle vidnesbyrd.
PRO.20.9	Hvem tør sige: „Mit liv er pletfrit,
PRO.20.9	jeg har aldrig gjort noget forkert.”?
PRO.20.10	Herren afskyr uhæderlig handel
PRO.20.10	og uærlige forretningsmetoder.
PRO.20.11	Et barns karakter afsløres i dets handlinger,
PRO.20.11	man kan se dets gode eller dårlige motiver.
PRO.20.12	Herren har givet os ører og øjne,
PRO.20.12	så lad os bruge dem til at tjene ham.
PRO.20.13	Bruger du tiden på at sove, bliver du fattig,
PRO.20.13	men står du op og arbejder, vil du få din løn.
PRO.20.14	„Elendigt bras!” siger køberen, mens han tinger om prisen,
PRO.20.14	men bagefter praler han af det røverkøb, han har gjort.
PRO.20.15	Guld og juveler kan man altid få,
PRO.20.15	men et visdomsord er en sjælden perle.
PRO.20.16	Den, der stiller kaution for ukendte personer,
PRO.20.16	bør tage imod pant fra dem.
PRO.20.17	Et stjålet brød smager godt i begyndelsen,
PRO.20.17	men bagefter er det som grus i munden.
PRO.20.18	God rådgivning giver et godt resultat,
PRO.20.18	en god plan kan afgøre krigens udfald.
PRO.20.19	En sladrehank kan ikke holde sin mund,
PRO.20.19	så pas på med dem, der snakker for meget.
PRO.20.20	Den, der forbander sin far eller mor,
PRO.20.20	vil ende sit liv i det dybeste mørke.
PRO.20.21	En arv man får, mens man er ung,
PRO.20.21	holder næppe, til man bliver gammel.
PRO.20.22	Sig ikke: „Det skal du få betalt!”
PRO.20.22	Overgiv hellere sagen til Herren.
PRO.20.23	Herren afskyr dem,
PRO.20.23	der snyder i en handel.
PRO.20.24	Intet menneske kender sin fremtid,
PRO.20.24	for det er Herren, der lægger alting til rette.
PRO.20.25	Når du aflægger et løfte til Herren,
PRO.20.25	så tænk først over, hvad du lover.
PRO.20.26	En klog konge finder de skyldige
PRO.20.26	og giver dem den straf, de fortjener.
PRO.20.27	Herrens lys afslører et menneskes sjæl,
PRO.20.27	dets inderste tanker og motiver.
PRO.20.28	Godhed og sandhed beskytter en konge,
PRO.20.28	handler han ret, bevarer han magten.
PRO.20.29	Man beundrer de unges styrke
PRO.20.29	og respekterer de gamles livserfaring.
PRO.20.30	Fysisk afstraffelse kan fjerne ondskab
PRO.20.30	og få et menneske på bedre tanker.
PRO.21.1	En konges tanker er under Herrens kontrol,
PRO.21.1	han styrer dem som vandet i en kanal.
PRO.21.2	Vi kan mene, at vi gør det rigtige,
PRO.21.2	men Herren kender motiverne.
PRO.21.3	At vi gør det rigtige og handler ret,
PRO.21.3	glæder Gud mere, end at vi ofrer til ham.
PRO.21.4	Nedladenhed og en hoven holdning
PRO.21.4	resulterer kun i onde handlinger.
PRO.21.5	Flid og fornuftige planer giver fremgang,
PRO.21.5	men ubetænksomt hastværk fører til fattigdom.
PRO.21.6	Rigdom, man svindler sig til, forsvinder som en tåge,
PRO.21.6	og de, der søger den, ender i dødens gab.
PRO.21.7	Fordi de onde nægter at gøre det rette,
PRO.21.7	går deres ugerninger ud over dem selv.
PRO.21.8	Den skyldige går krogveje,
PRO.21.8	den uskyldige har intet at skjule.
PRO.21.9	Hellere bo i et hummer på loftet
PRO.21.9	end dele hus med en irriterende kone.
PRO.21.10	Onde mennesker er ude på at skade andre,
PRO.21.10	de har intet tilovers for deres medmennesker.
PRO.21.11	Den vise kan lære ved at lytte til vejledning,
PRO.21.11	tåben lærer kun ved at se en skyldig blive straffet.
PRO.21.12	Gud lægger mærke til de ondes færden,
PRO.21.12	og han straffer dem, for han er retfærdig.
PRO.21.13	De, der lukker ørerne for andres nødråb,
PRO.21.13	vil råbe forgæves, når de selv har brug for hjælp.
PRO.21.14	Vrede kan formildes med en gave i smug,
PRO.21.14	raseri kan afdæmpes med lidt bestikkelse.
PRO.21.15	Når retfærdigheden sker fyldest, glæder de retskafne sig,
PRO.21.15	men forbryderne ryster af angst.
PRO.21.16	Den, der ikke tager imod fornuft,
PRO.21.16	ender i de dødes selskab.
PRO.21.17	Den, der lever for at more sig, ender i gæld,
PRO.21.17	et liv i sus og dus fører ikke til velstand.
PRO.21.18	De onde og troløse bliver straffet,
PRO.21.18	så de gode og trofaste kan gå fri.
PRO.21.19	Hellere bo alene i en ørken
PRO.21.19	end i hus med en sur og arrig kone.
PRO.21.20	Den kloge sparer op og bliver velstående,
PRO.21.20	tåben bruger straks alt, hvad han tjener.
PRO.21.21	Den, der stræber efter at være retfærdig og kærlig,
PRO.21.21	bliver respekteret og får et godt liv.
PRO.21.22	Den vise kan besejre et utal af krigere
PRO.21.22	og nedbryde fjendens fæstningsværker.
PRO.21.23	Den, der formår at holde sin mund,
PRO.21.23	kan undgå en masse problemer.
PRO.21.24	Den hovmodige kendes på sit overmod,
PRO.21.24	sin stolte og arrogante optræden.
PRO.21.25	Den dovnes ønsker ender med at ødelægge ham,
PRO.21.25	for han nægter at bestille noget.
PRO.21.26	Han tænker kun på at skrabe til sig,
PRO.21.26	mens den retskafne elsker at give til andre.
PRO.21.27	Den ondes offergave er en afskyelighed,
PRO.21.27	især når den bringes med bagtanke.
PRO.21.28	Det falske vidne bliver afsløret til sidst,
PRO.21.28	men den, der taler sandt, kan holde stand.
PRO.21.29	Den onde foregiver at være stærk,
PRO.21.29	den retskafne er sikker i sin sag.
PRO.21.30	Visdom, tanker og planer er intet værd
PRO.21.30	for dem, der prøver at stå Herren imod.
PRO.21.31	Hesten kan gøres klar til kamp,
PRO.21.31	men det er dog Herren, der giver sejr.
PRO.22.1	Et godt ry er bedre end rigdom,
PRO.22.1	at blive værdsat er bedre end at eje sølv og guld.
PRO.22.2	Rig og fattig har noget tilfælles:
PRO.22.2	Det er Herren, der har skabt dem begge.
PRO.22.3	Den fornuftige ser faren på forhånd og undgår den,
PRO.22.3	en tåbe vader videre og må tage konsekvensen.
PRO.22.4	Ydmyghed og ærefrygt for Herren
PRO.22.4	giver rigdom, respekt og et godt liv.
PRO.22.5	Bedragerens vej er fuld af fælder og forhindringer,
PRO.22.5	de, der har livet kært, holder sig væk.
PRO.22.6	Lær dine børn at træffe rette valg,
PRO.22.6	så vil de gøre det, så længe de lever.
PRO.22.7	Den rige har magt over den fattige,
PRO.22.7	og udlåneren bestemmer over den, der låner.
PRO.22.8	Den ondskabsfulde tyran bliver straffet,
PRO.22.8	hans terrorregime får ende.
PRO.22.9	Gavmilde mennesker velsignes,
PRO.22.9	for de deler deres mad med de fattige.
PRO.22.10	Jag spotteren bort, så får ufreden ende,
PRO.22.10	skænderier og fornærmelser hører op.
PRO.22.11	Kongen er ven med dem, der er oprigtige
PRO.22.11	og taler barmhjertige ord.
PRO.22.12	Herren værner om sandheden,
PRO.22.12	og gendriver løgnernes ord.
PRO.22.13	Den dovne siger: „Hvis jeg går ud på gaden,
PRO.22.13	bliver jeg måske ædt af en løve!”
PRO.22.14	En utro kvindes ord er besnærende,
PRO.22.14	den, som Herren vil straffe, går i fælden.
PRO.22.15	Det er naturligt for et barn at gøre tåbelige ting,
PRO.22.15	men konsekvent tilrettevisning hjælper på sagen.
PRO.22.16	De, der udnytter de magtesløse til egen fordel
PRO.22.16	eller bestikker dem, der har magt, skal ende i fattigdom.
PRO.22.17	Lyt til de vises ord og gem dem i dit hjerte, 
PRO.22.18	så vil du glæde dig over at kunne huske dem og give dem videre til andre. 
PRO.22.19	Jeg lærer dig det her i dag, for at du skal sætte din lid til Herren. 
PRO.22.20	Jeg har nedskrevet 30
PRO.22.21	De vil hjælpe dig til at forstå, hvad der er sandt og ret at gøre, så du kan svare godt for dig, når du bliver spurgt.
PRO.22.22	Angrib ikke de svage, fordi de er magtesløse,
PRO.22.22	undertryk dem ikke i retssager,
PRO.22.23	for Herren selv vil forsvare dem
PRO.22.23	og straffe dem, der udnytter deres svaghed.
PRO.22.24	Bliv ikke ven med dem, der altid er vrede,
PRO.22.24	hold dig fra hidsige mennesker,
PRO.22.25	ellers risikerer du at gøre som dem
PRO.22.25	og at ende i store problemer.
PRO.22.26	Stil ikke kaution for en andens gæld,
PRO.22.26	lad være at love, at du nok skal betale.
PRO.22.27	Du risikerer at miste alle dine penge,
PRO.22.27	dine møbler og alt, hvad du har.
PRO.22.28	Flyt ikke de gamle markskel,
PRO.22.28	som går tilbage til dine forfædres tid.
PRO.22.29	De, der gør et fremragende stykke arbejde,
PRO.22.29	kan forvente at få en høj stilling.
PRO.23.1	Bliver du indbudt til en fest hos en magtfuld person,
PRO.23.1	så læg godt mærke til den mad, du får serveret.
PRO.23.2	Lad være med at proppe dig,
PRO.23.2	selvom du er nok så sulten.
PRO.23.3	Se ikke længselsfuldt efter de lækre retter,
PRO.23.3	for der er måske en bagtanke med det hele.
PRO.23.4	Brug ikke al din energi på at blive rig,
PRO.23.4	men brug din fornuft og behersk dig.
PRO.23.5	Rigdom har det med at få vinger
PRO.23.5	og forsvinde som en fugl i luften.
PRO.23.6	Spis ikke ved gnierens bord,
PRO.23.6	smag ikke på hans lækre mad.
PRO.23.7	„Spis og drik!” siger han,
PRO.23.7	men han mener det ikke.
PRO.23.8	Til sidst får du kvalme af ham
PRO.23.8	og fortryder dine rosende ord.
PRO.23.9	Forsøg ikke at tale et fjols til fornuft,
PRO.23.9	han vil ikke værdsætte din visdom.
PRO.23.10	Udnyt ikke de forældreløses svaghed,
PRO.23.10	flyt ikke markskellet ind på deres grund.
PRO.23.11	Herren vil selv tage sig af deres sag
PRO.23.11	og forsvare dem overfor uretten.
PRO.23.12	Tænk over den vejledning, du får,
PRO.23.12	hør godt efter de kloge ord.
PRO.23.13	Et barn har brug for disciplin,
PRO.23.13	og et slag med riset slår det ikke ihjel.
PRO.23.14	Det, et barn lærer ved at blive straffet,
PRO.23.14	kan senere redde dets liv.
PRO.23.15	Min søn, når du tilegner dig visdom,
PRO.23.15	fryder jeg mig af hele mit hjerte.
PRO.23.16	Jeg bliver glad helt ind i sjælen,
PRO.23.16	når jeg hører dig sige de rette ord.
PRO.23.17	Lad være med at misunde syndere,
PRO.23.17	men lev hver dag i ærefrygt for Herren,
PRO.23.18	så undgår du skuffede forhåbninger
PRO.23.18	og får dig en velsignet fremtid.
PRO.23.19	Hør efter, min søn, og bliv vis,
PRO.23.19	så du kan holde den rette kurs i dit liv.
PRO.23.20	Lad være med at drikke dig fuld,
PRO.23.20	og hold dig fra alt frådseri.
PRO.23.21	Den slags gør dig bare fattig og sløv,
PRO.23.21	og du ender med at gå rundt i pjalter.
PRO.23.22	Lyt til din far, som gav dig livet,
PRO.23.22	respekter din mor, selv når hun bliver gammel.
PRO.23.23	Søg visdom og sandhed, vejledning og indsigt,
PRO.23.23	for det er værdier, det betaler sig at holde fast ved.
PRO.23.24	Et fornuftigt barn gør sine forældre glade,
PRO.23.24	det er lykken at have et forstandigt barn.
PRO.23.25	Giv dine forældre grund til at glæde sig,
PRO.23.25	lad din mor få lov at være stolt af dig.
PRO.23.26	Min søn, lyt til mit råd
PRO.23.26	og tag ved lære af mit eksempel.
PRO.23.27	En løsagtig kvinde er som en faldgrube,
PRO.23.27	en luder som en løkke om halsen.
PRO.23.28	Hun ligger på lur som en røver
PRO.23.28	og forfører sine ofre til utroskab.
PRO.23.29	Hvem får sorg, og hvem får smerte?
PRO.23.29	Hvem får skældud og masser af ballade?
PRO.23.29	Hvem får blå mærker og blodskudte øjne?
PRO.23.30	De, der drikker i tide og utide,
PRO.23.30	som altid er på udkig efter vin og øl.
PRO.23.31	Lad dig ikke lokke af den perlende vin,
PRO.23.31	uanset hvor godt den smager,
PRO.23.32	for bagefter bider den som en slange,
PRO.23.32	den er giftig som en hugorm.
PRO.23.33	Dine øjne ser de underligste ting,
PRO.23.33	og din mund taler mystiske ord.
PRO.23.34	Du slingrer som en sømand på et skib i storm,
PRO.23.34	der klynger sig ør til en svajende mast.
PRO.23.35	Når du kommer til dig selv igen, siger du:
PRO.23.35	„De må have banket mig,
PRO.23.35	men jeg ænsede det ikke.
PRO.23.35	De må have slået mig,
PRO.23.35	men jeg husker det ikke!
PRO.23.35	Når jeg er ovre den her brandert,
PRO.23.35	må jeg se at få noget at drikke!”
PRO.24.1	Vær ikke misundelig på onde mennesker,
PRO.24.1	stræb ikke efter at være sammen med dem.
PRO.24.2	De har ondt i sinde
PRO.24.2	og taler altid om ugerninger.
PRO.24.3	Det kræver indsigt at etablere et hjem
PRO.24.3	og visdom at bygge det op.
PRO.24.4	Fyld rummene med kundskab
PRO.24.4	som kostbare og smukke skatte.
PRO.24.5	En kriger, der også ejer visdom, er stærk,
PRO.24.5	klogskab er en fordel i kampen,
PRO.24.6	for der skal lægges planer, før man går i krig.
PRO.24.6	Jo flere rådgivere, jo større chance for at vinde.
PRO.24.7	Visdom ligger uden for tåbernes rækkevidde,
PRO.24.7	de har intet at sige, når en sag skal afgøres.
PRO.24.8	Den, som altid planlægger ondt,
PRO.24.8	bliver kendt som en lumsk person.
PRO.24.9	Tåbens ondskabsfulde tanker er synd,
PRO.24.9	den arrogante får et dårligt ry.
PRO.24.10	Hvis du svigter under pres,
PRO.24.10	viser det, at du mangler styrke.
PRO.24.11	Red dem, der er på vej til døden,
PRO.24.11	frels dem, inden det er for sent.
PRO.24.12	Sig ikke, at du intet vidste om det,
PRO.24.12	for Gud kender dine tanker.
PRO.24.12	Han, som vogter din sjæl, ved det hele
PRO.24.12	og han gengælder enhver efter deres gerninger.
PRO.24.13	Spis honning, min søn, for det er godt,
PRO.24.13	det smager så herligt og sødt.
PRO.24.14	Visdom er honning for sjælen.
PRO.24.14	Får du visdom, er der håb for din fremtid,
PRO.24.14	et håb, der ikke vil skuffe dig.
PRO.24.15	Lig ikke på lur for at angribe retskafne mennesker,
PRO.24.15	forbryd dig ikke ved at ødelægge deres hjem.
PRO.24.16	Den gudfrygtige rejser sig igen, når han er faldet,
PRO.24.16	men den gudløse bliver liggende, hvor han blev fældet.
PRO.24.17	Glæd dig ikke, når Herren straffer dine fjender,
PRO.24.17	vær ikke skadefro, når de får problemer,
PRO.24.18	for det bryder Herren sig ikke om,
PRO.24.18	og måske standser han så sin straf.
PRO.24.19	Lad være at ærgre dig over de ondes fremgang,
PRO.24.19	misund dem ikke, når det går dem godt,
PRO.24.20	for de har hverken fremtid eller håb,
PRO.24.20	pludselig dør de, og det er forbi med dem.
PRO.24.21	Min søn, vis ærefrygt for Herren og for kongen,
PRO.24.21	og hold dig væk fra dem, der gør oprør,
PRO.24.22	for pludselig kommer straffen over dem,
PRO.24.22	og hverken Guds eller kongens straf er til at spøge med.
PRO.24.23	Følgende ordsprog er forfattet af forskellige vise mænd:
PRO.24.23	Partiskhed hos en dommer er forfærdelig.
PRO.24.24	Hvis han frikender den skyldige,
PRO.24.24	bliver han forbandet og set ned på.
PRO.24.25	Men hvis han dømmer retfærdigt,
PRO.24.25	bliver han æret og set op til.
PRO.24.26	Et ærligt svar er tegn på sandt venskab.
PRO.24.27	Du må have økonomien i orden,
PRO.24.27	før du tænker på at stifte familie.
PRO.24.28	Lad være at anklage nogen uden grund,
PRO.24.28	kom ikke med en falsk forklaring i retten.
PRO.24.29	Tænk ikke: „Nu skal han få betalt!
PRO.24.29	Han har selv været ude om det!”
PRO.24.30	Jeg kom forbi en doven mands mark,
PRO.24.30	og en vingård, der tilhørte en tåbe,
PRO.24.31	der var tidsler og ukrudt overalt,
PRO.24.31	og muren var styrtet sammen.
PRO.24.32	Jeg så det, tænkte over det,
PRO.24.32	og tog ved lære deraf:
PRO.24.33	„Bare en lille en på øjet,
PRO.24.33	bare lidt mere søvn,
PRO.24.33	en lille lur med foldede hænder.”
PRO.24.34	Mens du har travlt med at hvile dig,
PRO.24.34	bliver du overlistet af fattigdom.
PRO.25.1	Her følger nogle flere af Salomons ordsprog, samlet af embedsmænd ved kong Hizkija af Judas hof.
PRO.25.2	Gud har ret til at holde ting skjult,
PRO.25.2	og kongen har ret til at afsløre ting.
PRO.25.3	Ingen kender himlens og jordens mysterier,
PRO.25.3	eller hvad kongen tænker i sit stille sind.
PRO.25.4	Sølv skal renses for urenheder,
PRO.25.4	før sølvsmeden kan bruge det.
PRO.25.5	Hoffet skal renses for onde rådgivere,
PRO.25.5	før kongen kan regere med retfærdighed.
PRO.25.6	Når du er indbudt til fest hos kongen,
PRO.25.6	så tag ikke en af de fornemmeste pladser.
PRO.25.7	Det er bedre at få tildelt en bedre plads
PRO.25.7	end at blive vist ned på en ringere.
PRO.25.7	Tal kun om det, du selv har set,
PRO.25.8	vær ikke for hurtig til at anklage en anden.
PRO.25.8	Det bliver dig, der står tilbage med skammen,
PRO.25.8	hvis din anklage viser sig at være falsk.
PRO.25.9	Hvis du kommer i klammeri med din nabo,
PRO.25.9	så lad være med at røbe fortrolige oplysninger.
PRO.25.10	Ellers vil man opdage, at du er åbenmundet,
PRO.25.10	og du har mistet din troværdighed for altid.
PRO.25.11	Et ord i rette tid og på rette sted
PRO.25.11	er som et dejligt æble,
PRO.25.12	Værdifuld som en ørering eller et smykke af guld
PRO.25.12	er den vises irettesættelse for den, der vil tage ved lære.
PRO.25.13	En pålidelig budbringer er velgørende for sin herre
PRO.25.13	som en iskold forfriskning på en varm sommerdag.
PRO.25.14	Den, der giver tomme løfter,
PRO.25.14	er som en drivende sky uden regn.
PRO.25.15	Selv en konge kan overtales, hvis du er tålmodig nok,
PRO.25.15	med venlighed kan man klare mange problemer.
PRO.25.16	For meget af det gode giver væmmelse.
PRO.25.16	Finder du honning, så spis ikke mere, end hvad godt er.
PRO.25.17	Rend ikke dine venner på dørene,
PRO.25.17	ellers bliver de trætte af dig.
PRO.25.18	At blive anklaget på falsk grundlag
PRO.25.18	er som at få en dolk stukket i ryggen.
PRO.25.19	At stole på en upålidelig person i en nødsituation
PRO.25.19	er som at tygge med en løs tand
PRO.25.19	eller støtte på en forstuvet fod.
PRO.25.20	At synge muntre viser for en, som sørger,
PRO.25.20	er som at tage tøjet af ham på en kold dag
PRO.25.20	eller gnide salt i såret.
PRO.25.21	Er din fjende sulten, så giv ham noget at spise,
PRO.25.21	er han tørstig, så giv ham noget at drikke.
PRO.25.22	På den måde gør du ham skamfuld,
PRO.25.22	og Herren vil belønne dig.
PRO.25.23	Så sikkert som nordenvinden bringer kulde,
PRO.25.23	bringer sladder vrede i sindet.
PRO.25.24	Hellere bo i et hummer på loftet
PRO.25.24	end i hus med en kone, der skælder ud.
PRO.25.25	At høre godt nyt fra et fjernt land
PRO.25.25	er som et glas koldt vand for en, som tørster.
PRO.25.26	En retsindig, der lader sig overtale af en gudløs,
PRO.25.26	er som en mudret kilde eller en forurenet brønd.
PRO.25.27	Det er ikke godt at spise for mange søde sager,
PRO.25.27	man skal ikke forvente altid at blive rost.
PRO.25.28	Den, der ikke kan beherske sig,
PRO.25.28	er sårbar som en by uden mur omkring.
PRO.26.1	At en tåbe bliver æret er lige så upassende
PRO.26.1	som regn i tørtiden eller sne om sommeren.
PRO.26.2	En svale sætter sig ikke på din skulder,
PRO.26.2	og en ufortjent forbandelse rammer dig ikke.
PRO.26.3	En hest kan styres med bidsel og et æsel med pisk,
PRO.26.3	en tåbe lærer kun ved at få tæsk.
PRO.26.4	Giver du en tåbe igen med samme mønt,
PRO.26.4	kommer du selv til at ligne en tåbe.
PRO.26.5	Giver du en fornuftig forklaring til en tåbe,
PRO.26.5	kan han måske indse sin tåbelighed.
PRO.26.6	Det er skørt at sende en besked med en tåbe,
PRO.26.6	det er værre end ingenting, det giver bagslag.
PRO.26.7	Hvis en tåbe prøver at bruge et ordsprog,
PRO.26.7	er det som en lam, der prøver at gå.
PRO.26.8	At hædre en tåbe er lige så tosset
PRO.26.8	som at binde stenen fast til slyngen.
PRO.26.9	En tåbe, der stiver sig af med ordsprog,
PRO.26.9	er som en drukkenbolt, der støtter sig til en tjørnekæp.
PRO.26.10	Den arbejdsgiver, der hyrer den første den bedste,
PRO.26.10	er som en skytte, der skyder på må og få.
PRO.26.11	En tåbe, der fremturer i sin tåbelighed,
PRO.26.11	er som en hund, der slikker sit eget bræk i sig.
PRO.26.12	En tåbe, der er ærlig, er bedre faren
PRO.26.12	end den, der fejlagtigt tror, han er klog.
PRO.26.13	Den dovne siger: „Jeg kan ikke gå på arbejde,
PRO.26.13	for jeg risikerer at blive ædt af en løve!”
PRO.26.14	Den dovne vender og drejer sig i sengen,
PRO.26.14	som døren drejer sig på sine hængsler.
PRO.26.15	Den dovne stikker fingrene i frugtfadet,
PRO.26.15	men gider ikke føre hånden til munden.
PRO.26.16	Den dovne er klogere i sine egne øjne
PRO.26.16	end syv vise og fornuftige mennesker.
PRO.26.17	En forbipasserende, der blander sig i et skænderi,
PRO.26.17	er som en, der rykker en vild hund i øret.
PRO.26.18+PRO.26.19	Den, der bedrager sin ven og bagefter påstår, at det var for sjov,
PRO.26.18+PRO.26.19	er som en sindssyg, der leger med et dødbringende våben.
PRO.26.20	Mere brændsel får ilden til at blusse op,
PRO.26.20	sladder giver næring til konflikter.
PRO.26.21	En kværulant får en strid til at blusse op,
PRO.26.21	som når man bærer brænde til bålet.
PRO.26.22	Sladder sluges med hud og hår
PRO.26.22	og lagrer sig dybt i sindet.
PRO.26.23	Som skinnende glasur på en grim lerkrukke
PRO.26.23	er smukke ord, der dækker over falske motiver.
PRO.26.24	En ondskabsfuld person kan tale smigrende ord,
PRO.26.24	men er fyldt med had indvendigt.
PRO.26.25	Tro ikke på de venlige ord,
PRO.26.25	for hans hjerte er fuldt af onde planer.
PRO.26.26	Skønt han snedigt skjuler sit had,
PRO.26.26	bliver det før eller senere klart for enhver.
PRO.26.27	Den, der graver en grav for andre, falder selv i den,
PRO.26.27	den, der ruller en stor sten mod andre, knuses selv under den.
PRO.26.28	Den, der lyver, viser sit had,
PRO.26.28	ondsindet smiger gør megen fortræd.
PRO.27.1	Pral ikke med dine fremtidsplaner,
PRO.27.1	du ved jo ikke, hvad morgendagen bringer.
PRO.27.2	Ros ikke dig selv,
PRO.27.2	men overlad det til andre.
PRO.27.3	Sten og sand er tungt at bære,
PRO.27.3	men at udholde en tåbes provokationer er værre.
PRO.27.4	Det er hårdt at møde vrede,
PRO.27.4	men bitter jalousi er dog værre.
PRO.27.5	Kærlighed, der irettesætter,
PRO.27.5	er bedre end passiv kærlighed.
PRO.27.6	Det er bedre at få kritik fra en ven
PRO.27.6	end skulderklap fra en fjende.
PRO.27.7	Den, der er stopmæt, har ikke lyst til dessert,
PRO.27.7	men den sultne kan spise tørt brød.
PRO.27.8	Som en fugl, der er kommet bort fra sin rede,
PRO.27.8	er den, der har måttet forlade sit hjem.
PRO.27.9	Sande venner giver styrke til sjælen,
PRO.27.9	som aromatiske olier giver lindring til kroppen.
PRO.27.10	Vedligehold dine venskaber,
PRO.27.10	både dine egne og dine forældres.
PRO.27.10	Når ulykken da rammer,
PRO.27.10	behøver du ikke søge hjælp hos en slægtning.
PRO.27.10	Det er bedre at have en god ven tæt på
PRO.27.10	end en slægtning langt borte.
PRO.27.11	Når du vokser i visdom, min unge lærling, gør du mig glad,
PRO.27.11	for så har min undervisning dog båret frugt.
PRO.27.12	Den fornuftige ser faren på forhånd og undgår den,
PRO.27.12	en tåbe vader videre og må tage konsekvensen.
PRO.27.13	Den, der stiller kaution og tager imod pant fra fremmede,
PRO.27.13	risikerer at miste alt, hvad han ejer.
PRO.27.14	Hvis man for tidligt råber godmorgen til sin nabo,
PRO.27.14	bliver han irriteret i stedet for glad.
PRO.27.15	En kone, der altid skælder ud,
PRO.27.15	er som vedvarende dryp fra et hul i taget.
PRO.27.16	At få hende til at holde op
PRO.27.16	er som at prøve at fange vinden
PRO.27.16	eller holde fast på et stykke sæbe.
PRO.27.17	Som jern skærper jern,
PRO.27.17	sådan skærper gode venner hinanden.
PRO.27.18	Den, der passer et figentræ godt,
PRO.27.18	får del i frugten,
PRO.27.18	og den tjener, der passer sit arbejde godt,
PRO.27.18	får ære og ros fra sin herre.
PRO.27.19	Dit ansigt kan du se i et spejl,
PRO.27.19	din karakter kan du se i dit hjerte.
PRO.27.20	Død og ødelæggelse får aldrig ende,
PRO.27.20	et begærligt menneske får aldrig nok.
PRO.27.21	Smeltning afslører guldets ægthed,
PRO.27.21	et menneskes omdømme viser dets karakter.
PRO.27.22	Om du så hakkede en tåbe til plukfisk,
PRO.27.22	ville hans dumhed stadig hænge ved ham.
PRO.27.23	Pas godt på dine får og geder,
PRO.27.23	sørg godt for hele din besætning.
PRO.27.24	Ejendele og position kan man hurtigt miste,
PRO.27.24	selv kongen ved ikke, om hans søn arver tronen.
PRO.27.25	Men når høet er høstet, og nyt græs spirer frem,
PRO.27.25	og når græsset på skråningerne er bragt i hus,
PRO.27.26	da får du masser af uld til nyt tøj,
PRO.27.26	og du kan opkøbe jord ved at sælge dine geder.
PRO.27.27	Tilmed har du rigeligt med gedemælk,
PRO.27.27	nok til dig selv, din familie og dine tjenestefolk.
PRO.28.1	Den, som har dårlig samvittighed, flygter,
PRO.28.1	selv når ingen er efter ham,
PRO.28.1	men den, hvis samvittighed er god,
PRO.28.1	holder stand som en løve.
PRO.28.2	Når et folk er i oprør, holder en leder ikke længe,
PRO.28.2	men en klog og dygtig regent skaber ro og tryghed.
PRO.28.3	En ubehøvlet tyran, der undertrykker de svage,
PRO.28.3	er som en haglbyge, der slår kornet ned.
PRO.28.4	Den, der ignorerer loven, støtter ondskaben,
PRO.28.4	den, der holder fast ved loven, bekæmper det onde.
PRO.28.5	De onde forstår ikke, hvad retfærdighed er,
PRO.28.5	men det gør de, der ønsker at gøre Guds vilje.
PRO.28.6	Det er bedre at være ærlig og fattig
PRO.28.6	end at være rig og uhæderlig.
PRO.28.7	En fornuftig søn adlyder loven,
PRO.28.7	men den, der føjter om med dårlige venner,
PRO.28.7	er en vanære for sin far.
PRO.28.8	Den, som bliver rig ved at udnytte andre og kræve høje renter,
PRO.28.8	mister sin rigdom til den, som er barmhjertig mod de hjælpeløse.
PRO.28.9	Når et menneske ignorerer Guds lov,
PRO.28.9	er selv hans bønner en afskyelighed.
PRO.28.10	Den, der forleder andre til synd, falder i sin egen fælde,
PRO.28.10	men de retsindige skal få en rig belønning.
PRO.28.11	En, der er rig, tror, han ved alt,
PRO.28.11	men en fattig med sund fornuft ved bedre.
PRO.28.12	Når retfærdigheden sejrer, er der grund til fest,
PRO.28.12	men når ondskaben hersker, søger folk i skjul.
PRO.28.13	Den, der dækker over sine fejl, får aldrig fremgang,
PRO.28.13	den, der erkender dem og lover bedring, får en ny chance.
PRO.28.14	Velsignet er den, som har ærefrygt for Gud,
PRO.28.14	den, som kun tror på sig selv, ender i store problemer.
PRO.28.15	Farlig som en brølende løve eller en sulten bjørn
PRO.28.15	er en ondsindet hersker for det folk, han regerer.
PRO.28.16	En regent, der undertrykker sit folk, er en tåbe.
PRO.28.16	En god leder udnytter ikke sin magt til egen fordel.
PRO.28.17	Den, der har mord på samvittigheden, er altid på flugt,
PRO.28.17	lad være med at dække over ham.
PRO.28.18	Den retsindige bliver reddet,
PRO.28.18	den uærlige går sin undergang i møde.
PRO.28.19	Den, der passer sit arbejde, har nok at spise,
PRO.28.19	den, der drømmer tiden bort, må sulte.
PRO.28.20	Den, der er ærlig og trofast, bliver rigt belønnet,
PRO.28.20	den, der uærligt bliver rig, undgår ikke straf.
PRO.28.21	Partiskhed i retten er altid af det onde,
PRO.28.21	og nogle kan bestikkes bare med et stykke brød.
PRO.28.22	Den griske har kun øje for at vinde sig rigdom,
PRO.28.22	han ser ikke, at det er fattigdom, der venter ham.
PRO.28.23	I sidste ende er en ærlig irettesættelse bedre
PRO.28.23	end altid at høre på smigrende ord.
PRO.28.24	Den, der stjæler fra sine forældre,
PRO.28.24	er ikke bedre end en simpel røver.
PRO.28.25	Selviskhed fører til skænderier,
PRO.28.25	tillid til Herren fører til fremgang.
PRO.28.26	Den, der kun stoler på sig selv, er en tåbe,
PRO.28.26	den, der vandrer i visdom, er tryg.
PRO.28.27	Den, der giver til mennesker i nød, vil altid selv have nok,
PRO.28.27	den, der lukker øjnene for nøden, bliver foragtet.
PRO.28.28	Når et ondt menneske regerer, søger folk i dækning,
PRO.28.28	når den onde styrtes, blomstrer retfærdigheden.
PRO.29.1	Den, der aldrig tager en irettesættelse alvorligt,
PRO.29.1	vil en dag opdage, at nu er det for sent.
PRO.29.2	Folk er glade, når de har gode ledere,
PRO.29.2	men de stønner, når ondskaben hersker.
PRO.29.3	Den søn, der værdsætter visdom, glæder sin far,
PRO.29.3	men den, der omgås løsagtige piger, mister sin formue.
PRO.29.4	En retfærdig konge styrker sit land,
PRO.29.4	men den, der tager imod bestikkelse, ødelægger det.
PRO.29.5	Den, der lefler for andre,
PRO.29.5	spreder et net for sine
PRO.29.6	Den onde bliver straffet for sine synder,
PRO.29.6	men de retskafne synger af glæde.
PRO.29.7	Den retsindige beskytter de svages rettigheder,
PRO.29.7	den onde er ligeglad.
PRO.29.8	Hån og spot kan sætte en hel by i oprør,
PRO.29.8	men den vise beroliger gemytterne.
PRO.29.9	Man kan ikke diskutere med en tåbe,
PRO.29.9	han vil enten blive vred eller fornærmet.
PRO.29.10	Voldsmænd hader en ærlig mand
PRO.29.10	og prøver at gøre det af med ham.
PRO.29.11	En tåbe giver luft for sin vrede,
PRO.29.11	den vise behersker sig.
PRO.29.12	En leder, der accepterer løgn,
PRO.29.12	tiltrækker uærlige rådgivere.
PRO.29.13	Den undertrykte og undertrykkeren har én ting tilfælles:
PRO.29.13	Herren gav dem begge øjne at se med.
PRO.29.14	Den konge, der forsvarer de svages ret,
PRO.29.14	får lov at regere længe.
PRO.29.15	Et barn opdrages ved vejledning og irettesættelse,
PRO.29.15	en uopdragen unge bringer skam over sin mor.
PRO.29.16	Hvis landets ledere er onde, sker der mange forbrydelser,
PRO.29.16	men de retskafne holder ud og vil opleve regimets fald.
PRO.29.17	Opdrag dine børn godt,
PRO.29.17	så vil de bringe dig glæde og fred.
PRO.29.18	Uden Guds ledelse vil et folk fare vild,
PRO.29.18	velsignet er den, der følger hans vejledning.
PRO.29.19	Ord er ikke nok over for en modvillig slave,
PRO.29.19	han retter sig ikke efter dem, selvom han forstår dem.
PRO.29.20	En tåbe er bedre stillet
PRO.29.20	end den, der taler uden at tænke.
PRO.29.21	Giver du din slave, hvad han peger på, mens han er barn,
PRO.29.21	vil han give dig store problemer, når han bliver voksen.
PRO.29.22	En ilter person kommer let i klammeri,
PRO.29.22	hidsighed fører til meget ondt.
PRO.29.23	Hovmod fører et menneske til fald,
PRO.29.23	ydmyghed fører til hæder og ære.
PRO.29.24	Er du medskyldig i en forbrydelse, er det værst for dig selv,
PRO.29.24	når du indkaldes som vidne, tør du ikke røbe sandheden.
PRO.29.25	Menneskefrygt lukker dig inde i et bur,
PRO.29.25	men at sætte sin lid til Herren giver tryghed.
PRO.29.26	Mange søger medhold hos dem, der har magten,
PRO.29.26	men den fuldkomne retfærdighed finder du hos Herren.
PRO.29.27	De retskafne tager afstand fra de uærlige,
PRO.29.27	og de onde foragter de gode.
PRO.30.1	Her følger nogle ord af Agur, Jakes søn, henvendt til Itiel og Ukal.
PRO.30.2	Jeg er bare et almindeligt menneske
PRO.30.2	uden nogen særlig indsigt.
PRO.30.3	Jeg er ikke nogen vismand
PRO.30.3	og kan ikke udgrunde Guds tanker.
PRO.30.4	Hvem er steget op til himlen og steget ned igen?
PRO.30.4	Hvem har kontrol over vinden?
PRO.30.4	Hvem har magt over havets bølger?
PRO.30.4	Er det måske et menneske, der har grundlagt jorden
PRO.30.4	og fastsat dens grænser?
PRO.30.4	I så fald hvad hedder han, og hvad hedder hans søn?
PRO.30.4	Fortæl mig det, hvis du kender ham.
PRO.30.5	Alt, hvad Gud siger, er sandt,
PRO.30.5	han beskytter dem, der søger tilflugt hos ham.
PRO.30.6	Lav ikke om på hans ord,
PRO.30.6	for at han ikke skal dømme dig som løgner.
PRO.30.7	Herre, jeg beder dig om to ting,
PRO.30.7	som skal kendetegne mit liv.
PRO.30.8	For det første: Bevar mig fra falskhed og løgn.
PRO.30.8	For det andet: Bevar mig fra fattigdom såvel som fra rigdom.
PRO.30.8	Giv mig blot de daglige fornødenheder.
PRO.30.9	For hvis jeg bliver rig,
PRO.30.9	bliver jeg måske selvtilfreds
PRO.30.9	og tror ikke længere, jeg har brug for dig,
PRO.30.9	og hvis jeg bliver fattig,
PRO.30.9	stjæler jeg måske og vanærer derved dit navn.
PRO.30.10	Anklag ikke en slave over for hans herre på et falsk grundlag,
PRO.30.10	ellers vil slaven forbande dig, og du må bøde for det.
PRO.30.11	Der findes dem, som forbander deres far
PRO.30.11	og ikke påskønner deres mor.
PRO.30.12	I egne øjne er de helt uskyldige
PRO.30.12	på trods af deres mange synder.
PRO.30.13	De har himmelvendte blikke
PRO.30.13	og går rundt med næsen i sky.
PRO.30.14	Deres tænder er knivskarpe,
PRO.30.14	og de fortærer de hjælpeløse.
PRO.30.15	Iglen har to døtre, der hedder:
PRO.30.15	„Giv mig dit” og „Giv mig dat”.
PRO.30.15	Der er fire ting, som aldrig får nok
PRO.30.15	og altid vil have mere:
PRO.30.16	De dødes rige og det ufrugtbare moderliv,
PRO.30.16	den udtørrede, tørstige jord og ilden, der breder sig uhæmmet.
PRO.30.17	Hvis du ser på din far med foragt i blikket,
PRO.30.17	og hvis du ser på din mor med trodsige øjne,
PRO.30.17	skal ravnene hakke dine øjne ud,
PRO.30.17	og gribbene skal æde dem.
PRO.30.18	Der er fire ting, jeg ikke fatter:
PRO.30.19	Hvordan en ørn kan flyve så højt,
PRO.30.19	hvordan en slange kan krybe hen over klippen,
PRO.30.19	hvordan et skib finder vej over havet,
PRO.30.19	og hvordan en ung mand bliver forgabt i en pige.
PRO.30.20	Jeg forstår heller ikke den utro kvinde:
PRO.30.20	Først stiller hun sin sult,
PRO.30.20	så tørrer hun sig om munden og siger:
PRO.30.20	„Jeg har da ikke gjort noget forkert!”
PRO.30.21	Fire ting er ikke til at bære:
PRO.30.22	En slave, der bliver konge,
PRO.30.22	en tåbe, der bliver rig,
PRO.30.23	en bitter kvinde, der bliver gift,
PRO.30.23	og en slavepige, der overtager sin frues plads.
PRO.30.24	Fire skabninger på jorden er små,
PRO.30.24	men kan udføre store bedrifter:
PRO.30.25	Myrerne er små og svage,
PRO.30.25	men samler dog vinterforråd om sommeren.
PRO.30.26	Klippegrævlinger er ikke særlig stærke,
PRO.30.26	men kan dog bygge deres bolig i klippen.
PRO.30.27	Græshopper har ingen leder,
PRO.30.27	men flyver alligevel i tæt formation.
PRO.30.28	Firben kan med lethed fanges,
PRO.30.28	men trænger dog ind i kongens palads.
PRO.30.29	Der er fire slags konger på jorden,
PRO.30.29	og de optræder alle med selvbevidst værdighed:
PRO.30.30	Løven, dyrenes konge, der ikke viger tilbage for noget,
PRO.30.31	kamphanen, der ikke lader sig kue,
PRO.30.31	bjerggeden, der skuer ud over sletten,
PRO.30.31	og kongen, der fører an i slaget.
PRO.30.32	Hvis du har været så dum at ophøje dig selv,
PRO.30.32	eller hvis du har lagt ondskabsfulde planer,
PRO.30.32	så hold op med det samme.
PRO.30.33	For ligesom mælk, der kærnes, bliver til smør,
PRO.30.33	og et slag på næsen får blodet frem,
PRO.30.33	sådan vil stadige provokationer ende med ufred.
PRO.31.1	Her følger nogle ord af kong Lemuel, gode råd, som hans mor lærte ham.
PRO.31.2	Lemuel, min søn, min elskede søn, du, som er svaret på mine bønner, hør godt efter, hvad jeg siger.
PRO.31.3	Brug ikke energi, penge og tid på at jagte kvinder,
PRO.31.3	for det har ført konger før dig på vildspor.
PRO.31.4	Det er upassende for en konge at drikke sig fuld,
PRO.31.4	ledere må ikke være afhængige af alkohol,
PRO.31.5	for da kommer de let til at gøre noget forkert,
PRO.31.5	og de værner ikke længere om de svages ret.
PRO.31.6	Men giv gerne alkohol til de døende,
PRO.31.6	og vin til dem, der lider.
PRO.31.7	Lad dem drikke, så de glemmer deres smerter
PRO.31.7	og kan udholde deres lidelser.
PRO.31.8	Forsvar dem, der ikke kan tale deres egen sag,
PRO.31.8	sørg for, at de hjælpeløse opnår retfærdighed.
PRO.31.9	Når du afsiger dine domme, da døm retfærdigt,
PRO.31.9	og stil dig gerne på den svages side.
PRO.31.10	At
PRO.31.10	Lykkes det, har han fundet en uvurderlig skat.
PRO.31.11	Bedre kan ingen mand ønske sig det,
PRO.31.11	altid har hun hans fulde tillid.
PRO.31.12	Charmerende er hun tillige,
PRO.31.12	støtter og opmuntrer ham livet igennem.
PRO.31.13	Dagene bruger hun flittigt,
PRO.31.13	hun samler uld og hør og har travlt med at spinde.
PRO.31.14	Eksotiske retter forstår hun at frembringe,
PRO.31.14	for hun har en bred horisont.
PRO.31.15	Før daggry står hun op for at lave mad til familien
PRO.31.15	og fordele opgaverne mellem husets piger.
PRO.31.16	Går hun forbi et frugtbart jordstykke, køber hun det
PRO.31.16	og planter en vingård for, hvad hun har tjent.
PRO.31.17	Hun går energisk i gang
PRO.31.17	og arbejder med stor udholdenhed.
PRO.31.18	Indsatsen bærer frugt,
PRO.31.18	og der er lys i hendes vindue til langt ud på natten.
PRO.31.19	Jævnligt sidder hun ved sin rok
PRO.31.19	eller spinder dygtigt ved tenen.
PRO.31.21	Kulden er ikke noget problem,
PRO.31.21	for hun er klar med det varme tøj.
PRO.31.20	Lider de fattige nød,
PRO.31.20	er hun der straks med en hjælpende hånd.
PRO.31.23	Man ser hendes mand som en af byens ledere,
PRO.31.23	for han er en mand, der aftvinger respekt.
PRO.31.22	Nydeligt er hun klædt i dragter af det fineste stof,
PRO.31.22	hun syr selv sit tøj og væver sine tæpper.
PRO.31.25	Optimistisk ser hun fremtiden i møde,
PRO.31.25	hun optræder værdigt og karakterfast.
PRO.31.24	Penge har hun nok af,
PRO.31.24	for hun sælger af det pragtfulde tøj, hun fremstiller.
PRO.31.26	Råd og opmuntring giver hun gerne,
PRO.31.26	hun taler med visdom og venlige ord.
PRO.31.27	Sit hus har hun styr på,
PRO.31.27	hun kender ikke til lediggang.
PRO.31.28	Til hver en tid får hun ros af sine børn,
PRO.31.28	og hendes mand lovpriser hende med følgende ord:
PRO.31.29	„Utallige kvinder er dygtige,
PRO.31.29	men du overgår dem alle!”
PRO.31.30	Ydre skønhed falmer, og charme kan bedrage,
PRO.31.30	men en kvinde, der følger Herren, er al beundring værd.
PRO.31.31	Ære og hæder fortjener hun fuldt ud,
PRO.31.31	og hendes gerninger lovprises overalt i byen.
ECC.1.1	Denne bog er af Prædikeren, som var søn af David og konge i Jerusalem.
ECC.1.2	Der er ingen mening, livet er uden mening.
ECC.1.2	Det hele er meningsløst.
ECC.1.3	Hvad får man ud af al sin møje?
ECC.1.3	Alt det, man her i livet må døje?
ECC.1.4	Generationer kommer og går,
ECC.1.4	men verden kører videre og består.
ECC.1.5	Solen står op, og solen går ned
ECC.1.5	dag efter dag i uendelighed.
ECC.1.6	Vinden blæser mod syd og skifter om i nord,
ECC.1.6	det hele kører rundt, men ændrer ikke spor.
ECC.1.7	Floder hælder vand i havet uden stop,
ECC.1.7	alligevel bliver havet aldrig fyldt op.
ECC.1.7	Vandet fordamper og kommer tilbage til floden,
ECC.1.7	sådan kører det bare rundt på hele kloden.
ECC.1.8	Alting er så kedsommeligt,
ECC.1.8	fordi det er så forudsigeligt.
ECC.1.8	Det er altid det samme, man ser,
ECC.1.8	altid det samme, man hører.
ECC.1.9	Hvad der før er sket, vil ske igen,
ECC.1.9	Hvad der før er gjort, vil blive gjort igen.
ECC.1.9	Der er intet nyt under solen.
ECC.1.10	Der er intet nyt, der kommer op i nutiden,
ECC.1.10	som ikke også er sket i fortiden.
ECC.1.11	De gamles heltemod huskes ikke mere,
ECC.1.11	i fremtiden vil nutiden ikke eksistere.
ECC.1.12	Jeg, Prædikeren, var konge over Israel og boede i Jerusalem. 
ECC.1.13	Jeg besluttede mig for grundigt at udforske alt, hvad der foregår på jorden, og jeg kom til det resultat, at det er et træls og slidsomt liv, Gud har givet menneskene.
ECC.1.14	Jeg så, at alt, hvad folk foretager sig, er omsonst, det er som at bygge luftkasteller. 
ECC.1.15	Man kan ikke gøre det falske ægte, og man kan ikke afhjælpe alle mangler.
ECC.1.16	Jeg sagde til mig selv: „Jeg har større viden end nogen anden konge før mig i Jerusalem. Jeg er den klogeste og mest intelligente.” 
ECC.1.17	Derfor har jeg tænkt meget over fordelen ved at have visdom og kundskab frem for at være dum og uvidende. Men jeg opdagede, at selv det var formålsløst. 
ECC.1.18	Jo mere visdom, des større lidelse, jo mere kundskab, des større smerte.
ECC.2.1	Jeg sagde til mig selv: „Lad mig prøve livets goder. Nu vil jeg have det sjovt og nyde livet.” Men også det var meningsløst. 
ECC.2.2	Det er tåbeligt at le hele tiden. Hvad opnår man ved at more sig dag ud og dag ind? 
ECC.2.3	Jeg forsøgte at komme i godt humør ved at drikke vin og slå mig løs, imens jeg tænkte over, hvordan man bedst kan bruge sit korte liv her på jorden.
ECC.2.4	Jeg lagde store planer og førte dem ud i livet: Jeg byggede huse og plantede vingårde, 
ECC.2.5	anlagde haver og parker med alle mulige frugttræer, 
ECC.2.6	gravede damme med vand til mine plantager. 
ECC.2.7	Jeg købte mandlige og kvindelige slaver ud over dem, der blev født i min husstand. Jeg ejede flere kvægflokke og fåreflokke end nogen anden i Jerusalem før mig. 
ECC.2.8	Jeg samlede guld og sølv og købte sjældne kostbarheder fra andre konger og lande. Jeg havde sangere og sangerinder og hengav mig til sanselig nydelse med et stort harem. 
ECC.2.9	Således overgik jeg alle tidligere konger i Jerusalem både i visdom og store bedrifter.
ECC.2.10	Alt, hvad jeg fik øje på, købte jeg. Jeg nægtede ikke mig selv nogen fornøjelse, men glædede mig over alt, hvad jeg fik udrettet. Det var lønnen for mit store slid. 
ECC.2.11	Men da jeg tænkte nærmere over det, jeg havde opnået, syntes det mig alligevel helt omsonst. I virkeligheden havde jeg ikke gjort noget af værdi.
ECC.2.12	Derfor gav jeg mig til at sammenligne visdom med tåbelighed. Hvad ellers skulle jeg finde på? 
ECC.2.13	Jeg indså, at visdom er at foretrække frem for tåbelighed, ligesom lys er at foretrække frem for mørke. 
ECC.2.14	Den vise tænker over hvilke konsekvenser, hans handlinger får for fremtiden, mens tåben famler rundt i mørke. Men jeg indså også, at den samme skæbne rammer os alle. 
ECC.2.15	Så tænkte jeg: „Når både tåben og jeg lider samme skæbne, hvad gavner så al min visdom? Så er selv det at søge visdom jo meningsløst!” 
ECC.2.16	Både den vise og tåben skal dø, og ingen af dem huskes for evigt, for med tiden bliver alting glemt. 
ECC.2.17	Da blev jeg led ved livet, for uanset hvad vi foretager os, er det alt sammen meningsløst.
ECC.2.18	Jeg blev frustreret over mit slid og slæb, for alt det, jeg har bygget op, må jeg jo overlade til min efterfølger. 
ECC.2.19	Og hvem ved, om det bliver en vismand eller en tåbe? Alligevel er jeg tvunget til at overlade resultatet af alle mine anstrengelser i hans hænder. Hvor meningsløst!
ECC.2.20	Det ærgrede mig at tænke på alt det arbejde, jeg havde udført. 
ECC.2.21	Man har slidt og slæbt for at realisere sine planer med visdom, kundskab og dygtighed kun for at overlade sit livsværk til en anden, som ikke har rørt en finger. Det er jo meningsløst og direkte uretfærdigt! 
ECC.2.22	Hvad får man ud af alle de anstrengelser og bekymringer, man gør sig her i livet? 
ECC.2.23	Kun lidelser og skuffelser. Selv om natten finder tankerne ingen hvile. Hvor meningsløst!
ECC.2.24	Det bedste, man kan gøre, er derfor at spise og drikke og glæde sig over sit arbejde. Jeg indså, at denne glæde egentlig er en gave fra Gud. 
ECC.2.25	For hvem kan spise eller glæde sig uden at være taknemmelig til Gud? 
ECC.2.26	Han giver jo visdom, kundskab og glæde til dem, der ønsker at gøre hans vilje. Men syndere giver han det slidsomme arbejde at samle rigdom for derefter at give det til dem, der gør hans vilje. Altså er synderes slid meningsløst.
ECC.3.1	Alt i livet har sin egen tid:
ECC.3.2	Tid til at fødes og tid til at dø,
ECC.3.2	tid til at plante og tid til at høste,
ECC.3.3	tid til at dræbe og tid til at læge,
ECC.3.3	tid til at bryde ned og tid til at bygge op,
ECC.3.4	tid til at græde og tid til at le,
ECC.3.4	tid til at sørge og tid til at danse,
ECC.3.5	tid til at dænge sten på en mark
ECC.3.5	tid til at omfavne og tid til ikke at omfavne,
ECC.3.6	tid til at finde og tid til at miste,
ECC.3.6	tid til at gemme og tid til at kassere,
ECC.3.7	tid til at flænge og tid til at lappe,
ECC.3.7	tid til tavshed og tid til tale,
ECC.3.8	tid til at elske og tid til at hade,
ECC.3.8	tid til krig og tid til fred.
ECC.3.9	Hvad har man så ud af alt sit slid? 
ECC.3.10	Gud har givet menneskene mange ting at beskæftige sig med. 
ECC.3.11	Alt har han skabt, så det har sin tid og tjener hans plan. Men skønt han har lagt evigheden i vores hjerter, fatter vi dog ikke hans plan og virke fra begyndelsen til enden. 
ECC.3.12	Derfor er det bedste, man kan gøre, at glæde sig og nyde livet, så længe det er muligt, 
ECC.3.13	for det at spise og drikke og finde tilfredsstillelse i sit arbejde er en Guds gave.
ECC.3.14	Jeg ved, at hvad Gud gør, står ikke til at ændre. Man kan hverken lægge noget til eller trække noget fra. Hans hensigt er, at vi skal have ærefrygt for ham.
ECC.3.15	Hvad der sker nu, er allerede sket før, og hvad der sker i fremtiden, er også sket før. Gud lader historien gentage sig.
ECC.3.16	Jeg lagde også mærke til, at der var gudløshed og ondskab, hvor der burde være retfærdighed og godhed, 
ECC.3.17	og jeg sagde til mig selv: „Når tiden er inde, vil Gud dømme de gode såvel som de onde.” 
ECC.3.18+ECC.3.19	Gud lader verden gå sin gang for at lade os forstå, at den samme skæbne venter både mennesker og dyr: Alle indånder de den samme luft, og alle skal de dø en dag. Mennesket er i det stykke ikke bedre stillet end et dyr, for begges liv synes at være uden formål. 
ECC.3.20	Alle ender samme sted, for af jord er de kommet, og til jord skal de blive. 
ECC.3.21	Hvem ved, om menneskets ånd går opad, og dyrets ånd går nedad?
ECC.3.22	Jeg fandt altså, at det bedste for et menneske er at glæde sig ved sit arbejde. Ingen af os kan vide, hvad der sker efter døden.
ECC.4.1	Dernæst iagttog jeg, hvordan folk ud over jorden blev undertrykt. Jeg så deres tårer, men ingen hjalp dem, for det var undertrykkerne, der havde magten. 
ECC.4.2	Da tænkte jeg: „De døde er heldige, for de har det bedre end de levende. 
ECC.4.3	Og allerheldigst er de, som ikke er født endnu og derfor ikke har oplevet ondskaben på jorden!”
ECC.4.4	Jeg indså også, at når folk arbejder hårdt for at opnå succes, er det fordi de er motiveret af ønsket om at overgå hinanden. Men også det er meningsløst. 
ECC.4.5	Tåber derimod sidder med foldede hænder uden at arbejde, og derfor lider de sult. 
ECC.4.6	De vil hellere tage det roligt og sulte end slide sig ihjel uden at kunne se meningen med det.
ECC.4.7	En anden meningsløshed så jeg på jorden: 
ECC.4.8	Mange bor alene uden børn eller søskende, men alligevel slider de i det fra morgen til aften. De kan aldrig få rigdom nok. Mon de tænker: „Hvorfor slider jeg mig selv op i stedet for at nyde livet?” Hvor er det tomt og meningsløst!
ECC.4.9	Det er godt, når to deles om arbejdet, for så går det lettere. 
ECC.4.10	Hvis den ene falder, kan den anden hjælpe ham op. Men den, der er alene og falder, har ingen til at hjælpe sig op.
ECC.4.11	Og hvis man ligger to i samme seng, kan man lettere holde varmen, end hvis man ligger alene. 
ECC.4.12	Den, der kæmper alene, er lettere at overvinde end to, der kæmper og forsvarer hinanden. Men tre er endnu bedre, for en trestrenget snor brister ikke så let.
ECC.4.13	En, der er ung og fattig, men klog, er bedre stillet end en gammel konge, som nægter at tage imod råd. 
ECC.4.14	Sådan en ung person kan være født ind i fattigdommens fængsel og alligevel drive det til noget, måske endda blive konge. 
ECC.4.15	Alle er ivrige efter at hjælpe ham og følger ham begejstret. 
ECC.4.16	Han kan blive konge over et stort folk, men alligevel blive forkastet af den næste generation. Også det er meningsløst.
ECC.4.17	Når du går til Guds hus, så tænk over dine handlinger. Det er bedre at lytte og tage ved lære end at bringe ofre som en tåbe, der ikke kender sine egne fejl.
ECC.5.1	Tænk, før du taler, så du ikke lover Gud noget, du ikke kan opfylde, for Gud er i Himlen, og du er på jorden. Pas derfor på ikke at love for meget. 
ECC.5.2	Har man for mange bekymringer, kan man få mareridt. Bruger man for mange ord, kan man komme til at fortale sig. 
ECC.5.3	Når du aflægger et løfte til Gud, så sørg for at opfylde det, for Gud glæder sig ikke over en tåbe. Du skal holde, hvad du lover. 
ECC.5.4	Det er bedre ikke at love noget end at love noget, du ikke kan holde. 
ECC.5.5	Lad ikke dine uoverlagte ord gøre dig skyldig i synd, så du må erkende over for præsten, at du ikke mente, hvad du sagde. Hvorfor gøre Gud vred, så han tager det fra dig, du har arbejdet for? 
ECC.5.6	Dagdrømmeri og tomme ord fører kun til skuffelser. Hav hellere ærefrygt for Gud.
ECC.5.7	Hvis du ser retten blive krænket og de magtesløse blive undertrykt af magthaverne, skal du ikke undre dig, for en embedsmand bliver selv undertrykt af sine overordnede, som igen bliver undertrykt af højere myndigheder. 
ECC.5.8	Alle udnytter jordens afgrøde, ja, selv kongen forlanger sin del af udbyttet.
ECC.5.9	Den, der elsker penge, kan aldrig få penge nok. Den, der stræber efter rigdom, vil aldrig være tilfreds med sine indtægter. Hvor meningsløst! 
ECC.5.10	Jo mere man ejer, jo flere er der om at bruge det. Hvad fordel har da ejeren af sin rigdom—bortset fra synet af pengene? 
ECC.5.11	De, der arbejder hårdt, sover godt, uanset om de har meget eller lidt at spise, men de riges overflod fører let til søvnløshed.
ECC.5.12	En anden ulykkelig hændelse, jeg har set, er, når mennesker samler sig rigdom, men pludselig mister det hele. 
ECC.5.13	Der kan ske et uheld, så der intet er tilbage til arvingerne. 
ECC.5.14	De må forlade verden lige så tomhændede, som de blev født, uanset hvor hårdt de har arbejdet. 
ECC.5.15	Hvor er det frustrerende! Hvad får de ud af alt deres slid? Det hele har været formålsløst! 
ECC.5.16	Desuden har de levet deres liv i mørke, overvældet af mismod, smerte og bitterhed.
ECC.5.17	Så mener jeg, det er bedre, at vi spiser og drikker og finder glæde i vores arbejde hver dag, Gud giver os at leve her på jorden. Sådan er menneskets lod. 
ECC.5.18	Det er en gave fra Gud at blive velsignet med velstand, at få lov til at nyde den og samtidig kunne glæde sig over sit arbejde. 
ECC.5.19	Så bekymrer man sig ikke om livets korthed, for man er optaget af den glæde, Gud giver en lige nu.
ECC.6.1	Jeg har bemærket endnu en meningsløs uretfærdighed, som tynger menneskeheden: 
ECC.6.2	Gud giver nogle mennesker stor rigdom og ære, så de får alt, hvad de ønsker. Men giver han dem ikke mulighed for at nyde det, og andre overtager det hele, da er det smerteligt og meningsløst.
ECC.6.3	Hvis en mand så fik 100 børn og levede et langt liv, men ikke var i stand til at nyde sin velstand, så mener jeg, det havde været bedre for ham at være dødfødt. 
ECC.6.4	For selv om et fosters død ikke giver mening, og det forsvinder ud i glemslens mørke uden at få et navn, 
ECC.6.5	og selv om det aldrig så dagens lys eller fik lov at leve blot en enkelt dag, så hviler det i fred i modsætning til den rige mand, der ikke kan nyde sin rigdom. 
ECC.6.6	Om så han levede 2000 år uden at kunne nyde livet, hvad var det hele da værd?
ECC.6.7	Mennesker arbejder for at overleve, men det er, som om de aldrig har nok. 
ECC.6.8	Alle skal dø en gang, og i den henseende er den vise og verdenskloge ikke bedre stillet end tåben. 
ECC.6.9	Det er bedre at glæde sig over, hvad man rent faktisk har, end at fantasere om, hvad man ikke kan få, for det er lige så meningsløst som at prøve at fange vinden.
ECC.6.10	Alt, hvad der sker, er forudbestemt, og vi ved, at det er omsonst at argumentere med Gud om ens skæbne. 
ECC.6.11	Jo mere man argumenterer, jo mindre mening giver det. Så hvad nytte er det til?
ECC.6.12	Hvem kan i øvrigt sige, hvad der er bedst for et menneske i de få og meningsløse år, vi lever som skygger på jorden? Hvem kan fortælle, hvad fremtiden vil bringe, når vi engang er døde?
ECC.7.1	Et godt ry er vigtigere end kostbar parfume, ligesom den dag, man dør, er vigtigere end den dag, man blev født. 
ECC.7.2	Det er vigtigere at gå til begravelse end at gå til fest, for døden indhenter os alle, og det bør man altid huske på. 
ECC.7.3	Sorg er vigtigere end latter, for det giver én noget at tænke over. 
ECC.7.4	Den kloge tænker over dødens alvor, mens tåben slår tiden ihjel med morskab.
ECC.7.5	Det er bedre at lytte til en vismands kritik end til en tåbes ros. 
ECC.7.6	En tåbes latter er som tjørnekviste, der knitrer lystigt under gryden, men hurtigt brænder ud. Det er der intet formål med. 
ECC.7.7	Uhæderlighed gør den vise til en tåbe, bestikkelse gør sindet korrupt. 
ECC.7.8	At kunne føre en sag igennem til sin afslutning er vigtigere end at kunne begynde den, tålmodighed er bedre end stolthed. 
ECC.7.9	Lad dig ikke provokere til vrede, for det er tåbeligt at gå rundt og bære nag. 
ECC.7.10	Lad være at sukke efter „de gode, gamle dage”, for det afslører din mangel på visdom.
ECC.7.11	Det er godt at få en arv, og det er godt at have visdom. 
ECC.7.12	Både visdom og rigdom giver sikkerhed i livet, men visdommen har dog et fortrin: Den er bedre til at holde et menneske i live.
ECC.7.13	Tænk på, hvordan Gud handler. Hvem kan rette det ud, som han har gjort skævt? 
ECC.7.14	Glæd dig, når du oplever fremgang. Men når modgangen kommer, så husk på, at begge dele kommer fra Gud, og du kan aldrig vide, hvad fremtiden bringer.
ECC.7.15	Jeg har set mange uretfærdige ting i mit liv. Jeg har set et godt menneske dø i en al for ung alder, og jeg har set et ondt menneske leve længe på trods af sin ondskab. 
ECC.7.16	Tro ikke, at Gud automatisk velsigner dig på grund af din store godhed eller visdom. Du kunne blive dybt skuffet. 
ECC.7.17	På den anden side er det farligt at være ond eller tåbelig. Du kunne risikere at dø i en ung alder. 
ECC.7.18	Lyt til begge advarsler, for et gudfrygtigt menneske vil følge begge råd.
ECC.7.19	Ti officerer kan beskytte en by, men visdom giver endnu mere beskyttelse, 
ECC.7.20	for intet menneske er så godt, at det altid handler rigtigt og aldrig synder.
ECC.7.21	Lyt ikke til alt, hvad der bliver sladret om, for du kunne risikere at høre din egen tjener kritisere dig, 
ECC.7.22	og du ved jo, hvor ofte du selv har kritiseret andre.
ECC.7.23	Jeg tænkte dybt over alt, hvad jeg så, for jeg ville gerne forstå det hele, men det lykkedes dog ikke. 
ECC.7.24	Livets mening og dybe sammenhæng overgår min forstand. Intet menneske forstår det til bunds. 
ECC.7.25	Alligevel undersøgte jeg alle ting grundigt og stillede spørgsmål for gennem visdom at kunne forstå tingenes sammenhæng. Jeg var sikker på, at gudløshed er tåbeligt, og tåbelighed er vanvid.
ECC.7.26	Jeg fandt også ud af noget andet: En forførende kvinde er dødsensfarlig. Hendes lidenskab er en fælde og hendes arme som lænker. Den, der lever ret for Gud, kan undslippe fælden, men en synder bliver et let bytte.
ECC.7.27+ECC.7.28	Jeg har efterhånden stillet mange spørgsmål om livet og opdaget mange ting, men hvad jeg virkelig søgte efter, fandt jeg ikke. Blandt 1000 mænd fandt jeg kun én eneste, der var retskaffen, og blandt kvinder fandt jeg ingen.
ECC.7.29	Jeg er overbevist om, at Gud har skabt menneskene, som de bør være. De har bare så mange sære ting for.
ECC.8.1	Hvem vil ikke gerne have visdom? Hvem vil ikke gerne kunne finde en løsning på problemerne? Visdom gør et menneske mere forstående og mindre hård.
ECC.8.2	Adlyd kongens befalinger, som du er forpligtet til over for Gud. 
ECC.8.3	Gør ikke oprør mod kongen, for han straffer dem, der er ulydige imod ham. 
ECC.8.4	Bag kongens befaling er der myndighed og magt, og ingen vover at sætte spørgsmålstegn ved hans beslutning. 
ECC.8.5	Den, der adlyder hans befalinger, kan færdes trygt, og den vise ved, at når tiden er inde, vil retfærdigheden ske fyldest. 
ECC.8.6	Der kommer et tidspunkt, hvor dommen afsiges, for menneskenes ondskab tynger dem ned. 
ECC.8.7	Ingen kender fremtiden, og hvem kan vide, hvornår dommens time kommer?
ECC.8.8	Ingen er herre over vinden, så de kan spærre den inde, og ingen er herre over, hvornår de skal dø. Ingen slipper for militærtjeneste under en krig, og den gudløse slipper heller ikke for sin dom.
ECC.8.9	Jeg har tænkt dybt over verdens tilstand, hvor det ene menneske har magt til at undertrykke det andet. 
ECC.8.10	Jeg har set onde mennesker færdes hjemmevant i helligdommen og blive rost ude i byen til trods for al deres ondskab. Ja, selv ved deres begravelse blev de rost til skyerne. Hvor meningsløst! 
ECC.8.11	Hvis en forbrydelse ikke straffes med det samme, får mennesker mod til at fortsætte med deres ondskab. 
ECC.8.12	Selv om en ond person begår 100 forbrydelser, og det lykkes ham at undgå straf, så er jeg dog overbevist om, at de gudfrygtige er bedre stillet, netop fordi de frygter Gud. 
ECC.8.13	Men de onde går det ikke godt. De oplever ikke livets aften, hvor skyggerne bliver lange, for de frygter ikke Gud.
ECC.8.14	Endnu en uretfærdighed er udbredt på jorden: Det sker, at ulykker rammer de gode i stedet for de onde, og at de onde får den belønning, som de gode havde fortjent. Er det ikke meningsløst? 
ECC.8.15	Derfor kan man lige så godt nyde livet, så længe man har det. Spis, drik og vær glad. På den måde får man dog nogen trøst midt i det hårde liv, Gud har givet menneskene på denne jord.
ECC.8.16	Da jeg søgte efter visdom, iagttog jeg dag og nat, hvad mennesker foretog sig på jorden. 
ECC.8.17	Jeg så, at Guds værk var så stort, at ingen kan fatte det, uanset hvor ihærdigt de prøver at forstå det. De, der påstår at være kloge nok til at fatte det, har ikke forstået noget som helst.
ECC.9.1	Jeg tænkte dybt og længe for at forstå det. Til sidst måtte jeg erkende, at selv de retskafne og vise menneskers liv er i Guds hånd. Der er ingen, der ved, hvilken skæbne der venter dem, om de kommer til at opleve lykke eller ulykke. 
ECC.9.2	Alle er i samme båd, retskafne og syndere, gode og onde, religiøse og ikke-religiøse, gudfrygtige og gudsbespottere. Den samme skæbne venter alle, hvad enten det er gode mennesker eller syndere, hvad enten de gør deres bedste for at tjene Gud eller ej. 
ECC.9.3	Det er det, der gør menneskelivet så meningsløst. Det er grunden til, at mennesker ikke tager deres ondskab så tungt, men fremturer i deres vanvid, indtil døden indhenter dem.
ECC.9.4	Når døden indtræffer, er alt håb ude. Det er altså bedre at være en levende hund end en død løve. 
ECC.9.5	De, der lever, ved i det mindste, at de skal dø, hvorimod de døde er uden bevidsthed. De kan ikke se frem til nogen belønning, og man glemmer dem hurtigt. 
ECC.9.6	Deres kærlighed, had og lidenskaber er for længst forbi. De er udenfor livets arena.
ECC.9.7	Nyd derfor nuet og øjeblikket. Spis, drik og vær glad, for det er helt i orden i Guds øjne. 
ECC.9.8	Tag bare det fine tøj på og gør dig klar til fest. 
ECC.9.9	Lev lykkeligt med den kvinde, du elsker, i det korte liv, som gives dig på jorden. Nyd livets glæder, for det er lønnen for dit slid og slæb. 
ECC.9.10	Hvad du end har for, så gør det helhjertet. Husk, at når du dør, ophører dine planer og dit arbejde, din kundskab og din visdom.
ECC.9.11	Der er en anden ting, jeg har lagt mærke til: Det er ikke altid den hurtigste, der i sidste ende vinder løbet, og det er ikke altid den stærkeste, der går sejrende ud af kampen. Den vise er ikke altid mæt, den dygtige ikke nødvendigvis rig, og den bedste ikke sikker på forfremmelse. Livet er et spil af tilfældigheder, et spørgsmål om rette tid og sted. 
ECC.9.12	Ingen ved, hvornår modgang sætter ind. Som fisken fanges i nettet og fuglen i fælden, er det menneskets lod at rammes af uventede ulykker.
ECC.9.13	Her er et andet eksempel på visdom, som gjorde et stort indtryk på mig: 
ECC.9.14	Der var en lille by med ganske få indbyggere. En mægtig konge gik imod byen med sin hær, belejrede den og byggede angrebsramper omkring den. 
ECC.9.15	I byen boede der en fattig mand, som ingen regnede for noget. Men han var klog, og takket være hans visdom blev byen reddet. 
ECC.9.16	Da indså jeg, at visdom er vigtigere end magt, men hvis den vise samtidig er fattig, ser man gerne ned på ham, og hans råd bliver sjældent værdsat. 
ECC.9.17	Et stille ord fra en vismand er mere værd end en tåbelig herskers raseri. 
ECC.9.18	Visdom har større indflydelse end våbenmagt, men en enkelt synder kan ødelægge meget godt.
ECC.10.1	Et par døde fluer kan få en hel flaske parfume til at stinke, og en smule tåbelighed kan overdøve mange visdomsord. 
ECC.10.2	Den vises tanker er hans styrke, tåbens tanker er hans svaghed. 
ECC.10.3	Man kan genkende en tåbe, bare man ser ham gå hen ad vejen.
ECC.10.4	Hvis din overordnede bliver vred på dig, skal du ikke sige op af den grund. Selv alvorlige misforståelser kan glattes ud, hvis du tager det ganske roligt.
ECC.10.5	En anden uretfærdighed har jeg lagt mærke til, og det er en fejl, som magthavere ofte begår: 
ECC.10.6	De giver tåbelige personer en høj stilling, men overser dem med de store evner. 
ECC.10.7	Jeg har endda set slaver ride som fyrster, og fyrster gå til fods, som var de slaver.
ECC.10.8	Den, der graver en grav, må passe på ikke selv at falde i den. Den, der nedbryder en gammel mur, skal passe på ikke at blive bidt af en slange i buskadset. 
ECC.10.9	Den, der arbejder i et stenbrud, skal passe på ikke at få en sten ned over sig. Den, der fælder træer, skal passe på ikke at blive knust under et af dem. 
ECC.10.10	Hvis øksen er sløv, må der lægges flere kræfter i under arbejdet. Den kloges visdom kan hjælpe ham, så hans arbejde lykkes. 
ECC.10.11	Hvis slangen bider, før den er tæmmet, hjælper det ikke, at slangetæmmeren er nok så dygtig.
ECC.10.12	En vismands ord bringer ham ære og fremgang, men tåbens ord giver ham store problemer. 
ECC.10.13	Fordi hans udgangspunkt er tåbeligt, bliver hans konklusion det rene sludder. 
ECC.10.14	Tåber snakker og snakker, men hvem kan vide, hvad fremtiden bringer? 
ECC.10.15	En tåbe kan blive så udmattet af sit arbejde, at han ikke engang kan finde vejen hjem.
ECC.10.16	Det er en ulykke for et land at have en tåbelig konge, som tillader landets ledere at være fulde fra morgenstunden. 
ECC.10.17	Det er godt for et land at have en forstandig konge, som har styr på landets ledere, så de kun fester på de rette tidspunkter—og uden at blive fulde. 
ECC.10.18	Den dovne blæser på, at taget er utæt, og bjælkerne er ved at rådne. 
ECC.10.19	Fest fører til latter, og vin gør munter, har man penge, kan man få det hele. 
ECC.10.20	Tænk aldrig en ond tanke imod kongen. Tal ikke ondt om dem, der sidder ved magten, ikke engang hjemme i dit eget soveværelse. En lille fugl kunne synge om, hvad du sagde i smug.
ECC.11.1	Invester vidt og bredt, du skal nok få udbytte af det med tiden. 
ECC.11.2	Fordel dine investeringer på mange hænder, for du ved ikke, hvilke ulykker der kan ske.
ECC.11.3	Når skyerne er tunge og sorte, kommer der altid regn. Et træ kan falde til den ene eller anden side, men der er ingen tvivl om, at det vil ramme jorden. 
ECC.11.4	Den, der venter på det helt ideelle vejr, får hverken sået eller høstet. 
ECC.11.5	Gud har skabt alle ting, og hans handlinger går over vores forstand, ligesom vi ikke forstår, hvordan vinden blæser, eller hvordan fosteret formes i moderens liv. 
ECC.11.6	Du bør plante meget forskelligt, for du ved ikke, om det ene eller det andet lykkes, ja, måske lykkes det hele.
ECC.11.7	Det er rart at kunne nyde livet. 
ECC.11.8	Uanset hvor længe du lever, så vær taknemmelig for hver eneste dag, du kan nyde. Når du først er død, bliver alt til mørke og håbløshed.
ECC.11.9	Glæd dig og nyd livet i din ungdom. Følg dit hjerte og brug dine evner. Men husk, at du en dag skal stå til regnskab over for Gud. 
ECC.11.10	Spild ikke tiden med bekymringer og problemer, for barndom og ungdom forsvinder som dug for solen.
ECC.12.1	Tænk på din Skaber, mens du er ung,
ECC.12.1	for de dystre dage kommer, før du aner det.
ECC.12.1	Engang vil du sige til dig selv:
ECC.12.1	„Det er ikke længere en glæde at leve.”
ECC.12.2	Tænk på din Skaber, før livet rinder ud,
ECC.12.2	som solen forsvinder om aftenen,
ECC.12.2	som månen og stjernerne blegner om morgenen,
ECC.12.2	som skyen fordufter, når den er tømt for regn.
ECC.12.3	Tænk på din Skaber, før hænderne ryster,
ECC.12.3	før din ranke ryg bøjes af ælde,
ECC.12.3	før tænderne bliver få,
ECC.12.3	før synet begynder at svigte,
ECC.12.4	før hørelsen langsomt forsvinder,
ECC.12.4	så du ikke hører larmen fra livet omkring dig,
ECC.12.4	før du vågner samtidig med fuglene,
ECC.12.4	men alligevel ikke kan nyde deres sang,
ECC.12.5	før det bliver en kamp at gå op ad en bakke,
ECC.12.5	og du bliver bange for at falde om på vejen,
ECC.12.5	før håret bliver hvidt som nyfalden sne,
ECC.12.5	og du dårligt kan slæbe dig af sted,
ECC.12.5	og før din appetit på livet er forbi.
ECC.12.5	Da nærmer du dig gravens rand,
ECC.12.5	og dine pårørende går sørgende omkring.
ECC.12.6	Ja, tænk på din Skaber, før sølvsnoren brister,
ECC.12.6	før den gyldne lampe slukkes,
ECC.12.6	før hjertet slår det sidste slag,
ECC.12.6	og livets hjul går i stå.
ECC.12.7	Da vender støvet tilbage til jorden, hvorfra det kom,
ECC.12.7	og ånden vender tilbage til Gud, som gav den.
ECC.12.8	Der er ingen mening, livet er uden mening.
ECC.12.8	Det hele er meningsløst.
ECC.12.9	Fordi Prædikeren var så vis, delte han ud af sin visdom til folket. Han samlede mange ordsprog og satte dem i system, 
ECC.12.10	så de præcist og rammende udtrykte den sandhed, han ville formidle. 
ECC.12.11	Den vises ordsprog er som hyrdens pigstav, hans ord står fast som søm, der er hamret i bund, og de kommer fra en af samfundets spidser.
ECC.12.12	Pas på, min søn, for der er ingen ende på alle de meninger, som luftes i alskens bøger. At studere for meget gør dig bare træt.
ECC.12.13	Efter at alt det her er sagt, er min konklusion: Hav ærefrygt for Gud og adlyd hans befalinger, for det er alle menneskers pligt. 
ECC.12.14	Gud vil dømme alle vores handlinger—onde som gode—ja, selv de skjulte motiver.
SNG.1.1	Det følgende er Salomons bedste sangskat.
SNG.1.2	„Kys mig! Kys mig!
SNG.1.2	Din kærlighed er bedre end vin.
SNG.1.3	Hvor du dufter skønt.
SNG.1.3	Bare jeg hører dit navn, bliver jeg fuld af forventning.
SNG.1.3	Ikke underligt, at de unge piger falder for dig.
SNG.1.4	Kom, tag min hånd og lad os løbe!
SNG.1.4	Før mig til dit kongelige sovekammer!”
SNG.1.4	„Også vi fryder os over dig.
SNG.1.4	Din kærlighed er bedre end vin.”
SNG.1.4	„Tænk, de er alle forelskede i dig!”
SNG.1.5+SNG.1.6	„Hør her, I lyshudede piger fra Jerusalem,
SNG.1.5+SNG.1.6	lad være med at stirre sådan på mig,
SNG.1.5+SNG.1.6	bare fordi jeg er mørkere end jer.
SNG.1.5+SNG.1.6	Jeg er mørk og smuk,
SNG.1.5+SNG.1.6	mørk som teltene i Kedars ørken,
SNG.1.5+SNG.1.6	smuk som Salomons telte.
SNG.1.5+SNG.1.6	Min hud blev brændt i den bagende sol,
SNG.1.5+SNG.1.6	fordi mine brødre var skrappe imod mig.
SNG.1.5+SNG.1.6	De sendte mig ud for at passe vinmarkerne
SNG.1.5+SNG.1.6	i stedet for at passe min egen ‚vingård’.”
SNG.1.7	„Sig mig, min elskede: Hvor græsser du din hjord i dag?
SNG.1.7	Hvor lader du dem hvile sig i middagsheden?
SNG.1.7	Fortæl mig, hvor du er, så jeg ikke behøver at forklæde mig
SNG.1.7	og gå rundt og lede efter dig blandt hyrderne.”
SNG.1.8	„Hvis du ikke kender vejen, du dejligste af alle kvinder,
SNG.1.8	så følg blot dyrenes spor til hyrdernes telte
SNG.1.8	og lad dine gedekid græsse der.
SNG.1.9	Min elskede, du er vildt bedårende
SNG.1.9	som et prægtigt hoppeføl fra Faraos stalde.
SNG.1.10	Dine kinder er yndige i glansen fra dine øreringe,
SNG.1.10	din hals er fortryllende med kæden af ædelsten.
SNG.1.11	Jeg vil få lavet dig en guldsnor med perler af sølv.”
SNG.1.12	„Min parfumes vellugt omgiver kongen,
SNG.1.12	når han ligger ved det festdækkede bord.
SNG.1.13	Min elskede er som en pose med myrra,
SNG.1.13	der hviler imellem mine bryster.
SNG.1.14	Min elskede er som hennablomster
SNG.1.14	fra de frodige vinmarker ved En-Gedi.”
SNG.1.15	„Du er så smuk, min elskede, så yndig.
SNG.1.15	Dine øjne er blide som duer.”
SNG.1.16	„Hvor ser du dejlig ud, min elskede,
SNG.1.16	som vi ligger her i det grønne græs
SNG.1.17	i skyggen af cedertræ og cypres.”
SNG.2.1	„Jeg er som en rose fra Saronsletten,
SNG.2.1	som en lilje fra den frodige dal.”
SNG.2.2	„Du er som en lilje blandt torne, min elskede,
SNG.2.2	langt smukkere end de andre piger.”
SNG.2.3	„Og du, min elskede, er som et æbletræ
SNG.2.3	langt ædlere end de andre mænd.
SNG.2.3	Jeg nyder at sidde i din skygge
SNG.2.3	og smage dine søde kys.
SNG.2.4	Du fører mig til bords med kærlige blikke.
SNG.2.5	Åh, styrk mig med rosinkager og æbler,
SNG.2.5	for jeg er syg af kærlighed.
SNG.2.6	Din venstre arm er under mit hoved,
SNG.2.6	med din højre omfavner du mig.”
SNG.2.7	„Jerusalems unge piger,
SNG.2.7	lov mig ved gazeller og markens dådyr,
SNG.2.7	at I ikke vækker kærligheden, før tiden er inde.”
SNG.2.8+SNG.2.9	„Jeg kan høre min elskedes stemme.
SNG.2.8+SNG.2.9	Han er på vej hen til mig!
SNG.2.8+SNG.2.9	Se, dér kommer han løbende over bjergene,
SNG.2.8+SNG.2.9	springende ned ad bakkerne som en gazelle.
SNG.2.8+SNG.2.9	Se, nu står han uden for muren,
SNG.2.8+SNG.2.9	han kigger ind gennem vinduesgitteret.
SNG.2.10	Min elskede siger til mig:
SNG.2.10	‚Stå op, min smukke! Kom med!
SNG.2.11	Se, vinteren er forbi, nu er det forår.
SNG.2.12	Blomster skyder op af jorden,
SNG.2.12	fuglene synger af glæde,
SNG.2.12	turtelduerne kurrer overalt i landet.
SNG.2.13	De første figner er kommet,
SNG.2.13	vinrankens blomster spreder deres duft.
SNG.2.13	Stå op, min elskede!
SNG.2.13	Kom, du skønne, kom med mig!’ ”
SNG.2.14	„Min due, hvorfor gemmer du dig bag klippen?
SNG.2.14	Lad mig se dit ansigt og høre din stemme,
SNG.2.14	for din stemme er bedårende, og dit ansigt er yndigt.
SNG.2.15	Lad os fange alle de små ræve,
SNG.2.15	som vil ødelægge vores kærligheds blomstrende vingård.”
SNG.2.16	„Min elskede, du er min, og jeg er din.
SNG.2.16	Du græsser din flok mellem liljerne,
SNG.2.17	til dagen bliver sval og skyggerne lange.
SNG.2.17	Kom springende tilbage som en gazelle
SNG.2.17	hen over de ujævne bakkeskråninger.”
SNG.3.1	„En nat lå jeg i min seng og drømte om min elskede.
SNG.3.1	Jeg længtes efter ham.
SNG.3.1	Jeg lå og ventede på ham, men han kom ikke.
SNG.3.2	Så besluttede jeg at gå ud i byen
SNG.3.2	og lede efter ham på gader og stræder,
SNG.3.2	men jeg kunne ikke finde ham.
SNG.3.3	Jeg mødte vægterne på deres runde og spurgte:
SNG.3.3	‚Har I mon set ham, jeg elsker?’
SNG.3.4	Kort efter fandt jeg min elskede.
SNG.3.4	Jeg klyngede mig til ham og slap ham ikke,
SNG.3.4	før jeg havde ført ham til min mors hus,
SNG.3.4	ind i det værelse, hvor jeg selv engang blev undfanget.
SNG.3.5	Jerusalems unge piger, lov mig ved gazeller og markens dådyr,
SNG.3.5	at I ikke vækker kærligheden, før tiden er inde!”
SNG.3.6	„Hvad er det, der nærmer sig fra ørkenen
SNG.3.6	omgivet af noget, der ligner røgsøjler?
SNG.3.6	Det dufter af røgelse og myrra,
SNG.3.6	de dyreste parfumer, der kan købes for penge.
SNG.3.7	Se, det er Salomons bærestol,
SNG.3.7	eskorteret af tres af Israels mægtigste mænd.
SNG.3.8	De er alle bevæbnet med sværd, alle er de erfarne krigere,
SNG.3.8	alle har sværd ved siden til beskyttelse mod natlige farer.
SNG.3.9	Salomons kongelige bærestol er bygget af udsøgt træ fra Libanon.
SNG.3.10	Bærestængerne er belagt med sølv,
SNG.3.10	og baldakinen er broderet med guld.
SNG.3.10	Sædet er polstret med kostbart, purpurfarvet uld
SNG.3.10	og betrukket med læder af Jerusalems unge piger.
SNG.3.11	Kom og se, I Zions døtre:
SNG.3.11	Kong Salomon bærer en krans,
SNG.3.11	som hans mor har sat på hans hoved.
SNG.3.11	Det er hans bryllupsdag,
SNG.3.11	en stor og festlig dag.”
SNG.4.1	„Hvor er du yndig, min elskede, hvor er du smuk.
SNG.4.1	Dine øjne bag sløret er blide som duer.
SNG.4.1	Dit hår bølger ned som en flok sorte geder
SNG.4.1	på en bakkeskråning i Gilead.
SNG.4.2	Dine tænder er hvide som klippede, nyvaskede får;
SNG.4.2	hver har sin tvilling, ingen står alene.
SNG.4.3	Dine læber er som purpurbånd.
SNG.4.3	Hvor er din mund dog smuk.
SNG.4.3	Dine kinder bag sløret er røde
SNG.4.3	som to halve granatæbler,
SNG.4.4	din hals er rank som Davidstårnet,
SNG.4.4	smykket med tusinde helteskjolde.
SNG.4.5	Dine bryster er som to gazelletvillinger,
SNG.4.5	der græsser mellem liljer.
SNG.4.6	Når dagen bliver sval og skyggerne lange,
SNG.4.6	vil jeg gå til myrrabjerget, til højen med den krydrede duft.
SNG.4.7	Hvor er du smuk, min elskede,
SNG.4.7	aldeles perfekt fra top til tå.
SNG.4.8	Forlad dit hjem i Libanon, min brud,
SNG.4.8	stig ned fra Amanabjergets tinde.
SNG.4.8	Sig farvel til Hermons
SNG.4.8	hvor løver huserer, og leoparder ligger på lur.
SNG.4.9	Du har stjålet mit hjerte, min elskede, min brud,
SNG.4.9	indfanget mig med dit fortryllende blik,
SNG.4.9	der stråler om kap med perlerne om din hals.
SNG.4.10	Hvor er din kærlighed fortryllende, min elskede, min brud,
SNG.4.10	langt bedre end vin.
SNG.4.10	Du dufter dejligere end alverdens aromatiske olier.
SNG.4.11	Dine kys er som honning, min brud,
SNG.4.11	fra din tunge flyder mælk og honning.
SNG.4.11	Duften fra dit tøj er som duften af Libanons cedertræer.
SNG.4.12	Min elskede, min brud, du er som en hemmelig have
SNG.4.12	med en brønd, som kun jeg har lov at drikke af.
SNG.4.13+SNG.4.14	Du er som en frugthave med de mest udsøgte frugter
SNG.4.13+SNG.4.14	og duftende krydderurter,
SNG.4.13+SNG.4.14	med et væld af buske og træer,
SNG.4.13+SNG.4.14	med myrra og alverdens aromatiske dufte.
SNG.4.15	Brønden i min have er som en kilde med rindende vand,
SNG.4.15	det klare og friske bjergvand fra Libanon.”
SNG.4.16	„Vågn op til dåd, du nordenvind!
SNG.4.16	Kom, søndenvind, og blæs gennem min have,
SNG.4.16	så dens vellugt fortryller min elskede,
SNG.4.16	så han kommer ind i sin have og smager dens udsøgte frugt.”
SNG.5.1	„Jeg er kommet til min have, min elskede, min brud.
SNG.5.1	Jeg nyder din myrra og balsam,
SNG.5.1	jeg spiser din honning og nektar,
SNG.5.1	jeg drikker vin og mælk fra din mund.”
SNG.5.1	„Ja, I der elsker hinanden,
SNG.5.1	spis og drik så meget kærlighed, I vil.”
SNG.5.2	„En nat jeg lå og sov, havde jeg en drøm.
SNG.5.2	Jeg hørte min elskede banke på døren.
SNG.5.2	‚Luk op, min elskede, min skat, min due!’ hviskede han.
SNG.5.2	‚Mit hår og ansigt er vådt af nattens fugtighed.’
SNG.5.3	Men jeg svarede: ‚Jeg har allerede taget tøjet af.
SNG.5.3	Skal jeg nu tage det på igen?
SNG.5.3	Jeg har vasket mine fødder.
SNG.5.3	Skal jeg snavse dem til igen?’
SNG.5.4	Min elskede stak hånden ind ad hullet i døren
SNG.5.4	og forsøgte at låse den op.
SNG.5.4	Mit hjerte bankede af længsel,
SNG.5.5	og jeg sprang op for at åbne døren for ham.
SNG.5.5	Mine hænder dryppede af myrra,
SNG.5.5	da jeg rørte ved håndtaget.
SNG.5.6	Jeg åbnede for min elskede—
SNG.5.6	men han var der ikke!
SNG.5.6	Jeg var ude af mig selv, fordi han var forsvundet.
SNG.5.6	Jeg løb ud for at lede efter ham, men fandt ham ikke.
SNG.5.6	Jeg kaldte på ham,
SNG.5.6	men der var intet svar.
SNG.5.7	Vægterne fandt mig i den forfatning på deres runde i byen.
SNG.5.7	De slog mig og rev kappen af mig.”
SNG.5.8	„Jerusalems unge piger, lov mig, at hvis I ser min elskede,
SNG.5.8	så fortæl ham, at jeg er syg af kærlighed!”
SNG.5.9	„Du smukkeste af alle kvinder, sig os,
SNG.5.9	hvad fortrin har din elskede frem for andre mænd?
SNG.5.9	Hvad er der særligt ved ham,
SNG.5.9	siden du beder os fortælle ham om din kærlighed?”
SNG.5.10	„Min elskede er rødmosset
SNG.5.10	og har en stærkere udstråling end tusind andre mænd!
SNG.5.11	Hans ansigt stråler som det pureste guld,
SNG.5.11	hans hårlokker er sorte som ravnen.
SNG.5.12	Hans øjne er som duer, der bader i en sø af mælk,
SNG.5.12	omkranset af juveler.
SNG.5.13	Hans kinder er som bede med aromatiske planter.
SNG.5.13	Hans læber er som liljer, der drypper af myrra.
SNG.5.14	Hans arme er som guldstænger, oversået med rubiner.
SNG.5.14	Hans overkrop er som skinnende elfenben, besat med safirer.
SNG.5.15	Hans ben er som marmorsøjler med fødder af guld.
SNG.5.15	Hans fremtoning er majestætisk som Libanons bjerge,
SNG.5.15	fyrstelig som et cedertræ.
SNG.5.16	Hans mund er fuld af sødme,
SNG.5.16	han er helt igennem vidunderlig.
SNG.5.16	Sådan er min ven, min elskede.”
SNG.6.1	„Du smukkeste blandt kvinder, sig os,
SNG.6.1	hvor din elskede er gået hen,
SNG.6.1	så vi kan hjælpe dig med at finde ham!”
SNG.6.2	„Min elskede er gået ned i sin have til bedene med krydderurter.
SNG.6.2	Der græsser han sin flok og plukker liljer.
SNG.6.3	Min elskede er min, og jeg er hans.
SNG.6.3	Han græsser sin flok mellem liljerne.”
SNG.6.4	„Min elskede, du er yndig som kongebyen Tirtza,
SNG.6.4	bedårende som Jerusalem,
SNG.6.4	ærefrygtindgydende som en række bannere.
SNG.6.5	Se ikke så direkte på mig,
SNG.6.5	for dine øjnes skønhed overvælder mig.
SNG.6.5	Dit hår bølger nedad som en flok sorte geder
SNG.6.5	på en bakkeskråning i Gilead.
SNG.6.6	Dine tænder er hvide som en nyvasket fåreflok;
SNG.6.6	hver har sin tvilling, ingen står alene.
SNG.6.7	Dine kinder bag sløret er røde
SNG.6.7	som to halve granatæbler.
SNG.6.8	Om jeg så havde tres dronninger og firs medhustruer
SNG.6.8	foruden utallige tjenestepiger,
SNG.6.9	ville du overgå dem alle i skønhed, min due—
SNG.6.9	du er fuldkommen!
SNG.6.9	Du er din mors eneste datter,
SNG.6.9	du er hendes yndling,
SNG.6.9	og hun har kun godt at sige om dig.
SNG.6.9	Byens piger priser din skønhed, når de ser dig,
SNG.6.9	dronninger og medhustruer lovpriser din charme og ynde.
SNG.6.10	‚Hvem er skøn som morgenrøden,’ spørger de,
SNG.6.10	‚smuk som månen, strålende som solen,
SNG.6.10	og ærefrygtindgydende som en række bannere?’
SNG.6.11	Jeg gik ned gennem nøddehegnet for at finde blomster i dalen,
SNG.6.11	for at se, om der var nye skud på vinrankerne
SNG.6.11	og blomsterknopper på granatæbletræerne.
SNG.6.12	Jeg var ude af mig selv af kærlighed.
SNG.6.12	Giv mig dér din dejlige ‚myrra’, du fyrstedatter.”
SNG.7.1	„Drej dig, Shulamit,
SNG.7.1	så vi kan se dig danse endnu engang.”
SNG.7.1	„Hvorfor vil I have mig til at danse rundt
SNG.7.1	mellem de to rækker af dansere?”
SNG.7.2	„Dine dansetrin i sandalerne er så yndefulde,
SNG.7.2	oh, fyrstedatter!
SNG.7.2	Dine hofters kurver er et mesterværk af rang.
SNG.7.3	Din navle er så besnærende som en skål
SNG.7.3	fyldt med den fornemste vin.
SNG.7.3	Din mave er som en dynge hvede,
SNG.7.3	smukt omgærdet af liljer.
SNG.7.4	Dine bryster er som to gazelletvillinger.
SNG.7.5	Din hals er som et elfenbenstårn.
SNG.7.5	Dine øjne er klare og dybe
SNG.7.5	som Heshbons damme ved Bat-Rabbim-porten.
SNG.7.5	Din næse er fornem som Libanons tårn,
SNG.7.5	der kan ses helt ovre i Damaskus.
SNG.7.6	Dit hoved rejser sig majestætisk som Karmels bjerg,
SNG.7.6	dit hår skinner som det kostbare purpurstof.
SNG.7.6	Du har fortryllet en konge,
SNG.7.6	ja, fanget ham med en af dine hårlokker.
SNG.7.7	Hvor er du vidunderlig smuk, min elskede!
SNG.7.7	Hvor jeg nyder at se på dig!
SNG.7.8	Du er slank som et palmetræ,
SNG.7.8	dine bryster er som daddelklaser nær palmens top.
SNG.7.9	Jeg vil bestige palmen
SNG.7.9	og gribe fat om dens frugt.
SNG.7.9	Dine bryster er som vindrueklaser,
SNG.7.9	din ånde som duften af abrikoser,
SNG.7.10	din mund giver mig udsøgt vin,
SNG.7.10	der flyder over mine læber og tænder.”
SNG.7.11	„Jeg er din, min elskede,
SNG.7.11	hende du begærer.
SNG.7.12	Kom min elskede, lad os tage ud på landet
SNG.7.12	og tilbringe natten under hennabuskene.
SNG.7.13	Lad os stå tidligt op og gå ud i vinmarkerne.
SNG.7.13	Lad os se, om der er nye skud på vinrankerne,
SNG.7.13	og om granatæbletræerne blomstrer.
SNG.7.13	Dér vil jeg give dig min kærlighed.
SNG.7.14	Kærlighedsplanten
SNG.7.14	og alle de dejligste frugter er lige for hånden,
SNG.7.14	både de grønne og de modne,
SNG.7.14	for jeg har gemt dem til dig, min elskede.
SNG.8.1	Hvis du havde været min bror,
SNG.8.1	som havde diet ved min mors bryst,
SNG.8.1	så kunne jeg have kysset dig i alles påsyn,
SNG.8.1	uden at nogen ville blive forarget.
SNG.8.2	Så ville jeg have taget dig med til min mors hus,
SNG.8.2	hende som oplærte mig,
SNG.8.2	og have givet dig krydret vin og granatæblemost.”
SNG.8.3	„Han lagde sin venstre hånd under mit hoved
SNG.8.3	og omfavnede mig med sin højre.
SNG.8.4	Jerusalems unge piger,
SNG.8.4	lov mig, at I ikke vækker kærligheden, før tiden er inde.”
SNG.8.5	„Hvem er den pige, der kommer gående fra ødemarken,
SNG.8.5	lænet til sin elskede?”
SNG.8.5	„Under det æbletræ, hvor du selv blev undfanget,
SNG.8.5	og din mor fødte dig med smerte—
SNG.8.5	dér vækkede jeg din lidenskab.
SNG.8.6	Lad mig være så tæt på dig,
SNG.8.6	som var jeg stemplet på dit hjerte,
SNG.8.6	eller sad som en ring på din arm.
SNG.8.6	For kærligheden er stærk som døden,
SNG.8.6	lidenskaben er uimodståelig som dødsriget selv:
SNG.8.6	den brænder med voldsomme flammer, som ikke kan slukkes.
SNG.8.7	Vand i mængde kan ikke slukke kærligheden,
SNG.8.7	floder kan ikke skylle den bort.
SNG.8.7	Kærlighed kan ikke købes for penge,
SNG.8.7	den, der forsøger det, får kun foragt.”
SNG.8.8	„Vi havde en lillesøster, som endnu ikke havde bryster.
SNG.8.8	Hvad skulle vi gøre, hvis der kom en frier til hende?
SNG.8.9	Stod hun imod fristelsen som en mur,
SNG.8.9	ville vi ære hende med sølvsmykker.
SNG.8.9	Men åbnede hun sig som en dør,
SNG.8.9	ville vi spærre hende af med cedertræsplanker.”
SNG.8.10	„Jeg stod imod som en mur,
SNG.8.10	og mine bryster er nu som tårne.
SNG.8.10	Derfor vidste han, at jeg ville bringe ham glæde og fred.
SNG.8.11	Salomon havde en vingård i Baʼal-Hamon,
SNG.8.11	som han overlod til forpagtere.
SNG.8.11	De måtte hver betale tusind stykker sølv
SNG.8.11	for at kunne få høsten af vindruer.
SNG.8.12	Min ‚vingård’ tilhører mig,
SNG.8.12	den bestemmer jeg selv over.
SNG.8.12	Men jeg har givet den til dig, Salomon,
SNG.8.12	og du kan godt beholde dine tusind sølvstykker,
SNG.8.12	men de, der har passet på den
SNG.8.12	bør have tohundrede.”
SNG.8.13	„Oh, du, der vandrer rundt i den dejlige have,
SNG.8.13	mine venner vil gerne høre din stemme.
SNG.8.13	Men lad 
SNG.8.14	„Kom, min elskede,
SNG.8.14	lad os springe af fryd som gazellen
SNG.8.14	på de duftende bakkeskråninger.”
ISA.1.1	I løbet af den periode, hvor henholdsvis kong Uzzija, kong Jotam, kong Ahaz og kong Hizkija regerede i Judariget, modtog Esajas, Amotzʼ søn, en række profetiske syner om Judarigets og Jerusalems fremtid:
ISA.1.2	Himmel og jord, hør, hvad Herren siger:
ISA.1.2	„De børn, jeg kærligt har opdraget og haft omsorg for, har gjort oprør imod mig. 
ISA.1.3	En okse kender sin ejer, et æsel ved, hvor det hører hjemme, men Israel vil ikke kendes ved mig, mit folk fatter ingenting!”
ISA.1.4	Ja, Israels folk er fulde af synd. De er tynget af skyld. Som ondskabsfulde børn, der ødelægger alt, har de vendt Herren ryggen. De har hånet Israels hellige Gud. De har afskåret sig fra hans hjælp.
ISA.1.5	Hør, Israel, er du ikke blevet straffet nok? Hvor længe vil du blive ved med at gøre oprør? Dit hoved er forslået, og dit livsmod forsvundet. 
ISA.1.6	Fra top til tå er du fuld af mærker efter slag. Der er store rifter og ubehandlede, åbne sår, der hverken er lindret med olie eller forbundet. 
ISA.1.7	Jeres land er ødelagt og byerne brændt ned. Jeres marker blev plyndret for øjnene af jer, gjort til en gold ødemark. 
ISA.1.8	Jerusalem står som et forladt vagttårn i en gammel vinmark, som et læskur i en forladt melonmark, som en by, der har været belejret.
ISA.1.9	Hvis ikke den almægtige Gud havde reddet en rest, var vi blevet udslettet som Sodoma, gjort til intet som Gomorra. 
ISA.1.10	Hør Herrens ord, I Sodoma-ledere, lyt til, hvad vores Gud siger, I Gomorra-folk:
ISA.1.11	„Jeg er dødtræt af jeres ofre. Hold op med at bringe flere! Jeg bryder mig ikke om jeres fede væddere og blodet fra alle jeres offerdyr. 
ISA.1.12	Hvorfor kommer I og tramper rundt i min helligdom med jeres nytteløse ofre? 
ISA.1.13	Jeres røgelsesofre er en stank i næsen på mig. Jeres nymåne- og sabbatsfester, ja, alle jeres højtider, er forurenet af jeres ondskab. 
ISA.1.14	Jeg hader jeres fester! Jeg kan ikke udstå synet af dem! 
ISA.1.15	Når I rækker hænderne ud imod mig i bøn, vender jeg ryggen til. Jeg nægter at høre jeres bønner, uanset hvor meget I beder, for jeres hænder er plettet af det blod, I har udgydt.
ISA.1.16	Rens jer, så I bliver skyldfri! Lad mig ikke mere se nogen form for ondskab iblandt jer! Hold op med alt det onde! 
ISA.1.17	Gør det gode, kæmp for retfærdigheden og hjælp de undertrykte, de faderløse og enkerne.”
ISA.1.18	„Kom, lad mig tale jer til fornuft,” siger Herren. „For selv om jeres synder er som røde blodpletter på jer, kan I blive uskyldsrene som nyfalden sne. Selv hvis I er røde som skarlagen over det hele, kan jeg gøre jer rene som den hvideste uld. 
ISA.1.19	Hvis I er villige til at adlyde mig, skal I få lov til selv at høste og nyde, hvad I har sået i landet, 
ISA.1.20	men hvis I er trodsige og egenrådige, bliver I udryddet af fjenden! Jeg, Herren, har talt!”
ISA.1.21	Jerusalem, du, som engang var så trofast imod Herren, er blevet ham utro. Før i tiden var du fuld af retsindige og retskafne mennesker, nu huser du mordere. 
ISA.1.22	Engang var du som det rene sølv, nu er du som slagger. Engang var du en udsøgt vin, nu er du helt udvandet. 
ISA.1.23	Dine ledere er oprørske og står i ledtog med forbrydere. De tager alle imod bestikkelse og er altid på udkig efter gaver. De tager sig ikke af de forældreløse, taler ikke enkers sag i retten. 
ISA.1.24	Derfor siger Herren, Israels Gud, den Almægtige: „Ve jer, for nu vil jeg hævne mig på jer. I er blevet mine fjender! 
ISA.1.25	Jeg vil vende mig imod jer og smelte jer om. Jeg vil rense alle urenheder bort. 
ISA.1.26	Bagefter vil jeg genoprette jer og give jer gode ledere og kloge rådgivere som dem, I havde før. Jerusalem skal igen kaldes ‚Retfærdighedens og troskabens by’.”
ISA.1.27	Jerusalem bliver frit igen, når dets indbyggere begynder at handle ret. Byen kan ånde lettet op, når retfærdigheden igen begynder at råde. 
ISA.1.28	Men alle, som er ulydige og vender sig fra Herren, bliver udryddet.
ISA.1.29	En dag vil I skamme jer over at tænke på, hvordan I ofrede til afguderne under egetræerne. I vil rødme, når I tænker på alle de synder, I begik i jeres offerlunde. 
ISA.1.30	I bliver som visne egetræer, som en have, der ikke får vand. 
ISA.1.31	De stærkeste iblandt jer bliver som hø, og deres onde handlinger vil være de gnister, der antænder høet. Ingen vil kunne slukke ilden.
ISA.2.1	Her er endnu et budskab, som Herren gav Esajas om Judas folk og Jerusalems fremtid:
ISA.2.2	Det skal ske i de sidste dage,
ISA.2.2	at Herrens tempelbjerg bliver verdens knudepunkt.
ISA.2.2	Folk fra alverdens lande vil strømme derhen.
ISA.2.3	„Lad os rejse til Herrens bjerg,” vil de sige.
ISA.2.3	„Lad os tage hen til Israels Guds bolig,
ISA.2.3	så vi kan lære hans vilje at kende
ISA.2.3	og følge hans vejledninger,
ISA.2.3	for den sande lære kommer fra Zion,
ISA.2.3	Herrens ord udgår fra Jerusalem.”
ISA.2.4	Herren vil afgøre folkenes stridigheder
ISA.2.4	og være dommer for fjerne stormagter.
ISA.2.4	Da vil de smede deres sværd om til plovskær
ISA.2.4	og omdanne deres spyd til vingårdsknive.
ISA.2.4	Landene vil holde op med at bekrige hinanden,
ISA.2.4	og alt militær bliver overflødigt.
ISA.2.5	Kom, Israels folk, lad os leve i lyset af Herrens ord!
ISA.2.6	Herre, du har forladt dit folk, Jakobs efterkommere, for de har overtaget Østens mystik og filistrenes trolddomskunst. De er gået i forbund med de fremmede. 
ISA.2.7+ISA.2.8	Landet er fyldt med afguder, som de tilbeder, skønt de selv har lavet dem. De har overflod af sølv og guld, utrolige skatte og utallige heste og stridsvogne. 
ISA.2.9	Men de skal ydmyges og bøjes i støvet. Du kan ikke acceptere den slags utroskab.
ISA.2.10	Flygt ind i klippehuler, Israels folk, skjul jer i kløfter af skræk for Herren, af angst for hans vældige magt og herlighed. 
ISA.2.11	De stolte må slå blikket ned, de hovmodige bøje deres hoveder. Herren alene tilkommer al ære. 
ISA.2.12	En dag vil Herren, den Almægtige, straffe alle, der er stolte og overlegne, han vil ydmyge alt, hvad der knejser. 
ISA.2.13	Libanons cedertræer skal segne, Bashans ege skal styrte om. 
ISA.2.14	Herren vil udjævne de høje fjelde og knejsende bjergtoppe, 
ISA.2.15	vælte de høje tårne og stejle mure, 
ISA.2.16	ødelægge de store handelsskibe og prægtige fartøjer. 
ISA.2.17	Stolte mennesker skal bøjes, de hovmodige skal ydmyges. Herren alene skal stå oprejst på den dag. 
ISA.2.18	Alle afguder skal tilintetgøres.
ISA.2.19+ISA.2.20+ISA.2.21	Den dag Herren rejser sig fra sin trone for at ryste jorden, vil folk flygte ind i klippehuler og skjule sig i kløfter af skræk for Herren, for hans vældige magt og herlighed. Og deres afguder, som de lavede af guld og sølv, og som de tilbad, må de overlade til muldvarpe og flagermus.
ISA.2.22	Sæt ikke jeres lid til mennesker. Deres liv er så kort som et åndedrag. Hvad kan de hjælpe?
ISA.3.1	Herren, den Almægtige, vil afskære Jerusalem og Juda fra al hjælp og alle forsyninger af mad og vand. 
ISA.3.2	Han vil fjerne landets ledere—helte og krigere, dommere og profeter, spåmænd og slægtsoverhoveder, 
ISA.3.3	delingsførere og magtfulde mænd, rådgivere, troldmænd og slangetæmmere.
ISA.3.4	De får drenge som ledere, kåde knægte skal herske over dem. 
ISA.3.5	Der bliver anarki og kaos. Folk bekæmper hinanden, de unge gør oprør mod de ældre, slyngler overfuser hæderlige folk. 
ISA.3.6	Når den tid kommer, vil en mand gribe fat i sin slægtning og sige: „Du har i det mindste tøj på kroppen. Tag ledelsen, så vi kan få ryddet op i det her rod!” 
ISA.3.7	Men hans slægtning vil svare: „Nej tak! Jeg vil ikke overtage et fallitbo. Jeg har slet ikke ressourcer til at klare den opgave.” 
ISA.3.8	Jerusalem falder og Judariget går i opløsning, fordi de har trodset Herren med deres ord og handlinger og ringeagtet hans ære og værdighed. 
ISA.3.9	Deres ansigtsudtryk er nok til at afsløre dem. De er stolte over deres synder som Sodomas mænd, de har ikke skygge af skam i livet. De har nedkaldt dommen over sig selv.
ISA.3.10	Lad de retskafne glæde sig, for dem skal det gå godt. De skal nyde frugten af deres gode gerninger. 
ISA.3.11	Men ve de onde, for med dem står det skidt til. De skal få, hvad de har fortjent.
ISA.3.12	Folkets ledere er som selviske børn og dominerende kvinder. De vejleder jer ikke, de vildleder jer! De fører jer på afveje, så I ender i afgrunden.
ISA.3.13	Herren rejser sig, parat til at dømme folkene. 
ISA.3.14	Herren, den Almægtige, anklager folkets ledere og siger: „Det er jer, der har plyndret vinmarkerne og røvet kornhøsten fra de magtesløse bønder. 
ISA.3.15	Hvor vover I at knuse mit folk og træde de fattige ned i støvet?”
ISA.3.16	Herren siger: „Jerusalems kvinder tripper stolte af sted med ringlende ankelkæder og næsen i sky, med knejsende nakke og kælne blikke. 
ISA.3.17	Derfor vil jeg gøre dem skaldede, så de må gå skamfulde omkring.”
ISA.3.18+ISA.3.19	Herren vil fjerne al deres pynt: ankelkæder, månetegn og soltegn, øreringe, armbånd, slør, 
ISA.3.20	tørklæder, ankellænker,
ISA.3.21	fingerringe, næseringe, 
ISA.3.22	festdragter, kapper, slag, tasker, 
ISA.3.23	spejle, kjortler, turbaner og sjaler. 
ISA.3.24	I stedet for duft af parfume bliver der stank, i stedet for et bælte om livet får de reb, i stedet for kunstfærdige frisurer skaldethed, i stedet for festtøj sækkelærred, i stedet for skønhed skam.
ISA.3.25	Landets mænd vil falde for sværdet, Jerusalems krigere dø i kamp. 
ISA.3.26	På byens torve vil man jamre og klage, for byen er som en kvinde, der sidder på jorden, berøvet alt.
ISA.4.1	Til den tid vil der være så få mænd tilbage, at syv kvinder vil gribe fat i én mand og råbe: „Vi skal nok forsørge os selv—bare vi må bære dit navn, så vi ikke skal vanæres ved at være ugifte og barnløse!”
ISA.4.2	Men engang vil Herrens plante, Israel, blive frodig og smuk igen, og de overlevende vil glæde sig over landets frugt. 
ISA.4.3	De, hvis navne er skrevet i Herrens bog, de, som overlever Jerusalems ødelæggelse, skal være hans hellige folk. 
ISA.4.4	For Herren vil rense Jerusalems indbyggere for deres urenhed og fjerne blodskyld fra byen. Hans Ånd vil dømme ondskaben og rense dem som gennem ild. 
ISA.4.5	Derefter vil Herren selv være en skærmende skygge over Zions bjerg og alle, som samles der. Det vil ligne en sky om dagen og ild om natten, så der er et beskyttende dække over alt, hvad der er helligt. 
ISA.4.6	Herrens herlighed vil være som et telt, der beskytter byen mod solens hede og mod storm og regn.
ISA.5.1	Jeg vil synge en sang om min elskede ven og hans vinmark:
ISA.5.1	Min ven havde en vinmark
ISA.5.1	på en skøn og frugtbar skråning.
ISA.5.2	Han pløjede dybt i jorden
ISA.5.2	og fjernede alle sten.
ISA.5.2	Han plantede den til
ISA.5.2	med udsøgte vinstokke.
ISA.5.2	Han byggede et vagttårn,
ISA.5.2	huggede en vinperse i klippen.
ISA.5.2	Han forventede en høst
ISA.5.2	af de sødeste druer.
ISA.5.2	Men da druerne kom,
ISA.5.2	var de vilde og sure!
ISA.5.3	Hvad råder I mig til, Jerusalems og Judas folk? 
ISA.5.4	Hvad mere kunne jeg have gjort for min vinmark? Hvorfor blev druerne sure i stedet for søde?
ISA.5.5	Hør, hvad jeg vil gøre ved min vinmark: Jeg vil fjerne stengærdet omkring den, så får og geder kan æde dens planter. 
ISA.5.6	Jeg lader marken gå i forfald. Jeg hverken beskærer eller renser vinstokkene, men lader marken gro til med tjørne og tidsler og forbyder skyerne at give den væde.
ISA.5.7	Genkender I jer selv i min sang?
ISA.5.7	Den Almægtiges vinmark er Israel,
ISA.5.7	Judas folk hans udsøgte vinstokke.
ISA.5.7	Han ventede retfærdighed,
ISA.5.7	men høstede lovløshed.
ISA.5.7	Han ønskede et retsindigt folk,
ISA.5.7	men det blev et letsindigt folk.
ISA.5.8	Ve jer, I, der opkøber huse og marker i mængde, så andre ingen steder har at bo. 
ISA.5.9	Jeg hørte Herrens ord i mine ører:
ISA.5.9	„Flotte huse bliver forladt,
ISA.5.9	store bygninger vil stå tomme.
ISA.5.10	En vinmark på ti tønder land giver kun ét anker vin.
ISA.5.10	Ti sække såsæd giver kun én sæk korn.”
ISA.5.11	Ve jer, I, som fylder jer med øl fra tidlig morgen og fester med vin til langt ud på natten. 
ISA.5.12	Til musik fra citar og harpe, pauke og fløjte skænker I op til jer selv, men Herren skænker I ikke en tanke. I ænser ikke hans hænders værk. 
ISA.5.13	Han sender sit folk i eksil, for de er uden forstand. De fornemme iblandt jer vil dø af sult, og menigmand vil gå til af tørst. 
ISA.5.14	Graven åbner sit grådige gab, dødsrigets dyb er rede til at opsluge rige som fattige, ja hele den lystige, larmende hob. 
ISA.5.15	Mennesker ydmyges og bøjes i støvet. De stolte slår blikket ned. 
ISA.5.16	Kun Herren, den Almægtige, står oprejst, ophøjet i sin retfærdighed og hellighed. 
ISA.5.17	Fårene græsser mellem ruinerne, gederne gør sig til gode i de riges forladte huse.
ISA.5.18	Ve jer, I, som ikke vil opgive jeres synd, men holder fast ved løgn og bedrag, 
ISA.5.19	som håner Herren og siger: „Skynd dig at gøre noget, så vi kan se, hvad du kan! Lad os se, om Israels Hellige gør alvor af sine trusler!”
ISA.5.20	Ve jer, I, der påstår, at det rigtige er forkert, og det onde godt, at sort er hvidt, og rent er beskidt, at det sure smager sødt, og det søde surt.
ISA.5.21	Ve jer, I, der tror, at I er så kloge og skarpsindige.
ISA.5.22	Ve jer, I, der praler af jeres drikkeri og kappes om, hvem der kan drikke mest. 
ISA.5.23	I tager imod bestikkelse, frikender den skyldige og berøver den uskyldige sin ret.
ISA.5.24	Som halm fortæres af flammer, som strå synker sammen i ilden, sådan skal det gå med jer. Jeres livsgrundlag skal rådne som rødder i jorden, jeres velstand visne som blomster, for I har forkastet Herrens befalinger, foragtet Israels Guds tale. 
ISA.5.25	Derfor kommer Guds vredes ild imod hans folk. Derfor løfter han sin hånd og slår jer, så bjergene skælver, og ligene hober sig op i gaden som snavs. Men hans vrede er ikke dermed forbi, hans hånd er stadig løftet til slag.
ISA.5.26	Han giver signal til fjerne nationer, han fløjter ad folkeslag fra jordens ende. Straks kommer fjendehære styrtende. 
ISA.5.27	De farer frem uden at snuble eller blive trætte. De marcherer uden hvil eller søvn undervejs, ingen løsner sit bælte eller tager skoene af. 
ISA.5.28	Deres pile er spidse, deres buer spændte. Gnisterne flyver fra hestenes hove, vognene er hurtige som en hvirvelvind. 
ISA.5.29	Som løvinder på jagt kaster de sig over byttet. De griber mit folk og fører dem i fangenskab. Der er ingen redning. 
ISA.5.30	Krigslarmen over byen brager som havets brænding. Trængslens mørke ruger tungt ud over landet, himlen forsvinder bag sorte skyer.
ISA.6.1	I det år kong Uzzija døde, så jeg Herrens herlighed i et syn. Han sad på en meget høj trone, og slæbet på hans kappe fyldte hele Templet. 
ISA.6.2	Han var omgivet af serafer, som hver havde seks vinger. Med de to vinger dækkede de ansigtet, med to andre dækkede de benene, og de to sidste brugte de, når de fløj. 
ISA.6.3	De råbte til hinanden: „Hellig, hellig, hellig er Herren, den almægtige Gud! Hele jorden er fuld af hans herlighed!” 
ISA.6.4	Templets dørstolper rystede ved deres høje råb, og rummet fyldtes med røg.
ISA.6.5	Da udbrød jeg: „Ak, det er ude med mig, for jeg er et syndigt menneske, som taler syndige ord og tilhører et syndigt og urent folk. Og dog har jeg nu set Herren, den Almægtige!”
ISA.6.6	Straks fløj en af seraferne hen til mig med et stykke glødende kul, som han havde taget fra alteret med en tang. 
ISA.6.7	Han berørte mine læber med det og sagde: „Nu, hvor dette stykke kul har berørt dine læber, er din skyld taget bort og din synd tilgivet.”
ISA.6.8	Derpå sagde Herren: „Hvem skal jeg sende? Hvem vil gå bud for os?” Jeg svarede straks: „Herre, det vil jeg! Send mig!”
ISA.6.9	Så fortsatte han: „Gå hen og sig til mit folk:
ISA.6.9	‚I hører, men forstår dog intet.
ISA.6.9	I ser, men fatter dog intet.’
ISA.6.10	Folkets øjne dækkes til,
ISA.6.10	så de intet ser.
ISA.6.10	Deres ører stoppes til,
ISA.6.10	så de intet hører.
ISA.6.10	Deres hjerter lukkes af,
ISA.6.10	så de ikke føler anger eller skyld—
ISA.6.10	ellers ville de komme til mig,
ISA.6.10	så jeg kunne helbrede dem.”
ISA.6.11	„Hvor længe skal det være sådan, Herre?” spurgte jeg. Han svarede: „Indtil byerne er ødelagt og uden indbyggere. Indtil husene står tomme, og landet ligger øde hen.” 
ISA.6.12	Herren vil sende folket langt bort, og landet bliver folketomt. 
ISA.6.13	Skulle der blive en tiendedel tilbage i landet, vil de også blive udryddet. Israel vil blive som en træstub, der står tilbage, når et stort træ er blevet fældet. Men fra den stub skal der vokse et helligt rodskud.
ISA.7.1	Mens Ahaz, der var søn af Jotam og sønnesøn af Uzzija, var konge i Judariget, udbrød der krig. Arams kong Retzin og Israels kong Peka, Remaljas søn, angreb Jerusalem, men de var ikke i stand til at indtage byen.
ISA.7.2	Dengang Ahaz havde fået meddelelse om, at Aram havde allieret sig med Israel, blev han og hans folk grebet af panik. De rystede af skræk, som skovens træer skælver for vinden.
ISA.7.3	Da sagde Herren til Esajas: „Tag din søn Shear-Jashub
ISA.7.4	Sig til Ahaz: Hold op med at bekymre dig! Du skal ikke frygte for Retzins og Pekas vrede, for de er som to udbrændte stykker træ. 
ISA.7.5+ISA.7.6	Arams og Israels konger har allieret sig imod dig for at skræmme livet af Judas befolkning. De har til hensigt at bane sig vej til Jerusalem og gøre Tabeals søn til konge i stedet for dig. 
ISA.7.7	Men Gud Herren siger, at deres plan ikke vil lykkes, 
ISA.7.8+ISA.7.9	for aramæerne sætter deres lid til hovedstaden Damaskus, og Damaskus sætter sin lid til kong Retzin, mens Israels folk sætter deres lid til hovedstaden Samaria, og Samaria sætter sin lid til kong Peka. Men inden 65 år er gået, vil Israels rige være knust og folket spredt for alle vinde. Og hvis I ikke sætter jeres lid til mig, bliver I heller ikke skånet!”
ISA.7.10	Esajas fortsatte med følgende budskab til kong Ahaz: 
ISA.7.11	„Bed Herren om at give dig et tegn—enten nede fra dødsriget eller oppe fra himlen—for at bekræfte, at det skal ske, som han har sagt. Hvad vælger du?”
ISA.7.12	Men kongen nægtede at gøre det: „Jeg vil ikke udfordre Herren ved at bede om et tegn!”
ISA.7.13	Så sagde Esajas: „Hør nu her, Davids efterkommere! Er det ikke nok, at I gør det besværligt for mig? Hvorfor gør I også oprør mod min Gud? 
ISA.7.14	Godt, så vil han selv give jer et tegn: Se, jomfruen
ISA.7.15+ISA.7.16	Når han bliver gammel nok til at skelne mellem ondt og godt,
ISA.7.17	Herren vil give både dig, din familie og dit rige så store problemer, som der ikke er set magen til, siden Israels rige rev sig løs fra Judas rige: Han vil sende assyrerkongen imod dig!
ISA.7.18+ISA.7.19	Til den tid vil Herren tilkalde Egyptens og Assyriens hære. De vil sværme om jer som fluer og bier. De vil alle komme og slå sig ned i landet, både i dalsænkninger og klippespalter, i tjørnekrat og ved vadestederne. 
ISA.7.20	Ja, Herren vil hente assyrernes hær helt fra den anden side af Eufratfloden og bruge dem som barberkniv til at rage håret af dig, både hovedhår, kropshår og skæg, så landet ligger bart tilbage. 
ISA.7.21+ISA.7.22	Når de har gjort landet øde, vil en mand være heldig, hvis han stadig ejer en ko og et par får eller geder. Så har han i det mindste mælk nok, og de få overlevende må leve af surmælk og honning. 
ISA.7.23+ISA.7.24	Til den tid vil frodige vinmarker med tusind vinstokke, der havde en værdi af tusind sølvstykker, være forvandlet til ødemarker med tjørn og tidsler, hvor man kan gå på jagt. 
ISA.7.25	Man tør knap nok bruge en hakke på de skråninger, som før var opdyrkede, for de vil være fulde af tidsler og tjørn. De kan kun bruges til græsning for kvæg, geder og får.”
ISA.8.1	Derpå sagde Herren til mig: „Tag en stor tavle og skriv med tydelig skrift navnet: Maher-Shalal Hash-Baz.
ISA.8.2	Gør det med to pålidelige mænd som vidner: Urija, som er præst, og Zekarja, Jeberekjas søn.”
ISA.8.3	Derefter gik jeg ind til min hustru, og hun blev gravid og fødte en søn. Da sagde Herren til mig: „Kald ham Maher-Shalal Hash-Baz, 
ISA.8.4	for endnu inden drengen har lært at sige ‚mor’ eller ‚far’, vil assyrerkongen plyndre Damaskusʼ rigdomme og røve Samarias skatte.”
ISA.8.5	Herren talte igen til mig: 
ISA.8.6	„Fordi mit folk har forkastet Shiloas friske vand
ISA.8.7	vil jeg sende en mægtig oversvømmelse fra Eufratfloden imod dem: Assyrerkongen og hans mægtige hære vil oversvømme landet. Floden vil gå over sine bredder, 
ISA.8.8	skylle ind over Judas land og nå helt frem til hovedstaden. Hele ‚Immanuel’s land vil bliver angrebet af fjenden.”
ISA.8.9	Gør blot klar til krig, I folkeslag, men I kan ikke stå jer imod Herren! Hør efter, I fjerne lande. Gør bare alt, hvad I kan. I vil dog blive slået engang. 
ISA.8.10	Hold blot krigsråd og indgå alliancer. Det nytter intet, for Gud er med os.
ISA.8.11	Herren opfordrede mig kraftigt til at stå fast og ikke følge flertallet. Henvendt til os, der fulgte ham, sagde han: 
ISA.8.12	„I skal ikke kalde noget for en sammensværgelse, bare fordi andre gør det. Bliv ikke grebet af panik som flertallet. 
ISA.8.13	Det er mig, I skal respektere, frygte og ære, for jeg er Herren, den Almægtige. 
ISA.8.14	Jeg er som en helligdom og et tilflugtssted, men også som en anstødssten, som både Israel og Juda vil snuble over, en fælde, som Jerusalems indbyggere vil blive fanget i. 
ISA.8.15	Mange vil snuble og falde over den. 
ISA.8.16	Skriv det ned, som jeg har sagt, og sæt segl på bogrullen, så de, der følger mig, kan holde fast ved mit ord.”
ISA.8.17	Jeg har forventning til, at Herren griber ind, selv når han vender ryggen til Israels folk. Jeg sætter al min lid til ham. 
ISA.8.18	Her er jeg sammen med de børn, som Herren gav mig. Vi er som tegn
ISA.8.19	Måske vil nogle sige til jer: „Prøv at spørge de clairvoyante til råds, dem der mumler og hvisker. Skal man ikke søge råd hos sine guder og adspørge de døde angående de levende, 
ISA.8.20	så man kan få vejledning og hjælp?” Men de, der siger sådan, famler i mørket. 
ISA.8.21	De kommer til at vandre modløse og sultne gennem landet. Hungersnøden vil gøre dem bitre, så de forbander både kongen og Gud. 
ISA.8.22	Hvad enten de spejder mod det høje eller ser sig omkring på jorden, er der kun modgang og håbløst mørke omkring dem.
ISA.8.23	Men mørket skal ikke ruge for altid
ISA.8.23	over det land, som tynges af trængsler.
ISA.8.23	Herren har ydmyget Zebulon
ISA.8.23	og bragt skam over Naftalis land.
ISA.8.23	Men engang vil vejen til havet igen få ære,
ISA.8.23	og landet øst for Jordanfloden,
ISA.8.23	de fremmede folkeslags Galilæa.
ISA.9.1	Det folk, som går rundt i mørke,
ISA.9.1	skal se et strålende lys.
ISA.9.1	Lyset vil skinne på alle,
ISA.9.1	som lever i dødsskyggens land.
ISA.9.2	Herre, du gør jubelen stor,
ISA.9.2	du fylder os med glæde,
ISA.9.2	som når høstfolk fryder sig over høsten,
ISA.9.2	som krigere jubler, når de deler byttet.
ISA.9.3	For du bryder det tunge åg,
ISA.9.3	som hviler på vores skuldre,
ISA.9.3	knækker slavefogedens kæp,
ISA.9.3	som da du frelste os fra midjanitterne.
ISA.9.4	Støvler, der trampede i krigen,
ISA.9.4	og kapper, som er sølet i blod
ISA.9.4	skal brændes op,
ISA.9.4	fortæres af ilden.
ISA.9.5	For et barn er født os!
ISA.9.5	En søn er os givet!
ISA.9.5	Han skal herske over os,
ISA.9.5	og han skal kaldes:
ISA.9.5	„Underfuld Rådgiver”,
ISA.9.5	„Vældig Gud”,
ISA.9.5	„Evig Fader”,
ISA.9.5	„Fredsfyrste”.
ISA.9.6	Når han bliver konge i Davidsriget,
ISA.9.6	bliver hans magt uden grænser,
ISA.9.6	og han skaber fred overalt.
ISA.9.6	For han bygger sit rige på retfærdighed
ISA.9.6	fra nu af og til evig tid.
ISA.9.6	Herren, den Almægtige,
ISA.9.6	vil gøre, hvad han har besluttet.
ISA.9.7	Herren har udtalt sin dom over Israels rige, over Jakobs slægt. 
ISA.9.8	Alle i Samaria har hørt det, det er kendt i Efraims land. Alligevel siger de i hovmod og trods: 
ISA.9.9	„Hvis landet lægges i ruiner, bygger vi det bare op igen, så det bliver bedre end før. Vi bruger tilhugne natursten i stedet for brændte lersten, og vi erstatter det ødelagte morbærfigentræ med cedertræ.” 
ISA.9.10	Herren vil svare på deres hovmod ved at føre fjender imod dem, 
ISA.9.11	aramæerne fra øst og filistrene fra vest. Med vidtåbne gab kommer de og opsluger Israel. Alligevel er Herrens vrede ikke forbi. Hans hånd er stadig løftet til slag.
ISA.9.12	Men de angrede ikke over for ham, der straffede dem. De søgte stadig ikke Herren, den Almægtige. 
ISA.9.13+ISA.9.14	Derfor vil Herren hugge hoved og hale af Israel og tilintetgøre både høj og lav på samme dag. Landets ledere er hovedet, de løgnagtige profeter er halen. 
ISA.9.15	Folkets ledere førte dem vild, de viste dem vej til afgrunden.
ISA.9.16	Derfor vil Herren ikke hjælpe de unge krigere, og han har ikke medynk med dem, der bliver enker, og dem, der bliver faderløse. De er jo alle onde og gudløse, og de taler som tåber. Derfor er Herrens vrede endnu ikke forbi. Hans hånd er stadig løftet til slag.
ISA.9.17	Ondskaben brænder som en ild, der fortærer tjørn og tidsel og antænder skovens tætte krat, så røgen hvirvler op. 
ISA.9.18+ISA.9.19	Herren den Almægtiges vrede afsvider landet, og folket bliver ildens bytte. Ingen hjælper hinanden, men de slås med deres nærmeste om føden. De stjæler mad fra hinanden, men bliver ikke mætte. De æder alt, hvad de kan finde af spiseligt, men er lige sultne. Nogle vil endda fortære deres egne børn. 
ISA.9.20	Manasse er imod Efraim, Efraim er imod Manasse—og sammen overfalder de Judas stamme. Alligevel er Herrens vrede endnu ikke forbi. Hans hånd er stadig løftet til slag.
ISA.10.1	Ve jer, I, som udsteder ondskabsfulde dekreter og afsiger uretfærdige domme for at undertrykke de svage, udnytte de hjælpeløse, 
ISA.10.2	frakende de fattige deres rettigheder og udplyndre både enker og faderløse børn.
ISA.10.3	Hvad vil I gøre, når straffen kommer over jer fra det fjerne? Hvem, tror I, vil hjælpe jer? Hvor vil I opbevare jeres rigdomme? 
ISA.10.4	I bliver enten dræbt i krig eller ført bort som fanger. Alligevel er Herrens vrede ikke forbi. Hans hånd er stadig løftet til slag.
ISA.10.5	Men jeg vil også dømme assyrerne, min vredes kæp. Det er min vrede, der giver dem sejr, 
ISA.10.6	og jeg bruger dem til at straffe mit frafaldne folk, som har provokeret mig til vrede. Jeg lader den assyriske hær hærge og plyndre dem og trampe dem ned som gadens snavs. 
ISA.10.7	Assyrerkongen ved ikke, at han er mit redskab. Han ønsker bare at tilintetgøre mange folkeslag. 
ISA.10.8	„Er mine stormænd ikke mægtige som konger?” vil han sige. 
ISA.10.9	„Vi indtog Kalno, som vi indtog Karkemish. Hamat måtte overgive sig nøjagtig som Arpad. Det gik Samaria som Damaskus. 
ISA.10.10	Jeg har besejret riger, som havde langt flere guder til at beskytte sig end Jerusalem og Samaria. 
ISA.10.11	Hvem kan så hindre mig i at gøre med Jerusalem og dets guder, som jeg gjorde med Samaria og dets guder?”
ISA.10.12	Men når Herren har udført sine planer imod Zions bjerg og Jerusalem, vender han sig imod Assyriens konge og straffer ham for hans hovmod, griskhed og praleri.
ISA.10.13	„Jeg er stærk, jeg er klog, jeg er mægtig!” praler han. „Se blot, hvor mange riger jeg har indtaget. Jeg har overskredet deres grænser, plyndret dem for skatte og stødt deres konger fra tronen. 
ISA.10.14	Jeg har samlet deres rigdomme, som man samler æg fra en forladt fuglerede, uden at nogen gjorde modstand eller gav lyd fra sig!”
ISA.10.15	Men hør her, assyrerkonge! Praler en økse overfor den person, som svinger den? Bestemmer saven over den, som saver? Er en kæp herre over den, som slår med den? Kan en stok gå af sig selv?
ISA.10.16	På grund af dit praleri vil Herren, den Almægtige, lade sygdom tynde ud iblandt dine tropper. Under din ydre styrke ulmer ilden. 
ISA.10.17	Lyset fra Israels Hellige vil blive som en fortærende ild. Pludselig vil han gøre det af med dig som tjørne og tidsler, der går op i røg. 
ISA.10.18	Ja, Herren vil tynde ud både i din hær og i dit folk, som når træerne i en skov eller frugthave bliver fældet. 
ISA.10.19	Der bliver så få tilbage, at selv et barn kan tælle dem.
ISA.10.20	Til den tid skal den rest, som er tilbage af Israels og Judas folk, ikke længere støtte sig til assyrerne, som forrådte dem. I stedet skal de søge hjælp hos Herren, Israels hellige Gud. 
ISA.10.21	Denne rest skal vende sig til den almægtige Gud. 
ISA.10.22	Selv om Israels folk engang var talrigt som sandet ved stranden, vil kun få af dem vende tilbage. Herren er hellig og retfærdig, og han har besluttet at straffe dem. 
ISA.10.23	Den almægtige Herre og Gud vil gennemføre sin beslutning om at lægge hele landet øde.
ISA.10.24	Derfor siger Herren, den Almægtige: „Mit folk, som bor i Jerusalem, I skal ikke være bange for assyrerne, der undertrykker jer, som egypterne gjorde engang. 
ISA.10.25	Det kommer ikke til at vare længe. Om kort tid er min vrede imod jer forbi, og så vil jeg vende min vrede mod assyrerne og udrydde dem.”
ISA.10.26	Herren, den Almægtige, vil svinge sin pisk over dem, ligesom dengang midjanitterne blev slået ved Orebs klippe. Hans stav er udrakt over dem, som dengang han druknede den egyptiske hær i havet. 
ISA.10.27	Han vil løfte byrden fra jeres skuldre og åget fra jeres nakke. I vil nægte at bære åg, fordi Herren har gjort jer så stærke.
ISA.10.28+ISA.10.29	Assyrerhæren rykkede frem til Ajjat og passerede gennem Migron. Ved Mikmas efterlod de en del af forsyningerne, hvorefter de marcherede over passet. Ved Geba slog de lejr for natten. Rama rystede af skræk, og indbyggerne i Sauls Gibea flygtede for livet. 
ISA.10.30	Skrig af frygt, I folk fra Gallim, råb op, Laisha, stem i, Anatot! 
ISA.10.31	Madmenas indbyggere flygtede, og Gebims indbyggere bragte sig i sikkerhed. 
ISA.10.32	Fjendehæren nåede frem til Nob, hvor de slog lejr og nu truer med knyttede næver mod Jerusalem og Zions bjerg.
ISA.10.33	Men se! Herren, den Almægtige, fælder dem som grene, der hugges af træerne. Selv de stolteste stammer segner. 
ISA.10.34	Der bliver lyst i skovens tykning. Som skovhuggeren fælder træerne på Libanons bjerge, sådan fælder den Almægtige sine fjender.
ISA.11.1	Der vil komme et rodskud fra Isajs stub, et nyt skud på Davids stamtræ. 
ISA.11.2	Herrens Ånd hviler over ham og giver ham visdom, indsigt, karakterstyrke, kundskab og gudsfrygt. 
ISA.11.3	Han lever og ånder for at gøre Herrens vilje. Han bedømmer aldrig en sag blot på grundlag af, hvad han ser og hører. 
ISA.11.4	Han forsvarer fattiges rettigheder og dømmer de svage retfærdigt. Han sætter voldsmænd til vægs med et visdomsord, tilintetgør de onde med et åndepust. 
ISA.11.5	Han bærer ret adfærd som bælte om sit liv, klæder sig i trofasthed og sandhed.
ISA.11.6	Engang vil ulven og lammet følges ad, leoparden hvile sig hos gedekiddet, kalven og løven græsse sammen, så et barn kan passe dem. 
ISA.11.7	Køer og bjørne vil blive venner, så deres unger ligger side om side. Løven vil æde græs som oksen. 
ISA.11.8	Spædbørn kan lege ved slangens hule, og småbørn kan uskadt stikke hånden i hugormens rede. 
ISA.11.9	Ingen gør fortræd i hele mit hellige bjergland, for alverden skal fyldes af en dyb forståelse af Herren, som vandet fylder verdenshavene.
ISA.11.10	Engang vil Isajs rodskud stå som et banner og kalde på alle folkeslagene. Menneskene vil søge svar hos ham, og hans bolig bliver herlig. 
ISA.11.11	Da vil Herren igen række hånden ud for at hjemkalde den rest, der er tilbage af hans folk, og de skal komme fra Assyrien, fra nedre og øvre Egypten, Kush, Elam, Babylonien, Hamat og fjerne kyster. 
ISA.11.12	Herren kalder på folkeslagene med sit banner, og han samler Israels og Judas bortdrevne og adspredte folk fra de fire verdenshjørner. 
ISA.11.13	Da skal fjendskabet mellem Israel og Juda høre op, og de skal ikke længere bekrige hinanden. 
ISA.11.14	I stedet angriber de i fællesskab filistrene i vest og tager bytte fra folkene i øst. De erobrer Edom og Moab, og gør ammonitterne til deres undersåtter.
ISA.11.15	Herren baner en vej gennem Egyptens Hav. Han hæver sin hånd over Eufratfloden og lader en mægtig vind dele den i syv bække, som man let kan komme over. 
ISA.11.16	Der bliver en banet vej for den rest af hans folk, der er tilbage i Assyrien, ligesom der blev for Israel, da de drog op fra Egypten.
ISA.12.1	Til den tid vil du sige:
ISA.12.1	„Jeg takker dig, Herre.
ISA.12.1	Du blev vred på mig,
ISA.12.1	men din vrede forsvandt,
ISA.12.1	og du trøstede mig.
ISA.12.2	Du er min Frelser,
ISA.12.2	jeg stoler på dig.
ISA.12.2	Jeg frygter ikke,
ISA.12.2	for du giver mig styrke.
ISA.12.2	Jeg lovsynger dig,
ISA.12.2	for du frelste mig.”
ISA.12.3	Med glæde skal I øse vand
ISA.12.3	fra frelsens kildevæld.
ISA.12.4	Til den tid skal I synge:
ISA.12.4	„Tak Herren, og påkald hans navn.
ISA.12.4	Alle folk skal høre, hvad han har gjort.
ISA.12.4	De skal få at vide, hvor mægtig han er.
ISA.12.5	Syng for Herren!
ISA.12.5	Han har gjort store undere,
ISA.12.5	som hele verden bør høre om.
ISA.12.6	Råb af fryd, I, som bor på Zion.
ISA.12.6	Israels hellige Gud er stor iblandt jer.”
ISA.13.1	Esajas så Babyloniens ødelæggelse i et syn, hvor Herren sagde:
ISA.13.2	„Løft signalet til angreb på toppen af en høj! Lad kommandoråbet lyde! Giv tegn til hæren om at marchere mod Babylon og jævne de riges paladser med jorden! 
ISA.13.3	Jeg har udvalgt disse hære til at straffe dem, der har fremkaldt min vrede. Jeg har kaldt mine helte til denne opgave, og de vil juble, når jeg sejrer.
ISA.13.4	Hør larmen fra bjergene! Lyt til hærene under fremmarch! Det er krigslarm fra mange folkeslags hære. Jeg er Herren, den Almægtige, og jeg mønstrer min hær. 
ISA.13.5	De kommer langvejsfra, og de er mit redskab imod dig, Babylon. De er udtryk for min vrede, og de skal ødelægge hele landet.
ISA.13.6	Skrig af rædsel, for Herrens time er kommet. Den Almægtige vil knuse jer. 
ISA.13.7+ISA.13.8	Jeres arme er lammet af frygt, og selv de modigste mænd ryster af skræk. Frygt og smerte sætter ind som veerne hos en kvinde, der skal føde. I stirrer hjælpeløse på hinanden, hede om ørerne. 
ISA.13.9	Se, Herrens dag kommer, Herrens frygtelige vredesdag. Landet skal ødelægges, og alle syndere med det. 
ISA.13.10	Der ses ingen stjerner på himlen, solen er formørket, månen skinner ikke.
ISA.13.11	Jeg, Herren, straffer verden for dens ondskab og de ugudelige for deres synd. Jeg knuser de stoltes overlegenhed og tyrannernes hovmod. 
ISA.13.12	Når dommen er fuldbyrdet, er der ikke mange tilbage. Til den tid er mennesker sjældnere end det fineste guld. 
ISA.13.13	I min vrede ryster jeg himlen, og jorden skal rokkes fra sin plads. Jeg, Herren den Almægtige, viser min vrede.
ISA.13.14	Som skræmte gazeller, som forvildede får, der er kommet bort fra deres hyrde, flygter enhver hjem til sit eget land. 
ISA.13.15	Enhver, der bliver taget til fange, bliver gennemboret af sværdet. 
ISA.13.16	Deres småbørn knuses for øjnene af dem, deres hjem bliver plyndret og deres kvinder voldtaget.
ISA.13.17	Jeg vækker nemlig medernes vrede imod det babyloniske rige. De kan ikke købe sig fri med guld og sølv. 
ISA.13.18	Medernes pile rammer de unge, de har ingen medynk med børnene.
ISA.13.19	Det går Babylon, den herlige storby, den kaldæiske kulturs stolthed og pryd, som det gik Sodoma og Gomorra, dengang Herren sendte ild fra himlen. 
ISA.13.20	Aldrig igen skal Babylon genopbygges og blive beboet. Selv nomaderne undgår at slå lejr der. Ingen hyrder søger nattely på det sted. 
ISA.13.21	Kun ørkenens vilde dyr bor der, ugler tuder fra de forladte huse. Strudse slår sig ned, og vilde geder springer rundt på ruinerne. 
ISA.13.22	I de tomme borge og fine paladser lyder ekkoet af hyæners og sjakalers hyl. Babylons dage er talte, dommens time er nær.”
ISA.14.1	Herren vil forbarme sig over Israels folk. De vil igen blive hans udvalgte folk. Han lader dem bosætte sig i deres eget land, og folk fra andre nationer vil slutte sig til dem og blive en del af Israels folk. 
ISA.14.2	Fremmede folk skal føre dem hjem, og Israels folk vil bruge nogle af de fremmede som slaver i deres land. Deres fangevogtere bliver taget til fange, og deres undertrykkere bliver undertrykt.
ISA.14.3	Når Herren befrier sit folk fra deres sorg og lidelse og det hårde slavearbejde, de blev udsat for, 
ISA.14.4	vil de håne Babylons konge med sang:
ISA.14.4	„Så er tyrannen færdig!
ISA.14.4	Hans raseri er forbi!
ISA.14.5	Herren har knækket den ondes scepter
ISA.14.5	og brudt den gudløses herskerstav,
ISA.14.6	han, som jagtede andre folkeslag,
ISA.14.6	slog dem i sindssygt raseri
ISA.14.6	med skånselsløse stokkeslag.
ISA.14.7	Nu er der stilhed, nu er der fred.
ISA.14.7	Hele jorden bryder ud i sang.
ISA.14.8	Selv cypresserne glæder sig.
ISA.14.8	Libanons cedertræer synger:
ISA.14.8	‚Du havde tænkt at fælde os!
ISA.14.8	Men det var dig selv, der faldt!’
ISA.14.9	Hele dødsriget er på tæerne
ISA.14.9	for at møde dig, når du ankommer.
ISA.14.9	Hensovne dødninge rejser sig op,
ISA.14.9	tidligere stormænd, konger og herskere.
ISA.14.10	Som med én mund hilser de dig:
ISA.14.10	‚Også du blev afmægtig.
ISA.14.10	Nu er du som os!’
ISA.14.11	Din herlighed endte i dødsriget,
ISA.14.11	harpernes klang forstummede.
ISA.14.11	Dit leje er redt med råddenskab,
ISA.14.11	dit tæppe er larver og orme.
ISA.14.12	Tænk, at du faldt fra himlen,
ISA.14.12	du strålende morgenstjerne,
ISA.14.12	at du blev kastet til jorden,
ISA.14.12	du store verdenserobrer.
ISA.14.13	Du sagde til dig selv:
ISA.14.13	‚Jeg vil stige op til himlen,
ISA.14.13	rejse min trone højt over stjernerne,
ISA.14.13	indtage min plads blandt guderne
ISA.14.13	på bjerget i det yderste nord.
ISA.14.14	Jeg vil stige op til de øverste himle,
ISA.14.14	komme på højde med den almægtige Gud.’
ISA.14.15	I stedet blev du styrtet i dødsriget,
ISA.14.15	i dets allerdybeste afgrund.
ISA.14.16	De, der ser dig der, vil undre sig:
ISA.14.16	‚Er det ham, for hvem jorden bævede,
ISA.14.16	og verdens riger rystede?
ISA.14.17	Er det ham, som lagde verdens lande øde,
ISA.14.17	som jævnede storbyer med jorden
ISA.14.17	og aldrig satte krigsfanger fri?’
ISA.14.18	Alle jordens andre konger
ISA.14.18	hviler værdigt i deres grave,
ISA.14.19	mens dit lig ligger henslængt,
ISA.14.19	nedtrampet som en knækket gren
ISA.14.19	mellem andre, der blev dræbt af sværdet,
ISA.14.19	et kadaver kastet i et hul
ISA.14.19	og dækket med sten.
ISA.14.20	Du får ingen kongelig begravelse,
ISA.14.20	fordi du hærgede dit eget land
ISA.14.20	og bragte død over dit eget folk.
ISA.14.20	Din slægt skal uddø
ISA.14.20	på grund af din ondskab.
ISA.14.21	Dine sønner skal dræbes
ISA.14.21	som straf for din synd.
ISA.14.21	De skal ikke herske over jorden
ISA.14.21	og fylde verden med byer.”
ISA.14.22	„Jeg vil rejse mig imod Babyloniens folk,” siger Herren, den Almægtige. „Jeg vil udrydde dem og deres børn, så der ingen efterkommere bliver. 
ISA.14.23	Jeg gør Babylon til en sumpet ødemark, et hjemsted for ugler. Jeg fejer byen væk med ødelæggelsens kost.”
ISA.14.24	Herren, den Almægtige, har svoret: „De tanker, jeg tænker, bliver altid ført ud i livet. De planer, jeg lægger, kommer altid til at ske. 
ISA.14.25	Jeg vil knuse den assyriske hær i mit land, nedtrampe dem på mine bjerge. Undertrykkerens åg skal fjernes fra mit folk, de skal fritages fra byrden på deres skuldre. 
ISA.14.26	Sådan er min plan for hele jorden, min magt omfatter alle folkeslag. 
ISA.14.27	Hvem kan modsætte sig mine planer? Hvem kan gøre modstand, når jeg går til angreb?”
ISA.14.28	Følgende budskab kom i det år, kong Ahaz døde:
ISA.14.29	Glæd dig ikke for tidligt, Filisterland, fordi kæppen, som slog dig, er knækket. Var kæppen en slange, så kommer der nu en giftig øgle i dens sted. 
ISA.14.30	Jeg beskytter dem, der søger ly hos mig, som en hyrde våger over sine får, mens de græsser. Men din rest vil jeg dræbe med sult, de tiloversblevne slår jeg ihjel. 
ISA.14.31	Skrig højt i byerne, filistre, klag i portene, lad angsten gribe jer, for I er dømt. En vældig støvsky nærmer sig fra nord, en hær af ivrige krigere. 
ISA.14.32	Hvad skal vi svare folkenes sendebud? At Herren har lagt en grundvold på Zions bjerg, og dér kan de ydmyge blandt hans folk søge tilflugt.
ISA.15.1	Guds budskab om Moab:
ISA.15.2	Dibons indbyggere går op på offerhøjen og græder. I Nebo og Medeba jamrer man: Alle har barberet hår og skæg af i fortvivlelse. 
ISA.15.3	I gaderne går folk klædt i sæk og aske, og fra byernes torvepladser og husenes tage høres klage og gråd. 
ISA.15.4	Skrigene fra Heshbon og Elale kan høres helt til Jahatz. Selv de stærkeste krigere har mistet modet og ryster af skræk.
ISA.15.5	Mit hjerte græder over Moab, befolkningen flygter til Zoar og Eglat-Shelishija. Grædende begiver de sig op ad vejen til Luhitpasset, deres jamren høres langs vejen til Horonajim. 
ISA.15.6	Selv Nimris bæk er udtørret, de græsklædte strækninger er afsvedet, alle planter er væk. 
ISA.15.7	De fortvivlede flygtninge slæber deres få ejendele over Poppelbækken. 
ISA.15.8	Klageråb lyder over hele landet, fra Eglajim til Beʼer-Elim. 
ISA.15.9	Bækken ved Dimon er allerede rød af blod, men der kommer mere. Forude venter løverne på de overlevende.
ISA.16.1	I, som er ledere blandt flygtningene i Sela,
ISA.16.2	„Vores opskræmte folk er ved Arnonflodens vadesteder som flaksende fugle og hjemløse fugleunger. 
ISA.16.3	Hjælp os, giv os ly for vores fjender. Vær med til at skjule de flygtende, og udlever os ikke til vores fjender. 
ISA.16.4	Tillad vores hjemløse flygtninge at bo iblandt jer, og skjul dem for fjenden.”
ISA.16.4	Når undertrykkelsen og ødelæggelsen er forbi, når den fjende, som trampede på os, er forsvundet, 
ISA.16.5	vil der komme en ny konge fra Davids slægt, en oprigtig og barmhjertig konge, som altid vil handle retfærdigt.
ISA.16.6	Moab var kendt for sin stolthed, sit store hovmod og tomme praleri. 
ISA.16.7	Men nu jamrer Moabs befolkning, og mange jamrer over, hvad der er sket med dem. Fortvivlet sørger de over tabet af Kir-Haresets rosinkager,
ISA.16.8	over Heshbons afsvedne vinmarker og Sibmas forladte vinstokke, hvis druer kunne få landenes herskere til at gå i gulvet.
ISA.16.9	Derfor græder jeg, som Jazer græder over Sibmas vinmarker. Mine tårer flyder ved tanken om Heshbon og Elale, for deres frugthøst og afgrøder blev ødelagt under fjendens sejrsråb. 
ISA.16.10	Glæden er borte, fryden forstummet. Høstfolkenes festlige sang høres ikke mere i vinmarkerne. Ingen træder druer i persekarrene. De muntre råb er ophørt.
ISA.16.11	Mit hjerte skælver af sorg over Moab, som strengene på den sørgmodige harpe. Min sorg over Kir-Heres er stor. 
ISA.16.12	Moabs folk opsøger deres helligdomme og mødes på offerhøjene for at bønfalde deres afguder, men det nytter intet. 
ISA.16.13	Det er, hvad Herren tidligere har sagt om Moab, 
ISA.16.14	men nu tilføjer han: „Om nøjagtig tre år er Moabs storhedstid forbi, og kun en ganske lille rest bliver tilbage i landet.”
ISA.17.1	Guds budskab om Damaskus: „Se, Damaskus vil forsvinde. Byen bliver en ruindynge. 
ISA.17.2	Aroers byer
ISA.17.3	Nordrigets befæstede byer bliver også ødelagt, og Damaskusʼ magt får ende. De få, som er tilbage i Aram, vil dele skæbne med Nordriget,” erklærer Herren, den Almægtige.
ISA.17.4	„Da vil Nordrigets tidligere herlighed høre en tåget fortid til, for hungersnød sætter ind. 
ISA.17.5	Landet vil ligge øde hen som Refaimdalens stubmarker, efter at kornet er høstet. 
ISA.17.6	Kun enkelte indbyggere bliver tilbage, ligesom de få oliven, der endnu sidder på et oliventræ efter høsten, et par stykker i toppen og nogle enkelte på de yderste grene,” siger Herren, Israels Gud.
ISA.17.7	Engang vil de erkende, at Herren er deres Skaber, og de vil vende tilbage til Israels hellige Gud. 
ISA.17.8	Da vil de ikke længere bede afguderne om hjælp, dyrke deres menneskeskabte guder, tilbede og ofre til Asherapælene eller brænde røgelse på deres afgudsaltre.
ISA.17.9	Dine prægtige byer vil blive lagt i ruiner som en fældet skov på en bakketop,
ISA.17.10	Hvorfor? Fordi du har forladt den Gud, som kan frelse dig, og ikke ænser Klippen, hvor du kunne have søgt tilflugt. Du kan plante de bedste vinsorter,
ISA.17.11	og selv om de skulle spire og blomstre, når du planter dem, så kommer du aldrig til at plukke druer fra dem. Du vil kun høste sorg og bitter smerte.
ISA.17.12	Hør larmen fra folkeslagenes hære. De larmer som havets oprørte bølger. 
ISA.17.13	Men Gud truer ad dem, så de flygter langt bort. De jages som avner af bjergvinden, som tidselfrø for slettens hvirvelvind. 
ISA.17.14	Aftenen er mættet af frygt, men før morgenen kommer, er fjenden borte. Sådan går det dem, der vil plyndre og gå på rov hos os.
ISA.18.1+ISA.18.2	Ve dig, du land bag ved Nilens strømme, hvor græshopperne svirrer, du som sender bud op og ned ad floderne i papyrusbåde. Lad der blive sendt hastebud til det ranke og glinsende folk, som frygtes vidt omkring, det krigeriske folk med det mærkelige sprog, hvis land gennemskæres af floder. 
ISA.18.3	Alle jordens riger ser det, når krigsbanneret rejses på bjergene, hele verden hører krigsråbet. 
ISA.18.4	Men Herren har givet mig følgende budskab: „Fra min trone ser jeg roligt til, som var det en varm midsommerdag eller en dugfrisk, fredfyldt morgen. 
ISA.18.5	Men før høsten, før dine blomstrende angrebsplaner endnu er klar til at sætte frugt, tager jeg min beskærerkniv, skærer rankerne af dig og lader skuddene falde til jorden. 
ISA.18.6	De faldnes lig bliver bytte for bjergenes rovfugle og slettens vilde dyr. Gribbe vil flå i deres kød om sommeren, og vilde dyr vil gnave på deres knogler om vinteren.”
ISA.18.7	Men der kommer en dag, hvor det ranke og glinsende folk, som frygtes vidt omkring, det krigeriske folk med det mærkelige sprog, vil bringe gaver til Jerusalem, hvor Herren, den Almægtige, har sin helligdom.
ISA.19.1	Guds budskab om Egypten:
ISA.19.1	Se, Herren kommer imod Egypten, ridende på en hurtig sky. Landets afguder skælver, og egypterne mister modet. 
ISA.19.2	„Jeg skaber borgerkrig i landet, så bror kæmper mod bror, by bekæmper by, og landets provinser erklærer hinanden krig. 
ISA.19.3	Landets ledere bliver modløse og forvirrede, så de ikke aner, hvad de skal stille op. De trygler deres afguder om visdom, de anråber de døde om indsigt ved hjælp af medier og clairvoyante. 
ISA.19.4	Men jeg vil udlevere Egypten til en streng og grusom herre,” siger Herren, den Almægtige.
ISA.19.5+ISA.19.6+ISA.19.7	Nilen og dens bifloder tørrer langsomt ud, kanalerne kommer til at stinke af råddent vand, sivene og alt, hvad der gror ved floden, visner og blæser bort. 
ISA.19.8	Fiskerne klager og sørger. Både de, der fisker med krog, og de, der fisker med net, sygner hen. 
ISA.19.9+ISA.19.10	Der bliver hverken hør eller bomuld, for høsten har svigtet. Væverne og de ansatte arbejdere fortvivler.
ISA.19.11	Zoans ledere opfører sig som tåber, Faraos klogeste rådgivere bliver rådvilde. Hvad hjælper det dem at henvise til deres fornemme herkomst? 
ISA.19.12	Hvor er nu dine vismænd, Farao? Kan de ikke fortælle dig, hvad Herren har i sinde at gøre ved Egypten? 
ISA.19.13	Zoans ledere giver tåbelige råd, vismændene fra Memfis er ført bag lyset. Deres råd har ført Egypten til afgrundens rand. 
ISA.19.14	Herren har taget al fornuft og dømmekraft fra dem, så de raver omkring som berusede i deres eget bræk. 
ISA.19.15	Egyptens skæbne er beseglet. Ingen, hverken høj eller lav, kan redde landet fra undergang.
ISA.19.16	Til den tid vil egypterne fortvivle som kvinder, ryste og skælve for Herren den Almægtiges hånd, der er løftet til slag. 
ISA.19.17	Blot tanken om Judas land får dem til at ryste af skræk, for de ved jo, at Herren selv har lagt planer imod dem.
ISA.19.18	Engang vil der være fem af Egyptens byer, hvor man taler Kanaʼans sprog og sværger troskab til Herren, den Almægtige. En af de byer er „Solens by”.
ISA.19.19+ISA.19.20	Til den tid vil der stå et alter for Herren midt i Egypten og et monument for ham ved landets grænse som et vidnesbyrd om, at der findes gudfrygtige mennesker i Egypten. Når de derfor råber til Herren om hjælp imod deres undertrykkere, vil han sende en befrier og redde dem. 
ISA.19.21	Da vil Herren åbenbare sig for egypterne, og de skal kende ham, ofre til ham og indfri de løfter, de aflægger til ham. 
ISA.19.22	Herren vil straffe egypterne, men han vil også hjælpe og genoprette dem. For når de vender sig til Herren, vil han høre deres bøn og hjælpe dem.
ISA.19.23	Til den tid skal der gå en lige vej fra Egypten til Assyrien, og de to folk skal indgå forbund og tilbede Herren sammen. 
ISA.19.24	Da skal Israel sammen med Egypten og Assyrien blive til velsignelse på jorden. 
ISA.19.25	Herren vil velsigne dem med følgende ord: „Velsignet være mit folk Egypten. Velsignet være Assyrien, som jeg har skabt. Velsignet være Israel, min ejendom.”
ISA.20.1	Det år, da assyrerkongen Sargon sendte sin hærfører mod filisterbyen Ashdod og angreb og erobrede den, 
ISA.20.2	sagde Herren til Esajas: „Tag både dit tøj og dine sandaler af.” Esajas gjorde, som Herren havde sagt, og gik nøgen og barfodet omkring.
ISA.20.3	Lang tid senere sagde Herren: „Min tjener Esajas har nu gået nøgen og barfodet omkring i tre år som et symbol på, hvad der vil ske med Egypten og Kush.
ISA.20.4	Assyrerkongen vil nemlig bortføre de to landes befolkninger som fanger, og han vil lade dem gå nøgne og barfodede af sted, både unge og gamle, så deres blottede bagdel bringer skam over Egypten.” 
ISA.20.5+ISA.20.6	Folkeslagene langs havets kyst, som satte deres lid til en alliance med Egypten og Kush, vil blive forfærdede og sige: „Hvis det kan gå så galt for dem, hvordan vil det så gå for os? Vi troede, at Egypten kunne beskytte os imod assyrerkongen.”
ISA.21.1	Et budskab om ørkenlandet ved havet:
ISA.21.1	Som en hvirvelvind, der fejer hen over Negevs ørken, kommer katastrofen fejende fra et grusomt ørkenland. 
ISA.21.2	Jeg har set et forfærdeligt syn om forræderi og vold. Elam
ISA.21.3	Jeg ryster over hele kroppen, har mavekrampe af rædsel og føler mig som en kvinde, der skal føde. Jeg bliver fortumlet, når jeg hører, hvad Herren har bestemt. Jeg er skrækslagen og blindet af frygt. 
ISA.21.4	Jeg er ør i hovedet og lammet af skræk. Jeg plejede at se frem til morgendagen, nu gruer jeg for den.
ISA.21.5	Jeg ser, at der dækkes op til fest, hynderne lægges ud, og folk sætter sig til bords. Men pludselig lyder råbet: „Grib jeres våben og gør jer klar til kamp!”
ISA.21.6	I synet sagde Herren til mig: „Anbring en vagtpost på muren, så han kan melde, hvad han ser. 
ISA.21.7	Når han i det fjerne ser nogle ryttere komme i par
ISA.21.8	Vagtposten råber: „Herre, jeg har trofast stået på min post dag efter dag og nat efter nat. 
ISA.21.9	Nu ser jeg rytterne komme i par!” Så lød et råb: „Nu er Babylon faldet! Alle afgudsbillederne ligger knust på jorden!”
ISA.21.10	Åh, mit folk, som blev tærsket og sigtet, nu har jeg fortalt jer, hvad Herren, den Almægtige, Israels Gud, har sagt.
ISA.21.11	Guds budskab om Edom:
ISA.21.11	Der er nogen der råber til mig fra Seir
ISA.21.12	Vægteren svarer: „Morgenen kommer, men det bliver nat igen. Kom tilbage og spørg mig på et senere tidspunkt.”
ISA.21.13	Guds budskab om de arabiske stammer:
ISA.21.13	I bliver nødt til at slå lejr for natten i Arabiens
ISA.21.14	Kom de flygtende i møde med vand og mad, I, der bor i Temas oase. 
ISA.21.15	Med nød og næppe undgik de sværd og pile i krigens terror. 
ISA.21.16	Om et år, siger Herren, er Kedars land besejret, 
ISA.21.17	og der vil kun være nogle få af deres heltemodige bueskytter tilbage. Det er Herrens egne ord. Israels Gud har talt.
ISA.22.1	Et budskab om Zions dal:
ISA.22.1	Hvorfor samles folk på hustagene? 
ISA.22.2	Hvorfor er der fest og ballade i byen?
ISA.22.2	De, som før eller siden døde, blev ikke dræbt med sværd eller fældet i kamp. 
ISA.22.3	Alle lederne flygtede, men blev fanget uden at gøre modstand. Alle, som blev i byen, blev taget til fange, selv om de ønskede at flygte langt væk.
ISA.22.4	Derfor sagde jeg: „Lad mig være i fred med mine bitre tårer. Prøv ikke at trøste mig, men lad mig græde over mit folks undergang.” 
ISA.22.5	Herren, den Almægtige, har beredt en frygtelig trængselsdag for dem i Zions dal. Jerusalems mur brydes ned, og der lyder råb mod bjerget
ISA.22.6	Der er bueskytter fra Elam, kavaleri fra Aram og fodfolk fra Kir med løftede skjolde. 
ISA.22.7	De dejlige dale fyldes med stridsvogne, og rytterne presser sig på ved portene. 
ISA.22.8	Men Judas skæbne blev afgjort allerede dengang, I løb til det kongelige rustkammer efter våben. 
ISA.22.9+ISA.22.10+ISA.22.11	I så, at Jerusalems mur var fuld af revner. I undersøgte husene og rev nogle af dem ned for at få sten til at udbedre muren. I samlede vand i den nedre dam mellem de to mure ved at udgrave den gamle dam. Men I satte ikke jeres lid til Herren, som skabte det alt sammen, ham, som står bag det hele.
ISA.22.12	Herren, den Almægtige, kaldte jer til at græde og sørge. Han bad jer rage håret af som tegn på, at I sørgede over jeres synder, og til at klæde jer i sæk og aske for at vise jeres anger. 
ISA.22.13	Men I holdt gilde og morede jer, I sang, dansede og lo, I slagtede okser og får, spiste kød og drak vin. „Lad os spise og drikke,” råbte I, „for I morgen skal vi dø!” 
ISA.22.14	Men Herren, den Almægtige, har fortalt mig, at den synd ikke skal tilgives jer, så længe I lever. Det er Herrens egne ord.
ISA.22.15	Herren, den Almægtige, sendte mig til kongens slotsforvalter, Shebna, med følgende besked:
ISA.22.16	„Hvem tror du, du er? Hvorfor udhugger du dig et fornemt gravkammer her i byen, en smuk bolig højt oppe på klippevæggen? 
ISA.22.17	Herren vil slynge dig langt bort, du stolte mand. 
ISA.22.18	Han vil rulle dig sammen som en bold og kaste dig bort til et vidtstrakt land. Både du og dine smukke vogne skal føres bort, og du skal dø i det fremmede, for du har bragt skam over din herre. 
ISA.22.19	Men først vil jeg tage din stilling fra dig 
ISA.22.20	og i stedet udnævne min tjener Eljakim, Hilkijas søn, som din efterfølger. 
ISA.22.21	Han skal overtage din embedsdragt, din titel og din autoritet. Han vil være en omsorgsfuld far for Jerusalem og Judas folk. 
ISA.22.22	Jeg gør ham til kongens øverste embedsmand. Hans ord skal være lov, og ingen vil turde modsætte sig hans vilje. 
ISA.22.23+ISA.22.24	Jeg slår hans myndighed fast som et syvtommersøm i en solid mur. Fordi han lever op til sit ansvar, vil folk have stor respekt for ham og hans familie.”
ISA.22.25	„Men engang vil selv det syvtommersøm blive revet løs,” siger Herren, den Almægtige. „Selv om det var banket godt fast i den solide mur, vil det blive revet ud af muren og falde til jorden. Og alt, hvad der var afhængigt af det søm, vil falde til jorden og blive knust.” Det er Herrens ord.
ISA.23.1	Et budskab om Tyrus:
ISA.23.1	Bryd ud i gråd, I mægtige Tarshish-skibe, for Tyrus er ødelagt. Der er ingen havn at komme tilbage til. Da I kom fra Cypern kunne I se ødelæggelsen. 
ISA.23.2+ISA.23.3	Bliv stumme af sorg, Sidons handelsfolk og I, som bor langs kysten. Jeres skibe sejlede over det store hav. De bragte jer korn fra Egypten. I blev rige på grund af Nildeltaets høst. I var verdens vigtigste handelscentrum. 
ISA.23.4	Men nu må Sidon, den prægtige havneby, skamme sig over sit tab. Nu jamrer havet
ISA.23.5	Når Egypten hører, hvordan det er gået Tyrus, bliver der stor sorg. 
ISA.23.6	I vil jamre, kystboere, og prøve at rejse over til Tarshish. 
ISA.23.7	Nu ligger jeres ældgamle og engang så blomstrende by i ruiner, den by, hvorfra I drog ud over havet til fjerne egne.
ISA.23.8	Hvem lod en sådan katastrofe ramme Tyrus, den magtfulde by, hvis handelsfolk blev stenrige stormænd? 
ISA.23.9	Herren, den Almægtige, gjorde det for at ydmyge de stolte og nedbøje dem, der sætter deres lid til jordisk rigdom og pragt. 
ISA.23.10	Nu må I dyrke jorden, som de gør langs Nilen, for det er forbi med skibshandelen. 
ISA.23.11	Herren rakte hånden ud over havet, og jordens riger rystede. Han lod fjendtlige folkeslag tilintetgøre Fønikiens fæstning og forsvar.
ISA.23.12	Han sagde: „Du ligger ilde tilredt, Sidon, der er intet at juble over mere. Rejs bare over til Cypern, men heller ikke der vil du opleve fred.”
ISA.23.13	Det var det kaldæiske rige og ikke assyrerne, der ødelagde Sidon. De byggede angrebstårne, ødelagde byens fæstninger og lagde den i ruiner, så den blev hjemsted for vilde dyr.
ISA.23.14	Græd og sørg, I Tarshish-skibe, som krydser verdenshavene, for jeres havn er ødelagt.
ISA.23.15	Tyrus vil blive glemt i 70 år, svarende til en konges levetid. Derefter vil det gå byen som i visen om den prostituerede kvinde:
ISA.23.16	Ja, grib din harpe, du glædespige.
ISA.23.16	Måske vil en mand dig igen berige?
ISA.23.16	Gå ud i gaderne nok en gang
ISA.23.16	og istem din gamle elskovssang.
ISA.23.17	Efter 70 år vil Herren genrejse Tyrus, men hun vil ikke opføre sig bedre end før. Hun vil vende tilbage til sit gamle erhverv og sælge sin sjæl til alverdens kongeriger. 
ISA.23.18	Men det, hun tjener på sin forretning, skal ikke længere komme hende selv til gode, men overdrages til Herren og bruges af dem, der tjener ham, så de kan spise sig mætte og klæde sig i fornemt tøj.
ISA.24.1	Hør efter! Herren gør jorden
ISA.24.2	Det går menigmand som præst, slave som herre, slavepige som frue, køber som sælger, udlåner som låner. Ikke en eneste undslipper. 
ISA.24.3	Landet bliver plyndret totalt og tømt. Det er Herrens ord.
ISA.24.4+ISA.24.5	Befolkningen vil lide under følgen af deres synder. Jorden vrider sig i smerte, og afgrøderne visner, for himlen nægter at give regn. Landet er ødelagt af ondskab og forbrydelser. Folket har overtrådt Guds lov og brudt hans ubrydelige pagt. 
ISA.24.6	Derfor hænger Guds forbandelse over dem, og de må bære straffen for deres synd. Befolkningen svinder ind, og kun få vil overleve.
ISA.24.7	Vinhøsten er slået fejl, vinen er brugt op og lystigheden vendt til sorg. 
ISA.24.8	Harpens melodiøse akkorder og tamburinens lystige rytmer er forstummet, al jubel er ophørt. 
ISA.24.9	Ingen vin kan inspirere til sang, og øllet smager bittert.
ISA.24.10	Tomhedens by er brudt ned. Alle døre er låste og barrikaderede. 
ISA.24.11	Folk strejfer om i gaderne og råber på vin. Glæden er gået i sort, lystigheden forsvundet. 
ISA.24.12	Byen er ødelagt, dens porte slået ind. 
ISA.24.13	Som når man har slået oliven ned fra træets grene eller plukket druer i vinmarken, sådan bliver det blandt alle folkeslagene ud over jorden: kun en rest bliver tilbage.
ISA.24.14	Men de, som er tilbage, skal råbe højt af glæde. I Vesten lovsynger de Guds storhed. 
ISA.24.15+ISA.24.16	I Østen skal lovsangen give ekko tilbage. Fjerne øer skal lovprise Herren, Israels Herre. Fra jordens ender synger de: „Æren er Guds, for han er retfærdig.”
ISA.24.15+ISA.24.16	Men mit hjerte er tungt af sorg, jeg holder det ikke ud. Ondskaben vinder stadig frem, troløshed ligger på lur overalt. 
ISA.24.17	Terror, ulykker og undertrykkelse rammer alle jordens folk. 
ISA.24.18	Undslipper I terror, vil I styrte i en faldgrube. Kravler I op af faldgruben, bliver I fanget i en fælde.
ISA.24.18	Straffen kommer ned fra himlen. Jorden ryster i sin grundvold. 
ISA.24.19	Den slår revner og bryder sammen, ryster og skælver. 
ISA.24.20	Verden vakler som en beruset, svajer som et faldefærdigt skur. Den segner under vægten af sin skyld og rejser sig ikke igen.
ISA.24.21	Til den tid vil Herren straffe himlens åndemagter såvel som jordens stolte herskere. 
ISA.24.22	De bliver stuvet sammen som fanger og lænket i mørkets hule. Der må de vente til dommens dag. 
ISA.24.23	Fuldmånen vil skjule sit ansigt og solen gemme sig væk, for Herren, den Almægtige, skal regere fra Zions bjerg i Jerusalem, og hans folks ledere skal se hans herlighed.
ISA.25.1	Almægtige Gud, du er min Gud.
ISA.25.1	Jeg vil synge din pris og ære dit navn.
ISA.25.1	Underfulde ting har du gjort,
ISA.25.1	udført dine planer fra fortids dage.
ISA.25.2	Byer har du lagt i ruiner,
ISA.25.2	jævnet fæstningsværker med jorden.
ISA.25.2	Fjendens paladser er sunket i grus
ISA.25.2	for aldrig mere at genopbygges.
ISA.25.3	Mægtige nationer skal lovprise dig,
ISA.25.3	ondskabens byer skal ryste af skræk,
ISA.25.4	for du frelser dem, som stoler på dig,
ISA.25.4	du hjælper de svage i deres nød.
ISA.25.4	Du giver dem læ for stormen og skygge for heden,
ISA.25.4	du værner dem mod den ondskab og vold,
ISA.25.4	der pisker imod dem som regn mod en mur.
ISA.25.5	Som kølende skyer i ørkenens hede
ISA.25.5	dæmper du voldsmænds voldsomme vrede.
ISA.25.6	På Zions bjerg vil Herren holde fest for alverdens folkeslag, et gilde med lækre retter og udsøgte vine. 
ISA.25.7	Til den tid vil han fjerne det tæppe af frygt, som indhyller alle folkeslag, 
ISA.25.8	for han vil tilintetgøre døden for evigt. Gud Herren vil tørre tårerne bort fra hver kind og fjerne forhånelsen af sit folk overalt på jorden. Det er Herren, der har talt.
ISA.25.9	Da skal hele folket udbryde: „Han er vores Gud! Vi satte vores lid til ham, og han frelste os. Han er den Herre, som vi ventede på med længsel. Lad os juble og glæde os, fordi han har frelst os.”
ISA.25.10	Herrens velsignelse hviler over Zions bjerg, men moabitterne bliver trampet ned som halm i en mødding. 
ISA.25.11	De kæmper for at holde sig oven vande, men trods deres dygtighed ydmyger Herren dem for deres stoltheds og indbildskheds skyld. 
ISA.25.12	Deres tårnhøje mure nedbryder han, så de synker i grus og bliver til støv.
ISA.26.1	Til den tid vil man i Judas land synge en lovsang til Herren:
ISA.26.1	Vores by er godt befæstet,
ISA.26.1	Herren selv er dens mure og volde.
ISA.26.2	Luk portene op for et retskaffent folk,
ISA.26.2	som holder fast ved troen på Gud.
ISA.26.3	De, som stoler på Herren,
ISA.26.3	skal bo der i fred.
ISA.26.4	Stol altid på Herren,
ISA.26.4	for han er den evige klippe.
ISA.26.5	Han nedstyrter alle de stolte,
ISA.26.5	knuser de knejsende byer,
ISA.26.5	jævner dem med jorden
ISA.26.5	og smider dem i støvet,
ISA.26.6	så de trampes ned
ISA.26.6	af de undertryktes fødder.
ISA.26.7	De retskafne vandrer uden at snuble,
ISA.26.7	for Herren baner vej for dem.
ISA.26.8	Herre, vi ønsker at gøre din vilje,
ISA.26.8	vi ønsker af hjertet at ære dit navn.
ISA.26.9	Om natten længes min sjæl efter dig,
ISA.26.9	min ånd søger dig hele tiden.
ISA.26.9	Når din dom rammer jorden,
ISA.26.9	vil folk forstå, hvad retfærdighed er.
ISA.26.10	Viser du nåde mod de gudløse,
ISA.26.10	lærer de ikke at gøre det gode.
ISA.26.10	De kan bo i et land med retfærdighed
ISA.26.10	uden at fatte Herrens storhed.
ISA.26.11	Herre, de lytter ikke til dine trusler,
ISA.26.11	ser ikke din hånd, som er parat til slag.
ISA.26.11	Vis dem din nidkærhed for dit folk,
ISA.26.11	så de med skam erkender din magt,
ISA.26.11	mens dine fjender fortæres af ilden.
ISA.26.12	Herre, lad din fred hvile over os.
ISA.26.12	Alt, hvad vi har udført, har du jo gjort.
ISA.26.13	Herre, vor Gud, andre har hersket over os,
ISA.26.13	men kun dig vil vi anerkende og ære.
ISA.26.14	De andre herskere er døde og borte,
ISA.26.14	de kommer ikke til live igen.
ISA.26.14	Din straf ramte dem, og de blev udryddet.
ISA.26.14	De huskes ikke mere.
ISA.26.15	Herre, du har gjort os til et talrigt folk
ISA.26.15	og udvidet vore grænser.
ISA.26.15	Derved har du vist din storhed.
ISA.26.16	Herre, i vores fortvivlelse søgte vi dig,
ISA.26.16	hviskede vore bønner, mens du straffede os.
ISA.26.17	Herre, vi var som en fødende kvinde,
ISA.26.17	der vrider sig i smerte.
ISA.26.18	Ja, vi vred os i fødselsveer,
ISA.26.18	men intet kom der ud af det.
ISA.26.18	Vi kunne ikke selv redde vores land.
ISA.26.18	Intet fødtes af vore anstrengelser.
ISA.26.19	Men ét ved vi:
ISA.26.19	De, som hører dig til, skal leve,
ISA.26.19	deres legemer skal opstå på ny.
ISA.26.19	De, der ligger begravet i jorden,
ISA.26.19	skal engang vågne og juble.
ISA.26.19	Som duggen indvarsler dagens lys,
ISA.26.19	vil Herren lade sine døde se livets lys.
ISA.26.20	Mit folk, gå hjem og lås jeres døre. Skjul jer for en kort tid, indtil Gud i sin vrede har taget sig af jeres fjender. 
ISA.26.21	Se, Herren kommer fra Himlen for at straffe jordens folk for deres synd. De mord, som blev begået i det skjulte, skal afsløres, for jorden kan ikke længere dække over de dræbte.
ISA.27.1	Til den tid vil Herren gribe sit skarpe sværd og straffe Livjatan, den lynhurtige slange, der vrider og snor sig, ja, han vil tilintetgøre dragen i havet. 
ISA.27.2	Da skal I tænke på Israel som en dejlig vinmark. 
ISA.27.3	Jeg, Herren, passer på den, vander den hver eneste dag, vogter den dag og nat, så ingen kan skade den. 
ISA.27.4	Min vrede mod Israel er ovre. Bliver den angrebet af tjørn og tidsler, går jeg i krig mod dem og brænder dem op. 
ISA.27.5	Jeg skåner kun dem, som overgiver sig og slutter fred med mig. 
ISA.27.6	Engang vil Israel slå rod og blomstre og fylde verden med frugt.
ISA.27.7	Har Herren straffet Israel på samme måde, som han straffede deres fjender? 
ISA.27.8	Nej, fjenderne tilintetgjorde han, men Israel sendte han i eksil langt borte. De blev fejet bort fra deres land ved hans vældige åndepust, som var det en ørkenstorm. 
ISA.27.9	Israels straf vil være afsonet og deres synd slettet ud, når de har knust afgudsaltrenes sten og nedbrudt Asherapælene og røgelsesaltrene. 
ISA.27.10	Den befæstede by ligger forladt, dens huse er tomme, den ligner en ødemark. Kalve går og græsser dér. De lægger sig og tygger drøv på træernes blade. 
ISA.27.11	Folket blev som de tørre grene, kvinderne brækker af træerne for at bruge dem til brændsel. Det var et folk uden forståelse. Derfor viste deres skaber dem ingen barmhjertighed.
ISA.27.12	Men engang i fremtiden vil Herren samle dem sammen igen lige fra Eufratfloden og til Egyptens bæk og bringe dem tilbage.
ISA.27.13	Til den tid vil signalet lyde fra det store vædderhorn, og da vil Herren kalde sit folk tilbage fra eksilet i Assyrien og Egypten. De skal vende hjem til Jerusalem og tilbede ham på hans hellige bjerg.
ISA.28.1	Ve dig, Samaria, du stolte by, der sidder som en krone på toppen af højen i den frugtbare dal, hvor Nordrigets ledere ligger slået omkuld af vin. Den smukke krone bliver til en krans af visne blomster. 
ISA.28.2	Herren sender en stærk og mægtig hær imod dig. Som et haglvejr og en frygtelig storm, som skybrud og styrtregn vil de komme over dig og slå dig til jorden. 
ISA.28.3	Du stolte by, hjemsted for Nordrigets fordrukne ledere, du bliver kastet til jorden og trampet ned under fjendernes fødder. 
ISA.28.4	Den smukke krone på højen i den frugtbare dal skal forsvinde som en tidligt modnet figen, man grådigt plukker og spiser.
ISA.28.5	Engang skal Herren, den Almægtige, blive en herlig krone, en smuk krans på hovedet af den rest, der er tilbage af hans folk. 
ISA.28.6	Han vil inspirere dommerne til at dømme retfærdigt og give styrke til dem, som slår fjenderne tilbage ved byens porte.
ISA.28.7	Men endnu ledes landet af fulde folk. Præster og profeter raver sanseløse omkring uden dømmekraft og visioner for folket. De er berusede, når de ser deres syner, og omtågede, når de afsiger deres domme. 
ISA.28.8	Deres borde er fulde af bræk, der er svineri overalt.
ISA.28.9	Hvem kan Herren give kundskab? Hvem kan han betro et budskab? Børn, som lige er vænnet fra? Spædbørn, som netop er taget fra brystet? 
ISA.28.10	Det vil blot blive opfattet som usammenhængende vrøvl og tåbeligheder.
ISA.28.11	Herren vil tale til sit folk gennem fremmede sprog og andre tungemål. 
ISA.28.12	Han fortalte dem, hvor de kunne finde hvile og fred, men de ville ikke høre efter. 
ISA.28.13	Derfor lyder Herrens ord for dem som usammenhængende vrøvl og tåbeligheder. Resultatet bliver, at de snubler og falder, slår sig til blods og føres bort som fanger.
ISA.28.14	Hør nu Herrens ord, I gudløse ledere i Jerusalem: 
ISA.28.15	I siger, at I har en aftale med døden om, at den ikke vil ramme jer. I tror, at flodbølgen ikke vil opsluge jer, når den kommer. I tror, at I kan gemme jer bag jeres løgne og skjule jer bag falskheden.
ISA.28.16	Men hør, hvad Gud Herren siger: Se, jeg lægger på Zions bjerg en udvalgt og dyrebar hjørnesten. Den bruges i et nyt og solidt fundament, og de, der tror på ham, vil ikke blive skuffede. 
ISA.28.17	Retfærdighed er min målesnor og sandhed min lodline. I har søgt ly bag en løgn, men det hele vil blive skyllet væk af en haglbyge. 
ISA.28.18	Jeres aftale med døden er ugyldig, og når fjenden som en flodbølge vælter ind over jer, bliver I trampet ned. 
ISA.28.19	Igen og igen vil flodbølgen komme, morgen efter morgen, ved dag og ved nat, indtil I alle er skyllet bort. Hvis I forstår, hvad jeg siger, vil I gribes af frygt. 
ISA.28.20	I kan ikke gemme jer nogen steder. Sengen er for kort til, at I kan gemme jer i den, og tæppet er for smalt til at skjule jer.
ISA.28.21	Herrens vrede kommer pludselig over jer, som den kom over filistrene ved Peratzims bjerg og over amoritterne i Gibeons dal.
ISA.28.22	Så stop jeres hånlige ord, så ikke straffen skal blive endnu større, for Herren, den Almægtige, har fortalt mig, at han har besluttet at rydde hele landet.
ISA.28.23	Hør godt efter, hvad jeg siger, og tænk over, hvad det betyder. 
ISA.28.24	Bliver en landmand ved med at pløje og harve jorden? Planter han aldrig noget? 
ISA.28.25	Jo, når han har klargjort sin jord, sår han dild og kommen, hvede og byg, og langs kanten sår han spelt. 
ISA.28.26	Gud har givet ham kundskab om, hvad han skal gøre. 
ISA.28.27	Man knuser ikke dild med tærskeslæde, lader ikke tærskehjulet køre over kommen. Dild tærskes med en stok og kommen med en kæp. 
ISA.28.28	Man tærsker ikke kornet for evigt, for kernerne skal bruges til brød. Nej, man lader tærskeslæde, hjul og heste gå hen over det, men man knuser det ikke. 
ISA.28.29	Det er Herren, den Almægtige, der taler. Hans visdom er stor, og hans råd er værd at følge.
ISA.29.1	Ve dig, Ariel,
ISA.29.2	men en dag kommer dommen over dig, og da vil du græde og sørge. Da bliver du virkelig Ariel, for du bliver som et alter, oversprøjtet med blod. 
ISA.29.3	Jeg omringer dig og belejrer dig, som David gjorde, jeg omgiver dig med volde og angrebsramper. 
ISA.29.4	Fra det dybe taler du da, mumler fortvivlet i støvet. Din stemme kommer fra graven, svag som en dødnings røst.
ISA.29.5	Men dine fjender skal knuses til støv, tyrannerne spredes som avner for vinden. 
ISA.29.6	Pludselig kommer Herren, den Almægtige, over dem med torden, jordskælv, storm og ild. 
ISA.29.7	Da skal alle de folk, som fører krig mod Jerusalem og kæmper imod Ariel, selv opleve et mareridt. 
ISA.29.8	Som den sultne drømmer om mad, men stadig er sulten, når han vågner, og som den tørstige drømmer om vand, men vågner lige tørstig, sådan skal det gå alle dine fjender.
ISA.29.9	I er blevet tåber, I er blevet blinde! I er omtågede, men ikke på grund af vin. I raver fortumlede omkring, men ikke på grund af øl. 
ISA.29.10	Herren har gjort jer åndeligt sløve. Profeterne og seerne, som skulle være jeres åndelige øjne, ser intet. 
ISA.29.11	For jer er et profetisk budskab som ordene i en lukket bog. Giver man bogen til en, der kan læse, og siger: „Vær venlig at læse!” siger han bare: „Det kan jeg ikke. Bogen er jo lukket med segl!” 
ISA.29.12	Og giver man den til en, som ikke kan læse, og siger: „Vær venlig at læse!” siger han: „Jeg har ikke lært at læse!”
ISA.29.13	Derfor siger Herren: „Når mit folk kommer til mig, ærer de mig kun for et syns skyld. Deres hjerte er fjernt fra mig. Det er forgæves, de dyrker mig, når deres lære blot er menneskebud. 
ISA.29.14	Derfor vil jeg fortsat overraske dem ved min handlemåde. De vises visdom skal sættes til side, de kloges klogskab skal gøres til intet.”
ISA.29.15	Ve dem, der tror, de kan skjule sig for Gud, dem, som tror, de kan føre ham bag lyset. De gør deres gerninger i mørket og beroliger sig selv: „Der er ingen, der ser os. Ingen lægger mærke til noget.” 
ISA.29.16	Hvor dum har man lov at være! Har pottemageren ikke større magt end leret? Siger lerkrukken måske til pottemageren: „Det er ikke dig, som har formet mig! Det har du slet ikke forstand på!”?
ISA.29.17	Det varer ikke længe, før Libanon igen bliver en frugthave, og træerne igen står tæt som i en skov.
ISA.29.18	Da skal de døve høre, hvad der læses fra bogen, og de blinde skal befries fra det mørke, de befinder sig i. 
ISA.29.19	De ydmyge skal glæde sig over, hvad Herren gør, og de afmægtige skal juble over Israels hellige Gud. 
ISA.29.20	Tyranner skal forsvinde, de stolte skal styrtes, lovovertrædere skal lade livet. 
ISA.29.21	Gud vil gøre det af med dem, der anklager de uskyldige og sætter fælder for dommeren i retten, så de får dem dømt uden grund.
ISA.29.22	Derfor siger Herren, Abrahams beskytter, til Israels folk: Mit folk skal ikke længere blegne af skræk, deres hoveder skal ikke længere bøjes i skam. 
ISA.29.23	Når de ser deres mange børn og mine velsignelser, skal de til fulde forstå, at jeg er deres hellige Gud, og da skal de få ærefrygt for mig. 
ISA.29.24	Da vil de, som er åndeligt på vildspor, lære sandheden at kende, og de, som gør oprør mod Herren, vil tage imod belæring.
ISA.30.1	Ve jer, mine børn, siger Herren, for I har gjort oprør imod mig! I lægger planer, men det er ikke mine planer. I beder om hjælp fra andre nationer, men ikke fra min Ånd. Jeres synderegister bliver større og større. 
ISA.30.2	I stedet for at spørge mig til råds har I indgået forbund med Egypten og bedt Farao om hjælp og beskyttelse. 
ISA.30.3	Men at sætte sin lid til Farao fører kun til skuffelse og ydmygelse for jer. 
ISA.30.4	Skønt han har guvernører i Zoan, og hans herredømme strækker sig helt til Hanes,
ISA.30.5	vil I komme til at fortryde det, for han kan ikke hjælpe jer.
ISA.30.6	Et budskab om lastdyrene på vej gennem Negev:
ISA.30.6	Jeg ser en karavane, der langsomt bevæger sig af sted gennem ørkenlandet til Egypten. De har æsler og kameler læsset med kostbarheder til betaling for egypternes hjælp. Det er en farefuld færd, for ørkenen er fuld af løver, der ligger på lur, hugorme og hurtige giftslanger. Og så er det til ingen nytte, for egypterne vil ikke hjælpe jer. 
ISA.30.7	Egyptens løfter er tomme løfter. Derfor kalder jeg landet „Den harmløse drage”.
ISA.30.8	Skriv budskabet ned, så det kan bevares som et evigt vidnesbyrd om mit folks oprørskhed. 
ISA.30.9	De er som stædige børn, der ikke vil høre, hvad Herren siger. 
ISA.30.10+ISA.30.11	Til mine profeter siger de: „Ti stille! Vi vil ikke høre på jer.” Eller de siger: „Lad være med at sige os den ubehagelige sandhed. Vi vil hellere høre noget rart, selvom det måske ikke passer. Tag ikke livet så tungt. Vi har fået nok af al den snak om Israels hellige Gud.”
ISA.30.12	Hertil svarer Israels hellige Gud: Fordi I forkaster mit ord og i stedet sætter jeres lid til løgn og bedrag, 
ISA.30.13	skal jeres synd være som en voksende revne i en knejsende mur. Revnen bliver større og større, indtil muren pludselig styrter i grus. 
ISA.30.14	I vil blive knust som en lerkrukke og slået i tusinde stykker. Ikke et eneste skår vil være stort nok til, at man kan bruge det til at hente gløder fra ildstedet eller en sjat vand fra et vandreservoir. 
ISA.30.15	For Gud Herren, Israels hellige Gud, har sagt: Kun ved at vende jer til mig og søge min hjælp kan I blive reddet. I får styrke ved at være stille og stole på mig. Men det vil I ikke. 
ISA.30.16	I siger: „Vi har brug for hurtige heste.” Ja, I får brug for at flygte i fuld fart fra jeres fjender. 
ISA.30.17	En enkelt fjendtlig rytter vil jage 1000 af jer på flugt. Fem af dem er nok til at slå jer alle på flugt. En rest bliver tilbage som et enligt banner på en bakketop.
ISA.30.18	Men Herren længes efter at være nådig og barmhjertig imod jer. Han er en god Gud, og han velsigner dem, der søger hjælp hos ham.
ISA.30.19	Mit folk i Jerusalem, hold op med at græde, for Herren er barmhjertig. Han vil høre dig, hvis du beder om hans hjælp. Han vil svare dig, så snart du råber til ham. 
ISA.30.20	Selv når han sender dig modgang og bitter lidelse, er han med dig for at vejlede dig. Med dine egne øjne skal du se dine vejledere.
ISA.30.21	Når du er ved at komme på afveje og fare vild, skal du høre en stemme bag dig sige: „Her er den vej, du skal følge.” 
ISA.30.22	Da vil du ødelægge alle dine forsølvede afguder og forgyldte gudestatuetter. Du vil kaste dem bort som affald. „Ud med dem!” vil du sige.
ISA.30.23	Da vil Gud velsigne det, du har sået, med masser af regn. Afgrøden vil vokse godt, og høstudbyttet blive stort. Dit kvæg får vidtstrakte græsgange. 
ISA.30.24	Okser og æsler, som arbejder for dig, får det fineste og bedste foder. 
ISA.30.25	Den dag Gud griber ind og besejrer dine fjender, vil han sende dig strømme af vand fra hvert bjerg og bakkedrag. 
ISA.30.26	Månen vil skinne som solen, og solen vil skinne syv
ISA.30.27	Se, Herren kommer langvejsfra. Hans vrede er som en vældig brand, indhyllet i et tykt røgtæppe. Han fråder af raseri, hans ord fortærer som ild. 
ISA.30.28	Hans vrede vælder frem som en flodbølge, der fejer alt og alle bort foran sig. Han ryster folkeslagene i ødelæggelsens si, lægger bidsel i deres mund og fører dem bort til dom.
ISA.30.29	Men Guds folk skal synge af glæde som om aftenen, når en højtid begynder. Hans folk skal glæde sig af hjertet, som når fløjtespilleren leder pilgrimstoget op til Herrens bjerg i Jerusalem, til Israels klippe. 
ISA.30.30	Herren vil lade sin vældige røst lyde. Han knuser fjenderne med sin stærke arm og udgyder sin vrede over dem med voldsomme lyn, med torden, skybrud og store hagl. 
ISA.30.31	Herrens straf skal ramme assyrerne. Han slår dem med sin vredes stok. 
ISA.30.32	Med de stokkeslag, der falder på assyrerne, slår Herren takt til sit folks frydesang, der ledsages af tamburiner og harpeklang. 
ISA.30.33	Ligbålet står parat til Assyriens konge. Det er højt og bredt, og der er masser af brændsel. Herrens åndepust er som et vulkanudbrud, der sætter det hele i brand.
ISA.31.1	Ve jer, I, som rejser til Egypten efter hjælp, I, som sætter jeres lid til stridsvogne, heste og en sværm af ryttere i stedet for at søge hjælp hos Israels hellige Gud. 
ISA.31.2	I sin visdom sender han ulykke over sit folk. Han ombestemmer sig ikke, men rejser sig imod dem og deres gudløse forbundsfæller på grund af deres ondskab. 
ISA.31.3	Egypterne er dødelige mennesker, ikke guder. Deres heste er af kød og blod, ikke ånd. Når Herren løfter sin hånd imod dem, snubler og falder de sammen med dem, de prøver at hjælpe. Så er det ude med dem alle.
ISA.31.4	Herren sagde til mig: „Jeg er Herren, den Almægtige, og jeg vil kæmpe for Zions bjerg, som en løve kæmper for sit bytte. Lige meget hvor højt hyrderne råber og hvor meget de larmer for at skræmme løven væk, så flytter den sig ikke, men viser blot tænder. 
ISA.31.5	Som fuglen, der svæver over sin rede for at beskytte den, sådan vil jeg beskytte og skærme Jerusalem. Jeg våger over byen og redder den.”
ISA.31.6	Israels folk, vend tilbage til den Gud, som I har været så utrolig oprørske imod. 
ISA.31.7	Der kommer en dag, hvor I vil kassere de afguder af sølv og guld, som jeres syndige hænder har skabt. 
ISA.31.8	Da vil assyrerne falde, men ikke for menneskers sværd. Gud vil selv nedkæmpe dem. De vil prøve at flygte, men de unge mænd bliver ført bort som slaver. 
ISA.31.9	Hærchefen vil flygte i rædsel, officererne tage benene på nakken, når de får øje på Israels banner, siger Herren, for hans vredes ild brænder i Jerusalem.
ISA.32.1	Der vil komme en retfærdig Konge, og hans ledere vil regere retfærdigt. 
ISA.32.2	De vil give læ for vinden og ly for regnen og være som en oase i ørkenen og en kølende skygge fra en vældig klippe i et trøstesløst land. 
ISA.32.3	De, som har øjne at se med, skal få øjnene op for det. De, der har ører at høre med, skal fatte det. 
ISA.32.4	De tankeløse bliver fornuftige, og de stammende taler klart og tydeligt. 
ISA.32.5	Til den tid skal tåberne ikke regnes for gode ledere, og de rige bedragere ikke blive æret som magtfulde borgere. 
ISA.32.6	Tåberne spreder jo løgne om Gud, lægger onde planer og handler imod Guds vilje. De giver ikke de sultende mad at spise eller de tørstende noget at drikke. 
ISA.32.7	De rige bedrageres ondskab skal afsløres. Deres løgnagtige udnyttelse af forsvarsløse mennesker, som har retten på deres side, vil blive gennemskuet. 
ISA.32.8	Men de gode ledere vil give gode råd og udføre ædle handlinger.
ISA.32.9	Hør efter, I sorgløse kvinder! Lyt til mig, I husmødre uden problemer! 
ISA.32.10	Om et års tid får I noget at bekymre jer over, I ubekymrede. For vinhøsten slår fejl, og frugthøsten udebliver. 
ISA.32.11	I vil komme til at skælve af skræk, I sorgløse og magelige kvinder. Læg jeres fine tøj til side og klæd jer i sæk og aske. 
ISA.32.12	Slå jer for brystet i fortvivlelse over den skæbne, som vil overgå jeres frugtbare marker og bugnende frugthaver. 
ISA.32.13	Jeres jord vil gro til med tjørn og tidsel. Jeres sorgløse hjem og glade byer vil blive ødelagt. 
ISA.32.14	Byens fæstningsanlæg lægges i ruiner, og alle folk må flygte. Vildæsler, får og geder vil græsse ved ruinerne og de forladte vagttårne for evigt.
ISA.32.15	Men når Ånden fra Himlen udgydes over os, bliver ødemarken igen til frugthaver, og frugttræerne skal stå så tæt som i en skov. 
ISA.32.16	Retfærdighed og ret skal blomstre i landet, 
ISA.32.17	og fredens frugt vokse frem. Da bliver der ro og tryghed for evigt. 
ISA.32.18	Mit folk vil bo i fred og tryghed, i ro og sikkerhed. 
ISA.32.19	Hvis haglene falder, skal de ikke ramme jer, og de, der bor i skoven, skal være lige så trygge som dem i byen.
ISA.32.20	I oplever Guds velsignelse, når I kan plante ved hvert et vandløb og lade kvæg og æsler gå frit omkring og græsse i fred.
ISA.33.1	Ve dig, Undertrykker!
ISA.33.2	Herre, vær os nådig, for vi sætter vores lid til dig. Styrk os hver morgen og red os, når vi er undergangen nær. 
ISA.33.3	Vores fjender flygter, når de hører dig komme. Når du går til angreb, spredes vores fjender for alle vinde. 
ISA.33.4	De bliver berøvet alt, som når en græshoppesværm æder alt, hvad den passerer.
ISA.33.5	Herren er mægtig, han bor i Himlen. Han vil gøre Jerusalem til retfærdighedens og sandhedens højborg. 
ISA.33.6	Han vil give tryghed og fuld beskyttelse, visdom og kundskab. Gudsfrygt er kilden til velsignelse.
ISA.33.7	De tapre krigere
ISA.33.8	Vejene er øde, for ingen tør vove sig ud. Fredstraktater annulleres, og løfter brydes, selv om de var afgivet i vidners nærvær. 
ISA.33.9	Hele Israels land er i vanskeligheder, Libanon er skamferet, Saronsletten lagt øde, Bashan og Karmel plyndret.
ISA.33.10	Men Herren siger: „Jeg vil rejse mig og vise min mægtige styrke. 
ISA.33.11	I fjendtlige nationer får intet som helst ud af jeres anstrengelser. Jeres egen ånde bliver til ild, der brænder jer op. 
ISA.33.12	Jeres hære skal smuldre som sten, der brændes til kalk, og forgå som tjørn, der fortæres af ilden. 
ISA.33.13	Alle lande, både nær og fjern, skal høre om, hvad jeg har gjort og anerkende min magt.”
ISA.33.14	Synderne i Jerusalem skal ryste af skræk, de gudløse råbe i rædsel: „Hvem kan holde stand over for Herrens fortærende og evige ild?” 
ISA.33.15	Det kan kun de, som handler ret og taler sandt, som nægter at udnytte og bedrage andre, som ikke tager imod bestikkelse, som nægter at lytte til planer om mord, og som overvinder fristelsen til at handle ondt. 
ISA.33.16	De får lov at bo på højene, i fæstninger på klipperne, og de skal få alt det mad og vand, de har brug for.
ISA.33.17	Jeres øjne skal få kongen at se i al hans skønhed, og I skal se et stort og vidtstrakt land. 
ISA.33.18	Da bliver fortidens fjendtlige regenter, som krævede store skatter af jer, kun et uhyggeligt minde. 
ISA.33.19	Snart er de borte, de grusomme barbarer med det fremmedartede sprog, som I ikke forstår.
ISA.33.20	Da vil I se Jerusalem som et sted, hvor man samles til højtidsfester. Byen skal være tryg og urokkelig. 
ISA.33.21	Herren giver os et sted med brede floder og vandstrømme, hvor ingen af fjendens mægtige skibe kan sejle. 
ISA.33.22	For Herren er vores Dommer, Hersker og Konge. Han tager sig af os og redder os. 
ISA.33.23	Fjendens reb hænger slappe, masten er ved at vælte, og sejlene er ikke spændt ud. Byttet skal deles ud mellem Guds folk, selv de lamme får del i det. 
ISA.33.24	Ingen i Israel vil længere sige: „Jeg er syg.” For Herren har tilgivet deres synder.
ISA.34.1	Kom og lyt, alle jordens folk! Lad hele verden høre mine ord! 
ISA.34.2	Herren raser imod folkeslagene, i sin harme slår han ned på deres hære, slagter dem og udrydder dem totalt. 
ISA.34.3	De døde ligger og flyder overalt, stanken af lig fylder landet, og blodet flyder ned ad bjergene.
ISA.34.4	Himmelrummets stjerner skal gå i opløsning. Himlen skal rulles sammen som en bogrulle og stjernerne falde ned som visne blade, som overmodne figner.
ISA.34.5	Herren siger: „Når mit sværd har fuldført sin opgave i himmelrummet, slår det ned på Edom, det folk jeg har dødsdømt.”
ISA.34.6	Herrens sværd drypper af blod. Det er smurt ind i fedt som fra et offerdyr. For Herren holder offerfest i Botzra, han bereder et vældigt blodbad i Edoms land. 
ISA.34.7	Da vil krigerne falde i kampen, både de unge og de ældre. Jorden bliver gennemblødt af blod og dækket af fedt. 
ISA.34.8	For Herren har en hævnens dag, en tid hvor overgreb mod Zion bliver gengældt. 
ISA.34.9	Vandet i Edoms floder bliver til brændende tjære, jorden dækkes af svovl som støv. 
ISA.34.10	Edoms straf vil aldrig få ende. Røgen vil for evigt stige til vejrs, og landet vil ligge øde og forladt i generationer. Ingen bor der mere. 
ISA.34.11	Landet bliver tilholdssted for alle slags ugler og ravne. Herren har målt landets ondskab og fundet det modent til ødelæggelse. 
ISA.34.12	Der skal ikke længere være nogen konge dér, og landets ledere skal ryddes af vejen. 
ISA.34.13	Fæstningerne gror til med tjørn, brændenælder vokser i borggårdene. Det bliver hjemsted for sjakaler og strudse.
ISA.34.14	De vilde hunde mødes med hyæner, vilde geder springer rundt mellem hinanden, og dæmoner huserer om natten. 
ISA.34.15	Dér bygger uglerne rede, lægger æg og udruger deres unger i skyggen. Dér kommer gribbene med deres mager.
ISA.34.16	Se efter i Herrens bog, se, hvad han vil gøre. Ikke et eneste af disse dyr vil komme til at mangle, for Herren har sagt det, og hans Ånd vil samle dem. 
ISA.34.17	Han har udstykket landet og givet enhver deres del. De overtager landet og bor der fra slægt til slægt.
ISA.35.1	Engang skal ørkenen og det tørre land glæde sig. Ødemarken skal juble og blomstre som en lilje. 
ISA.35.2	Der bliver en overdådighed af blomster og jubelsange. Ørkenen bliver frodig som Libanons bjerge, frugtbar som Karmels bjerg og Saronsletten, for Herren, vores Gud, vil vise sin herlighed og pragt.
ISA.35.3	Det giver ny styrke til dem med de trætte hænder og slappe knæ, 
ISA.35.4	nyt mod til dem med de frygtsomme hjerter. Sig til dem: „Vær ikke bange, vær stærke, for jeres Gud er kommet for at straffe ondskaben og lade retfærdigheden ske fyldest. Han er kommet for at frelse jer.” 
ISA.35.5	Når han kommer, vil han åbne de blindes øjne og lukke de døves ører op. 
ISA.35.6	De lamme vil springe som rådyr, de stumme vil råbe og synge af glæde. I ørkenen skal kilder springe frem, og floder skal løbe gennem ødemarken. 
ISA.35.7	Det glødende sand skal forvandles til oaser, den tørstige jord skal drikke fra friske kilder. Hvor ørkensjakaler hvilede sig i det tørre græs, vil der blive vand nok til siv og papyrus.
ISA.35.8	Der bliver en banet vej, som skal kaldes „Den hellige Vej”, og ingen syndere skal færdes på den. Guds folk skal vandre ad den, men ingen tåber forvilder sig ind på den. 
ISA.35.9	På den vej findes ingen farer. Der lurer ingen løver eller andre rovdyr. Kun Guds befriede folk vandrer på den. 
ISA.35.10	Herrens befriede folk vender hjem. De går med jubel mod Zion. De fyldes med fryd og evig glæde. Lidelse og jammer er forbi.
ISA.36.1	I kong Hizkijas 14. regeringsår
ISA.36.2	Derpå sendte han sin næstkommanderende med en stor hærafdeling fra Lakish til Jerusalem med et budskab til kong Hizkija. De tog opstilling ved vejen til vaskepladsen, hvor vandledningen kommer ned fra Øvredammen. 
ISA.36.3	Hizkijas hofmarskal Eljakim, statssekretæren Shebna og rigsarkivaren Joa, Asafs søn, gik ud for at møde dem.
ISA.36.4	„Assyrerkongen har sendt mig med følgende budskab, som I skal bringe videre til Hizkija,” sagde Sankeribs næstkommanderende. „Det lyder sådan: Hvad har du at bygge din selvtillid på? 
ISA.36.5	Tror du, man kan føre krig med ord? Hvem, tror du, vil hjælpe dig i oprøret mod mig? 
ISA.36.6	Er det Egypten, du støtter dig til, så pas på! For Egypten er som et knækket siv, der stikker hul i hånden på den, der støtter sig til det. Det er den hjælp, man kan forvente af Farao. 
ISA.36.7	Eller vil du sige, at det er Herren, jeres Gud, I stoler på? Er det ikke den Gud, som du hånede ved at nedrive hans templer og altre på offerhøjene og tvinge alle i Juda til kun at bringe ofre ved alteret i Jerusalem? 
ISA.36.8	Assyrerkongen vil gerne indgå et væddemål med jer: Han vil stille 2000 heste til rådighed, hvis I kan finde ryttere til dem. 
ISA.36.9	Jeres hær er så lille, at I ikke engang kan modstå et angreb fra en af mine ringeste officerer. Tror I virkelig, at egypterne vil sende deres heste og vogne for at kæmpe for jer? 
ISA.36.10	For øvrigt er det efter Herrens vilje, at jeg er kommet, for han har selv sagt, at jeg skal angribe jer og ødelægge jeres land!”
ISA.36.11	„Vær venlig at tale til os på det aramæiske sprog,
ISA.36.12	„Tror I, kong Sankeribs budskab kun gælder jer og jeres konge?” svarede den assyriske næstkommanderende. „Gælder det ikke lige så meget byens indbyggere? Når vi belejrer byen, er det jo dem, der kommer til at æde deres egne ekskrementer og drikke deres egen urin.”
ISA.36.13	Så hævede han stemmen og råbte til folkene på murene—på hebraisk: „Hør, hvad den mægtige assyriske konge har at sige til jer: 
ISA.36.14	Lad jer ikke narre af kong Hizkija! Han kan ikke frelse jer fra assyrerkongen. 
ISA.36.15	Lad ham ikke overtale jer til at stole på Herren. Hizkija siger, at Herren vil redde jer og ikke lade assyrerkongen indtage Jerusalem. 
ISA.36.16	Men det skal I ikke tro på! Hør, hvad kongen af Assyrien tilbyder jer: Overgiv jer—så skal I få lov til at bo trygt her i jeres eget land, spise jeres egne vindruer og figner og drikke vand fra jeres egne vandreservoirer, 
ISA.36.17	indtil jeg kommer og tager jer med til et sted, der ligner jeres land med masser af korn- og vinmarker og rigeligt med brød og vin. 
ISA.36.18	Hør ikke på Hizkija, når han påstår, at Herren kan frelse jer. Tænk på de andre folkeslag som assyrerkongen har besejret. Har deres guder måske kunnet redde dem? 
ISA.36.19	Hvor blev Hamats, Arpads og Sefarvajims guder af? Hvor var Samarias guder, da vi indtog Samaria? 
ISA.36.20	Nævn bare én gud, som har været i stand til at frelse sit folk fra assyrerkongen. Hvad får jer så til at tro, at jeres gud kan frelse Jerusalem?”
ISA.36.21	Da assyreren havde talt færdig, var der dødstille på murene, for kongen havde forbudt dem at tage til genmæle. 
ISA.36.22	Så flængede Eljakim, Shebna og Joa deres tøj i fortvivlelse og vendte tilbage til kong Hizkija for at fortælle ham, hvad den næstkommanderende havde sagt.
ISA.37.1	Da kong Hizkija fik assyrerkongens budskab, blev han så fortvivlet, at han rev flænger i sit tøj, klædte sig i sæk og aske og gik ind i Herrens hus for at bede. 
ISA.37.2	Samtidig sendte han Eljakim, Shebna og de ledende præster til profeten Esajas. De havde også klædt sig i sæk og aske 
ISA.37.3	og skulle overbringe følgende besked fra kongen: „Vi er blevet ydmyget og skældt ud og er i stor nød. Vi føler os som en kvinde, der er i gang med at føde, men ikke kan føde barnet alligevel. 
ISA.37.4	Måske har Herren, din Gud, hørt, hvordan den assyriske næstkommanderende har hånet den levende Gud, og måske vil Herren selv straffe ham? Gå derfor i forbøn for den rest af folket, som endnu er i live.”
ISA.37.5+ISA.37.6	Esajas svarede: „Herren har følgende besked til kongen: Du skal ikke tage dig af assyrernes store ord, som de har hånet mig med. 
ISA.37.7	Jeg vil sørge for, at assyrerkongen snart hører dårligt nyt hjemmefra, så han rejser tilbage til sit land. Der vil han senere blive dræbt.”
ISA.37.8	Den assyriske næstkommanderende var i mellemtiden vendt tilbage til Lakish, hvor han fik at vide, at kong Sankerib havde forladt byen og var i færd med at belejre en anden by, Libna. 
ISA.37.9	Midt i det hele fik Sankerib efterretning om, at kong Tirhaka fra Kush havde sendt sin hær for at angribe ham. Så sendte han et skriftligt budskab til kong Hizkija:
ISA.37.10	„Lad ikke din gud give dig falske forhåbninger. Tro ikke på ham, når han påstår, jeg ikke kan indtage Jerusalem. 
ISA.37.11	Du har jo hørt, hvordan assyrerkongen har underlagt sig utallige lande. Hvordan kan du tro, at du kan undslippe? 
ISA.37.12	Har de andre guder kunnet redde deres tilhængere? Tænk på nationer som Gozan, Karan, Retzef og Eden i landet Telassar—de er alle blevet knust af assyriske konger. 
ISA.37.13	Glem ikke, hvad der skete med kongerne af Hamat, Arpad, Lair, Sefarvajim, Hena og Ivva.”
ISA.37.14	Da Hizkija havde læst assyrerkongens brev, gik han ind i helligdommen og lagde det frem for Herren. 
ISA.37.15+ISA.37.16	„Herre, Israels Gud!” bad han. „Du sidder på din trone højt over de mægtigste engle. Du alene er Herre over alle jordens riger. Du skabte himlen og jorden. 
ISA.37.17	Bøj dig ned, Herre, og lyt til min bøn! Se det brev her fra kong Sankerib, hvor han håner den levende Gud! 
ISA.37.18	Herre, det er jo sandt, at assyrerkongerne har knust alle de nævnte folkeslag, lagt deres lande øde 
ISA.37.19	og brændt deres guder. Men de var jo ikke virkelige guder, kun menneskeværk lavet af træ og sten. Derfor kunne de blive ødelagt. 
ISA.37.20	Herre, du er vores Gud, frels os fra assyrerkongens magt. Så vil alle jordens folk kunne se, at du er den eneste sande Gud!”
ISA.37.21	Derefter sendte Esajas følgende besked til kong Hizkija: „Herren, Israels Gud, siger, at han har hørt din bøn angående assyrerkongen. 
ISA.37.22	Nu skal du høre, hvad han siger om kong Sankerib:
ISA.37.22	Jerusalems indbyggere ryster på hovedet.
ISA.37.22	Ja, Zions datter ler dig op i ansigtet.
ISA.37.23	Hvem var det, du hånede og spottede?
ISA.37.23	Hvem brugte du så store ord imod?
ISA.37.23	I hovmod trodsede du Himlens Gud,
ISA.37.23	vendte dig imod Israels Hellige.
ISA.37.24	Ved sendebud hånede du Herren og sagde:
ISA.37.24	‚Mine hære krydsede de højeste bjerge,
ISA.37.24	jeg erobrede Libanons højdedrag.
ISA.37.24	Jeg fældede skovens stolte cedre,
ISA.37.24	nedlagde de statelige cypresser.
ISA.37.24	Jeg nåede bjergenes tinder,
ISA.37.24	Libanons prægtige frugtplantager.
ISA.37.25	Jeg lod brønde grave i fjendeland
ISA.37.25	og brugte løs af deres drikkevand.
ISA.37.25	Ved mine hæres støvletramp
ISA.37.25	blev Egyptens floder tømt for vand.’
ISA.37.26	Forstår du ikke, at det var min idé?
ISA.37.26	Jeg planlagde det for længst og lod det ske.
ISA.37.26	Du skulle angribe fæstningsbyer
ISA.37.26	og forvandle dem til bunker af sten,
ISA.37.27	mens indbyggerne måtte se til,
ISA.37.27	skuffede, udmattede og skamfulde,
ISA.37.27	som spirer, der rykkes op med rode,
ISA.37.27	som græs på taget, der visner for vinden.
ISA.37.28	Jeg ser, når du rejser dig og sætter dig,
ISA.37.28	jeg ved, hvornår du går og kommer tilbage.
ISA.37.29	Men fordi du hidser dig op imod mig,
ISA.37.29	og dine stolte ord har nået mit øre,
ISA.37.29	sætter jeg kroge i din næse
ISA.37.29	og lægger bidsel i din mund.
ISA.37.29	Jeg trækker dig bort,
ISA.37.29	tilbage ad den vej, du kom.
ISA.37.30	Herren giver dig nu et tegn, kong Hizkija: Første år skal man spise af det korn, som har sået sig selv. Næste år skal folk spise af de frugter, der er.
ISA.37.31	For den rest, som er tilbage af Judas folk, skal fæste rod forneden og sætte frugt foroven. 
ISA.37.32	En rest vil slippe levende væk fra Jerusalem, nogle af dens indbyggere vil overleve. Det gør Herren, den Almægtige, for sin egen skyld.
ISA.37.33	Hør hvad Herren siger om Assyriens konge: Han kommer ikke ind i Jerusalem. Han får end ikke lov at skyde en pil herind eller nærme sig byen med løftede skjolde for at bygge angrebsramper rundt omkring den. 
ISA.37.34	Han skal vende tilbage ad den vej, han kom. Han kommer ikke herind, siger Herren. 
ISA.37.35	For jeg vil forsvare og frelse Jerusalem for min egen æres skyld og for min tjener Davids skyld!”
ISA.37.36	Så gik Herrens engel gennem assyrernes lejr og slog 185.000 krigere ihjel. Næste morgen lå der døde kroppe overalt. 
ISA.37.37	Da brød kong Sankerib op og vendte hjem til Nineve. 
ISA.37.38	Engang, da han bad i sin gud Nisroks tempel, trængte hans sønner Adrammelek og Sarezer derind og myrdede ham, hvorefter de flygtede til Ararats land. Sankeribs søn Asarhaddon blev konge i hans sted.
ISA.38.1	Senere blev Hizkija alvorligt syg og lå for døden. Da kom profeten Esajas til ham og sagde: „Gør dig klar til at dø, for Herren siger, du ikke bliver rask igen.”
ISA.38.2	Esajas gik derefter sin vej, og Hizkija vendte ansigtet mod væggen. 
ISA.38.3	„Åh, Herre,” tryglede han, „husk dog på, hvordan jeg altid har bestræbt mig på at adlyde dig og behage dig i alt, hvad jeg har foretaget mig.” Og han græd højt.
ISA.38.4+ISA.38.5	„Gå tilbage til Hizkija,” sagde Herren til Esajas. „Sig til ham: Herren, din forfar Davids Gud, har hørt din bøn og set dine tårer. Jeg vil give dig endnu 15 år at leve i, 
ISA.38.6	og jeg vil frelse både dig og Jerusalem fra assyrerkongen!”
ISA.38.21	Esajas sagde så til kongens tjenere, at de skulle lægge et figenplaster på det syge sted, for så ville kongen blive rask.
ISA.38.22	Hizkija spurgte Esajas: „Hvilket tegn får jeg på, at Herren virkelig vil helbrede mig, så jeg kan gå op til Herrens hus?” 
ISA.38.7	„Tegnet på, at Herren vil gøre, som han har sagt, 
ISA.38.8	er, at han vil lade skyggen på Ahazʼ solur gå ti streger tilbage!” lød svaret. Og sådan skete det. Skyggen gik ti streger tilbage på soluret.
ISA.38.9	Efter at kong Hizkija var blevet helbredt for sin sygdom, skrev han følgende digt:
ISA.38.10	Jeg troede, at mine dage var talte,
ISA.38.10	at jeg skulle dø i min bedste alder.
ISA.38.11	Jeg troede, det var slut med at høre fra Herren,
ISA.38.11	at jeg skulle forlade de levendes land.
ISA.38.11	Aldrig mere skulle jeg i den verden
ISA.38.11	se et menneske, jeg kendte så godt.
ISA.38.12	Som et telt ville mit liv blive taget ned
ISA.38.12	og foldet sammen.
ISA.38.12	Som et vævet stykke stof
ISA.38.12	ville jeg få trådene klippet over,
ISA.38.12	blive taget af væven og rullet sammen.
ISA.38.12	Du var ved at slukke mit livslys
ISA.38.12	og føre mig ind i dødens mørke.
ISA.38.13	Hele natten råbte jeg om hjælp.
ISA.38.13	Det var, som om en løve knuste mine knogler.
ISA.38.13	Du var ved at slukke mit livslys
ISA.38.13	og føre mig ind i dødens mørke.
ISA.38.14	Jeg klynkede, klagede og kaldte på dig.
ISA.38.14	Mine øjne var udmattede af at spejde efter hjælp:
ISA.38.14	Frels mig, Herre, min nød er stor!
ISA.38.15	Hvad skal jeg sige? Du talte til mig
ISA.38.15	og afsagde min dødsdom.
ISA.38.15	Søvnen veg fra mig,
ISA.38.15	jeg sørgede dybt i min sjæl.
ISA.38.16	Herre, det er dit ord,
ISA.38.16	som giver mennesker liv.
ISA.38.16	Åh, giv mig mit helbred tilbage,
ISA.38.16	lad mig få lov til at leve!
ISA.38.17	Da blev min sorg vendt til glæde og fred.
ISA.38.17	Du reddede mig fra dødsrigets afgrund.
ISA.38.17	Alle mine synder har du lagt væk.
ISA.38.18	Fra dødsriget får du ingen lovsang,
ISA.38.18	de døde takker dig ikke
ISA.38.18	og kan ikke se frem til din redning.
ISA.38.19	Men de levende, de kan takke dig,
ISA.38.19	som jeg gør det i dag,
ISA.38.19	og fortælle deres børn om din hjælp og trofasthed.
ISA.38.20	Det er Herren, der er vores redning.
ISA.38.20	Lad os lovsynge ham med sang og musik
ISA.38.20	i Herrens hus, så længe vi lever.
ISA.39.1	Nogen tid senere sendte Merodak-Baladan, som var søn af kong Baladan af Babylonien, nogle sendebud af sted med hilsener og en gave til Hizkija, for Babyloniens konge havde hørt om hans sygdom og helbredelse. 
ISA.39.2	Hizkija var beæret over det fine besøg og viste dem alle sine rigdomme, sit sølv og guld, sine røgelsesstoffer og forskellige aromatiske olier og sit våbenarsenal, ja, der var ikke den ting i hele riget, han ikke viste dem.
ISA.39.3	Bagefter opsøgte Esajas kong Hizkija og spurgte ham: „Hvor kom de mænd fra, og hvad ville de?”
ISA.39.3	„De kom helt fra Babylonien!” svarede Hizkija.
ISA.39.4	„Hvad så de i paladset?” spurgte Esajas.
ISA.39.4	„Det hele!” svarede Hizkija. „Jeg viste dem alle mine rigdomme.”
ISA.39.5	„Hør Herren, den Almægtiges, ord,” sagde Esajas. 
ISA.39.6	„Der kommer en dag, hvor alt i det her palads skal føres bort til Babylonien, både de rigdomme, du selv har samlet, og det, dine forfædre har samlet—intet vil blive tilbage. 
ISA.39.7	Nogle af dine egne efterkommere vil blive bortført og gjort til tjenere ved den babyloniske konges hof.”
ISA.39.8	„Det er godt at høre fra Herren,” sagde Hizkija. Han tænkte ved sig selv: „Der er i det mindste fred og ro, så længe jeg lever.”
ISA.40.1	„Trøst mit folk,” siger jeres Gud. 
ISA.40.2	„Tal opmuntrende ord til Jerusalems folk! Fortæl dem, at deres lidelser er forbi, og at deres syndeskyld er betalt, for de har afsonet den fulde straf for deres synder.”
ISA.40.3	Der lyder en stemme i ødemarken: „Ban vej for Herren! Gør vejen gennem ørkenen
ISA.40.4	Hver dal skal hæves, hvert bjerg og hver høj skal jævnes ud. De krogede veje skal rettes ud, og de ujævne stier glattes. 
ISA.40.5	Herrens herlighed skal åbenbares, og alle skal se Guds frelse.
ISA.40.6	En stemme sagde: „Råb det ud!” „Hvad skal jeg råbe?” spurgte jeg. „Du skal råbe: Ethvert menneske er som græs, dets trofasthed kortvarig som en kornblomst. 
ISA.40.7	Græsset visner, og blomsten falmer ved Herrens åndepust.” Ja, mit folk er som græs. 
ISA.40.8	Græsset visner, og blomsten falmer,
ISA.40.9	Du, som bringer bud, gå op på bjergets top og råb så højt, at hele Jerusalem kan høre det. Råb frimodigt til alle Judas byer: „Jeres Gud er på vej!”
ISA.40.10	Ja, Gud Herren kommer med vældig magt, han hersker med umådelig styrke. Se, han kommer med sit befriede folk. 
ISA.40.11	Som en hyrde fører han sin hjord. Han samler sine lam og bærer dem i favnen, mens han nænsomt leder moderfårene af sted.
ISA.40.12	Hvem andre end Herren kan holde havet i sin hule hånd eller måle himmelhvælvingen mellem sine udspændte fingre? Hvem andre kan samle jordens støv i sine hænder eller veje bjergene på sin vægt? 
ISA.40.13	Er der nogen, som kan vejlede Herrens ånd? Hvem kan være hans rådgiver? 
ISA.40.14	Har Herren spurgt nogen til råds for at forstå, hvad retfærdighed er? Er der nogen, som har lært ham visdom? 
ISA.40.15	Alle jordens folk er for ham som en dråbe i havet, som støvfnug på en vægtskål. Han løfter kystlandene op, som vejede de intet. 
ISA.40.16	Alle Libanons skove kunne ikke give brænde nok, og alle landets dyr ville ikke være tilstrækkelige til et brændoffer, der var passende for ham. 
ISA.40.17	Alverdens nationer er ubetydelige sammenlignet med hans storhed.
ISA.40.18	Hvem vil I sammenligne Gud med? Hvordan vil I beskrive ham? 
ISA.40.19	Kan han repræsenteres af et gudebillede støbt i en form, belagt med guld og med sølvkæder om halsen? 
ISA.40.20	Kan man lave en husgud af træ, der aldrig rådner? Kan en dygtig træskærer lave den, så den ikke kan vælte?
ISA.40.21	Ved I ikke, hvem Gud er? Har I ikke forstået det? Har det ikke kunnet ses fra verdens skabelse? 
ISA.40.22	Herren troner højt over himmel og jord. I hans øjne er menneskene små som myrer. Han udspændte himmelhvælvingen som en baldakin, universet satte han op som et telt. 
ISA.40.23	Han gør jordens stormænd og herskere til intet. 
ISA.40.24	De er som planter, der knap når at slå rod og vokse op, før han ånder på dem, så deres livsværk visner, og de fejes bort af vinden.
ISA.40.25	„Hvem vil I sammenligne mig med?” spørger den hellige Gud. „Hvem er min ligemand?”
ISA.40.26	Se op mod himlen! Hvem skabte stjernerne? Som en hærfører, der mønstrer sin hær, holder Herren styr på stjernernes tal. Han kender alle deres navne. Ikke en eneste mangler. Så stor er hans magt.
ISA.40.27	Israel, hvordan kan du sige, at Herren har glemt dig og ikke ænser dine lidelser? 
ISA.40.28	Ved du ikke, hvem Gud er? Har du ikke forstået det? Herren er den evige Gud, som har skabt den vide jord. Aldrig bliver han træt eller udmattet. Hans visdom er ufattelig. 
ISA.40.29	Han giver den trætte ny kraft og den svage ny styrke. 
ISA.40.30	Selv unge mænd kan blive udmattede, selv de stærkeste har en grænse. 
ISA.40.31	Men de, der søger hjælp hos Herren, får ny styrke, som ørnen får nye svingfjer. De løber uden at blive trætte, de vandrer uden at blive udmattede.
ISA.41.1	Herren siger: „Lyt til mig, I fjerne lande! Tag mod til jer og kom, så vi kan tale sammen! Hvad har I at sige?
ISA.41.2	Hvem tilkaldte et redskab
ISA.41.3	Han forfølger sine fjender, men forbliver selv uskadt, selv om han marcherer gennem ukendt terræn. 
ISA.41.4	Hvem står bagved og trækker i trådene? Det gør jeg, Herren, jeg, som kalder på mit folk fra generation til generation. Jeg var til stede ved begyndelsen, og jeg vil være der ved afslutningen.
ISA.41.5	Fjerne lande ser til med gru, hele verden skælver af frygt, når hærene nærmer sig. Folk trøster hinanden. ‚Tab ikke modet!’ siger de. 
ISA.41.6+ISA.41.7	Håndværkerne opmuntrer hinanden, mens de skynder sig at lave flere statuer af deres afguder. ‚Nu er den færdig!’ siger de og slår statuen fast med søm, så den ikke vælter.
ISA.41.8	Men du, Israel, min tjener, Jakob, min udvalgte, min ven Abrahams efterkommere, frygt ikke! 
ISA.41.9	Jeg kalder mit folk hjem fra jordens ender og siger: Dig har jeg udvalgt, jeg forkaster dig ikke. Du er min tjener. 
ISA.41.10	Vær ikke bange, for jeg er med dig. Tab ikke modet, for jeg er din Gud. Med min retfærdige hånd vil jeg styrke, hjælpe og beskytte dig.
ISA.41.11	Se, alle dine fjender lider nederlag, dine modstandere bukker skamfulde under. 
ISA.41.12	Hvis du spejder efter fjenderne, ser du dem ikke, for de er alle døde og borte. 
ISA.41.13	Jeg, Herren din Gud, griber din hånd og siger: Vær ikke bange! Jeg er her for at hjælpe dig. 
ISA.41.14	Frygt ikke, Israel. Selv om ingen regner dig for noget, er jeg med dig for at frelse dig. Jeg er Herren, din Befrier. Jeg er Israels hellige Gud. 
ISA.41.15	Jeg gør dig til et nyt og skarptandet tærskeredskab, som kan slå dine fjender, som man tærsker korn. 
ISA.41.16	Du kaster dem i vejret, og de spredes for alle vinde. Da vil du juble over Herrens magt og fryde dig over din Gud, Israels Hellige.
ISA.41.17	Når de fattige og hjælpeløse forgæves søger efter vand, og deres tunger tørster efter noget at drikke, så vil jeg svare dem, når de råber til mig. Jeg er Herren, Israels Gud, og jeg svigter dem ikke. 
ISA.41.18	Jeg lader bække strømme ned fra de golde bjerge og åbner kilder for dem i dalene. Jeg forvandler ørken til oase og det tørre land til kildevæld. 
ISA.41.19	Jeg planter træer i ørkenen—cedre, akacier, myrter, oliventræer, cypresser, enebær- og fyrretræer. 
ISA.41.20	Så vil de forstå, at det er Herren, der har gjort det, at det er Israels hellige Gud, der står bag.”
ISA.41.21	„Lad bare de andre folks guder stå frem,” siger Herren, Israels Konge. „Kom og vis, hvad I duer til. 
ISA.41.22	Kan I forudsige, hvad der vil ske i fremtiden, eller forklare betydningen af det, der skete i fortiden? Fortæl, fortæl, så vi kan tage ved lære! 
ISA.41.23	Hvis I er guder, så sig os, hvad der vil ske i fremtiden. Eller gør et mirakel, noget godt eller noget ondt, så vi kan stå og måbe af frygt! 
ISA.41.24	Men nej, I er intet værd, I duer ikke til noget. Det er en skændsel at tilbede jer.
ISA.41.25	Jeg tilkaldte mit redskab fra østen. Han skal bringe ære til mit navn. Han kommer fra nord og tramper på fyrster, som en pottemager tramper i sit ler for at ælte det.
ISA.41.26	Hvem af jer, guder, forudsagde, at det ville ske, så man bagefter kunne sige: ‚Det var rigtigt nok.’? Ingen af jer sagde en lyd! 
ISA.41.27	Jeg var den første til at fortælle Jerusalem de gode nyheder. 
ISA.41.28	Jeg ser mig omkring, men ingen af guderne ved noget. De svarer ikke, når de bliver spurgt. 
ISA.41.29	Så indse dog, at de intet er værd. De kan intet udrette. At stole på dem er fuldstændig absurd.”
ISA.42.1	Herren siger: „Se min tjener, som jeg holder i min hånd, min udvalgte, som jeg er fuldt tilfreds med. Jeg lægger min Ånd på ham, han skal bringe retfærdighed til alle folkeslag. 
ISA.42.2	Han går ikke rundt og skændes, han råber ikke op i gaderne. 
ISA.42.3	Et knækket siv brækker han ikke af. Et lys, der brænder svagt, puster han ikke ud. Han fører retfærdigheden igennem til sejr. 
ISA.42.4	Han giver ikke op og lader sig ikke kue. Han sørger for, at retfærdigheden vil sejre på jorden. Fremmede folkeslag ser frem til, hvad han vil lære dem.”
ISA.42.5	Herren skabte himlen og jorden og alt, hvad der er i dem, og han giver liv og ånde til hele skabningen. Han er Gud, og han siger til sin tjener:
ISA.42.6	„Jeg udvalgte dig til at gøre min retfærdighed og godhed kendt. Jeg holder dig i min hånd, og jeg våger over dig. Du skal oprette en pagt med mit folk og blive et lys for alle folkeslag. 
ISA.42.7	Du skal åbne de blindes øjne og sætte dem i frihed, som er fanget i fortvivlelsens mørke.
ISA.42.8	Jeg er Herren, det er mit navn! Ingen afguder kan sammenlignes med mig, og det er mig og ikke dem, der skal æres. 
ISA.42.9	Alt, hvad jeg forudsagde, er gået i opfyldelse. Nu vil jeg forudsige nye ting. Jeg fortæller jer, hvad der vil ske, før det sker.”
ISA.42.10	Syng en ny sang for Herren! Lad lovsang lyde overalt på jorden! Syng, du hav! Syng, alle I, som bor i fjerne lande! 
ISA.42.11	Syng med, I ørkenbyer, Kedars lejre og Selas beboere! Stem i, alle I, som bor i bjergene! 
ISA.42.12	Lad alle give Herren ære, lad de fjerne lande synge hans pris!
ISA.42.13	Herren står frem som en vældig kriger og viser sin vrede. Han udstøder et voldsomt krigsråb og udfordrer sine fjender til kamp.
ISA.42.14	„Længe har jeg forholdt mig tavs og lagt bånd på mig selv,” siger Herren. „Men nu giver jeg luft for min vrede, skriger som en fødende kvinde. 
ISA.42.15	Jeg gør bakker og bjerge øde, afsvider alle grønne planter. Jeg stopper flodernes vandstrømme og lader vandhullerne tørre ud. 
ISA.42.16	Jeg fører mit blinde folk ad veje, de aldrig før har gået. Jeg sender mit lys ind i det mørke, de befinder sig i, og jeg jævner vejen foran dem. Jeg lader dem ikke i stikken, men opfylder mine løfter. 
ISA.42.17	De, som tror på afguderne og sætter deres lid til dem, skal skamfulde trække sig tilbage.
ISA.42.18	I døve, hør efter! I blinde, luk øjnene op! 
ISA.42.19	Hvem er mere blind end mit eget folk, som skulle være mit sendebud? Hvem er mere døv end min udvalgte tjener? 
ISA.42.20	I har set mange undere, men er ikke blevet klogere. I har hørt mange ord fra mig, men endnu ikke fattet dem.”
ISA.42.21	Herren er retfærdig, og han ønskede at vise sin storhed gennem sine love. 
ISA.42.22	Men Israels folk blev udplyndret, fanget og lagt i lænker. De blev fjendernes bytte, og ingen reddede dem. 
ISA.42.23	Er der ingen, som vil tage ved lære af fortiden, så de kan se, hvad der vil ske i fremtiden? 
ISA.42.24	Hvem var det, som udleverede Israel til røvere og voldsmænd? Det var Herren selv, ham, som vi syndede imod, for vi nægtede at følge hans veje og adlyde hans love. 
ISA.42.25	Derfor måtte han vise sin vrede imod sit folk og lade dem bukke under i krig. Men selv da ødelæggelsen var over dem, ville de ikke tage ved lære og erkende deres synd.
ISA.43.1	Israels folk, Herren, som skabte dig, siger nu til dig: „Vær ikke bange, for jeg har købt dig fri! Jeg kalder dig ved navn—du er min! 
ISA.43.2	Når du går gennem fortvivlelsens dybe vande, er jeg med dig. Når modgangen skyller ind over dig, skal du ikke drukne i sorg. Når du går gennem prøvelsens ild, skal du ikke brænde op, for flammerne vil ikke skade dig. 
ISA.43.3	Jeg er Herren, din Frelser, Israels hellige Gud! Jeg giver Egypten, Kush og Seba i løsesum, så du kan få din frihed. 
ISA.43.4	Fordi du er dyrebar for mig, agtet og elsket, giver jeg andre folkeslag i bytte for at redde dig. 
ISA.43.5	Vær ikke bange, for jeg er med dig! Jeg samler dig sammen fra øst og vest, 
ISA.43.6	fra nord og syd. Mine sønner skal komme fra fjerne lande og mine døtre fra jordens ende, 
ISA.43.7	alle dem, som hører mig til, og som jeg har skabt til at ære mig.
ISA.43.8	Før folket frem! De er blinde og døve, selvom de har øjne at se med og ører at høre med. 
ISA.43.9	Kald folkeslagene sammen! Har nogen af deres guder forudsagt sådanne begivenheder? Har de nogensinde forudsagt noget som helst? Lad vidnerne stå frem for at fortælle, hvilke af deres forudsigelser der er blevet opfyldt.
ISA.43.10	I er mine vidner! siger Herren. I er den tjener, jeg har udvalgt til at lære mig at kende, at tro på mig og forstå, at jeg er den, jeg er. Der findes ingen anden Gud. Der har aldrig været nogen anden, og der vil aldrig blive nogen anden. 
ISA.43.11	Jeg er Herren. Der findes ingen anden Frelser end mig. 
ISA.43.12	Det er mig, der forudsiger det her, og det er mig, der frelser jer. Det var ingen fremmed gud, som talte til jer. I er vidner på, at jeg er Gud. 
ISA.43.13	Jeg er og vil i al fremtid være den eneste sande Gud, og ingen kan forhindre mig i at handle, som jeg vil.”
ISA.43.14	Herren, jeres Befrier, Israels hellige Gud, siger: „For jeres skyld sender jeg en mægtig hær mod Babylon. Jeg nedbryder alle byens porte, så deres jubel vendes til jammer. 
ISA.43.15	Jeg er Herren, den Hellige, Israels Skaber og jeres Konge!”
ISA.43.16	Herren banede en vej gennem vandet og førte sit folk uskadt over havets bund. 
ISA.43.17	Han lokkede Egyptens hær derud med alle dens heste og stridsvogne. De segnede og rejste sig aldrig igen. De døde, gik ud som et lys.
ISA.43.18	Herren siger: „Glem bare fortiden og lad være med kun at tænke på, hvad der skete dengang. 
ISA.43.19	For nu vil jeg gøre noget helt nyt! Det spirer frem allerede. Ser I det ikke? Nu baner jeg en vej gennem ørkenen og lader vandstrømme bryde frem i ødemarken. 
ISA.43.20	De vilde dyr vil takke mig, selv sjakalen og strudsen. For jeg lader vand vælde frem i vildmarken og kilder springe frem i ørkenen, så mit udvalgte folk kan få slukket deres tørst. 
ISA.43.21	Det folk, som jeg skabte til min ære, skal fortælle om min herlighed.
ISA.43.22	Men det var ikke mig, I søgte hjælp hos, Jakobs børn. I blev trætte af mig, Israels folk. 
ISA.43.23	I ofrede ingen lam til mig og ærede mig ikke med offerdyr, skønt jeg ikke stillede urimelige krav om høstofre og røgelsesofre. 
ISA.43.24	Alligevel købte I ikke vellugtende røgelse til mig eller lod mig nyde offerdyrenes fedt. Nej, I bragte mig kun jeres synder og trættede mig med jeres overtrædelser.
ISA.43.25	Men jeg vil af egen fri vilje og for min egen skyld tilgive jeres synder og ikke mere mindes dem. 
ISA.43.26	Hvis jeg har uret, så bevis det! 
ISA.43.27	Jeres første forfar syndede. Jeres ledere brød min pagt. 
ISA.43.28	Derfor vanærede jeg lederne af min helligdom og overgav Israels folk til spot og ødelæggelse.
ISA.44.1	Israel, min udvalgte tjener, lyt til mig! 
ISA.44.2	Jeg, Herren, vil komme dig til hjælp, jeg som skabte dig og hjalp dig fra barnsben af.
ISA.44.2	Vær ikke bange, min tjener! Mist ikke modet, min udvalgte! 
ISA.44.3	For jeg vil udgyde strømme af vand over den tørstige jord. Jeg vil udgyde min Ånd over dine efterkommere og velsigne dem, 
ISA.44.4	så de trives som det frodigste græs, som piletræer ved flodens bred. 
ISA.44.5	‚Jeg tilhører Herren,’ siger en. ‚Jeg er af Jakobs slægt,’ siger en anden. En skriver i sin hånd: ‚Jeg er Herrens’. Og navnet ‚Israel’ bliver et hædersnavn.
ISA.44.6	Jeg er Herren, den Almægtige, Israels konge og Befrier. Jeg er den Første og den Sidste, den eneste Gud. 
ISA.44.7	Hvilke andre guder er som jeg? Lad dem træde frem og vise, hvad de kan. Hvem andre har fra tidernes morgen forudsagt, hvad der vil ske i fremtiden? 
ISA.44.8	Vær ikke bange, tab ikke modet! Har jeg ikke for længst sagt, at jeg vil befri jer? I er mine vidner: Findes der nogen anden Gud? Findes der nogen anden, man kan bygge sit liv på, måske en, jeg ikke kender?”
ISA.44.9	Hvor er det tåbeligt at lave afgudsbilleder! De kære guder gavner jo intet. De, som dyrker dem, må med skam erkende, at deres guder intet kan se og intet ved. 
ISA.44.10	Det er meningsløst at forme et gudebillede, som intet kan udrette. 
ISA.44.11	De, som tilbeder dem, er blevet bedraget. Håndværkerne som laver dem, er jo kun almindelige mennesker. Lad dem samles og træde frem for Herren. Da vil de alle som en blive flove og forfærdede.
ISA.44.12	Smeden står ved sin esse og former en gud med sit værktøj.
ISA.44.13	Træskæreren tager mål af en træblok og ridser et billede ind i den. Så skærer han figuren ud med sit værktøj. Den skal ligne et menneske. Nu har han en fin gud, der kan stå i hans hus. 
ISA.44.14	Måske fælder han et cedertræ, måske en elm eller eg. Han planter et træ, og regnen får det til at gro. 
ISA.44.15+ISA.44.16+ISA.44.17	Noget af træet bruger han til brændsel. Han varmer sig ved ilden og siger: „Ah, sikken dejlig varme.” Måske han bager brød eller steger kød over gløderne. Han spiser stegen og bliver mæt. Resten af træet bruger han til at lave sig en gud, som han kan tilbede. Han falder på knæ foran en figur af træ og beder: „Åh, frels mig, for du er min gud!”
ISA.44.18	De fatter intet. Deres øjne er lukket til, så de ikke kan se. De er så tykhovedede, at intet trænger ind! 
ISA.44.19	De tænker sig ikke om. De undres ikke og siger til sig selv: „Hvad er det, jeg gør? Halvdelen af træet brugte jeg til et bål. Jeg stegte kød, bagte brød og spiste. Af resten lavede jeg en afgud. Hvordan kan en træklods pludselig blive til en gud, som jeg kaster mig til jorden for?” 
ISA.44.20	Den, der ofrer til noget, som engang bliver til aske, bedrager sig selv. Det kan ikke redde ham. Alligevel siger han ikke: „Det afgudsbillede, jeg holder i min højre hånd, er et bedrag.”
ISA.44.21	Herren siger: „Husk det nu, Israel! Jeg skabte dig til at være min tjener, og jeg vil aldrig glemme dig. 
ISA.44.22	Jeg har slettet dine synder ud, de er forduftet som morgentågen for solens stråler. Vend om til mig, for jeg sætter dig fri!”
ISA.44.23	Syng, I himle, for Herren har gjort vidunderlige ting! Råb af glæde, jordens dyb! Bryd ud i jubelsang, I skovklædte bjerge! For Herren har vist sin herlighed ved at købe Israel fri. 
ISA.44.24	Jeres Herre og Befrier, han, der skabte jer, siger til jer: „Jeg er Skaberen af alle ting! Det var mig, som udspændte himlen og skabte jorden! Hvem ellers kunne gøre det?
ISA.44.25	Jeg gør de falske profeter til skamme, afslører spåmændenes løgn og gør menneskers visdom til meningsløst sludder. 
ISA.44.26	Men mine profeters udsagn bliver opfyldt. Jeg udfører, hvad mine sendebud har talt. Når jeg siger: ‚Jerusalem skal bebos,’ og ‚Judas byer skal genopbygges’, så vil det ske. 
ISA.44.27	Når jeg siger til floden: ‚Tør ud!’—så tørrer den ud. 
ISA.44.28	Når jeg siger til Kyros: ‚Vær mit redskab!’—så må han bøje sig under min vilje. Og når jeg siger, at Jerusalem skal genopbygges og mit tempel genopføres, så vil det ske, som jeg har sagt.”
ISA.45.1	Hør, hvad Herren siger til sin udvalgte tjener, Kyros: „Det er mig, som giver dig magt til at erobre mange nationer og knuse mægtige konger. Det er mig, som åbner porte og døre på vid gab for dig. 
ISA.45.2	Jeg går foran dig og jævner vejen. Jeg sprænger porte af bronze og hugger gennem slåer af jern. 
ISA.45.3	Jeg giver dig skjulte skatte og rigdomme, som ligger gemt i mørket. For du skal vide, at det er mig, Israels Gud, som står bag din succes, at jeg, Herren, har udvalgt dig.
ISA.45.4	Jeg gør det for Israels skyld, mit udvalgte folk, som tjener mig. Derfor har jeg udpeget dig til at udføre min vilje. Jeg har givet dig den ære til trods for, at du ikke kender mig.
ISA.45.5	Jeg er Herren! Der findes ingen anden Gud end mig! Jeg giver dig magt, skønt du ikke kender mig, 
ISA.45.6	så hele verden fra øst til vest kan indse, at der ikke findes nogen anden Gud end mig. Jeg er Herren, den eneste sande Gud. 
ISA.45.7	Jeg sender lys, og jeg skaber mørke, jeg velsigner, og jeg straffer. Det kommer alt sammen fra mig. 
ISA.45.8	Jeg åbner himlens sluser og lader min godheds regn strømme ned fra skyerne. Jorden skal opsuge den, så frelsen spirer frem og retfærdigheden gror.”
ISA.45.9	Ve det menneske, som gør oprør imod sin Skaber. Det er jo kun som en lerkrukke blandt andre lerkrukker. Siger leret måske til pottemageren: „Hvad er det, du laver?” eller: „Du har jo ingen hænder!” 
ISA.45.10	Ve den, der siger til sine forældre: „Hvem har givet jer lov til at sætte mig i verden?”
ISA.45.11	Hør hvad Herren, Israels hellige Gud og Skaber, siger: „Skal jeg stå til regnskab for, hvad jeg gør med mine skabninger? Vil I fortælle mig, hvad jeg skal gøre med det, jeg har skabt? 
ISA.45.12	Det var mig, der skabte jorden og satte menneskene på den. Med mine egne hænder udspændte jeg himlen og befalede stjernerne at indtage deres pladser. 
ISA.45.13	Jeg tilkalder Kyros og baner vejen for ham, for han skal udføre min vilje. Han skal sætte mit bortførte folk fri og være med til at genopbygge min by uden betaling eller løn.” Herren, den Almægtige, har talt.
ISA.45.14	Herren siger også: „Du vil få Egyptens rigdom, de bedste varer fra Kush og de fornemme mænd fra Seba som slaver. De vil komme som fanger, bøje sig til jorden og udbryde: ‚Jeres Gud er den eneste sande Gud!’ ”
ISA.45.15	Israels Gud, du er den Gud, man ikke kan se, du er vores Frelser. 
ISA.45.16	Alle, som laver afguder, vil blive til spot, de går skamfulde bort. 
ISA.45.17	Men Israels folk bliver ikke til spot, for Herren vil befri dem, og de skal aldrig mere være slaver.
ISA.45.18	Herren, som skabte himlen, som formede jorden og satte den på sin plads, som ikke lod den være øde, men gjorde den beboelig, siger: „Der findes ingen anden Gud end mig. 
ISA.45.19	Jeg har ikke talt i det skjulte, i en mørk afkrog af verden. Jeg har ikke sagt til Israel, at de skulle søge efter mig der, hvor jeg ikke findes. Nej, jeg er Herren, jeg taler sandt og siger, hvad der er rigtigt.
ISA.45.20	Kom til mig, I, som undslap med livet i behold. Kan I se, hvor tåbeligt det er at bære rundt på træguder og bede til billeder, der ikke kan redde jer? 
ISA.45.21	Indkald til rådslagning, kom og lad os tale sammen om det. Hvem var det, der forudsagde det? Var det ikke mig, Herren? For der er ingen anden Gud end mig—ingen anden retfærdig og frelsende Gud. 
ISA.45.22	Vend jer til mig og bliv frelst, alle folk på jorden. For jeg er den eneste sande Gud. 
ISA.45.23	Jeg sværger ved mig selv, min mund taler sandt, mit ord kan ikke ændres: Alle skal engang bøje knæ for mig, og alle skal erklære, at jeg er Gud. 
ISA.45.24	Alle folkeslag skal erkende, at jeg er retfærdig og har al magt.”
ISA.45.24	Alle Herrens modstandere skal til sidst træde skamfulde frem for ham. 
ISA.45.25	Men Israels folk skal fryde sig over Herren, som frelser dem.
ISA.46.1	Babylons afguder Bel og Nebo skal bøje sig og falde til jorden. De skal løftes op og læsses på trætte lastdyr. 
ISA.46.2	Guderne bliver besejret og må bøje sig. De kunne ikke bære deres ansvar og redde deres tilhængere, men bliver selv ført bort som fanger.
ISA.46.3	Herren siger: „Hør, I, som endnu er tilbage af Israels folk. Fra I blev født, har jeg løftet jer op og båret rundt på jer. 
ISA.46.4	Selv i jeres alderdom sørger jeg for jer. Som jeg bar jer før, vil jeg løfte jer op og bære jer hjem.
ISA.46.5	Hvem vil I sammenligne mig med? Hvor finder I min ligemand? 
ISA.46.6	Folk tømmer deres punge for guldmønter og betaler en guldsmed med sølvmønter for at støbe dem en gud af deres eget guld. Så snart den er færdig, falder de på knæ og tilbeder den. 
ISA.46.7	De løfter den op på skulderen og bærer den af sted. Når de kommer hjem, sætter de den på plads, og der bliver den stående, for den kan ikke røre sig ud af stedet. Når de råber om hjælp, svarer den ikke. Den frelser ikke i nødens stund.
ISA.46.8	Husk det, I frafaldne. Tag imod fornuft. Tænk jer om. 
ISA.46.9	Glem ikke, hvad jeg gjorde i gamle dage. For jeg er den eneste sande Gud. Der findes ingen som jeg. 
ISA.46.10	Jeg har fra begyndelsen af sagt jer, hvordan det vil gå. Jeg har for længst fortalt jer, hvad der vil ske. Det vil gå, som jeg har planlagt, for jeg gør, hvad jeg har besluttet. 
ISA.46.11	Jeg kalder på en rovfugl fra øst. Fra det fjerne tilkalder jeg ham, der skal udføre min vilje. Jeg taler, og så gør jeg, hvad jeg har sagt. Jeg planlægger, og så udfører jeg min plan. 
ISA.46.12	Hør her, mit genstridige folk, som er langt fra at leve op til min standard. 
ISA.46.13	Jeg kommer i min godhed og frelser jer. Jeg lader ikke vente på mig. Jeg redder Jerusalem og lader min herlighed være over Israel.”
ISA.47.1	Herren siger: „Babylon, du ubesejrede, stig ned fra magtens trone og sæt dig i jordens støv. Din storhedstid er forbi, Kaldæas datter. Du skal ikke længere leve som en fornem og forvænt prinsesse. 
ISA.47.2	Nu må du knæle ved kværnen og male korn. Af med sløret og slæbet! Løft op i skørterne, så benene blottes, og flygt over floden. 
ISA.47.3	Tøjet vil blive flået af dig, så din nøgenhed kan ses. Nu er hævnens time kommet, og jeg lægger ikke fingrene imellem.”
ISA.47.4	Sådan taler vores Befrier, Herren, den Almægtige, Israels hellige Gud.
ISA.47.5	Herren siger: „Nu sidder du tavs i glemslens mørke, Kaldæas datter. Du er ikke længere kongerigernes øverste dronning. 
ISA.47.6	Jeg blev vred på mit folk, mit ejendomsfolk, og straffede dem ved at udlevere dem til dig. Men du var for ubarmhjertig. Selv gamle folk skånede du ikke, men lod dem bære tunge byrder. 
ISA.47.7	Du troede, du var uovervindelig, at du for evigt skulle være verdens dronning. Du tænkte ikke over, hvad du gjorde, eller hvilke konsekvenser det ville få.
ISA.47.8	Men hør nu her, min fine dame! Du sidder så trygt på tronen og siger: ‚Jeg alene er verdens hersker. Jeg ender aldrig som enke. Jeg mister aldrig mine børn.’ 
ISA.47.9	Jo, det er netop lige, hvad der vil ske. På en og samme dag bliver du enke og mister dine børn på trods af din trolddomskraft og magi.
ISA.47.10	Du sagde selvsikkert midt i din ondskab: ‚Ingen ser mig!’ Din såkaldte visdom og lærdom førte dig ud i selvbedrag, så du troede, du var urørlig som verdens hersker. 
ISA.47.11	Derfor skal du rammes af en katastrofe, du ikke kan afværge. Pludselig er undergangen over dig.
ISA.47.12	Prøv bare den trolddomskraft, som du har dyrket fra din ungdom af. Kan den hjælpe dig? Kan den skræmme fjenden væk? 
ISA.47.13	Søg endelig hjælp hos de astrologer og spåmænd, du omgiver dig med, og som måned for måned lader dig vide, hvad dit horoskop siger. 
ISA.47.14	Som vissent græs går de op i røg, de kan ikke engang redde sig selv ud af ilden. De brænder op så hurtigt, at der ikke bliver gløder til at varme sig ved. 
ISA.47.15	Alle de astrologer og troldmænd, du har dyrket så ihærdigt siden din ungdom, flygter i hver sin retning. Ingen kan redde dig.”
ISA.48.1	Hør, Israels folk, Jakobs slægt, Judas efterkommere, I har højtideligt lovet at adlyde Israels Gud, men I gør det ikke. 
ISA.48.2	Det er ikke nok, at I kalder Jerusalem for Guds hellige by og hævder, at I støtter jer til Israels Gud, Herren, den Almægtige.
ISA.48.3	Herren siger: „Det, som er sket med jer, forudsagde jeg for længe siden gennem profeterne. Pludselig skete det. Jeg gennemførte det, som jeg havde sagt ville ske. 
ISA.48.4	Jeg ved udmærket, hvor stædige I er. Jeres nakker er ubøjelige som jern, jeres pander hårde som bronze. 
ISA.48.5	Derfor sagde jeg på forhånd, hvad der ville ske, så I ikke senere skulle sige: ‚Det var mit gudebillede, som befalede, at det skulle ske.’ 
ISA.48.6	I hørte mine forudsigelser og så dem gå i opfyldelse. I kan lige så godt se det i øjnene.
ISA.48.6	Men nu vil jeg fortælle jer noget nyt, som hidtil har været skjult for jer, noget, som I ikke før har forstået. 
ISA.48.7	Det er noget helt nyt, jeg gør nu, så I skal ikke komme og sige, at det vidste I godt i forvejen. 
ISA.48.8	Jeg har ikke kunnet fortælle det før nu, og I har ikke kunnet fatte det, for jeg ved jo, hvor troløse I er, oprørske fra fødslen.
ISA.48.9	For min egen skyld dæmper jeg min vrede, for min æres skyld lægger jeg bånd på mig selv og udrydder jer ikke helt. 
ISA.48.10	Jeg har renset jer i lidelsens ild, som man renser sølv. 
ISA.48.11	Jeg redder jer for min egen skyld, og for at mit navn ikke skal vanæres. Jeg vil ikke dele min ære med nogen.
ISA.48.12	Hør efter, Israel, mit udvalgte folk. Jeg er den eneste sande Gud, den første og den sidste. 
ISA.48.13	Det var mig, der lagde jordens fundament og udspændte himmelhvælvingen. På mit ord blev de til, og de adlyder mig. 
ISA.48.14	Kom og hør, hvad jeg siger. Hvem af jeres afguder har nogen sinde fortalt jer, at Kyros er min forbundsfælle, mit redskab til at udslette Babylon og udrydde kaldæernes slægt? 
ISA.48.15	Jeg tilkaldte ham, og jeg giver ham sejr, hvor han rykker frem. 
ISA.48.16	Kom og hør godt efter! Fra begyndelsen har jeg talt åbenlyst til jer, altid parat til at gennemføre mine planer.”
ISA.48.16	Og nu har Gud Herren og hans Ånd sendt mig til jer med følgende budskab: 
ISA.48.17	Herren, Israels hellige Gud og Befrier, siger: „Jeg er Herren, din Gud, som lærer dig, hvad der er til dit eget bedste, og leder dig frem ad den vej, du skal gå. 
ISA.48.18	Hvis du bare havde adlydt mine befalinger, ville du have oplevet fred og fremgang i overflod. 
ISA.48.19	Da ville dine efterkommere være blevet talløse som sandet på stranden, og I ville have undgået min hårde straf.”
ISA.48.20	Men nu skal I forlade Babylonien og skynde jer væk fra kaldæerne. Råb af glæde og bring bud til jordens ende: „Herren har befriet sit folk, sin tjener Israel!” 
ISA.48.21	Da Herren førte sit folk gennem ørkenen, led de ikke af tørst, for han kløvede klippen og lod vand vælde frem. 
ISA.48.22	Men de gudløse finder ingen fred, siger Herren.
ISA.49.1	Hør efter, I fremmede folkeslag, lyt til mig, I fjerne lande. Herren udvalgte mig i min mors liv. Fra fødslen kaldte han mig ved navn. 
ISA.49.2	Han gav mine ord gennemslagskraft og holdt hånden over mig. Han gjorde mig til en spids pil, som han opbevarede i sit kogger. 
ISA.49.3	Han sagde til mig: „Israel skal være min tjener, som jeg vil åbenbare min herlighed igennem.”
ISA.49.4	Jeg følte, at min tjeneste havde været forgæves, for jeg havde slidt hårdt i det uden mærkbare resultater. Men det er Gud selv, som må vurdere mit arbejde.
ISA.49.5	Men nu har Herren talt igen, han, som fra min fødsel udrustede mig til den opgave at føre Israels folk tilbage til ham. Fra ham kommer min styrke, og i hans øjne er jeg agtet. 
ISA.49.6	Herren siger: „Det er for lidt for dig som min tjener at føre Israels folk hjem og genoprette Jakobs stammer. Jeg har sat dig som et lys for folkeslagene, så min frelse kan nå ud til jordens fjerneste egne.”
ISA.49.7	Herren, Israels hellige Gud og Befrier, siger til det folk, som er foragtet og vraget af mennesker, som holdes nede af verdens herskere: „Konger vil rejse sig i ærefrygt, og fyrster vil bøje sig i støvet for jer, fordi Herren, den trofaste Gud, Israels Hellige, har udvalgt jer.”
ISA.49.8	Herren sagde til mig: „I nådens time bønhørte jeg dig. Jeg hjalp dig, da du havde brug for frelse. Jeg vil hjælpe dig og bruge dig til at genoprette pagten med mit folk, så deres land kan blive genopbygget, og de øde steder blive opdyrket igen. 
ISA.49.9	Til dem, der er fanget i mørket, skal du sige: ‚Kom ud i friheden.’ Jeg vil lede dem, som en hyrde leder sine får. På vejen hjem vil de finde græs langs vejene og på de øde skråninger. 
ISA.49.10	De skal hverken sulte eller tørste eller plages af den bagende sol og den brændende ørkenvind, for Herren har omsorg for dem og fører dem til friske kilder. 
ISA.49.11	Jeg udjævner højene og fylder dalene op, så der bliver en farbar vej for mit folk. 
ISA.49.12	Se, nogle kommer langvejsfra. De kommer fra nord og fra vest, ja helt fra Aswan i syd.”
ISA.49.13	Syng af glæde, I himle! Råb af fryd, du jord! Bryd ud i jubelsang, I bjerge! For Herren trøster sit folk, han er barmhjertig mod de magtesløse.
ISA.49.14	Jerusalem klager sin nød og siger: „Herren har svigtet mig. Han har helt glemt mig.”
ISA.49.15	Men Herren svarer: „Aldrig i livet! Kan en mor glemme sit spædbarn? Kan hun holde op med at elske det barn, hun har født? Selv om hun kunne, så kan jeg aldrig svigte dig! 
ISA.49.16	Se, jeg har skrevet dit navn i min hånd, og jeg ser hele tiden dine nedbrudte mure for mine øjne. 
ISA.49.17	Snart kommer dine børn
ISA.49.18	Se dig omkring. Ser du ikke, hvordan de gør sig klar og er på vej? Så sandt jeg lever, siger Herren, skal du glæde dig over dine nye indbyggere, som en brud glæder sig over sine smykker. 
ISA.49.19	Du lå hærget og folketom hen med ruinhobe og stendynger. Men snart kniber det med pladsen til dine beboere. Fjenderne, der ødelagde dig, er borte. 
ISA.49.20	Du skal høre dem, som blev født i eksil, sige: ‚Her er for lidt plads. Ryk sammen, så jeg også kan være her.’ 
ISA.49.21	Så vil du tænke ved dig selv: ‚Hvor kommer alle de mennesker fra? De fleste af mine børn blev jo dræbt, og resten blev ført i eksil, så jeg sad helt alene tilbage. Hvem fødte alle de mennesker? Hvem opfostrede dem for mig?’ ”
ISA.49.22	Herren, den Almægtige siger: „Se, jeg giver signal til folkeslagene om at komme med dine sønner i favnen og dine døtre på skuldrene. 
ISA.49.23	De, der før var konger og dronninger, bliver nu dine tjenere og barnepiger. De vil endog kaste sig til jorden og kysse støvet for dine fødder. Da vil du indse, at jeg er Herren, og at de, som venter tålmodigt på, at jeg griber ind, aldrig bliver skuffet.”
ISA.49.24	Kan man tage bytte fra en krigshelt? Kan fanger slippe væk fra en stærk kriger?
ISA.49.25	Hør, hvad Herren svarer: „Ja, byttet skal tages fra krigshelten, og fanger skal befries fra den stærke kriger. Jeg vil kæmpe mod dem, som undertrykker dig. Jeg vil redde og befri dine børn. 
ISA.49.26	Jeg vil fodre dine fjender med deres eget kød, og de skal beruse sig i deres eget blod. Så vil hele verden forstå, at jeg, Herren, er din Frelser og Befrier, Israels mægtige Gud.”
ISA.50.1	Hør, hvad Herren siger: „Var det, fordi jeg manglede penge, at jeg solgte jer som slaver og lod et fremmed folk føre jer bort? Eller er det min skyld, at vi er blevet skilt, mit folk? Nej, det var jeres mange synder, som gjorde, at I blev solgt. Jeres ulydighed var skyld i, at vi måtte skilles. 
ISA.50.2	Hvorfor var der ingen i huset, når jeg kom hjem? Hvorfor var der ingen, der svarede, når jeg kom til døren og kaldte?
ISA.50.2	Har jeg ikke magt nok til at føre jer hjem igen? Med et ord kan jeg tørlægge havene og gøre floder til ørken, så fiskene dør af tørst og ligger rådne overalt. 
ISA.50.3	Jeg er den, der klæder universet i mørke og lægger et dække over jorden om natten.”
ISA.50.4	Gud Herren lærer mig, hvad jeg skal sige, så mine ord kan styrke de trætte. Hver morgen vækker han mig og giver mig indsigt i sin vilje. 
ISA.50.5	Gud Herren har givet mig åbne ører, jeg lytter til ham og adlyder hans ord. Jeg kommer ikke med indvendinger eller dårlige undskyldninger. 
ISA.50.6	Jeg er blevet pisket, revet i skægget, spyttet i ansigtet, ja, hånet på alle måder. 
ISA.50.7	Men Gud Herren er med mig og hjælper mig. Han skuffer mig ikke. Derfor bliver jeg ved med at gøre hans vilje, for jeg ved, at det er umagen værd. 
ISA.50.8	Han, som står bag mig, er nær. Hvis nogen vil anklage mig eller modsige mig, så lad dem blot komme an. 
ISA.50.9	Hvem tør dømme mig skyldig, når Gud Herren står bag mig? De vil gå til som gammelt tøj, der bliver ædt op af møl.
ISA.50.10	Hvis nogen iblandt jer har ærefrygt for Herren, så hør, hvad hans tjener siger. Når det ser sort ud, og I ikke kan få øje på nogle lyspunkter, så stol på Herren og bed ham om hjælp. 
ISA.50.11	Men de, som planlægger ødelæggelse, skal rammes af deres egne onde planer. De skal rammes af de pinsler, de har tiltænkt andre. Det vil Herren selv sørge for.
ISA.51.1	Herren siger: „Hør efter, I, som søger Herren og ønsker at gøre hans vilje. Tænk på det stenbrud, I stammer fra—den klippegrund, I blev hugget løs fra. 
ISA.51.2	Tænk på jeres forfar Abraham og på Sara, jeres stammor. Abraham havde ingen børn, da jeg kaldte ham. Men jeg velsignede ham og gjorde ham til et stort folk.”
ISA.51.3	Herren vil velsigne det ødelagte Jerusalem og gøre ødemarken til en dejlig have. Der bliver fryd og glæde, lovsang og strengespil.
ISA.51.4	Herren siger: „Hør efter, mit folk, lyt til mig, for jeg vil undervise jer. Min retfærdighed bringer lys til folkeslagene. 
ISA.51.5	Snart vil jeg befri jer, retfærdighedens sejr er nær. Jeg tager herredømmet over folkeslagene. Fjerne lande venter på, at jeg skal gribe ind. 
ISA.51.6	Se op mod himlen. Se ud over jorden. Himlen skal engang forsvinde som røg, jorden skal slides op som et stykke tøj, og menneskene på den skal dø som fluer. Men den frelse, jeg bringer, gælder for evigt, min retfærdighed vil aldrig få ende.
ISA.51.7	Lyt til mig, I, som ved, hvad retfærdighed er, og som har min lov i jeres hjerter: Vær ikke bange for menneskers hån og spottende ord. 
ISA.51.8	For de er som gamle klude, der ædes op af møl, som uld, der fortæres af insekter. Men min retfærdighed varer evigt, min frelse gælder fra slægt til slægt.”
ISA.51.9	Vågn op, Herre, og vis din magt. Rejs dig og ifør dig al din kraft som i ældgamle dage, da du fældede Egyptens uhyre og gennemborede Nilens drage. 
ISA.51.10	Var det ikke dig, der skabte en vej gennem havet, som dit befriede folk kunne gå på?
ISA.51.11	Herrens befriede folk skal vende hjem. De går med jubel mod Zion. De fyldes med fryd og varig glæde. Lidelse og jammer er forbi.
ISA.51.12	Herren siger: „Jeg er den, der trøster jer. Hvorfor er I da så bange for dødelige mennesker, der visner som græsset og snart er borte? 
ISA.51.13	Hvordan kan I glemme jeres Skaber, som udspændte himmelhvælvingen og grundlagde jorden. Hvorfor vil I stadig leve i frygt for jeres vrede undertrykkere? 
ISA.51.14	Snart skal I befries fra jeres lænker. I skal ikke dø i fangenskabet, og I kommer ikke til at sulte. 
ISA.51.15	Jeg er Herren, jeres Gud, den Almægtige. Jeg bestemmer over havets brusende bølger. 
ISA.51.16	Jeg er den, der har lagt mine ord i din mund og holdt min beskyttende hånd over dig. Det var mig, som udspændte himmelhvælvingen og grundlagde jorden. Og jeg er den, som siger til Israel: Du er mit folk!”
ISA.51.17	Vågn op, Jerusalem, rejs dig op! Du har drukket nok af Herrens vredes bæger. Du har tømt det til sidste dråbe. 
ISA.51.18	Ingen af de sønner, du fødte, tog dig ved hånden og kom dig til hjælp. 
ISA.51.19	Katastrofen ramte dig i dobbelt mål, og der var ingen til at trøste dig. Landet blev ødelagt af krigen, og folket sultede. 
ISA.51.20	Dine børn lå hjælpeløse i gaderne, som antiloper fanget i en fælde. Det var Herrens vrede, som ramte dem. 
ISA.51.21	Men hør nu efter, du, som ligger hjælpeløs og er segnet om, dog ikke på grund af vin. 
ISA.51.22	Herren har omsorg for sit folk. Han siger: „Se, nu tager jeg lidelsens bæger ud af din hånd. Jeg vil ikke længere være vred på dig. 
ISA.51.23	I stedet rækker jeg det til dine plageånder, som tvang dig til at lægge dig på maven i støvet, så de kunne trampe hen over dig.”
ISA.52.1	Vågn op, Jerusalem! Vågn op og iklæd dig Herrens kraft! Zion, du hellige by, tag festtøjet på! For de gudløse skal ikke længere have lov at slippe ind gennem dine porte. 
ISA.52.2	Rejs dig fra dine ydmygelser, Jerusalem! Ryst støvet af dig, Zions fangne datter, og befri dig for lænken om din hals! 
ISA.52.3	For Herren siger: „I blev solgt til fangenskab uden betaling, og uden penge skal I købes tilbage. 
ISA.52.4	For længe siden rejste I frivilligt ned til Egypten for at bo der som fremmede. Men senere førte assyrerne jer bort som slaver uden betaling. 
ISA.52.5	Og hvad ser jeg nu? Et andet folk har taget mit folk som slaver uden betaling. Folkets ledere praler af deres overlegenhed, og jeg bliver vanæret dagen lang. 
ISA.52.6	Men mit folk skal få at se, hvem jeg virkelig er, og erfare min magt. Til den tid vil de forstå, at det er mig, Herren, som har talt til dem.”
ISA.52.7	Hvor bliver det skønt at høre sendebudet komme løbende hen over bjergene med det glædelige budskab om fred og frelse. Til Jerusalems indbyggere råber han: „Din Gud har vist sin kongemagt!” 
ISA.52.8	Vægterne råber og synger af glæde, for med egne øjne ser de Herrens folk vende hjem til Zion. 
ISA.52.9	Bryd ud i jubelsang, Jerusalems ruiner! For Herren har hjulpet sit folk og sat Jerusalems indbyggere i frihed. 
ISA.52.10	Herren har vist sin vældige magt for øjnene af alle folkeslagene. Hele jorden vil få at vide, hvordan Gud har frelst sit folk.
ISA.52.11	Læg Babylon bag jer, drag bort fra den urene by! Rør ikke ved noget urent, men rens jer, så I kan bære Herrens tempelkar tilbage til Jerusalem. 
ISA.52.12	Forlad byen i ro og orden, ikke som nogle, der flygter for livet. Nej, Herren selv, Israels Gud, vil gå foran jer, og han vil slutte op bag jer med sin beskyttelse.
ISA.52.13	Herren siger: „Se, det skal lykkes for min tjener. Han bliver ophøjet, får ære og pris. 
ISA.52.14+ISA.52.15	Mange var målløse ved synet af ham, så umenneskelig ussel og mishandlet så han ud. Men de skal forundres over ham i hans herlighed. Selv konger vil tabe både næse og mund ved synet af ham. For de skal få noget at se, som ingen havde fortalt dem. De skal erfare, hvad de aldrig havde drømt om.”
ISA.53.1	Hvem troede på budskabet? Hvem blev Herrens magt åbenbaret for?
ISA.53.2	Herren lod ham spire frem som en ny plante, som et rodskud op af den udtørrede jord. Han var ikke noget flot syn, ingen særlig skønhed. Der var ikke noget ved hans udseende, som gjorde ham attraktiv. 
ISA.53.3	Han blev hadet og forkastet, hans liv var fuldt af sorg og smerte. Vi så til den anden side, når han gik forbi, vi regnede ham ikke for noget. 
ISA.53.4	Vi troede, at hans lidelser var Guds straf. Men det var 
ISA.53.5	Han blev gennemboret for vores synder og lemlæstet for vores overtrædelser. Straffen ramte ham, for at vi kunne gå fri. Ved hans sår blev vi helbredt. 
ISA.53.6	Vi var som får, der var faret vild, vi gik hver vores egen vej. Men Herren lod ham bære den straf, som vi skulle have haft.
ISA.53.7	Han blev pint og mishandlet, men var tavs som et lam, der føres til slagtning, som et får, der lader sig klippe uden at klynke. 
ISA.53.8	Han blev ydmyget, dømt og ført bort. Efterkommere har han ingen af, for hans liv på jorden endte brat. Han tog straffen for folkets skyld. 
ISA.53.9	Man ville begrave ham sammen med forbrydere, men han fik en gravplads blandt de rige, for han havde ikke gjort noget forkert og aldrig bedraget nogen.
ISA.53.10	Det var Herrens plan, at han skulle lide. Men når han har bragt det offer, som soner andres synd og skyld, vil han få talrige efterkommere og et langt liv, og Herrens plan skal lykkes gennem ham. 
ISA.53.11	Når han ser, hvad der kommer ud af hans lidelse, glæder han sig og føler, at det var det hele værd. Herren siger: „Min retfærdige tjener vil få frikendt mange, fordi han har sonet deres synd. 
ISA.53.12	Jeg vil belønne ham med ære og magt fordi han frivilligt gav sit liv. Han blev regnet som en synder, men han tog straffen for mange menneskers synd og gik i forbøn for de oprørske.”
ISA.54.1	Glæd dig, du kvinde, som ikke kan få børn. Bryd ud i jubel, du, som ikke kender til veer. Den tilsidesatte hustru får masser af børn, langt flere end hende, der har manden.
ISA.54.2	Gør dine telte større, spar ikke på pladsen. Udspænd flere teltduge, gør bardunerne længere, og slå pløkkerne godt fast. 
ISA.54.3	For dine efterkommere skal brede sig til højre og venstre. De skal bosætte sig i de forladte byer og herske over fremmede folkeslag.
ISA.54.4	Vær ved godt mod, for du vil ikke blive skuffet. Din ungdoms skam skal du glemme, dine sørgeår som bortvist hustru er forbi. 
ISA.54.5	Din Skaber vil hjemføre dig som sin brud. Herren, den Almægtige, er hans navn. Han er din Befrier, Israels Hellige, hele jordens Gud. 
ISA.54.6	Israels folk, du er som en gift kvinde, der sidder forladt og sørgende tilbage, som en ungdomshustru, der blev forkastet af sin mand.
ISA.54.6	Men din Gud siger: „Jeg kalder dig hjem nu. 
ISA.54.7	Et kort øjeblik forlod jeg dig, men i min store kærlighed tager jeg dig nu til nåde. 
ISA.54.8	I vrede vendte jeg mit ansigt bort fra dig en tid, men nu vil jeg for altid vise dig kærlighed og troskab. Det er et løfte fra Herren, din Befrier.
ISA.54.9	På Noas tid svor jeg, at jeg ikke igen ville lade en flodbølge oversvømme jorden og udrydde alt liv. Nu sværger jeg, at jeg ikke igen vil blive vred og true med at sende dig væk. 
ISA.54.10	Bjerge kan brydes ned og høje kan vakle, men min kærlighed til dig brydes ikke ned, og min fredspagt kan ikke vakle, siger Herren, som viser dig barmhjertighed.
ISA.54.11	Mit stakkels hærgede og trøstesløse folk, jeg genopbygger jeres by med smaragder på et fundament af safirer. 
ISA.54.12	Jeg bygger dens tårne af rubiner, giver den porte af juveler og laver dens ringmur af ædelsten. 
ISA.54.13	Alle dens indbyggere vil blive undervist af Gud, og det vil gå dem godt. 
ISA.54.14	I skal få retfærdige ledere, og I skal ikke frygte for nye rædsler, for jeres fjender vil holde sig langt borte. 
ISA.54.15	Hvis nogen angriber jer, er det imod min vilje, og de vil ikke kunne stå sig i kampen mod jer. 
ISA.54.16	Det er mig, som har skabt smeden, der puster til gløderne på essen og laver stærke våben. Det er også mig, der har skabt de hære, som bringer ødelæggelse. 
ISA.54.17	Men de våben, som anvendes imod jer, vil ikke fungere, og de, der anklager jer, bliver selv dømt. Jeg vil selv forsvare mine tjenere og give dem oprejsning.
ISA.55.1	Kom til mig, alle I, som tørster, her er vand. Kom og få mad og drikke, selvom I ingen penge har. Kom og tag for jer af retterne. I kan købe vin og mælk uden at betale. 
ISA.55.2	Hvorfor bruger I jeres penge på noget, der hverken mætter eller nærer? Lyt til mig, så får I, hvad der er godt, udsøgte retter, som mætter jeres sjæle.
ISA.55.3	Ja, kom til mig og læg mærke til, hvad jeg siger—lyt til mig, så skal I leve! Jeg vil slutte en evig pagt med jer og opfylde de troværdige løfter, jeg i min nåde gav til David. 
ISA.55.4	Jeg gjorde ham til en stor leder og hærfører for at vise min magt over for folkeslagene. 
ISA.55.5	Engang vil I blive opsøgt af folkeslag, I ikke kender. Folk, som ikke kender jer, vil søge hjælp hos jer, fordi Herren jeres Gud, Israels Hellige, vil vise sin herlighed iblandt jer.”
ISA.55.6	Søg Herren, mens han er til at finde. Kald på ham, mens han er nær. 
ISA.55.7	De gudløse skal holde op med deres oprørske handlinger og ændre deres onde tanker. De skal vende sig til Herren, så han kan vise dem barmhjertighed. Ja, vend tilbage til jeres Gud—for han er mere end villig til at tilgive.
ISA.55.8	Herren siger: „Jeg tænker ikke, som I gør, og jeg handler ikke, som I gør. 
ISA.55.9	Der er himmelvid forskel på mine tanker og jeres, og på min handlemåde og jeres. 
ISA.55.10	Ligesom regnen og sneen, der falder fra himlen, har til opgave at trænge ned i jorden og gøre den frugtbar, så kornet spirer og frembringer såsæd og brød til at spise, 
ISA.55.11	sådan er det også med det ord, jeg taler. Det vil udføre den opgave, jeg har givet det.
ISA.55.12	I skal tage af sted med glæde og føres frem med fred. Bjerge og bakker vil råbe af fryd foran jer, og alle markens træer vil klappe i hænderne. 
ISA.55.13	Hvor der før var tjørnekrat, vil enebær skyde op, og tidsler vil vige pladsen for myrtebuske. Det skal være et eviggyldigt tegn på Herrens nåde, et varigt tegn, som bringer Herren ære.”
ISA.56.1	„Gør det rette og udfør min vilje,” siger Herren, „for jeg kommer snart for at redde og befri jer. 
ISA.56.2	Velsignede er de, som holder fast ved min vilje, holder sabbatten hellig og afstår fra at handle ondt.
ISA.56.3	Den fremmede, som ønsker at tjene mig, må ikke sige: ‚Herren regner mig ikke med til sit folk.’ Den kastrerede må ikke sige: ‚Jeg er som et udtørret træ.’ 
ISA.56.4	For jeg, Herren, siger til den kastrerede, som holder sabbatten, gør min vilje og ikke bryder min pagt: 
ISA.56.5	Jeg vil give dig en anerkendelse og ære inden for murene af mit tempel, som overgår det at have sønner og døtre. Det bliver en anerkendelse, som skal vare evigt. 
ISA.56.6	Og til de fremmede, som ønsker at tjene og elske mig, og som holder sabbatsdagen hellig og ikke bryder min pagt, siger jeg: 
ISA.56.7	Jeg vil føre jer til mit hellige bjerg, så I oplever glæden ved at tilbede mig i mit tempel. Jeg vil tage imod jeres brændofre og slagtofre, for mit tempel skal være et bønnens hus for alle folkeslag. 
ISA.56.8	Når jeg samler Israels fordrevne folk, vil jeg lægge flere til dem, som allerede er samlet.”
ISA.56.9	Kom her, I vilde dyr fra skoven, kom og æd, tag for jer af retterne. 
ISA.56.10	Folkets ledere er som blinde vagtposter, der intet sanser. De er som vagthunde, der ikke kan gø, men ligger og daser og drømmer. 
ISA.56.11	Men samtidig er de grådige, altid på udkig efter rov. Som hyrder er de uduelige. De aner ikke, hvad der foregår. De gør, som de vil, og tænker kun på at mele deres egen kage.
ISA.56.12	„Kom venner,” siger de, „lad os feste. Jeg henter vin og øl, så vi kan drikke os fulde. Sådan vil vi have det hver dag. Hvor er det skønt!”
ISA.57.1	Gode mennesker går til grunde, uden at nogen griber ind. Retskafne rives bort før tiden, og ingen lægger mærke til det. Det er på grund af ondskaben, at de lider den skæbne. 
ISA.57.2	Men de hviler i fred i deres grave, for de levede i lydighed mod Gud.
ISA.57.3	Herren siger: „Hør engang, I horeunger og hekseyngel! 
ISA.57.4	Hvor tør I gøre nar af mig? I rækker tunge og laver grimasser. I er fulde af løgn og synd. 
ISA.57.5	I kommer i ekstase ved jeres orgier i offerlundene. I slagter jeres egne børn, ofrer mennesker i dalene og i kløfter mellem klipperne. 
ISA.57.6	I har valgt at dyrke guder af sten i stedet for mig, og I bringer dem drikofre og afgrødeofre. Skal jeg finde mig i det? 
ISA.57.7+ISA.57.8	I udstiller åbenlyst jeres utroskab imod mig ved at ofre til afguderne på højene. Men også bag hjemmets vægge har I opstillet jeres afguder. I har vendt mig ryggen og overgivet jer til dem med hud og hår. I har prostitueret jer selv. I betaler til afguderne for at tilfredsstille jeres lyst med dem. 
ISA.57.9	I ofrer parfume og vellugtende olier til Molok, mens I søger med lys og lygte efter nye afguder overalt—ja, selv blandt de døde. 
ISA.57.10	I er udmattede af at søge, men I giver alligevel ikke op. Tanken om nye afguder giver jer styrke til at fortsætte. 
ISA.57.11	Hvorfor er I mere bange for dem end for mig? Hvorfor er I utro mod mig og lever på en løgn? Hvorfor har I glemt mig? Er det, fordi jeg stiltiende har båret over med jer så længe?
ISA.57.12	Lad mig sige jer en ting: Jeres afgudsdyrkelse vil ikke gavne jer. 
ISA.57.13	Når I råber om hjælp, så lad jeres guder redde jer! De er selv så hjælpeløse, at et vindstød kan vælte dem omkuld. Men den, der søger hjælp hos mig, skal få landet og mit hellige bjerg i eje.
ISA.57.14	Jeg, Herren, siger: Ban vej! Ban vej for mit folk! Ryd sten og forhindringer af vejen, hvor mit folk skal gå.”
ISA.57.15	Den evige og højhellige Gud siger: „Jeg er hellig, jeg bor i det høje. Men jeg bor også hos mennesker med ydmyge og sønderknuste hjerter. Jeg trøster dem og heler deres brudte hjerter. 
ISA.57.16	Jeg vil ikke blive ved at være vred på mit folk og anklage dem, for så ville de miste livsmodet og give op. 
ISA.57.17	Jeg blev vred over deres grådighed og skjulte mig for dem, men de fremturede bare i deres synd og fortsatte med at gøre, som de ville. 
ISA.57.18	Jeg har set deres elendighed og frafald, men nu vil jeg genoprette dem. Jeg vil trøste dem, der sørger over deres synd. 
ISA.57.19	Jeg tilbyder fred til alle, både fjern og nær, for jeg vil føre mit folk hjem. 
ISA.57.20	Men de gudløse, som forkaster mig, er som et oprørt hav, der ikke kan falde til ro, men skyller mudder og snavs op på stranden.”
ISA.57.21	De gudløse har ingen fred, siger min Gud.
ISA.58.1	Herren siger: „Råb højt, skån ikke din stemme! Giv signal som med en trompet! Sig til mit folk: I har syndet og gjort oprør imod mig. 
ISA.58.2	Dag efter dag kommer I til mig og siger, at I ønsker at kende min vilje. Som om I virkelig var et folk, der ønskede at leve ret og adlyde mine bud, spørger I mig til råds om lov og ret og siger, at I ønsker at være Gud nær.
ISA.58.3	‚Har du ikke set, at vi faster for at ære dig?’ spørger I mig. ‚Kan du ikke se, at vi ydmyger os selv for din skyld?’ Jo, tak! I faster nok, men I tænker kun på, hvad der gavner jer selv, og I tvinger jeres folk til at arbejde for jer. 
ISA.58.4	Hvad hjælper faste, hvis I skændes og går løs på hinanden med knytnæver? Når det er på den måde, I faster, vil jeg slet ikke høre på jeres bønner. 
ISA.58.5	Tror I virkelig, det er den form for faste, jeg er ude efter: at I sulter jer selv, hænger med hovedet, klæder jer i sæk og dækker jer med aske? Er det, hvad I forstår ved faste? Tror I, jeg kan acceptere den slags?
ISA.58.6	Nej, den slags faste jeg ønsker, er, at I sætter de uretfærdigt anklagede fri, at I fjerner slavernes tunge byrder, at I løser de undertrykte fra deres lænker, 
ISA.58.7	at I deler jeres mad med de sultne, at I giver husly til de hjemløse, at I sørger for tøj til dem, som intet har, og i det hele taget gør, hvad I kan for at afhjælpe de behov, der findes lige omkring jer.
ISA.58.8	Hvis I gør det, vil det lysne for jer, som når morgenrøden bryder igennem, og jeres redning vil komme i hast. Jeres godhed vil gå foran jer og min herlighed slutte op om jer bagfra. 
ISA.58.9	Så vil jeg høre jer, når I kalder på mig. Så snart I råber om hjælp, griber jeg ind.
ISA.58.9	Hvis I holder op med at undertrykke de svage, standser jeres falske anklager og lader være med at sprede onde rygter, 
ISA.58.10	hvis I giver de sultne mad og hjælper dem, der er i vanskeligheder, så skal jeres lys skinne i mørket, og mørket omkring jer skal vige som ved højlys dag. 
ISA.58.11	Og jeg vil altid lede jer og mætte jer med gode gaver. Jeg vil styrke jeres helbred, så I bliver som en frugtbar have, som en kilde, der aldrig tørrer ud. 
ISA.58.12	Så vil jeres efterkommere genopbygge de byer, som nu ligger i ruiner, og I vil blive kendt som dem, der genrejser nedrevne bymure og gør ruiner til beboelige huse.
ISA.58.13	Hvis I holder sabbatsdagen hellig og undgår at bruge den til selviske formål, men glæder jer over min hellige dag og gør den til en festdag, hvor I ikke plejer jeres egne interesser, 
ISA.58.14	så vil I opleve den glæde, jeg giver, få del i velsignelsen og nyde det skønne land, jeg lovede jeres forfar Jakob.” Herren har talt!
ISA.59.1	Hør her! Det er ikke sådan, at Herrens kraft er for svag til at redde jer, eller at han ikke kan høre jeres råb om hjælp. 
ISA.59.2	Nej, det er jeres synder, der afskærer jer fra Guds indgriben. Det er derfor, han har vendt jer ryggen og lukket ørerne for jeres bøn. 
ISA.59.3	Jeres hænder er jo tilsølet af blod, og jeres fingre er begravet i synd. I går rundt med løgn på læben, og jeres ondskabsfulde ord skaber ødelæggelse. 
ISA.59.4	Ingen dømmer retfærdigt. Jeres retssager er et spind af løgne. I bruger tiden på at lægge onde planer og fører dem selv ud i livet. 
ISA.59.5	I ligger og ruger på slangeæg og væver edderkoppespind. Hvis nogen spiser ægget, dør de. Hvis nogen træder på ægget, kommer der straks en slange frem. 
ISA.59.6	Jeres edderkoppespind er ubrugeligt. Man kan ikke sy tøj af det. I øver ondskab og vold. 
ISA.59.7	I er hurtige til at udtænke intriger og mord, jeres tanker er forpestet af synd, der er ødelæggelse og elendighed i jeres kølvand. 
ISA.59.8	I kender ikke fredens vej, men går ad krogede bagveje. De, som følger i jeres fodspor, finder ingen fred.
ISA.59.9	Ja, det er på grund af vores ondskab, at vi ikke oplever Guds redning. Det er derfor, han ikke straffer det folk, som undertrykker os. Vi håber på lysere tider, men det ser mere og mere sort ud. 
ISA.59.10	Vi famler os frem som blinde langs en mur, raver rundt, som havde vi ingen øjne, snubler ved højlys dag, som om det var kulsort nat. I vores bedste alder ligner vi omvandrende lig. 
ISA.59.11	Vi brummer som sultne bjørne, kurrer sørgmodigt som duer. Vi venter på, at Gud skal befri os, men han gør det ikke, for han har vendt sig bort. 
ISA.59.12	Vores synder hober sig op og anklager os over for den retfærdige Gud. Vi indrømmer, at vi er syndere, vi erkender vores skyld. 
ISA.59.13	Vi har været ulydige imod Herren og vendt vores Gud ryggen. Vi har undertrykt andre og gjort oprør. Vi har levet med løgn og bedrag.
ISA.59.14	Retten er tilsidesat, retfærdigheden er gemt væk. Sandheden snubler på gaden, ærligheden kan ikke komme igennem. 
ISA.59.15	Ja, sandheden undertrykkes, og de, der gerne vil handle ret, overfaldes. Herren så, at der ingen retfærdighed var, og det bedrøvede ham. 
ISA.59.16	Han så, at ingen greb ind for at standse undertrykkelsen, og det undrede ham. Derfor vil han selv frelse sit folk med sine egne retfærdige handlinger. 
ISA.59.17	Han tager retfærdigheden på som brynje og sætter frelsens hjelm på hovedet. Han iklæder sig hævnens kjortel og hyller sig i vredens kappe. 
ISA.59.18	Han gengælder sine fjender for deres ondskab. De får løn som forskyldt. Hans straf når også de fjerne lande, 
ISA.59.19	så de lærer at frygte og ære ham—fra øst til vest. Den kommer som en rivende flod, drevet frem af Herrens åndepust.
ISA.59.20	Herren vil komme til Zion som Befrieren for alle i Israels folk, som holder op med at være genstridige. 
ISA.59.21	„Det her er min pagt med jer,” siger Herren. „Jeg vil give jer af min Ånd, og den skal ikke forlade jer. Og de ord, som jeg har givet jer, skal bestå for evigt. I og jeres børn og alle jeres efterkommere skal holde fast ved alle ordene.”
ISA.60.1	Herren siger: „Jerusalem, nu kan du snart stråle af lys igen, for der er nyt lys på vej til dig. Min herlighed vil igen skinne på dig. 
ISA.60.2	Hele jorden er dækket af mørke, og folkeslagene går rundt i blinde. Men du skal få min herlighed at se. Jeg vil lade mit lys skinne på dig. 
ISA.60.3	Folkeslag og konger vil søge hen imod det lys, der udstråler fra dig.
ISA.60.4	Løft dit blik og se dig omkring. Alle dine sønner og døtre vender hjem til dig fra fjerne lande. 
ISA.60.5	Da stråler dine øjne af lykke, dit hjerte jubler af spænding og glæde. Man kommer sejlende til dig med kostbarheder fra hele verden. 
ISA.60.6	Lange karavaner af kameler og dromedarer fra Midjan, Efa og Saba styrer imod dig læsset med røgelse og guld, og de lovpriser min storhed. 
ISA.60.7	Kedars fåreflokke bringes til dig som gave, Nebajots væddere føres til mit alter og anerkendes som offerdyr. Mit herlige tempel udsmykkes med folkenes gaver.
ISA.60.8	Hvad er det, der kommer flyvende som skyer, som duer, der vender hjem til dueslaget? 
ISA.60.9	Det er store skibe, der bringer dine sønner og døtre hjem fra fjerne lande. De er lastet med kostbarheder, medbringer sølv og guld for at ære Herrens navn, Israels hellige Gud, hvis herlighed stråler over dig.
ISA.60.10	Fremmede folk skal genopbygge dine byer, og fjerne konger give tilsagn om hjælp. Skønt jeg knuste dig i min vrede, viser jeg dig nu barmhjertighed og nåde. 
ISA.60.11	Dine porte står åbne døgnet rundt, så konger kan bringe dig gaver fra deres folk. 
ISA.60.12	De nationer, som nægter at hjælpe dig, går til grunde, og deres indbyggere bliver udslettet. 
ISA.60.13	Libanons vældige træer bliver bragt til dig, cypresser, enebær- og fyrretræer, til udsmykning af mit hellige tempel, som er min fodskammel.
ISA.60.14	De, der før undertrykte dig, kommer nu og bøjer sig ærbødigt for dig. De, som forfulgte dig, kysser dine fødder og kalder Jerusalem for ‚Herrens by’ og Zion for ‚Israels Guds bjerg’.
ISA.60.15	Engang var du foragtet og hadet og svigtet af alle, men i fremtiden skal du blive æret og ophøjet og opleve glæde slægt efter slægt. 
ISA.60.16	Mægtige konger og nationer skal forsyne dig med det bedste, de har, og sørge for alle dine behov. Da vil du endelig for alvor forstå, at jeg, Herren, er din Frelser og Befrier, Israels mægtige Gud. 
ISA.60.17	Jeg udskifter dit kobber med guld, dit jern med sølv, dit træ med bronze og dine sten med jern. Jeg lader fred og retfærdighed omslutte dig. 
ISA.60.18	Man skal ikke mere høre om vold og ødelæggelse i landet. Bag dine mure er der tryghed, og på torvene er der lovsang.
ISA.60.19	Da har du ikke længere brug for lyset fra solen om dagen og månen om natten, for jeg, Herren, din Gud, skal være dit evighedslys og din herlighed. 
ISA.60.20	Din nye sol går aldrig ned, og din nye måne aftager ikke, for jeg vil for altid være dit lys. Din sørgetid er til ende. 
ISA.60.21	Hele dit folk bliver et retskaffent folk, og de skal bo i landet for evigt som en plante, jeg selv har plantet. Det er mit værk, og det bringer mig ære. 
ISA.60.22	Den mindste familie bliver til en mægtig slægt, den ubetydeligste til et stort folk. Det vil jeg gøre, siger Herren. Når tiden er inde, vil jeg lade det ske i hast.”
ISA.61.1	Herrens Ånd er over mig, fordi han har udvalgt mig. Han har sendt mig for at bringe godt nyt til de afmægtige og genoprette dem, hvis hjerte er knust. Jeg skal forkynde frihed for de fangne og løse de bundnes bånd.
ISA.61.2	Det bliver en tid, hvor Herren tager imod alle, som kommer til ham, men han vil også straffe de ulydige. Han vil trøste dem, der sørger. 
ISA.61.3	Ja alle, som sørger i Zion, vil han give festdragt i stedet for sæk og aske, glæde i stedet for sorg, lovsang i stedet for tungsind. De skal kaldes de retfærdige egetræer, og de skal stå som vidnesbyrd om Herrens herlighed.
ISA.61.4	De hjemvendte skal bygge på ældgamle ruiner og genopbygge de ødelagte fortidsbyer, der har ligget forladt i mange generationer. 
ISA.61.5	Fremmede skal vogte jeres får, pløje jeres marker og passe jeres vinmarker. 
ISA.61.6	I skal kaldes Herrens præster og Guds tjenere, og I skal nyde nationernes rige ressourcer. 
ISA.61.7	I stedet for den store vanære, I før var genstand for, skal I nu opleve stor fremgang og evig glæde.
ISA.61.8	Herren siger: „Jeg elsker retfærdighed, og jeg hader røveri og forurettelse. Jeg vil give mit folk fuld erstatning og slutte en evig pagt med dem. 
ISA.61.9	Deres efterkommere skal blive kendt blandt folkeslagene, og alle, som ser dem, skal blive klar over, at Herren velsigner sit folk.”
ISA.61.10	Jeg vil glæde mig over Herren, juble over min Gud, for han har klædt mig i frelsens klæder og hyllet mig i retfærdighedens kappe. Jeg er som en brudgom i bryllupstøj, som en brud, der er smykket til bryllup. 
ISA.61.11	Som frøene spirer frem af jorden, vil Gud Herren lade retfærdighed og lovsang vokse frem for alles øjne.
ISA.62.1	For Zions skyld vil jeg ikke tie. For Jerusalems skyld får jeg ikke ro, før retfærdigheden bryder igennem som morgenrøden, og frelsen som en flammende fakkel. 
ISA.62.2	Folkeslagene skal få øjnene op for, at du er god, og konger skal se din herlighed. Herren giver dig et nyt navn, som han selv vælger. 
ISA.62.3	Da bliver du som en prægtig kongekrone i Herren, din Guds, hånd. 
ISA.62.4	Du skal ikke længere kaldes „Den forkastede”, og dit land skal ikke længere hedde „Det gudsforladte land”. Nej, du skal kaldes „Min elskede” og „Min brud”, for Herren glæder sig over dig og hjemfører dig som sin brud. 
ISA.62.5	Som en ung mand hjemfører en jomfru, vil din Skaber hjemføre dig. Som en brudgom, der fryder sig over sin brud, vil Gud fryde sig over dig.
ISA.62.6	På dine mure, Jerusalem, har jeg sat vægtere ud, som dag og nat skal råbe til Gud, indtil hans løfter bliver opfyldt. Lad ikke hænderne synke, I, som beder. 
ISA.62.7	Lad ikke Herren få fred, før han genrejser Jerusalem og lader byen komme til ære og værdighed på jorden. 
ISA.62.8	Herren har aflagt et højtideligt løfte til sit folk, som han vil bakke op med al sin magt: „Jeres fjender skal ikke længere leve af jeres korn. De fremmede skal ikke drikke den vin, I har arbejdet så hårdt på at fremstille. 
ISA.62.9	Nej, I skal få lov at spise af det korn, I har høstet, og I skal prise Herren for det. Og I skal få lov til i templets forgård at drikke vinen fra de druer, I har plukket.”
ISA.62.10	Gå ud af byen, Jerusalems indbyggere, og ban vej for det hjemvendende folk. Fjern de store sten og hejs et banner som tegn for hele verden. 
ISA.62.11	Herren siger til alle folkeslag på jorden: „Sig til Jerusalems indbyggere: Se, din Frelser er på vej, og han går foran sit frigivne folk.”
ISA.62.12	De skal kaldes „Guds hellige folk” og „Herrens løskøbte folk”, og Jerusalem skal kaldes „Den foretrukne by” og „Byen, som ikke bliver forladt”.
ISA.63.1	Hvem er den mægtige fyrste i blodrøde klæder, som kommer fra Botzra i Edoms land?
ISA.63.1	„Det er mig, Herren, som har magt til at frelse, og som afsiger retfærdige domme.”
ISA.63.2	Hvorfor er dit tøj så rødt, som om du havde trampet druerne i vinpersen?
ISA.63.3	„Jeg trådte vinpersen alene. Der var ingen, som hjalp mig. I min vrede nedtrådte jeg dem, som var de druer. Jeg trampede på dem, så jeg blev oversprøjtet med blod. 
ISA.63.4	Hævnens time var kommet, tiden til at befri mit folk fra deres undertrykkere. 
ISA.63.5	Jeg ventede på, om nogen ville hjælpe mig, jeg undrede mig over, at ingen støttede mig. Så fuldførte jeg dommen alene i min stærke vrede. 
ISA.63.6	Jeg nedtrådte folkene i vrede, fyldte dem med min harmes vin og lod deres blod løbe ud på jorden.”
ISA.63.7	Jeg vil mindes Herrens trofasthed. Jeg vil takke ham for alt, hvad han gjorde for os, glæde mig over hans godhed imod Israels folk, over hans barmhjertighed og urokkelige troskab. 
ISA.63.8	Han sagde: „Det er jo mit folk, og de vil ikke svigte mig.” Da befriede han dem fra slaveriet. 
ISA.63.9	Han sendte ikke en engel eller et sendebud for at redde dem, men han greb selv ind. På grund af sin kærlighed ynkedes han over dem og befriede dem. Han har jo båret dem og beskyttet dem helt fra begyndelsen.
ISA.63.10	Men de gjorde alligevel oprør imod ham og bedrøvede hans hellige Ånd. Derfor blev han deres fjende og kæmpede imod dem.
ISA.63.11	Men så kom de i tanke om de gamle dage, hvor Moses førte folket ud af Egypten, og de råbte: „Hvor er den Gud, som førte Israels folk med dets ledere sikkert gennem havet? Hvor er den Gud, som gav sin hellige Ånd til sin tjener Moses? 
ISA.63.12+ISA.63.13	Hvor er den Gud, som viste sin vældige magt og gav Moses autoritet til at kløve havet foran hele folket? Hvor er den Gud, som udførte de store mirakler, som vi aldrig glemmer? De vandrede gennem havet så let som heste gennem ørkenen. 
ISA.63.14	Som kvæget, der føres ned til græsset i dalen, førte Herrens Ånd folket til et hvilested. Sådan førte Herren sit folk for at vise sin herlighed.
ISA.63.15	Herre, se nu til os fra din hellige bolig i din herligheds Himmel. Hvad er der blevet af din nidkærhed for dit folk? Hvor er din vældige magt? Hvor er din barmhjertighed og kærlighed? Hvorfor oplever vi det ikke? 
ISA.63.16	Du er jo vores Far. Abraham og Jakob kan ikke hjælpe os. Det er dig, Herre, som har hjulpet og reddet os fra ældgammel tid. 
ISA.63.17	Herre, hvorfor tillader du os at fare vild fra dine veje? Hvorfor gør du os sløve, så vi glemmer at have ærefrygt for dig? Kom tilbage og grib ind, for vi ønsker at tjene dig, og vi tilhører dig. 
ISA.63.18	Dit hellige folk boede i landet en kort tid, men nu er det vores fjender, der nedtramper dit hellige sted. 
ISA.63.19	Vi har altid været dit folk. De andre folkeslag tilbeder dig ikke, og det er ikke dem, der har dig som deres Herre. Gid du ville flænge himlen og stige ned til os. Så ville bjergene bæve.
ISA.64.1	Det ville få folkeslagene til at skælve af angst og fjenderne til at frygte dit herlige navn, som når ild sætter kvas i brand og bringer vand i kog. 
ISA.64.2	For du gjorde engang undere, vi ikke ventede, og bjergene skælvede, da du viste dig. 
ISA.64.3	Intet øre har hørt, og intet øje har set en gud som dig, for du griber ind og hjælper dem, som sætter deres lid til dig. 
ISA.64.4	Du hjælper dem, som med glæde gør din vilje og følger dine veje.
ISA.64.4	Men vi syndede imod dig, og du blev vred. Evig og altid har vi været onde og ulydige.
ISA.64.5	Vi blev alle urene af synd. Selv det bedste, vi gjorde, var kun beskidte handlinger. Vi blev som visne blade, der blev fejet bort af vores synd som af vinden. 
ISA.64.6	Ingen bad dig om hjælp eller holdt sig nær til dig. Derfor vendte du dig bort og overlod os til den straf, vi fortjente.
ISA.64.7	Men Herre, du er stadig vores Far! Vi er leret, og dine hænder har formet os. Vi er dit værk. 
ISA.64.8	Vær ikke alt for vred på os, Herre. Husk ikke for evigt på vores synd. Vi er jo dit udvalgte folk.
ISA.64.9	Se, dine hellige byer er blevet jævnet med jorden, Zion ligner en øde ørken, Jerusalem ligger i ruiner. 
ISA.64.10	Vores hellige og prægtige tempel, hvor vores forfædre lovpriste dig, er brændt ned til grunden. Det sted, vi elskede over alt andet, er nu kun en ruinhob. 
ISA.64.11	Vil du stadig ikke gribe ind, Herre? Vil du stiltiende se på, at vi bliver straffet så hårdt?”
ISA.65.1	Herren siger til sit folk: „Jeg viste mig for dem, der ikke spurgte efter mig. Jeg blev fundet af dem, der ikke søgte mig. Jeg sagde til et folk, som egentlig ikke var mit folk: ‚Se, her er jeg!’
ISA.65.2	Dagen lang rakte jeg hænderne ud mod et ulydigt og oprørsk folk, som handlede ondt og fulgte deres egne tanker, 
ISA.65.3	et folk, som blev ved med at håne mig op i mit åbne ansigt ved at dyrke deres afguder i haverne og brænde offerild på hustagene for fremmede guder. 
ISA.65.4	Om natten gik de ud til gravhulerne for i al hemmelighed at søge kontakt med de afdøde, og de spiste svinekød og anden uren mad. 
ISA.65.5	Alligevel sagde de til andre mennesker: ‚Rør ikke ved mig, for du gør mig uren med din synd. Jeg er nemlig hellig og ren.’ De er som en stadig stank i min næse.
ISA.65.6	Deres synderegister er langt, og jeg giver ikke op, før de har fået, hvad de fortjener. 
ISA.65.7	Jeg straffer jer ikke kun for jeres egne synder, men også for jeres forfædres synder. Også de brændte røgelse på bjergene og hånede mig ved at dyrke deres afguder på offerhøjene. I skal få den fulde straf for jeres synd.”
ISA.65.8	„Men jeg vil ikke udslette jer alle,” siger Herren. „På en rådden drueklase kan man altid finde enkelte gode druer, der ikke fortjener at blive kasseret. Jeg har da også fundet sande Guds tjenere i Israel, og dem vil jeg ikke lade gå til grunde sammen med de andre. 
ISA.65.9	Jeg vil frelse en rest af Israels folk og Judas efterkommere. Mine udvalgte, som tjener mig, skal arve landet og bo der. 
ISA.65.10	Saronsletten bliver græsmarker for deres får, og i Akors dal vil deres kvæg ligge og tygge drøv. Det lover jeg dem af mit folk, som søger mig.
ISA.65.11	Men I, som har svigtet mig og mit tempel og i stedet tilbeder lykkeguden og skæbneguden, 
ISA.65.12	jeres skæbne bliver sværdhug, og jeres lykke bliver at knæle til nedslagtning. For da jeg kaldte, svarede I ikke, og da jeg talte, hørte I ikke efter. I syndede bevidst for øjnene af mig og valgte at handle stik imod min vilje.”
ISA.65.13	Derfor siger Gud Herren: „I skal sulte, men de, der tjener mig, skal spise. I skal tørste, men de skal drikke. I skal hænge med hovedet i skam, men de skal glæde sig. 
ISA.65.14	I skal græde af sorg og jamre i fortvivlelse, men de skal juble af fryd. 
ISA.65.15	Mine udvalgte vil huske jer som dem, der blev forbandet og dræbt af Herren. Mine tjenere får en bedre fremtid.
ISA.65.16	Til den tid vil I igen begynde at bruge mit navn, når I aflægger en ed eller udtaler en velsignelse, for jeg er en trofast Gud. Da vil de gamle problemer være glemt og ikke længere huskes.
ISA.65.17	Hør her! Jeg vil skabe en ny himmel og en ny jord, og man vil ikke huske det gamle mere. 
ISA.65.18	Glæd jer! Fryd jer for evigt over mit nye skaberværk!
ISA.65.18	Jeg gør Jerusalem til et vidunderligt sted, hvor folk vil juble af glæde. 
ISA.65.19	Og jeg vil fryde mig over mit folk i Jerusalem. Ingen skal længere græde og jamre af sorg. 
ISA.65.20	Ingen børn vil dø som spæde, og de gamle vil ikke gå bort før tiden. Hundrede år skal betragtes som en ung alder, og en, der ikke når de hundrede, vil man regne for at være under forbandelse. 
ISA.65.21	De bygger sig huse og bor der selv, de planter vinmarker og nyder selv dens frugt. 
ISA.65.22	De bliver ikke jaget fra hus og hjem, og andre røver ikke deres høst. Mit folk vil opnå en høj alder og nyde frugten af deres arbejde. 
ISA.65.23	De skal ikke arbejde forgæves eller føde børn for bare at miste dem igen. De er Herrens velsignede folk, og velsignelsen skal gå i arv til deres børn. 
ISA.65.24	Jeg vil gribe ind og hjælpe dem, før de kalder på mig. Ja, før de ved, hvad de skal bede om, vil jeg give dem det, de har brug for. 
ISA.65.25	Ulven og lammet skal græsse sammen, løven skal æde hø som oksen, men slangen skal spise støv. Til den tid vil der hverken findes ondskab eller ødelæggelse i hele mit hellige bjergland,” siger Herren.
ISA.66.1	„Himlen er min trone, og jorden er min fodskammel. Hvordan vil I bygge et hus til mig? Hvordan vil I skaffe mig et sted at bo? 
ISA.66.2	Jeg har jo selv skabt det hele, og det tilhører mig,” siger Herren.
ISA.66.2	„Jeg hjælper dem, som har et ydmygt og sønderknust hjerte, og som handler på mine ord. 
ISA.66.3	Men mange håner mig med deres ondskab. De ofrer en okse til mig, men slår samtidig mennesker ihjel. De ofrer et lam til mig, men ofrer samtidig en hund til afguderne. De bringer et afgrødeoffer til mig, men et offer af svineblod til afguderne. De brænder røgelse for mig, men hylder også en afgud.
ISA.66.4	Men nu vil jeg også straffe dem og bringe al den ulykke over dem, som de håbede at undgå. For da jeg kaldte på dem, nægtede de at svare. Da jeg talte til dem, ville de ikke høre efter. I stedet syndede de lige op i mit åbne ansigt og handlede stik imod min vilje.
ISA.66.5	Men hør, hvad jeg, Herren, har at sige til jer, som adlyder mig: De fra jeres eget folk, som hader jer og støder jer bort på grund af jeres loyalitet imod mig, håner jer og siger: ‚Få Herren til at vise sin herlighed, så vi kan se, hvad det er, I er så glade for.’ Men de vil blive ydmyget eftertrykkeligt.
ISA.66.6	Hør et råb i byen, en høj lyd fra templet. Det er mig, Herren, der taler. Jeg vil gøre op med mine fjender.
ISA.66.7	Jerusalem er som en kvinde, der pludselig føder et barn, så snart veerne begynder. 
ISA.66.8	Hvem har nogen sinde oplevet, hvad I nu ser med egne øjne? Fødes en nation på en enkelt dag? Fødes et folk på et øjeblik? Men sådan føder Jerusalem. Pludselig får hun veer og føder straks sine børn. 
ISA.66.9	Skulle jeg tillade svangerskab og så hindre fødslen? Skulle jeg afbryde en fødsel, jeg selv har sat i gang?” siger Herren.
ISA.66.10	Glæd jer med Jerusalem. Vær glade på hendes vegne, alle I, som elsker hende, og som før har sørget over hende. 
ISA.66.11	Så skal I mættes ved hendes overflod og finde hvile som spædbarnet, der mættes og hviler trygt ved sin mors bryst. 
ISA.66.12	„Ja,” siger Herren, „jeg sender en flod af fred over hende tillige med en strøm af rigdom fra fremmede nationer. Hendes børn bæres på hoften, sidder på skødet og får kærtegn. 
ISA.66.13	Som en mor trøster sit barn, sådan trøster jeg jer. I vil finde trøst i Jerusalem.”
ISA.66.14	Når I ser Jerusalems genrejsning, vil I juble af glæde, og I vil vokse jer sunde og raske. Da vil Guds tjenere erfare Herrens magt, og hans fjender vil smage hans vrede. 
ISA.66.15	For se, Herren kommer med lyn og tordenskrald, hans vrede er en fortærende ild, hans dom er et brølende flammehav. 
ISA.66.16	Herren vil straffe sine modstandere med ild og sværd i et vældigt blodbad.
ISA.66.17	Herren siger: „De, som dyrker afguder i offerlundene, og som spiser svinekød og mus og andre urene dyr, vil blive udryddet. 
ISA.66.18	Jeg kender menneskets tanker og gerninger, og alle folkeslagene vil opleve min kraft og magt til at straffe dem. 
ISA.66.19	Jeg vil gøre et under iblandt dem, og dem, der undslipper, sender jeg ud til Tarshish, Pul, Lud (de berømte bueskytter), Tubal, Javan, og til de fjerne lande, der ikke har hørt om mig eller oplevet min kraft. De skal fortælle folkene om min herlighed, 
ISA.66.20	og de skal føre alle jeres brødre iblandt folkeslagene tilbage som et offer til mig. På heste, i vogne, i bærestole, på muldyr og kamelryg skal de komme til Jerusalem og mit hellige bjerg,” siger Herren. „De skal komme, som når israelitterne bringer offergaver i rene kar til mit tempel. 
ISA.66.21	Da vil jeg udpege nogle af dem, som er vendt hjem, til at være mine præster og levitter,” siger Herren.
ISA.66.22	„Ligesom den nye himmel og den nye jord altid vil bestå, skal jeres slægt og efterkommere aldrig dø ud. 
ISA.66.23	Hver uge på sabbatten og hver den første i måneden skal alle mennesker komme for at tilbede mig,” siger Herren. 
ISA.66.24	„Og de skal gå ud og se på ligene af dem, som gjorde oprør imod mig. De ligger på lossepladsen, hvor ormene aldrig dør, og ilden aldrig slukkes. Synet af dem vil tjene til skræk og advarsel for alle.”
JER.1.1	Denne bog indeholder de budskaber, som Herren åbenbarede for mig. Jeg hedder Jeremias, er præst og søn af Hilkija, og jeg kommer fra Anatot i Benjamins land. 
JER.1.2	Herren begyndte at tale til mig i kong Josias
JER.1.3	og budskaberne fortsatte med at komme, mens Josiasʼ søn, Jojakim, var konge, helt frem til den femte måned i Zidkijas 11. regeringsår, da Jerusalem blev indtaget og indbyggerne ført i eksil.
JER.1.4	Herren sagde til mig: 
JER.1.5	„Længe før jeg dannede dig i din mors liv, havde jeg planer for dig. Før du blev født, udvalgte jeg dig til at være profet for folkeslagene.”
JER.1.6	„Åh, almægtige Gud!” svarede jeg. „Jeg er alt for ung. Jeg har slet ikke autoritet til at kunne tale som profet.”
JER.1.7	„Du skal ikke undskylde dig med, at du er for ung,” svarede Herren. „Du skal bare gå, hvor jeg sender dig, og sige alt, hvad jeg befaler dig. 
JER.1.8	Du skal ikke være bange for, hvordan folk vil reagere, for jeg går med dig og beskytter dig.”
JER.1.9	Så rakte Herren hånden ud og rørte ved min mund. „Jeg vil lægge mine ord i din mund,” sagde han. 
JER.1.10	„Jeg giver dig hermed autoritet over folkeslag og kongeriger. Noget skal rykkes op med rode, mens andet skal plantes på ny. Noget skal rives ned til grunden, mens andet skal genopbygges.”
JER.1.11	Derefter sagde Herren til mig: „Jeremias! Hvad ser du?”
JER.1.11	„Jeg ser en gren fra et mandeltræ,” svarede jeg.
JER.1.12	„Det er rigtigt,” svarede Herren. „For jeg våger
JER.1.13	Lidt efter spurgte Herren: „Hvad ser du nu?”
JER.1.13	„Jeg ser en gryde med kogende vand mod nord, og den er ved at vælte hen imod os,” svarede jeg.
JER.1.14	„Rigtigt,” svarede Gud. „For ulykken vil komme nordfra og strømme ud over alle landets indbyggere. 
JER.1.15	Jeg tilkalder alle nordens konger med deres hære, så de kommer og belejrer Jerusalem og alle Judas byer. 
JER.1.16	På den måde vil jeg dømme og straffe mit folk, fordi de har forladt mig og vendt sig til andre folks guder. Nu tilbeder de afgudsbilleder, som de selv har lavet. 
JER.1.17	Gør dig parat til at stå frem og fortælle dem alt, hvad jeg befaler dig. Vær ikke bange for at konfrontere dem, ellers skal jeg give dig noget at være bange for. 
JER.1.18+JER.1.19	Jeg vil gøre dig hård over for deres kritik. Jeg gør dig stærk som en befæstet by, der er umulig at indtage, urokkelig som en jernsøjle, massiv som en mur af bronze. Hele folket med kongerne, embedsmændene og præsterne i spidsen vil være imod dig, men de vil ikke kunne vinde over dig, for jeg går med dig og beskytter dig.”
JER.2.1	Herren sagde til mig, 
JER.2.2	at jeg skulle gå ud i Jerusalems gader og bekendtgøre følgende budskab:
JER.2.2	„Hør hvad Herren siger: Israel, mit folk, jeg husker, hvor hengiven du var i begyndelsen. Som nygift brud var du fuld af kærlighed til mig, og du fulgte mig gennem den golde ørken. 
JER.2.3	Dengang tilhørte du mig alene, ligesom førstegrøden af høsten, og jeg sendte min straf over alle, som ville gøre dig fortræd.”
JER.2.4	Hør godt efter, alle Israels slægter og familier. 
JER.2.5	Hør, hvad Herren har at sige: „Hvorfor vendte jeres forfædre ryggen til mig? Hvilken fejl har jeg begået, siden de forkastede mig? De begyndte at dyrke tomme afguder, indtil de selv blev lige så tomme. 
JER.2.6	Hvordan kunne de glemme, at det var mig, Herren, som førte dem ud af Egypten og gennem den golde ørken, en vildmark med farlige kløfter, med tørke og håbløshed, hvor ingen kunne drømme om at slå sig ned? 
JER.2.7	Det var mig, som førte dem ind i et frugtbart land, så de kunne glæde sig over en god høst. Men de ødelagde mit land med deres synd og ondskab. 
JER.2.8	Selv deres præster søgte mig ikke. De, der skulle undervise i mine love, kendte mig ikke. Landets ledere vendte sig fra mig, og deres profeter indviede sig til Baʼal og dyrkede afguder, som ikke kunne hjælpe dem. 
JER.2.9	Jeg bliver nødt til at konfrontere jer med det, siger Herren. Og jeg bliver ved fra den ene generation til den anden.
JER.2.10+JER.2.11	Prøv at rejse mod vest og spørg befolkningen på Cypern. Send bud mod øst og spørg jer for i Kedars ørken. Har et folk nogen sinde udskiftet deres guder? Og det selv om deres såkaldte guder blot er bedrag. Men mit folk har forladt 
JER.2.12	Hvilken himmelråbende dumhed. 
JER.2.13	To frygtelige ting har mit folk gjort: De har forladt mig, som er kilden med det friske, livgivende vand, og de har hugget sig vandreservoirer, der er så fulde af revner, at de ikke kan holde vand. 
JER.2.14	Israels folk var ikke bestemt til at leve i trældom. Hvorfor tror I, de blev ført bort som slaver?
JER.2.15	Deres fjender brøler som en løve, der står over et fældet bytte, deres sejrsråb gjalder gennem luften. Landet ligger i ruiner, byerne er brændt ned og står tomme tilbage. 
JER.2.16	Egyptiske hære fra Memfis og Takpankes har slået jer til jorden, Israels folk. 
JER.2.17	Det er straffen, som rammer jer, fordi I har svigtet mig, selv om jeg ønskede at lede jer og vise jer den rette vej.
JER.2.18	Hvad får I ud af at søge hjælp hos egypterne? Hvad hjælper det at gå i forbund med assyrerne? 
JER.2.19	Jeg er nødt til at gribe ind over for jeres oprør. Jeg er nødt til at straffe jer for jeres synder. Da vil I forstå, hvilken frygtelig fejl I begik, da I gjorde oprør imod Herren, jeres Gud, og holdt op med at have ærefrygt for mig—siger Herren, den Almægtige. 
JER.2.20	Det er snart længe siden, I brød løs og sprængte alle bånd, for I ønskede ikke at være undergivet mig. Nu dyrker I frugtbarhedsguder på hver en bakketop i skyggen af de grønne træer. I opfører jer som en skøge, der giver sig hen til fremmede.
JER.2.21	Det var en ædel vinsort, jeg plantede i landet. Hvordan kunne I blive til en vildvin med sure og elendige druer? 
JER.2.22	Selv den kraftigste sæbe kan ikke rense jeres synder væk. 
JER.2.23	Hvordan kan I påstå, at I aldrig har gjort jer urene med afgudsdyrkelse, at I aldrig har ofret til Baʼal? Tænk dog på, hvad I gjorde i Hinnoms dal.
JER.2.24	I er som et vildæsel, der er opvokset i ødemarken og vejrer i luften efter en han. Intet kan holde hende tilbage, og hannerne behøver slet ikke at jagte hende, for hun kommer selv. 
JER.2.25	Åh, Israels folk, hold op med at løbe efter afguderne, indtil I slider skoene op og er ved at gå til af tørst. Men I siger: ‚Du kan lige så godt opgive at standse os, for vi elsker de fremmede guder og bliver ved med at gå til dem.’
JER.2.26+JER.2.27	Som en tyv, der bliver fanget, må afsone sin straf, sådan kommer Israels folk med deres konger og embedsmænd, præster og profeter til at mærke min straf. I siger til en træklods: ‚Jeg vil ære dig som min far,’ og til en sten: ‚Jeg vil ære dig som min mor, der gav mig livet.’ I har vendt mig ryggen. Men så snart I har problemer, råber I til mig om at redde jer. 
JER.2.28	Hvorfor råber I ikke til de guder, I selv har lavet? Hvorfor lader I ikke 
JER.2.29	Hvorfor beklager I jer over den straf, I får? I har jo alle gjort oprør imod mig. 
JER.2.30	Jeg har åbenbart straffet jer til ingen nytte, for I er stadig lige ulydige imod mig. Som en sulten løve har I gjort det af med mine profeter.
JER.2.31	Hør efter, hvad jeg siger, mit oprørske folk: Hvorfor betragter I mig som en gold ørken? Hvorfor ser I på mig som et skræmmende mørke? Hvorfor løber I jeres vej i stedet for at komme til mig? 
JER.2.32	Glemmer en brud at tage sin brudekjole på? Glemmer en ung pige sine bryllupssmykker? Men mit folk har fuldstændig glemt mig.
JER.2.33	Hvor er I blevet gode til at finde nye elskere! Selv en erfaren luder kunne lære noget af jer. 
JER.2.34	Jeres hænder er røde af blod fra uskyldige og forsvarsløse mennesker, som ikke havde begået nogen forbrydelse. 
JER.2.35	Alligevel siger I: ‚Vi har ikke gjort noget forkert. Gud kan da ikke være vred på os.’ Men jeg vil straffe jer strengt, fordi I påstår, at I ikke har syndet.
JER.2.36	I har så travlt med at søge hjælp hos alle andre end mig. Men jeres venner i Egypten vil svigte jer, ligesom I blev svigtet af assyrerne. 
JER.2.37	I fortvivlelse vil I skjule ansigtet i hænderne, for jeg, Herren, vil sørge for, at ingen hjælp når frem fra dem, I sætter jeres lid til.”
JER.3.1	„Hvis en mand har skilt sig fra sin kone, og hun derefter gifter sig med en anden, kan han så bare uden videre tage hende til nåde igen? Ville det ikke gøre landet urent? Mit folk, I har været mig utro med mange elskere. Tror I så, at I uden videre kan komme tilbage til mig? 
JER.3.2	Se jer omkring. Er der en bakketop tilbage i landet, hvor I ikke har hengivet jer til jeres afguder? Som en beduin, der venter på sit offer i ørkenen, som en luder, der sidder i vejkanten og venter på kunder, sådan har I været ivrige efter at være mig utro. I har forurenet landet med jeres gemene, religiøse prostitution. 
JER.3.3	Derfor holdt jeg regnen tilbage, selv midt i regntiden, men I viste ingen tegn på anger. Har I da ingen skam i livet? 
JER.3.4	I siger til mig: ‚Åh, du er som en far for os, og vi har mærket din godhed helt fra begyndelsen. 
JER.3.5	Du vil sikkert se igennem fingre med vores små svagheder, og du er ikke vred ret længe, vel?’ Sådan taler I til mig, og straks går I ud og fortsætter med jeres udskejelser, som I er så dygtige til!”
JER.3.6	En gang, mens Josias var konge i Sydriget, sagde Herren til mig:
JER.3.6	„Jeremias, har du tænkt over Nordrigets opførsel? Israel er som en utro kvinde, der udnytter enhver anledning til at sprede ben for sine elskere på højene og under de grønne træer. 
JER.3.7	Jeg troede, at hun ville komme til fornuft og vende tilbage til mig. Men hun kom ikke, og det så hendes troløse søster, Juda. 
JER.3.8	Hun så også, at jeg gav Israel et skilsmissebrev og sendte hende væk på grund af hendes utroskab. Men Juda tog ikke ved lære af det. Hun fulgte blot Israels eksempel og gav sig hen til afguderne. 
JER.3.9	Hun kunne ikke se noget problem i at dyrke guder af træ og sten, og derved gjorde hun hele landet urent. 
JER.3.10	Hendes omvendelse var overfladisk, for hun angrede ikke af hjertet sin opførsel. 
JER.3.11	Derfor er Judas utroskab endnu værre end Israels.”
JER.3.12	Derefter befalede Herren, at jeg skulle vende mig mod nord og råbe: „Omvend dig Israel, mit utro folk, for jeg er barmhjertig og ønsker ikke at være vred på jer. 
JER.3.13	Erkend jeres skyld og indrøm, at I har gjort oprør imod mig, Herren, jeres Gud, at I har været mig utro med afguderne under alle de grønne træer. I har nægtet at gøre, hvad jeg bad jer om. 
JER.3.14	Kom tilbage til mig, mit oprørske folk, for jeg er Herren, jeres Gud. Jeg vil føre jer tilbage til Zion, den ene gruppe efter den anden. 
JER.3.15	Og der vil jeg give jer trofaste ledere, som skal regere landet med visdom og forstand.
JER.3.16	Engang skal landet igen fyldes med jeres efterkommere, og I skal ikke mere tale om dengang, da Herrens Ark var hos jer. Ingen vil skænke arken en tanke eller savne den, og der skal ikke laves en ny. 
JER.3.17	Til den tid skal Jerusalem betragtes som det sted, hvor jeg, Herren, regerer, og alle folkeslag vil valfarte dertil for at give mig ære. Så vil de holde op med at følge deres egne stolte og onde hjerter. 
JER.3.18	Til den tid skal både Judas og Israels folk vende hjem fra eksilet i nord og igen bo i det land, jeg gav til deres forfædre.
JER.3.19	Jeg ønskede at betragte jer som mine børn og give jer dette vidunderlige land, den skønneste plet på jorden. Jeg havde håbet, at I ville betragte mig som jeres far, og at I trofast ville gøre, hvad jeg bad jer om. 
JER.3.20	Men som en kvinde er sin mand utro, sådan har I svigtet mig og givet jer hen til fremmede guder, siger Herren.
JER.3.21	Der høres stemmer fra bakketoppene. Det er Israels folk, der med tårer trygler deres afguder om hjælp. De er dybt forankret i deres synd og har glemt deres troskabsed mod Herren, deres Gud. 
JER.3.22	Vend dog om, mit oprørske folk, så jeg kan helbrede jeres troløse hjerter.
JER.3.22	Lad mig høre jer sige: ‚Ja, vi ønsker at vende tilbage, for du er Herren, vores Gud. 
JER.3.23	Vi erkender, at vores larmende afguderi på bakketoppene var til ingen nytte. Det er kun Herren, vores Gud, der kan redde os. 
JER.3.24	Den skamløse afgud har fortæret alt det, vores forfædre har opbygget gennem tiderne. Alt har vi ofret, både køer og får, ja selv vores sønner og døtre. 
JER.3.25	Vi skammer os dybt og fortjener at blive straffet. Både vores forfædre og vi selv har syndet mod Herren, vores Gud, og været ulydige lige fra begyndelsen til i dag.’
JER.4.1	Åh, mit folk, Israel, vend tilbage til mig. Hvis I skiller jer af med jeres væmmelige afguder, hvis I holder op med at gå jeres egne veje, 
JER.4.2	hvis I sværger på, at I fra nu af vil handle retfærdigt og ærligt, så vil I blive redskab til, at min velsignelse når ud til folkeslagene, og de vil glæde sig over mig.
JER.4.3	Hør, hvad Herren siger til Judas befolkning og Jerusalems indbyggere: Pløj dybt i jeres hårde og golde hjerter. Det nytter ikke at så imellem tidsler. 
JER.4.4	Forny jeres pagt med mig, og lad hjerterne blive omskåret. Ellers vil min vrede fortære jer med en uudslukkelig ild på grund af alle jeres synder.”
JER.4.5	Herren fortsatte: „Advar Jerusalem og hele Juda og sig til folk, at de skal blæse alarm ud over landet. Råb til dem: ‚Løb for livet! Flygt ind i de befæstede byer!’ 
JER.4.6	Hejs alarmflaget på Zions bjerg. Skynd jer at flygte. Udsæt det ikke. Jeg, Herren, sender en hær imod jer fra nord. 
JER.4.7	En løve kommer frem fra sin hule, en frygtelig folkedræber gør sig klar til kamp. Jeres land bliver lagt øde, og byerne bliver til forladte ruiner. 
JER.4.8	Klæd jer i sørgetøj og bryd sammen i gråd, for min voldsomme vrede rammer jer. 
JER.4.9	Når det sker, vil konger og embedsmænd stå magtesløse, præster og profeter stivne af skræk.”
JER.4.10	„Jamen, Herre,” protesterede jeg, „har du så ikke narret folket ved at love Jerusalem fred og fremgang? Nu har vi fået kniven på struben.”
JER.4.11+JER.4.12	Herren fortsatte: „Der kommer en dag, hvor jeg sender en svidende ørkenvind ind over dem. Det bliver ikke en behagelig brise, men en brølende orkan. Det er min straf over folket.”
JER.4.13	Da vil fjenden fare ind over vores land som en stormvind. Hans stridsvogne er som en tornado og hans heste hurtigere end ørne. Så er det ude med os.
JER.4.14	Åh, Jerusalem, rens dit hjerte for ondskab, så du kan blive reddet. Hvor længe vil du blive ved med dine ondsindede planer?
JER.4.15	Fra Dan og fra Efraims bjerge vil der komme sendebud med melding om, at katastrofen er på vej. 
JER.4.16	De vil råbe til folk: „Fjenden er nær!” De vil sige til Jerusalems indbyggere: „Fjenden kommer fra et fjernt land for at belejre Jerusalem og angribe alle Judas byer. 
JER.4.17	De vil sætte vagtposter hele vejen rundt om Jerusalem, så ingen kan gå ud eller ind.”
JER.4.17	„Det sker, fordi I har gjort oprør imod mig,” siger Herren. 
JER.4.18	„I må tage konsekvensen af jeres ondskab og synd. Det er en hård straf, men det er, hvad I fortjener. Smerten bliver ikke til at bære.”
JER.4.19	Da udbrød jeg: „Jeg mærker allerede smerten i mit hjerte. Der raser en kamp i mit indre—og jeg kan ikke tie stille med det. Jeg kan allerede høre fjenden blæse til angreb, og skrigene fra kampen skærer mig i hjertet. 
JER.4.20	Ødelæggelsen ruller ind over landet og efterlader det i ruiner. På et øjeblik er alle vores hjem jævnet med jorden. 
JER.4.21	Hvor længe skal kampen rase? Hvor længe skal jeg høre på de frygtelige kampråb?”
JER.4.22	Herren svarede: „Det sker, fordi mit folk har opført sig tåbeligt. De har vendt mig ryggen. De opfører sig som uartige børn, der ikke har andet i hovedet end at udtænke ondskabsfulde planer. De forstår ikke, hvad det vil sige at gøre det gode.”
JER.4.23	Derefter så jeg hele landet for mit indre blik. Det var øde og tomt. Jeg så op mod himlen. Den var sort. 
JER.4.24	Jeg så mod bjergene og højene. De rystede og skælvede. 
JER.4.25	Der var ingen mennesker at se nogen steder, og fuglene var borte. 
JER.4.26	Det frugtbare land var forvandlet til en ødemark, og byerne lå i ruiner på grund af Herrens glødende vrede.
JER.4.27	„Jeg gør landet øde—dog ikke helt,” siger Herren. 
JER.4.28	„Det er derfor, jorden sørger, og himlen er klædt i sort. Jeg har nu åbenbaret min plan, og min beslutning står fast, den er ikke til at ændre.”
JER.4.29	Derefter så jeg for mig byernes indbyggere flygte i rædsel over larmen fra den fremstormende hær. Folk gemte sig i krattet og i bjergenes kløfter. Byerne lå øde og forladte. 
JER.4.30	Jerusalem, du er fortabt. Hvorfor klæder du dig ud i det fineste skrud, tager smykker på og maler dig med øjensminke? Det nytter ikke noget, for dine forbundsfæller foragter dig og ønsker kun at slå dig ihjel.
JER.4.31	Jeg hører et hjerteskærende skrig som fra en kvinde, der føder for første gang. Det er Jerusalem, der skriger i sin nød, gisper efter vejret og trygler om nåde foran sine bødler.
JER.5.1	Herren fortsatte: „Gå en tur gennem Jerusalems gader og torve og se jer godt omkring. Hvis I kan finde bare én, der er ærlig og søger sandheden, vil jeg skåne byen. 
JER.5.2	Selv når de sværger ved den levende Gud, lyver de.”
JER.5.3	„Åh, Herre,” udbrød jeg. „Jeg ved, at du søger efter mennesker, der taler sandhed. Du forsøgte at få dem til at være ærlige ved at straffe dem hårdt, men intet hjalp. Du truede dem med udslettelse, og alligevel nægtede de at omvende sig fra deres synd. De er stivnakkede og ubøjelige. De nægter at lægge kursen om.”
JER.5.4	Men så sagde jeg til mig selv: „Deres tåbelighed må skyldes, at de ikke ved, hvad Herren forventer af dem. De stakkels uvidende mennesker kender slet ikke Guds love. 
JER.5.5	Derfor må jeg hellere gå til deres ledere, til dem, der har magt og indflydelse. De ved, hvad Herren forventer, og de kender Guds love.”
JER.5.5	Men ak, de havde alle gjort oprør mod Herren og nægtet at adlyde ham. 
JER.5.6	Derfor bliver de angrebet af en løve fra skoven, ulve fra ørkenen skal overfalde dem, leoparder vil ligge på lur ved deres byer, så alle, der vover sig udenfor, bliver revet i stykker. Det er straffen for deres oprør og mangfoldige synder.
JER.5.7	Herren fortsatte: „Hvordan skulle jeg kunne tilgive dig, Jerusalem? Alle dine indbyggere har vendt sig fra mig og dyrker afguder, som ikke kan hjælpe dem. Jeg gav mit folk alt, hvad de havde brug for, men alligevel var de utro overfor mig og hengav sig til alle mulige afguder. 
JER.5.8	De er som fede, brunstige hingste, der vrinsker af begær efter naboens hoppe. 
JER.5.9	Bør de ikke få deres velfortjente straf? Skulle jeg lade være at straffe et folk, der opfører sig sådan? 
JER.5.10	Gå I blot hen og ødelæg Judas vingård, dog ikke fuldstændigt. Hug grenene af, for de hører ikke mig til. 
JER.5.11	Israels og Judas folk har svigtet mig totalt. 
JER.5.12	De beskylder mig for at lyve, når de siger: ‚Herren vil ikke straffe os. Der sker ikke noget. Vi behøver ikke at frygte for hungersnød og krig. 
JER.5.13	Profeterne taler tomme ord. Gud har ikke talt til dem. Lad deres trusler ramme dem selv.’ ”
JER.5.14	Derfor sagde Herren, den Almægtige, til mig: „Fordi de siger sådan, vil jeg gøre det profetiske ord i din mund til en ild, der vil fortære mit folk, som var det pindebrænde.”
JER.5.15	Derefter gav Herren mig følgende budskab: „Hør efter, mit folk, jeg sender et fremmed folk imod jer. Det er en stormagt, som har eksisteret meget længe, og de taler et sprog, I ikke forstår. 
JER.5.16	Deres krigere er stærke og frygtløse, og deres våben er dødsensfarlige. 
JER.5.17	De vil stjæle jeres høst og jeres mad. De vil slå jeres børn ihjel og stjæle jeres kvæg. De vil ødelægge jeres vingårde og frugthaver. Jeres befæstede byer, som I sætter jeres lid til, vil de lægge i ruiner. 
JER.5.18	Men jeg vil dog ikke tillade, at I bliver udslettet totalt.”
JER.5.19	Herren sagde derefter til mig: „Når folket spørger, hvordan Herren, deres Gud, kan være så hård imod dem, skal du svare: ‚Fordi I forkastede ham og dyrkede fremmede guder i jeres eget land. Nu bliver I slaver for et fremmed folk i et fremmed land.’
JER.5.20	Sig til Judas folk, Jakobs efterkommere: 
JER.5.21	‚Hør her! I er et tåbeligt folk. I har øjne, men ser dog intet. I har ører, men hører dog intet. 
JER.5.22	Har I da slet ingen ærefrygt for mig? siger Herren. I burde ryste af skræk i min nærhed. Det var jo mig, der skabte strandbredden som en grænse for havet, en grænse, det ikke kan overskride. Bølgerne kan bruse så meget de vil, det gør ingen forskel. De kan tordne og drøne, men ikke overskride den grænse, jeg har sat.’
JER.5.23	Men mit folk har oprørske hjerter. De har vendt sig fra mig og går deres egne veje. 
JER.5.24	De siger ikke længere: ‚Lad os ære Herren, der sender os regn i rette tid, både forår og efterår, så vi får en god høst.’ 
JER.5.25	Nu er jeres mange synder årsag til, at I hverken får regn eller høst, for jeg tager mine velsignelser fra jer.
JER.5.26	Iblandt mit folk er der onde folk, der sætter fælder for andre mennesker som fuglefængere, der venter på deres bytte. 
JER.5.27	Som fuglefængeren fylder sit bur med fugle, sådan fylder de deres huse med de rigdomme, de har røvet eller bedraget sig til. 
JER.5.28	De er fede, forfinede og fulde af ondskab. De nægter at hjælpe de forældreløse og de svage til at få deres ret. 
JER.5.29	Skulle jeg så bare lade stå til? siger Herren. Skulle jeg ikke straffe et folk, der handler så ondsindet? 
JER.5.30	Det er jo hårrejsende, hvad der sker af uret i Judas land. 
JER.5.31	Profeterne lyver for at være til behag, og præsterne laver deres egne regler. Sådan vil folket åbenbart have det. Men hvad vil I gøre, når straffen rammer jer?
JER.6.1	Flygt fra Jerusalem, benjaminitter! Blæs alarm i Tekoa, send advarselssignal fra Bet-ha-Kerem. En mægtig hær er på vej fra nord, parat til at angribe mit folk. 
JER.6.2	Jeg tilintetgør Jerusalem, den smukke og forfinede by. 
JER.6.3	Hære vil omringe byen, og de militære ledere vil slå deres kommandotelte op rundt omkring den. Hver især vil de angribe den del af byen, de har fået tildelt. 
JER.6.4	De gør sig parat til kamp for at slå til ved middagstid, men tiden går, og det bliver for sent. 
JER.6.5	‚Okay,’ siger de, ‚så lad os angribe i nat og ødelægge fæstningsværkerne.’
JER.6.6	Jeg er Herren, den Almægtige, og jeg siger til fjenden: ‚Fæld træer og byg angrebsramper. Riv Jerusalems mure ned.’ Byen må tage sin straf, for den er fordærvet i bund og grund, 
JER.6.7	en uudtømmelig kilde af ondskab. I gaderne lyder voldsmændenes råb. Der er slagsmål og ødelæggelse overalt.
JER.6.8	Lyt til min advarsel, Jerusalem! Ellers vender jeg ryggen til dig og udsletter dig totalt. 
JER.6.9	Som drueplukkeren, der går vinstokkene efter for at samle de sidste druer, sådan vil ingen af mit folk blive sparet,” siger Herren, den Almægtige.
JER.6.10	Fortvivlet klagede jeg min nød: „Hvorfor er der ingen, der vil lytte til min advarsel? Alle folks ører er tilstoppede, de hører intet, de nægter at lade sig tale til fornuft, de afviser Herrens advarsel. 
JER.6.11	Jeg er så fuld af Herrens vrede, at jeg er ved at sprænges.”
JER.6.11	Herren svarede: „Godt, så udøs din vrede over børnene, som leger på gaden, og alle de unge, der morer sig. Straffen rammer både mænd og kvinder, unge og gamle. 
JER.6.12	Fremmede mennesker vil overtage deres huse, marker og koner. Jeg vil straffe alle landets indbyggere, siger Herren. 
JER.6.13	Både små og store lyver og bedrager. Selv profeterne og præsterne lyver. 
JER.6.14	De ser stort på folkets synd. ‚Det er helt i orden!’ forsikrer de, selvom det aldeles ikke er i orden. 
JER.6.15	Mon de skammer sig over de frygtelige synder, der begås i byen? Nej, de ved ikke, hvad det er at rødme af skam. Derfor skal de falde i kampen, når de rammes af min vrede og straf, siger Herren.
JER.6.16	Jeg siger jer: I står ved en korsvej. Tænk over hvilken vej, I skal vælge. Spørg efter den rigtige vej, som jeg viste jer for længe siden. Hvis I følger den, vil I finde hvile for sjælen. Men I svarer: ‚Nej, den vej ønsker vi ikke at gå.’
JER.6.17	Jeg sendte mine profeter for at advare jer, men I ville ikke høre på dem.
JER.6.18+JER.6.19	Så hør nu dommen over mit folk. Lad hele verden høre og bevidne det. Jeg bringer ulykke over mit folk. Det er konsekvensen af deres synd, fordi de forkastede mine love og nægtede at lytte til mig. 
JER.6.20	Det hjælper ikke, at I brænder kostbar og vellugtende røgelse fra Saba eller andre fjerne lande. Jeg kan ikke tage imod jeres ofringer, jeg glæder mig ikke over dem. 
JER.6.21	Jeg sender en mægtig hær imod mit folk, så både fædre og sønner falder, naboer og venner går i døden sammen. 
JER.6.22	Hæren skal komme fra nord, en stormagt fra jordens fjerneste egne. 
JER.6.23	Krigerne er fuldt bevæbnede, grusomme og ubarmhjertige. Larmen fra hestenes hove lyder som det oprørte hav. Bølge efter bølge vil skylle ind over Jerusalem.”
JER.6.24	Da udbrød jeg: „Vi har hørt om de grusomme hære, og vi lammes af frygt. Vi fyldes af angst som en kvinde, der skal føde. 
JER.6.25	Gå ikke uden for de befæstede byer. Hold jer fra landevejene, for bevæbnede fjender vil sprede rædsel overalt. 
JER.6.26	Klæd dig i sæk, Jerusalem! Sæt dig i asken og sørg, som havde du mistet dit eneste barn. For pludselig er fjendens hære over os.”
JER.6.27	Herren fortsatte: „Jeremias, jeg vil hjælpe dig til at vurdere kvaliteten af mit folk, som man vurderer ædle metaller. Læg mærke til deres opførsel. 
JER.6.28	Er de ikke alle oprørske, fordærvede og fulde af løgn og bedrag? De burde være ægte som guld og sølv, men er kun som jern og bronze. 
JER.6.29	Blæsebælgen arbejder for fuld kraft, ilden bliver varmere og varmere, men det hjælper intet. Deres ondskab kan ikke smeltes væk. 
JER.6.30	Mit folk er som slagger, der bare smides væk, og derfor må jeg smide dem væk.”
JER.7.1+JER.7.2+JER.7.3	Derpå sagde Herren til mig, at jeg skulle gå hen og stille mig ved indgangen til templet og forkynde følgende budskab: „Hør, hvad Herren, den Almægtige, Israels Gud, har at sige til Judas folk, som er kommet her for at tilbede ham: Tag afstand fra jeres onde handlinger og begynd at leve efter min vilje. Så skal I få lov til at blive boende i landet. 
JER.7.4	Tro ikke på den løgn, at jeg vil skåne Jerusalem, så længe mit tempel er her. 
JER.7.5	Jeg vil kun skåne byen på følgende betingelser: hvis I vender om fra jeres onde handlinger, hvis I behandler hinanden retfærdigt, 
JER.7.6	hvis I holder op med at udnytte de forældreløse, enkerne og de fremmede iblandt jer, hvis I holder op med at myrde uskyldige mennesker, og hvis I tager afstand fra afguderne, som I dyrker til skade for jer selv. 
JER.7.7	Hvis I opfylder de betingelser, vil jeg lade jer bo i det land, som jeg lovede jeres forfædre, at I skulle få lov til altid at bo i. 
JER.7.8	Hold op med at bedrage jer selv. 
JER.7.9	Tro ikke, at I kan fortsætte med at stjæle, myrde, begå ægteskabsbrud, lyve og dyrke Baʼal og alle de andre afguder, 
JER.7.10	og så komme frem for mig i mit tempel og tro, at alt er vel, og derefter gå tilbage og fortsætte med jeres ækle, syndige liv. 
JER.7.11	Regner I da mit tempel for et tilholdssted for røvere? Tror I ikke, jeg kan se, hvad der foregår? siger Herren.
JER.7.12	Prøv engang at tage op til Shilo, hvor min første helligdom stod, og tænk på, hvad der skete med den by, fordi mit folk syndede imod mig. 
JER.7.13+JER.7.14	Det samme vil nu ske med Jerusalem på grund af jeres synd imod mig. Gang på gang har jeg påpeget jeres synd. Jeg advarede jer i tide og i utide, men I reagerede ikke. I nægtede at lytte til mig. Derfor vil jeg ødelægge templet og Jerusalem, ligesom jeg ødelagde helligdommen i Shilo, selvom jeg gav jer og jeres forfædre det tempel, og det bærer mit navn, og I råber på mig, når I har brug for hjælp. 
JER.7.15	Jeg vil også sende jer i eksil, sådan som jeg sendte jeres broderfolk fra Nordriget i eksil.”
JER.7.16	Derefter sagde Herren til mig: „Jeremias, du skal ikke gå i forbøn for Judas folk. Lad være med at trygle mig om at benåde dem, for jeg vil ikke høre på dine bønner. 
JER.7.17	Ser du ikke, hvad der foregår i Judas byer og i Jerusalems gader? 
JER.7.18	Børnene samler brænde, fædrene tænder offerild, og mødrene ælter dej og bager kager, som de ofrer til den afgud, de kalder ‚Himlens Dronning’. Og de bringer drikofre til alle deres afguder, som om de er ude på at krænke mig. 
JER.7.19	Men er det mig, de krænker? Nej, det er dem selv, for det er dem, der må tage følgerne og bære skammen. 
JER.7.20	Derfor siger jeg til dig: Jeg vil ikke skåne dette sted. De skal alle få min glødende vrede at mærke, både mennesker og dyr, træer og planter, for den brænder som en ild, der ikke kan slukkes.”
JER.7.21	Derpå gav Herren mig følgende budskab til Judas folk: „Herren, den Almægtige, Israels Gud, siger: I kan lige så godt selv spise alle de dyr, I ofrer til mig, for jeg vil ikke have dem. 
JER.7.22	Dengang jeg førte jeres forfædre ud af Egypten, bad jeg dem ikke om ofre. 
JER.7.23	Jeg bad dem kun om 
JER.7.24	Men de ville ikke høre efter. De blev stædigt ved med at følge deres egne onde lyster. Derfor gik det tilbage for dem og ikke fremad. 
JER.7.25	Lige fra den dag, jeres forfædre forlod Egypten, og frem til i dag, er jeg blevet ved at sende mine profeter til mit folk igen og igen, 
JER.7.26	men de vil ikke høre på mig. De er et stædigt og oprørsk folk, endnu værre end deres tidligste forfædre.”
JER.7.27	Derefter sagde Herren til mig: „Du skal ikke regne med, at de lytter til dig. Selvom du råber til dem, reagerer de ikke. 
JER.7.28	Sig til dem: I er et folk, der nægter at adlyde Herren, jeres Gud. I vil ikke tage imod fornuft, og I har glemt, hvad sandhed og ærlighed betyder. 
JER.7.29	Gå op på højene og syng jeres klagesange. Klip håret af i sorg og kast det bort, Jerusalems indbyggere. Jeg er tvunget til at forkaste mit folk, som har vakt min harme.”
JER.7.30	Herren fortsatte: „Judas folk har syndet for øjnene af mig. De har forurenet mit tempel ved at opstille deres ækle afguder i det hus, hvor mit navn skulle æres. 
JER.7.31	De har bygget altre i Tofet i Hinnoms søns dal, hvor de brænder deres børn som offer til deres guder. Det er en afskyelig handling, som det aldrig kunne falde mig ind at befale dem at gøre. 
JER.7.32	Der kommer en dag, hvor man ikke længere skal kalde det sted for Tofet og Hinnoms søns dal, men ‚Massakrens dal’. Så mange mennesker vil blive nedslagtet, at der ikke er plads i Tofet til at begrave dem alle. 
JER.7.33	Mange af ligene vil blive efterladt på jorden, så rovdyr og fugle kan æde af dem, og der er ingen overlevende til at jage dem væk. 
JER.7.34	Da er det forbi med latter og lystig sang i Jerusalems gader og i Judas byer. Bryllupsfester hører fortiden til, og landet ligger øde og forladt.
JER.8.1	Når fjenderne kommer, vil de åbne gravene, hvor Judas konger, stormænd, præster, profeter og andre ligger. 
JER.8.2	De vil sprede deres knogler ud på jorden, så de ligger utildækket under solen og månen og stjernerne, som de i sin tid tilbad og søgte råd hos. Der vil de ligge og blive til gødning. 
JER.8.3	Nogle få af mit oprørske folk vil overleve og blive sendt i eksil, men de vil ønske de var døde,” siger Herren, den Almægtige.
JER.8.4	Derefter bad Herren mig sige følgende til folket: „Hør, hvad Herren siger: Når man falder, skynder man sig så ikke at komme på benene igen? Og når man er gået i den forkerte retning, vender man så ikke straks om, når man opdager det? 
JER.8.5	Hvorfor bliver Jerusalems indbyggere så ved med at gøre oprør? Hvorfor nægter de at vende om fra deres vantro? 
JER.8.6	Jeg lytter opmærksomt til deres samtaler, men ingen siger et sandt ord. Ingen angrer deres synd eller indrømmer deres fejltagelser. Nej, de styrter sig hovedkulds ud i synden som stridsheste, der stormer frem til kamp. 
JER.8.7	Selv storken ved, hvornår den skal trække bort, og det samme gælder duen, tranen og svalen. Hvert år vender de tilbage i rette tid. Men mit folk? De er ligeglade med mine befalinger.
JER.8.8	Hvordan kan I påstå, at I er kloge og kender mine love, når jeres skriftlærde har løjet for jer og fordrejet dem? 
JER.8.9	Men jeg vil lukke munden på dem og straffe dem. Hvad visdom er der i at forkaste Herrens ord? 
JER.8.10	Jeg overdrager deres koner og ejendom til andre, fordi de alle kun er ude på at skrabe til sig, så meget de kan. Selv præsterne og profeterne er fulde af løgn. 
JER.8.11	De behandler dybe sår, som var det ufarlige rifter. ‚Det sker der ikke noget ved,’ forsikrer de, men de tager grueligt fejl. 
JER.8.12	De skal straffes for deres afskyelige afgudsdyrkelse, for de har ikke skam i livet. Derfor skal de dø ligesom alle de andre, siger Herren. 
JER.8.13	Da jeg ville høste, var der ingen druer på vinstokkene og ingen figner på figentræerne. Alle bladene var visne. Derfor sender jeg en fjende, som skal trampe dem ned.”
JER.8.14	Da vil folket sige: „Hvad venter vi på? Kom, lad os samles i de befæstede byer, for vi vil ikke dø uden kamp. Vores Gud, Herren, har fældet dødsdom over os og rakt os giftbægeret som straf for vores synder. 
JER.8.15	Vi havde håbet på fred og bedre tider, men nu er ulykken over os. 
JER.8.16	Fjendens hær kan allerede høres i Dan, hele landet skælver af angst. Fjenderne er på vej for at ødelægge landet, lægge byerne i ruiner og slå hele befolkningen ihjel.”
JER.8.17	„Ja,” siger Herren, „jeg sender en hær imod jer som utæmmelige giftslanger, der dræber jer med deres bid.”
JER.8.18	Da udbrød jeg: „Mit hjerte er knust af sorg! 
JER.8.19	Hør folkets fortvivlede skrig ud over landet.
JER.8.19	‚Hvor er Herren blevet af?’ råber de. ‚Hvorfor har han forladt sit tempel i Jerusalem?’
JER.8.19	Men Herren vil svare: ‚Hvorfor vakte I min vrede med jeres afgudsbilleder og tomme ritualer?’
JER.8.20	‚Ak,’ råber folket til Herren, ‚tiden er gået, og nu er det for sent.
JER.8.21	Jeg er fortvivlet over mit folks ulykke. Jeg er knust, utrøstelig og stum af sorg. 
JER.8.22	Er der ingen salve tilbage i Gilead? Er der ingen læge, der kan lindre smerten? Er der slet ingen redning for mit folk? 
JER.8.23	Jeg ville ønske, jeg havde et hav af tårer, for så kunne jeg græde dag og nat over Jerusalems dræbte indbyggere.
JER.9.1	Havde jeg bare en hytte i ørkenen, ville jeg rejse derhen og forsøge at glemme det folk, som har været utro mod Gud og gjort oprør imod ham.
JER.9.2	Herren sagde om sit folk: „De går altid rundt med en løgn på læben, parat til at sende den af sted som en pil, der ligger klar på buestrengen. Sandheden er kuet af bedrageriet. De begår den ene uret efter den anden og skænker mig ikke en tanke. 
JER.9.3	Stol ikke på nogen, ikke engang dine venner eller familie. Dine nærmeste bedrager dig, og dine venner lyver om dig. 
JER.9.4	Alle bedrager hinanden, og folk er blevet så vant til at lyve, at de ikke kan se noget galt i det. 
JER.9.5	De føjer ondt til ondt og løgn til løgn, og de vil ikke kendes ved mig.”
JER.9.6	Derfor sagde Herren, den Almægtige: „Hvad skal jeg dog stille op med mit syndige folk? Der er kun én ting at gøre: Hælde dem i lidelsens smeltedigel for at se, om det kan rense dem. 
JER.9.7	Deres tunger udslynger løgne som forgiftede pile. De taler venligt til hinanden, men har ondt i sinde. 
JER.9.8	Bør jeg ikke straffe dem for det? Bør jeg ikke kræve et så ondsindet folk til regnskab?”
JER.9.9	Derpå udbrød jeg: „Hvilken ynk og jammer at se ud over bjergene og ødemarkens græsgange, for de er afbrændte og mennesketomme. Man hører ingen husdyr, og både fuglene og de vilde dyr er flygtet.”
JER.9.10	Herren sagde: „Jeg gør Jerusalem til en ruinhob, hvor sjakaler holder til. Judas byer jævner jeg med jorden, så ingen bor der mere.”
JER.9.11	Jeg spurgte: „Hvem har forstand til at fatte, hvad der foregår? Hvem kan forklare, hvad Herren har i sinde? Hvorfor ligger byerne i ruiner? Hvorfor er landet øde og mennesketomt som en ørken?”
JER.9.12	Herren svarede: „Det er sket, fordi mit folk forkastede mine love og ikke adlød mine befalinger. 
JER.9.13	De gjorde, hvad der passede dem, og fortsatte med at dyrke de afguder, som deres forfædre indførte. 
JER.9.14	Derfor siger Herren, den Almægtige, Israels Gud: De skal komme til at smage min bitre straf og drikke af lidelsens bæger. 
JER.9.15	Jeg spreder dem blandt fremmede folkeslag, som de ikke før kendte til, og jeg sender hære imod dem, indtil de er fuldstændig besejret.”
JER.9.16	Herren, den Almægtige, bad mig give følgende budskab til folket: „Send bud efter grædekonerne, for der bliver stor sorg over de mange, der bliver dræbt.”
JER.9.17	Jeg udbrød: „Ja, lad dem skynde sig at komme og synge deres sørgesange. Lad os alle jamre og græde, så tårerne vælter ned over kinderne. 
JER.9.18	Snart kan man høre de frygteligste smerteskrig fra Jerusalem: ‚Katastrofen er over os. Vi er fuldstændig knuste. Vores huse er jævnet med jorden, og vi bliver ført bort som slaver.’ ”
JER.9.19	Jeg fortsatte: „Hør hvad Herren har at sige, I grædekoner. Lær jeres døtre at græde, og øv jer i at synge sørgesange. 
JER.9.20	Døden vil kravle ind gennem vinduerne og skaffe sig adgang til selv de mest befæstede borge. Den vil dræbe børnene, der leger på gaden, og de unge, der samles på torvet. 
JER.9.21	Sig til dem fra Herren, at ligene kommer til at ligge i gaderne, som var det gødning spredt ud på en mark. De ligger der som afskårne neg, høstfolkene ikke har samlet op.”
JER.9.22	Herren sagde: „Lad ikke den vise rose sig af sin visdom, helten af sin styrke, eller den rige af sin rigdom. 
JER.9.23	Nej, hvis nogen vil rose sig, så lad dem rose sig af dette ene: at de kender mig og forstår, at mine handlinger på jorden er motiveret af nåde, barmhjertighed og retfærdighed, og at jeg glæder mig over dem, der handler på samme måde som jeg.
JER.9.24	Der kommer en dag, siger Herren, hvor jeg vil straffe både de uomskårne og dem, som nok er blevet omskåret rent fysisk, men som ikke lever i pagt med mig. 
JER.9.25	Jeg vil slå ned på egypterne, judæerne, edomitterne, ammonitterne, moabiterne og araberne i ørkenen. De fremmede folkeslag er alle uomskårne på kroppen, men Israels folk har uomskårne hjerter.”
JER.10.1	Israels folk, hør hvad Herren har at sige:
JER.10.2	„I må ikke dyrke de fremmede folkeslags guder eller følge deres skikke. Lad jer ikke skræmme af tegn i solen, månen eller stjernerne, selv om andre folk frygter for den slags. 
JER.10.3	Deres overtro er nytteløs, og deres afguder er falske. De hugger et træ om i skoven, og en håndværker forarbejder det til afgudsbilleder. 
JER.10.4	Han pynter dem med guld og sølv, stiller dem op og hamrer dem fast, så de ikke vælter. 
JER.10.5	Sådan nogle afguder er som fugleskræmsler i en melonmark. De kan ikke tale, og de må bæres omkring, for de kan ikke gå. Dem skal I ikke være bange for. De kan ikke gøre nogen fortræd, men de gør heller ingen gavn.”
JER.10.6	Da sagde jeg: „Åh, Herre, ingen kan sammenlignes med dig. Du er en stor Gud, og alle kender din magt. 
JER.10.7	Du er Konge over alle folkeslag på jorden. Alle burde vise dig ærefrygt. Ingen blandt jordens vismænd og mægtige konger kan sammenlignes med dig.”
JER.10.8	De, der søger råd hos afguder af træ, er lige så tåbelige som deres træguder. 
JER.10.9	De importerer det fineste sølv fra Tarshish og guld fra Ofir for at udsmykke deres guder. Derefter klæder de dem i imponerende, rødviolette purpurkåber, som var de konger. Dog er de kun en dygtig kunsthåndværkers arbejde.
JER.10.10	Men Herren er den eneste sande og virkelige Gud, vores Konge, som lever for evigt. Jorden skælver, når han er vred, og folkeslagene frygter hans harme.
JER.10.11	Israels folk, mind de andre folkeslag om, at det ikke er deres såkaldte guder, der har skabt himlen og jorden. Tværtimod, en dag skal de forsvinde fra jordens overflade. 
JER.10.12	Det var Herren, der med sin vældige styrke, visdom og snilde grundlagde universet, skabte jorden og udspændte himmelhvælvingen. 
JER.10.13	Med sin tordnende røst får han regnen til at styrte ned. Han samler skyerne fra horisonten, skaber lyn og regn og slipper vinden løs.
JER.10.14	Alle afgudsdyrkerne er tåbelige, de forstår ingenting. Guldsmedene vil engang skamme sig over at have lavet afgudsbilleder, som er det rene svindel og bedrag. Der er jo ikke gnist af liv i dem. 
JER.10.15	De er nytteløse og latterlige, og en skønne dag bliver de ødelagt. 
JER.10.16	Men Jakobs Gud er helt anderledes. Han er verdens Skaber, og Israel er hans udvalgte folk. Han er den almægtige Gud.
JER.10.17	„Pak jeres ejendele,” siger Herren, „for Jerusalem kommer snart under belejring. 
JER.10.18	Jeg vil straffe jer hårdt og smide jer ud af landet.”
JER.10.19	Da vil Jerusalem råbe i fortvivlelse: „Jeg er dødeligt såret, det er ude med mig! Jeg troede, det bare var en mindre sygdom, og at jeg ville komme over det. 
JER.10.20	Men nu er mit hus revet ned, og mine indbyggere er væk. Der er ingen tilbage til at bygge mig op igen.”
JER.10.21	Årsagen til Jerusalems ulykke er, at folkets ledere er tåber, der ikke beder Herren om hjælp eller vejledning. De handler uden forstand, og dem, de skulle være ledere for, bliver spredt. 
JER.10.22	Hør! Der lyder krigslarm i nord, nu nærmer dommen sig. Judas byer skal jævnes med jorden og blive et tilholdssted for sjakaler.
JER.10.23	Herre, vi ved, at det ikke står i menneskets magt at bestemme sin egen skæbne, for ingen har kontrol over sin livsbane. 
JER.10.24	Derfor er det nødvendigt, at du irettesætter os, Herre. Straf os, men gør det med måde, ikke i ubændig vrede, for ellers går vi til grunde. 
JER.10.25	Udøs hellere din vrede over de folkeslag, der ikke tilbeder dig, for det er dem, der ødelægger vores land, så der kun er ruiner tilbage.
JER.11.1	Herren talte igen til mig og sagde:
JER.11.2+JER.11.3	„Mind Judas og Jerusalems indbyggere om de pagtsbetingelser, jeg forelagde jeres forfædre: Hvis I ikke overholder min pagt, bliver I ramt af min dom, for jeg er Herren, jeres Gud. 
JER.11.4	Jeg indgik jo en pagt med jeres forfædre, da jeg førte dem ud af Egyptens smelteovn. Dengang sagde jeg udtrykkeligt, at hvis de ville adlyde mig og leve i overensstemmelse med pagtens ord, ville jeg antage dem som mit folk og være deres Gud 
JER.11.5	og opfylde det løfte, jeg gav til Abraham og hans efterkommere om et land, der ‚flyder med mælk og honning’, det land, som I nu bor i.”
JER.11.5	„Ja, Herre, det er sandt!” svarede jeg.
JER.11.6	Da sagde Herren til mig: „Gå ud i Jerusalems gader og i Judas byer med følgende budskab: Husk på Herrens pagt og overhold dens betingelser. 
JER.11.7	Lige siden den dag, jeg førte jeres forfædre ud af Egypten, har jeg tidligt og silde tryglet mit folk om at adlyde mig. 
JER.11.8	Men de ville ikke. I stedet fulgte de gang på gang deres onde tilskyndelser. Derfor var jeg nødt til at straffe dem med den dom, som er konsekvensen af at bryde pagten.”
JER.11.9	Derefter sagde Herren til mig: „Judas befolkning og Jerusalems indbyggere har gjort oprør imod mig. 
JER.11.10	De har genoptaget deres forfædres syndige skikke og vendt sig fra mig for at dyrke afguderne. Både Israels og Judas folk har brudt den pagt, jeg indgik med deres forfædre. 
JER.11.11	Derfor rammer jeg dem med en ulykke, de ikke kan undslippe. Og hvis de råber til mig om hjælp, vil jeg ikke høre deres bønner. 
JER.11.12	Så vil de råbe til deres afguder, som de ofrer til, men de kan ikke redde dem fra katastrofen. 
JER.11.13	Mit folk har lige så mange afguder, som der er byer i Juda, og altrene, hvor de ofrer til Baʼal, er så talrige som gaderne i Jerusalem.
JER.11.14	Jeremias, du skal ikke gå i forbøn for sådan et folk! Du skal ikke trygle mig om at redde dem, for jeg vil ikke høre på dine bønner. Jeg vil ikke høre på dem, selv om de desperat råber til mig om hjælp. 
JER.11.15	Sig til dem: Hvad ret har I, mit elskede folk, til at være i mit tempel, når I har gjort så mange onde ting? Tror I, at jeres ofringer kan afværge dommen? Hvordan kan I fortsætte med jeres ondskab, mens I bringer jeres ofre? 
JER.11.16	Engang var du et dejligt oliventræ, der bar gode frugter. Men nu sætter jeg ild til dig, så alle dine grene bliver ødelagt. 
JER.11.17	Jeg er Herren, den Almægtige, som har plantet dig, men nu har jeg afsagt dommen over dig. Både Israels og Judas hus har ofret til Baʼal, og det har fremkaldt min vrede.”
JER.11.18	Herren advarede mig om, at nogle mennesker ønskede at slå mig ihjel. 
JER.11.19	Jeg var som et troskyldigt lam, der føres til slagtning. Jeg anede intet om deres hensigter. „Lad os gøre det af med den der profet,” sagde de, „så slipper vi for at høre på hans dommedagsprofetier.”
JER.11.20	Da sagde jeg til Herren: „Du er den almægtige Gud og den retfærdige dommer. Du kender menneskers tanker og motiver. Lad mig se dig straffe dem, for jeg har overgivet min sag til dig.”
JER.11.21	Herren havde nemlig sagt til mig: „Nogle mænd fra Anatot er ude på at slå dig ihjel. De vil true dig på livet for at få dig til at holde op med at profetere i mit navn. 
JER.11.22	Derfor vil jeg straffe dem, siger Herren. Deres unge mænd vil falde i krig og deres børn sulte ihjel. 
JER.11.23	Ikke en eneste af forræderne i Anatot vil blive skånet. Når tiden er inde, vil jeg straffe dem.”
JER.12.1	Herre, jeg ved godt, at retten altid er på din side i hvilken som helst sag. Men tillad mig alligevel at stille nogle spørgsmål angående retfærdighed: Hvordan kan det være, at det går de gudløse godt? Hvordan kan de troløse trives og være trygge? 
JER.12.2	Du har sat dem her på jorden, plantet dem som træer. Du lader dem slå rod, trives og bære frugt. De nævner dit navn, men er i virkeligheden ligeglade med dig. 
JER.12.3	Herre, du kender mine inderste tanker og motiver, du ved, at jeg ærer og adlyder dig. Vil du ikke holde dom over de onde, trække af sted med dem som hjælpeløse får, der føres til slagtning? 
JER.12.4	De onde tror ikke på, at du ser, hvad de laver. Græsset visner, dyr og fugle dør på grund af ondskaben i landet. Hvor længe skal det fortsætte?
JER.12.5	Herren svarede: „Hvis du ikke kan klare at løbe om kap med mennesker, hvordan kan du så løbe om kap med heste? Hvis du giver op i et fredeligt og åbent landskab, hvordan vil du så klare dig mod farerne i Jordandalens krat? 
JER.12.6	Selv din egen familie har slået hånden af dig. De jagter dig med høje råb. Når de taler venligt til dig, skal du ikke tro dem.”
JER.12.7	Herren fortsatte: „Jeg opgiver Judas folk, som ellers er mit ejendomsfolk, og jeg udleverer dem til deres fjender. 
JER.12.8	Mit folk raser imod mig som en løve i skoven. Derfor er jeg nødt til at vende dem ryggen. 
JER.12.9	Mit ejendomsfolk bliver hyæners bytte, gribbene flokkes om det. Lad fremmede folkeslag kaste sig over det for at få del i byttet. 
JER.12.10	Fremmede hære skal angribe min vingård. De tramper vinstokkene ned og raserer min ejendom. 
JER.12.11	Den bliver en ødemark, som ingen længere bryder sig om. 
JER.12.12	Over ørkenens nøgne høje kommer de fremmede hære myldrende. De hære jeg sender, hærger landet fra ende til anden, og ingen undslipper. 
JER.12.13	Mit folk såede hvede, men høster torne. De sled til ingen nytte og bliver skuffet over den manglende høst, for jeg vil straffe dem.
JER.12.14	Men jeg har også et budskab vedrørende de onde nabofolk, der angriber det land, jeg gav mit folk: Ligesom jeg rykker judæerne op fra deres land, vil jeg også rykke nabofolkene op fra deres lande. 
JER.12.15	Men senere vil jeg være barmhjertig og føre dem tilbage til deres egne lande. 
JER.12.16	Hvis de derefter vil antage mig som deres Gud i stedet for Baʼal, skal de få en plads iblandt mit folk. 
JER.12.17	Men de folkeslag, der nægter at adlyde mig, udrydder jeg fuldstændigt,” siger Herren.
JER.13.1	Herren sagde til mig: „Gå hen og køb et lændeklæde af linned og tag det på, men lad være med at vaske det.” 
JER.13.2	Så købte jeg et lændeklæde af linned og bandt det om mig. 
JER.13.3	Senere sagde Herren til mig: 
JER.13.4	„Tag hen til Eufratfloden og gem lændeklædet i en klipperevne.” 
JER.13.5	Så tog jeg derhen og gemte det, sådan som Herren havde befalet.
JER.13.6	Lang tid senere sagde Herren til mig: „Gå tilbage til floden og hent lændeklædet, som jeg sagde, du skulle gemme der.” 
JER.13.7	Så gik jeg igen hen til Eufratfloden og gravede det op. Men det var så ødelagt, at det ikke kunne bruges til noget.
JER.13.8+JER.13.9+JER.13.10+JER.13.11	Da kom Herrens budskab til mig: „Som et lændeklæde bindes tæt om kroppen, sådan bandt jeg Israel og Juda tæt ind til mig, for at de skulle være mit folk og bringe ære til mig. Men de ville ikke høre på mig. Derfor er Juda og Jerusalem nu blevet lige så fordærvet som lændeklædet. Siden dette onde folk nægter at lytte til mig og i stedet følger deres egne troløse tanker og dyrker fremmede guder, er jeg nødt til at straffe dem, siger Herren.
JER.13.12	Giv dem denne besked fra Herren, Israels Gud: ‚En vindunk er bestemt til at blive fyldt med vin.’ Når de så svarer: ‚Det ved vi da godt,’ 
JER.13.13+JER.13.14	skal du svare: Herren siger: Jeg vil fylde alle landets indbyggere med min vredes vin, både kongen, der sidder på Davids trone, præsterne, profeterne og den menige befolkning. Jeg vil ikke vise medlidenhed med dem, hverken børn eller forældre, men knuse dem uden barmhjertighed og nåde.”
JER.13.15	Derpå sagde jeg til folket: „Læg godt mærke til, hvad Herren har sagt til jer, og lad være med at være så stædige og stolte. 
JER.13.16	Ydmyg jer for Herren, jeres Gud, før det er for sent. Bøj jer for ham, før han sender mørke over jer, så I snubler og falder på de mørke bjerge. For da er det for sent at lede efter lys. I vil kun finde det forfærdende mørke. 
JER.13.17	Men hvis I nægter at lytte til hans advarsel, vil jeg græde i det skjulte over jeres stolthed. Mine øjne vil fyldes af tårer, fordi Herrens hjord føres bort i eksil.”
JER.13.18	Herren sagde til mig: „Sig til kongen og enkedronningen: Kom ned fra tronen og sæt jer i støvet, for I har mistet jeres kongerige. 
JER.13.19	Negevs byer bliver folketomme, og portene forbliver lukkede. Juda føres bort som fanger, de skal alle i eksil.”
JER.13.20	Jerusalem, fjendens hære vil komme fra nord. Du var så stolt over dine mange fornemme indbyggere. Hvad er der nu blevet af alle dem, du burde have beskyttet? 
JER.13.21	Hvad vil du gøre, når de, du troede var dine forbundsfæller, angriber og erobrer dig? Du vil vride dig i smerte som en kvinde i fødselsveer. 
JER.13.22	Du spørger fortvivlet: „Hvorfor skal jeg rammes af denne ulykke?” Forstår du ikke, at det er på grund af din synd? Din egen utroskab er skyld i, at du fik skørterne løftet op og din nøgenhed stillet til skue.
JER.13.23	Kan en sudaneser skifte hudfarve? Kan en leopard fjerne sine pletter? Kan I pludselig begynde at gøre, hvad der er godt, når I er så onde?
JER.13.24+JER.13.25	Herren sagde: „Fordi I glemte mig og stolede på falske guder, vil jeg sprede jer som avner for ørkenvinden. Det er den straf, I fortjener, og som jeg har bestemt for jer. 
JER.13.26	Ja, jeg vil løfte dine skørter og afsløre din nøgenhed, som man plejer at straffe en prostitueret. 
JER.13.27	Jeg er meget bevidst om dit frafald, din utroskab og din væmmelige afgudsdyrkelse på højene ude på landet. Åh, Jerusalem, det er ude med dig. Hvor længe vil du fortsat leve i synd?”
JER.14.1	Engang, da der var tørke i landet, sagde Herren til mig:
JER.14.2	„Judas folk er fortvivlede. Byernes travle liv er forsvundet, og folk sidder i støvet og sørger. Klageskrig stiger op til mig fra Jerusalem. 
JER.14.3	Velhavende folk sender deres slaver efter vand, men alle vandreservoirer er tomme, og slaverne vender skuffede og fortvivlede tilbage med tomme hænder og bøjet hoved. 
JER.14.4	Jorden er knastør og slår revner, og der er ingen udsigt til regn. Landmændene er desperate og skjuler ansigtet i hænderne. 
JER.14.5	Selv hjorten opgiver sit nyfødte kid på marken, for der er intet græs. 
JER.14.6	Vildæslerne står på de nøgne bakketoppe. De stønner som tørstige sjakaler og spejder uden håb efter den plantevækst, der ikke er der.”
JER.14.7	Jeg svarede: „Ak Herre, gang på gang har vi syndet imod dig. Alligevel vover vi at råbe til dig om hjælp, for vi kender dig som en barmhjertig Gud. 
JER.14.8	Ak, Israels Håb, du er vores Frelser i nødens stund. Hvorfor er du blevet en fremmed for os, som en rejsende, der kun gør holdt for natten? 
JER.14.9	Er du da magtesløs, ude af stand til at frelse os? Herre, du er vores Gud, og vi er kendt som dit folk. Herre, lad os ikke i stikken nu!”
JER.14.10	Derpå talte Herren om sit genstridige folk: „De elsker at gå deres egne veje. Gang på gang gør de oprør imod mig. Det kan jeg ikke acceptere, og derfor er jeg nødt til at straffe dem for deres synder.”
JER.14.11	Så sagde Herren til mig: „Lad være med at bede mig velsigne dette folk. 
JER.14.12	Selv om de faster, vil jeg ikke høre deres bønner. Og deres offergaver tager jeg ikke imod. Jeg straffer dem med krig, hungersnød og sygdom.”
JER.14.13	Da sagde jeg: „Herre, min Gud, mange profeter har jo fortalt folket, at der hverken vil komme krig eller hungersnød, og at du vil give landet fremgang og fred!”
JER.14.14	Herren svarede: „Det var løgnagtige profeter. Jeg har hverken sendt dem eller talt til dem. De syner og åbenbaringer, som de påstår at have fået fra mig, er noget, de selv har fundet på. 
JER.14.15	Derfor vil jeg straffe de løgneprofeter, som påstår, at de taler på mine vegne, selvom jeg ikke har sendt dem. De siger, at der hverken kommer krig eller hungersnød, men de kommer selv til at dø på grund af krig og hungersnød! 
JER.14.16	Og folket, som de profeterer for, får samme skæbne. Deres lig vil ligge og rådne i Jerusalems gader, fordi der ikke er nogen til at begrave dem. Mænd og kvinder, børn og unge, alle vil dø som straf for deres ondskab.
JER.14.17	Derfor skal du sige til dem fra mig: Dag og nat strømmer mine øjne over med tårer. Jeg græder uafbrudt, for mit elskede folk er dødeligt såret. 
JER.14.18	Går jeg udenfor byen, ser jeg dræbte krigere over det hele. Går jeg gennem byens gader, ser jeg dem, som er helt udmattede af sult. Det er sket, fordi både profeter og præster har udført deres hverv uden en sand forståelse af mig.”
JER.14.19	„Ak, Herre,” udbrød jeg, „har du helt forkastet Judas folk? Hader du Jerusalem? Hvorfor har du såret os så hårdt, at alt håb er ude? Vi håbede på fred, men freden udeblev. Vi håbede på fremgang, men oplevede terror og ødelæggelse. 
JER.14.20	Herre, vi bekender både vores egen og vores forfædres ondskab. Vi har alle syndet imod dig. 
JER.14.21	Men forkast os ikke, Herre, for dit eget navns skyld! Bring ikke skam over Jerusalem, hvor din herlige trone står! Opsig ikke din pagt med os! 
JER.14.22	Kan nogen af de fremmede afguder sende regn? Falder den fra himlen helt af sig selv? Er det ikke dig, Herre, vores Gud, som gør det? Derfor sætter vi vores lid til dig, som står bag det alt sammen.”
JER.15.1	Herren svarede: „Om så selveste Moses eller Samuel gik i forbøn for disse mennesker, ville jeg ikke redde dem. Bort med dem! Jeg kan ikke holde ud at se på dem. 
JER.15.2	Hvis de spørger dig: ‚Hvor skal vi gå hen?’ så sig til dem fra mig: ‚Nogle er bestemt til at dø af sygdom, nogle vil blive dræbt i krigen, nogle vil dø af sult, og nogle vil blive ført i eksil.’ 
JER.15.3	Jeg har udpeget fire bødler: Sværdet til at dræbe, hundene til at slæbe ligene bort, gribbene og de vilde dyr til at flænse og æde. 
JER.15.4	Kong Manasse af Juda, Hizkijas søn, var topmålet af ugudelighed og ondskab, og hele folket fulgte ham.
JER.15.5	Herren fortsatte: „Hvem vil vise dig sympati, Jerusalem? Hvem vil sørge over dig? Hvem vil bekymre sig om, hvordan det går dig? 
JER.15.6	Du har svigtet mig og vendt mig ryggen—derfor må jeg straffe dig så hårdt. Min tålmodighed med dig er slut. 
JER.15.7	Jeg vil behandle mit folk i alle landets byer som vinden, der blæser avnerne bort. Jeg vil gøre det af med dem, fordi de nægter at omvende sig fra deres ondskab. 
JER.15.8	Der bliver flere enker, end der er sandkorn på stranden. Ved højlys dag er fjenden over dem. Mødre gribes pludselig af fortvivlelse, når de hører, at deres sønner i hæren er døde. 
JER.15.9	Enhver mor, der har mange sønner, bryder sammen og gisper efter vejret. Hendes fremtidshåb er slukket, som om solen gik ned ved middagstid. Hun sidder barnløs tilbage, skuffet og vanæret. Hvis nogen overlever, skal de overgives til fjenden og dræbes.”
JER.15.10	Da udbrød jeg: „Åh, bare min mor dog aldrig havde født mig! Alle er vrede på mig, selv om jeg hverken har lånt penge ud eller lånt af andre. Alligevel forbander de mig alle vegne.”
JER.15.11	Herren svarede mig: „Jeg vil sørge for, at det går dig godt. Når dine fjender kommer i vanskeligheder, vil de tigge dig om at gå i forbøn for dem.”
JER.15.12	Herren fortsatte: „Kan man bøje en stang, der er lavet af jern eller bronze? 
JER.15.13	Fordi mit folk har syndet, vil jeg udlevere deres rigdomme til fjenderne som krigsbytte. 
JER.15.14	Deres fjender skal føre dem bort som slaver til et land, de ikke kender, for min vrede imod dem er som en fortærende ild.”
JER.15.15	Derpå sagde jeg: „Herre, du ved, hvad jeg må lide for din skyld. Folk er vrede på mig, fordi jeg bringer dem dit ord. Lad dem ikke få held til at slå mig ihjel, men lad dem få, hvad de har fortjent. 
JER.15.16	Dine ord tog jeg til mig, og de gjorde mig glad og tilfreds. Jeg er jo din tjener, almægtige Gud. 
JER.15.17	Jeg gik ikke ud for at more mig, som andre mennesker gør, men holdt mig for mig selv for at kunne høre dit ord. Og jeg var vred og frustreret over alle deres synder. 
JER.15.18	Hvor længe vil de blive ved med at forfølge mig? Hvorfor kan min smerte ikke lindres? Er du som en bæk i ørkenen, der er uden vand, når man har mest brug for det?”
JER.15.19	Herren svarede: „Hvis du vil stole helt og fuldt på mig i stedet for at beklage dig, kan jeg bruge dig som min profet. Er du villig til at sige sandheden i stedet for tomme løfter, kan du få lov at være mit talerør. Det er dig, der skal influere de andre, og ikke omvendt. 
JER.15.20	Jeg vil gøre dig stærk som en mur af bronze, ingen kan ødelægge. De vil kæmpe imod dig, men kan ikke besejre dig, for jeg er med dig for at bevare dig og redde dig. 
JER.15.21	Ja, jeg vil redde dig fra de ondes angreb og befri dig fra voldsmændenes hænder.”
JER.16.1	Ved en anden lejlighed sagde Herren til mig:
JER.16.2	„Du skal ikke gifte dig og få børn her. 
JER.16.3+JER.16.4	For de børn, som fødes i denne by, vil sammen med deres fædre og mødre få en ynkelig død. Ingen vil holde dødsklage over dem eller begrave dem. Deres lig vil ligge og rådne som affald på jorden. Nogle falder i krig, mens andre dør af sult, og deres kroppe vil blive fortæret af gribbe og vilde dyr. 
JER.16.5	Gå ikke til en afdøds hus for at deltage i dødsklage, vis ingen deltagelse. For jeg tager min velsignelse, nåde og barmhjertighed fra dem. 
JER.16.6	Alle skal dø, uden at nogen begraver dem, både høj og lav. Ingen holder dødsklage, snitter sig i huden eller klipper håret af for at vise deres sorg. 
JER.16.7	Ingen tilbyder de efterladte et trøstende måltid mad eller giver et bæger vin til den, der har mistet sine forældre.
JER.16.8	Hold dig også borte fra dem, der holder fest. 
JER.16.9	For Herren den Almægtige, Israels Gud, siger: Jeg gør ende på glæden iblandt jer, og der bliver ikke holdt flere bryllupsfester. Og det vil ske i jeres egen generation.
JER.16.10	Når du giver folket det budskab, og de spørger: ‚Hvorfor vil Herren ramme os med så megen ulykke? Hvad har vi gjort, siden vi fortjener så hård en straf?’ 
JER.16.11	skal du give dem følgende svar: ‚Fordi jeres forfædre forlod mig og dyrkede andre guder, fordi de var ulydige imod mine love, 
JER.16.12	og fordi I selv opfører jer endnu værre end jeres forfædre. I følger blot jeres egne lyster og nægter at adlyde mig. 
JER.16.13	Derfor jager jeg jer bort fra jeres eget land til et fremmed land, som hverken I selv eller jeres forfædre før har kendt. Dér kan I dyrke så mange afguder, I vil. I skal ikke regne med min hjælp.’ ”
JER.16.14+JER.16.15	Herren fortsatte: „Men der kommer en tid, hvor man ikke længere vil sige: ‚Jeg sværger ved den Gud, som førte sit folk ud af Egypten,’ men man vil sige: ‚Jeg sværger ved den Gud, som førte sit folk hjem fra landet mod nord og de andre lande, som han i sin tid fordrev dem til.’ Engang vil jeg nemlig føre mit folk hjem igen til det land, jeg gav deres forfædre.
JER.16.16	Men nu sender jeg bud efter fiskere, som skal fiske dem ud fra deres gemmesteder. Og jeg sender bud efter jægere, som skal opsøge dem i bjergene og klippehulerne, hvor de har gemt sig. 
JER.16.17	Jeg holder nøje øje med dem, og de kan hverken skjule sig selv eller deres synd for mig.
JER.16.18	Jeg vil straffe dem hårdt for alle deres synder, for de har forurenet mit land med deres væmmelige, livløse afguder. Med deres forfærdelige afgudsofringer har de besudlet det land, jeg gav dem i eje.”
JER.16.19	„Ak Herre,” udbrød jeg, „det er dig, der styrker og beskytter mig, du er min tilflugt i nødens stund. Mennesker fra alverdens folkeslag vil komme til dig og erkende: ‚Vores forfædre handlede tåbeligt ved at dyrke livløse afguder, der intet kunne udrette. 
JER.16.20	Menneskeskabte guder kan aldrig sammenlignes med den sande Gud.’ ”
JER.16.21	Da sagde Herren: „Nu giver jeg dem en lærestreg og viser dem min magt, så de kan forstå, at jeg er Herren, den evige Gud.
JER.17.1	Åh, Judas folk, jeres ondskab er mejslet ind i jeres stenhårde hjerter og ridset med diamant på jeres altres horn. 
JER.17.2	I tænker ikke på andet end de afgudsaltre og Asherapæle, I har rejst under hvert et træ, 
JER.17.3	på hver en høj og på hver en slette. Derfor vil jeg udlevere alle jeres rigdomme og skatte til jeres fjender. Det er straffen for alle de synder, I har begået. 
JER.17.4	Det er jeres egen skyld, at dette vidunderlige land, som jeg gav jer, nu bliver revet ud af hænderne på jer, og at I føres bort som slaver til fjendens land. I har provokeret mig, så min vrede er flammet op imod jer og brænder med en uudslukkelig ild.”
JER.17.5	Herren fortsatte: „Min dom vil ramme dem, der sætter deres lid til mennesker, stoler på deres egen styrke og i hjertet gør oprør mod mig. 
JER.17.6	De er uden håb og uden fremtid som en forkrøblet enebærbusk i den glødende ørken, på den saltholdige og golde jord, hvor ingen ville drømme om at bosætte sig.
JER.17.7	Men velsignede er de mennesker, som har tillid til mig og søger hjælp hos mig. 
JER.17.8	De er som et træ, der er plantet ved floden, og som strækker sine rødder mod vandet. Det er ikke bange for den brændende sol, men har altid friske og grønne blade. Det visner ikke i tørketider, men fortsætter med at bære frugt.
JER.17.9	Hvem forstår et menneskes hjerte? Det er forræderisk og ondt helt igennem. 
JER.17.10	Jeg kender menneskers inderste tanker, vurderer deres motiver og lønner enhver efter, hvordan de handler.
JER.17.11	Mennesker, som bliver rige på andres bekostning, er som fugle, der udruger æg, de ikke selv har lagt. Før eller senere mister de deres rigdomme og ender som fattige tåber.”
JER.17.12	Derpå sagde jeg til Herren: „Fra ældgamle tider har du siddet på din ophøjede trone i helligdommen. 
JER.17.13	Du er Israels håb, og de, som vender sig fra dig, vil komme til at fortryde det. Det er ude med dem, fordi de har forladt Herren, kilden med det livgivende vand. 
JER.17.14	Herre, kom mig til hjælp og red mig fra dem, der er ude efter mig. 
JER.17.15	Mennesker håner mig og siger: ‚Hvad er det for en straf fra Herren, du bliver ved at snakke om? Hvis det er rigtigt, hvorfor sker der så ikke noget?’
JER.17.16	Herre, jeg ønsker ikke at gøre mit eget folk til mine fjender. Jeg har ikke bedt dig sende ulykke over dem, det ved du. Du har hørt hvert ord, jeg har sagt. 
JER.17.17	Du må ikke lade mig i stikken, for du er mit eneste håb. 
JER.17.18	Lad skræk og rædsel ramme dem, som forfølger mig, og red mig fra deres angreb. Det er dem, der fortjener din straf, ikke mig.”
JER.17.19	Da sagde Herren til mig: „Gå hen til Jerusalems byporte, først til porten, som kongerne går igennem, og derefter til alle de andre porte. 
JER.17.20	Der skal du råbe til alle, som kommer forbi: Hør, hvad Herren har at sige til Judas kongeslægt, Jerusalems indbyggere og alle borgere i landet. 
JER.17.21	Herren siger: Hvis I har livet kært, skal I holde sabbatsdagen hellig. I må ikke bære varer ind gennem Jerusalems porte på den dag. 
JER.17.22	I må ikke bære byrder ud fra jeres huse eller i det hele taget udføre noget arbejde på sabbatten. I skal holde hviledagen hellig, som jeg befalede jeres forfædre. 
JER.17.23	Desværre adlød de ikke. De var så frygtelig stivnakkede og nægtede at høre på mine advarsler.
JER.17.24	Men hvis I adlyder mig, holder sabbatsdagen hellig og undlader at arbejde og handle på den dag, 
JER.17.25	skal I få lov til altid at blive boende i Jerusalem. Så vil Davids slægt få lov til at blive ved med at regere i Jerusalem. Kongen og hans embedsmænd vil ride gennem byens porte i pomp og pragt, og I skal få lov at bo i Jerusalem for altid. 
JER.17.26	Fra Jerusalem og omegn, fra Judas og Benjamins byer, fra de vestlige bakkeskråninger, fra det centrale højland og fra Negev i syd skal folket vandre op til templet med deres brændofre, afgrødeofre og røgelse for at bringe lovprisningsofre til mig.
JER.17.27	Hvis I derimod nægter at høre på mig, og hvis I ikke holder sabbatsdagen hellig, men bringer alle jeres handelsvarer gennem Jerusalems porte, så vil jeg sætte ild til portene, og ilden vil brede sig til byens paladser, så de bliver brændt ned til grunden, uden at nogen kan forhindre det.”
JER.18.1	En dag sagde Herren til mig: 
JER.18.2	„Gå ned til pottemagerens værksted, så skal jeg fortælle dig noget.” 
JER.18.3	Jeg gjorde, som Herren sagde, og fandt pottemageren i færd med at forme krukker på sin drejeskive. 
JER.18.4	Af og til blev en krukke ikke, som han havde tænkt sig. Så begyndte han forfra for at lave en ny og bedre krukke.
JER.18.5	Så sagde Herren til mig: 
JER.18.6	„Kan jeg ikke gøre med Israel, som pottemageren gør med sit ler? Som leret i pottemagerens hånd, sådan er mit folk i min hånd. 
JER.18.7	Af og til truer jeg en nation eller et folkeslag med undergang og ødelæggelse. 
JER.18.8	Men hvis de omvender sig fra deres synd og ondskab, gør jeg ikke alvor af min trussel.
JER.18.9	Hvis jeg lover at velsigne et folk, 
JER.18.10	men det folk så gør, hvad der er ondt i mine øjne, og ikke adlyder mig, får de alligevel ikke den velsignelse, jeg havde lovet dem.”
JER.18.11	Derfor befalede Herren mig at sige til Judas folk og Jerusalems indbyggere: „Hør Herrens ord: Han har planer om at straffe jer. Derfor skal I omvende jer fra jeres ondskab og gøre, hvad der er ret.” 
JER.18.12	Men folket svarede: „Nej, vi gør, hvad vi vil! Og vi har tænkt os at blive ved med at følge, hvad du kalder vores ondskab.”
JER.18.13	Da svarede Herren: „Har man hørt noget lignende? Ikke engang de gudløse folkeslag er så oprørske. Mit folks hovmod overgår enhver beskrivelse. 
JER.18.14	Sneen på Libanons bjerge smelter aldrig helt, og vandløbene med det kolde smeltevand tørrer aldrig ud. 
JER.18.15	Men med mit folk er det anderledes. De har svigtet mig og vendt sig til tåbelige afguder. De er drejet af fra den gamle og sikre lydighedsvej, og vader nu rundt på syndens mudrede stier. 
JER.18.16	Derfor vil deres land opleve en frygtelig straf og blive et mindesmærke over deres tåbelighed. Alle, der kommer forbi, vil undre sig og ryste på hovedet over dets grufulde skæbne. 
JER.18.17	Når fjenden kommer, vil mit folk blive spredt for alle vinde som støvet, der hvirvles bort af østenvinden. Når ulykken er over dem, vender jeg ryggen til dem. Jeg hjælper dem ikke.”
JER.18.18	Det fik folk til at udbryde: „Kom, lad os blive af med Jeremias! Vi har stadig vores præster til at undervise i loven, vismænd til at give os gode råd, og profeter til at fortælle os Guds vilje. Lad os anklage ham for domstolen, så vi bliver fri for at høre på ham.”
JER.18.19	Da bad jeg til Herren: „Hjælp mig, Herre. Hør, hvad mine fjender har planer om at gøre. 
JER.18.20	Skal de have lov til at gengælde godt med ondt? De er ude på at slå mig ihjel, skønt jeg gik i forbøn for dem og prøvede at beskytte dem mod din vrede. 
JER.18.21	Så lad dem da få, hvad de fortjener. Lad deres børn sulte ihjel eller blive dræbt med sværdet. Lad deres koner blive barnløse enker. Lad deres gamle mænd dø af sygdom og deres unge mænd falde i krigen. 
JER.18.22	Lad skrigene høres fra deres hjem, når de tages på sengen af fjendens krigere. For de har gravet en faldgrube og sat fælder langs min vej. 
JER.18.23	Herre, du kender deres morderiske planer. Tilgiv dem ikke, se ikke igennem fingre med deres synder. Lad dem få med dig og din vrede at bestille.”
JER.19.1	Herren sagde derpå til mig: „Gå hen og køb en lerkrukke hos pottemageren. Tag så nogle af folkets politiske og religiøse ledere med dig 
JER.19.2	og gå ud i Hinnoms søns dal med krukken, tæt ved Potteskårsporten. Derude skal du overbringe dem følgende budskab:
JER.19.3	Judas kongeslægt og Jerusalems indbyggere, hør Herrens ord! Herren, den Almægtige, Israels Gud, siger: Jeg sender en katastrofe over dette sted, som vil få det til at ringe for ørerne af enhver, der hører om det. 
JER.19.4	For Israel har svigtet mig og gjort denne dal til en skamplet ved at brænde røgelse for fremmede guder, som hverken de selv eller deres forfædre kendte til, og Judas konger har på dette sted ofret uskyldige børn. 
JER.19.5	De har bygget højaltre for Baʼal og brændt deres egne børn som ofre på disse altre, en afskyelig handling, som jeg aldrig ville drømme om at kræve af dem.
JER.19.6	Der kommer en dag, siger Herren, hvor denne dal ikke længere skal hedde Tofet eller Hinnoms søns dal. I stedet skal den kaldes for ‚Massakrens dal’. 
JER.19.7	Jeg modarbejder Judas og Jerusalems krigsstrategi og tillader fjendens hære at overrumple jer og slå jer ihjel. Gribbe og vilde dyr vil æde jeres døde kroppe. 
JER.19.8	Jeg jævner Jerusalem med jorden, så enhver, der går forbi, vil gispe af rædsel over byens grufulde skæbne. 
JER.19.9	Jeg vil sørge for, at jeres fjender belejrer byen, indtil alle fødevarer er brugt op, og de belejrede begynder at spise deres egne børn og venner.
JER.19.10	Jeremias, når du har givet dem budskabet, skal du knuse krukken for øjnene af de mænd, du har taget med. 
JER.19.11	Så skal du sige til dem: Hør, hvad Herren, den Almægtige, siger: Som den her lerkrukke blev knust, så den ikke kan laves igen, vil jeg knuse Judas og Jerusalems indbyggere. Og man vil kaste de døde ud her i Tofetdalen, fordi der ikke er plads nok i gravhulerne. 
JER.19.12+JER.19.13	Det er, hvad jeg vil gøre med dette sted og dets indbyggere. Jerusalem vil blive vanhelliget som Tofet. Død og ødelæggelse vil ramme hvert eneste hus i Jerusalem, ja selv det kongelige palads. Det er straffen for, at I på tagterrasserne brændte røgelse for stjerneguderne og bragte drikofre til alle jeres afguder.”
JER.19.14	Efter at Jeremias havde forkyndt sit budskab, forlod han Tofetdalen og gik hen i forgården til Herrens tempel, hvor han råbte til folket: 
JER.19.15	„Hør, hvad Herren, den Almægtige, Israels Gud, siger: Jeg vil snart lade katastrofen ramme Jerusalem og de omliggende byer, sådan som jeg har sagt, fordi I hårdnakket nægter at høre efter, hvad jeg siger.”
JER.20.1	Præsten Pashhur, Immers søn, der var sikkerhedschef i Herrens tempel, hørte Jeremiasʼ ord. 
JER.20.2	Derfor arresterede han ham, lod ham piske og satte ham i gabestokken ved Benjaminporten ind til templet. 
JER.20.3	Næste dag, da Pashhur endelig løslod ham, sagde Jeremias: „Pashhur, Herren giver dig et nyt navn: Fra nu af skal du hedde ‚Omringet-af-rædsel’. 
JER.20.4	Herren vil nemlig omringe dig og dine venner med rædsel, og du vil se dine venner blive dræbt af fjenderne. Han vil udlevere Judas befolkning til Babylons konge, så mange vil blive dræbt i krigen og resten ført bort som fanger til Babylon. 
JER.20.5	Han giver fjenden tilladelse til at plyndre Jerusalem. Alle byens berømte skatte, de kongelige juveler, alt guld og sølv vil blive ført til Babylon som krigsbytte. 
JER.20.6	Og hvad angår dig selv, Pashhur, skal du og din familie og alle dine tjenere ende som fanger i Babylon. Der skal du dø og begraves. Det gælder både dig og alle dem, der lod sig vildlede af dine falske profetier.”
JER.20.7	Da bad jeg: „Herre, du overtalte mig til at bringe dit budskab. Jeg lod mig overtale, fordi du er mægtigere end jeg er, men nu håner hele byen mig. 
JER.20.8	Hver gang jeg åbner munden for at bringe dit ord, handler det om vold og ødelæggelse. Det er derfor folk er på nakken af mig. 
JER.20.9	Jeg fristes til at give op som profet og ikke længere bringe de budskaber, du giver mig. Men budskaberne brænder som ild i mit indre, så jeg er tvunget til at komme frem med dem. 
JER.20.10	Jeg hører, hvordan de hvisker bag min ryg og leder efter et påskud til at gøre det af med mig. Selv mine tidligere venner venter på en anledning til at fælde mig. ‚Før eller senere gør han noget strafbart,’ siger de, ‚så kan vi få ram på ham!’
JER.20.11	Men du står ved min side som en vældig kriger, og dig kan mine modstandere ikke magte. Derfor kan de ikke slå mig ud. Til sidst bliver de ydmyget på en måde, som aldrig bliver glemt. 
JER.20.12	Almægtige Herre, du ved, hvem der er oprigtig, for du gennemskuer menneskets skjulte tanker og motiver. Derfor stoler jeg på dig og har overladt min sag i dine hænder. Jeg ser frem til, at du vil straffe dem. 
JER.20.13	Jeg vil synge min tak og lovprisning til dig, Herre, for du redder de svage ud af onde menneskers kløer.
JER.20.14	Alligevel siger jeg: Gid jeg aldrig var blevet født! Det var ikke en velsignelse for mig at se dagens lys. 
JER.20.15	Forbandet være den person, der gjorde min far glad med nyheden om, at han havde fået en søn. 
JER.20.16	Må det gå den budbringer ligesom de oldtidsbyer, du udryddede uden skånsel. Må han høre advarselsråb om morgenen og kampråb ved middagstid, 
JER.20.17	for han burde have dræbt mig ved fødslen. Gid jeg var død som foster eller aldrig kommet ud af min mors mave. 
JER.20.18	Hvorfor skulle jeg fødes, når mit liv kun består af endeløse ydmygelser og fornedrelser?”
JER.21.1	Kong Zidkija sendte senere Pashhur, Malkijas søn, og præsten Sefanja, Maʼasejas søn, til Jeremias med følgende anmodning: 
JER.21.2	„Bed Herren om at hjælpe os, for kong Nebukadnezar af Babylonien har belejret byen. Forhåbentlig vil Herren være barmhjertig og gøre et mirakel som i gamle dage, så Nebukadnezar bliver tvunget til at trække sine tropper tilbage.”
JER.21.3+JER.21.4	Jeremias svarede: „Gå tilbage til kong Zidkija med denne besked fra Herren, Israels Gud: Jeg vil sørge for, at dine krigere, som netop nu kæmper imod den babyloniske konge og hans hær, må give op og flygte tilbage ind i byen. 
JER.21.5	Jeg kæmper personligt imod jer med min vældige magt, for min vrede er stor. 
JER.21.6	Jeg vil lade en epidemi bryde ud i byen, så både mennesker og dyr omkommer. 
JER.21.7	Derefter vil jeg overgive kong Zidkija, hans embedsmænd og de overlevende indbyggere til kong Nebukadnezar, som vil slå dem ned uden medfølelse eller barmhjertighed.
JER.21.8	Endvidere siger Herren til sit folk: Jeg stiller jer over for et valg. Vil I dø eller leve? 
JER.21.9	De, som bliver i Jerusalem, vil dø i kampen, eller på grund af sult eller sygdom. Men de, som går ud og overgiver sig til babylonierne, vil overleve. 
JER.21.10	Jeg har besluttet at bringe en katastrofe over denne by, siger Herren. Den babyloniske konge vil indtage den og brænde den ned til grunden.
JER.21.11+JER.21.12	Og til Judas konge siger Herren: Vær altid retfærdig overfor dine undersåtter. Hjælp dem, som bliver bestjålet eller uretfærdigt behandlet. Gør, hvad der er det rigtige, ellers vil min vrede blusse op imod dig som en fortærende ild på grund af alle dine synder. 
JER.21.13	Jeg vil kæmpe imod Jerusalem, den stolte by, der praler af at være uindtagelig og sikker på bjergets top. 
JER.21.14	Jeg vil selv straffe dig for dit oprør og dine onde handlinger, siger Herren. Jeg sætter ild til dit fornemme palads,
JER.22.1	Herren sagde til mig: „Gå hen til paladset og sig til Judas konge, Jojakim: 
JER.22.2	Hør, hvad Herren siger til dig, Judas konge, som sidder på Davids trone. Lad også dine embedsmænd og alle andre i paladset høre det. 
JER.22.3	Herren siger: Vær retfærdig og gør altid det rigtige. Hjælp dem, som bliver bestjålet eller uretfærdigt behandlet. Du må ikke mishandle eller udnytte de forsvarsløse fremmede, enkerne eller de forældreløse. Du må ikke slå uskyldige mennesker ihjel. 
JER.22.4	Hvis du vil adlyde mig, vil Davids slægt fortsat få lov at sidde på tronen i Jerusalem, og de vil sammen med deres embedsmænd og øvrige følge kunne køre ud og ind ad paladsets porte i de kongelige kareter.
JER.22.5	Men hvis du ikke vil lytte til min advarsel, sværger jeg højtideligt på, at dit fornemme palads vil blive til en dynge ruiner.
JER.22.6	Hør, hvad Herren siger om kongepaladset: I mine øjne var du som det frugtbare Gilead og Libanons grønne skove. Men jeg vil ødelægge dig, så du kommer til at ligne en mennesketom ødemark. 
JER.22.7	Jeg sender mænd til at begå hærværk imod dig, bevæbnet med økser og brækjern. De skal nedrive dine mure, hugge dine prægtige cedertræsbjælker i stykker og kaste dem på bålet. 
JER.22.8	Folk fra fjerne lande skal gå forbi denne ruinby og udbryde: ‚Hvorfor ødelagde Herren så prægtig en by?’ 
JER.22.9	Og man vil svare: ‚Fordi byens indbyggere brød pagten med Herren, deres Gud, og dyrkede andre guder.’
JER.22.10	Græd ikke over den konge, som allerede er død,
JER.22.11	Hør, hvad Herren siger om Judas kong Joahaz, der efterfulgte sin far Josias, og som blev ført i eksil: 
JER.22.12	Han vil dø i det fremmede og aldrig se sit eget land igen.
JER.22.13	Kong Jojakim, du er en ond konge. Du udbygger dit flotte palads, tvinger dine landsmænd til at arbejde for dig, men betaler dem ikke for det. 
JER.22.14	Du siger: ‚Jeg bygger et prægtigt palads med store sale ovenpå, mange vinduer og cedertræspaneler på væggene, dekoreret med rødlige farver.’ 
JER.22.15	Men man bliver ikke en stor konge, bare fordi man ejer store rigdomme. Hvorfor mon det gik din far så godt? Fordi han var fair og retfærdig, og derfor velsignede Gud ham. 
JER.22.16	Han sørgede for, at de fattige og nødstedte fik hjælp, og derfor gik det ham godt. Sådan handler de, der kender Herren. 
JER.22.17	Men du derimod, du er egoistisk, grisk og uærlig. Du myrder uskyldige mennesker, undertrykker de fattige og hersker brutalt.
JER.22.18	Derfor vil Herren straffe dig, kong Jojakim af Juda, som efterfulgte din far Josias. Hverken din familie eller dine undersåtter vil sørge over din død. 
JER.22.19	Du får ingen værdig begravelse, men dit lig slæbes ud af byen og smides på lossepladsen.”
JER.22.20	„Åh, mit folk,” siger Herren, „I har grund til at sørge, for alle jeres forbundsfæller er besejret. I kan søge efter dem i Libanon, kalde på dem i Bashan eller lede efter dem i Moabs bjerge, men det er forgæves.
JER.22.21	Mens landet endnu havde fred, advarede jeg jer, men I svarede: ‚Lad os være.’ Sådan har I opført jer fra begyndelsen. Altid har I gjort oprør imod mig. 
JER.22.22	Jeres ledere bliver blæst væk som af et vindpust, og jeres forbundsfæller ført bort som fanger. I vil opleve stor ydmygelse, og det sker alt sammen på grund af jeres ondskab. 
JER.22.23	I har hidtil følt jer sikre som en fugl, der har sin rede i Libanons regnskove, men snart vil I komme til at stønne af smerte som en kvinde i fødselsveer.”
JER.22.24	„Så sandt jeg lever,” siger Herren til kong Jekonja
JER.22.25	Jeg udleverer dig til dem, du frygter mest, kong Nebukadnezar og den babyloniske hær. 
JER.22.26	Jeg jager dig og din mor ud af landet, og I skal begge dø i et fremmed land. 
JER.22.27	I vil længes tilbage til jeres fædreland, men aldrig se det igen.”
JER.22.28	Hvorfor er kong Jekonja blevet som en revnet krukke, ingen vil eje? Hvorfor skal både han og hans børn føres i eksil til fjerne lande?
JER.22.29	Åh, mit stakkels land og mit stakkels folk! Hør, hvad Herren siger: 
JER.22.30	„Lad Jekonja gå over i historien, som om han var en barnløs konge, for ingen af hans børn vil nogensinde sidde på Davids trone og herske i Juda. Han vil blive husket som en mislykket konge.”
JER.23.1	Herren, Israels Gud, siger: „Mit folks ledere fortjener deres straf. De skulle have været hyrder for min hjord, men har i stedet ført dem i ulykke, og de er årsag til, at hjorden bliver spredt for alle vinde. 
JER.23.2	I stedet for at føre dem til et trygt og sikkert sted, har de drevet dem mod død og undergang. Derfor vil jeg straffe dem for deres onde handlinger. 
JER.23.3	Men engang vil jeg samle resterne af min hjord fra alle de lande, jeg spredte dem til, og føre dem tilbage til folden, hvor de vil opleve fremgang og vækst. 
JER.23.4	Jeg vil udpege gode hyrder til at tage sig af dem, så de ikke længere har noget at frygte, og ingen af dem skal fare vild.”
JER.23.5	„Og engang i fremtiden,” siger Herren, „vil jeg lade en spire bryde frem fra Davids slægt, en konge, der vil styre landet med visdom og afsige retfærdige domme. 
JER.23.6	Hans navn skal være ‚Herren er vores redning’
JER.23.7	Når I er vendt tilbage til landet, vil den, der aflægger ed, ikke længere sige: ‚Så sandt Herren lever, der udfriede Israels folk fra Egyptens land.’ 
JER.23.8	I stedet vil man sige: ‚Så sandt Herren lever, der førte Israels folk hjem til deres eget land fra landet mod nord og alle de andre lande, hvor han havde sendt dem i eksil.’ Da skal de få lov at bo i deres eget land igen.”
JER.23.9	Når jeg tænker på dem, der skulle tale på Guds vegne, er jeg dybt frustreret. Jeg ryster og skælver, jeg raver omkring, som var jeg beruset. Det er helt forfærdeligt, som de behandler Herren og hans hellige ord. 
JER.23.10	Landet er fuldt af troløshed imod Herren, og derfor hænger hans forbandelse over det, så jorden tørrer ind, og græsset visner. Det er de gudløse lederes skyld, for de er onde og misbruger deres magt.
JER.23.11	„Både præsterne og profeterne er gudløse!” siger Herren. „Jeg har set deres forargelige ondskab selv her i mit eget tempel. 
JER.23.12	Derfor vil de blive jaget hen ad mørke og glatte stier, så de falder. Når tiden er inde, vil jeg sende ulykken over dem.
JER.23.13	Jeg så, hvor frygteligt Samarias profeter opførte sig. De profeterede ved Baʼal og ledte mit folk Israel på afveje. 
JER.23.14	Men Jerusalems profeter opfører sig lige så forfærdeligt. De er utro mod mig og lever på en løgn. De opfordrer ligefrem folket til at synde i stedet for at advare dem. Den slags ledere og hele Jerusalems befolkning er lige så ugudelige, som Sodomas og Gomorras indbyggere var.”
JER.23.15	Derfor siger Herren, den Almægtige, om Jerusalems profeter: „Jeg vil fodre dem med min hårde straf og give dem et lidelsens bæger at tømme. For det er deres skyld, at ugudeligheden breder sig i landet.”
JER.23.16	Herren, den Almægtige, siger til Jerusalems indbyggere: „Lad være med at lytte til de ugudelige profeter, for de fylder jer med falske forhåbninger. De taler nemlig ud af deres egen fantasi i stedet for at bringe et budskab fra mig. 
JER.23.17	Til dem, der gør oprør og forkaster mit ord, siger de: ‚I vil få fremgang!’ og til dem, der stædigt følger deres egne onde tilskyndelser, siger de: ‚Bare rolig! Det sker der ikke noget ved.’
JER.23.18	Men kan I nævne bare én blandt disse profeter, som lever mig så nær, at han kan høre, hvad jeg siger? Findes der én eneste, der er villig til at lytte og adlyde? 
JER.23.19	Min straf vil pludselig være over dem som en mægtig hvirvelvind. 
JER.23.20	Min vrede lægger sig ikke, før jeg har udført den straf, jeg har tiltænkt dem. I vil forstå det, når I ser det ske.
JER.23.21	Jeg har aldrig sendt den slags profeter, men alligevel hævder de at tale på mine vegne. Jeg har ikke givet dem noget budskab, men alligevel vover de at profetere. 
JER.23.22	Hvis de virkelig havde kendt mig og forstået min vilje, ville de have givet folket et budskab fra mig om omvendelse fra deres ondskab. 
JER.23.23	Er jeg måske en jordisk gud med et begrænset udsyn? 
JER.23.24	Kan nogen skjule sig for mig? Er jeg ikke overalt både i himlen og på jorden?
JER.23.25	Jeg har hørt disse profeter sige: ‚Gud gav mig en drøm i nat.’ Men det er løgn! 
JER.23.26	Hvor længe vil de blive ved med at komme med deres løgnagtige budskaber og selvopfundne profetier? 
JER.23.27	Med deres falske drømme får de mit folk til at glemme mig, akkurat som deres forfædre glemte mig og begyndte at tilbede Baʼal.
JER.23.28	Kan I ikke kende forskel på halm og aks? Prøv at sammenligne det, I hører fra en såkaldt profet, der fortæller om sine drømme, og det I hører fra en, der bringer et sandt budskab fra mig. 
JER.23.29	Mit ord brænder som ild og renser urenheder bort. Det er som en forhammer, der knuser de hårde klipper til småsten. 
JER.23.30+JER.23.31	Derfor er jeg imod de profeter, der godt nok siger: ‚Hør, hvad Herren siger!’ men blot efterligner hinandens budskaber og smigrende ord. De taler for egen regning. 
JER.23.32	Deres fantasier og drømme er åbenlyse løgne, der lokker mit folk ud i synd. Jeg har ikke sendt dem, og de hjælper ikke mit folk, tværtimod!”
JER.23.33	Herren sagde til mig: „Jeremias, hvis en profet eller præst eller en anden person spørger dig, om du har en byrde
JER.23.34	Den profet, præst eller anden person, der løgnagtigt påstår at have en ‚byrde fra Herren’, vil jeg straffe hårdt. 
JER.23.35	I må gerne spørge hinanden: ‚Hvad siger Herren?’ 
JER.23.36	men lad være med at tale om ‚en byrde fra Herren’, for de ‚byrder’, I kommer frem med, er jeres egne tanker og meninger. På den måde ringeagter I jeres Gud, Herren, den Almægtige. 
JER.23.37	I må godt spørge en profet: ‚Hvad siger Herren?’ 
JER.23.38+JER.23.39	Men hvis I trods min advarsel fortsætter med at gøre nar ad mig ved at tale om en ‚byrde fra Herren’, når det kun er jeres egne ord, I kommer med, så vil jeg også behandle jer som en byrde og kaste jer langt bort. Jeg vil forkaste både jer og den by, jeg gav jeres fædre. 
JER.23.40	Jeg vil vanære jer i en sådan grad, at jeres fornedrelse vil blive husket til alle tider.”
JER.24.1	Efter at kong Nebukadnezar af Babylonien havde taget kong Jekonja af Juda til fange og sendt ham i landflygtighed til Babylon sammen med Judas ledende mænd og håndværkerne, gav Herren mig følgende syn: Jeg så to kurve med figner, der stod foran templet i Jerusalem. 
JER.24.2	I den ene kurv var der modne figner af højeste kvalitet, mens fignerne i den anden kurv var så dårlige, at de ikke kunne spises. 
JER.24.3	Så spurgte Herren mig: „Hvad ser du, Jeremias?”
JER.24.3	„Figner,” svarede jeg. „Nogle er flotte, men andre er elendige og uspiselige.”
JER.24.4+JER.24.5	Da sagde Herren: „De gode figner repræsenterer den del af Judas befolkning, der blev ført i eksil til Babylonien. 
JER.24.6	Jeg vil sørge for, at de bliver behandlet godt, og jeg vil føre dem tilbage hertil engang. Derefter vil jeg give dem fremgang og beskytte dem. Jeg vil plante dem i deres eget land og ikke rykke dem op. 
JER.24.7	Jeg vil give dem et nyt hjerte, så de kan forstå, at jeg er Herren. Når de vender sig til mig af hele deres hjerte, skal de være mit folk, og jeg vil være deres Gud.
JER.24.8	Men de dårlige figner repræsenterer kong Zidkija af Juda, hans embedsmænd og de tilbageblevne indbyggere i Jerusalem tillige med dem, der er flygtet til Egypten. Jeg betragter dem som dårlige og uspiselige figner. 
JER.24.9	Jeg vil sørge for, at alle folkeslag på jorden vil afsky dem. De vil blive hånet og spottet, hadet og forbandet overalt, hvor jeg jager dem hen. 
JER.24.10	Jeg sender krig og hungersnød og epidemier over dem, indtil de er helt udryddet fra det land, jeg gav deres forfædre.”
JER.25.1	Det følgende budskab om Judas folk gav Herren mig i kong Jojakims, Josiasʼ søns, fjerde regeringsår, det år, hvor Nebukadnezar blev konge over Babylonien.
JER.25.2+JER.25.3	Først sagde jeg til Jerusalems indbyggere og hele Judas folk: „I 23 år, fra kong Josias af Judas 13. regeringsår og indtil nu, har Herren givet mig mange budskaber. Jeg har trofast forkyndt jer hans ord, men I har nægtet at adlyde ham. 
JER.25.4	Gang på gang har Herren sendt sine profeter til jer, men I har vendt det døve øre til. 
JER.25.5	Hver gang sagde Herren: Vend om fra jeres onde tanker og handlinger, så skal I få lov til at blive i det land, Herren gav jer, for at I altid skulle bo der. 
JER.25.6	Gør mig ikke vred ved at dyrke de afguder, I selv fremstiller. Men hvis I adlyder mig, vil det gå jer godt.”
JER.25.7	Dernæst bragte jeg dem et nyt budskab fra Herren: „I har ikke villet adlyde mig og er blevet ved med at provokere mig med jeres afgudsdyrkelse. Derfor kan I takke jer selv for den straf, I får. 
JER.25.8	Jeg er Herren, den Almægtige, og fordi I ikke ville høre på mig, 
JER.25.9	vil jeg nu samle alle hærene fra nord under kong Nebukadnezar, som jeg har udvalgt til at være mit redskab. Han vil føre krig mod dette land og dets befolkning og de øvrige nationer omkring jer. Jeg vil slå hårdt ned på jer og lægge landet i ruiner i lang tid,
JER.25.10	Jeg vil sørge for, at glæden forsvinder fra landet, at alle bryllupsfester ophører, at kværnen standser og husene ligger hen i mørke. 
JER.25.11	Hele landet kommer til at ligge brak som en ødemark, og Israel og nabofolkene skal være under babylonisk herredømme i 70 år.
JER.25.12	Når de 70 år er gået, vil jeg straffe Babyloniens konge og hans folk for deres synd, så deres land bliver til ørken, 
JER.25.13	og jeg vil bringe alle de rædsler over babylonierne, som jeg har truet med i denne bog. Jeg vil udføre den straf, som Jeremias har forkyndt over nationerne. 
JER.25.14	Mange nationer og store konger vil besejre dem og gøre dem til slaver, sådan som de selv gjorde Israels folk til slaver. Jeg vil gengælde dem alt det onde, de har gjort imod mit folk.”
JER.25.15	Derefter talte Herren, Israels Gud, til mig i et syn: „Her, tag dette bæger! Det er fyldt til randen med min vredes vin. Alle de nationer, jeg sender dig til, skal drikke af bægeret. 
JER.25.16	Når de har drukket, vil de blive øre af skræk over de krigsrædsler, jeg sender over dem.”
JER.25.17	Så tog jeg bægeret med Herrens vrede, og alle de folkeslag, Herren sendte mig til, tvang jeg til at drikke af hans vredes bæger. 
JER.25.18	Jeg begyndte med Jerusalem og de omliggende byer i Juda, hvis konger og ledere drak af Guds vredes vin. Det hele skal lægges i ruiner til skræk og advarsel for resten af verden. 
JER.25.19+JER.25.20	Så kom jeg til Egypten, til Farao og hans hof, til hans embedsmænd, hele det egyptiske folk og alle de fremmede, som bor i landet. Også de drak af Herrens forfærdelige bæger. Så kom turen til kongerne i landet Utz og til kongerne i filisterbyerne Ashkalon, Gaza, Ekron og den tilbageværende rest af Ashdods indbyggere. 
JER.25.21	Derefter kom jeg til Edom, Moab og Ammon, 
JER.25.22	alle kongerne i Tyrus, Sidon og rundt omkring på Middelhavskysten. 
JER.25.23	Så kom jeg til byerne Dedan, Tema og Buz, 
JER.25.24	alle de arabiske konger og nomadestammer i ørkenen, 
JER.25.25	alle Zimris, Elams og Mediens konger. 
JER.25.26	Selv konger i fjerne riger mod nord måtte en efter en stå for tur, alle verdens nationer, også Babyloniens konge måtte drikke af Herrens vredes bæger.
JER.25.27	Så sagde Herren til mig: „Sig til dem: Hør hvad Herren, den Almægtige, Israels Gud siger: ‚Drik af mit vredes bæger, til I er fulde og brækker jer og ikke kan rejse jer igen, for I skal opleve frygtelige krige.’ 
JER.25.28	Hvis de nægter at drikke af bægeret, skal du sige til dem: ‚Herren, den Almægtige, 
JER.25.29	Jeg begyndte med at straffe min egen, udvalgte by. Skulle jeg så lade jer gå fri? Nej, I kan ikke undslippe straffen. Jeg erklærer krig mod samtlige jordens nationer.’
JER.25.30	Jeremias, du skal profetere imod dem og sige: ‚Herren tordner imod sit eget folk fra sin hellige bolig i Himlen. Og imod resten af jordens befolkning råber han som arbejderne, der tramper druer i vinpersen. 
JER.25.31	Krigsråbet når ud til jordens fjerneste afkroge. Han dømmer menneskeheden og alle verdens nationer, han fælder alle onde på jorden med sit sværd. 
JER.25.32	Se, siger Herren, den Almægtige, straffen skal brede sig fra folk til folk som en voldsom orkan, der kommer fra jordens ender. 
JER.25.33	Den dag vil ligene af de døde ligge henslængt i hele verden. De vil ligge som affald på jorden, uden at nogen sørger over dem eller begraver dem.’ ”
JER.25.34	Klag og græd, I onde ledere! Rul jer i støvet, I folkenes herskere! Timen er kommet, da I skal knuses og spredes som potteskår ud over jorden. 
JER.25.35	I får ingen mulighed for at undslippe, det er ude med jer!
JER.25.36	Hør fyrsternes og magthavernes desperate skrig. Herren har raseret deres lande. 
JER.25.37	Fredelige landskaber bliver til ørken på grund af Herrens voldsomme vrede. 
JER.25.38	Han er kommet frem fra sit skjul som en løve på jagt for at ødelægge dem og deres land med sit frygtelige sværd og sin voldsomme vrede.
JER.26.1	Det følgende budskab kom til mig fra Herren i kong Jojakims, Josiasʼ søns, første regeringsår:
JER.26.2	Først sagde Herren til mig: „Stil dig uden for Herrens tempel med et opråb til folket, der er kommet fra hele Juda for at tilbede. Sørg for at forkynde hele budskabet for dem, glem ikke et eneste ord. 
JER.26.3	Måske vil de høre efter og vende om fra deres ondskab, så jeg kan tilbageholde den straf, jeg er parat til at give dem for deres ondskab.”
JER.26.4	Budskabet lød således: „Hvis I ikke vil lytte til mig, siger Herren, og adlyde de love, jeg har givet jer, 
JER.26.5	og hvis I ikke vil lytte til mine tjenere, profeterne, som jeg gang på gang forgæves har sendt for at advare jer, 
JER.26.6	så vil jeg ødelægge templet her på samme måde, som jeg ødelagde helligdommen i Shilo, og alle vil betragte Jerusalem som et forbandet sted.”
JER.26.7+JER.26.8	Da jeg havde forkyndt hele budskabet for folket, blev jeg pågrebet af præsterne og de falske profeter og de andre, der var samlet uden for templet. „Du skal dø,” skreg de. 
JER.26.9	„Hvor vover du at profetere i Herrens navn, at hans tempel vil blive ødelagt ligesom helligdommen i Shilo, og at Jerusalem skal ødelægges, så ingen kan bo her?” Og folk stimlede sammen om mig foran Herrens hus.
JER.26.10	Da Judas øverste ledere hørte, hvad der foregik, skyndte de sig straks fra paladset over til templet og satte sig ved Den Nye Port for at dømme i sagen. 
JER.26.11	Præsterne og de falske profeter fremlagde nu deres anklager for lederne og folket. „Den mand bør dømmes til døden!” sagde de. „I hørte selv, hvad han sagde. Han er en forræder, for han har profeteret imod denne by.”
JER.26.12	Derefter forsvarede jeg mig med følgende ord: „Det er Herren, der har sendt mig for at profetere imod templet og Jerusalem. Hvert eneste ord, jeg har sagt, har jeg fået fra ham. 
JER.26.13	Men hvis I vil holde op med at synde imod ham og i stedet begynde at adlyde Herren jeres Gud, vil han ikke gøre alvor af den straf, han har truet jer med. 
JER.26.14	Hvad mig selv angår, så kan I gøre med mig, hvad I vil. 
JER.26.15	Men én ting er sikkert: Hvis I slår mig ihjel, dræber I en uskyldig mand, og I og alle byens indbyggere vil blive krævet til regnskab for det. Jeg forsikrer jer, at det er Herren, der har sendt mig og givet mig hvert eneste ord, jeg har talt.”
JER.26.16	Så sagde lederne og folket til præsterne og de falske profeter: „Denne mand fortjener ikke døden, for han har talt til os i Herren, vores Guds, navn.”
JER.26.17	Derefter rejste nogle af de gamle og vise mænd sig og talte til folket: 
JER.26.18	„I kong Hizkija af Judas regeringstid profeterede Mika fra Moreshet følgende for folket: ‚Hør hvad Herren, den Almægtige, siger: Zion bliver lagt øde som en pløjemark, Jerusalem bliver til en hob af ruiner, tempelbjerget bliver dækket af et tjørnekrat.’ 
JER.26.19	Hvordan reagerede kong Hizkija og folket på det budskab? Slog de Mika ihjel? Nej, de vendte sig fra deres ondskab og tilbad Herren. De bønfaldt ham om at være nådig. Derfor tilbageholdt Herren den frygtelige dom, som han havde udtalt over dem. Hvis vi nu slår Jeremias ihjel, hvem ved, hvad Herren så vil gøre imod os?”
JER.26.20	Der var engang en anden profet, som bragte et tilsvarende domsbudskab imod Jerusalem og Judas land. Han hed Urija, Shemajas søn fra Kirjat-Jearim. 
JER.26.21	Da kong Jojakim og hans officerer og embedsmænd hørte hans budskab, sendte kongen en mand hen for at dræbe profeten. Urija fik imidlertid underretning om det og flygtede til Egypten. 
JER.26.22	Så sendte kong Jojakim Elnatan, Ahbors søn, og en gruppe mænd af sted til Egypten for at fange ham. 
JER.26.23	De arresterede ham og førte ham tilbage til kong Jojakim, som huggede ham ned med sit sværd og lod ham kaste i en offentlig grav.
JER.26.24	Til sidst stod kongens sekretær, Ahikam, Shafans søn, frem og talte min sag, og det lykkedes ham at overtale retten til ikke at udlevere mig til folket. Derved undgik jeg at blive slået ihjel.
JER.27.1	Herren gav mig følgende budskab i begyndelsen af kong Zidkijas
JER.27.2	„Lav et åg og spænd det fast over nakken med læderstropper. 
JER.27.3+JER.27.4	Derefter skal du sende de udsendinge, der er kommet til kong Zidkija i Jerusalem fra kongerne i Edom, Moab, Ammon, Tyrus og Sidon tilbage til deres herrer med følgende budskab fra Herren, den Almægtige, Israels Gud: 
JER.27.5	Det er mig, der har skabt jorden og alle de mennesker og dyr, der lever på jorden. Derfor kan jeg gøre med ethvert land, som jeg vil. 
JER.27.6	Nu overdrager jeg jeres lande til kong Nebukadnezar af Babylonien. Jeg har givet ham kontrol over alt, selv de vilde dyr. 
JER.27.7	Alle jeres lande bliver underlagt ham og hans søn og hans sønnesøn, indtil deres stormagtstid er forbi. Så skal andre nationer og mægtige konger erobre og regere over Babylonien. 
JER.27.8	Men hvis et land nægter at underlægge sig kong Nebukadnezars åg, vil jeg bruge ham til at straffe det land med krig, hungersnød og epidemier, indtil det bukker under.
JER.27.9	Lyt ikke til jeres falske profeter, sandsigere, drømmetydere, medier og troldmænd, der siger, at I ikke skal underordne jer Babyloniens herredømme. 
JER.27.10	De ved ikke, hvad de snakker om. Hvis I lytter til dem, vil det ende med, at nogle af jer bliver dræbt, mens andre bliver ført i eksil som slaver. 
JER.27.11	Men hvis I accepterer den babyloniske konges herredømme over jer, skal I få lov til at blive boende i jeres land og dyrke jeres jord som hidtil.”
JER.27.12	Herren bad mig give et tilsvarende budskab til kong Zidkija af Juda: „Hvis I ønsker at overleve, skal I tage den babyloniske konges åg på jer. 
JER.27.13	Vil I hellere opleve krig, hungersnød og epidemier? Det er, hvad Herren har sagt vil ramme de lande, der ikke frivilligt underkaster sig Babyloniens konge. 
JER.27.14	Lyt ikke til de falske profeter, der siger, at I ikke skal underordne jer den babyloniske konges herredømme, for de ved ikke, hvad de snakker om. 
JER.27.15	De profeterer løgn alle sammen, og det er ikke Herren, der har sendt dem, selv om de påstår det. Hvis I lytter til dem, vil nogle af jer blive dræbt og resten ført i eksil. Det gælder også dig, som er konge, og alle de falske profeter.”
JER.27.16	Jeg advarede også præsterne og folket med følgende ord: „Herren siger, at I ikke må lytte til de profeter, der påstår, at de kostbarheder, som babylonierne tog fra Herrens tempel, snart bliver bragt tilbage hertil. De lyver, 
JER.27.17	og derfor må I ikke lytte til dem. Hvis I har livet kært, så tag den babyloniske konges åg på jer. Ellers bliver hele byen lagt i ruiner. 
JER.27.18	Hvis de profeter virkelig var sendt af Herren, den Almægtige, så ville de bede ham om at skåne de kostbarheder, der endnu er tilbage i templet, i kongepaladset og andre steder i byen, så de ikke også ender i Babylon.
JER.27.19+JER.27.20+JER.27.21+JER.27.22	Herren, den Almægtige, siger: Nebukadnezar bortførte i første omgang Jerusalems og Judas overklasse til Babylon sammen med kong Jekonja. Dengang efterlod han bronzesøjlerne foran templet, det store bronzekar med vand i tempelforgården, de ti rulleborde af bronze, hvorpå offerdyrene slagtes, samt meget andet tempelinventar. Men de ting vil også blive ført til Babylon, og der vil de blive, indtil jeg sender bud efter dem. Engang i fremtiden vil jeg bringe dem tilbage til Jerusalem.”
JER.28.1	Ved samme lejlighed, i kong Zidkija af Judas regeringstid, modsagde profeten Hananja, Azzurs søn fra Gibeon, mig offentligt i templet i præsternes og folkets påhør. Det var i den femte måned i kongens fjerde regeringsår. Hananja sagde: 
JER.28.2	„Herren, den Almægtige, Israels Gud, erklærer: Jeg vil fjerne den babyloniske konges åg fra jeres skuldre. 
JER.28.3	Inden der er gået to år, vil jeg bringe de tempelskatte tilbage, som Nebukadnezar bortførte til Babylon. 
JER.28.4	Også kong Jekonja vil jeg bringe tilbage sammen med de øvrige fanger i Babylonien.”
JER.28.5	Da svarede jeg ham i præsternes og folkets påhør: 
JER.28.6	„Gid det måtte gå, som du siger. Jeg ville ønske, at Herren ville opfylde din profeti og bringe tempelskattene og fangerne tilbage til os. 
JER.28.7	Men hør nu, hvad jeg har at sige til dig i præsternes og folkets påhør: 
JER.28.8	Alle de profeter, der levede før dig og mig, profeterede imod utallige nationer, og de plejede at advare imod katastrofer som krig, hungersnød og epidemier. 
JER.28.9	Når en profet derfor forudsiger 
JER.28.10	Jeg havde stadig åget på mine skuldre, og Hananja kom nu hen og tog det af mine skuldre og brækkede det. 
JER.28.11	Så sagde han til mængden: „Herren siger endnu en gang, at inden to år er gået, vil han fjerne kong Nebukadnezars åg fra de nationer, som nu er underlagt hans herredømme.” Derefter gik jeg min vej.
JER.28.12	Kort efter gav Herren mig følgende budskab:
JER.28.13	Gå hen til Hananja og sig: „Godt nok har du brækket et åg, men det var af træ, og jeg vil erstatte det med et af jern. 
JER.28.14	Herren, den Almægtige, Israels Gud, siger: Jeg vil lægge et jernåg på alle disse nationers skuldre, og deres befolkning skal blive slaver under kong Nebukadnezar af Babylon. Jeg har lagt alt under hans herredømme, selv de vilde dyr.”
JER.28.15	Efter at have overbragt budskabet til profeten Hananja tilføjede jeg: „Hør, Hananja, Herren har ikke sendt dig, og du har fået folket til at tro på en løgn. 
JER.28.16	Derfor siger Herren, at han vil fjerne dig fra jordens overflade. Du har gjort oprør mod Herren, og derfor skal du dø inden årets udgang.” 
JER.28.17	Og ganske rigtigt: To måneder senere døde Hananja.
JER.29.1+JER.29.2	Nogen tid efter at kong Jekonja sammen med enkedronningen, hoffolkene, embedsmændene og håndværkerne var blevet deporteret fra Jerusalem til Babylon af Nebukadnezar, skrev jeg i Jerusalem et brev til lederne, præsterne, profeterne og de øvrige bortførte judæere. 
JER.29.3	Brevet blev overbragt af Elasa, Shafans søn, og Gemarja, Hilkijas søn, da de drog af sted til Nebukadnezar i Babylon som kong Zidkijas udsendinge. I brevet stod der:
JER.29.4	Herren, den Almægtige, Israels Gud, sender følgende budskab til alle de fanger, han har sendt i eksil fra Jerusalem til Babylonien:
JER.29.5	Indstil jer på at blive i Babylonien. Byg huse, plant vingårde og dyrk jeres marker, så I kan leve af det, I høster. 
JER.29.6	Gift jer og få børn. Lad jeres sønner og døtre gifte sig, så de kan få børn og befolkningen vokse. 
JER.29.7	Arbejd for, at den by, I nu bor i, får fremgang, og bed Herren om at velsigne den, for når det går godt for den, går det også godt for jer.
JER.29.8	Herren, den Almægtige, Israels Gud, siger: Lad jer ikke narre af de profeter og åndemanere, der findes iblandt jer. Lyt ikke til deres drømme, 
JER.29.9	for de profeterer løgn i mit navn. Jeg har ikke talt til dem, siger Herren. 
JER.29.10	Sandheden er, at I skal blive i Babylonien i 70 år. Men derefter vil jeg opfylde mit løfte og føre jer hjem til jeres eget land. 
JER.29.11	For jeg ved, hvilke planer jeg har for jer, siger Herren, planer om fred og ikke om ulykke, planer om fremtid og håb. 
JER.29.12	Når I beder til mig om hjælp, vil jeg høre jer, 
JER.29.13	når I søger efter mig, vil I finde mig. Ja, hvis I søger mig af hele jeres hjerte, vil I finde mig. 
JER.29.14	Jeg vender jeres skæbne, sætter jer fri og giver jer fremgang. Jeg samler jer fra de lande, jeg fordrev jer til, og fører jer hjem til jeres eget land.
JER.29.15	Lad være med at tro på de profeter, I har hos jer i det fremmede. De lover jer en hurtig frihed, 
JER.29.16	men hør, hvad Herren siger angående kongen, der sidder på Davids trone, og alle dem, som stadig bor her i Jerusalem, og jeres slægtninge, som ikke blev bortført til Babylonien: 
JER.29.17	„Jeg sender krig, hungersnød og sygdom over dem, der bor i Jerusalem, så de bliver som uspiselige, rådne figner. 
JER.29.18	Ja, jeg vil straffe dem med krig, hungersnød og sygdom og sprede dem ud over hele jorden, så de bliver eksempler til skræk og advarsel for folkene i de lande, jeg fordriver dem til. Overalt vil de blive forbandet og hånet, 
JER.29.19	fordi de nægtede at lytte til mig, skønt jeg gang på gang talte til dem gennem mine profeter. 
JER.29.20	Derfor bør I høre efter og adlyde Herrens ord, alle I, som er i fangenskab i Babylonien.”
JER.29.21	Herren, den Almægtige, Israels Gud, har også noget at sige om Ahab, søn af Kolaja, og Zidkija, søn af Maʼaseja, der begge profeterer løgne og påstår, at de taler på mine vegne: „Jeg udleverer dem til Nebukadnezar, så han kan henrette dem offentligt. 
JER.29.22	Når man i fremtiden vil forbande nogen, vil man mindes deres grufulde skæbne og sige: ‚Må Herren gøre ved dig, som Babylons konge gjorde ved Zidkija og Ahab, da han brændte dem levende.’ 
JER.29.23	De to mænd har gjort frygtelige ting iblandt mit folk. De begik ægteskabsbrud med andres koner, og de har profeteret ting, som jeg aldrig har sagt. Jeg har set alt, hvad de har gjort,” siger Herren.
JER.29.24	Senere sendte jeg et brev med et budskab til Shemaja fra Nehelam: 
JER.29.25	Herren den Almægtige, Israels Gud, siger: Du skrev et brev til præsten Zefanja, søn af Maʼaseja, og sendte kopier til de øvrige præster og ledere i Jerusalem. 
JER.29.26	I brevet til Zefanja skrev du: „Herren udpegede dig til at overtage posten som præst i Jerusalem i stedet for Jojada. Det er altså dit ansvar at arrestere enhver tåbe, der hævder at være profet, og sætte ham i gabestok og halsjern. 
JER.29.27	Hvorfor har du så ikke gjort noget for at standse Jeremias fra Anatot, som giver sig ud for at være profet hos jer? 
JER.29.28	Han skrev til os her i Babylonien, at vi skulle indstille os på at blive her i lang tid, at vi skulle bygge huse og dyrker markerne, så vi kunne leve af det, vi høstede.”
JER.29.29	Da Zefanja modtog dit brev, bragte han det til mig og læste det for mig. 
JER.29.30	Da sagde Herren til mig: 
JER.29.31	Send et åbent brev af sted til dem, som er i eksil i Babylonien med følgende budskab: „Fordi Shemaja har profeteret for jer, uden at jeg har talt til ham, og narret jer til at tro på sine løgne, 
JER.29.32	vil jeg straffe ham og hans familie. Hans slægt vil snart uddø, så ingen af dem kommer til at opleve den velsignelse, der venter mit folk, for han har gjort oprør mod Herren.”
JER.30.1	Herren, Israels Gud, sagde til mig:
JER.30.2	„Alt, hvad jeg har sagt til dig, skal du skrive ned i en bog. 
JER.30.3	For der kommer en dag, hvor jeg vil befri mit folk Israel og Juda fra fangenskabet og føre dem hjem til det land, jeg gav deres forfædre i eje.”
JER.30.4	Det følgende budskab angår Israel og Juda:
JER.30.5	„Hør, hvad Herren siger: Der er nogen, der råber og skriger af skræk. 
JER.30.6	Sig mig, kan mænd føde børn? Hvorfor står de så askegrå i ansigtet og presser hænderne mod lænden som kvinder i fødselsveer? 
JER.30.7	Det bliver en forfærdelig tid. Aldrig har Israels folk oplevet en lignende trængselstid. Men jeg vil bevare mit folk og redde dem til sidst. 
JER.30.8	Til den tid, siger Herren, den Almægtige, vil jeg rive åget af deres skuldre og brække det i stykker. Jeg vil sprænge deres lænker. De skal ikke længere være slaver i et fremmed land. 
JER.30.9	Derefter skal de tjene Herren, deres Gud, og jeg vil give dem en konge som David.
JER.30.10	Israel, min tjener, tab ikke modet over det, I skal igennem. Vær ikke nedslået, for engang vil jeg føre jer hjem fra fjerne lande og befri jeres efterkommere fra eksilet. Mit folk vil vende hjem til deres eget land og leve i fred og gode kår, uden at nogen truer dem mere. 
JER.30.11	Jeg er hos jer, og jeg vil redde jer, siger Herren. Jeg vil fuldstændigt ødelægge det folk, jeg spredte jer iblandt, men jeg vil altid bevare en rest af mit eget folk. Jeg er nødt til at straffe jer, men det er en retfærdig straf.
JER.30.12	I har fået et gabende sår, mit folk. 
JER.30.13	Ingen er i stand til at forbinde det eller behandle det med medicin. 
JER.30.14	Jeres forbundsfæller har ladt jer i stikken. Jeg har slået hårdt ned på jer, som om jeg var en grusom fjende. Årsagen er jeres mange synder, jeres store skyld. 
JER.30.15	I kan godt holde op med at græde over såret, når ingen kan behandle det. Jeg er nødt til at straffe jer på grund af jeres mange synder og store skyld.
JER.30.16	Men når jeg vender jeres skæbne, vil de, som nu mishandler jer, selv blive mishandlet. Alle jeres fjender vil ende som slaver. De, som angreb jer, vil selv blive angrebet, og de, som plyndrede jer, vil selv blive plyndret. 
JER.30.17	Da vil jeg helbrede jeres sår, så I bliver raske igen, siger Herren. Men indtil da vil Jerusalem blive betragtet som en forbandet by, et gudsforladt sted.
JER.30.18	Engang vil jeg føre jer ud af fangenskabet og genoprette jeres land. Da skal Jerusalem genopbygges på sine gamle ruiner, og fæstningsværkerne skal restaureres. 
JER.30.19	Der vil lyde glædesråb og jubelsang. Jeg vil igen gøre folket talrigt, og det skal blive en stor og agtet nation. 
JER.30.20	Jeres efterkommere vil opleve en blomstringstid som i gamle dage. Jeg vil genoprette dem som mit folk og straffe alle, som vil undertrykke dem. 
JER.30.21	Jeg vil give jer en leder fra jeres egne rækker. Han skal træde frem for mig, for jeg indbyder ham til at komme ind i min nærhed. Hvem tør træde frem for mig, medmindre jeg har kaldt ham til mig? 
JER.30.22	Da skal I leve som mit folk, og jeg vil være jeres Gud, siger Herren.
JER.30.23	Min voldsomme vrede skal bryde løs som en hærgende orkan, der gør det af med de gudløse. 
JER.30.24	Min vrede lægger sig ikke, før den har udført mine planer. Engang i fremtiden vil I kunne forstå det.
JER.31.1	Til den tid vil alle Israels slægter anerkende mig som deres Gud, og de skal være mit folk. 
JER.31.2	De, som ikke blev dræbt af fjendens sværd, vil opleve min nåde i det fremmede. Når de søger min fred, 
JER.31.3	vil jeg komme til dem fra et fjernt land. Israel, jeg elsker dig med en evig og uforanderlig kærlighed. Derfor er jeg trofast over for dig. 
JER.31.4	Du faldne Israels jomfru, jeg rejser dig op, så du kan danse af glæde til tamburinens rytmer. 
JER.31.5	Du skal atter plante vingårde på Samarias bjerge og nyde frugten af dit arbejde.
JER.31.6	Engang i fremtiden vil vagterne på Efraims bjerge råbe: ‚Kom, lad os tage op til Zion og tilbede Herren, vores Gud.’ ”
JER.31.7	Hør, hvad Herren siger: „Syng af glæde over Israels folk, bryd ud i jubel over den ypperligste blandt nationerne. Lovpris mig og bed mig om at redde Israels rest. 
JER.31.8	Fra landet mod nord og fra jordens fjerneste afkroge samler jeg mit folk og fører dem hjem. Iblandt dem er der blinde og lamme, gravide og fødende kvinder. Det er en stor forsamling, der vender hjem. 
JER.31.9	De beder og græder af glæde, mens jeg fører dem hjem. Jeg bereder vejen for dem, så de ikke snubler, jeg sørger for frisk vand til dem på rejsen. Jeg er som en far for Israel, Efraim er min førstefødte søn.”
JER.31.10	Hør Herrens ord, I fremmede nationer, råb det ud i fjerne lande. Herren, som engang adspredte Israel, vil samle sit folk og våge over dem, som en hyrde vogter sin hjord. 
JER.31.11	Han løskøber Israel og redder dem fra nationer, som er stærkere end dem. 
JER.31.12	De skal vende hjem til Zions bjerg, syngende og jublende over Herrens gode gaver: masser af korn, vin, oliven, får og kvæg. Deres land bliver som en frodig have, og deres ulykke er overstået.
JER.31.13	Herren siger: „De unge piger vil danse af glæde og mændene slutte sig til dem, både gamle og unge. Jeg vender deres sorg til jubel, jeg trøster dem og giver dem ny livsglæde. 
JER.31.14	Jeg giver præsterne en overflod af ofre, ja, hele mit folk skal mættes med velsignelse.”
JER.31.15	Herren talte igen til mig og sagde: „I Rama høres der skrig, jamren og højlydt gråd. Det er Rakel, der græder over sine børn. Hun vil ikke lade sig trøste, for børnene er borte. 
JER.31.16	Men Herren siger: Græd ikke mere, for jeg har hørt dine bønner. De landflygtige vil vende tilbage fra fjendens land. 
JER.31.17	Der er håb for din fremtid, siger Herren, for dine børn skal vende hjem til deres land.
JER.31.18	Jeg har hørt, hvordan Efraim stønner: ‚Herre, du straffede mig hårdt, men det var nødvendigt, for jeg var som en ustyrlig kalv. Hvis du vil tage imod mig, vil jeg vende tilbage til dig, for du er Herren, min Gud. 
JER.31.19	Jeg vendte mig bort fra dig, men jeg angrede det bittert og græmmede mig over min dumhed. Jeg blev ydmyget, og nu skammer jeg mig over min ungdoms uforstand.’
JER.31.20	Efraim er stadig min kære søn, siger Herren. Jeg var nødt til at straffe ham, men jeg elsker ham stadig og længes efter at vise min barmhjertighed imod ham.
JER.31.21	Når du føres bort fra dit land, skal du markere den vej, du følger, så du kan finde hjem igen, du Israels jomfru. 
JER.31.22	Hvor længe vil min egenrådige datter strejfe omkring? Jeg vil skabe noget helt nyt, så Israel vil række ud efter sin Gud.”
JER.31.23	Herren, den Almægtige, Israels Gud, siger: „Når jeg fører Judas folk hjem, vil man over hele landet og i byerne igen sige: ‚Herren velsigne dig, du hellige bjerg, hvor retfærdigheden råder.’ 
JER.31.24	Da vil byerne igen blive befolket. Landmændene vil opdyrke jorden og hyrderne passe deres flokke af får, geder og køer. 
JER.31.25	Jeg giver den trætte hvile og den udkørte ny styrke. 
JER.31.26	Da vil man sige: ‚Nu kan jeg sove i fred og vågne udhvilet op.’ ”
JER.31.27	Herren siger: „Der kommer en tid, hvor jeg forøger antallet af indbyggere og kvæg i Israel og Juda. 
JER.31.28	Jeg rykkede mit folk op med rode, nedrev deres huse og ødelagde deres land, men til den tid vil jeg plante dem på ny og genopbygge deres land. 
JER.31.29	Man vil ikke længere bruge det gamle ordsprog: ‚Fædrene spiste sure druer, og børnene kom til at lide under det.’ 
JER.31.30	Nej, den som spiser sure druer, må nu selv lide under det. Enhver skal dø for sin egen synd.”
JER.31.31	„Engang i fremtiden vil jeg gennemføre en ny pagt med Israels og Judas folk,” siger Herren. 
JER.31.32	„Den nye pagt vil ikke komme til at ligne den, jeg oprettede med deres forfædre, da jeg tog dem ved hånden og førte dem ud af slaveriet i Egypten. De brød jo min pagt, selv om jeg var som en trofast ægtemand. 
JER.31.33	Den ny pagt, som jeg vil oprette med Israels folk engang i fremtiden, bygger på følgende løfte: Jeg vil lægge mine love i deres indre og skrive dem på deres hjerter. Jeg vil være deres Gud, og de skal være mit folk. 
JER.31.34	Da skal man ikke længere sige til sine venner eller familie, at de bør kende mig som deres herre, for alle, både små og store, vil forstå, at jeg er Herren. For jeg vil tilgive dem deres skyld og udslette deres synder af min hukommelse.”
JER.31.35	Herren, den Almægtige, som satte solen til at skinne om dagen og månen og stjernerne til at lyse om natten, og som sætter havet i oprør, så bølgerne bruser, aflægger følgende løfte:
JER.31.36	„Så længe verden består, skal også Israels folk bestå. 
JER.31.37	Det er lige så utænkeligt, at jeg skulle forkaste Israels folk på grund af deres synder, som det er, at nogen kan måle universets størrelse eller udforske jordens fundament.”
JER.31.38+JER.31.39	„Der kommer en dag,” siger Herren, „hvor hele Jerusalem skal genopbygges og give mig ære, fra Hananels tårn i det nordøstlige hjørne til Hjørneporten i nordvest, fra Gareb-højen i sydvest til Goa i sydøst. 
JER.31.40	Da skal hele byen være indviet til mig, endog gravpladsen og askedyngen i dalen udenfor samt markerne ude i Kedrondalen helt til Hesteporten mod øst, og da skal byen aldrig mere ødelægges.”
JER.32.1	Herren gav mig et nyt budskab om det fremtidige håb i kong Zidkija af Judas tiende regeringsår, der var Nebukadnezars attende regeringsår. 
JER.32.2	Den babyloniske hær var i færd med at belejre Jerusalem, og jeg var under husarrest i den kongelige gardes boligkompleks. 
JER.32.3	Kong Zidkija havde nemlig sat mig i forvaring, fordi jeg havde givet kongen følgende besked fra Herren: „Hør hvad Herren siger: Jeg overgiver denne by til den babyloniske konge, og han skal indtage den. 
JER.32.4	Det vil ikke lykkes dig at undslippe, men du vil blive ført frem for kongen, 
JER.32.5	som vil tage dig med til Babylon. Og der må du blive og udstå den straf, jeg har afmålt for dig. Hvis I kæmper mod babylonierne, vil det ikke gå jer godt.”
JER.32.6	Først sagde Herren til mig: 
JER.32.7	„Din fætter Hanamel, Shallums søn, er på vej for at bede dig om at købe den jord, han ejer i Anatot. Han vil gøre dig opmærksom på, at du har forkøbsret til jorden, fordi du er hans nærmeste slægtning.”
JER.32.8	Det skete, som Herren havde sagt. Kort efter kom Hanamel og besøgte mig i den indre gård, hvor jeg sad i forvaring. „Køb min mark i Anatot i Benjamins land,” bad han. „Du har forkøbsret til den, fordi du er min nærmeste slægtning.” Da forstod jeg, at det var Herrens vilje, at jeg skulle købe den.
JER.32.9	Derpå købte jeg marken for 200 gram sølv, 
JER.32.10	hvorefter jeg underskrev og forseglede skødet og afvejede sølvet i vidners nærværelse. 
JER.32.11	Derpå tog jeg det forseglede dokument med dets betingelser og klausuler tillige med den uforseglede kopi, 
JER.32.12+JER.32.13	hvorefter jeg i Hanamels, vidnernes og de øvrige tilstedeværende judæeres påsyn overrakte dokumentet til Baruk, Nerijas søn, Mahsejas sønnesøn, idet jeg sagde:
JER.32.14	„Herren, den Almægtige, Israels Gud, siger: Tag dette forseglede dokument og kopien og læg dem i en lerkrukke, så de kan bevares for eftertiden. 
JER.32.15	Herren, Israels Gud, lover jer, at engang i fremtiden skal Judas folk igen eje jord i deres eget land, og de skal købe og sælge huse, vingårde og marker.”
JER.32.16	Da jeg havde overrakt skøderne til Baruk, bad jeg følgende bøn:
JER.32.17	„Min Herre og Gud! I din almagt skabte du himlen og jorden, intet er for vanskeligt for dig. 
JER.32.18	Du lader menneskers synder få konsekvenser for deres børn, men din trofasthed og barmhjertighed varer i 1000 generationer. Du er virkelig Gud Herren, den Almægtige. 
JER.32.19	Du besidder al visdom og gør store undere. Du ser alt, hvad mennesker foretager sig, og du lønner enhver efter, hvordan de lever og handler. 
JER.32.20	Du gjorde utrolige ting i Egyptens land, som stadig huskes den dag i dag. Og du fortsatte med at gøre mirakler i Israel og i landene omkring os, så dit ry i dag er stort blandt folkeslagene.
JER.32.21	Med mægtige undere, med kraft og frygtindgydende styrke, førte du dit folk Israel ud af Egypten, 
JER.32.22	og du gav dem det land, du for længe siden lovede deres forfædre, et land der ‚flyder med mælk og honning’. 
JER.32.23	Vores forfædre erobrede landet og bosatte sig der, men de nægtede at følge dig og adlyde dine love. De har praktisk talt ikke adlydt dig på et eneste punkt. Det er derfor, du har sendt denne frygtelige katastrofe over dem. 
JER.32.24	Den babyloniske hær har allerede kastet volde op omkring bymuren. Snart vil det lykkes dem at erobre byen ved hjælp af hungersnød, epidemier og militær magt. Det er gået nøjagtig, som du advarede os om. 
JER.32.25	Hvorfor har du så opfordret mig til i vidners nærværelse at købe denne mark og betale godt for den, når vi snart bliver løbet over ende af den babyloniske hær?”
JER.32.26	Da svarede Herren: 
JER.32.27	„Jeg er Herren, Gud over alle jordens folkeslag. Er noget for vanskeligt for mig? 
JER.32.28	Ja, jeg vil udlevere denne by til kong Nebukadnezar og hans hær, og de vil erobre den. 
JER.32.29	De vil trænge ind i byen og sætte ild til den, så husene brænder ned til grunden. For det var her på husenes tagterrasser, at mit folk gjorde mig vred ved at brænde røgelse for Baʼal og udgyde drikofre til fremmede guder. 
JER.32.30	Israel og Juda har gjort oprør imod mig fra begyndelsen af. De krænker mig ustandselig med deres onde handlinger. 
JER.32.31	Fra det tidspunkt denne by blev bygget og indtil nu, har dens indbyggere konstant gjort mig vred. Derfor har jeg besluttet at udslette byen.
JER.32.32	Israels og Judas synder har gjort mig vred. Kongerne, embedsmændene, præsterne og profeterne, ja, hele folket har gjort oprør imod mig. 
JER.32.33	De vendte mig ryggen i stedet for at søge min hjælp. Dag efter dag, år efter år, forsøgte jeg at lære dem at handle ret, men de ville ikke høre på mig. 
JER.32.34	De har endda forurenet mit tempel ved at dyrke deres ækle afguder i helligdommen. 
JER.32.35	De har bygget altre for Baʼal i Hinnoms dal og bragt deres egne børn som brændofre til afguden Molok, en afskyelig handling, jeg aldrig kunne drømme om at forlange. Med deres utrolige ondskab har de nedkaldt straffen over Judas folk.”
JER.32.36	Derfor siger Herren, Israels Gud: „Det er rigtigt, at denne by skal falde i den babyloniske konges hænder. Han vil erobre den ved hjælp af hungersnød, epidemier og militær magt. 
JER.32.37	Jeg vil straffe Judas folk ved at sprede dem til mange lande, men engang vil jeg føre dem tilbage til denne by, hvor de så skal få lov til at leve i fred og sikkerhed. 
JER.32.38	De skal være mit folk, og jeg vil være deres Gud. 
JER.32.39	Jeg gør dem til ét folk, hvis mål er at tilbede mig alene. Da vil det gå dem godt, både dem og deres børn.
JER.32.40	Jeg vil forny pagten med dem, og jeg lover altid at gøre godt imod dem. Jeg vil give dem en sådan respekt for mig, at de aldrig mere vil vende sig fra mig. 
JER.32.41	Jeg vil glæde mig over at kunne vise dem min godhed. I trofasthed og hengivenhed vil jeg plante dem igen, så de kan slå rod i landet. 
JER.32.42	Lige så sikkert som jeg har opfyldt mine domsprofetier på dem ved at sende ulykke og rædsel over dem, lige så sikkert vil jeg opfylde mine løfter om at vise dem godhed.
JER.32.43	I siger med rette, at landet vil ligge øde hen, når det bliver erobret af babylonierne. Hverken mennesker eller dyr skal bo der. 
JER.32.44	Men jeg lover jer, at engang skal man igen købe og sælge marker som før. Man skal underskrive og forsegle skøder i vidners nærværelse, både her omkring Jerusalem, i Benjamins land, i Judas byer, i det centrale højland, i Negev i syd og på bakkeskråningerne mod vest. For jeg vil give mit folk deres land tilbage,” siger Herren.
JER.33.1	Mens jeg stadig var i husarrest under opsyn af den kongelige garde, gav Herren mig følgende budskab:
JER.33.2	„Jeg er Herren, som står bag alle disse ting. Det er mig, der har planlagt det. 
JER.33.3	Kald på mig, mit folk, så vil jeg svare jer og fortælle jer store og utrolige ting, som I ikke før har kendt til. 
JER.33.4	I har revet nogle af byens huse og en del af kongepaladset ned for at få sten til at forstærke bymuren imod fjendens angreb, 
JER.33.5	men når I kommer i kamp med babylonierne, vil alle husene blive fyldt med døde kroppe, for i min vrede har jeg besluttet at slå hårdt ned på mit folk. Jeg har vendt ryggen til jer på grund af jeres ondskab.
JER.33.6	Men engang i fremtiden vil jeg helbrede Jerusalems sår, og mit folk skal igen opleve fremgang og tryghed. 
JER.33.7	Jeg vender Judas og Israels skæbne og genopbygger deres byer som før. 
JER.33.8	Jeg renser dem fra deres synd og tilgiver deres ondskab og oprør imod mig. 
JER.33.9	Da vil denne by bringe mig ære og glæde for øjnene af alle verdens folkeslag. Og når de hører om alt det gode, jeg gør for mit folk, al den fremgang jeg lader dem opleve, vil de skælve af ærefrygt for mig.”
JER.33.10	Herren erklærer: „I har ret i, at jeres land skal blive en ødemark, hvor der hverken lever mennesker eller dyr. Jerusalems gader skal blive folketomme, men engang skal landet live op igen. 
JER.33.11	Der skal blive glæde og latter. Brudeparrenes glade stemmer skal atter høres, og der skal igen stige lovsang op fra dem, der bringer lovprisningsofre i Herrens hus. ‚Lovet være Herren, den Almægtige,’ vil de synge, ‚for han er god, og hans trofasthed varer til evig tid.’ Ja, siger Herren, jeg vil give landet fremgang og gode kår som før. 
JER.33.12	Selv om landet bliver raseret, så der hverken er mennesker eller dyr tilbage, vil der igen komme hyrder, som fører deres hjord på græs. 
JER.33.13	De vil med glæde tælle deres får og geder, når de kommer hjem til folden. Det vil komme til at ske i det centrale højland, på bakkeskråningerne mod vest, i det sydlige Negev, i Benjamins land, i området omkring Jerusalem og i alle Judas byer. 
JER.33.14	Ja, siger Herren, der kommer en dag hvor jeg vil opfylde mit løfte til Israel og Judas folk.
JER.33.15	Engang i fremtiden vil jeg lade en spire bryde frem fra Davids slægt, en konge, der vil styre landet med visdom og afsige retfærdige domme. 
JER.33.16	Hans navn skal være ‚Herren er vores redning’. Da vil Judas folk blive reddet og Jerusalem være i sikkerhed. 
JER.33.17	Fra da af vil der aldrig mangle en arving til Davids trone i Israel, 
JER.33.18	og der vil aldrig mangle præster til at bringe brændofre, afgrødeofre og andre ofre til Herren.”
JER.33.19	Derefter fik jeg følgende budskab fra Herren:
JER.33.20+JER.33.21	„Lige så lidt, som I kan bryde naturens love, så dag og nat ikke kommer til de fastsatte tider, lige så lidt kan jeg bryde min pagt med min tjener David, så der ikke findes en arving til hans trone. Det samme gælder min pagt med de præster, der tjener mig. 
JER.33.22	Davids og præsternes efterkommere vil blive talrige som stjernerne og strandens sandkorn, der ikke kan tælles.”
JER.33.23	Derefter sagde Herren til mig: 
JER.33.24	„Har du hørt, hvad andre folk siger om mit folk? De siger: ‚Herren har forkastet både Israel og Juda, som han i sin tid udvalgte.’ Man foragter mit folk og siger, at deres dage som et folk er talte. 
JER.33.25+JER.33.26	Men hertil svarer jeg: Jeg vil ikke forkaste mit folk eller min tjener David, lige så lidt som jeg bryder de love, jeg har givet for dag og nat eller for himmel og jord. Jeg bryder aldrig mit løfte om, at en søn af David en dag skal regere over Abrahams, Isaks og Jakobs efterkommere, for jeg vil vende mit folks skæbne og forbarme mig over dem.”
JER.34.1	Dengang kong Nebukadnezar af Babylon ankom med den mægtige hær, han havde samlet fra de erobrede lande, og belejrede både Jerusalem og de øvrige byer i Judas land, gav Herren mig følgende budskab:
JER.34.2	„Gå hen til kong Zidkija med denne besked: Hør, hvad Herren siger: Jeg overgiver denne by til den babyloniske konge, og han vil brænde den ned til grunden. 
JER.34.3	Det vil ikke lykkes dig at undslippe. Du bliver taget til fange og ført frem for kongen, og han vil dømme dig til eksil i Babylon. 
JER.34.4	Men hør nu kong Zidkija af Juda: Herren lover dig, at du ikke skal dø i krigen. 
JER.34.5	Når du engang dør en naturlig død blandt dit eget folk i eksilet, vil de brænde røgelse for at ære dit minde på samme måde, som man gjorde for de konger, der gik forud for dig. Man vil sørge over dig og sige: ‚Ak, vores konge er død.’ Det er et løfte, siger Herren.”
JER.34.6	Den besked overbragte jeg så til kong Zidkija, 
JER.34.7	mens babylonierne belejrede Jerusalem, Lakish og Azeka, de eneste befæstede byer i Juda, der endnu var tilbage.
JER.34.8	Herren gav mig et nyt budskab i forbindelse med, at kong Zidkija havde lavet en aftale med Jerusalems indbyggere om at frigive alle slaver i byen. 
JER.34.9	Aftalen var, at alle skulle frigive både deres mandlige og kvindelige slaver med den begrundelse, at ingen judæere burde være slaver for deres eget folk. 
JER.34.10	Både lederne og folk i almindelighed havde accepteret begrundelsen og frigivet deres slaver. 
JER.34.11	Men senere ændrede de mening og tog deres slaver tilbage. 
JER.34.12	Derfor gav Herren mig følgende budskab til dem:
JER.34.13	„Herren, Israels Gud, siger: Jeg indgik en pagt med jeres forfædre, dengang jeg befriede dem fra fangenskabet i Egypten. 
JER.34.14	En af pagtens bestemmelser var, at enhver hebræer, der havde solgt sig selv som slave, skulle frigives efter seks års tjeneste. Men jeres forfædre overholdt ikke den bestemmelse. 
JER.34.15	For nylig kom I på bedre tanker og frigav jeres slaver, som I burde have gjort for længe siden. I indgik højt og helligt en pagt med hinanden om det her foran mit tempel. 
JER.34.16	Men derefter overtrådte I aftalen og vanærede mit navn ved at tage de mænd og kvinder tilbage, som I havde frigivet, og gøre dem til slaver igen.
JER.34.17	Derfor, siger Herren, siden I ikke adlød mig og frigav jeres landsmænd, vil jeg „frigive” jer til at blive udryddet ved krig, hungersnød og epidemier. Jeg gør jer til et afskrækkende eksempel for resten af verden. 
JER.34.18	Fordi I overtrådte den pagt, som I højtideligt indgik i mit nærvær, vil jeg straffe jer. I vil lide samme skæbne som den kalv, I skar i to stykker, så I kunne gå mellem stykkerne, da I bekræftede pagtens ordlyd. 
JER.34.19	Jeg vil skære jer i stykker, hvad enten I er ledere i Jerusalem og Juda, embedsmænd, præster eller jævne folk, for I har brudt en højtidelig pagt. 
JER.34.20	Jeg vil overgive jer til jeres fjender, og de vil slå jer ihjel. Jeres lig vil blive til føde for gribbe og vilde dyr. 
JER.34.21	Jeg vil også udlevere kong Zidkija af Juda og hans embedsmænd til den babyloniske konge. Skønt kongen af Babylon har trukket sig tilbage for en tid, 
JER.34.22	vil jeg atter tilkalde de babyloniske hære, og de vil angribe og erobre denne by og brænde den ned til grunden. Jeg vil også sørge for, at alle Judas byer bliver jævnet med jorden, så de alle bliver folketomme.”
JER.35.1	Herren gav mig følgende budskab, dengang Jojakim, Josiasʼ søn, var konge i Juda:
JER.35.2	„Gå hen i den bydel, hvor rekabitterslægten holder til, og indbyd slægtens overhoveder til at komme op til templet. Når de indfinder sig, skal du føre dem ind i et sideværelse og servere vin for dem.”
JER.35.3	Så opsøgte jeg Jaʼazanja, Jeremjas søn, sønnesøn af Habazzinja, hvorefter jeg førte ham, hans brødre og sønner til templet som repræsentanter for alle rekabitterne. 
JER.35.4	Jeg samlede dem i det værelse, hvor profeten Hanan, Jigdaljas søn, underviste sine elever. Det værelse lå ved siden af hofmarskalens værelse, umiddelbart over tempeldørvogteren Maʼasejas, Shallums søns, værelse. 
JER.35.5	Jeg satte bægre og vinkarafler frem og indbød dem til at drikke. 
JER.35.6	„Nej tak,” sagde de, „vi drikker ikke vin, for vores forfar Jonadab, Rekabs søn, forbød én gang for alle sine efterkommere at drikke vin. 
JER.35.7	Ved samme lejlighed advarede han os imod at eje fast ejendom og befalede os at bo i telte i stedet. Han forbød os at bygge huse, plante vinmarker og så korn. Han lovede os, at hvis vi overholdt de regler, ville vi få fremgang i det land, hvor vi bor som nomader. 
JER.35.8	Indtil nu har vi gjort, som han sagde, så hverken vi selv, vores koner eller børn har nydt vin. 
JER.35.9	Vi har heller ikke bygget huse eller anskaffet os gårde og marker, og vi har hverken dyrket korn eller vin. 
JER.35.10	Vi har altid levet som nomader i lydighed mod vores forfar Jonadabs ord. 
JER.35.11	Den eneste grund til, at vi nu bor i Jerusalem, er, at vi blev bange, dengang kong Nebukadnezar af Babylonien besatte landet. Derfor flygtede vi ind i byen.”
JER.35.12	Da sagde Herren til mig: 
JER.35.13	„Herren, den Almægtige, Israels Gud, siger: Gå ud og sig til Judas og Jerusalems indbyggere: Her har I noget at lære. 
JER.35.14	Rekabitterne drikker ikke vin, fordi de ønsker at være lydige mod deres forfars befaling. Men hvor er 
JER.35.15	Jeg har sendt den ene profet efter den anden til jer for at få jer til at vende om fra jeres ondskab og afgudsdyrkelse. Og jeg har givet jer det løfte, at I skulle få fred og gode kår i det land, jeg gav til jer og jeres forfædre, hvis I adlød mig. 
JER.35.16	Men I har nægtet at adlyde mig i modsætning til rekabitterne, der har adlydt deres forfar til punkt og prikke. 
JER.35.17	Derfor siger Herren, den Almægtige, Israels Gud: Fordi I ikke vil høre på mig og nægter at adlyde mig, vil jeg straffe jer med alle de ulykker, jeg har truet jer med.”
JER.35.18+JER.35.19	Derefter gik jeg tilbage til rekabitterne og sagde: „Herren, den Almægtige, Israels Gud, siger: Fordi I adlød jeres forfar til punkt og prikke, vil Jonadab, Rekabs søn, altid have efterkommere, der tjener mig.”
JER.36.1	I kong Jojakim af Judas fjerde regeringsår sagde Herren til mig: 
JER.36.2	„Tag en bogrulle og sørg for at få nedskrevet alle mine budskaber om Israel, Juda og de øvrige nationer. Begynd med de budskaber, jeg gav dig tilbage i Josiasʼ dage, og nedskriv dem alle sammen helt op til i dag. 
JER.36.3	Måske vil Judas folk vende om fra deres ondskab, når de læser om den frygtelige straf, der venter dem. Hvis de omvender sig, vil jeg tilgive dem.”
JER.36.4	Da sendte jeg bud efter Baruk, Nerijas søn, og han nedskrev alle profetierne efter mit diktat.
JER.36.5	Da arbejdet var overstået, sagde jeg til Baruk: „Jeg har ikke lov til at gå op i templet. 
JER.36.6	Derfor skal du på den næste fastedag gå op i templet og læse alle budskaberne højt for folket. Den dag vil der være folk samlet fra hele Judas land. 
JER.36.7	Måske de så vil vende om fra deres ondskab og bede Herren om tilgivelse, før det er for sent. For Herren har truet sit folk med forfærdelige ting.”
JER.36.8+JER.36.9+JER.36.10	Baruk gjorde, som jeg havde bedt ham om. I den niende måned i kong Jojakims femte regeringsår blev der udråbt en faste, og folk fra hele Juda kom til templet for at deltage i højtiden. Da gik Baruk op i templet for at oplæse alle budskaberne i bogrullen. Han placerede sig i den øvre forgård ved indgangen til Den Nye Port, hvor Gemarja, der var søn af statssekretæren Shafan, havde et værelse. Fra det sted kunne alle i tempelforgården høre ham.
JER.36.11	Da Gemarjas søn, Mika, hørte alle disse budskaber fra Herren, 
JER.36.12	gik han hen til statssekretærens værelse i kongens palads, hvor landets øverste embedsmænd sad i møde. Blandt de tilstedeværende var sekretæren Elishama; Delaja, søn af Shemaja; Elnatan, søn af Ahbor; Gemarja, søn af Shafan; og Zidkija, søn af Hananja. 
JER.36.13	Mika fortalte dem nu om alt det, han havde hørt Baruk læse op for folket. 
JER.36.14	Derefter sendte embedsmændene en mand ved navn Jehudi hen for at sige til Baruk, at han skulle komme hen til dem med bogrullen. Det gjorde Baruk så. 
JER.36.15	„Sæt dig ned og læs op for os,” sagde embedsmændene, og Baruk læste for dem.
JER.36.16	Da han var færdig, så embedsmændene forfærdede på hinanden og sagde: „Det må vi fortælle kongen.” 
JER.36.17	Så spurgte de Baruk: „Sig os, hvordan har du fået alt det skrevet ned? Var det Jeremias, der dikterede det for dig?” 
JER.36.18	„Ja, det var ham, der dikterede for mig, og jeg skrev det hele ned med blæk i denne bogrulle,” svarede Baruk. 
JER.36.19	„Du og Jeremias må hellere gå under jorden,” sagde embedsmændene til Baruk. „Fortæl ikke nogen, hvor I befinder jer.” 
JER.36.20	Derefter gemte embedsmændene bogrullen i sekretæren Elishamas kontor og gik til kongen for at fortælle ham det hele.
JER.36.21	Kongen sendte straks Jehudi af sted for at hente bogrullen i Elishamas værelse, og Jehudi læste den op for kongen og hans hoffolk. 
JER.36.22	Kongen sad foran ildstedet i paladsets vintersal, for det var koldt i årets niende måned. 
JER.36.23	Hver gang Jehudi havde læst tre-fire spalter, skar kongen det læste stykke af rullen, og kastede det i ilden. Sådan blev han ved, indtil hele bogrullen var brændt. 
JER.36.24	Hverken kongen eller hans hoffolk viste nogen tegn på forfærdelse over budskaberne, og ingen af dem rev deres klæder itu i fortvivlelse. 
JER.36.25	Elnatan, Delaja og Gemarja bad kongen om endelig ikke at brænde bogrullen, men han hørte ikke på dem. 
JER.36.26	Derefter gav kongen en befaling til Jerahmeʼel, der var medlem af kongefamilien, samt Seraja, Azriels søn, og Shelemja, Abdeʼels søn, om at arrestere både mig og Baruk. Men Herren beskyttede os, så vi ikke blev opdaget.
JER.36.27	Efter at kongen havde brændt bogrullen, sagde Herren til mig: 
JER.36.28	„Få fat i en ny bogrulle og sørg for at få skrevet alle de ord ned, der stod i den første bogrulle, som kongen brændte. 
JER.36.29	Og sig så til kongen: Herren siger: Du brændte bogrullen, fordi der stod, at den babyloniske konge skal ødelægge landet og gøre det folketomt. 
JER.36.30	Derfor siger Herren til dig: Ingen af dine efterkommere får chancen for at blive konge efter dig. Dit lig bliver smidt på jorden og udsat for sol om dagen og frost om natten. 
JER.36.31	Jeg vil straffe dig, din familie og dine hoffolk for jeres ondskab. Ja, jeg vil lade alle de ulykker, jeg har truet med, ramme jer og Judas og Jerusalems folk, fordi I ikke ville lytte til mine advarsler.”
JER.36.32	Så fik jeg fat i en ny bogrulle og begyndte forfra med at diktere budskaberne for Baruk. Alt, hvad der stod i den bogrulle, som kong Jojakim brændte, kom med, ja, endnu mere end før, for der blev gjort adskillige tilføjelser.
JER.37.1	Dengang Kong Nebukadnezar af Babylonien sendte Jekonja, Jojakims søn, i eksil, indsatte han Zidkija, Josiasʼ søn, som konge i Judas land. 
JER.37.2	Hverken Zidkija, hans hoffolk eller den del af befolkningen, der var tilbage i landet, ville høre på de budskaber fra Herren, som jeg gav dem. 
JER.37.3	Alligevel sendte kong Zidkija to mænd, nemlig Jukal, søn af Shelemja, og præsten Zefanja, søn af Maʼaseja, hen til mig med følgende anmodning: „Vær venlig at bede til Herren, vores Gud, om at redde os.” 
JER.37.4	Det var før, jeg blev sat i fængsel, så jeg kunne færdes frit blandt folket.
JER.37.5	Den egyptiske hær var på vej mod nord, og da babylonierne fik det at vide, brød de op fra deres belejring af Jerusalem. 
JER.37.6	Da sagde Herren til mig: 
JER.37.7	„Sig til Judas konge, der sendte bud om, at du skulle bede mig om hjælp: Hør, hvad Herren siger: Faraos hær, som er rykket ud for at komme jer til undsætning, vil snart vende tilbage til Egypten, 
JER.37.8	og så vil babylonierne komme tilbage hertil og angribe, indtage og brænde byen ned til grunden. 
JER.37.9	Tro ikke, at babylonierne er færdige med jer nu. Nej, de kommer snart tilbage. 
JER.37.10	Og selv om I ville være i stand til at besejre hele den babyloniske hær, så der kun var sårede krigere tilbage, ville de stadig vakle ud fra deres telte og sætte ild på byen.”
JER.37.11	Da den babyloniske hær havde forladt Jerusalem for at rykke ud mod egypterne, 
JER.37.12	begav jeg mig på vej ud af byen for at tage hjem til Benjamins land og få papirer på et jordstykke, jeg havde arvet.
JER.37.13	Men da jeg gik gennem Benjaminporten, blev jeg anholdt af portvagten, som troede jeg ville slutte mig til babylonierne. Portvagten hed Jirija, søn af Shelemja, der var søn af Hananja. 
JER.37.14	„Det er en misforståelse!” protesterede jeg. „Det kunne aldrig falde mig ind at gå over til babylonierne.” Men Jirija ville ikke høre på mig og førte mig hen til hoffolkene. 
JER.37.15+JER.37.16	De blev rasende og lod mig piske, hvorefter de kastede mig i et fangehul i en kælder i sekretæren Jonatans hus, der var blevet omdannet til fængsel. Dér sad jeg i adskillige dage.
JER.37.17	Senere sendte kong Zidkija bud efter mig, og jeg blev bragt til paladset. Dér spurgte kongen mig i al hemmelighed, om jeg havde et budskab fra Herren. „Ja, det har jeg,” svarede jeg. „Du vil blive udleveret til den babyloniske konge.”
JER.37.18	Derpå sagde jeg til ham: „Hvilken forbrydelse har jeg gjort mig skyldig i, siden jeg er sat i fængsel? Har jeg måske forbrudt mig imod dig eller dine hoffolk eller andre mennesker? 
JER.37.19	Og hvor er for øvrigt alle dine profeter, der påstod, at den babyloniske konge ikke ville angribe landet? 
JER.37.20	Hør, herre konge: Jeg beder dig om ikke at sende mig tilbage til fangehullet, det er den visse død.”
JER.37.21	Så befalede kong Zidkija, at jeg skulle holdes i forvaring i den kongelige gardes boligkompleks, og hver dag skulle man bringe mig et frisk brød, så længe der var brød at få i byen. Derefter blev jeg holdt under opsyn af garden.
JER.38.1	Der var imidlertid fire mænd ved navn Shefatja, Gedalja, Jukal og Pashhur, som ønskede at lukke munden på mig. De havde jo hørt, hvordan jeg gang på gang havde advaret folket med det budskab, 
JER.38.2	som Herren havde givet mig: „De, der bliver i Jerusalem, vil dø af hungersnød eller sygdom eller blive dræbt i krigen. Men de, der overgiver sig til babylonierne, vil overleve. 
JER.38.3	Herren vil nemlig overgive Jerusalem til Babyloniens konge, som vil indtage byen.”
JER.38.4	De fire mænd gik til kongen og sagde: „Herre, vi må uskadeliggøre Jeremias. Hans budskaber undergraver hærens moral. Han skaber en negativ stemning blandt de krigere, vi endnu har tilbage, og hele befolkningen i byen. Han er en forræder, som ikke ønsker, at vi skal reddes, men at vi skal rammes af ulykke.”
JER.38.5	Kong Zidkija gav efter og sagde: „Gør med ham, som I vil.”
JER.38.6	Så hentede de mig og firede mig ned i et tom vandreservoir i gården. Den tilhørte Malkija, der var medlem af kongefamilien. Der var intet vand i den, men der var stadig et tykt lag mudder på bunden, så jeg sank ned i mudderet.
JER.38.7	Men da kushitten Ebed-Melek, en af de ledende hoffolk, hørte, at jeg var blevet kastet i det tomme vandreservoir, 
JER.38.8	skyndte han sig straks til kongen, som på det tidspunkt var i færd med at dømme i nogle retssager på pladsen foran Benjaminporten.
JER.38.9	„Herre konge,” sagde han. „Der er begået en meget ondsindet handling imod profeten Jeremias. Man har kastet ham i et tomt vandreservoir, og dér vil han dø af sult, for han får ingen mad.”
JER.38.10	Da befalede kongen: „Tag 30 mænd med dig og få hejst Jeremias op af vandreservoiret, før han dør.” 
JER.38.11	Så skyndte Ebed-Melek og mændene sig af sted til et af paladsets nederste kælderrum, hvor de hentede nogle kasserede klude, som de hejste ned i vandreservoiret med et reb. 
JER.38.12	„Bind rebet omkring dig og læg kludene imellem rebet og dine armhuler,” råbte Ebed-Melek, og da jeg havde gjort det, 
JER.38.13	trak de mig op af vandreservoiret og bragte mig tilbage til min husarrest.
JER.38.14	En dag sendte kong Zidkija bud efter mig og bad mig komme hen til den tredje indgang til templet. „Jeg har et spørgsmål til dig,” begyndte kongen. „Prøv nu ikke at skjule sandheden for mig.”
JER.38.15	„Jamen, hvis jeg fortæller dig sandheden, slår du mig bare ihjel,” svarede jeg. „Og for øvrigt følger du aldrig mine råd.”
JER.38.16	Så svor kong Zidkija ved den levende Gud, at han hverken ville slå mig ihjel eller udlevere mig til dem, der ønskede at få ram på mig.
JER.38.17	Da sagde jeg til ham: „Herren, den Almægtige, Israels Gud, siger: Hvis du vil overgive dig til de babyloniske officerer, vil du og din familie overleve, og byen vil blive skånet. 
JER.38.18	Men hvis du nægter at overgive dig, vil den babyloniske hær brænde byen ned til grunden, og du har ingen chance for at undslippe.”
JER.38.19	„Men jeg er bange for at overgive mig,” svarede kongen, „for babylonierne vil sikkert udlevere mig til de judæiske overløbere, og hvem ved, hvad de vil gøre ved mig?”
JER.38.20	„Hvis du vil adlyde Herren,” svarede jeg, „har du ikke noget at frygte. Du vil redde livet, og du vil få det bedre, end du har det her. 
JER.38.21	Men hvis du nægter at overgive dig, så kan jeg fortælle dig, hvad der vil ske, for det har Herren vist mig i et syn: 
JER.38.22	Alle paladsets kvinder blev udleveret til de babyloniske officerer. Og de sang en smædevise om dig:
JER.38.22	Hvorfor troede du dine venners ord?
JER.38.22	De førte dig jo ud på det forkerte spor.
JER.38.22	Og da du så stod midt i ulykken,
JER.38.22	vendte de dig bare ryggen.
JER.38.23	Alle dine koner og børn vil blive udleveret til babylonierne, og du har ingen chance for at undslippe. Du bliver taget til fange, og byen bliver brændt ned til grunden.”
JER.38.24	Da sagde Zidkija til mig: „Lad det her blive imellem os to. Hvis du røber for nogen, hvad du her har sagt, er du dødsens. 
JER.38.25	Hvis mine hoffolk får nys om vores samtale, og hvis de truer dig med døden, medmindre du fortæller dem, hvad vi har talt om, 
JER.38.26	skal du sige til dem: ‚Jeg bad bare kongen love mig, at han aldrig igen vil kaste mig i fangehullet i Jonatans hus.’ ”
JER.38.27	Hoffolkene kom da også hen til mig og ville krydsforhøre mig om mit møde med kongen. Jeg gjorde nøjagtigt, som kongen havde sagt. Derefter lod de mig være i fred, for ingen havde hørt, hvad jeg snakkede med kongen om. 
JER.38.28	Således forblev jeg i husarrest på paladsets område, indtil den dag da Jerusalem blev indtaget.
JER.39.1	I kong Zidkija af Judas niende regeringsår i den tiende måned kom kong Nebukadnezar af Babylonien med hele sin hær og belejrede Jerusalem. 
JER.39.2	På den niende dag i den fjerde måned i Zidkijas 11. regeringsår brød fjenden gennem bymuren. 
JER.39.3	Alle de babyloniske embedsmænd kom til stede og tog plads i Midterporten. Iblandt dem var Nergal-Sarezer og Nebo-Sarsekim, Nebukadnezars personlige rådgivere.
JER.39.4	Da kong Zidkija og hans livgarde indså, at slaget var tabt, flygtede de om natten gennem paladsets have, videre igennem en korridor mellem to mure, ud ad en port i bymuren og satte kurs mod Jordandalen. 
JER.39.5	Men babylonierne satte efter kongen og indhentede ham på sletten ved Jeriko. Derefter førte de ham til kong Nebukadnezar, der opholdt sig i byen Ribla i Hamat-området, og Nebukadnezar afsagde dommen over Zidkija. 
JER.39.6	Dér i Ribla måtte han se på, at hans sønner og øverste embedsmænd blev henrettet. 
JER.39.7	Derefter blev hans øjne stukket ud, og han blev lagt i lænker og ført bort til Babylon i eksil.
JER.39.8	Derpå satte de babyloniske soldater ild til byen og paladset, og de rev bymuren ned. 
JER.39.9	Chefen for kong Nebukadnezars livvagt, Nebuzaradan, sendte de overlevende af byens indbyggere og de, der allerede havde overgivet sig, til Babylonien i eksil. 
JER.39.10	Han efterlod kun nogle få fattige folk til at dyrke jorden og passe vingårdene.
JER.39.11+JER.39.12	Nebukadnezar havde givet Nebuzaradan ordre til at opsøge mig. „Sørg for, at han ikke kommer noget til,” havde kongen sagt. „Tag dig godt af ham og giv ham, hvad han beder om.” 
JER.39.13	Nebuzaradan, Nebushazban, Nergal-Sarezer og de øvrige højtstående embedsmænd 
JER.39.14	sendte derfor nogle soldater af sted for at hente mig i husarresten og overgav mig til Gedalja, søn af Ahikam, der var søn af Shafan, for at han skulle tage mig med hjem, hvorefter jeg kunne færdes frit blandt mit eget folk.
JER.39.15	Engang mens jeg endnu sad i husarrest, havde Herren sagt til mig:
JER.39.16	„Sig til kushitten Ebed-Melek: Hør, hvad Herren, den Almægtige, Israels Gud, siger: Jeg vil opfylde alle mine trusler imod denne by, og du vil få det at se. 
JER.39.17	Men dig vil jeg redde, så du ikke falder i hænderne på dem, du frygter for. 
JER.39.18	Jeg vil beskytte dig og redde dig fra døden, fordi du har vist tillid til mig, siger Herren.”
JER.40.1	Herren blev ved med at tale til mig også efter Jerusalems fald. Dengang babylonierne var i gang med at arrestere alle judæere og hele Jerusalems befolkning for at føre dem i eksil, var jeg også blevet lagt i lænker og ført til Rama.
JER.40.2+JER.40.3	idet han sagde: „Herren, din Gud, advarede judæerne om, at han ville straffe dem, fordi de havde gjort oprør imod ham, og nu er det sket. 
JER.40.4	Men du er uskyldig, så nu tager jeg lænkerne af dine hænder. Hvis du ønsker at tage med til Babylon, er du velkommen, og i så fald vil jeg personligt sørge for dig. Hvis du hellere vil blive her, er det også i orden. Du har frihed til at slå dig ned, hvor du vil. 
JER.40.5	Hvis du vælger at blive her, foreslår jeg, at du tager tilbage til Gedalja, for den babyloniske konge har udnævnt ham til guvernør over Juda. Han vil sørge for, at du kan færdes frit. Men du bestemmer selv, hvad du helst vil.”
JER.40.5	Nebuzaradan gav mig så mad og nogle penge og lod mig gå. 
JER.40.6	Jeg tog hen til Gedalja i Mitzpa og slog mig ned blandt de andre, der var blevet tilbage i Judas land.
JER.40.7	Der var nogle judæiske krigere, som havde holdt sig skjult i de øde egne af landet. Da deres anførere hørte, at den babyloniske konge havde efterladt de fattige i landet og udnævnt Gedalja til guvernør, 
JER.40.8	opsøgte de og deres mænd ham i Mitzpa, hvor han havde sit hovedkvarter. De pågældende ledere var Ishmael, søn af Netanja; Johanan og Jonatan, sønner af Karea; Seraja, søn af Tanhumet; Efajs sønner fra Netofa og maʼakatitten Jezanja. 
JER.40.9	Gedalja forsikrede dem: „I kan roligt overgive jer til babylonierne. Hvis I overgiver jer, får I lov til at blive boende i landet, og I får det godt. 
JER.40.10	Jeg selv bliver i Mitzpa, og jeg lover at tale jeres sag for babylonierne, når de kommer på kontrolbesøg. Slå jer bare ned i byerne, dyrk den tilhørende jord, høst vindruer, figner og oliven, og saml jer forråd.”
JER.40.11	På samme måde gik det med de judæere, der var flygtet til Moab, Ammon, Edom og de øvrige nabolande: Da de hørte, at den babyloniske konge havde efterladt en rest i Juda og indsat Gedalja til guvernør over landet, 
JER.40.12	forlod de deres tilflugtssteder og begyndte at strømme hjem til Juda. De meldte sig først hos Gedalja i Mitzpa, hvorefter de bosatte sig rundt omkring i landet, hvor de snart høstede masser af vindruer, figner og andre afgrøder.
JER.40.13	Johanan og nogle af de øvrige militære ledere, som havde holdt sig skjult i de øde områder, tog hen til Gedalja i Mitzpa 
JER.40.14	og advarede ham: „Har du hørt, at ammonitterkongen Baʼalis har overtalt Ishmael, Netanjas søn, til at myrde dig?” Men Gedalja ville ikke tro det. 
JER.40.15	Johanan bad derefter om at tale med Gedalja under fire øjne og sagde til ham: „Lad mig tage hen og dræbe Ishmael. Ingen vil opdage det. Hvorfor skal han have lov at slå dig ihjel? Hvorfor skal den rest af folket, som er tilbage i Juda, og som har samlet sig om dig, igen spredes for alle vinde og gå til grunde?”
JER.40.16	Men Gedalja svarede: „Jeg forbyder dig at gøre Ishmael fortræd, for det kan ikke være sandt, hvad du påstår om ham.”
JER.41.1	Men allerede samme år i den syvende måned kom Ishmael til Mitzpa med ti mand og opsøgte Gedalja. Ishmael var af kongelig herkomst og en af den tidligere konges betroede embedsmænd. Gedalja inviterede dem til spisning dér i Mitzpa. 
JER.41.2	Under måltidet sprang Ishmael og hans mænd pludselig op, trak deres sværd og dræbte Gedalja. 
JER.41.3	Derefter løb de ud og dræbte samtlige judæiske embedsmænd og babyloniske soldater i guvernørens hovedkvarter.
JER.41.4	Næste dag, før nogen vidste noget om mordet på Gedalja, 
JER.41.5	var en gruppe på 80 mænd fra Sikem, Shilo og Samaria på vej til Jerusalem med korn og røgelse for at ofre til Herren. De havde raget skægget af, revet flænger i tøjet og skåret sig i huden for at vise deres sorg over Jerusalems fald. 
JER.41.6	Da de nærmede sig Mitzpa, kom Ishmael dem grædende i møde og sagde: „Kom og se, hvad der er sket med Gedalja.”
JER.41.7	Men så snart de var kommet ind i byen, begyndte Ishmael og hans mænd at slå dem ihjel og kaste ligene i et vandreservoir. 
JER.41.8	Ti af dem undgik døden ved at love at give ham deres forråd af hvede, byg, olivenolie og honning, som de havde skjult i nærheden af byen. 
JER.41.9	Det vandreservoir, som Ishmael kastede de 70 mænd ned i, havde kong Asa ladet bygge, dengang han befæstede Mitzpa i krigen mod kong Basha af Israel.
JER.41.10	Ishmael tog så resten af byens indbyggere til fange, både kongens døtre og alle dem, som Nebuzaradan havde overladt i Gedaljas varetægt i Mitzpa, og flygtede til ammonitternes land.
JER.41.11	Men da Johanan og de øvrige officerer hørte, hvad Ishmael havde gjort, 
JER.41.12	samlede de alle deres mænd og satte efter ham, og de indhentede ham ved dammen nær Gibeon. 
JER.41.13+JER.41.14	Så snart Ishmaels fanger fra Mitzpa fik øje på Johanan og hans mænd, jublede de af glæde og sluttede sig til ham. 
JER.41.15	Ishmael undslap med nød og næppe sammen med otte af sine mænd og nåede i sikkerhed i Ammon.
JER.41.16+JER.41.17	Johanan og hans mænd tog nu alle dem, de havde befriet, soldater, kvinder, børn og hoffolk, og førte dem til landsbyen Gidrot-Kimham ved Betlehem. De havde nemlig planer om at tage til Egypten, 
JER.41.18	for de var bange for, hvordan babylonierne ville reagere på budskabet om Gedaljas død. Gedalja var jo blevet indsat som guvernør af selveste den babyloniske konge.
JER.42.1	Johanan, Jezanja, de øvrige officerer og et stort antal civile ledere kom nu hen til mig og sagde: 
JER.42.2	„Gå i forbøn for os hos Herren din Gud, for som du ser, er der ikke mange tilbage af os mere. 
JER.42.3	Bed Herren, din Gud, om at vise os, hvad vi skal gøre, og hvor vi skal tage hen.”
JER.42.4	Jeg gav dem følgende svar: „Godt, jeg vil bede til Herren for jer, og alt, hvad han siger til mig, vil jeg fortælle jer i alle detaljer.”
JER.42.5	„Vi lover højtideligt ind for Herrens ansigt, at vi vil adlyde alt, hvad han beder dig om at sige til os,” sagde de. 
JER.42.6	„Uanset om vi bryder os om det eller ej, vil vi adlyde Herren, din Gud, som vi nu rådspørger gennem dig. For hvis vi gør, hvad han siger, vil det gå os godt.”
JER.42.7	Ti dage senere svarede Herren på min bøn, 
JER.42.8	og jeg kaldte så Johanan, officererne og de øvrige ledere sammen.
JER.42.9	Derpå sagde jeg til dem: „I bad mig spørge Herren, Israels Gud, til råds, og her er hans svar:
JER.42.10	Bliv boende her i landet. Hvis I gør det, vil jeg velsigne jer og give jer fremgang. Det gør mig ondt at se de lidelser, I har været igennem, selv om jeg var nødt til at straffe jer. 
JER.42.11	I behøver ikke frygte den babyloniske konge, for jeg vil beskytte jer, så han ikke kan gøre jer noget ondt. 
JER.42.12	Jeg vil være barmhjertig imod jer og sørge for, at han også er barmhjertig. I kan trygt blive boende i landet.
JER.42.13+JER.42.14	Men hvis I nægter at blive boende i landet, som Herren, jeres Gud, har sagt, og hvis I absolut vil til Egypten, fordi I tror jer sikre for krig og hungersnød dernede, 
JER.42.15	så hør, hvad Herren siger til den rest af judæere, som er tilbage: Hvis I rejser til Egypten, 
JER.42.16	vil al den krig og hungersnød I frygter her, følge jer, så I mister livet dernede. 
JER.42.17	Det er den skæbne, der venter hver eneste af jer: Hvis I slår jer ned i Egypten, vil I dø som ofre for krig, hungersnød og sygdom. Det bliver min straf for jeres ulydighed.
JER.42.18	Herren, den Almægtige, Israels Gud, siger: På samme måde som jeg i min vrede straffede Jerusalems indbyggere, vil jeg straffe jer, så snart I ankommer til Egypten. I vil blive afskyet og hadet, forbandet og hånet, og I kommer aldrig hjem til jeres land igen.”
JER.42.19	Derefter sagde jeg til dem: „I er en rest af Judas folk, og Herren har advaret jer imod at tage til Egypten. Hvis I vælger ikke at lytte til Herren, 
JER.42.20	kommer I til at bøde med jeres liv. Det var jer selv, der bad mig søge Herren om råd, og I lovede at adlyde ham, lige meget hvad det var, han sagde. 
JER.42.21	I dag har jeg så givet jer Herrens svar, men I er åbenbart alligevel ikke villige til at gøre, som han siger. 
JER.42.22	Derfor skal I vide, at hvis I gør alvor af at rejse til det land, som I ønsker at flygte til, vil I blive ramt af krig, hungersnød og sygdom.”
JER.43.1	Da jeg havde givet dem Herrens svar, 
JER.43.2+JER.43.3	sagde Jezanja,
JER.43.4	Johanan, officererne og de øvrige ledere nægtede altså at adlyde Herrens befaling om at blive i Juda. 
JER.43.5	Johanan og de andre officerer samlede en stor gruppe judæere og begav sig af sted til Egypten. Deriblandt var alle de judæere, der netop var vendt hjem fra nabolandene, som de i sin tid var flygtet til. 
JER.43.6	Også kongens døtre og alle de andre, som Nebuzaradan havde overladt i Gedaljas varetægt i Mitzpa, blev taget med, både mænd, kvinder og børn. De tvang også Baruk og mig til at tage med. 
JER.43.7	De nægtede altså at adlyde Herren og nåede inden længe frem til byen Takpankes i Egypten.
JER.43.8	Mens vi var i Takpankes, sagde Herren til mig: 
JER.43.9	„Kald Judas mænd sammen. Tag så i deres påsyn nogle store sten og grav dem ned i brolægningen ved indgangen til Faraos palads her i Takpankes. 
JER.43.10	Derefter skal du sige til judæerne: Hør, hvad Herren, den Almægtige, Israels Gud, siger: Kong Nebukadnezar af Babylon er min tjener, og jeg vil bringe ham her til Egypten. Han vil rejse sin trone på brolægningen og udspænde sin tronhimmel over de sten, der er gravet ned her. 
JER.43.11	Når han kommer, vil han rasere Egypten. Nogle vil blive dræbt i kampen, andre vil blive taget til fange, og andre vil dø af sygdom. Alle vil få den skæbne, som er bestemt for dem. 
JER.43.12	Nebukadnezar vil sætte ild til de egyptiske guders templer og enten brænde afgudsbillederne eller tage dem med sig. Som hyrden, der piller lus af sin kappe, vil den babyloniske konge pille Egypten ren og drage bort som sejrherre. 
JER.43.13	Han vil knuse de hellige obelisker i Heliopolis og brænde Egyptens gudetempler.”
JER.44.1	Herren gav mig derefter følgende budskab om de judæere, der havde slået sig ned i byerne Migdol, Takpankes og Memfis i det nordlige Egypten og i området Patros i det sydlige Egypten:
JER.44.2	Herren, den Almægtige, Israels Gud, siger: „I ved, hvad jeg gjorde ved Jerusalem og Judas byer. De ligger nu i ruiner og er folketomme. 
JER.44.3	Jeg måtte straffe befolkningen for deres ondskab, for de provokerede mig med deres afgudsdyrkelse. De dyrkede fremmede guder, som hverken de eller I eller jeres forfædre før kendte til. 
JER.44.4	Gang på gang sendte jeg mine tjenere, profeterne, til dem for at advare dem: ‚Hold dog op med jeres afskyelige afgudsdyrkelse. I ved jo, at jeg hader det.’ 
JER.44.5	Men de ville ikke høre efter, og de omvendte sig ikke fra deres ondskab. De blev ved med at ofre røgelse til de fremmede guder. 
JER.44.6	Da kogte min vrede over, og min glødende harme faldt som ild ned over Judas byer og Jerusalems gader, så de nu er øde tomter.
JER.44.7	Og nu spørger Herren, den Almægtige, Israels Gud, jer: Hvorfor vil I ødelægge jer selv? Hvorfor vil I være årsag til, at samtlige mænd, kvinder, børn og spædbørn må lade livet? 
JER.44.8	Her i Egypten, hvor I har slået jer ned, har I igen provokeret mig til vrede ved at lave nye afguder og ofre røgelse til dem. Derved har I fældet dommen over jer selv: I vil blive udryddet, og over hele verden vil man håne og forbande jer. 
JER.44.9	Har I glemt jeres forfædres ondskab? Har I glemt alle de synder, som Judas konger og dronninger begik? Har I glemt jeres egne synder og jeres koners synder i Juda og Jerusalem? 
JER.44.10	Indtil i dag har mit folk ikke angret eller vist mig respekt. I har ikke adlydt de love og forskrifter, jeg gav jer og jeres forfædre.
JER.44.11	Derfor siger Herren, den Almægtige, Israels Gud: Jeg har besluttet at udrydde jer. 
JER.44.12	Jeg vil tilintetgøre den rest af Juda, der absolut ville flygte til Egypten. De skal alle sammen dø her enten i krig eller af sult, og de vil blive hånet, foragtet og forbandet. 
JER.44.13	De kommer til at opleve den samme straf her, som ramte Jerusalem: krig, sult og epidemier. 
JER.44.14	I flygtede herned i håbet om engang at vende tilbage, men kun en ganske lille rest får lov at vende tilbage. Det store flertal skal dø i Egypten.”
JER.44.15	En stor gruppe judæere fra både det nordlige og sydlige Egypten hørte mit budskab. Selv om det var kvinderne, der brændte røgelse for de egyptiske afguder, var mændene udmærket godt klar over det. Forsamlingen gav mig nu følgende svar: 
JER.44.16	„Vi vil ikke høre på de budskaber, du påstår, at Herren har givet dig. 
JER.44.17	Vi har lovet at brænde røgelse for Himlens Dronning og give hende drikofre, og det vil vi blive ved med. Det er jo ikke andet end det, vores forfædre og konger og ledere gjorde før i tiden i Judas byer og Jerusalems gader.
JER.44.18	Men da vi holdt op med at brænde røgelse og bringe drikofre til Himlens Dronning, gik alting galt for os, og vi blev plaget af krig og sult.”
JER.44.19	Kvinderne tilføjede: „Tror du for øvrigt, at vi dyrker Himlens Dronning, udgyder drikofre til hende og bager kager til hendes ære uden at vores mænd ved det?”
JER.44.20	Da sagde jeg til den store forsamling af mænd og kvinder: 
JER.44.21	„Herren så til med afsky, dengang jeres forfædre og konger og ledere brændte røgelse for afguderne i Judas byer og Jerusalems gader. 
JER.44.22	Det var jo netop, fordi Herren ikke længere kunne holde ud at se på jeres ondskab og jeres afskyelige afgudsdyrkelse, at han ødelagde landet, så det i dag er et forbandet land med folketomme ruinbyer. 
JER.44.23	Kan I da ikke forstå, at netop jeres afgudsdyrkelse og jeres oprør imod Herren og hans love og forordninger var årsag til jeres ulykke? 
JER.44.24	Hør nu, hvad Herren siger til alle jer judæere, som har slået jer ned i Egypten. 
JER.44.25	Herren, den Almægtige, Israels Gud, siger: I er alle sammen fast besluttede på at fortsætte med at brænde røgelse og give drikofre til Himlens Dronning, både mænd og kvinder. Så gør da, hvad I har lovet hende! 
JER.44.26	Men hør Herrens ord, alle I judæere, der har slået jer ned i Egypten: Jeg sværger ved mit eget mægtige navn, at ingen af jer længere får mulighed for at påkalde mig og sige: ‚Så sandt Herren lever!’ 
JER.44.27	Jeg skal sørge for, at I rammes af ulykke, så I alle omkommer som ofre for krig og sult her i Egypten. 
JER.44.28	Det bliver kun en lille rest, der undslipper min vrede og vender tilbage til Judas land. Til den tid vil alle de judæere, som kom til Egypten for at bosætte sig her, erkende, hvem der havde ret, jer eller mig. 
JER.44.29	Og nu vil jeg give jer et tegn på, at jeg mener mine trusler om straf alvorligt: 
JER.44.30	Jeg vil udlevere Egyptens konge, Hofra, til hans fjender på samme måde, som jeg udleverede kong Zidkija af Juda til kong Nebukadnezar af Babylon.”
JER.45.1	I kong Jojakim af Judas fjerde regeringsår fik jeg et budskab fra Herren, som var henvendt til Baruk, der efter mit diktat nedskrev alt, hvad Herren sagde til mig:
JER.45.2	Hør, hvad Herren, Israels Gud, har at sige til dig, Baruk: 
JER.45.3	„Du beklager dig over dine problemer og lidelser. Du har ingen ro på dig og bliver træt og nedtrykt over de mange domsbudskaber. 
JER.45.4	Lad mig fortælle dig noget, siger Herren: Jeg har lov til at rive det ned, jeg selv har bygget op, og rykke det op, jeg selv har plantet. Og det kan jeg gøre overalt på jorden. 
JER.45.5	Du vil gerne opleve fremgang og lykke lige meget hvad, men det kan du godt opgive, for jeg vil dømme ondskaben, hvor end den findes i verden. Men jeg lover dig, at lige meget hvor du kommer hen, vil jeg redde dig fra døden.”
JER.46.1	Her følger en række budskaber angående fremmede nationer, som jeg modtog fra Herren.
JER.46.2	Det første budskab omhandler Egypten og kom i kong Jojakim af Judas fjerde regeringsår, under slaget ved Karkemish ved Eufratfloden, hvor kong Neko af Egypten blev besejret af kong Nebukadnezar af Babylonien. 
JER.46.3	Herren sagde: „Grib I blot jeres skjolde og gør jer klar til kamp. 
JER.46.4	Spænd for stridsvognene og lad ryttersoldaterne bestige deres heste. Stil op med hjelm, brynje og slebne spyd. 
JER.46.5	Jamen, hvad ser jeg? siger Herren. Nu flygter egypterne pludselig i rædsel og styrter af sted uden at se sig tilbage. De er slået og flygter over hals og hoved. 
JER.46.6	Men selv de hurtigste når ikke at undslippe, og de stærkeste må bukke under for overmagten. Alle krigerne snubler og falder, deroppe mod nord ved Eufratfloden.
JER.46.7	Hvem rejste sig som Nilen, når den går over sine bredder? 
JER.46.8	Egypterne havde i tanke at oversvømme jorden som en flodbølge og løbe befæstede byer over ende. 
JER.46.9	Pisk I blot på jeres heste og kør fremad til angreb. Lad rytterne galopere alt, hvad de kan. Lad bare fodfolket strømme frem i tætte rækker med deres skjolde og buer, både dem fra Egypten og lejesoldaterne fra Kush, Libyen og Lydien. 
JER.46.10	Nu er dagen nemlig kommet, hvor Herren, den Almægtige, kræver sine fjender til regnskab. Sværdet skal æde sig mæt i kød og drikke sig beruset i blod. Herren, den Almægtige, har gjort klar til et slagtoffer ved Eufratfloden i landet mod nord. 
JER.46.11	Gå blot til Gilead, Egyptens jomfru, og søg efter lægende salver. Men dine sår kan ikke læges. 
JER.46.12	Nationerne vil høre om dit ydmygende nederlag, dit dødsskrig vil nå til jordens ender. Dine helte faldt over hinandens ben og styrtede til jorden, alle som én!”
JER.46.13	Derefter modtog jeg følgende budskab angående kong Nebukadnezars plan om at angribe Egypten: 
JER.46.14	Herren sagde til mig: „Råb det ud over hele Egypten, forkynd det i Migdol, Memfis og Takpankes. Gør jer klar til kamp, for fjenden raserer rundt omkring jer. 
JER.46.15	Hvorfor bliver jeres hær besejret? Fordi den ikke kan holde stand mod Herren. 
JER.46.16	Jeres krigere snubler og falder over hinanden i et forsøg på at flygte. De råber: ‚Kom, lad os skynde os hjem til vores eget land, så vi undgår at blive sablet ned!’ 
JER.46.17	Giv Farao tilnavnet: ‚Pralhalsen, der faldt, da det virkelig gjaldt.’ ”
JER.46.18	„Så sandt jeg lever,” siger Herren, den Almægtige Konge, „en fjende skal rykke frem mod Egypten. Han er frygtindgydende som Tabors bjerg, som Karmel ved havet. 
JER.46.19	Pak jeres ejendele, egyptere, og gør jer klar til at gå i eksil. Memfis bliver jævnet med jorden og brændt af, så byen bliver en folketom ruin. 
JER.46.20	Egypten er som en smuk kvie, der angribes af en bremse fra nord. 
JER.46.21	Hendes berygtede lejesoldater springer for livet som skræmte fedekalve. De giver op og flygter, for det er en katastrofal dag for Egypten, straffens time er kommet. 
JER.46.22	Egypten flygter som en hvæsende slange, når fjendens hær marcherer frem. De kommer som skovhuggere med hævede økser og slår alt ned. 
JER.46.23	Egyptens folk er som en uigennemtrængelig urskov, men fjenden vil hugge det hele ned, for de er flere end en græshoppesværm, det er umuligt at tælle dem. 
JER.46.24	Egypten bliver ydmyget og underlagt landet mod nord.”
JER.46.25	Herren, den Almægtige, Israels Gud, siger: „Jeg straffer Amon, Thebens gud, og alle Egyptens andre guder. Jeg nedkæmper Farao og hans embedsmænd samt alle dem, der stolede på ham. 
JER.46.26	Jeg udleverer dem til deres fjender, til kong Nebukadnezar og hans hær. Men senere vil landet rejse sig igen og få fremgang.”
JER.46.27	Herren fortsatte: „Du skal ikke være bange, min tjener Israel, for jeg vil befri jer fra de fjerne lande, hvor I lever i fangenskab, og føre jer hjem til jeres eget land. Der vil I opleve tryghed og fremgang, så I kan leve uden at skulle frygte de fremmede nationer. 
JER.46.28	Frygt ikke, min tjener Jakob, siger Herren, for jeg er med dig, Jeg vil rasere de nationer, jeg spredte dig iblandt, men jeg vil ikke rasere dig. Jeg straffer dig, men ikke mere end højst nødvendigt.”
JER.47.1	Det følgende budskab om filistrene i Gaza modtog jeg, før byen blev erobret af egypterhæren.
JER.47.2	Herren siger: „En flodbølge fra nord vil oversvømme filistrenes land, og den vil ødelægge byerne med alle deres indbyggere. Folk vil skrige af rædsel, og alle i landet vil græde. 
JER.47.3	Hør hestenes trampen og vognhjulenes rumlen, mens de suser fremad. Forældre vil springe for livet uden at få deres hjælpeløse børn med. 
JER.47.4	Nu er timen kommet, hvor filistrene og deres forbundsfæller fra Tyrus og Sidon skal udryddes. Ja, Herren udrydder filistrene, den sidste rest af indvandrerne fra Kreta. 
JER.47.5	Gazas indbyggere rager håret af i sorg. Ashkalons folk er stumme af rædsel. Resten af det tidligere så mægtige folk snitter sig i huden af bar fortvivlelse.
JER.47.6	Det hjælper ikke, at de råber til mig om at standse fjendens nedslagtninger, 
JER.47.7	for det er mig, der har sendt dem. Jeg har beordret dem til at slå ned på Ashkalon, ja, alle dem, der bor langs havet.”
JER.48.1	Herren, den Almægtige, Israels Gud, siger om Moab:
JER.48.1	„Byen Nebo er dømt, og den bliver snart jævnet med jorden. Samme skæbne venter byen Kirjatajim. Dens fæstninger bliver indtaget og ødelagt. 
JER.48.2	Moabs storhedstid er forbi. I Heshbon lægges der planer om at udslette landet. ‚Kom,’ siger man, ‚lad os udrydde det folk!’ Byen Madmen bliver løbet over ende af den fremstormende hær. 
JER.48.3	Der høres fortvivlede råb i Horonajim: ‚Åh, hvilken forfærdelig ødelæggelse!’ 
JER.48.4	Moab vil blive lagt i ruiner, og børnene vil skrige af skræk. 
JER.48.5	Flygtningene går grædende op over Luhits bakker. På vejen fra Horonajim hører de rædselsskrigene fra byen nedenfor. 
JER.48.6	Flygt for livet. Løb som et vildæsel i ørkenen.
JER.48.7	I stolede på jeres egen styrke og rigdom. Derfor skal I dø, og jeres gud, Kemosh, skal føres i eksil sammen med sine præster og stormænd.
JER.48.8	Alle dalenes byer og landsbyerne i højlandet skal ødelægges, siger Herren. 
JER.48.9	Rejs en gravsten for Moab,
JER.48.10	Forbandet være de, som nægter at udføre Herrens befaling og ikke deltager i blodbadet.
JER.48.11	Moabs befolkning har altid levet uforstyrret, som vin, der får lov at bundfælde sig uden at blive hældt fra fad til fad. Moab har aldrig været i eksil, men har kunnet nyde en stabil tilværelse. 
JER.48.12	Men nu er tiden kommet, siger Herren, hvor jeg sender soldater, der skal hælde vinen ud på jorden. De vælter beholderne omkuld og knuser dem. 
JER.48.13	Moab bliver skuffet over, at Kemosh ikke kan hjælpe, ligesom Israel blev skuffet over guldkalven i Betel.
JER.48.14	Moabs indbyggere plejer at prale med deres heltebedrifter i krig. 
JER.48.15	Men nu skal Moab ødelægges. Ødelæggeren er på vej for at slagte alle landets øvede krigere, siger Herren, den almægtige Konge. 
JER.48.16	Moabs undergang er uhyggeligt nær.
JER.48.17	I, som er Moabs venner, sørg og græd over landets skæbne. Se, den stærke herskerstav, det prægtige scepter, ligger knust i støvet. 
JER.48.18	Kom ned fra hæderspladsen og sæt jer i støvet, Dibons indbyggere.
JER.48.19	Aroers indbyggere står frygtsomme langs vejen og råber til de flygtende fra Moab: ‚Hvad er der sket?’ 
JER.48.20	Svaret lyder: ‚Græd og sørg! Moab blev ydmyget og ligger i ruiner. Råb det ud langs Arnonflodens bredder, at Moab er gået til grunde.’
JER.48.21+JER.48.22+JER.48.23+JER.48.24	Alle højslettens byer ligger i ruiner, både Holon, Jahatz, Mefaʼat, Dibon, Nebo, Bet-Diblatajim, Kirjatajim, Bet-Gamul, Bet-Meon, Kerijot og Botzra, for Herrens dom har ramt samtlige Moabs byer.
JER.48.25	Moabs storhedstid er forbi, hendes
JER.48.26	Fordi hun har sat sig op mod mig, Herren, skal hun tømme min vredes bæger. Hun raver beruset omkring, til hun falder og roder rundt i sit eget bræk. Hun vil blive hånet af alle, der ser det. 
JER.48.27	Var det ikke dig, der hånligt rystede på hovedet af Israel som af en gemen tyv?
JER.48.28	Moabs folk, flygt fra jeres byer og slå jer ned i bjerghulerne som duer, der bygger rede i klippespalterne. 
JER.48.29	Det er velkendt, hvor utrolig indbildsk, overmodig, selvsikker og overlegen Moab er. 
JER.48.30	Jeg kender jeres indbildskhed, siger Herren. Men jeres pral er tomme ord, for der er ingen basis for jeres selvsikkerhed. 
JER.48.31	Jeg må græde over Moab og sørge over befolkningen i Kir-Heres.
JER.48.32	Jeg sørger over Jazer og ikke mindst over ødelæggelsen af Sibmas vingårde. For vinen fra Sibma var så udsøgt, at den nåede længere end til Jazer, ja, helt til den anden side af havet.
JER.48.33	Der er ingen glæde mere i Moabs frugtplantager. Vinpersen står ubrugt. Ingen træder druer i takt med den glade sang. 
JER.48.34	I stedet høres rædselsskrig over hele landet, fra Heshbon helt over til Elale og Jahatz, fra Zoar til Horonajim og Eglat-Shelishija. Selv Nimris bæk er udtørret.
JER.48.35	Jeg gør ende på Moab, siger Herren, for de bringer ofre på afgudsaltrene og brænder røgelse for deres falske guder. 
JER.48.36	Jeg sørger over Moab og Kir-Heresʼ folk som en fløjtespiller, der udtrykker sin sorg over de tabte rigdomme med en klagesang. 
JER.48.37	Alle indbyggerne vil i fortvivlelse rage hår og skæg af, skære rifter i hænderne og klæde sig i sæk og aske. 
JER.48.38	På alle de flade tage og på torvene i Moab vil der lyde gråd og klage, for jeg knuser Moab som en ubrugelig lerskål. 
JER.48.39	Ja, Moab vil blive fuldstændigt knust, ydmyget ved fjendernes hån, et afskrækkende eksempel for alle dets naboer.
JER.48.40	Fjenden kredser over Moabs land som en ørn, siger Herren, klar til at slå ned på dem. 
JER.48.41	Byerne vil falde, og fæstningerne blive brudt ned. Selv den tapreste kriger ryster af skræk som en fødende kvinde. 
JER.48.42	Moab er færdig som nation, for hun satte sig op mod Herren. 
JER.48.43	Moabs indbyggere kan se frem til frygt, fælder og fangenskab, siger Herren. 
JER.48.44	De, som flygter på grund af frygt, vil gå i fælden, og de, som slipper fri af fælden, vil senere blive fanget. Nu er dommens time kommet for Moabs land, siger Herren. 
JER.48.45	De, der flygter mod Heshbon, vil miste alt håb, for den prægtige Sihons by står i flammer. Fra Heshbon spreder ødelæggelsen sig ud over hele landet, og Moabs stærkeste byer bliver lagt i ruiner.
JER.48.46	Stakkels Moab, det er ude med dig. Det folk, som tilbad Kemosh, skal udryddes, deres sønner og døtre føres bort som slaver. 
JER.48.47	Men engang i fremtiden vil jeg genrejse Moabs folk,” siger Herren. Det var domsprofetien over Moab.
JER.49.1	Det følgende budskab fra Herren drejer sig om Ammons folk: „Hør her, I, der tilbeder afguden Milkom,
JER.49.2	I skal få jeres straf, erklærer Herren, for jeg vil sende en hær imod jeres hovedstad Rabba. Den skal forvandles til en ruinbunke, og de omliggende byer skal brændes ned. Så kan Israels folk tage det land tilbage, som I tog fra dem, siger Herren.
JER.49.3	Råb højt af sorg, Heshbon, for Aj ligger i ruiner. Græd, Rabbas indbyggere. Klæd jer i sørgedragt, klag og græd. Løb omkring i fortvivlelse og slå jer selv til blods.
JER.49.4	I praler af jeres frugtbare dale, men I mister dem snart. I er et oprørsk folk, der stoler på jeres egen magt og rigdom og mener, at ingen tør angribe jer. Men I kan godt holde op med at prale af jeres magt, for den er ved at løbe ud i sandet. 
JER.49.5	Jeg sender ulykke over jer fra alle sider, siger Herren, den Almægtige. I bliver spredt for alle vinde, og ingen vil komme flygtningene til hjælp. 
JER.49.6	Men engang i fremtiden vil jeg genoprejse Ammons folk,” siger Herren.
JER.49.7	Hør, hvad Herren, den Almægtige, siger til Edom: „Hvad er der blevet af alle dine vismænd? Er der ingen rådgivere tilbage i Teman? 
JER.49.8	Dedans indbyggere,
JER.49.9	Når man høster druer, efterlader man nogle til de fattige. Selv tyveknægte nøjes med at tage det, de kan bruge. 
JER.49.10+JER.49.11	Men når jeg straffer Edom, ribber jeg landet for alt. Jeg afslører alle deres skjulesteder, så de ikke kan gemme sig. Jeg vil skåne de forældreløse og enkerne. De kan trygt stole på mig. Men alle andre vil blive udryddet, så ingen længere har børn, familie eller naboer.”
JER.49.12	Herren siger til Edom: „Når selv de uskyldige lider, hvor meget mere må så ikke de skyldige lide? Du må tage din straf og tømme vredens bæger. 
JER.49.13	Jeg lover højtideligt, at Botzra skal blive til en ruinbunke, man forbander og forhåner, og samme skæbne skal ramme de omliggende landsbyer.”
JER.49.14	Herren har fortalt mig, at der er sendt bud ud til nationerne om at danne et forbund og rykke ud mod Edom. 
JER.49.15	Herren sagde: „Edom, jeg gør dig til et svagt land, der bliver foragtet af alle. 
JER.49.16	Det, at andre lande frygter dig, er gået dig til hovedet. Din stolthed har bedraget dig. Du har ry for at være uovervindelig, fordi du holder til i klippehuler og bor i bjergene. Men selvom du bygger din rede højt oppe som ørnen, vil jeg styrte dig ned i dybet.
JER.49.17	En frygtelig skæbne skal overgå dig, Edom. Alle der går forbi, vil standse op og gispe ved synet. 
JER.49.18	Du bliver udslettet og gjort ubeboelig som Sodoma og Gomorra og de omliggende småbyer, siger Herren.
JER.49.19	Som en løve, der springer ud fra Jordanflodens vildnis og jager fårene væk i alle retninger, vil jeg i et nu jage edomitterne bort fra landet og udpege den leder, jeg har valgt. Hvem kan måle sig med mig? Hvem tør kræve mig til regnskab? Hvilken fyrste kan modsætte sig mine planer? 
JER.49.20	Hør da min plan for Edoms land og Temans indbyggere: Selv børnene slæbes væk, og landet bliver lagt øde. 
JER.49.21	Hele verden vil skælve ved nyheden om Edoms fald. Folkets dødsskrig høres så langt som til Det Røde Hav. 
JER.49.22	Fjenden kredser over Botzra som en ørn, klar til at slå ned på dem. Selv den tapreste kriger ryster af skræk som en fødende kvinde.”
JER.49.23	Om Damaskus siger Herren: „Byerne Hamat og Arpad er rædselsslagne, for de har hørt om den kommende ødelæggelse. Deres indre er som et oprørt hav i en orkan. 
JER.49.24	Damaskus mister modet, indbyggerne flygter. Byen er slået af rædsel som en fødende kvinde. 
JER.49.25	Ak, du berømte by, du glædens by, du bliver øde og forladt. 
JER.49.26	Dine unge mænd bliver dræbt i gaderne, hele din hær bliver slået på den dag, siger Herren, den Almægtige. 
JER.49.27	Jeg sætter ild til Damaskusʼ bymur, og ilden vil fortære kong Ben-Hadads paladser.”
JER.49.28	Følgende budskab angår beduinstammen Kedar og de, der bor i Hatzor
JER.49.28	Herren siger: „Ryk ud imod Kedar, Nebukadnezars hær. Udryd krigerne mod øst. 
JER.49.29	Deres får, geder og telte bliver taget som bytte, alle deres tæpper, redskaber og kameler ligeså. Overalt er der panik, og folk råber højt af skræk. 
JER.49.30	Flygt for livet, siger Herren til dem, der bor i Hatzors område, gem jer, så godt I kan, for kong Nebukadnezar af Babylonien har planer om at udrydde jer.”
JER.49.31	Herren siger til kong Nebukadnezar: „Gå til angreb på disse selvtilfredse beduinstammer, der bor alene og sorgløse i ørkenen uden mure og porte til at beskytte sig med. 
JER.49.32	Tag deres kameler og kvæg. Jeg sender ulykke over dem fra alle sider og spreder dem for alle vinde. 
JER.49.33	Hatzor bliver ødelagt, så ingen nogen sinde vil bo der igen, bortset fra ørkenens sjakaler.”
JER.49.34	Det følgende budskab om Elam gav Herren mig kort efter, at Zidkija var blevet konge i Juda.
JER.49.35	Herren, den Almægtige siger: „Jeg vil tilintetgøre Elams
JER.49.36	og bringe fjender over dem fra alle sider, så de spredes for alle vinde. De bliver ført i fangenskab ud over hele verden. 
JER.49.37	Jeg vil sørge for, at Elam gribes af frygt for deres fjender. Min brændende vrede vil bringe ulykke over dem, siger Herren. Jeg sender en hær imod dem, som helt vil rasere deres land. 
JER.49.38	Jeg overtager magten i Elams rige, siger Herren, og styrter deres konge og stormænd. 
JER.49.39	Men engang i fremtiden vil jeg genoprejse Elams folk.”
JER.50.1	Det følgende budskab fra Herren drejer sig om Babylon og det babyloniske folk:
JER.50.2	„Råb det ud til hele verden, så alle kan høre det. Hold det ikke for dig selv, men hejs et signalflag og bekendtgør budskabet overalt. Babylon bliver erobret. Deres store gud Marduk bliver ydmyget, deres ‚herre’
JER.50.3	Et folk vil tromle ind over landet fra nord og lægge det øde. Både mennesker og dyr flygter, så landet står tomt tilbage.
JER.50.4	Til den tid vil Israels og Judas folk samles og søge tilbage til mig som deres Gud med anger og gråd. 
JER.50.5	De vil spørge om vej til Zion, for nu vil de hjem. De vil forny pagten med mig og love aldrig at bryde den igen.
JER.50.6	Mit folk var fortabt som får, der gik vild. Deres hyrder ledte dem bort og lod dem strejfe om i bjergene, så de fór vild og ikke kunne finde vej tilbage til folden. 
JER.50.7	Enhver, der mødte dem, gik til angreb på dem. Fjenderne sagde: ‚De har syndet imod Herren, den Gud, som deres forfædre tilbad, for de har ikke holdt sig til ham. Derfor har vi lov at angribe dem.’
JER.50.8	Skynd jer væk fra Babylonien, mit folk. Sæt en ære i at være de første, der kommer af sted. 
JER.50.9	Jeg vil nemlig samle en mægtig hær fra mange folkeslag i nord og sende den imod Babylonien for at erobre landet. Det er dygtige krigere, og deres pile rammer plet. 
JER.50.10	Babylonien bliver plyndret, indtil angriberne er fuldt belæssede med krigsbytte, siger Herren.
JER.50.11	Hør her, I babyloniere, som plyndrede mit folk. I blev glade og hoppede rundt som kåde kalve eller unge heste på engen. 
JER.50.12	Men nu bliver jeres land ydmyget, så det bliver ringere end alle andre lande, en udtørret og øde vildmark. 
JER.50.13	Når min vrede har ramt landet, bliver det en øde og forladt ørken. Alle, der går forbi, standser chokeret og ryster på hovedet over den ødelæggelse, der har ramt landet.
JER.50.14	Hør, I folkeslag, gør jer klar til at angribe Babylon. Lad bueskytterne omringe byen. Spar ikke på pilene, for de har syndet imod mig. 
JER.50.15	Lad krigsråbet lyde fra alle sider. Se, byen overgiver sig, murene styrter sammen. Nu oplever Babylon min straf. Giv byen den samme behandling, som den har givet andre. 
JER.50.16	Dræb alle i Babylonien, der er i færd med at så eller høste. Lad alle de fremmede i landet flygte for den fremstormende hær og vende tilbage til deres hjemlande.”
JER.50.17	Israels folk er som får, der jages af løver. Først angreb assyrerkongen dem og åd sin del, og senere gnavede kong Nebukadnezar kødet af deres knogler.
JER.50.18	Derfor siger Herren, den Almægtige, Israels Gud: „Nu er tiden kommet, hvor jeg vil straffe den babyloniske konge, som jeg straffede assyrerkongen. 
JER.50.19	Men jeg vil føre mit folk hjem til deres eget land, så de kan bosætte sig på Karmels og Bashans marker og hvile sig mætte og tilfredse i Efraims og Gileads bjergland. 
JER.50.20	Til den tid er der ingen skyld tilbage i Israel eller Juda, for jeg tilgiver den rest, der overlever.
JER.50.21	Mine krigere, ryk ud mod Meratajim
JER.50.22	Krigslarmen høres over hele landet, og den voldsomme ødelæggelse er begyndt. 
JER.50.23	Den store hammer, der knuste jordens folk, er nu selv knækket og knust. Babylon er blevet en ødemark til skræk og advarsel for alle verdens folkeslag. 
JER.50.24	Jeg lagde en fælde for dig, Babylon, og du opdagede det ikke. Men nu sidder du uhjælpelig fast i fælden, for du kæmpede mod mig, Herren.
JER.50.25	Jeg har åbnet mit våbenlager og taget min vredes våben frem. Jeg er Herren, den Almægtige, og det er mig, der står bag Babyloniens ødelæggelse. 
JER.50.26	Træng ind i landet fra alle sider, bryd ind i kornlagrene. Gør mure og huse til dynger af grus, skån ingen og intet. 
JER.50.27	Hug alle krigsheltene
JER.50.28	De judæere, som undslipper og flygter fra Babylonien, vil fortælle hjemme i Jerusalem, hvordan Herren, deres Gud, tog hævn over dem, der ødelagde hans tempel.
JER.50.29	Herren siger: „Send bud efter bueskytterne og lad dem omringe Babylon, så ingen kan undslippe. Gør imod hende, hvad hun gjorde imod andre, for hun trodsede Israels hellige Gud. 
JER.50.30	Hendes unge mænd skal falde i byens gader, alle krigerne bliver dræbt. 
JER.50.31	Jeg er Herren, den Almægtige, og jeg kommer imod dig, du stolte folk, for at gøre regnskabet op med dig. 
JER.50.32	Du stædige og stolte land, du skal snuble og falde, og ingen rejser dig op, for jeg sætter ild på Babyloniens byer, og ilden tilintetgør alt omkring dem.”
JER.50.33	Hør hvad Herren, den Almægtige, siger: Både Israels og Judas folk er blevet mishandlet. Deres bortførere har holdt dem fanget og nægtet at lade dem rejse hjem. 
JER.50.34	Men deres befrier er stærk, hans navn er Herren, den Almægtige. Han vil kæmpe for dem og skabe fred i deres eget land, men Babylons indbyggere kommer til at skælve i rædsel.
JER.50.35	„En mægtig hær er på vej mod Babylon,” siger Herren. „Den hugger alle indbyggerne ned. Fyrster og vismænd falder. 
JER.50.36	Spåmændene viser sig at være tåber, og krigerne gribes af rædsel. 
JER.50.37	Stridsvognene bliver slået i stykker og hestene dræbt. Lejesoldaterne ryster af skræk som skræmte kvinder. Fjenden vil plyndre alle landets skatte. 
JER.50.38	Der bliver tørke i landet, så floder og kanaler tørrer ud. Hvorfor? Fordi landet er fyldt med afgudsbilleder, og folket er stolte af dem. 
JER.50.39	Snart bliver Babylon beboet af strudse, sjakaler og andre af ørkenens vilde dyr. Aldrig mere vil der bo mennesker i byen. Den vil ligge øde og forladt for altid. 
JER.50.40	Jeg vil udslette Babylon, som jeg udslettede Sodoma og Gomorra og de omliggende landsbyer. De har ligget øde og forladte lige siden.
JER.50.41	Se, en mægtig hær rykker frem fra nord, et stort antal konger fra mange lande kommer imod dig. 
JER.50.42	De er bevæbnet til tænderne, de er grusomme og skånselsløse. Når de kommer farende på deres heste, lyder det som larmen fra et oprørt hav. De rykker frem imod dig, Babylon, klar til kamp.
JER.50.43	Babyloniens konge får bud om den angribende hær. Hans arme synker, han gribes af rædsel, han vrider sig i smerte som en kvinde i fødselsveer.
JER.50.44	Som en løve, der springer ud fra Jordanflodens vildnis og jager fårene væk i alle retninger, vil jeg i et nu jage babylonierne væk og udpege en leder, som jeg selv vælger. Hvem kan måle sig med mig? Hvem tør kræve mig til regnskab? Hvilken fyrste kan modsætte sig mine planer? 
JER.50.45	Hør da min plan for Babyloniens folk: Selv børnene sender jeg i eksil. Landet bliver lagt øde. 
JER.50.46	Hele verden vil skælve ved nyheden om Babyloniens fald. Folkets dødsskrig høres over hele jorden.”
JER.51.1	Herren siger: „Jeg sender et ødelæggende stormvejr ind over Babylonien, en voldsom vind midt ind i landet. 
JER.51.2	Befolkningen skal blæses bort som avner, når man renser korn. Fremmede vil angribe fra alle sider, indtil landet er tomt og øde. 
JER.51.3	Når katastrofen rammer dem, vil ingen kunne nå at få rustning på eller spænde buen. Ingen bliver skånet, både unge og ældre bliver dræbt. 
JER.51.4	De faldne ligger overalt i landet, og døde kroppe hober sig op i byernes gader, 
JER.51.5	for jeg er Herren, den Almægtige, og jeg svigter ikke Israel og Juda. Babylonierne bliver straffet for deres mange synder imod Israels hellige Gud.”
JER.51.6	Flygt fra Babylonien, alle I fremmede, som blev holdt i fangenskab. Bring jer i sikkerhed, så I ikke også bliver dræbt, når Herren hævner sig på babylonierne og giver dem, hvad de har fortjent. 
JER.51.7	Babylon var som et guldbæger i Herrens hånd, og de fremmede fra alverdens lande blev betaget og beruset af dets storhed. Derfor er de lamslåede og siger: 
JER.51.8	„Pludselig er Babylon faldet og knust. Græd over hendes skæbne. Skaf hende lægende salver, måske er der endnu håb. 
JER.51.9	Vi ville gerne hjælpe hende, hvis vi kunne, men nu kan intet redde hende. Derfor må vi lade hende være og vende hjem til vores eget land. Den straf, Herren sendte mod hende fra Himlen, er så stor, at den ikke kan måles.”
JER.51.10	Og Judas folk siger: „Herren har givet os oprejsning. Kom, lad os vende hjem til Jerusalem og fortælle om alt, hvad Herren, vores Gud, har gjort.”
JER.51.11	„Gør pilene spidse og fyld jeres koggere!” siger Herren, for han har gjort medernes konger opsatte på at erobre og ødelægge Babylonien. Det er Herrens hævn over dem, der vanærede hans tempel. 
JER.51.12	„Giv signal til angreb på Babylons mure! Sæt vagter ved portene og hele vejen rundt om muren, så ingen slipper væk. Gør klar til bagholdsangreb.”
JER.51.12	Herren vil nu udføre sin plan og gøre alvor af sine trusler. 
JER.51.13	Du prægtige by ved de mange vandområder, du blomstrende handelscentrum, nu er timen kommet, hvor du får din straf. 
JER.51.14	Herren den Almægtige har givet et højtideligt løfte: Jeg vil lade dine fjender oversvømme dig, som var de græshopper, og de vil udstøde vældige sejrsråb.
JER.51.15	Det var Herren, der med sin vældige styrke, visdom og snilde grundlagde universet, skabte jorden og udspændte himmelhvælvingen. 
JER.51.16	Med sin tordnende røst får han regnen til at styrte ned. Han samler skyerne fra horisonten, skaber lyn og regn, og slipper vinden løs.
JER.51.17	Alle afgudsdyrkerne er tåbelige, de forstår ingenting. Guldsmedene vil engang skamme sig over at have lavet afgudsbilleder, som er det rene svindel og bedrag. Der er jo ikke gnist af liv i deres afguder. 
JER.51.18	De er nytteløse og latterlige, og en skønne dag bliver de ødelagt.
JER.51.19	Men Jakobs Gud er helt anderledes. Han er verdens Skaber, og Israel er hans udvalgte folk. Han er den almægtige Gud.
JER.51.20	„Babylonien, du var mit våben, min kølle,” siger Herren. „Med dig knuste jeg folkeslag og ødelagde riger. 
JER.51.21	Med dig knuste jeg heste og ryttere, stridsvogne og vognkæmpere. 
JER.51.22	Med dig knuste jeg gamle og unge, mænd og kvinder, 
JER.51.23	hyrder og fåreflokke, bønder og kvæg, regenter og guvernører. 
JER.51.24	I judæere har oplevet deres grusomhed i Jerusalem, men I vil nu få at se, hvordan jeg straffer Babylon og det babyloniske folk for deres ondskab.
JER.51.25	Nu er jeg blevet din fjende, du vældige bjerg, der knuste jordens nationer. Jeg løfter min hånd imod dig og styrter dig ned fra din høje plads, så der kun er en afsvedet bakketop tilbage. 
JER.51.26	Du skal fra nu af ligge øde og forladt, og dine murbrokker vil aldrig blive genbrugt til fundamenter for nye huse, siger Herren.
JER.51.27	Kald på de andre nationer, så de kan gå i krig mod Babylonien. Lad krigsråbet lyde, tilkald hære fra landene Ararat, Minni og Ashkenaz. Udpeg en angrebsleder, og lad hestene storme frem som sultne græshopper. 
JER.51.28	Lad de mediske konger gøre sig klar til kamp og sende besked til alle guvernørerne i det mediske storrige. Alle hære i hele riget skal mobiliseres.
JER.51.29	Babylon skælver og vrider sig i smerte, for Herren vil nu gennemføre sin plan, og han giver ikke op, før byen er raseret og lagt øde. 
JER.51.30	Babylons krigere vil opgive at gøre modstand. De gemmer sig i deres fæstninger og ryster som skræmte kvinder. Byens porte vil blive sprængt og husene brændt ned. 
JER.51.31	Fra alle sider kommer der løbere med bud til kongen om, at slaget er tabt. 
JER.51.32	Alle flodovergange er spærrede, marsken står i lys lue, og alle krigerne er panikslagne.”
JER.51.33	Herren, den Almægtige, Israels Gud, siger: „Babylon er som en tærskeplads, der er stampet til og gjort klar. Om kort tid begynder høsten.”
JER.51.34	„Kong Nebukadnezar faldt over os,” siger judæerne. „Som et mægtigt havuhyre kom han og slugte os og fyldte sin vom med vores rigdomme. Han åd os rub og stub og slikkede tallerkenen ren. 
JER.51.35	Lad nu Babylon få betalt for de grusomme lidelser, han påførte os. Lad byens befolkning betale prisen for alle dem hos os, der mistede livet.”
JER.51.36	„Jeg vil kæmpe for jer,” siger Herren til Jerusalem. „Jeg vil føre jeres sag og skaffe jer hævn. Jeg udtørrer Babylons bassiner og stopper byens vandforsyning. 
JER.51.37	Jeg gør Babylon til en ruinbunke, et hjemsted for sjakaler, et eksempel til skræk og advarsel.
JER.51.38	Babylon plejede at brøle som en løve på rov og knurre som sultne løveunger. 
JER.51.39	Men nu skal den få lov at tømme min vredes bæger, så den drikker sig fra sans og samling. Den vil segne bevidstløs om og aldrig vågne igen, siger Herren. 
JER.51.40	Jeg fører dens befolkning til slagtebænken, som var de får eller geder.
JER.51.41	Tænk, Babylon er faldet, den store, stolte by, som alle jordens lande beundrede. Babylons undergang har rystet hele verden. 
JER.51.42	Et hav af krigere skyllede hen over Babylon og jævnede den med jorden. 
JER.51.43	Nu ligger alle bydele i ruiner. De er øde og forladte som en ørken, hvor ingen bor, og hvor ingen rejser igennem. 
JER.51.44	Jeg straffer Bel, Babylons gud, og river byttet ud af gabet på ham. Folkeslagene skal ikke længere komme langvejsfra for at dyrke ham. Babylons mure er faldet.
JER.51.45	Mit folk, flygt ud af Babylon. Bring jer i sikkerhed. Søg i dækning for den straf, jeg vil ramme byen med. 
JER.51.46	Men lad jer ikke skræmme af de rygter, I hører. Der vil hele tiden være nye rygter, år efter år, om voldelige begivenheder og lande, der bekriger hinanden. 
JER.51.47	Snart vil jeg straffe babylonierne og deres afguder. Hele landet vil blive ydmyget, og de faldne vil fylde gaderne. 
JER.51.48	Himlen og jorden skal fryde sig, når hærene fra nord vælter ind over landet, siger Herren. 
JER.51.49	Babyloniens hær dræbte Israels folk og andre folkeslag ud over jorden. Nu står Babylonien selv for tur. 
JER.51.50	Flygt fra krigens rædsler, mit folk. Stands ikke op for se på det. Tænk på jeres Gud, skønt I er i et fjernt land, og glem ikke Jerusalem.
JER.51.51	I siger, at I er blevet hånet og ydmyget, fordi fremmede folkeslag vanærede Herrens hellige tempel. 
JER.51.52	Ja, men snart vil jeg hævne mig på Babyloniens afguder, og der skal lyde stønnen fra sårede over hele landet. 
JER.51.53	Selv om Babylon forsøger at klatre op på den højeste tinde og befæster sine forsvarsværker, vil jeg sende en hær imod byen, som vil udslette den,” siger Herren.
JER.51.54	Hør! Dødsskriget stiger op fra Babylon, hele Babyloniens land er brudt sammen. 
JER.51.55	Det er Herren, som angriber Babylons befolkning og lukker munden på deres praleri. Fjendehære skyller ind over landet som brusende bølger, og der høres krigslarm i byen. 
JER.51.56	Ødelæggelsen trænger ind i byen, overrumpler dens stolte krigere og brækker deres buer, for Herren er en Gud, som straffer mennesker for deres ondskab.
JER.51.57	„Alle landets ledere og vismænd skal tømme min vredes bæger,” siger Kongen, Herren, den Almægtige. „Alle guvernører, stormænd og krigere får min vrede at føle. De segner om for aldrig at vågne igen. 
JER.51.58	Babylons brede bymur skal jævnes med jorden, og de høje porte skal brænde ned til grunden. Folkenes slid er forgæves, for det hele bliver flammernes bytte.”
JER.51.59+JER.51.60+JER.51.61	Kong Zidkija af Juda blev i sit fjerde regeringsår kaldt til Babylon, og hans kvartermester Seraja, søn af Nerija, som var søn af Maseja, skulle ledsage ham. Jeremias skrev så alle domsprofetierne om Babylon ned, gav bogrullen til Seraja og sagde til ham: „Så snart du kommer til Babylon, skal du oplæse ordene i bogrullen for folk der 
JER.51.62	og fremsige følgende ord: ‚Herre, du har sagt, at du vil jævne Babylon med jorden, så den fremover skal ligge ubeboet hen.’ 
JER.51.63	Når du har læst hele bogrullen op, skal du kaste den i Eufratfloden 
JER.51.64	og sige: ‚Sådan skal det gå Babylon: Hun skal synke og aldrig komme op til overfladen igen, for Herren har besluttet at straffe hende.’ ”
JER.51.64	Her slutter Jeremiasʼ budskaber.
JER.52.1	Zidkija var 21 år gammel, da han blev konge, og han regerede i Jerusalem i 11 år. Hans mor hed Hamutal og var datter af Jirmeja fra byen Libna. 
JER.52.2	Han gjorde, hvad der var ondt i Herrens øjne, ligesom Jojakim havde gjort. 
JER.52.3	Til sidst var Jerusalems og Judas oprør og ugudelighed blevet så voldsom, at Herren var nødt til at straffe dem og sende dem i eksil. Det varede ikke længe, før Zidkija gjorde oprør imod den babyloniske konge.
JER.52.4	Derfor mobiliserede kong Nebukadnezar igen sin hær og drog mod Jerusalem. I kong Zidkijas niende regeringsår, på den tiende dag i den tiende måned, begyndte den babyloniske hær en svær belejring af byen. De byggede angrebsramper op imod bymuren. 
JER.52.5	Belejringen varede til kong Zidkijas 11. regeringsår. 
JER.52.6	På den niende dag i den fjerde måned af det år var alt spiseligt sluppet op og befolkningen totalt udsultet. 
JER.52.7	På det tidspunkt brød fjenden hul gennem bymuren og den judæiske hær prøvede at flygte. Nogle forlod byen om natten gennem paladsets have, igennem en korridor mellem to mure, ud af en port i bymuren og videre i retning af Jordandalen. Men de babyloniske tropper holdt vagt rundt omkring byen, 
JER.52.8	og de satte efter kong Zidkija og indhentede ham på sletten ved Jeriko. Hans soldater flygtede i alle retninger, 
JER.52.9	men han selv blev fanget og ført til den babyloniske konge i byen Ribla i Hamat-området, hvor han blev anklaget og dømt. 
JER.52.10	Han blev tvunget til at overvære sine sønners og nærmeste embedsmænds henrettelse, 
JER.52.11	hvorefter hans øjne blev stukket ud. Så blev han lagt i lænker og ført til Babylon, hvor han blev holdt fængslet til sin død.
JER.52.12	På den tiende dag i den femte måned i kong Nebukadnezars 19. regeringsår kom Nebuzaradan til Jerusalem fra Babylon. Nebuzaradan var chef for den babyloniske konges livvagt. 
JER.52.13	Han nedbrændte Herrens tempel, kongens palads og alle byens mest betydningsfulde bygninger, 
JER.52.14	hvorefter han beordrede sine tropper til at rive Jerusalems bymur ned. 
JER.52.15	Så samlede han resten af byens indbyggere, håndværkerne og de, der havde overgivet sig, for at føre dem til Babylon i eksil. 
JER.52.16	Kun de fattigste lod Nebuzaradan blive tilbage, så der var nogen til at dyrke jorden og passe vingårdene.
JER.52.17	Babylonierne slog templets bronzesøjler, bronzehavet og alle rullebordene i stykker og tog alt metallet med sig hjem til Babylon. 
JER.52.18	De tog alt, hvad der var lavet af bronze: askebakkerne, skovlene, vægesaksene, fadene, skålene og de bronzeredskaber der blev brugt ved ofringerne i templet. 
JER.52.19	Nebuzaradan tog selv, hvad der var af guld og sølvting: skålene, bakkerne til gløder, stænkeskålene, fadene, lysestagerne og de forskellige drikofferskåle. 
JER.52.20	Det hele blev vejet, undtagen de to søjler, bronzehavet, de 12 bronzetyre og rullebordene, som kong Salomon i sin tid havde ladet fremstille til Herrens tempel. De var for store til at blive vejet. 
JER.52.21	Søjlerne var 8,1 m høje og 5,4 m i omkreds. De var hule med en tykkelse på fire fingre. 
JER.52.22	Foroven havde de et søjlehoved på 2,25 m med en dekoration af fletværk og granatæbler i bronze. 
JER.52.23	På siderne var der 96 granatæbler og øverst på søjlehovedet yderligere 100 granatæbler hele vejen rundt.
JER.52.24	Af tempelpersonalet tog Nebuzaradan følgende krigsfanger: Ypperstepræsten Seraja, andenpræsten Zefanja og de tre dørvogtere. 
JER.52.25	Fra byen tog han den øverstkommanderende officer, en rekrutteringsofficer, syv af kongens tidligere rådgivere og 60 andre betydningsfulde mænd, som var gået under jorden. 
JER.52.26	Han førte disse mænd til den babyloniske konge i Ribla i Hamat-området, 
JER.52.27	hvor de alle blev henrettet. Judas folk var nu ført bort fra deres land og måtte leve i eksil.
JER.52.28	I Nebukadnezars syvende regeringsår blev i alt 3023 judæere ført i eksil, 
JER.52.29	i hans 18. regeringsår yderligere 832 fanger fra Jerusalem, 
JER.52.30	og i hans 23. regeringsår bortførte Nebuzaradan 745 fanger fra Juda, alt i alt 4600 fanger.
JER.52.31	Mange år senere kom der en ny konge på tronen i Babylon, som hed Evil-Merodak. Han besluttede at benåde Jojakin og løslade ham fra fængslet. Det skete den 27. dag i den 12. måned i Jojakins 37. år i fangenskab. 
JER.52.32	Den nye konge behandlede Jojakin venligt, bedre end de andre konger, som også var i fangenskab. 
JER.52.33	Jojakin fik nyt tøj i stedet for fangedragten, og han spiste i kongens palads indtil sin dødsdag. 
JER.52.34	Så længe han levede, gav kongen ham fra dag til dag, hvad han havde brug for.
LAM.1.1	Ak ja, den travle by er nu folketom.
LAM.1.1	Den storslåede by sidder tilbage som en fattig enke.
LAM.1.1	Dronningen blandt byer blev degraderet til tjenestepige.
LAM.1.2	Byen jamrer og græder natten lang.
LAM.1.2	Ingen kommer for at trøste hende i sorgen.
LAM.1.2	Alle de gamle venner har svigtet hende.
LAM.1.3	Det judæiske folk blev mishandlet og ført bort som slaver.
LAM.1.3	De vansmægter nu i det fremmede uden at finde hvile.
LAM.1.3	De kunne ikke undslippe, da fjenden oversvømmede byen.
LAM.1.4	Efter at templet blev ødelagt, er det forbi med højtid og fest.
LAM.1.4	Vejene op til Jerusalem er øde, og byens gader tomme.
LAM.1.4	Præsterne sørger, pigerne græder, hele byen er fortvivlet.
LAM.1.5	Fjenderne gik af med sejren og plyndrede byen.
LAM.1.5	Det var Herrens straf for al folkets ulydighed.
LAM.1.5	Alle byens indbyggere blev ført bort som slaver.
LAM.1.6	Glansen er fuldstændig gået af den før så herlige by.
LAM.1.6	Byens ledere var udhungrede som hjorte, der forgæves leder efter føde.
LAM.1.6	De var for udmattede til at undslippe deres forfølgere.
LAM.1.7	Hjemløs og fattig sidder Jerusalem og mindes de skatte, hun
LAM.1.7	Ingen af hendes venner kom hende til hjælp mod fjendens angreb.
LAM.1.7	Hun blev hånet og spottet af den overlegne fjende.
LAM.1.8	Ingen vil længere se op til Jerusalem, som de gjorde engang.
LAM.1.8	Hun blev ydmyget og plyndret på grund af sine mange synder.
LAM.1.8	Nu sidder hun og jamrer, afklædt og skamfuld.
LAM.1.9	Jerusalem var utro mod Herren uden at tænke på følgerne.
LAM.1.9	Hun fik en frygtelig straf, og der er ingen, der trøster hende.
LAM.1.9	„Se min elendighed!” råber hun til Herren. „Min fjende foragter mig!”
LAM.1.10	Katastrofen er ikke til at bære, for alt er tabt.
LAM.1.10	Ikke alene blev alle byens værdier plyndret,
LAM.1.10	men fremmede folkeslag brød ind i templet og vanhelligede det.
LAM.1.11	Lidelsen ramte alle, som boede i byen.
LAM.1.11	Hungersnøden tvang dem til at sælge deres sidste ejendele for lidt mad.
LAM.1.11	Byen råber i sin nød: „Ak, Herre, se dog, hvor foragtet jeg er!
LAM.1.12	Mon der findes en større smerte end min?
LAM.1.12	Hvad mener I, der står og ser på min ulykke?
LAM.1.12	Det er jo Herren selv, der har sendt sin straf.
LAM.1.13	Nettet blev kastet ud over mig, og han fangede mig i fælden.
LAM.1.13	Dommen kom ned fra himlen som en fortærende ild.
LAM.1.13	Ensom og forladt sidder jeg her i min stadige pine.
LAM.1.14	Om halsen på mig ligger en byrde, som tynger mig til jorden.
LAM.1.14	Alle mine synder har han lagt som et åg på mine skuldre.
LAM.1.14	Jeg kunne intet gøre mod de mægtige fjender, han sendte.
LAM.1.15	På slagmarken ligger mine døde, tapre krigere.
LAM.1.15	Han sendte en mægtig hær mod mine unge soldater.
LAM.1.15	Han trampede på os, som man tramper druer i vinpersen.
LAM.1.16	Resultatet er en stadig strøm af tårer.
LAM.1.16	Der er ingen til at trøste og hjælpe mig.
LAM.1.16	Alt er håbløst, for fjenden har besejret os totalt.”
LAM.1.17	Selv om byen beder om nåde, er der ingen trøst at hente.
LAM.1.17	Det var Herren, der befalede nabofolkene at gå imod Israel.
LAM.1.17	De ser nu på Jerusalem som det værste skidt.
LAM.1.18	„Trods mine lidelser,” siger Jerusalem, „ved jeg, at Herrens dom var retfærdig,
LAM.1.18	for vi gjorde oprør imod alle hans befalinger.
LAM.1.18	Forstå min smerte, alle I folkeslag: Mine indbyggere er ført bort som slaver.
LAM.1.19	Uanset mit råb om hjælp blev jeg svigtet af mine nærmeste venner.
LAM.1.19	Mine præster og ledere bukkede under for hungersnøden,
LAM.1.19	forgæves søgte de efter mad nok til at overleve.
LAM.1.20	Vær mig nådig, Herre, for jeg erkender min synd.
LAM.1.20	De, der vovede sig ud på gaden, blev dræbt af sværdet,
LAM.1.20	men de, der blev inde i husene, bukkede under for sulten.
LAM.1.21	Ynkelige suk er alt, hvad jeg kan ytre, og der kommer ingen for at trøste mig.
LAM.1.21	Mine fjender fryder sig over den dom, du har afsagt over mig.
LAM.1.21	Gid du snart vil fælde dom over dem, ligesom du dømte mig.
LAM.1.22	Åh, Herre, glem ikke al deres ondskab!
LAM.1.22	Straf dem, som du har straffet mig!
LAM.1.22	Mit hjerte er fuldt af sorg, og jeg sukker konstant.”
LAM.2.1	Ak, som en sort og truende tordensky lå Herrens vrede over Jerusalem.
LAM.2.1	Israels himmelske herlighed ligger knust i støvet.
LAM.2.1	End ikke Herrens eget tempel blev forskånet for hans vrede.
LAM.2.2	Befolkningen i Juda blev nådesløst jaget fra hus og hjem.
LAM.2.2	Herren nedbrød i sin vrede hver eneste befæstet by.
LAM.2.2	Han ødelagde hele kongeriget til skam for dets ledere.
LAM.2.3	Den samlede israelitiske hær blev løbet over ende.
LAM.2.3	Herren trak sin beskyttende hånd væk, da fjenden angreb.
LAM.2.3	Hans vrede hærgede landet som en fortærende ild.
LAM.2.4	Eliten blandt landets ungdom blev dræbt.
LAM.2.4	Herren blev vores fjende og gjorde det af med os.
LAM.2.4	Han udgød sin vrede over Jerusalems indbyggere.
LAM.2.5	Fjenderne viste sig at være sendt af Herren.
LAM.2.5	De ødelagde alle paladser og fæstninger i landet
LAM.2.5	og skabte sorg og smerte overalt i Juda.
LAM.2.6	Grundlaget for at holde sabbat og højtid forsvandt,
LAM.2.6	da Herren nedrev sit tempel, som var det et skur.
LAM.2.6	Han forstødte i vrede både konger og præster.
LAM.2.7	Han forkastede sit alter, forlod sit tempel,
LAM.2.7	lod fjenderne nedbryde palads og bymur.
LAM.2.7	De jublede i templet som på en højtidsdag.
LAM.2.8	Intet i Jerusalem undgik ødelæggelsens svøbe.
LAM.2.8	Herren havde besluttet, at bymuren skulle falde.
LAM.2.8	Alle fæstningsværker og tårne blev lagt i ruiner.
LAM.2.9	Jerusalems portslåer blev smadret og portene splintret.
LAM.2.9	Kongen og landets ledere blev ført bort til et fremmed land.
LAM.2.9	Toraen bliver glemt og profetisk åbenbaring er forbi.
LAM.2.10	Klædt i sæk og med aske på hovedet
LAM.2.10	sidder de tilbageblevne ledere tavse på jorden.
LAM.2.10	De unge kvinder går nedbøjede omkring.
LAM.2.11	Lidelsen er ikke til at bære, mine tårer er brugt op.
LAM.2.11	Mit hjerte er knust ved at se mit folks smerte.
LAM.2.11	Børn og spædbørn dør af sult midt på gaden.
LAM.2.12	„Mad! Vand!” klager de små og besvimer.
LAM.2.12	De falder om som sårede soldater i byens gader.
LAM.2.12	Langsomt dør de i armene på deres mødre.
LAM.2.13	Nøden og pinen i byen er ufattelig.
LAM.2.13	Åh, Jerusalem, din trøstesløse sorg er uden sidestykke.
LAM.2.13	Det er umuligt at lindre din grænseløse smerte.
LAM.2.14	Ordene I hørte fra jeres såkaldte profeter, var falske.
LAM.2.14	Hvis de havde påtalt jeres synd i stedet for at lyve,
LAM.2.14	havde I måske kunnet undgå denne frygtelige skæbne.
LAM.2.15	På vejen uden for byen går folk nu forbi og råber hånligt:
LAM.2.15	„Er det den by, man kaldte verdens skønneste?
LAM.2.15	Den skulle ellers have bragt glæde til hele jorden.”
LAM.2.16	Raseriet står malet i deres ansigter, mens de håner dig:
LAM.2.16	„Endelig kom Jerusalem ned med nakken!
LAM.2.16	Det har vi set frem til meget længe.”
LAM.2.17	Så fik Herren til sidst gjort alvor af sin trussel.
LAM.2.17	Han gennemførte uden skånsel den straf, han havde lovet.
LAM.2.17	Han gav fjenderne sejr og lod dem tage æren for det.
LAM.2.18	Tårerne skal strømme som en flod dag og nat.
LAM.2.18	Græd øjnene ud af hovedet, Jerusalem, råb til Herren.
LAM.2.18	Lad selv dine nedbrudte mure hulke af gråd.
LAM.2.19	Udgyd dine tårer for Herren natten igennem.
LAM.2.19	Løft hænderne og bønfald ham om at redde dine indbyggere,
LAM.2.19	som er ved at dø af sult i dine gader.
LAM.2.20	„Vær nådig, Herre,” råber Jerusalem. „Stands denne frygtelige straf.
LAM.2.20	Skal mødre virkelig spise deres egne børn, som sad på deres skød?
LAM.2.20	Skal præster og profeter myrdes i dit hellige tempel?
LAM.2.21	Yngre så vel som ældre ligger døde i gadens snavs.
LAM.2.21	Både unge mænd og piger blev hugget ned af sværdet.
LAM.2.21	Herre, du slog dem i din vrede og uden barmhjertighed.
LAM.2.22	Ødelæggeren skabte rædsel overalt, så alle måtte smage din vrede.
LAM.2.22	Du inviterede mine fjender til at komme, som var det en festdag.
LAM.2.22	Fjenden dræbte alle mine kære, som var født og opvokset hos mig.”
LAM.3.1	Afstraffelsen var hård, hans vrede imod mig stor.
LAM.3.2	„Af sted med dig!” sagde han, og førte mig ind i det dybeste mørke.
LAM.3.3	Angrebene haglede ned over mig, jeg oplevede hans straf dagen lang.
LAM.3.4	Bedøvet ligger jeg med knuste knogler, min hud er flået i laser.
LAM.3.5	Bitterhed og smerte er blevet min lod, han omringede mig og angreb fra alle sider.
LAM.3.6	Bunden er nået, dødens mørke omslutter mig, som om jeg allerede lå i graven.
LAM.3.7	Det føles, som om jeg er låst inde og lagt i lænker, jeg er ude af stand til at slippe fri.
LAM.3.8	Desperat råber jeg om hjælp, men han har besluttet ikke at høre mine bønner.
LAM.3.9	Der er ingen vej ud af mit fængsel, for enhver flugtvej er spærret af forhindringer.
LAM.3.10	En løve lå på lur efter mig, en vild bjørn overfaldt mig.
LAM.3.11	Enden var nær, for han trak af med mig og begyndte at flå mig i småstykker.
LAM.3.12	Eller han var som en bueskytte, der brugte mig som skydeskive.
LAM.3.13	Forfærdet så jeg hans pile komme flyvende og bore sig ind i mit hjerte.
LAM.3.14	Folk lo blot ad mig, de sang spotteviser dagen lang.
LAM.3.15	Frygteligt var det at drikke et bæger så fuldt af sorg og smerte.
LAM.3.16	Gruset fyldte min mund, da han trykkede mig ned i jorden.
LAM.3.17	Glemt er den glæde, jeg havde engang, og fred hører fortiden til.
LAM.3.18	Grænsen for min udholdenhed er nået, jeg har mistet håbet om, at Herren vil redde mig.
LAM.3.19	Hjemløs og ulykkelig ligger jeg her, jeg kan ikke holde ud at tænke på min smerte.
LAM.3.20	Hver gang jeg tænker over det, bliver jeg dybt deprimeret.
LAM.3.21	Håbet er dog ikke helt udslukt, for én ting holder jeg fast ved:
LAM.3.22	Herrens trofasthed er stor, hans barmhjertighed er ikke brugt op.
LAM.3.23	Hans trofasthed er stor, hans nåde er ny hver morgen.
LAM.3.24	„Herren er min Gud,” siger jeg, „derfor vil jeg sætte min lid til ham.”
LAM.3.25	Ingen, der søger Herren, bliver skuffet, han hjælper dem, der håber på hans svar.
LAM.3.26	Imødese hans svar med tålmodighed, for før eller siden vil han gribe ind.
LAM.3.27	I ungdommen må man lære at bære sit åg.
LAM.3.28	Ja, når Herren lægger sit åg på mig, må jeg acceptere det i stilhed.
LAM.3.29	Jeg vil bøje mig for ham i ydmyghed, for der er stadig håb om redning.
LAM.3.30	Jeg vil vende den anden kind til og tage imod alle fjendens fornærmelser.
LAM.3.31	Lidelsen varer ikke ved, for Herren forkaster os ikke for evigt.
LAM.3.32	Leder han os ind i sorg og smerte, viser han os bagefter nåde og barmhjertighed.
LAM.3.33	Lad ingen tro, at han glæder sig over at straffe vores ulydighed.
LAM.3.34	Mon Herren ikke ser, når et land mishandler sine fanger?
LAM.3.35	Mon Herren ikke ser, når nogen dømmes uretfærdigt?
LAM.3.36	Mon Herren ikke ser, når et menneske fratages sine rettigheder?
LAM.3.37	Nogle tror, at de handler i egen kraft, men Herren står bag det.
LAM.3.38	Når vi oplever velsignelse eller bliver straffet, kommer begge dele fra Herren.
LAM.3.39	Nu kan vi lige så godt se i øjnene, at vi straffes for vore egne synder.
LAM.3.40	Oprigtig selverkendelse er nødvendig, lad os erkende vores synd og bede om nåde.
LAM.3.41	Og lad os så løfte vore hjerter og hænder og råbe til Gud i Himlen.
LAM.3.42	Oprørskhed førte os ud i store synder, som Herren var nødt til at straffe.
LAM.3.43	På grund af vore synder blev du vred på os, du ramte os hårdt uden skånsel.
LAM.3.44	Påkaldte vi dig i vore bønner, var det, som om du gemte dig bag en sky.
LAM.3.45	Provokationen fra folkeslagene var ikke til at bære, de så på os som det værste skidt.
LAM.3.46	Ringeagt og trusler var alt, hvad vi mødte fra alle vore fjender omkring os.
LAM.3.47	Rædsel og angst fyldte vore hjerter, for hele vores verden blev lagt i ruiner.
LAM.3.48	Reaktionen på mit folks ødelæggelse kunne ikke blive andet end en strøm af tårer.
LAM.3.49	Strømmen af tårer, der flyder fra mine øjne, er ikke til at standse.
LAM.3.50	Se i nåde til os, Herre, for kun du kan redde os.
LAM.3.51	Synet af Jerusalems befolkning er en stadig smerte i min sjæl.
LAM.3.52	Tænk på, hvordan fjenderne overfaldt mig, selv om jeg ikke havde gjort dem noget.
LAM.3.53	Triumferende smed de mig i et dybt hul og overdængede mig med sten.
LAM.3.54	Til sidst troede jeg, at alt var forbi, og jeg sagde: „Det er ude med mig!”
LAM.3.55	Uden noget af mit eget tilbage råbte jeg til dig, Herre.
LAM.3.56	Udmattet og ussel skreg jeg om hjælp, og du hørte mine tryglende bønner.
LAM.3.57	Uden at tøve kom du mig til hjælp og trøstede mig med et: „Vær ikke bange!”
LAM.3.58	Ved at høre min bøn, Herre, har du reddet mit liv.
LAM.3.59	Vær min dommer, Herre, og døm mine fjender for deres ondskab imod mig.
LAM.3.60	Vend dig mod mine fjender, alle dem, der vendte sig mod mig.
LAM.3.61	Øgenavne brugte de imod mig, Herre, du kender deres ondskabsfulde tanker.
LAM.3.62	De håner mig dagen lang og lægger hele tiden nye planer imod mig.
LAM.3.63	Hør, hvor de håner mig. Fra morgen til aften er jeg skydeskive for deres spot.
LAM.3.64	Åh, Herre, de fortjener, at du straffer dem for alt det onde, de har gjort.
LAM.3.65	Gør dem ude af sig selv af rædsel, udøs din forbandelse over dem.
LAM.3.66	Forfølg dem i din vrede og udslet dem. Udryd dem fra jordens overflade.
LAM.4.1	Ak, Jerusalems guldklumper har mistet deres herlighed.
LAM.4.1	Hendes hellige øjestene ligger og vansmægter på hvert gadehjørne.
LAM.4.2	Byens befolkning var deres vægt værd i guld,
LAM.4.2	men nu ligger de som værdiløse lerkar, en pottemagers værk.
LAM.4.3	De vilde sjakaler giver deres unger die,
LAM.4.3	men mit folks mødre er følelseskolde som ørkenens strudse.
LAM.4.4	Ethvert spædbarn skriger af tørst med tungen klæbende til ganen.
LAM.4.4	Småbørn tigger om mad, men ingen har noget at give.
LAM.4.5	Folk, som var vant til festmiddage, er nu ved at forgå af sult.
LAM.4.5	De, som levede i luksus, roder nu efter føde i rendestenen.
LAM.4.6	Går det ikke mit folk værre end Sodomas indbyggere?
LAM.4.6	De døde dog på et øjeblik ved Herrens direkte indgreb.
LAM.4.7	Hendes fyrster havde hud som silke og struttede af sundhed,
LAM.4.7	deres ansigter var rødmossede og håret skinnede så smukt.
LAM.4.8	Ingen ville kunne genkende dem nu, hvis de mødte dem på gaden,
LAM.4.8	for de er det rene skind og ben med ansigter sorte som sod.
LAM.4.9	Ja, hellere dræbes af sværdet, end at dø langsomt af sult,
LAM.4.9	fordi madforsyninger ikke kan komme ind i byen.
LAM.4.10	Kan man forestille sig, hvad der sker med en kærlig mor,
LAM.4.10	som tvinges til at koge og spise sine børn for at overleve?
LAM.4.11	Landet er lamslået over Herrens forfærdelige vrede.
LAM.4.11	Jerusalem er ødelagt og brændt ned til grunden.
LAM.4.12	Man mente ikke, det kunne lade sig gøre at indtage Jerusalem.
LAM.4.12	Ingen af jordens konger troede, det var muligt.
LAM.4.13	Nedsablingen skete, fordi profeter og præster havde syndet.
LAM.4.13	De havde myrdet uskyldige folk midt i Herrens hellige by.
LAM.4.14	Overalt i byen raver folk rundt i blinde.
LAM.4.14	De kan ikke undgå at røre ved blod, og derfor er de urene.
LAM.4.15	„Pas på!” advarer folk hinanden, „der kommer en uren!”
LAM.4.15	Flygter de, siger de fremmede folkeslag: „Her kan I ikke bo!”
LAM.4.16	Respekt for præsterne og landets ledere hører fortiden til,
LAM.4.16	for Herren har slået hånden af dem og spredt dem for alle vinde.
LAM.4.17	Skildvagterne stod og spejdede efter hjælp, men forgæves.
LAM.4.17	Ingen af vores allierede havde magt til at redde os.
LAM.4.18	Tidspunktet nærmede sig, hvor alt var forbi.
LAM.4.18	Vi kunne ikke gå ud på gaden af frygt for at blive dræbt.
LAM.4.19	Uden at vise nåde kastede fjenderne sig over os som gribbe.
LAM.4.19	De forfulgte os i bjergene og lå på lur efter os i ørkenen.
LAM.4.20	Vores egen konge, Herrens udvalgte, gik lige i deres fælde,
LAM.4.20	han, som vi troede kunne beskytte os fra enhver fjende.
LAM.4.21	Østpå glæder I jer, Edoms folk, for denne gang var det ikke jer, der blev ramt.
LAM.4.21	Men en dag skal også I drikke Herrens vredes vin, så I mister besindelsen.
LAM.4.22	Åh, Jerusalem, din straf var hård, men en dag bliver du genoprettet.
LAM.4.22	Edoms folk, derimod, vil blive straffet, fordi de svigtede os.
LAM.5.1	Herre, tænk på, hvor meget vi har lidt.
LAM.5.1	Glem ikke al den foragt, vi har måttet tåle.
LAM.5.2	Det land, du gav os, er fyldt med fremmede,
LAM.5.2	udlændinge overtog vores ejendom.
LAM.5.3	Vi er forældreløse, vore fædre er døde,
LAM.5.3	og vore mødre sidder tilbage som enker.
LAM.5.4	Selv vandet, vi drikker, må vi købe,
LAM.5.4	og vi betaler for brændsel i dyre domme.
LAM.5.5	Vi træller under vore fjenders tyranni,
LAM.5.5	vi er trætte af slid og slæb, og åget trykker os.
LAM.5.6	Vi har måttet underlægge os Egypten og Assyrien
LAM.5.6	for at have mad at spise.
LAM.5.7	Vore forfædre syndede, men nu er de døde,
LAM.5.7	så det er os, der må bære straffen.
LAM.5.8	Et slavefolk er blevet herrer over os,
LAM.5.8	og der er ingen til at redde os.
LAM.5.9	Vi må hente vores føde langvejsfra
LAM.5.9	og risikere at blive overfaldet på vejen.
LAM.5.10	Vores hud er blevet mørk af solen,
LAM.5.10	og sulten brænder i os.
LAM.5.11	I Jerusalem voldtager de vore kvinder,
LAM.5.11	og vore unge piger krænkes i Judas byer.
LAM.5.12	Vore ledere henrettede de ved hængning,
LAM.5.12	gamle folk viste de ikke medynk.
LAM.5.13	Vore unge mænd må nu trække kværnen,
LAM.5.13	vore drenge segner under byrder af brænde.
LAM.5.14	De gamle forsvandt fra byens torve,
LAM.5.14	de unges muntre musik er forstummet.
LAM.5.15	Vi har alle mistet vores livsglæde,
LAM.5.15	den lystige dans er afløst af sorg.
LAM.5.16	Vi har intet mere at være stolte af.
LAM.5.16	Vi har syndet og har det elendigt.
LAM.5.17	Vore hjerter er fyldt med sorg,
LAM.5.17	vi kan dårligt se ud af øjnene for tårer.
LAM.5.18	Vi græder over Zions bjerg, hvor templet lå,
LAM.5.18	nu strejfer sjakaler om i ruinerne.
LAM.5.19	Herre, du er dog for evigt den samme.
LAM.5.19	Dit herredømme varer fra slægt til slægt.
LAM.5.20	Vil du for evigt glemme os?
LAM.5.20	Hvor længe skal vi vente på din frelse?
LAM.5.21	Drag os tilbage til dig, så vi omvender os.
LAM.5.21	Giv os en ny chance, så alt bliver som før.
LAM.5.22	Eller har du fuldstændig forkastet os?
LAM.5.22	Er din vrede som en bundløs afgrund?
EZK.1.1+EZK.1.2+EZK.1.3	Mit navn er Ezekiel, søn af Buzi, og jeg tilhører præsteslægten. Da jeg var 30 år gammel,
EZK.1.4	Først hørte jeg en voldsom vind komme fra nord. Den drev en stor sky foran sig, og ud fra skyen stod der flammer, som oplyste alt omkring den, og i centrum af flammerne var der noget, der så ud som glødende metal.
EZK.1.5+EZK.1.6+EZK.1.7+EZK.1.8	Midt i skyen var der fire levende væsener, der lignede mennesker, bortset fra, at hver af dem havde fire ansigter, fire arme og fire vinger. Deres ben skinnede som bronze og lignede menneskeben, men deres fødder lignede mest fødderne på en kalv. Armene sad neden under vingerne, en arm under hver vinge.
EZK.1.9+EZK.1.10+EZK.1.11	Hver af dem havde et menneskeansigt, der vendte fremad, et løveansigt, der vendte mod højre, et okseansigt mod venstre, og et ørneansigt, der vendte bagud. De fire vinger sad i par, og det ene par vinger var spredt ud, så de fire væsener rørte ved hinanden med vingespidserne, mens det andet vingepar var foldet sammen ind til kroppen. De kunne bevæge sig i alle retninger uden at vende sig, 
EZK.1.12	så dér, hvor ånden i dem ønskede, at de skulle hen, bevægede de sig af sted uden at vende sig.
EZK.1.13+EZK.1.14	De levende væsener udsendte et kraftigt lys som glødende kul eller brændende fakler, og de hoppede hurtigt frem og tilbage, så det så ud som lyn, der glimtede imellem dem.
EZK.1.15	Mens jeg iagttog de levende væsener, opdagede jeg fire hjul på jorden under dem, ét hjul under hvert af de fire væsener. 
EZK.1.16	Hjulene var alle ens og skinnede som ædelsten. Hjulene var lavet sådan, at der sad et andet hjul på tværs inden i dem, 
EZK.1.17	så de kunne bevæge sig i alle fire retninger uden at dreje. 
EZK.1.18	De fire hjul havde fælge og eger, og på kanten af fælgene sad der øjne hele vejen rundt.
EZK.1.19+EZK.1.20+EZK.1.21	Når de fire levende væsener bevægede sig fremad, bevægede hjulene sig fremad sammen med dem. Når de bevægede sig opad, bevægede hjulene sig også opad, og når de standsede, standsede hjulene også. Hvor som helst de bevægede sig hen, fulgte hjulene med, for deres ånd var i hjulene.
EZK.1.22	Over de levende væsener var der udspændt noget ligesom en hvælving, der glimtede som krystal. 
EZK.1.23	Og under hvælvingen stod så væsenerne med det ene par vinger spredt ud, så de rørte hinanden, og det andet par vinger foldet ind til kroppen. 
EZK.1.24+EZK.1.25	Når de bevægede sig, lød vingesuset som drønet fra et vældigt vandfald, som den almægtige Guds stemme eller som lyden af en fremstormende hær. Når de standsede, sænkede de vingerne, og der lød en tordnende røst fra krystalhvælvingen oven over dem.
EZK.1.26	Oven over hvælvingen var der noget, der lignede en trone af safir, og på tronen sad der en skikkelse, som lignede et menneske. 
EZK.1.27	Det øverste af ham, fra hofterne og opefter, så ud som glødende metal, mens den nederste del, fra hofterne og nedefter, så ud som flammende ild. Rundt om ham var der en strålende krans. 
EZK.1.28	Lyset omkring ham var som regnbuens glans, når den viser sig på himlen en regnvejrsdag. Jeg var klar over, at det var Herrens herlighed, der strålede omkring mig. Da jeg så det, kastede jeg mig ned med ansigtet mod jorden. Derpå hørte jeg en stemme, som talte til mig.
EZK.2.1	Stemmen sagde: „Menneske, rejs dig op! Jeg har noget at sige til dig,” 
EZK.2.2	Mens stemmen talte, kom Åndens kraft over mig og rejste mig op, og jeg lyttede omhyggeligt til hans ord.
EZK.2.3	„Jeg sender dig til Israels folk, til dem, som har gjort oprør imod mig. Både de nulevende og alle deres forfædre har brudt den pagt, som jeg indgik med dem. 
EZK.2.4	Det er et hårdhjertet og stivnakket folk, men jeg sender dig til dem med et budskab fra mig, Herren, deres Gud. 
EZK.2.5	Det kan godt være, at de ikke vil høre på dig, for det er et oprørsk folk, men så ved de i hvert fald, at jeg har sendt en profet til dem. 
EZK.2.6+EZK.2.7	Du skal ikke være bange for dem. Du skal ikke tage dig af, hvad de siger, selvom deres ord stikker som torne og skorpioner. Frygt ikke for deres skulende blikke, husk på, at det er et oprørsk folk. Du skal tale mit ord til dem, uanset om de vil høre på dig eller ej. 
EZK.2.8	Men du skal høre godt efter, hvad jeg siger til dig, og lad dig ikke smitte af deres oprørske indstilling. Luk munden op og spis det, jeg nu giver dig.”
EZK.2.9+EZK.2.10	Derefter så jeg en hånd, som rakte en bogrulle frem imod mig. Da han rullede den ud, så jeg, at den var beskrevet på begge sider, og at den var fuld af klagesange, suk og sørgelige ord.
EZK.3.1	„Spis nu den her bogrulle,” sagde han, „og forkynd derefter mit ord for Israels folk.” 
EZK.3.2	Så åbnede jeg munden, og han puttede bogrullen i munden på mig, 
EZK.3.3	idet han tilføjede: „Spis hele bogrullen. Lad den fuldstændigt fylde dit indre.” Så spiste jeg den, og den smagte sødt som honning.
EZK.3.4	„Jeg sender dig til Israels folk med et budskab fra mig,” fortsatte han. 
EZK.3.5	„Jeg sender dig ikke til et fremmed folk, hvis sprog du ikke forstår. 
EZK.3.6	Hvis jeg gjorde det, ville de i det mindste lytte til dig. 
EZK.3.7	I stedet sender jeg dig til Israels folk, og de vil ikke lytte mere til dig, end de lytter til mig, for de er stivnakkede og egenrådige i bund og grund. 
EZK.3.8	Men se, jeg gør dig hård og ubøjelig som dem, så du kan holde stand imod dem. 
EZK.3.9	Jeg gør dig hårdhudet og stærk som en klippe, så du ikke bliver såret af deres vrede blikke. Husk på, at det er et oprørsk folk. 
EZK.3.10	Hør godt efter alt, hvad jeg siger til dig, og lad budskabet blive en del af dig selv. 
EZK.3.11	Gå derefter rundt til folket, der bor i eksil, og forkynd dem mit ord, uanset om de hører efter eller ej.”
EZK.3.12	Så løftede Ånden mig op og førte mig bort. Bag mig hørte jeg en buldrende røst, som lovpriste Herrens herlighed, 
EZK.3.13	og jeg hørte lyden af de levende væseners vinger, der rørte ved hinanden, og en voldsom rumlen fra hjulene, der fulgtes med dem.
EZK.3.14	Efter at Ånden havde løftet mig op og ført mig bort, vandrede jeg om med forpint sjæl og oprørt indre, og Herrens kraft var stadig over mig. 
EZK.3.15	Så kom jeg til judæerne, som boede i Tel-Abib ved Kebarfloden. Der satte jeg mig tavs ned og stirrede lamslået frem for mig i syv dage.
EZK.3.16	Da de syv dage var gået, sagde Herren til mig:
EZK.3.17	„Jeg har udvalgt dig til at holde udkig og stå vagt for Israels folk. Når du får et budskab fra mig, skal du straks give advarslen videre. 
EZK.3.18	Hvis jeg siger om nogle, at de skal dø som straf for deres ondskab, så skal du advare dem, så de har en chance for at ændre deres liv og undgå straffen. Hvis du ikke advarer dem, og de derfor ikke ændrer deres liv, så skal de dø for deres ondskab, men du skal også dø, for jeg vil holde dig ansvarlig for deres død. 
EZK.3.19	Hvis du derimod advarer dem, og de bliver ved med at synde uden at omvende sig, så skal de dø for deres ondskab, men du redder livet.
EZK.3.20	Hvis retskafne mennesker bliver onde, og jeg derfor må straffe dem, så er det deres egen ondskab, der er skyld i deres død. Alle deres tidligere gode gerninger kan ikke redde dem. Og hvis du undlader at advare dem, bliver du også straffet. 
EZK.3.21	Men advarer du dem, så de holder op med deres ondskab, redder du både dig selv og dem.”
EZK.3.22	Da mærkede jeg Herrens kraft over mig igen, og han sagde til mig: „Rejs dig og gå ud i dalen. Der vil jeg tale til dig.” 
EZK.3.23	Så rejste jeg mig og gik derud, og jeg så Herrens herlighed, som jeg tidligere havde set ved Kebarfloden, og jeg kastede mig ned med ansigtet mod jorden.
EZK.3.24	Åndens kraft kom over mig og rejste mig op. „Gå hjem og luk dig inde i dit hus,” sagde han. 
EZK.3.25	„Der vil du blive bundet, så du ikke kan gå uden for din dør. 
EZK.3.26	Og jeg vil lade din tunge klæbe til ganen, så du ikke af dig selv kan anklage mit oprørske folk. 
EZK.3.27	Men når du får et budskab fra mig, vil jeg løse din tunge og lade dig tale, så du kan advare dem. ‚Hør hvad Gud Herren siger til jer!’ skal du sige. Nogle vil lytte til dig, men andre nægter at høre efter, for det er et oprørsk folk.”
EZK.4.1+EZK.4.2+EZK.4.3	„Du menneske,” sagde Herren til mig, „tag en stor mursten og læg den foran dig. Tegn så et omrids af Jerusalem på stenen, byg belejringsvolde og sæt angrebsramper op. Marker fjendehærens kommandotelte rundt omkring byen og de maskiner, der kan bryde igennem muren. Sæt derefter en jernplade op som en mur mellem dig og byen og vend dit ansigt imod byen, for det er dig, der belejrer byen. Det skal tjene som advarsel til Israels folk.
EZK.4.4+EZK.4.5	Læg dig så på din venstre side i 390 dage og tag Nordrigets skyld på dig. Hver dag svarer til et år af deres straf. 
EZK.4.6	Derefter skal du vende dig om og ligge på din højre side i 40 dage og bære Sydrigets skyld.
EZK.4.7	Du skal ligge med ansigtet vendt mod det belejrede Jerusalem, og med blottet arm skal du profetere dom over byen. 
EZK.4.8	Jeg vil binde dig med reb, så du ikke kan vende dig om, før det angivne antal dage er gået.
EZK.4.9	Du skal blande hvede, byg, bønner, linser, hirse og spelt i en beholder og bruge det til at bage brød af. Det skal du så spise i de 390 dage, hvor du ligger på venstre side. 
EZK.4.10	Du må kun bruge et halvt pund
EZK.4.11	Af vand må du kun drikke to krus
EZK.4.12	Hver dag skal du tage en ration af blandingen fra beholderen og lave et brød af den, sådan som man laver bygkager. Mens folk ser på, skal du bage brødet over ilden, og du skal bruge tørret menneskeafføring som brændsel. Derefter skal du spise brødet. 
EZK.4.13	Det er et symbol på, hvordan Israels folk kommer til at spise uren mad i det gudløse land, hvor jeg sender dem i eksil.”
EZK.4.14	„Åh, min Herre og Gud,” udbrød jeg, „er det virkelig nødvendigt at bruge den form for brændsel? Aldrig i mit liv har jeg spist noget urent. Fra jeg var barn og indtil nu, har jeg aldrig spist selvdøde eller sønderrevne dyr eller kød, som det ifølge Toraen er forbudt at spise.”
EZK.4.15	„Godt,” svarede Herren, „så kan du bruge tørrede kokasser til brændsel i stedet for menneskeafføring. 
EZK.4.16	Der vil blive stor hungersnød i Jerusalem, så både brød og vand rationeres. Med stigende bekymring vil folk spise og drikke deres små rationer af brød og vand. 
EZK.4.17	Folk vil med rædsel se på, hvordan de hver især sygner hen under den straf, som de må igennem.”
EZK.5.1	„Du menneske,” fortsatte Herren. „Når belejringstiden er omme, skal du tage et skarpt sværd og bruge det som barberkniv til at rage alt dit hår og skæg af. Tag så en vægt og vej det i tre lige store portioner. 
EZK.5.2	En portion skal du brænde inden for bymuren på din tegning. En anden portion skal du hugge i småstykker med sværdet rundt om byen. Den sidste portion skal du sprede for vinden, for jeg vil jage de overlevende af mit folk bort med magt. 
EZK.5.3	Tag lidt af det hår, der blev spredt for vinden, og bind det som kvaster på din kappe. 
EZK.5.4	Tag så deraf nogle få hår og kast dem i ilden, så de brændes op. Derefter vil den rensende ild brede sig til hele Israels folk.”
EZK.5.5	Hør, hvad Gud Herren siger: „Det er, hvad der skal ske med Jerusalems befolkning. Jeg udvalgte byen til at være som et centrum for alle andre lande. 
EZK.5.6	Men folket gjorde oprør imod mine love og forordninger, og de blev endnu værre end nabolandenes folk.”
EZK.5.7	Derfor siger Gud Herren: „I har nægtet at adlyde mine love og forskrifter og er blevet endnu mere ugudelige og oprørske end jeres nabofolk. I overholder ikke engang de almindelige samfundslove, som jeres nabofolk overholder.
EZK.5.8	Derfor vil jeg dømme jer og straffe jer for øjnene af alle de andre nationer. 
EZK.5.9	På grund af de modbydelige synder, I har begået, vil jeg straffe jer værre, end jeg nogen sinde tidligere har gjort, og som jeg aldrig vil gøre igen. 
EZK.5.10	Forældre vil spise deres egne børn, og børnene vil spise deres egne forældre, og den rest af befolkningen, som overlever, spreder jeg for alle vinde.”
EZK.5.11	„Så sandt jeg lever,” siger Gud Herren, „skal I komme til at bøde, fordi I har forurenet mit tempel med jeres afguder og afskyelige ofre. Jeg vil bruge sværdet som barberkniv og meje jer ned. Jeg vil ikke lægge fingrene imellem eller vise medlidenhed. 
EZK.5.12	En tredjedel af jer vil dø af sult og epidemier inde i byen, en tredjedel af jer bliver dræbt i kampen mod fjenderne, og en tredjedel af jer bliver spredt for alle vinde, for jeg vil selv jage jer væk med magt. 
EZK.5.13	Når dommen er udført, og jeg er færdig med at udøse min straf over dem, vil de overlevende indse, at jeg er en nidkær Gud, som er nødt til at straffe mit folks synder.
EZK.5.14+EZK.5.15	Jeg gør jeres land øde til skræk og advarsel for jeres nabolande. Enhver, som kommer forbi og ser ødelæggelsen, vil udtale nedladende ord imod jer. I bliver et skræmmende eksempel på hvilke voldsomme konsekvenser det får, når Herren udøser sin straf over en nation.
EZK.5.16	Jeg sender hungersnødens grusomme pile ind over jer. Sulten vil tage til, indtil den sidste bid brød er borte, og alt er forbi. 
EZK.5.17	I bliver angrebet af vilde dyr, som vil tage jeres børn. Sygdom og krig hærger i landet, for jeg vil kæmpe imod jer. Jeg, Herren, har talt.”
EZK.6.1	Derefter sagde Herren til mig: 
EZK.6.2	„Du menneske, se ud over Israels bjergland og profetér imod landet og dets indbyggere. Du skal sige: 
EZK.6.3	Israels bjergland, hør Gud Herrens ord. Hør efter, alle bakker og kløfter og dale. Med draget sværd kommer jeg imod jer, for jeg har besluttet at ødelægge jeres offerhøje.
EZK.6.4+EZK.6.5+EZK.6.6+EZK.6.7	Alle jeres byer bliver styrtet i grus og brændt, og jeres offersteder bliver sløjfet. Jeres afguder bliver smadret, og ligene af deres tilbedere kommer til at ligge og flyde mellem altrene. Da skal det gå op for enhver, at jeg er Herren.
EZK.6.8	Kun enkelte af jer får lov at overleve, og den rest, der bliver tilbage, skal spredes blandt verdens nationer. 
EZK.6.9	Men under eksilet vil I tænke dybt over tingene, og I vil forstå, hvor knust jeg blev over jeres troløse hjerter og lystne øjne, der higede efter de afskyelige afguder. Da vil I omsider føle lede ved al den ondskab, I har begået, 
EZK.6.10	og I vil indse, at jeg er Herren, og at mine ord om straf og ulykke ikke var tomme ord.”
EZK.6.11	Herren fortsatte: „Slå hænderne sammen, tramp med fødderne og råb: ‚Ak!’ af forfærdelse over alle de afskyelige ting, som Israels folk har gjort, for nu kommer konsekvenserne: krig, hungersnød og epidemier. 
EZK.6.12	De, der tager del i kampen, vil blive dræbt af sværdet, og de, der er langt væk, vil dø af sygdom. De overlevende rammes af hungersnøden. Sådan viser jeg min vrede og straffer dem. 
EZK.6.13	Når jeres døde ligger spredt på offerhøjene og under de grønne træer mellem jeres afguder og knuste altre, hvor de engang ofrede røgelse til dem, vil I indse, at jeg alene er Herren. 
EZK.6.14	Jeg knuser jer og ødelægger jeres byer lige fra ørkenen i syd til Ribla i nord. Så vil I indse, at jeg er Herren.”
EZK.7.1	Derefter sagde Herren til mig: 
EZK.7.2	„Du menneske, nu er enden nær for Israels folk, og det gælder for hele landet, at afslutningen nærmer sig. 
EZK.7.3	Nu er tiden kommet. Jeg udøser min vrede over jer og straffer jer for alle jeres afskyelige handlinger. 
EZK.7.4	Jeg viser ingen medlidenhed, for I må tage konsekvensen af jeres ondskab, så I kan indse, at jeg er Herren.
EZK.7.5	Ulykkerne begynder at vælte ind over jer, for nu er tiden kommet. 
EZK.7.6	I har løbet linen ud, og straffen hænger over hovedet på jer. 
EZK.7.7	Solen er gået ned for jer, som bor i mit land. Fjenden er på vej, og I kommer snart til at høre skærende rædselsskrig på højene i stedet for glædesråb. 
EZK.7.8+EZK.7.9	Jeg vil give min vrede frit løb, så I rammes af min knusende dom for jeres afskyelige handlinger. Jeg viser ingen medlidenhed og skåner ingen. I må lide straffen for jeres ondskab og afgudsdyrkelse, så I kan indse, at jeg er Herren, og at det er mig, der straffer jer. 
EZK.7.10	Dommens dag er kommet, for jeres vold og stolthed har nået et klimaks. 
EZK.7.11	De rige og mægtige rammes af min vrede. De vil miste alt, og ingen af dem slipper med livet i behold.
EZK.7.12	Tiden er inde, dagen er kommet. Den, der har gjort et godt køb, får ikke tid til at glæde sig over nyerhvervelsen, og den, der må sælge sine ejendele, får ikke tid til at mærke tabet, for min vrede rammer alt og alle. 
EZK.7.13	Hvis nogen fortryder et salg, bliver der ikke tid til at lade handelen gå tilbage, for min vrede rammer hele folket og kan ikke standses. Ingen undgår straffen for deres synd.
EZK.7.14	Der blæses i vædderhornet og kaldes til krig, men ingen gør sig klar til kamp, for min vrede vil ramme dem alle. 
EZK.7.15	Uden for bymuren bliver krigere dræbt i kampen, og indenfor dør man af sult og sygdom. 
EZK.7.16	De, der undslipper, flygter op i bjergene og hænger med hovedet som skræmte duer. De sørger over deres synder. 
EZK.7.17	Man lader hænderne synke i afmagt, og alles knæ ryster af skræk. 
EZK.7.18	De klæder sig i sæk og aske, og rædsel står malet i deres ansigt. Deres glatbarberede hoveder viser deres fortvivlelse og skam.
EZK.7.19	De vil smide deres sølvmønter væk, og deres guld vil overhovedet ikke gavne dem noget. Deres kostbarheder kan ikke redde dem, for på vredens dag er de intet værd. Sølv og guld kan ikke mætte de tomme maver, og for øvrigt var det deres jagt efter rigdom, som førte dem ud på syndens skråplan. 
EZK.7.20	De var så stolte af deres smykker, men de brugte dem til at lave afguder af. Derfor vil jeg gøre det sådan, at deres sølv og guld hænger dem langt ud af halsen. 
EZK.7.21	Gudløse folkeslag vil komme og overtage det, så de kan bruge det til deres egne afgudsbilleder. 
EZK.7.22	Jeg vil ikke røre en finger, når fjenderne trænger ind i templet og røver alt af værdi.
EZK.7.23	Gør fangelænkerne parat til mit folk, for Jerusalem er fyldt med vold, og landet er fuld af mordere. 
EZK.7.24	Onde folkeslag vil overtage jeres huse, og nedbryde alt det, I er så stolte over. Jeres afgudshøje vil blive ødelagt. 
EZK.7.25	Skræk og rædsel vil overmande jer. I vil søge efter fred, men ikke finde den. 
EZK.7.26	Katastroferne vil vælte ind over jer, og I vil høre de forfærdeligste rygter. I vil spørge profeterne, om de har fået et syn, og I ville ønske, at præsterne havde svar på jeres spørgsmål, eller lederne havde nogle gode råd. Men det får I intet ud af. 
EZK.7.27	Kongen sørger, og fyrsterne står rådvilde og uden håb. Hele folket er lammet af frygt og forfærdelse. Jeg giver jer, hvad I har fortjent. Nu dømmer jeg jer, som altid havde så travlt med at dømme andre. Så må I da kunne indse, at jeg er Herren.”
EZK.8.1	På den femte dag i den sjette måned i det sjette år af vores eksil i Babylonien opholdt jeg mig i mit hus sammen med en gruppe af Judas ledere. Da kom Guds kraft over mig, 
EZK.8.2	og jeg fik igen et syn. Jeg så en skikkelse, der så ud som et menneske. Fra hofterne og nedefter så han ud som flammende ild, og fra hofterne og opefter så han ud som glødende metal. 
EZK.8.3	Han rakte noget ligesom en hånd ud og greb mig i håret. Ånden løftede mig op i luften, så jeg svævede mellem himmel og jord, og jeg blev i synet ført til Jerusalem, til templets indre forgård, hvor der tæt ved den nordlige indgang var opstillet et stort afgudsbillede, som vakte Herrens vrede.
EZK.8.4	Pludselig fyldte Guds stråleglans stedet på samme måde, som jeg tidligere havde set den i dalen, 
EZK.8.5	og han sagde til mig: „Du menneske, se mod nord!” Da jeg gjorde det, kunne jeg se det afskyelige afgudsbillede ved den nordlige indgang, tæt ved alteret. 
EZK.8.6	„Ser du, hvem de bringer deres ofre til?” fortsatte han. „Ser du, hvilke afskyelige handlinger Israels folk begår? På den måde jager de mig ud af mit eget tempel. Men du vil få endnu værre ting at se.”
EZK.8.7	Så førte han mig hen til indgangen til den ydre forgård, og jeg kunne se et hul i muren.
EZK.8.8	„Gør hullet større!” beordrede han, og da jeg gjorde det, opdagede jeg en dør til en stor sal.
EZK.8.9	„Gå ind,” beordrede han, „så skal du se den ondskab, som går for sig derinde.” 
EZK.8.10	Så gik jeg ind gennem døren.
EZK.8.10	Indenfor så jeg, at væggene var fyldt med billeder af alle mulige urene dyr og afskyelige afguder. De var mejslet ind i væggen hele vejen rundt. 
EZK.8.11	70 af Israels ledere, deriblandt Jaʼazanja, Shafans søn, stod hele vejen rundt foran billederne og tilbad dem hver med sit røgelseskar i hånden. En tyk sky af røgelse hang i luften. 
EZK.8.12	„Se hvordan de israelitiske ledere i hemmelighed tilbeder afguder i deres bedehuse,” sagde Herren. „De siger, at jeg ikke kan se dem, og at jeg har forladt landet og ladt dem i stikken. 
EZK.8.13	Men kom, så skal jeg vise dig noget, som er endnu værre.”
EZK.8.14	Derefter førte han mig til den nordlige indgang til den ydre forgård, hvor der sad en flok kvinder og fejrede den årlige sørgehøjtid for afguden Tammuz.
EZK.8.15	„Er det ikke forfærdeligt at se på?” spurgte han. „Men kom, så skal jeg vise dig noget, som er endnu værre.”
EZK.8.16	Så førte han mig ind i templets indre forgård. Og der, mellem alteret og forhallen ind til selve tempelbygningen, stod omkring 25 mænd
EZK.8.17	„Er det ikke forfærdeligt at se på?” spurgte han. „Ikke alene tilbeder Judas folk afguderne her lige foran mit tempel, men de fylder også hele landet med vold. Deres stinkende afgudsdyrkelse er ulidelig.
EZK.8.18	Derfor får de min vrede at føle. Jeg vil ikke skåne dem eller vise nogen form for medlidenhed. Nej, om de så skriger om nåde, vender jeg det døve øre til.”
EZK.9.1	Så hørte jeg Herren råbe med tordenrøst: „Kom her, I mænd, som jeg har udvalgt til bødler, og tag jeres våben med.”
EZK.9.2	Da kom der seks mænd ind gennem den nordlige port i den ydre forgård, alle med våben i hånden. Desuden var der en, som var klædt i linned og bar nogle skriveredskaber. De gik alle hen og tog opstilling ved bronzealteret foran indgangen til templet, 
EZK.9.3+EZK.9.4	og Israels Guds stråleglans løftede sig fra sin sædvanlige plads over keruberne og stod nu ved templets indgang. „Gå gennem Jerusalems gader,” råbte Herren til manden med skriveredskaberne, „og sæt et mærke på panden af alle dem, som græder og sukker over al den synd, de ser omkring sig.”
EZK.9.5	Derefter hørte jeg Herren sige til de andre mænd: „Følg efter ham og dræb alle, som ikke har et mærke på panden. Skån ingen, vis ingen barmhjertighed. 
EZK.9.6	Dræb unge såvel som gamle, kvinder såvel som børn. Kun dem, som har et mærke på panden, må I ikke slå ihjel. Begynd her ved templet.” Så begyndte de med at slå de 70 ledere ihjel.
EZK.9.7	„Fyld forgården med ligene af de dræbte,” fortsatte han, „også selv om det gør templet urent. Derefter skal I gå ud i byen.” Da de 70 ledere var slået ihjel, fortsatte mændene ud i byen.
EZK.9.8	Da de var gået, kastede jeg mig ned med ansigtet mod jorden og udbrød: „Åh, Gud Herre, er du så vred, at du vil udslette hele Israels folk?”
EZK.9.9	„Både Nordriget og Sydriget har begået utrolige synder,” svarede han. „Landet er fuldt af uretfærdighed og mord. De påstår, at jeg ikke opdager noget, og at jeg har forladt mit land og mit folk. 
EZK.9.10	Derfor vil jeg ikke skåne dem eller vise medlidenhed. De skal komme til at betale for al deres ondskab og afgudsdyrkelse.”
EZK.9.11	Manden, som var klædt i linned og havde skriveredskaber, kom kort efter tilbage og sagde: „Jeg har fuldført den opgave, du gav mig.”
EZK.10.1	Derefter så jeg i mit syn noget, der lignede en trone af safir, som stod på den lysende hvælving over kerubernes hoveder. 
EZK.10.2	Jeg hørte Herren sige til manden, der var klædt i linned: „Gå ind mellem hjulene under keruberne og tag en håndfuld af de glødende kul og strø dem ud over byen.”
EZK.10.3	Da manden fik besked på at gå hen til keruberne, stod de ved templets sydside, og den strålende sky af Herrens herlighed fyldte den indre forgård. 
EZK.10.4	Herrens stråleglans havde løftet sig fra keruberne og flyttet sig hen over templets indgang, så hele templet fyldtes af skyen, og hele forgården fyldtes af skæret fra Herrens herlighed. 
EZK.10.5	Lyden af kerubernes vingeslag kunne høres helt ud i den ydre forgård, og det lød, som når Gud, den Almægtige, taler.
EZK.10.6	Da Herren befalede manden at gå ind mellem hjulene under keruberne og tage en håndfuld glødende kul, gik han hen og stillede sig ved et af hjulene. 
EZK.10.7	Derefter rakte en af keruberne hånden ud, tog nogle af de glødende kul fra ilden og gav dem til ham. Han tog imod kullene og gik tilbage, hvor han kom fra.
EZK.10.8	Under kerubernes vinger var der nemlig noget, der lignede menneskehænder. 
EZK.10.9	Under hver af de fire keruber var der et hjul, der funklede som ædelsten. 
EZK.10.10	Alle hjulene var ens og inden i hvert hjul sad der et andet hjul på tværs. 
EZK.10.11	Keruberne og hjulene kunne bevæge sig i alle fire retninger uden at vende sig. De fulgte efter den ledende kerub uden at vende sig. 
EZK.10.12	Kerubernes krop, ryg, hænder og vinger var fulde af øjne, og det samme gjaldt hjulene. 
EZK.10.13	Jeg hørte, at hjulene blev kaldt „hvirvelhjul”.
EZK.10.14	Hver af keruberne havde fire ansigter: et kerubansigt, et menneskeansigt, et løveansigt og et ørneansigt.
EZK.10.15	Derpå bevægede de sig op i luften. De var ligesom de levende væsener, jeg tidligere havde set ved Kebarfloden. 
EZK.10.16	Når keruberne flyttede sig, gjorde hjulene det også. Når keruberne hævede sig i vejret, fulgte hjulene med dem og blev hos dem, mens de fløj. 
EZK.10.17	Hvor som helst de bevægede sig hen, fulgte hjulene med, for deres ånd var i hjulene.
EZK.10.18	Derefter flyttede Herrens herlighed sig fra templets indgang til tronen over keruberne, 
EZK.10.19	og jeg så keruberne sprede vingerne ud og løfte sig fra jorden sammen med hjulene. De fløj væk fra templet, men gjorde ophold ved den østlige port, og Israels Guds herlighed hvilede hele tiden over dem.
EZK.10.20	Jeg var klar over, at disse keruber var de samme som de levende væsener, jeg tidligere havde set under Israels Guds trone ved Kebarfloden. 
EZK.10.21	Hver af dem havde fire ansigter og fire vinger, og under deres vinger var der noget, som lignede menneskehænder. 
EZK.10.22	Deres ansigter var som dem, jeg havde set ved Kebarfloden, og de bevægede sig også på samme måde.
EZK.11.1	Synet fortsatte, og Ånden løftede mig op og bar mig over til templets østport. Der så jeg 25 mænd, som var ledere blandt folket, deriblandt Jaʼazanja, Azzurs søn, og Pelatja, Benajas søn.
EZK.11.2	„Det er de mænd, som sidder og trækker i trådene,” sagde Ånden. „Det er dem, som er ansvarlige for den voksende lovløshed i byen. 
EZK.11.3	De siger: ‚Det er ikke tiden nu at bygge huse. Jerusalem er som en gryde over ilden, og vi sidder her som kødet.’ 
EZK.11.4	Fordi de siger sådan, skal du profetere imod dem.”
EZK.11.5	Da kom Herrens Ånd over mig, og jeg modtog følgende budskab: „Israels folk, hør, hvad Herren siger: Jeg ved, hvad I tænker. 
EZK.11.6	I har dræbt eller undertrykt utallige mennesker i denne by. 
EZK.11.7	Derfor siger jeg, Herren: Ja, byen er som en gryde, men det er dem, I har dræbt, der er kødet i gryden. I, derimod, vil blive drevet ud af byen! 
EZK.11.8	I er bange for at blive hugget ned med sværdet, men det er det, der vil ske med jer, siger Gud Herren. 
EZK.11.9	Jeg vil slæbe jer ud af byen og overgive jer til fremmede, som vil udføre min dom over jer. 
EZK.11.10	I vil blive forfulgt lige til landets grænse, og mange vil falde for sværdet. Da vil I indse, at jeg er Herren. 
EZK.11.11	Det er ikke jer, der bliver som kødet i Jerusalems gryde, for jeg vil forfølge jer til Israels grænse. 
EZK.11.12	Da vil I indse, at jeg er Herren, hvis love og bud I ikke har adlydt. I stedet har I overtaget nabolandenes afguder.”
EZK.11.13	Mens jeg profeterede, faldt Pelatja død om. Da kastede jeg mig i mit syn med ansigtet mod jorden og råbte: „Åh, Herre, min Gud, er du så vred, at du vil udslette hele Israels folk?”
EZK.11.14	Derpå sagde Herren til mig: 
EZK.11.15	„De, som blev tilbage i Jerusalem, siger om dig og dine medfanger i eksilet: ‚De er langt væk fra Herren og hans helligdom, for Herren bor i det land, han har givet os.’ 
EZK.11.16	Derfor skal du sige til judæerne i eksilet: Jeg fordrev jer fra min helligdom og spredte jer mellem verdens nationer. Men jeg vil selv være jeres helligdom, mens I er i eksil. 
EZK.11.17	Jeg vil samle jer sammen fra de nationer, jeg fordrev jer til, føre jer tilbage til Israels land og lade jer bo i landet igen. 
EZK.11.18	Når I kommer tilbage, skal I fjerne ethvert spor af den afskyelige afgudsdyrkelse. 
EZK.11.19	Jeg giver jer et nyt hjerte og en ny ånd. Jeg tager jeres stenhårde hjerte ud og giver jer i stedet et føjeligt og lydigt hjerte, 
EZK.11.20	så I får lyst til at adlyde mine befalinger og gøre, hvad jeg siger. Så skal I være mit folk, og jeg vil være jeres Gud. 
EZK.11.21	Men dem, som holder fast ved deres afskyelige afguder, vil jeg straffe, siger Herren!”
EZK.11.22	Derefter løftede keruberne deres vinger og steg op i luften sammen med hjulene, mens Israels Guds herlighed svævede over dem. 
EZK.11.23	Så flyttede Herrens herlighed sig væk fra templet og stillede sig på bjerget øst for byen.
EZK.11.24	Derefter løftede Guds Ånd mig op og førte mig i mit syn tilbage til eksilet i Babylon. Så var synet forbi, 
EZK.11.25	og jeg fortalte de forsamlede judæiske ledere alt, hvad Herren havde vist mig.
EZK.12.1	Herren sagde til mig:
EZK.12.2	„Du menneske,” sagde han. „Du bor midt i et oprørsk folk. De har øjne i hovedet, men ser intet. De har ører, men hører ikke efter, for de er stolte og stædige. 
EZK.12.3+EZK.12.4+EZK.12.5	Derfor skal du gøre følgende: Ved højlys dag og mens folk ser på det, skal du pakke din bagage, som om du skulle på en lang rejse. Bær det hele udenfor i løbet af dagen. Ved aftenstid skal du slå hul i husmuren og kravle ud igennem det, som om du flygter i al hemmelighed. Måske det kan give dem noget at tænke over, selv om de er et oprørsk folk. 
EZK.12.6	Når det er blevet mørkt, skal du tage din oppakning på skuldrene, mens de ser på det, og gå af sted med tilhyllet ansigt, så du ikke ser landet omkring dig. På den måde skal du være et tegn for Israels folk om den katastrofe, som skal ramme Jerusalem.”
EZK.12.7	Så gjorde jeg, hvad jeg havde fået besked på. I løbet af dagen lagde jeg de ting udenfor, som jeg kunne bære med mig på en lang rejse. Om aftenen slog jeg hul i muren, kravlede ud og forsvandt i mørket med oppakningen på mine skuldre, alt sammen mens folk så på det.
EZK.12.8	Næste morgen sagde Herren til mig:
EZK.12.9	„Du menneske, har Israels oprørske folk ikke spurgt dig, hvad det optrin skulle betyde? 
EZK.12.10	Sig til dem, at sådan vil det gå kongen i Jerusalem og hele Israels folk. 
EZK.12.11	Forklar dem, at det, du gjorde, var et tegn på, hvad der snart skal ske med dem: De vil alle blive ført i eksil og komme ud på en lang rejse. 
EZK.12.12	Kongen vil i nattens mulm og mørke forlade byen gennem et hul i muren med tilhyllet ansigt, så han ikke kan se det land, han forlader, og med sin oppakning på skuldrene. 
EZK.12.13	Jeg vil nemlig fange ham i mit net og føre ham til Babylon, som han dog ikke får at se.
EZK.12.14	Hans tjenere og livvagter vil jeg sprede for alle vinde ved at sende fjenden i hælene på dem.
EZK.12.15	Når hele folket er ført i eksil, vil det omsider gå op for dem, at jeg er Herren. 
EZK.12.16	Nogle vil overleve både krigen, hungersnøden og epidemierne, så de derude blandt de fremmede folkeslag kan komme til besindelse og indrømme deres ondskab og afgudsdyrkelse og til sidst indse, at jeg er Herren.”
EZK.12.17	Herren sagde til mig:
EZK.12.18	„Du menneske, spis dit brød med bæven, og drik din vandration med bekymring, 
EZK.12.19	og sig til folket: Gud Herren siger om Jerusalems indbyggere og Israels land: Med bæven og bekymring skal de spise deres brød og drikke deres vandration, for landet bliver raseret og ødelagt som straf for deres ondskab. 
EZK.12.20	På grund af al deres vold bliver deres byer jævnet med jorden, og deres agerjord bliver til brakmark, så de kan indse, at jeg er Herren.”
EZK.12.21	Herren sagde til mig:
EZK.12.22	„Du menneske, hvad er det, man siger i Israel? ‚Det trækker i langdrag, og profeternes syner bliver ikke opfyldt.’ 
EZK.12.23	Men sig til dem fra mig af, at de godt kan holde op med at bruge den talemåde, for jeg vil give dem en ny, som siger, at nu er tiden kommet, hvor profeternes syner går i opfyldelse. 
EZK.12.24	Der skal ikke længere være falske syner og løgnagtige spådomme blandt Israels folk om, at alt nok skal gå godt, 
EZK.12.25	for jeg er Herren, og mine ord er ikke tomme trusler. Det, jeg forudsiger, går i opfyldelse til den fastsatte tid, mit oprørske folk! Ja, det skal gå i opfyldelse i jeres levetid, siger jeg, Herren.”
EZK.12.26	Herren talte til mig:
EZK.12.27	„Du menneske, Israels folk påstår i deres falske tryghed: ‚Ezekiels syner og profetier handler ikke om nutiden, men om en fjern fremtid.’ 
EZK.12.28	Derfor skal du sige til dem: ‚Herren siger: Straffen kan ikke udskydes længere. Det, jeg har sagt, bliver opfyldt meget snart.’ ”
EZK.13.1	Herren sagde til mig:
EZK.13.2+EZK.13.3	„Du menneske, profetér imod de falske profeter i Israel, som kommer med deres egne idéer og hævder, at deres budskaber er fra mig. Ve de tåbelige profeter, som siger: ‚Hør, hvad Herren siger!’ uden at jeg har talt til dem.
EZK.13.4+EZK.13.5	Åh, Israels folk, jeres falske profeter er som sjakaler, der går på rov mellem ruinerne. De har intet gjort for at opbygge mit folk eller udbedre manglerne, så folket kunne undgå at blive ramt af min dom. 
EZK.13.6	De har løjet ved at påstå, at deres budskab kom fra mig, selv om jeg aldrig har sendt dem, så de kan ikke forvente, at jeg skal opfylde deres profetier. 
EZK.13.7+EZK.13.8	Derfor siger jeg til dem: ‚Er det måske ikke falske profetier og syner, der kommer fra jer, når I hævder at have et budskab fra mig, selvom jeg ikke har givet jer noget budskab? Fordi I er kommet med falske profetier og syner, må jeg straffe jer.’ 
EZK.13.9	De får aldrig nogen lederposition, ja, jeg vil slette deres navne af listen over Israels folk, og de vil aldrig få deres land at se igen. Så vil I indse, at jeg er Gud Herren. 
EZK.13.10	De fører mit folk på afveje ved at profetere om fred, når der ikke er fred. Mit folk har bygget en mur af løse sten, og profeterne påstår, et lag kalk kan holde sammen på den.
EZK.13.11	Ezekiel, du kan godt fortælle dem, at deres fine, hvidkalkede mure vil falde sammen. Synden kan ikke skjules bag en pæn facade. Der kommer snart en mægtig storm med hagl og styrtregn, som får murene til at falde sammen. 
EZK.13.12	Når katastrofen indtræder, vil folket anklage de falske profeter for at have slået det hele hen i stedet for at advare dem om deres synd.
EZK.13.13	Derfor siger jeg, Herren, til de falske profeter: Min vrede skal hagle ned over jer, og min harme er som en voldsom orkan, mit raseri er som den piskende regn. 
EZK.13.14	Jeg vil smadre den hvidkalkede mur, så den bryder sammen og knuser jer i faldet. Så vil I indse, at jeg er Herren. 
EZK.13.15	Jeg vil lade min vrede få frit løb imod muren og dem, som kalkede den. Så forsvinder både muren og de mennesker, som kalkede den, 
EZK.13.16	de profeter, som forkyndte fred og ingen fare for Jerusalem, når der i virkeligheden ikke var udsigt til fred.
EZK.13.17+EZK.13.18	Profetér også imod de kvindelige profeter, der profeterer deres egne fantasier. Sig til dem: ‚Ve jer, der forfører mit folk, unge såvel som gamle, ved at lave amuletter, magiske armbånd til deres håndled og magiske tørklæder i alle størrelser. I vil blive straffet for at bedrage mit folk. 
EZK.13.19	I tager nogle håndfulde byg eller et par stykker brød som betaling for at spå dem. Derved fører I uskyldige folk i døden og holder hånden over andre, som i virkeligheden fortjente at dø. I lyver for mit folk, og de lytter med glæde til jeres løgne.
EZK.13.20	Derfor siger jeg, Herren: Jeg vil straffe jer, fordi I jagter mit folks sjæle med jeres magiske armbånd. Jeg vil rive armbåndene af og sætte mit folk i frihed, som fuglen der slippes ud af sit bur. 
EZK.13.21	Jeg befrier mit folk for jeres magiske tørklæder og river dem ud af jeres kløer, så de ikke længere skal være ofre for jer. Så vil I indse, at jeg er Herren. 
EZK.13.22	I har taget modet fra de retskafne, stik imod min vilje, og I har opmuntret de onde, så de ikke omvendte sig fra deres ondskab og blev reddet. 
EZK.13.23	Men nu skal det være slut med jeres løgne og spådomskunster. Jeg river mit folk ud af jeres kløer, og så vil I indse, at jeg er Herren.’ ”
EZK.14.1	En dag kom nogle af Israels ledere til mig for at spørge Herren til råds. 
EZK.14.2	Da sagde Herren til mig: 
EZK.14.3	„De mænd dyrker afguderne i deres hjerter og lever i åben synd. Hvorfor skulle jeg rådgive dem? 
EZK.14.4	Sig til dem: Hør, hvad Gud Herren siger: De israelitter, som dyrker afguder i det skjulte, og som tillader sig at synde, men alligevel kommer til min profet for at spørge mig til råds, vil jeg give et svar, der passer sig til deres afguderi. 
EZK.14.5	Jeg vil straffe dem i håbet om, at Israels folk vil opgive deres afguder og vende tilbage til mig.
EZK.14.6	Derfor skal du give hele Israels folk følgende budskab fra Gud Herren: Tag afstand fra jeres afguder og jeres afskyelige handlinger. 
EZK.14.7	Alle de israelitter og de fremmede, der bor iblandt dem, som vender sig fra mig og i det skjulte dyrker afguder, der fører dem ud i synd, men alligevel kommer til min profet for at spørge mig til råds, vil jeg personligt tage mig af. 
EZK.14.8	Jeg vil straffe dem, så de bliver et eksempel til skræk og advarsel. Jeg vil udrydde dem af mit folk, så I kan indse, at jeg er Herren. 
EZK.14.9	Men hvis en profet lader sig lokke til selv at give dem et svar, er det mig, der har lokket ham, for at jeg kan få ham udryddet af Israels folk. 
EZK.14.10	Spørgeren og den falske profet er begge skyldige og får den samme straf, 
EZK.14.11	så Israels folk kan lære ikke at forlade mig og gøre sig urene ved syndige handlinger. Da skal de være mit folk, og jeg vil være deres Gud, siger jeg, Herren.”
EZK.14.12	Herren sagde til mig: 
EZK.14.13	„Du menneske, hvis mit folk gør oprør imod mig, så må jeg straffe dem med hungersnød, så både mennesker og dyr mister livet. 
EZK.14.14	Selv hvis Noa, Job og Daniel havde været i live, ville deres gudfrygtighed kun kunne redde dem selv. De ville ikke kunne afværge katastrofen.
EZK.14.15	Eller hvis jeg sendte rovdyr, som dræbte folk i hele landet, og ingen længere turde færdes udendørs, 
EZK.14.16	ville end ikke Noas, Jobs og Daniels gudfrygtighed kunne redde deres egne børns liv, så meget mindre resten af folket. Kun de selv ville blive reddet.
EZK.14.17	Eller hvis jeg straffede landet med krig og befalede fjendens hær at udrydde både mennesker og dyr, 
EZK.14.18	ville end ikke Noas, Jobs og Daniels gudfrygtighed kunne redde deres egne børns liv, så meget mindre resten af folket. Kun de selv ville blive reddet.
EZK.14.19	Eller hvis jeg udøste min vrede ved at sende en sygdomsepidemi over landet, som gjorde det af med både mennesker og dyr, 
EZK.14.20	ville end ikke Noas, Jobs og Daniels gudfrygtighed kunne redde deres egne børns liv, så meget mindre resten af folket. Kun de selv ville blive reddet.
EZK.14.21	Så kan I måske forstå, hvor forfærdeligt det bliver, når jeg snart straffer Jerusalem med krig, hungersnød, rovdyr og epidemier. 
EZK.14.22	Men jeg vil lade en rest overleve og lade dem og deres børn komme til jer i Babylonien. Når I så hører om al den ondskab, de har bedrevet, vil I bedre kunne forstå, hvorfor jeg var nødt til at straffe Jerusalem så hårdt, 
EZK.14.23	og I vil kunne indse, at de fortjente den straf, de har fået.”
EZK.15.1	Herren sagde til mig:
EZK.15.2	„Du menneske, hvad kan man bruge træet fra en vildtvoksende vinstok til? Det kan ikke sammenlignes med skovens andre træer. 
EZK.15.3	Man kan ikke engang bruge det til at lave knager eller kroge af. 
EZK.15.4	Prøver man at bruge det til brændsel, brænder de tynde grene alt for hurtigt, mens stammen har svært ved at fænge. 
EZK.15.5	Det kan altså hverken bruges til forarbejdning eller som brændsel.
EZK.15.6	Jerusalems indbyggere er som en vildtvoksende vinstok, jeg har kastet på bålet. 
EZK.15.7	Jeg vil sørge for, at de, der undslap ilden første gang, kommer på det næste bål. Da vil I indse, at jeg er Herren. 
EZK.15.8	Ja, jeg lægger landet øde, fordi de gjorde oprør imod mig.”
EZK.16.1	Herren sagde til mig:
EZK.16.2	„Du menneske, mind Jerusalem
EZK.16.3	og sig til hende: Hør, hvad Herren siger: Du kom til verden midt i Kanaʼans land. Din far var amorit og din mor hittit.
EZK.16.4	Da du blev født, var der ingen, der tog sig af dig. Din navlestreng blev ikke skåret over, og du blev hverken vasket, gnedet med salt eller klædt varmt på. 
EZK.16.5	Ingen interesserede sig for dig eller havde medlidenhed med dig. Ingen hjalp dig, men du blev efterladt på åben mark for at dø. Fra den dag du blev født, var du uønsket.
EZK.16.6	Men jeg kom forbi og så dig ligge der og sprælle i dit eget blod, og jeg sagde: ‚Du skal leve!’ 
EZK.16.7	Jeg hjalp dig til at vokse som en plante på marken. Du udviklede dig og blev en smuk ung kvinde. Dine bryster tog form, og dit hår voksede frem. Men du var stadig nøgen og sårbar.
EZK.16.8	Jeg kom forbi igen og så, at du var giftefærdig. Jeg tog dig under mine vinger og skjulte din nøgenhed. Jeg lovede dig troskab og indgik en pagt med dig, og du blev min. 
EZK.16.9	Jeg skyllede blodet af dig, rensede dig i vand og salvede dig med olivenolie. 
EZK.16.10	Jeg gav dig smukke, broderede klæder af linned og silke og sandaler af det fineste skind. 
EZK.16.11	Jeg gav dig fornemme smykker: flotte armbånd, smukke halskæder, 
EZK.16.12	en ring til din næse, kostbare øreringe og et pragtfuldt diadem til dit hår. 
EZK.16.13	Utrolig dejlig så du ud med al dit guld og sølv og dit broderede silke- og linnedtøj. Din mad blev tilberedt af honning, olivenolie og det fineste mel. Du var fantastisk smuk og lignede en dronning. 
EZK.16.14	Rygtet om din skønhed nåede ud til alle nationer. Det var mine gaver, som gjorde dig til det, du var.
EZK.16.15	Men du begyndte at stole på din skønhed i stedet for på mig. Du tilbød dig selv til enhver mand, der kom forbi, og du blev hans. 
EZK.16.16	Med dine smukke klæder udsmykkede du offerhøjene, hvor du horede med dine afguder. Aldrig har man set noget lignende. 
EZK.16.17	Du brugte de guld- og sølvsmykker, jeg forærede dig, til at lave mandsfigurer af og horede med dem. 
EZK.16.18	Du brugte det smukt broderede tøj, jeg gav dig, til at hylle dine afguder i, og du ofrede min olivenolie og røgelse til dem. 
EZK.16.19	Endog den mad, jeg gav dig, som var tilberedt af fint hvedemel, olie og honning, satte du frem som et offer til dem. 
EZK.16.20	Og som om det ikke var nok, slagtede du også de sønner og døtre, du havde født mig, og ofrede dem som føde til dine afguder. Var det ikke tilstrækkeligt, at du horede med dem? 
EZK.16.21	Var det også nødvendigt at slå mine børn ihjel og ofre dem til dine elskere? 
EZK.16.22	I al den tid du syndede og var mig utro, tænkte du ikke på, at du engang lå nøgen og hjælpeløs og sprællede i dit eget blod.
EZK.16.23	Ak, du er dømt, siger jeg, Herren, for ud over al denne ondskab 
EZK.16.24	byggede du afgudsaltre på alle torvepladser, 
EZK.16.25	hvor du prostituerede dig selv og din skønhed og spredte ben for enhver mand, som kom forbi. 
EZK.16.26	Selv din fede nabo, Egypten, horede du med. Al din utroskab gjorde mig umådelig vred.
EZK.16.27	Derfor greb jeg ind for at straffe dig. Jeg tog min velsignelse fra dig og gjorde dig til bytte for filistrene. Selv de skammer sig over din opførsel. 
EZK.16.28	Også assyrerne bedrev du hor med, for du kunne aldrig få stillet dit begær efter flere afguder. 
EZK.16.29	Du solgte dig selv til den store handelsnation, Babylonien, men heller ikke det tilfredsstillede dig. 
EZK.16.30	Du må have et sygt hjerte, siden du kunne gøre alt det. Du er en skamløs luder, 
EZK.16.31	der bygger afgudsaltre på gadehjørnerne og på alle torvepladser. Ja, du er endnu værre end en luder, for du gjorde det ikke engang for betaling. 
EZK.16.32	Du er som en utro hustru, der hellere hengiver sig til andre mænd end til sin ægtemand. 
EZK.16.33	Det plejer at være mændene, der betaler en prostitueret, men med dig er det omvendt, for du opsøger mændene og giver dem gaver, for at de skal komme til dig. 
EZK.16.34	Derfor er du anderledes. Du betalte selv for din prostitution i stedet for at modtage betaling.
EZK.16.35	Hør nu, hvad Herren siger til dig: 
EZK.16.36	Fordi du blottede dig for alle dine mange elskere og ofrede dine børns blod til dine afskyelige afgudsbilleder, 
EZK.16.37	vil jeg kalde de elskere sammen, som du har ligget med, både dem du elskede, og dem du hadede, og jeg vil rive tøjet af dig for øjnene af dem, så din nøgenhed kan ses af alle og enhver. 
EZK.16.38	Jeg vil give dig den straf, som en horkvinde eller morder kan forvente, både ydmygelse og død. 
EZK.16.39	Jeg giver dig i nabofolkenes magt, og de vil nedrive dine offerhøje og afgudsaltre. De vil flå tøjet af dig, tage dine smukke juveler fra dig og efterlade dig nøgen. 
EZK.16.40+EZK.16.41	De vil kalde pøbelen sammen og stene dig, hugge dig ned med sværdet, brænde dine huse og straffe dig for øjnene af andre kvinder. Jeg vil sætte en stopper for dit afguderi, og aldrig mere skal du betale dine elskere for at hore med dig.
EZK.16.42	Jeg lader min vrede ramme dig, indtil min harme stilner af. 
EZK.16.43	Du får løn som forskyldt, fordi du glemte din ungdoms kærlighed og krænkede mig med din ufattelige afgudsdyrkelse, siger jeg, Herren.
EZK.16.44	‚Som mor, så datter,’ vil man sige om dig, 
EZK.16.45	for du ligner din mor. Hun brød sig hverken om sin mand eller sine børn. Du og dine søstre handler nøjagtig lige sådan, for I bryder jer hverken om mand eller børn. Jeres mor var hetit, og jeres far amorit.
EZK.16.46	Din storesøster, Samaria, boede med sine døtre
EZK.16.47	Ikke alene gjorde du som dem, men i løbet af kort tid overgik du dem med hensyn til ugudelige handlinger.
EZK.16.48	Så sandt som jeg lever, siger Herren: Sodomas og hendes døtres ondskab kom aldrig på højde med din og dine døtres. 
EZK.16.49	Din søster Sodoma og hendes døtre var stolte og levede i overflod og luksus, men hjalp aldrig de fattige og nødlidende. 
EZK.16.50	De var selviske og begik afskyelige handlinger for øjnene af mig. Derfor fjernede jeg dem fra jordens overflade.
EZK.16.51	Samaria syndede groft, men kun halvt så meget som dig. Du har begået langt flere afskyelige handlinger end dine søstre, 
EZK.16.52	og derfor får du også en værre straf end dem. I sammenligning med dine synder er dine søstres synder småting. Du får dem til at se helt uskyldige ud! 
EZK.16.53+EZK.16.54+EZK.16.55	Derfor bliver den straf, som overgår dig, værre end deres, og det bringer dem en vis trøst. Der kommer en tid, hvor jeg vil genoprette Sodoma med hendes døtre og Samaria med hendes døtre, og jeg vil også genoprette Juda. Til den tid vil du skamme dig over alle de synder, du har begået. 
EZK.16.56	Dengang du var stolt af dig selv, så du ned på din søster Sodoma, 
EZK.16.57	for da var din ondskab endnu ikke blevet afsløret. Men nu er den afsløret, og nu er det din tur til at blive set ned på af Edoms døtre og naboer, filistrenes døtre og alle andre nabofolk. 
EZK.16.58	Det er konsekvensen af alle dine modbydelige handlinger, siger jeg, Herren.
EZK.16.59	Jeg giver dig løn som fortjent, for du tog ikke pagten alvorligt, men brød rask væk dine løfter. 
EZK.16.60	Men jeg glemmer ikke den pagt, jeg indgik med dig i din ungdom, og jeg vil oprette en ny og evig pagt med dig. 
EZK.16.61	Til den tid vil du med skam mindes al den ondskab, du har begået, specielt når du får dine søstre Sodoma og Samaria tilbage og jeg gør dem til dine døtre, selv om det ikke er en del af min pagt med dig. 
EZK.16.62	Når jeg opretter min nye pagt med dig, vil du indse, at jeg er Herren, 
EZK.16.63	og du vil skamfuldt holde dig for munden, når du tager imod min tilgivelse for alt det onde, du har gjort, siger jeg, Herren.”
EZK.17.1	Herren sagde til mig: 
EZK.17.2	„Du menneske, fortæl følgende gåde til Israels folk. Du skal sige til dem: Hør Herrens ord:
EZK.17.3+EZK.17.4	En stor ørn med et vældigt vingefang og mange farver i sin fjerdragt kom til Libanon. Den plukkede det øverste skud fra det højeste cedertræ og bragte det til den travle by i den store handelsnation.
EZK.17.5	Derefter tog ørnen et af landets egne frø og plantede det i frugtbar jord, hvor der var rigeligt med vand. 
EZK.17.6	Frøet spirede og voksede til en forgrenet, lavstammet vinstok med mange sideskud og blade. Grenene voksede op mod ørnen, og rødderne strakte sig hen imod den.
EZK.17.7	Men så kom der en anden stor ørn med vældigt vingefang og flot fjerdragt, og vinstokken strakte nu både rødder og grene imod den nye ørn, for den ville gerne have endnu mere vand. 
EZK.17.8	Men den var allerede plantet i god jord og havde rigeligt med vand, så den kunne skyde grene, sætte frugt og blive en frodig vinstok.
EZK.17.9	Nu spørger Herren: Vil det lykkes? Mon ikke snarere dens rødder bliver rykket op? Mon ikke frugten tørrer ind, og de friske skud visner? Der skal ikke megen styrke til at rykke den op med rode. 
EZK.17.10	Vinstokken fik en lovende start, men mon den vil overleve? Vil den ikke visne, hvor den står, når østenvinden blæser imod den?”
EZK.17.11	Derefter sagde Herren til mig: 
EZK.17.12+EZK.17.13	„Sig til mit oprørske folk: Forstår I, hvad gåden betyder? Lad mig forklare den: Nebukadnezar kom til Jerusalem og førte kongen og de øverste ledere i eksil i Babylon. Derefter indsatte han et medlem af den kongelige familie som konge og aftalte med ham, at han skulle være underlagt Babylons herredømme. Resten af Israels ledere tog han med til Babylon, 
EZK.17.14	så landet ikke skulle komme til kræfter og gøre oprør, men overholde fredsaftalen og have et vist selvstyre.
EZK.17.15	Men den nye konge brød sit løfte om troskab og gjorde oprør imod Nebukadnezar. Han sendte bud til Egypten og bad om soldater og stridsvogne. Men vil hans planer lykkes? Mon han slipper godt fra at bryde sit troskabsløfte? 
EZK.17.16	Nej, så sandt jeg lever, siger Herren: Han kommer til at dø i Babylon, for han brød fredsaftalen og gjorde oprør mod den, der havde indsat ham som konge. 
EZK.17.17	Farao og hele hans mægtige hær kan ikke redde ham, når Nebukadnezar vender tilbage og belejrer Jerusalem og slår en masse mennesker ihjel. 
EZK.17.18	Zidkija brød sin ed og løftet om troskab, og det slipper han ikke godt fra.
EZK.17.19	Så sandt jeg lever, siger Herren, skal han bøde for at have brudt den højtidelige ed, han aflagde i mit navn. 
EZK.17.20	Jeg kaster mit net over ham, så han bliver fanget i fælden, og derefter fører jeg ham til Babylon, hvor han vil blive straffet for sit oprør imod mig. 
EZK.17.21	Alle hans bedste krigere vil falde i kamp, og de som overlever, bliver spredt for alle vinde. Så vil I forstå, at jeg er Herren, og at jeg har talt.”
EZK.17.22+EZK.17.23	Herren fortsatte: „Jeg vil tage et skud fra cedertræets øverste top og plante det på toppen af Israels vigtigste bjerg. Det vil vokse op og blive et flot cedertræ, der skyder grene og sætter frø. Alverdens fugle vil komme for at bygge rede i dets skyggefulde grene. 
EZK.17.24	Da vil alle skovens træer forstå, at jeg, Herren, skærer de høje, stolte træer ned og giver de lave træer ære og værdighed. De vil forstå, at jeg har magt til at få et grønt træ til at visne og et udtørret træ til at blomstre. Jeg, Herren, har talt, og det vil ske, som jeg har sagt.”
EZK.18.1	Herren sagde til mig:
EZK.18.2	„I kender ordsproget: ‚Fædrene spiste sure druer, og børnene kom til at lide under det.’ 
EZK.18.3	Så sandt jeg lever, siger Herren, skal det ordsprog ikke længere gælde i Israel. 
EZK.18.4	Det er mig, der dømmer alle mennesker, både forældre og børn, og jeg siger: ‚Enhver skal dø for sine egne synders skyld!’
EZK.18.5	Alle, der gør, hvad der er godt og ret, skal leve. 
EZK.18.6	De deltager ikke i afgudsofringer på højene, begår ikke ægteskabsbrud og har ikke samleje i menstruationsperioden. 
EZK.18.7	De viser barmhjertighed imod dem, de låner penge til, og nægter ikke at give de fattige deres pant tilbage. De tilraner sig ikke andres ejendom, men giver mad og tøj til dem, der er i nød. 
EZK.18.8	De yder lån uden at kræve renter. De holder sig fra synd, er fair overfor andre 
EZK.18.9	og bestræber sig i det hele taget på at adlyde mine love. De, der handler sådan, er retskafne, siger jeg, Herren, og de skal leve.
EZK.18.10	Men retskafne mennesker kan godt have børn, som bliver mordere og gør ting, som forældrene aldrig selv ville gøre: 
EZK.18.11	Måske ofrer børnene til afguderne, begår ægteskabsbrud 
EZK.18.12+EZK.18.13	og undertrykker de fattige og hjælpeløse. Måske stjæler de, låner penge ud mod høje renter og giver ikke låneren sit pant tilbage. Måske søger de hjælp hos afguderne og gør andre afskyelige ting. Den slags mennesker skal dø, for de har gjort afskyelige ting og må selv bære ansvaret for deres handlinger.
EZK.18.14	Men onde mennesker kan også have børn, som ikke ønsker at følge i forældrenes fodspor, men beslutter sig for at leve et retskaffent og gudfrygtigt liv. 
EZK.18.15	De deltager ikke i afgudsofringer på højene og begår ikke ægteskabsbrud. 
EZK.18.16	De viser barmhjertighed imod dem, de låner ud til, og de nægter ikke at give de fattige deres pant tilbage. De stjæler ikke, men giver mad og tøj til dem, der er i nød. 
EZK.18.17	De yder lån uden at kræve renter. De holder sig fra synd, er fair overfor andre og bestræber sig i det hele taget på at adlyde mine love. Den slags mennesker skal ikke dø på grund af deres forældres synder, men skal få et godt liv. 
EZK.18.18	Den onde, derimod, som er en røver eller morder, eller som udnytter sin næste, skal dø på grund af sine egne synder.
EZK.18.19	‚Hvorfor kommer børnene ikke til at lide for forældrenes synd?’ spørger I. Nej, for de gjorde jo det rigtige og adlød mine love. De får lov at leve. 
EZK.18.20	Enhver skal dø for sine egne synders skyld. Børnene skal ikke straffes for forældrenes synd, og forældrene skal ikke straffes for børnenes synd. Den retskafne belønnes for sin godhed, og den onde straffes for sin ondskab. 
EZK.18.21	Men hvis de onde vender sig fra deres ondskab og begynder at adlyde mine love, så de gør, hvad der er godt og ret, skal de leve og ikke dø, 
EZK.18.22	for deres fortid skal være glemt, og de skal leve, fordi de har valgt at gøre det gode.
EZK.18.23	Tror I måske, at det glæder mig, når et ondt menneske bliver straffet med døden? spørger jeg, Herren. Nej, jeg vil meget hellere have, at de vender sig fra deres ondskab, så de kan leve. 
EZK.18.24	Men hvis retskafne mennesker begynder at synde og gøre alle de afskyelige ting, som de onde mennesker gør, så vil al deres tidligere godhed være glemt, og de skal dø som straf for deres troløshed og synd.
EZK.18.25	‚Det er ikke fair!’ siger I. Hør lige her, Israels folk: Er det mig, der ikke er fair? Er det ikke snarere jer? 
EZK.18.26	Når retskafne mennesker holder op med at handle ret og i stedet vælger at synde, er det så ikke fair, at de må bære straffen for deres synd og dø? 
EZK.18.27	Og når onde mennesker tager afstand fra deres tidligere synder og i stedet vælger at adlyde min lov, er det så ikke fair, at de redder livet? 
EZK.18.28	De traf jo det valg at omvende sig fra deres synd. Fortjener de så at dø? Nej, de fortjener at leve.
EZK.18.29	Alligevel siger I: ‚Det er ikke fair!’ Åh, Israels folk, tænk jer dog om! Er det mig, der ikke er fair? Er det ikke snarere jer? 
EZK.18.30	Jeg dømmer jer på grundlag af, hvordan I hver især handler. Omvend jer derfor fra jeres synder, så I ikke bliver straffet med døden. 
EZK.18.31	Tag afstand fra synden, og få jer et nyt hjerte og en ny ånd. Åh, Israels folk, hvorfor vil I vælge døden? 
EZK.18.32	Jeg glæder mig bestemt ikke over at se jer dø. Omvend jer dog, så I kan leve.”
EZK.19.1	Herren sagde til mig, at jeg skulle synge følgende sørgesang over Israels konger:
EZK.19.2	„Jeres mor var en storslået løvinde.
EZK.19.2	Hendes unger voksede op iblandt løver.
EZK.19.3	En af dem blev en vældig stærk ungløve,
EZK.19.3	som lærte at jage og æde mennesker.
EZK.19.4	Da samlede folkeslagene deres jægere
EZK.19.4	og gravede en fælde for den.
EZK.19.4	Den blev fanget og ført til Egypten.
EZK.19.5	Moderen ventede på at få sin unge tilbage,
EZK.19.5	men til sidst opgav hun håbet.
EZK.19.5	Så trænede hun en anden unge.
EZK.19.6	Han blev løveflokkens leder,
EZK.19.6	lærte at jage og æde mennesker.
EZK.19.7	Han angreb og ødelagde nabolandenes byer,
EZK.19.7	folkene rystede af skræk ved hans brøl.
EZK.19.8	Men de samlede deres hære
EZK.19.8	og omringede ham fra alle sider.
EZK.19.8	De satte fælde for ham,
EZK.19.8	og han blev fanget i nettet,
EZK.19.9	sat i bur og ført bort til Babylon.
EZK.19.9	Der blev han bevogtet,
EZK.19.9	aldrig mere hørtes hans brøl i Israels bjergland.
EZK.19.10	Jeres mor var en frodig vinstok,
EZK.19.10	plantet, hvor der var rigeligt med vand.
EZK.19.11	Dens grene voksede sig store og stærke,
EZK.19.11	og nogle af dem blev til sceptre.
EZK.19.11	Den knejsede højt og nåede til skyerne.
EZK.19.11	Dens storhed kunne ses på lang afstand.
EZK.19.12	Men den blev rykket op med rode
EZK.19.12	og smidt på jorden i vrede.
EZK.19.12	Østenvinden udtørrede dens frugter,
EZK.19.12	grenene visnede og blev fortæret af ild.
EZK.19.13	Vinstokken endte i ørkenen,
EZK.19.13	hvor jorden er tør og tørstig.
EZK.19.14	Ilden kom fra dens egen stamme
EZK.19.14	og fortærede både grene og frugt.
EZK.19.14	Der er ingen stolte grene tilbage,
EZK.19.14	der kunne blive til et scepter.”
EZK.19.14	Dette er og bliver en sørgesang.
EZK.20.1	På den tiende dag i den femte måned i det syvende år af vores eksil kom nogle af Israels ledere til mig for at spørge Herren til råds. Da de havde sat sig, 
EZK.20.2	kom Herrens ord til mig: 
EZK.20.3	„Du menneske, sig til Israels ledere: ‚Hvor vover I at komme og spørge mig om noget? Jeg forsikrer jer, at jeg ikke har i sinde at lade mig udspørge af jer.’ 
EZK.20.4	Du menneske, jeg ønsker, at du skal minde dem om al den synd, Israels folk har begået lige fra forfædrenes tid og indtil i dag. 
EZK.20.5+EZK.20.6	Sig til dem: Da jeg udvalgte Israels folk og åbenbarede mig for dem i Egypten, lovede jeg dem højt og helligt, at jeg ville være deres Gud og føre dem ud af Egypten til det land, jeg ville give dem, det dejligste land i verden, et land, der ‚flyder med mælk og honning’.
EZK.20.7	Dengang sagde jeg til dem: Skil jer af med de modbydelige afguder, som I er begyndt at tilbede her i Egypten, for 
EZK.20.8	Men de hørte ikke efter og gjorde oprør imod mig. De skilte sig ikke af med deres afskyelige afguder, men blev ved med at tilbede de mange egyptiske afgudsbilleder. Det var lige inden, jeg lod min vrede gå ud over dem, mens de endnu var i Egypten. 
EZK.20.9+EZK.20.10	Men jeg holdt igen, for at egypterne ikke skulle få anledning til at håne Israels Gud og hævde, at jeg ikke var i stand til at redde mit folk. Derfor førte jeg dem ud af Egypten og videre ud i ørkenen. 
EZK.20.11	Der gav jeg dem mine love og forordninger, og de, der overholder alle disse love, vil få livet derved.
EZK.20.12	Jeg gav dem sabbatsdagen som et tegn på forholdet mellem mig og dem og for at minde dem om, at de er mit folk, og at jeg er Herren, der gør dem hellige.
EZK.20.13	Men Israels folk gjorde oprør imod mig under ørkenvandringen. De adlød ikke mine love, og de forkastede alle mine befalinger, selv om de, som overholder dem, får livet derved. Sabbatsdagen overholdt de heller ikke. Det var lige inden, jeg i min vrede udryddede dem derude i ørkenen. 
EZK.20.14	Men jeg holdt igen af hensyn til mit omdømme blandt de folk, som havde set, hvordan jeg førte dem ud af Egypten. 
EZK.20.15	Dog svor jeg på, at de, der havde gjort oprør, ikke ville få lov til at komme ind i det land, jeg havde udvalgt til dem, det dejligste land i verden, et land, der ‚flyder med mælk og honning’. 
EZK.20.16	De havde jo hverken fulgt mine love eller overholdt mine sabbatter. Tværtimod, de havde kun plads for afguder i deres hjerter. 
EZK.20.17	Alligevel skånede jeg dem, så mit folk ikke blev udryddet i ørkenen.
EZK.20.18	Så sagde jeg til deres børn, mens de endnu var i ørkenen: I må ikke gå i jeres fædres fodspor eller dyrke deres afguder, 
EZK.20.19	for jeg er Herren, jeres Gud. Adlyd mine love og pas på at overholde mine bud. 
EZK.20.20	Hold sabbatten hellig, for den er et tegn på pagten mellem mig og jer, og det skal hjælpe jer til at huske på, at jeg er Herren, jeres Gud.
EZK.20.21	Men børnene gjorde også oprør imod mig. De forkastede mine love, selv om de, som holder mine bud, får livet derved. Mine sabbatsdage overholdt de heller ikke. Da var det igen lige inden, jeg i min vrede udryddede dem i ødemarken. 
EZK.20.22	Dog holdt jeg igen af hensyn til mit omdømme blandt de folkeslag, som havde set, hvordan jeg førte mit folk ud af Egypten.
EZK.20.23+EZK.20.24	Mens de endnu var i ørkenen, lovede jeg højt og helligt, at jeg ville sprede dem blandt verdens nationer, fordi de havde forkastet mine love og forordninger. Sabbatten holdt de ikke hellig, og de blev ved med at dyrke deres forfædres afguder. 
EZK.20.25	Derefter lod jeg dem sejle deres egen sø og følge skikke og love, som i sidste ende ville ødelægge livet for dem. 
EZK.20.26	Jeg lod dem vanære sig selv med deres afgudsofre. Det endte med, at de brændte deres førstefødte børn som en offergave til deres afguder. Jeg håbede, at de derved ville føle rædsel og lede ved de ting, de gjorde, og komme til erkendelse af, at jeg er den sande Gud.
EZK.20.27+EZK.20.28	Du menneske, sig til Israels folk: Jeres forfædre har gang på gang gjort sig skyldige i blasfemi og forræderi imod mig, også efter at jeg førte dem ind i det land, jeg lovede dem. På hver høj og under hvert skyggefuldt træ dyrkede de deres afguder med røgelse og drikofre. 
EZK.20.29	Da spurgte jeg dem: ‚Hvad er det for en høj, I går hen til?’ og derfra stammer navnet ‚offerhøj’.
EZK.20.30	Hør nu, hvad Gud Herren siger til jer, Israels ledere: Hvor længe vil I fortsætte med at være utro over for mig og dyrke de afskyelige afguder? 
EZK.20.31	Så længe I bliver ved med jeres afgudsdyrkelse og tilmed ofrer jeres egne børn til dem, kan I ikke forvente, at jeg skal høre på jeres bønner eller hjælpe jer på nogen måde. 
EZK.20.32	I vil gerne være som alle andre folkeslag på jorden og dyrke guder af træ og sten, men det vil jeg ikke acceptere. 
EZK.20.33	Så sandt jeg lever, siger Herren: 
EZK.20.34	Jeg vil også demonstrere min magt ved at straffe de ugudelige folkeslag, I bliver spredt iblandt, og føre jer hjem igen.
EZK.20.35	Men først måtte jeg sende jer ud i en ørken af fremmede folkeslag, for at jeg personligt kunne holde dom over jer, 
EZK.20.36	akkurat som dengang jeg personligt straffede jeres forfædre i den bogstavelige ørken efter at have ført dem ud af Egypten. 
EZK.20.37	Jeg afsagde min dom over jer, som når hyrden skiller fårene fra gederne, og jeg vil føre de lydige tilbage ind under min pagts bestemmelser. 
EZK.20.38	Men jeg vil skille mig af med de ulydige og oprørske iblandt jer. De bliver fjernet fra jordens overflade i det land, hvor de lever som fremmede, og ingen af dem får lov til at komme tilbage til Israels land. Da vil I forstå, at jeg er Herren.
EZK.20.39	Israels folk, hør, hvad Gud Herren har at sige til jer: I, der lever i oprør, kan bare fortsætte med at dyrke jeres afskyelige afguder. Men engang vil mit folk igen adlyde mig og ikke længere bringe skam over mit hellige navn med deres modbydelige afguderi. 
EZK.20.40	På mit hellige bjerg i Jerusalem skal hele Israel engang tilbede og tjene mig, siger Herren. Dér vil jeg tage imod jer og jeres ofre og gaver. 
EZK.20.41	Ja, når jeg fører jer hjem fra eksilet i de fremmede lande, skal I være som et vellugtende røgelsesoffer, der bringes for at ære mig, og folkeslagene skal se, at jeg er en hellig Gud. 
EZK.20.42	Når jeg fører jer hjem til det land, jeg lovede jeres forfædre, skal I indse, at jeg er Herren. 
EZK.20.43	Da skal I med afsky se tilbage på fortidens synder og føle lede ved jer selv over al den ondskab, I har begået. 
EZK.20.44	Og når jeg for mit navns æres skyld velsigner jer på trods af jeres ondskab og afskyelige handlinger, vil I indse, at jeg er Herren, jeres Gud.”
EZK.21.1	Herren sagde til mig: 
EZK.21.2	„Du menneske, vend dig mod syd og profetér imod sydlandets skov af mennesker. 
EZK.21.3	Profetér imod dem og sig: Hør Herrens ord: Jeg vil antænde en brand iblandt jer, så både de grønne og de udtørrede træer
EZK.21.4	Alle vil kunne se, at det er mig, Herren, som har sendt ilden, og den kan ikke slukkes.”
EZK.21.5	„Åh, Herre, min Gud,” udbrød jeg. „Folk beklager sig over, at jeg altid taler i gåder.”
EZK.21.6	Herren sagde til mig: 
EZK.21.7	„Du menneske, vend dig imod Jerusalem og profetér imod Israel og imod templet. 
EZK.21.8	Sig til Israels folk: Hør, hvad Herren siger: Nu angriber jeg jer. Jeg trækker mit sværd og udrydder både de retskafne og de onde. 
EZK.21.9	Jeg skåner ingen, men svinger sværdet mod alle fra syd til nord for at straffe mit folk. 
EZK.21.10	Da vil alle forstå, at det er mig, Herren, der har trukket sværdet, og jeg stikker det ikke tilbage i skeden.
EZK.21.11	Du menneske, i folkets påhør skal du sukke af sorg med sønderknust hjerte. 
EZK.21.12	Og når de spørger dig, hvorfor du sørger, skal du svare: ‚Fordi Herren har givet mig dårlige nyheder om noget, der snart vil ske. Når det går i opfyldelse, vil alle tabe modet og ryste af skræk. Ja, ulykken er på vej! Det sker snart, siger Herren!’ ”
EZK.21.13	Herren sagde til mig: 
EZK.21.14+EZK.21.15+EZK.21.16	„Sig til dem: Sværdet er pudset, så det blinker i lyset. Det er slebet skarpt og klar til at dræbe. Mit folks konge giver ingen glæde, og sværdet vil hugge alle ned.
EZK.21.17	Begynd at sukke og jamre, du menneske, for sværdet er rettet mod mit folk, og alle Israels ledere bliver slået ned. Vis bare din store fortvivlelse. 
EZK.21.18	Mit folk bliver hårdt prøvet, og det er slut med Judas kongerige, for sværdet rammer alle, siger Herren. 
EZK.21.19	Profetér, du menneske, og slå hænderne sammen som tegn på start. Sværdet vil slå til igen og igen. Det er et dræbende sværd, og mange vil miste livet. 
EZK.21.20	Folk vil blive grebet af rædsel, for ved hver eneste port er der et draget sværd, der blinker i lyset. 
EZK.21.21	Du sværd, hug ned til højre og venstre, hvor du end kommer frem. 
EZK.21.22	Nu er tiden inde, og jeg udøser min vrede over jer. Jeg, Herren, har talt.”
EZK.21.23	Herren sagde til mig: 
EZK.21.24+EZK.21.25	„Du menneske, tegn et landkort og markér de to ruter, som Babylons konges sværd kan følge, den ene mod Jerusalem i Juda, og den anden mod ammonitternes hovedstad Rabba. Tegn et vejskilt dér, hvor vejen fra Babylon deler sig i to i retning af de to byer. 
EZK.21.26	Dér standser Babylons konge og tager varsler for at se, hvor han først skal tage hen. Han ryster pilene ud på jorden, rådspørger sine guder og undersøger offerdyrets lever. 
EZK.21.27	Resultatet peger på Jerusalem. Så begynder han sin belejring af byen. Rambukkene bliver gjort klar uden for portene, man bygger angrebsramper, kaster volde op mod murene og venter på kampråbet. 
EZK.21.28	Jerusalems indbyggere tror, det er en fejltagelse. De har jo indgået en pagt med Babylons konge. Men han minder dem om deres oprør og tager dem til fange på grund af deres synd.
EZK.21.29	Gud Herren siger: Fordi I fortsatte med at synde åbenlyst, og alle jeres handlinger afslører jeres ondskab, skal I nu føres i eksil.
EZK.21.30	Og du kong Zidkija, Israels ugudelige leder, nu er tiden inde, hvor du må tage din straf. 
EZK.21.31	Tag din kongekrone af, siger Herren, for dit herredømme er forbi. Nu får de svage oprejsning, og de stolte blive kastet i støvet. 
EZK.21.32	Landet vil ligge i ruiner, indtil den rette hersker kommer, som jeg vil overdrage magten til.
EZK.21.33	Du menneske, profetér også imod ammonitterne, som har hånet mit folk.
EZK.21.33	Hør, hvad jeg har at sige til dem: Sværdet er pudset og slebet, klar til at dræbe. Det blinker i lyset. 
EZK.21.34	Mens jeres seere fortæller jer om deres falske syner, og sandsigerne spår jer løgn, skal sværdet, når tiden er inde, ramme jer lige så hårdt som alle andre syndere. 
EZK.21.35	I kan godt opgive kampen med det samme, for I bliver slået i jeres eget land. 
EZK.21.36	Jeg vil udgyde min vrede over jer som en ild, der fortærer jer. Jeg overgiver jer i voldsmænds hænder, folk, der er trænede i at dræbe og ødelægge. 
EZK.21.37	I bliver tilintetgjort i flammerne, og jeres blod vil blive udgydt over hele landet. Ingen vil herefter huske jer. Jeg, Herren, har talt.”
EZK.22.1	Herren sagde til mig: 
EZK.22.2	„Du menneske, døm Jerusalem, den morderiske by. Oprems folkenes synder. 
EZK.22.3	Giv byen følgende budskab fra mig: Du har selv bragt straffen over dig ved at myrde uskyldige mennesker, og du har gjort dig uren ved at fremstille og dyrke afskyelige afgudsbilleder. 
EZK.22.4	Du er skyldig, Jerusalem, og du er selv årsag til din ulykke. Nu er tiden inde til, at du får din straf. Jeg vil ramme dig så hårdt, at alle andre folkeslag vil se ned på dig. 
EZK.22.5	Alle nationer, både nære og fjerne, skal håne dig for dit indre kaos og din afgudsdyrkelse.
EZK.22.6	Israels ledere misbruger deres magt til vold og mord. 
EZK.22.7	Byens indbyggere er respektløse over for forældre, undertrykker de fremmede og mishandler enker og faderløse. 
EZK.22.8	De ringeagter mine love og min helligdom, og de ignorerer mine sabbatsdage. 
EZK.22.9	Folk arresteres og dømmes til døden på grundlag af sladder. Som en del af jeres afgudsdyrkelse holder I fester og begår al slags umoral rundt omkring på offerhøjene. 
EZK.22.10	Nogle mænd har seksuelt samvær med deres mor eller stedmor, eller med en kvinde, som har menstruation. 
EZK.22.11	Mange begår ægteskabsbrud, og nogle går i seng med en svigerdatter eller halvsøster.
EZK.22.12	Korruptionen florerer i byen. Der er lejemordere, sortbørshandlere, pengeafpressere og profitmagere overalt. Men mig er der ingen, der skænker en tanke, siger Herren.
EZK.22.13	Men jeg gør ende på den strøm af undertrykkelse og mord, du har på samvittigheden, Jerusalem. 
EZK.22.14	Regnskabets time er kommet, og så vil det vise sig, om du stadig er lige kry og selvrådig. Jeg, Herren, har talt, og mit ord står ved magt. 
EZK.22.15	Jeg spreder jer ud blandt fremmede folkeslag og sætter en stopper for al den uretfærdighed, I har begået. 
EZK.22.16	I vil blive ydmyget for øjnene af hele verden, og derefter vil I erkende, at jeg er Herren.”
EZK.22.17	Herren sagde til mig: 
EZK.22.18	„Du menneske, Israels folk burde være som det ædle sølv, men er nu blandet med uædle metaller, såsom kobber, tin, jern og bly. 
EZK.22.19+EZK.22.20	Derfor skal du sige til dem fra mig af: Fordi I er blandet op med uædle metaller, vil jeg hælde jer i en smeltedigel i Jerusalem. Jeg vil smelte jer over min vredes ild. 
EZK.22.21+EZK.22.22	Jeg vil puste til ilden med min vredes åndepust, så I smelter som sølv, der smeltes over en voldsom ild. Derefter vil I forstå, at jeg er Herren, og at det er mig, der i min vrede har taget jer under behandling.”
EZK.22.23	Herren sagde til mig: 
EZK.22.24	„Du menneske, sig til Israels folk, at når jeg udøser min vrede over landet, er det, som når regnen udebliver.
EZK.22.25	Landets regenter opfører sig som sultne løver på rov. De dræber uskyldige mennesker, røver andres ejendom og gør mange kvinder til enker. 
EZK.22.26	Landets præster bryder mine love, gør mit tempel urent og skelner ikke mellem helligt og syndigt, rent og urent. De overholder ikke sabbatten, men vanærer mig på alle måder. 
EZK.22.27	Landets politiske ledere er som ulve på rov, parate til at myrde for pengenes skyld. 
EZK.22.28	Profeterne holder hånden over dem ved at opdigte syner og varsler. ‚Hør Herrens ord!’ siger de, men jeg har ikke talt til dem. 
EZK.22.29	Hele landets befolkning er blevet uhæderlig og voldelig. De fattige og fremmede bliver undertrykt. Der er hverken lov eller ret i landet.
EZK.22.30	Jeg søgte iblandt dem efter en retskaffen person, som ville kunne opbygge et forsvar og gå i forbøn for landet, så det ikke skulle ødelægges, men jeg fandt ingen. 
EZK.22.31	Derfor må jeg udøse min vrede over dem og straffe dem med tilintetgørelse. De rammes af følgerne af, hvad de har gjort, siger Herren.”
EZK.23.1	Herren sagde til mig: 
EZK.23.2+EZK.23.3	„Du menneske, der var engang to søstre, der fra deres tidligste ungdom levede som prostituerede i Egypten. Dér krammede og knugede man deres jomfruelige bryster. 
EZK.23.4	Storesøsteren hed Ohola og lillesøsteren Oholiba. De symboliserer Samaria og Jerusalem.
EZK.23.4	Jeg giftede mig med dem begge, og de fødte mig sønner og døtre. 
EZK.23.5	Men Ohola var mig utro og blev forgabt i assyrerne, 
EZK.23.6	for deres officerer og stormænd var utrolig flotte med purpurfarvede klæder og prægtige heste. 
EZK.23.7	Hun horede med Assyriens fornemste mænd og dyrkede uhæmmet deres afguder. 
EZK.23.8	Allerede da hun var i Egypten, var hun utro imod mig og gav sig hen til afguderne der. Desværre holdt hun fast ved sin utroskab, selv efter at hun havde forladt Egypten.
EZK.23.9	Derfor lagde jeg hendes skæbne i assyrernes hænder. Hendes elskere kunne nu gøre med hende, hvad de ville. 
EZK.23.10	Som straf ydmygede de hende ved at rive tøjet af hende og gøre hendes børn til slaver. Derpå blev hun slået ned med sværdet, og de andre kvinder hånede hende for den skændsel, hun blev udsat for.
EZK.23.11	Men selv om hendes søster Oholiba så, hvad der skete med hende, tog hun ikke ved lære. Hendes afgudsliderlighed var forfærdelig, og hun syndede endnu mere end søsteren. 
EZK.23.12	Hun flirtede med de assyriske officerer og stormænd, der havde så flotte uniformer og prægtige heste. 
EZK.23.13	Hun var lige så troløs som sin søster, 
EZK.23.14+EZK.23.15	ja, hun var faktisk værre end søsteren, for hun forelskede sig endog i de babyloniske officerer, hun havde set malerier af på murene med røde uniformer, bælte om livet og turban på hovedet. 
EZK.23.16	Hun blev så forelsket i dem, at hun sendte bud til Babylon om, at de skulle komme til hende. 
EZK.23.17	De kom så og horede med hende, men bagefter følte hun afsky for dem.
EZK.23.18	Fordi hun blottede sig for dem og gav sig selv hen til dem, blev jeg led ved hende, som jeg var blevet led ved hendes storesøster. 
EZK.23.19+EZK.23.20	Men det generede hende ikke. Hun huskede sin fortid som prostitueret i Egypten og gav sig nu hen til de liderlige egyptere, der var brunstige som æsler og gejle som hingste. 
EZK.23.21	Hun gik tilbage til sin ungdoms lyster, dengang man krammede hendes bryster i Egypten.
EZK.23.22	Men hør nu Herrens ord, Oholiba: Alle dine elskere, som du vendte dig fra i afsky, hidser jeg op imod dig. 
EZK.23.23	Babylonierne kommer imod dig sammen med alle kaldæerne fra Pekod, Shoa og Koa. Også assyrerne sender jeg mod dig, alle de flotte officerer og stormænd, klædt i purpur og ridende på prægtige heste. 
EZK.23.24	Fra nord kommer stridsvogne og forsyningsvogne rumlende imod dig, og deres fodfolk kommer vrimlende fra alle kanter, bevæbnet til tænderne. Fjenden omringer dig fra alle sider, og jeg overlader det til dem at udføre straffen over dig. 
EZK.23.25	I jalousi vil jeg hævne mig på dig. Jeg lader dem skære næsen og ørerne af dig og bortføre dine børn som slaver. De, der overlever, vil falde for sværdet eller brændes i ilden. 
EZK.23.26	De vil flå tøjet af dig og rive dine juveler til sig. 
EZK.23.27	Sådan vil jeg gøre en ende på dine uhæmmede lidenskaber, den skamløse livsstil du tog med dig fra Egypten. Du skal ikke mere tilbede falske guder eller tænke på Egypten. 
EZK.23.28	Jeg giver dig i dine fjenders vold, dem du afskyr og har taget afstand fra. 
EZK.23.29	I deres raseri vil de frarøve dig alt, hvad du har, og slænge dig bort, nøgen og forladt, så din skandaløse livsstil afsløres. 
EZK.23.30	Al den elendighed er du selv skyld i, fordi du dyrkede fremmede folkeslags guder og gjorde dig selv uren ved at tilbede deres afgudsbilleder. 
EZK.23.31	Du fulgte i din søsters fodspor, og derfor skal du få en straf, der svarer til hendes. 
EZK.23.32	Det er en hård straf, og du bliver genstand for alverdens hån. Du må tømme straffens fyldte bæger til bunds. 
EZK.23.33	Du vil blive fuldstændig omtåget og stønne af gru og rædsel. 
EZK.23.34	Men du skal tømme det til sidste dråbe og derefter smadre det i tusind stykker og rive dig selv til blods i fortvivlelse. Jeg, Herren, har talt. 
EZK.23.35	Fordi du glemte mig og vendte mig ryggen, må du tage konsekvensen af din forfærdelige utroskab.”
EZK.23.36	Herren fortsatte: „Du menneske, udtal min dom over Ohola og Oholiba. Fortæl om deres frygtelige synder. 
EZK.23.37	De var mig utro og har blod på hænderne, for de dyrkede afguderne og myrdede de børn, som de fødte mig, ved at brænde dem på afgudsaltrene. 
EZK.23.38	Desuden vanærede de mit tempel og overholdt ikke sabbatsbudet. 
EZK.23.39	Tænk, lige efter at have slagtet og brændt deres børn til ære for afguderne kom de til mit tempel for at tilbede mig! Hvilken afskyelig handlemåde!
EZK.23.40	I to søstre sendte bud til fjerne lande efter flotte mænd. I badede jer, lagde sminke på øjnene og tog jeres fineste smykker på. 
EZK.23.41	I satte jer til bords på elegante puder og stillede min hellige røgelse og olie frem på bordet. 
EZK.23.42	Der var fest og ballade. De mange indbudte mænd fra ørkenen drak sig fulde og satte armringe på jeres arme og en fornem krone på jeres hoved. 
EZK.23.43	Jeg sagde til mig selv: De utro gamle skøger! 
EZK.23.44	Derpå gik mændene ind til Ohola og Oholiba som til prostituerede. Åh, de skamløse kvinder. 
EZK.23.45	Men retskafne mænd skal efter lovens ord idømme dem straffen for ægteskabsbrud og mord, for de har været utro imod mig, og de har blod på hænderne.
EZK.23.46	Gud Herren siger: Før en hær imod dem, så de bliver terroriseret og udplyndret. 
EZK.23.47	Lad fjenden kaste sten imod dem og hugge dem ned med sværdet, slagte deres børn og brænde deres huse ned til grunden. 
EZK.23.48	For jeg vil sætte en stopper for den afgudsliderlighed, der hersker i landet. I skal være et eksempel til skræk og advarsel for andre til alle tider. 
EZK.23.49	I vil blive straffet hårdt for jeres uanstændige afguderi, og I skal forstå, at jeg er Herren.”
EZK.24.1	På den tiende dag i den tiende måned i det niende
EZK.24.2	„Du menneske, skriv denne dato ned, for i dag begynder Babylons konge belejringen af Jerusalem. 
EZK.24.3	Fortæl så mit oprørske folk Israel den her lignelse: Hør, hvad Herren siger: Sæt en gryde over ilden og hæld vand i den. 
EZK.24.4+EZK.24.5	Læg så kødstykkerne i: bov, nakke og gode ben, alt det bedste af dyret. Læg godt med brænde under og lad det koge, til det hele er mørt.
EZK.24.6	Gud Herren siger nemlig: Byen, som er fuld af mordere, får nu sin straf. Den er som en anløben kobbergryde. Tag kødet op af gryden, stykke for stykke uden at gøre forskel. 
EZK.24.7	Byen er fuld af mordere, og de myrdedes blod blev ikke opslugt af jorden, men ligger synligt på en klippe. 
EZK.24.8	Det ligger stadig utildækket som en anklage imod byen, og det vækker min vrede, det råber til mig om hævn.
EZK.24.9	Derfor siger Herren: Byen, som er fuld af mordere, får nu sin straf. Jeg vil selv samle en stor bunke brænde til bålet. 
EZK.24.10	Kom med brændet og sæt ild til bålet. Sørg for at koge kødet mørt. Tøm så gryden og brænd benene på bålet. 
EZK.24.11	Sæt derefter den tomme gryde tilbage på gløderne, så kobberet bliver gloende hedt og grydens urenheder smeltes væk. 
EZK.24.12	Jeg blev træt af at forsøge at skrabe gryden ren, for det hjalp jo ikke, og derfor var jeg nødt til at sætte gryden på ilden. 
EZK.24.13	Byens umoral gjorde den uren. Jeg forsøgte at rense jer, men I blev ikke rene. I bliver ikke rensede, før I har været i min voldsomme vredes ild. 
EZK.24.14	Jeg, Herren, har talt, og det vil ske, som jeg har sagt. Jeg fortryder ikke min dom, og standser ikke min straf. I skal få, hvad I har fortjent for jeres handlinger, siger Herren!”
EZK.24.15	Derpå sagde Herren til mig: 
EZK.24.16	„Du menneske, i dag tager jeg din elskede kone fra dig ved en brat død. Men du må ikke holde dødsklage eller græde, 
EZK.24.17	men må nøjes med at sukke i stilhed. Tag som sædvanlig din turban og dine sandaler på. Du må ikke vise din sorg ved at tildække dit skæg eller spise den mad, dine naboer og venner bringer dig som trøst.”
EZK.24.18	Tidligt om morgenen havde jeg givet mit budskab til folket, og allerede samme aften døde min kone. Den følgende morgen gjorde jeg, som Herren havde givet mig besked på.
EZK.24.19	Da spurgte folk: „Hvad i alverden skal det betyde? Hvad er det, du prøver at fortælle os?”
EZK.24.20+EZK.24.21	Jeg svarede: „Herren sagde til mig, at jeg skulle sige til Israels folk: Jeg vil ødelægge mit elskede tempel, som I beundrer og er så stolte af og længes efter at se igen. Jeres sønner og døtre, som I efterlod i Jerusalem, vil falde i krigen. 
EZK.24.22	Når I modtager nyheden, skal I gøre, som Ezekiel gør nu. I må ikke tildække jeres skæg eller spise den mad, som andre vil trøste jer med. 
EZK.24.23	I skal gå med turban og sandaler, som I plejer, og I må ikke græde og klage. I må nøjes med at sukke i stilhed over alle jeres synder. 
EZK.24.24	Lad Ezekiels opførsel være et forvarsel, siger Herren. I kommer til at gøre som ham, når det sker, og så vil I indse, at jeg er Herren.”
EZK.24.25	Herren fortsatte: „Du menneske, jeg tager deres prægtige tempel fra dem, deres stolthed og glæde, som de beundrede så højt og længtes efter at se igen. Jeg tager også deres sønner og døtre fra dem. 
EZK.24.26	Når det sker, kommer der en flygtning fra Jerusalem til Babylon og fortæller dig om det. 
EZK.24.27	Da får du igen mund og mæle, så du kan tale. Du skal altså være et forvarsel om det, der skal overgå folket, så de kan indse, at jeg er Herren.”
EZK.25.1	Herren sagde til mig: 
EZK.25.2	„Du menneske, vend dit ansigt mod ammonitterne og profetér imod dem. 
EZK.25.3	Sig til dem: Hør, hvad Herren siger: Fordi I kun havde spottende ord tilovers for mit tempel, da det blev ødelagt, fordi I hånede Israel, da landet blev ramt af katastrofen, og fordi I lo ad Judas folk, dengang de blev ført i eksil, 
EZK.25.4	vil jeg overgive jer til ørkenbeduinerne, der kommer imod jer fra øst. De slår lejr på jeres marker, tager jeres frugthøst og mælken fra jeres køer. 
EZK.25.5	Jeg forvandler hovedstaden Rabba til en græsgang for kameler og Ammons land til en brakmark, hvor fåreflokke hviler sig. Da vil I indse, at jeg er Herren.
EZK.25.6	Herren siger: Fordi I klappede i hænderne, stampede med fødderne og jublede af skadefryd og foragt for mit folk, 
EZK.25.7	bliver I som straf overgivet til jeres fjender, så I bliver udryddet og ikke længere er en nation og et folk. Da vil I indse, at jeg er Herren.
EZK.25.8	Herren siger: Moabitterne påstår ligesom edomitterne, at Judas folk er som alle andre folk. 
EZK.25.9+EZK.25.10	Derfor åbner jeg Moabs østgrænse, så landets stolte byer, Bet-Jeshimot, Baʼal-Meon og Kirjatajim går tabt. Dem giver jeg til ørkenbeduinerne fra øst, som strømmer ind i landet, ligesom de gør i Ammon. Moab bliver udslettet som nation og folk. 
EZK.25.11	Sådan straffer jeg moabitterne. Da vil de indse, at jeg er Herren.
EZK.25.12	Herren siger: Edoms folk syndede groft ved at hævne sig på Judas befolkning. 
EZK.25.13	Derfor løfter jeg min hånd imod Edom og udrydder hele befolkningen og alt kvæget i landet. Fra Teman til Dedan bliver alt lagt i ruiner, folket bliver sablet ned, og landet bliver øde. 
EZK.25.14	Straffen over Edom skal udføres af mit folk, Israel. Gennem dem udløser jeg min vrede og hævn. Så vil de indse, at jeg er Herren.
EZK.25.15	Herren siger: Filistrene var hævngerrige og fulde af foragt og gammelt fjendskab over for mit folk. 
EZK.25.16	Derfor løfter jeg min hånd imod filistrene og udrydder også kreterne mod syd og de øvrige folk langs kysten. 
EZK.25.17	Ja, jeg tager frygtelig hævn over dem for den behandling, de gav mit folk. Når det sker, vil de indse, at jeg er Herren.”
EZK.26.1	I det 11. år af vores eksil, på den første dag i måneden,
EZK.26.2	„Du menneske, Tyrus godtede sig over Jerusalems fald og mente, at byens ødelæggelse ville blive til gavn for deres handel. 
EZK.26.3	Derfor siger Gud Herren: Jeg vender mig imod dig, Tyrus, og lader fremmede folk skylle ind over dig, som havets bølger slår ind over din kyst. 
EZK.26.4	De ødelægger dine mure og river dine fæstningsværker ned. Jeg fejer støvet bort, så kun den nøgne klippe er tilbage. 
EZK.26.5	Du bliver en ubeboet ø, en tørreplads for fiskernes net. Jeg har talt, siger Gud Herren. Du bliver bytte for fremmede folkeslag, 
EZK.26.6	og dine forstæder på fastlandet falder i krigen. Da vil du indse, at jeg er Herren.
EZK.26.7	Jeg sender Nebukadnezar, Babylons store konge, imod dig fra nord med en mægtig hær af ryttere og stridsvogne. 
EZK.26.8	Først falder småbyerne på fastlandet. Så laver han angrebsramper imod dig, bygger belejringsvolde og løfter et lag af skjolde. 
EZK.26.9	Rambukke vil bryde dine mure ned og jernstænger brække dine tårne i stykker. 
EZK.26.10	Hestenes hove vil rejse en støvsky, der dækker byen, og murene vil skælve ved larmen fra stridsvognene og hestene, når de kører ind gennem hullet i bymuren. 
EZK.26.11	Rytterne vil storme frem i dine gader og sable befolkningen ned med deres sværd. Alle dine store stenstøtter bliver væltet omkuld. 
EZK.26.12	Man plyndrer dig for alt af værdi, ødelægger dine prægtige huse og jævner dem med jorden. Stenene og tømmeret havner i havet, ja, selv støvet bliver fejet væk. 
EZK.26.13	Det er slut med at synge muntre sange og spille sød musik, citeren forstummer. 
EZK.26.14	Du bliver til en ubeboet ø, en tørreplads for fiskernes net. Aldrig igen skal du genopbygges, for jeg, Herren, har talt, og mit ord står ved magt.
EZK.26.15	Hele kystområdet vil blive rystet, når de hører om de mange sårede og faldne. 
EZK.26.16	Alle fyrsterne langs kysten vil stige ned fra deres troner og lægge deres fornemme kåber til side. De vil sætte sig på jorden i rædsel og ryste af angst. 
EZK.26.17	De vil sørge over dig og synge denne klagesang:
EZK.26.17	‚Åh, du mægtige havneby, havets hersker.
EZK.26.17	Du nød stor respekt, men nu er du sunket i grus.
EZK.26.18	Dit fald får kystlandet til at skælve.
EZK.26.18	De mange øer ryster på hovedet i vantro fortvivlelse.’
EZK.26.19	Herren siger: Jeg lægger dig øde som de andre byer, der blev jævnet med jorden. Du bliver overskyllet af havet og skjult under bølgernes brus. 
EZK.26.20	Du sendes i graven til fortidens folk, der for længst sank ned i underverdenen. Der kan du ligge blandt gamle ruiner, for du vil aldrig mere blive beboet og opleve det pulserende liv. 
EZK.26.21	Undergangen rammer dig pludselig, og så eksisterer du ikke mere. Selvom man vil søge efter dig, finder man dig aldrig igen, siger Gud Herren.”
EZK.27.1	Herren sagde til mig: 
EZK.27.2	„Du menneske, syng følgende klagesang over Tyrus, 
EZK.27.3	den store havneby, der driver handel med et utal af lande. Hør hvad Herren siger:
EZK.27.3	Tyrus, du praler af din skønhed,
EZK.27.3	du ser dig selv som et fornemt skib.
EZK.27.4	Du hersker på de store have,
EZK.27.4	skibstømrerne frembragte et mesterværk.
EZK.27.5	Dine planker var af fyrretræ fra Hermonbjerget,
EZK.27.5	din mast var et cedertræ fra Libanons skove.
EZK.27.6	Dine årer blev udskåret af egetræ fra Bashan,
EZK.27.6	dækket var af buksbom fra Cypern med indlagt elfenben.
EZK.27.7	Sejlene var lavet af linned fra Egypten,
EZK.27.7	vævet i flotte farver og mønstre.
EZK.27.7	Soltaget var vævet i rødt med kostbart purpur,
EZK.27.7	hentet fra Elishas land.
EZK.27.8	Dine roere kom fra Sidon og Arvad,
EZK.27.8	men skibsofficererne var dine egne folk.
EZK.27.9	Eksperter og bødkere fra Byblos
EZK.27.9	var parate til at udbedre revner og huller.
EZK.27.9	Handelsskibe fra hele verden
EZK.27.9	handlede med deres varer hos dig.
EZK.27.10	Folk fra Persien, Lydien og Libyen
EZK.27.10	tjente i din hær som heltemodige krigere.
EZK.27.10	Deres hjelme og skjolde var et imponerende syn,
EZK.27.10	de gav dig berømmelse og ære.
EZK.27.11	Folk fra Arvad stod vagt på din mur,
EZK.27.11	dine egne tapre krigere bemandede fæstningstårnene.
EZK.27.11	Skjoldene hang i rad og række på muren
EZK.27.11	og gjorde din skønhed fuldkommen.
EZK.27.12	Helt fra Tarshish kom der handelsfolk for at købe dine varer og betale med sølv, jern, tin eller bly. 
EZK.27.13	Købmænd fra Grækenland, Tubal og Meshek bragte dig slaver og bronzekar. 
EZK.27.14	Fra Bet-Togarma
EZK.27.15	Folk fra Dedan transporterede varer fra de mange kystlande, som var dine handelspartnere. De betalte med ibenholt og elfenben. 
EZK.27.16	Aram sendte handelsfolk for at opkøbe dine varer. De bragte ædelsten, purpurfarver, broderier og fintvævet linned, koralsmykker og rubiner. 
EZK.27.17	Juda og de byer, som engang udgjorde kongeriget Israel, sendte købmænd med hvede fra Minnit, foruden kager, honning, olie og balsam. 
EZK.27.18	Folk fra Damaskus kom også og bragte vin fra Helbon samt hvid uld i bytte for mange slags varer. 
EZK.27.19	Grækere fra Uzal kom med smedejern, kassia og kalmus, 
EZK.27.20	og fra Dedan kom man med kostbare sadeltæpper.
EZK.27.21	Arabere og Kedars stormænd kom med lam, væddere og geder. 
EZK.27.22	Opkøbere fra Saba og Oman gav krydderier, ædelsten og guld i bytte for dine varer. 
EZK.27.23	Der kom varer fra Karan, Kalne og Eden, og handelsfolk fra Saba bragte ting fra Ashur og Kilmad: 
EZK.27.24	smukke purpurfarvede og broderede klæder, kapper og stoffer, farvede tæpper med flettede snore af høj kvalitet. 
EZK.27.25	Det var de store Tarshish-skibe, der skabte din handel og rigdom.
EZK.27.25	Du var selv som et tungtlastet skib
EZK.27.25	midt ude på det store hav.
EZK.27.26	Slaverne roede ud i rum sø,
EZK.27.26	hvor østenstormen knuste dig.
EZK.27.27	Du led skibbrud og mistede alting:
EZK.27.27	dine kostbare varer, al din rigdom,
EZK.27.27	dine roere og søfolk,
EZK.27.27	skibstømrere og handelsmænd,
EZK.27.27	soldater og passagerer.
EZK.27.27	Alt sank i dybet på ulykkens dag.
EZK.27.28	Ved dine sømænds dødsskrig
EZK.27.28	ryster fastlandet af skræk.
EZK.27.29	Alle rorkarle går fra borde,
EZK.27.29	alle søfolk bliver på land.
EZK.27.30	De græder og sørger over din skæbne,
EZK.27.30	fortvivlet kaster de jord på hovedet,
EZK.27.31	i sorg rager de håret af
EZK.27.31	og klæder sig i sæk og aske.
EZK.27.31	De klager hjerteskærende,
EZK.27.31	tynget af sorg og gru.
EZK.27.32	De synger en dødsklage over dig:
EZK.27.32	‚Var der nogensinde en by som Tyrus,
EZK.27.32	der nu ligger tavs i ruiner?’
EZK.27.33	Dine varer blev værdsat af mange nationer,
EZK.27.33	jordens konger blev rige på grund af dig.
EZK.27.34	Men du led skibbrud derude på havet,
EZK.27.34	både varer og mandskab sank ned i dybet.
EZK.27.35	Kystlandene er chokerede over din skæbne,
EZK.27.35	kongerne græmmer sig og blegner af skræk.
EZK.27.36	Alverdens handelsfolk fløjter i forundring
EZK.27.36	over din totale og endelige udslettelse.”
EZK.28.1	Herren sagde til mig: 
EZK.28.2	„Du menneske, sig til fyrsten over Tyrus:
EZK.28.2	Du er så stolt og hovmodig,
EZK.28.2	at du tror, du selv er en gud.
EZK.28.2	Du sidder på din høje trone,
EZK.28.2	hersker over havet og praler.
EZK.28.2	Men du er kun et menneske,
EZK.28.2	der bilder sig ind at være en gud.
EZK.28.3	Du tror, du er klogere end Daniel
EZK.28.3	og kender alle hemmeligheder.
EZK.28.4	Du brugte din visdom og forstand
EZK.28.4	til at samle mængder af guld og sølv.
EZK.28.5	Dit handelstalent gjorde dig rig,
EZK.28.5	men din rigdom gjorde dig hovmodig.
EZK.28.6	Derfor siger Gud Herren:
EZK.28.6	Fordi du tror, at du selv er en gud,
EZK.28.7	sender jeg en grusom fjendehær,
EZK.28.7	der gør ende på din rigdom og pragt.
EZK.28.8	Til dødsriget sender de dig ned,
EZK.28.8	du bliver dræbt og kastet i havet.
EZK.28.9	Vil du mon fortsat hævde, du er en gud,
EZK.28.9	når fjenderne er ved at slå dig ihjel?
EZK.28.9	I hænderne på dem er du ingen gud,
EZK.28.9	men kun et almindeligt menneske.
EZK.28.10	Du skal dø som en hund for de fremmedes hånd.
EZK.28.10	Jeg, Herren har talt.”
EZK.28.11	Endvidere sagde Herren til mig: 
EZK.28.12	„Du menneske, istem en klagesang over Tyrusʼ fyrste og sig til ham:
EZK.28.12	Engang var du fuldkommen,
EZK.28.12	smuk og fuld af visdom.
EZK.28.13	Du levede som i Paradis,
EZK.28.13	smykket med utallige juveler:
EZK.28.13	rubin, topas og diamant,
EZK.28.13	krysolit, onyks og jaspis,
EZK.28.13	safir, granat og smaragd.
EZK.28.13	Alle juveler var indsat i guld,
EZK.28.13	de lå klar til dig ved din fødsel.
EZK.28.14	Jeg satte dig som en kerub,
EZK.28.14	der skulle vogte og beskytte
EZK.28.14	det hellige bjerg, jeg havde skabt,
EZK.28.14	Du vandrede blandt funklende ædelsten.
EZK.28.15	Der var intet at udsætte på dig
EZK.28.15	fra den dag, du blev født,
EZK.28.15	indtil din ondskab blev afsløret.
EZK.28.16	Din store rigdom gjorde dig korrupt,
EZK.28.16	så vold og synd fyldte dit hjerte.
EZK.28.16	Da jog jeg dig bort fra mit hellige bjerg
EZK.28.16	og de funklende ædelsten, du skulle beskytte.
EZK.28.16	Jeg slog dig ned, du vældige kerub.
EZK.28.17	Din skønhed gjorde dig stolt,
EZK.28.17	din rigdom spændte ben for din visdom.
EZK.28.17	Derfor kastede jeg dig til jorden
EZK.28.17	som en advarsel for andre fyrster.
EZK.28.18	Din uhæderlige handel
EZK.28.18	afsporede din gudsdyrkelse.
EZK.28.18	Derfor lod jeg ild bryde frem og fortære dig,
EZK.28.18	så du blev til aske på jorden for alles øjne.
EZK.28.19	Alle var skrækslagne over din skæbne.
EZK.28.19	Du blev et skræmmende eksempel
EZK.28.19	ved din totale og endelige udslettelse.”
EZK.28.20	Herren sagde til mig:
EZK.28.21	„Du menneske, vend dig mod Sidon og profetér over byen. 
EZK.28.22	Sig til den:
EZK.28.22	Sidon, jeg er din fjende,
EZK.28.22	og jeg vil demonstrere min magt på dig.
EZK.28.22	Alle skal få at se, at jeg er Herren,
EZK.28.22	når jeg åbenbarer min hellighed på dig
EZK.28.22	ved at straffe dig for dine synder.
EZK.28.23	Jeg sender epidemier og krig,
EZK.28.23	så blodet flyder i gaderne.
EZK.28.23	Fjenden angriber fra alle sider
EZK.28.23	og slår folk ned til højre og venstre.
EZK.28.23	Da vil du indse, at jeg er Herren.
EZK.28.24	Israels nabofolk skal ikke længere stikke mit folk som tidsler og torne. Alle I, som nu håner mit folk, skal få at se, at jeg er Herren.
EZK.28.25	Hør, hvad Herren siger: Når jeg samler Israels folk fra de folkeslag, de er spredt iblandt, og fører dem tilbage til deres eget land, det land, jeg gav min tjener Jakob, da vil alle folk indse, at jeg er en hellig og mægtig Gud. 
EZK.28.26	Derefter skal mit folk bo trygt i deres land, bygge huse og plante vingårde, mens jeg straffer alle dem, som behandlede dem med foragt. Da vil de indse, at jeg er Herren, deres Gud.”
EZK.29.1	På den 12. dag i den tiende måned i det tiende år af vores eksil sagde Herren til mig: 
EZK.29.2	„Du menneske, vend dig mod Egypten og profetér imod Farao og hele folket. 
EZK.29.3	Sig til dem: Hør hvad Herren siger:
EZK.29.3	Jeg vil straffe dig, Farao, Egyptens konge,
EZK.29.3	det store uhyre
EZK.29.3	Du hævder, at Nildeltaet tilhører dig,
EZK.29.3	og at du selv har skabt det.
EZK.29.4	Men jeg sætter kroge i dine kæber
EZK.29.4	og får fiskene til at bide sig fast i dine skæl.
EZK.29.4	Derefter trækker jeg dig op på land,
EZK.29.4	så alle flodens fisk følger med.
EZK.29.5	Jeg slynger dig ud i ørkenen
EZK.29.5	sammen med alle flodens fisk.
EZK.29.5	Du får lov at ligge, hvor du faldt,
EZK.29.5	ingen samler dig op for at begrave dig.
EZK.29.5	Dit kød bliver føde for himlens fugle
EZK.29.5	og for jordens vilde dyr.
EZK.29.6	Da vil Egyptens indbyggere forstå, at jeg er Herren.
EZK.29.6	Du var det halmstrå, mit folk greb efter i nøden.
EZK.29.7	Du var som en kæp, mit folk ville støtte sig til,
EZK.29.7	men du knækkede, og de vred skulderen af led.
EZK.29.7	Da de forsøgte at læne sig op ad dig,
EZK.29.7	brød du sammen, og de vred hoften af led.
EZK.29.8	Derfor siger Gud Herren til Egypten:
EZK.29.8	Jeg sender en hær imod dig,
EZK.29.8	som vil dræbe både mennesker og dyr.
EZK.29.9	Hele landet bliver lagt i ruiner.
EZK.29.9	Da vil du indse, at jeg er Herren.
EZK.29.9	Du hævder, at Nildeltaet tilhører dig,
EZK.29.9	og at du selv har skabt det.
EZK.29.10	Derfor straffer jeg dig og din flod,
EZK.29.10	rydder landet for mennesker og dyr
EZK.29.10	fra Migdol i nord til Aswan i syd
EZK.29.10	ved grænsen til Kush.
EZK.29.11	I 40 år skal det ligge øde,
EZK.29.11	hverken mennesker eller dyr skal færdes der.
EZK.29.12	Jeg lægger dine byer i ruiner
EZK.29.12	og gør landet til en ødemark i 40 år,
EZK.29.12	som det er sket med de andre lande og byer.
EZK.29.12	Jeg spreder dit folk blandt fremmede folkeslag.
EZK.29.13	Men efter 40 år vil jeg samle dem igen
EZK.29.13	og føre dem hjem fra de lande, jeg fordrev dem til.
EZK.29.14	Jeg vender deres skæbne, fører dem hjem til Patros,
EZK.29.14	men det bliver et rige uden særlig betydning.
EZK.29.15	Egypten bliver mindre end de andre riger,
EZK.29.15	de er for få til at herske over andre folkeslag.
EZK.29.16	Israel vil erkende, at de begik en stor fejl
EZK.29.16	ved at søge til Egypten efter hjælp.
EZK.29.16	Det vil de aldrig gøre igen.
EZK.29.16	Da vil de indse, at jeg er Herren, deres Gud.”
EZK.29.17	På den første dag i den første måned i det 27. år af vores eksil sagde Herren til mig:
EZK.29.18	„Du menneske, kong Nebukadnezars hær har arbejdet hårdt for at besejre Tyrus. Deres hår og tøj er slidt af dem. Hverken kongen selv eller hæren fik løn for deres indsats imod Tyrus. 
EZK.29.19	Derfor siger jeg, Herren: Jeg giver Egyptens land til Babyloniens kong Nebukadnezar. Han skal plyndre landet for al dets rigdom og dele krigsbyttet mellem sine soldater, så de kan få deres løn. 
EZK.29.20	Egyptens rigdom skal være deres belønning, fordi de ihærdigt arbejdede for mig, siger Herren. 
EZK.29.21	Til den tid lader jeg en ny og stærk leder spire frem i Israel, og dig giver jeg inspiration til at tale til folket. Da skal de indse, at jeg er Herren.”
EZK.30.1	Herren sagde til mig: 
EZK.30.2+EZK.30.3	„Du menneske, profetér og sig:
EZK.30.2+EZK.30.3	Råb af rædsel, for tiden er kommet,
EZK.30.2+EZK.30.3	dagen, hvor Guds dom bliver virkeliggjort.
EZK.30.2+EZK.30.3	Herren er klar til at gribe ind.
EZK.30.2+EZK.30.3	Det bliver en sort dag for folkeslagene.
EZK.30.4	Sværdet rammer Egypten,
EZK.30.4	Kush skælver af skræk.
EZK.30.4	Egyptens soldater falder i kampen,
EZK.30.4	landets rigdomme bliver røvet,
EZK.30.4	dets fæstninger jævnet med jorden.
EZK.30.5	Denne dom gælder også Egyptens lejesoldater, hvad enten de kommer fra Kush, Libyen, Lydien eller andre lande. De skal alle falde i krig, 
EZK.30.6	for Gud Herren siger: Alle Egyptens allierede skal falde og udryddes sammen med Egyptens egen hær, landets stolthed. Krigen skal rase fra Migdol i nord til Aswan i syd, siger Gud Herren. 
EZK.30.7	Landet bliver lagt øde som så mange andre, dets byer jævnes med jorden som de andre ødelagte byer. 
EZK.30.8	Når jeg sætter ild til Egyptens land og uskadeliggør dets forbundsfæller, vil de indse, at jeg er Herren. 
EZK.30.9	Nyheden bliver bragt med skib til de selvsikre kushitter, som vil ryste af skræk, når de hører, hvordan jeg straffer Egypten.
EZK.30.10	Hør hvad Herren siger:
EZK.30.10	Ved kong Nebukadnezar af Babylon
EZK.30.10	vil jeg gøre en ende på Egypten.
EZK.30.11	Hans grusomme og berygtede hær
EZK.30.11	skal ødelægge Egyptens land.
EZK.30.11	De skal nedsable landets soldater,
EZK.30.11	så der er bunker af lig overalt.
EZK.30.12	Jeg udtørrer Nilens vandstrømme,
EZK.30.12	giver landet i onde menneskers vold.
EZK.30.12	Jeg jævner Egypten med jorden
EZK.30.12	ved hjælp af et folk fra det fjerne, siger Herren.
EZK.30.13	Jeg knuser egypternes afgudsbilleder
EZK.30.13	og smadrer afguderne i Memfis.
EZK.30.13	Jeg udrydder alle Egyptens herskere,
EZK.30.13	så der bliver kaos og rædsel i landet.
EZK.30.14	Jeg ødelægger Patros,
EZK.30.14	sætter ild til Zoan og straffer No.
EZK.30.15	Min vrede skal ramme Sin, egypternes stærke fort.
EZK.30.15	Nos befolkning udrydder jeg.
EZK.30.16	Jeg sætter ild til hele Egypten,
EZK.30.16	så Sin skælver af skræk.
EZK.30.16	Nos mure gennembrydes,
EZK.30.16	Memfis angribes ved højlys dag.
EZK.30.17	Unge krigere fra Heliopolis og Bubastis falder for sværdet,
EZK.30.17	indbyggerne føres bort som slaver.
EZK.30.18	Når jeg knækker Egyptens magt
EZK.30.18	og gør ende på landets stolthed,
EZK.30.18	ser det sort ud for Takpankes.
EZK.30.18	Store røgskyer indhyller byen,
EZK.30.18	mens indbyggerne føres i eksil.
EZK.30.19	Jeg straffer Egypten eftertrykkeligt,
EZK.30.19	så de kan indse, at jeg er Herren.”
EZK.30.20	På den syvende dag i den første måned i det 11. år af vores eksil sagde Herren til mig:
EZK.30.21	„Du menneske, jeg har brækket egypterkongens arm,
EZK.30.21	og den skal ikke behandles eller forbindes,
EZK.30.21	så den igen bliver stærk og kan løfte sværdet.
EZK.30.22	For Herren siger om egypterkongen:
EZK.30.22	Jeg vil brække begge hans arme,
EZK.30.22	både den raske og den, som allerede er skadet.
EZK.30.22	Sværdet falder ud af hans hænder.
EZK.30.23	Jeg sender egypterne i eksil
EZK.30.23	og spreder dem blandt folkeslagene.
EZK.30.24	Jeg styrker kongen af Babyloniens arme
EZK.30.24	og lægger mit sværd i hans hånd.
EZK.30.24	Men egypterkongens arme brækker jeg,
EZK.30.24	så han stønner som en døende foran den babyloniske konge.
EZK.30.25	Jeg lægger mit sværd i Babyloniens konges hånd,
EZK.30.25	og han svinger det over Egyptens land.
EZK.30.25	Når jeg giver babylonierne sejr over egypterne,
EZK.30.25	vil de indse, at jeg er Herren.
EZK.30.26	Jeg sender egypterne i eksil
EZK.30.26	og spreder dem blandt folkeslagene.
EZK.30.26	Da vil de indse, at jeg er Herren.”
EZK.31.1	På den første dag i den tredje måned i det 11. år af vores eksil sagde Herren til mig: 
EZK.31.2+EZK.31.3	„Du menneske, giv egypterkongen og hele hans folk følgende budskab:
EZK.31.2+EZK.31.3	Hvem skal jeg sammenligne dig med? Med Assyrien?
EZK.31.2+EZK.31.3	Det land var engang som et af Libanons majestætiske cedertræer
EZK.31.2+EZK.31.3	med smukke grene og skyggefuld krone.
EZK.31.2+EZK.31.3	Det ragede højt op, helt til skyerne.
EZK.31.4	Vandet fra jordens dyb gav det vækst,
EZK.31.4	og små floder strømmede tæt forbi det,
EZK.31.4	før de fortsatte til skovens andre træer.
EZK.31.5	Cedertræet knejsede over alle de andre træer,
EZK.31.5	og det fik mange og lange grene,
EZK.31.5	fordi det havde rigeligt med vand.
EZK.31.6	Fugle byggede rede i dets grene,
EZK.31.6	de vilde dyr ynglede i dets skygge.
EZK.31.6	Alle verdens folkeslag levede i skyggen af dets storhed.
EZK.31.7	Det var et stærkt og smukt træ,
EZK.31.7	hvis rødder nåede ned til grundvandet.
EZK.31.8	Ingen andre træer i Edens have kunne måle sig med det,
EZK.31.8	hverken cedre, fyr eller platantræer.
EZK.31.9	Jeg gjorde det cedertræ så smukt,
EZK.31.9	at alle træer i Guds have misundte det.
EZK.31.10	Herren siger om Assyrien: Fordi din stamme blev høj og din krone strakte sig op mellem skyerne, blev du stolt og indbildsk. 
EZK.31.11	Derfor udleverede jeg dig til en mægtig nation, der kunne straffe dig for din gudløshed og ondskab. Jeg forkastede dig. 
EZK.31.12	Et grusomt folk fældede dig og lod dig ligge på bjergsiden. Dit løv faldt ned i dalene, og dine grene lå knækkede ved alle landets vandløb. Alle de folkeslag, som havde søgt ly under din skygge, forlod dig. 
EZK.31.13	Fuglene slog sig ned på din faldne stamme, og de vilde dyr lagde sig oven på dine splintrede grene. 
EZK.31.14	Ingen træer har lov at få så høje stammer, at de når til skyerne, uanset hvor dybt ned deres rødder når, og hvor meget vand de får. Ingen skal sætte lid til deres egen styrke og storhed. Alle skal forgå og ende i dødsriget. Selv de stærkeste ender i graven.
EZK.31.15	Gud Herren siger: Den dag du endte i dødsriget, holdt jeg vandstrømmene tilbage. Jeg klædte Libanon i sørgedragt, og alle landets træer hang med bladene. 
EZK.31.16	Ved braget fra dit fald skælvede folkeslagene af skræk, for jeg styrtede dig i graven til dem, der gik forud for dig. Dernede fandt de andre stolte træer fra Guds have trøst, for du delte skæbne med dem, alle disse engang så ranke cedre, hvis rødder nåede ned til grundvandet. 
EZK.31.17	Dine forbundsfæller, som sad i din skygge, endte samme sted, for de blev hugget ned af fjendens sværd og fulgte dig i dødsriget. De sluttede sig til dem, der tidligere var blevet fældet.
EZK.31.18	Egypten, du er større og prægtigere end alle andre træer i Guds have, men du skal alligevel ende i graven som Assyrien og de andre. Du kommer til at ligge side om side med de folkeslag, du foragtede og besejrede i krig. Det er egypterkongens og hans folks skæbne, siger Gud Herren.”
EZK.32.1	På den første dag i den 12. måned i det 12. år af vores eksil sagde Herren til mig: 
EZK.32.2	„Du menneske, syng en sørgesang for Egyptens konge:
EZK.32.2	Du var som en løve blandt nationerne,
EZK.32.2	som et uhyre fra havet fór du frem,
EZK.32.2	piskede Nilens vande op
EZK.32.2	og trampede bredderne til mudder.
EZK.32.3	Men hør, hvad Herren siger til dig:
EZK.32.3	Jeg fanger dig i mit fiskenet,
EZK.32.3	sender min hær og trækker dig op,
EZK.32.4	lader dig ligge på bredden og dø,
EZK.32.4	slænger dig ud i den øde ørken,
EZK.32.4	så himlens fugle slår ned på dig,
EZK.32.4	og jordens rovdyr mættes med dit kød.
EZK.32.5	Jeg spreder dit kød ud over bjergene,
EZK.32.5	kaster dine knogler i dalenes kløfter.
EZK.32.6	Jeg lader jorden drikke dit blod,
EZK.32.6	og bjergenes kløfter fyldes deraf.
EZK.32.7	Når dommens dag rammer dig,
EZK.32.7	tildækker jeg himlens stjerner.
EZK.32.7	Solen bliver gemt bag sorte skyer,
EZK.32.7	og månens lys forsvinder.
EZK.32.8	Jeg slukker alle himlens lys,
EZK.32.8	så hele dit land opsluges af mørke.
EZK.32.9	Rygtet om din skæbne vil nå ud til lande,
EZK.32.9	som du aldrig har set eller hørt om,
EZK.32.9	og folkene dér vil fyldes af frygt.
EZK.32.10	Mange folkeslag bliver lammet af rædsel,
EZK.32.10	og deres konger ryster af skræk,
EZK.32.10	når de ser, hvordan jeg svinger mit sværd
EZK.32.10	og lader det ramme dig med frygtelig kraft.
EZK.32.11	For det er, hvad Gud Herren siger:
EZK.32.11	Babyloniens konges sværd skal ramme dig.
EZK.32.12	Jeg sender verdens vældigste hær imod dig,
EZK.32.12	den er berømt for sin grusomhed.
EZK.32.12	Den raserer det, du er allermest stolt af,
EZK.32.12	og udrydder både folk og husdyr.
EZK.32.13	Kvæget, der græsser langs floden, bliver udryddet.
EZK.32.13	Ingen hove skal længere mudre vandet til,
EZK.32.13	ingen menneskefødder forstyrre flodens ro.
EZK.32.14	Nilens vand bliver klart og gennemsigtigt,
EZK.32.14	floden skal flyde som olivenolie, siger Herren.
EZK.32.15	Når jeg lægger dit land øde
EZK.32.15	og udrydder din befolkning,
EZK.32.15	da vil folk indse, at jeg er Herren.
EZK.32.16	Da skal denne klagesang synges.
EZK.32.16	Alle folkeslag skal stemme i
EZK.32.16	og sørge over Egyptens skæbne, siger Herren.”
EZK.32.17	På den 15. dag i samme måned sagde Herren til mig: 
EZK.32.18	„Du menneske, sørg over Egypten, for jeg styrter landet ned i dødsriget sammen med andre, mægtige nationer.
EZK.32.19	Du Egypten, er du mon bedre end de andre?
EZK.32.19	Kom ned og lig blandt de andre gudløse!
EZK.32.20	Egypterne skal dø som alle andre.
EZK.32.20	Sværdet er draget og vil ramme dem alle.
EZK.32.21	Dødsrigets helte tager imod dem med skadefryd,
EZK.32.21	giver dem plads iblandt alle de faldne.
EZK.32.21	‚Nu er de gudløse egyptere faldet,’ råber de.
EZK.32.21	‚Heltene er pludselig blevet så tavse.’
EZK.32.22	Der ligger Assyriens mægtige fyrster.
EZK.32.22	Alle blev dræbt, de faldt for sværdet.
EZK.32.23	De ligger i dødsrigets inderste kroge.
EZK.32.23	Skønt de spredte rædsel på jorden,
EZK.32.23	endte dog alle som offer for sværdet.
EZK.32.24	Elams mægtige konger er der,
EZK.32.24	omgivet af deres faldne krigere.
EZK.32.24	Alle blev dræbt, de faldt for sværdet.
EZK.32.24	I live spredte de rædsel omkring sig.
EZK.32.24	Nu ligger de mellem de andre gudløse.
EZK.32.24	Deres skæbne blev som alle andres.
EZK.32.25	Blandt dødsrigets dræbte fik de et hvilested,
EZK.32.25	omgivet af deres faldne krigere.
EZK.32.25	Alle de gudløse segnede for sværdet,
EZK.32.25	for de spredte rædsel i de levendes land.
EZK.32.25	Nu må de bide skammen i sig,
EZK.32.25	for de faldt selv for sværdet til sidst.
EZK.32.26	Der ligger Mesheks og Tubals fyrster,
EZK.32.26	omgivet af deres faldne krigere.
EZK.32.26	I live spredte de rædsel omkring sig.
EZK.32.26	Nu ligger de mellem de andre gudløse.
EZK.32.27	De ligger ikke blandt de gamle helte,
EZK.32.27	som fik en ærefuld begravelse
EZK.32.27	og fik deres våben med i dødsriget,
EZK.32.27	sværdet under hovedet og skjoldet over kroppen,
EZK.32.27	for de spredte rædsel i de levendes land.
EZK.32.28	Egypten, dine krigere må ligge mellem de gudløse,
EZK.32.28	side om side med alle de andre dræbte.
EZK.32.29	Der ligger Edoms konger og fyrster,
EZK.32.29	som fik deres grav blandt de slagne,
EZK.32.29	blandt de gudløse, der endte i døden.
EZK.32.30	Alle nordens fyrster ligger slagne dernede,
EZK.32.30	side om side med folkene fra Sidon.
EZK.32.30	Alle de gudløse segnede for sværdet.
EZK.32.30	De spredte skræk og rædsel omkring sig,
EZK.32.30	men nu må de bide skammen i sig
EZK.32.30	sammen med de andre gudløse i graven.
EZK.32.31	Når egypterkongen ender på det sted,
EZK.32.31	kan han se på de andre og trøste sig med,
EZK.32.31	at han ikke er den eneste, der tabte en krig.
EZK.32.32	Egypterkongen og hele hans hær
EZK.32.32	spredte skræk og rædsel i de levendes land.
EZK.32.32	Nu ligger han blandt de gudløse og dræbte,
EZK.32.32	der faldt for sværdet, siger Gud Herren.”
EZK.33.1	Herren sagde til mig: 
EZK.33.2	„Du menneske, tal til dit folk og giv dem følgende budskab: Når jeg sender en fjendtlig hær imod et land, udpeger landets befolkning en vagtpost. 
EZK.33.3	Og når vagtposten får øje på den fremstormende hær, blæser han straks alarm, så folket er advaret. 
EZK.33.4	Hvis der nu er nogle, der ikke tager advarslen alvorligt, og derfor senere bliver dræbt, så er det deres egen skyld. 
EZK.33.5	For de hørte jo alarmen, men rettede sig ikke efter den. De er selv skyld i deres død, for hvis de havde lyttet til advarslen, kunne de have reddet livet. 
EZK.33.6	Men hvis nu vagtposten ser den fremstormende hær og ikke blæser alarm for at advare folket, så er det vagtposten, der er skyld i, at de omkommer. Folket dør godt nok på grund af deres egne synder, men jeg vil kræve vagtposten til regnskab for deres død.
EZK.33.7	Du menneske, jeg har udvalgt dig til vagtpost for Israels folk. Derfor skal du høre godt efter, hvad jeg siger, og så advare folket. 
EZK.33.8	Hvis jeg siger, at nogle onde mennesker skal dø for deres ondskabs skyld, og hvis du ikke advarer dem, så de får mulighed for at omvende sig, da skal de onde mennesker godt nok dø på grund af deres egne synder, men jeg vil kræve dig til regnskab for deres død. 
EZK.33.9	Advarer du dem derimod, og de nægter at omvende sig, skal de dø på grund af deres synder, men du er uden skyld i deres død.
EZK.33.10	Du menneske, du skal sige til Israels folk: I er klar over, at I lider på grund af jeres synder og overtrædelser, og at det snart er ude med jer. I spørger, om I ikke kan gøre noget for at overleve. 
EZK.33.11	Sig til dem: Så sandt jeg lever, siger Herren, jeg har ingen glæde af, at de onde skal dø. Jeg vil meget hellere se dem omvende sig fra deres ondskab, så de kan redde livet. Åh Israel, omvend jer dog fra jeres synder! Hvorfor ønsker I at dø?
EZK.33.12	Du menneske, sig til mit folk: Hvis retskafne mennesker vender sig bort fra mig og gør oprør, kan alle deres tidligere gode gerninger ikke redde dem fra straffen. Og hvis syndige mennesker omvender sig, skal de ikke dø på grund af deres tidligere synder.
EZK.33.13	Godt nok har jeg sagt, at retskafne mennesker får et godt liv. Men hvis de bliver for selvsikre og begynder at synde, kan alle deres tidligere gode gerninger ikke redde dem. De skal dø, fordi de har gjort oprør og syndet imod mig. 
EZK.33.14	Men hvis onde mennesker lytter til min advarsel, omvender sig fra deres synd og begynder at handle retfærdigt, bliver de ikke straffet med døden. 
EZK.33.15	Hvis de betaler det tilbage, de har stjålet, hvis de udleverer et pant, de har taget i sikkerhed, og hvis de begynder at følge mine love, som sigter på et godt liv, og holder sig fra uretfærdighed, så skal de leve og ikke dø. 
EZK.33.16	De vil ikke blive dømt på grund af deres tidligere synder, for de har besluttet at gøre det rigtige, og derfor har de ret til at leve.
EZK.33.17	‚Det er ikke fair!’ siger I. Hør lige her, Israels folk: Er det mig, der ikke er fair? Er det ikke snarere jer? 
EZK.33.18	Når retskafne mennesker holder op med at handle ret og i stedet vælger at synde, er det så ikke fair, at de må bære straffen for deres synd og dø? 
EZK.33.19	Og når onde mennesker tager afstand fra deres tidligere synder og i stedet vælger at adlyde min lov, er det så ikke fair, at de redder livet? 
EZK.33.20	Hvordan kan I påstå, at det ikke er fair? Bør jeg ikke dømme jer efter jeres handlinger?”
EZK.33.21	På den femte dag i den tiende måned i det 12. år af vores eksil ankom en flygtning fra Jerusalem og meddelte, at byen var faldet. 
EZK.33.22	Aftenen før havde jeg oplevet Herrens kraft over mig, så da manden fra Jerusalem ankom, kunne jeg igen tale.
EZK.33.23	Herren sagde da til mig:
EZK.33.24	„Du menneske, de overlevende fra Judas folk, som bor spredt mellem ruinerne i Israels land, siger: ‚Abraham var kun én person, men han fik lovning på at få hele det hellige land i eje. Vi er alle sammen hans efterkommere, så det løfte må også gælde os.’ 
EZK.33.25	Men jeg, Herren, siger: I spiser kød med blod i, dyrker jeres afskyelige afguder og begår mord. Tror I så, at jeg vil give jer landet i eje? 
EZK.33.26	I stoler på jeres egne våben. I begår de frygteligste synder og er ægteskabsbrydere alle sammen. Og I vil have landet tilbage?
EZK.33.27	Sig til dem: Så sandt jeg lever, siger Herren, skal de overlevende blandt Judas ruiner også falde for sværdet! De, som prøver at skjule sig i det fri, skal ædes af de vilde dyr, og de, som gemmer sig i fæstninger og huler, skal dø af sygdom. 
EZK.33.28	Jeg gør landet til en ødemark og knækker dets stolthed. Jeg gør bjergene så øde, at ingen tør rejse gennem dem. 
EZK.33.29	Når jeg har lagt hele landet i ruiner som følge af folkets synder, vil de indse, at jeg er Herren.
EZK.33.30	Du menneske, dine landsmænd taler om dig, når de mødes ved murene og i døråbningerne. ‚Kom, lad os gå hen og høre, hvilke budskaber Herren har til os,’ siger de. 
EZK.33.31	Så stimler de sammen hos dig og sætter sig ned for at høre på dig. Men de har ikke tænkt sig at adlyde mine ord, for de taler altid om deres egne ønsker, og de er mest optaget af at søge efter penge og profit. 
EZK.33.32	For dem er du blot underholdning. Du er som en, der synger kærlighedssange med en smuk stemme og spiller på harpe for dem. De hører ordene, men de vil ikke adlyde. 
EZK.33.33	Men når profetierne bliver til virkelighed—og vær sikker på, at hvert eneste ord vil gå i opfyldelse—vil de indse, at det var en Herrens profet, der talte til dem.”
EZK.34.1	Herren sagde til mig: 
EZK.34.2	„Du menneske, profetér imod Israels ledere, som burde være hyrder for hjorden.
EZK.34.3	Men I spiser selv fedtet
EZK.34.4	I har hverken forbundet de sårede, taget jer af de syge, hjulpet de svage eller ledt efter dem, der var faret vild. I har i stedet behandlet dem hårdt og grusomt. 
EZK.34.5	Fordi mit folk ikke havde gode hyrder, blev de forvirrede og fór vild, et let bytte for de vilde dyr. 
EZK.34.6	Mine får vandrede fortabte rundt i bjergene og spredtes ud over hele jorden, men ingen gik ud for at søge efter dem og tage sig af dem.
EZK.34.7	I hyrder, hør nu Herrens ord: 
EZK.34.8	I forsømte min hjord og beskyttede den ikke mod angreb fra vilde dyr. I er uegnede som hyrder, for I søgte ikke efter de får, der fór vild. I tænkte kun på jer selv, ikke på fårene. 
EZK.34.9+EZK.34.10	Derfor straffer jeg jer. Så sandt jeg lever, siger Herren, skal I hyrder kræves til regnskab for, hvad der er sket med min hjord. Jeg tillader jer ikke længere at vogte mine får, for I tænker kun på jer selv. Jeg river mine får ud af kløerne på jer. I får ikke lov at udnytte dem længere.
EZK.34.11	Herren siger: Jeg vil selv opsøge mine får og tage mig af dem. 
EZK.34.12	Som en hyrde leder efter de fortabte får, vil jeg opsøge mit folk på de steder, de blev fordrevet til, da ulykken ramte dem. 
EZK.34.13	Jeg samler dem sammen fra de fremmede folk og nationer, hvor de er i landflygtighed, og fører dem hjem til deres eget land. De skal få lov at græsse på Israels højdedrag og langs floderne, hvor jorden er frugtbar og god. 
EZK.34.14	Jeg leder dem til de bedste og mest frodige græsgange. 
EZK.34.15	Jeg overtager ansvaret for mine får og sikrer mig, at de hviler trygt, siger Herren. 
EZK.34.16	Jeg opsøger de fortabte og forkomne får og sørger for, at de kommer sikkert hjem igen. Jeg forbinder de sårede og helbreder de syge. Men de selvsikre og egoistiske vil få deres velfortjente straf.
EZK.34.17	Jeg vil sætte skel mellem de gode og de onde, som man skiller fårene fra gederne, siger Herren.
EZK.34.18	Nogle af jer spiser det grønneste græs og tramper derefter resten af græsset ned. I drikker det bedste vand og mudrer derefter resten af vandet med jeres fødder. 
EZK.34.19	Det er ikke fair, at mine andre får skal nøjes med nedtrampet græs og mudret vand. 
EZK.34.20	Derfor vil jeg, Herren, adskille de egoistiske fra de ydmyge. 
EZK.34.21	I, der er stærke og egoistiske, skubber de svage til side og bruger jeres horn til at jage dem væk. 
EZK.34.22	Men jeg griber ind og redder dem. De skal ikke længere behandles på den måde. Derfor sætter jeg skel mellem de gode og de onde.
EZK.34.23	Jeg vil give dem en ny og god hyrde, der er som min tjener David. Han skal tage sig af dem og være deres hyrde. 
EZK.34.24	Da vil jeg, Herren, være deres Gud, og de får en ny leder, der er som min tjener David. Jeg, Herren, har talt.
EZK.34.25	Jeg slutter en fredspagt med dem og fordriver de vilde dyr fra landet, så mit folk kan bo der uden frygt og sove trygt i skoven. 
EZK.34.26	Jeg velsigner dem og giver dem lov at bo tæt ved mit hellige bjerg. Den velsignede regn skal falde til rette tid. 
EZK.34.27	Frugttræer og marker skal give en rigelig høst, og der skal være fred i landet. Når jeg har brudt deres slavelænker og befriet dem fra deres tyranner, vil de indse, at jeg er Herren. 
EZK.34.28	De skal ikke længere være et let bytte for fremmede nationer. De vilde dyr får ikke lov at fortære dem. De skal bo sikkert og trygt uden at frygte andres trusler. 
EZK.34.29	Landet skal blive kendt for de frodige planter, jeg lader vokse der, og mit folk skal ikke længere sulte eller være skydeskive for nationernes hån. 
EZK.34.30	Så vil de erkende, at jeg er Herren, deres Gud, og at de er mit folk, Israel, siger Herren. 
EZK.34.31	I er min hjord, som græsser på mine græsgange, siger Gud Herren. I er mit folk, og jeg er jeres Gud.”
EZK.35.1	Herren sagde til mig: 
EZK.35.2	„Du menneske, ret blikket mod Seirs bjerg og profetér imod Edoms folk:
EZK.35.3	Jeg er imod jer, Seirs stolte bjerge. Jeg løfter min hånd for at straffe jer og gøre jeres land til en ødemark. 
EZK.35.4	Jeg jævner jeres byer med jorden og lægger hele landet øde, så I kan forstå, at jeg er Herren.
EZK.35.5	I har altid hadet mit folk, Israel. I overfaldt dem og sablede dem ned, dengang jeg var nødt til at straffe dem. 
EZK.35.6	Så sandt jeg lever, siger Herren: I elsker at se blod, og I skal få blod at se, for nu kommer turen til jer. 
EZK.35.7	Jeg gør Seirs bjerge til ødemark og udrydder folket, som færdes der. 
EZK.35.8	Jeg sørger for, at bjergsider, dale og vandløb bliver fyldt med lig. 
EZK.35.9	Landet bliver en ødemark for evigt, og ingen skal bo i byerne igen. Da skal I indse, at jeg er Herren.
EZK.35.10	I rykkede ud mod Israel og Juda for at erobre dem, selvom I vidste, at jeg var deres Gud. 
EZK.35.11	Så sandt jeg lever, vil jeg straffe jer på grund af jeres vrede, had og jalousi, og I skal erkende, at det er mig, Herren, som griber ind og dømmer jer. 
EZK.35.12	Da skal I indse, at jeg hørte hvert eneste hånende ord, I udtalte imod Israels bjerge, da I mente, at de lå øde hen, og at I derfor havde ret til at besætte dem. 
EZK.35.13	I hånede mig med de mange ord, I udtalte imod mig. Men jeg hørte det alt sammen.
EZK.35.14	Gud Herren siger: Hele verden vil fryde sig over jeres undergang. 
EZK.35.15	I frydede jer over Israels sørgelige skæbne. Nu er det min tur til at fryde mig over jeres, for I vil blive udryddet, alle I folk i Seirs bjerge og i hele Edom. Da skal I indse, at jeg er Herren.
EZK.36.1	Du menneske, giv Israels bjergland følgende budskab fra mig:
EZK.36.2	Jeres fjender siger: ‚De ældgamle helligsteder tilhører nu os.’ 
EZK.36.3	Fra alle sider har jeres fjender angrebet jer og raseret jeres land. De har hånet jer og ført jer bort som slaver. 
EZK.36.4	Men hør, hvad Herren siger til jer, Israels bjergland, til højene og bakkerne, til floderne og dalene, til de øde ruiner og forladte byer, der blev plyndret og forhånet af alle folkeslagene rundt omkring jer: 
EZK.36.5	Min vrede er blusset op imod de andre folkeslag, især imod Edom, fordi de med skadefryd og foragt besatte mit land og plyndrede det.
EZK.36.6	Profetér derfor til Israels høje og bakker, dets floder og dale: Jeg er vred, fordi Israel har lidt under andre folkeslags hån og spot. 
EZK.36.7	Derfor lover jeg højtideligt, at de skal få igen med samme mønt. 
EZK.36.8	Men træerne i Israels bjergland skal skyde nye grene og bugne af frugt, for mit folk skal snart vende hjem. 
EZK.36.9	Jeg er med jer og velsigner jer. Jorden skal igen opdyrkes og tilsås. 
EZK.36.10	Israels befolkning skal vokse, og de ødelagte byer skal genopbygges og bebos. 
EZK.36.11	Både mennesker og husdyr skal vokse i antal. Israels land skal igen befolkes og blive frodigere end nogen sinde før. Da skal I indse, at jeg er Herren. 
EZK.36.12	Mit folk skal igen tage landet i besiddelse, og der skal være mad nok til, at ingen dør af sult. 
EZK.36.13	Gud Herren siger: Nabolandene hånede jer ved at sige, at jeres land var så goldt, at det førte til død. 
EZK.36.14	Men nu skal det være slut med sult og død, siger Herren. 
EZK.36.15	De skal ikke længere få grund til at håne jer, for Israels land skal brødføde mit folk.”
EZK.36.16	Herren sagde til mig: 
EZK.36.17	„Du menneske, dengang Israels folk endnu boede i deres eget land, gjorde de det urent ved deres onde handlinger. Rituelt set var deres opførsel lige så uren som menstruationsblod. 
EZK.36.18	De forurenede landet med mord og modbydeligt afguderi i en sådan grad, at jeg måtte straffe dem hårdt. 
EZK.36.19	Jeg sendte dem i eksil i fjerne lande som straf for deres ondskab og afgudsdyrkelse. 
EZK.36.20	Efter at jeg havde sendt dem i landflygtighed, vanærede andre folkeslag mit hellige navn ved at sige: ‚Israel kalder sig Guds folk, men deres Gud kunne ikke redde dem fra at blive sendt i eksil.’ 
EZK.36.21	Men jeg vil ikke have mit gode navn og rygte spoleret rundt omkring i verden.
EZK.36.22	Sig derfor til Israels folk: Hør, hvad Herren siger: Jeg vil føre jer hjem igen, ikke fordi I fortjener det, men for mit eget hellige navns skyld, som har fået et dårligt ry over hele verden på grund af jer. 
EZK.36.23	Jeg vil genoprette mit gode navn og rygte, og når folkeslagene ser min magt udfolde sig, vil de erkende, at jeg er Herren. 
EZK.36.24	Jeg vil samle jer sammen fra alle de forskellige lande og føre jer tilbage til Israels land, 
EZK.36.25	og jeg vil rense jer for jeres afgudsdyrkelse og rituelle urenhed ved at stænke vand på jer. 
EZK.36.26	Jeg vil forandre jer indefra ved at give jer et helt nyt hjerte, der længes efter at gøre det rigtige, og en ny ånd i jeres indre, så I lærer at tænke på en helt ny måde. Jeg vil tage jeres gamle og stædige stenhjerte ud og give jer et nyt og lydigt hjerte. 
EZK.36.27	Jeg vil give jer min Ånd, så I adlyder mine love og gør, hvad jeg befaler jer.
EZK.36.28	Da skal I bo i det land, jeg gav jeres forfædre. I skal være mit folk, og jeg vil være jeres Gud. 
EZK.36.29	Jeg vil rense jer for jeres synd og sørge for, at høsten ikke slår fejl, og at der ikke mere kommer hungersnød i landet. 
EZK.36.30	Jeres frugtplantager og kornmarker skal give en rigelig høst, og aldrig mere skal nabofolkene se ned på jer på grund af hungersnød. 
EZK.36.31	Da vil I skamme jer, når I tænker tilbage på jeres dårlige opførsel og onde handlinger. 
EZK.36.32	Husk, at det ikke er for jeres skyld, at jeg griber ind, det er for mit eget omdømmes skyld. Åh Israel, mit folk, hvor burde I dog skamme jer over al den ondskab, I har begået, siger Herren.
EZK.36.33	Når jeg har renset jer for jeres synd, vil jeg føre jer hjem til Israel og genopbygge landets ruinbyer. 
EZK.36.34	Jorden skal igen opdyrkes, efter at den i mange år har ligget brak. 
EZK.36.35	Når jeg fører jer hjem, vil folkeslagene udbryde: ‚Se! Dette gudsforladte land er blevet frugtbart som Edens have. De ødelagte byer, der længe lå som forladte ruiner, er nu genopbygget, befæstet og beboet.’ 
EZK.36.36	Så vil de nationer, som endnu er tilbage, erkende, at det er mig, Herren, som står bag genopbygningen af ruinerne og tilplantningen af det hærgede land. Det er et løfte fra mig, Herren, og det vil ske, som jeg har sagt.
EZK.36.37+EZK.36.38	Herren siger: Jeg vil høre Israels folks bønner og gøre dem så talrige som fåreflokkene, der strømmer gennem Jerusalems gader ved højtiderne. Så talrige vil jeg lade dem blive i byerne, som før lå i ruiner. Når det sker, skal alle indse, at jeg er Herren.”
EZK.37.1	Herrens kraft kom over mig, og hans Ånd førte mig ud i en dal fyldt med menneskeknogler. 
EZK.37.2	De var helt indtørrede, og Herren førte mig i en bue rundt om dem. 
EZK.37.3	Så spurgte han mig: „Kan de knogler blive til levende mennesker igen?” „Herre, det ved kun du,” svarede jeg.
EZK.37.4	Da gav han mig ordre til at profetere direkte til knoglerne: „I tørre knogler, hør Herrens ord. 
EZK.37.5	Herren siger: Jeg vil ånde på jer og gøre jer levende igen. 
EZK.37.6	Jeg vil sætte kød og sener på jer og dække jer med hud, og jeg vil blæse min livsånde ind i jer. Da vil I indse, at jeg er Herren.”
EZK.37.7	Jeg profeterede, som Herren havde befalet mig. Mens jeg profeterede, hørte jeg en raslende lyd, og jeg så, at knoglerne nærmede sig hinanden og blev til skeletter. 
EZK.37.8	Der voksede kød og sener frem på dem, og derefter blev de dækket af hud. Kroppene var dog stadig døde, der var ikke spor af liv i dem. 
EZK.37.9	Da befalede Herren mig at profetere og kalde på livsånden: „Herren siger: Du livsånd, kom fra de fire verdenshjørner og blæs på de her døde kroppe, så de bliver levende.” 
EZK.37.10	Så profeterede jeg, som han havde befalet mig. Straks kom der livsånde i kroppene, og de blev levende og rejste sig op. De udgjorde en meget stor hær.
EZK.37.11	Derefter sagde Herren til mig: „Du menneske, de tørre knogler er et billede på Israels folk. De siger: ‚Alt er håbløst. Vi ligger allerede i graven og er ikke andet end en bunke udtørrede knogler.’ 
EZK.37.12	Profetér derfor til dem og sig: Mit folk, jeg vil lukke op for jeres grave og føre jer ud af dem og bringe jer hjem til Israels land. 
EZK.37.13	Når jeg gør det, vil I indse, at jeg er Herren. 
EZK.37.14	Jeg sender min Ånd ind i jer, så I får nyt liv og kan vende hjem til jeres eget land. Til den tid vil I erkende, at jeg er Herren, og at jeg har opfyldt mit løfte til jer.”
EZK.37.15	Herren sagde til mig: 
EZK.37.16	„Du menneske, tag et stykke træ og skriv på det: ‚Judas folk og de stammer, der hører med til Sydriget.’ Tag et andet stykke træ og skriv på det: ‚Efraim og de andre stammer, der hører med til Nordriget.’ 
EZK.37.17	Hold så træstykkerne i den ene hånd, så det ser ud, som om de udgør ét stykke. 
EZK.37.18	Når folk spørger dig, hvad det skal betyde, 
EZK.37.19	skal du sige: ‚Herren siger: Jeg vil tage Nordrigets stammer og forene dem med Sydrigets stammer, så de bliver til ét folk i min hånd.’ 
EZK.37.20	Hold dem sådan, at alle kan se dem, 
EZK.37.21	og sig til folket: Jeg vil samle Israels folk fra de lande, hvor de er i landflygtighed, og føre dem hjem til deres eget land, 
EZK.37.22	så de bliver til én nation i Israels højland med en og samme konge. De skal ikke længere være splittet i to nationer. 
EZK.37.23	Og de skal ikke længere gøre sig urene med deres modbydelige afguder og alle deres synder. Jeg frelser dem fra deres frafald og renser dem for deres synd imod mig. Da skal de være mit folk, og jeg vil være deres Gud.
EZK.37.24	En, der er som min tjener David, skal være deres fælles konge og hyrde. Da skal de adlyde mine bud og gøre, hvad jeg befaler dem. 
EZK.37.25	De skal bo i det land, jeg gav min tjener Jakob, og hvor deres forfædre boede. Både de selv og alle kommende generationer efter dem skal bo i landet. Og en som min tjener David skal altid være deres fyrste. 
EZK.37.26	Jeg vil slutte en evig fredspagt med dem og gøre dem talrige. Min helligdom skal altid have plads midt iblandt dem. 
EZK.37.27	Ja, jeg vil bo midt iblandt dem. Jeg vil være deres Gud, og de skal være mit folk. 
EZK.37.28	Og fordi jeg altid er til stede iblandt mit folk, skal nationerne komme til erkendelse af, at jeg er Herren, og at jeg er den, som gør Israel til et helligt folk.”
EZK.38.1	Herren sagde til mig: 
EZK.38.2	„Du menneske, ret blikket mod landet Magog i nord og profetér imod Gog, fyrsten over Meshek og Tubal. 
EZK.38.3	Sig til ham: Herren siger: Hør, jeg har noget at sige dig, Gog! 
EZK.38.4	Jeg vender dig om, sætter kroge i dine kæber og trækker dig af sted tillige med hele din væbnede hær inklusive alle dine heste og ryttere. 
EZK.38.5	Der er tropper fra Persien, Kush og Libyen, 
EZK.38.6	fra Gomer og Armenien højt mod nord og folk fra mange andre lande, alle fuldt bevæbnede.
EZK.38.7	Gør dig klar og mobiliser dine hære, for du er deres leder, Gog. 
EZK.38.8	Langt ude i fremtiden vil jeg sende bud efter dig. Ved verdenshistoriens afslutning vil du pludselig skylle ind over Israels folk, der lever i fred, efter at de er vendt hjem fra fjerne lande og har genopbygget deres land. 
EZK.38.9	Din frygtede hær og alle dine allierede vil feje ind over Israels land som en voldsom storm og dække hele landet som en sky. 
EZK.38.10	Til den tid vil du lægge ondskabsfulde planer. 
EZK.38.11	Du vil se, at Israel er et land uden befæstede byer med et folk, der lever i fred og ro, 
EZK.38.12	og du vil angribe de byer, som engang var forladte, men som nu er befolket med alle de mennesker, der er vendt hjem fra deres eksil. Du vil tage krigsbytte og mange slaver, for folket er i mellemtiden blevet rigt og velstående og bor i verdens navle.
EZK.38.13	Men folkene fra Saba og Dedan og storkøbmænd fra Tarshish, som alle har samhandel med landet, vil protestere og sige: ‚Hvorfor kommer du med en stor hær for at plyndre dette folk? Hvorfor vil du røve deres guld og sølv, husdyr og ejendele?’
EZK.38.14	Derfor siger Gud Herren til Gog: Midt i fredstid hvor Israel bor fredeligt i deres land, vil du gøre dig klar. 
EZK.38.15+EZK.38.16	Du rykker ud fra nord med alle dine ryttere og lægger dig over landet som en vældig sky. Det vil ske i en fjern fremtid, i verdenshistoriens afsluttende kapitel. Jeg vil føre dig mod mit land, og når jeg så griber ind og besejrer dig, vil hele verden se min magt og herlighed.
EZK.38.17	Herren siger til dig, Gog: Du er den, jeg havde i tanke for længe siden, da jeg gennem Israels profeter forkyndte at engang ude i fremtiden skulle en stormagt angribe Israel. 
EZK.38.18	Men når du kommer for at ødelægge landet, bliver jeg fyldt af en voldsom vrede. 
EZK.38.19	I min lidenskabelige og voldsomme harme sender jeg et mægtigt jordskælv i Israels land, 
EZK.38.20	så alt levende skælver af frygt for mig, både fisk, fugle, vilde dyr og mennesker. Bjerge og klipper styrter sammen, og murene synker i grus. 
EZK.38.21	Ja, siger Gud Herren, jeg sender en frygtelig katastrofe over dig, så dine soldater i panik begynder at bekæmpe hinanden. 
EZK.38.22	Jeg rammer dig og dine allierede med sygdom, oversvømmelse og død. Store hagl blandet med ild og svovl kommer til at piske ned over jer. 
EZK.38.23	Det bliver et stærkt udtryk for min storhed og hellighed. Hele verden skal se det og erkende, at jeg er Herren.”
EZK.39.1	Herren fortsatte: „Du menneske, profetér videre imod Gog og sig til ham: ‚Du fyrste over Meshek og Tubal, jeg kæmper imod dig. 
EZK.39.2	Jeg vender dig om og trækker dig fra det høje nord ned til Israels højland. 
EZK.39.3	Der slår jeg buen ud af din venstre hånd og pilene ud af din højre. 
EZK.39.4	Derpå skal I alle dø, både du selv, dine hære og dine allierede, og I skal blive til føde for rovfugle og vilde dyr. 
EZK.39.5	Aldrig skal du nå frem til Israels byer, for du skal falde på åben mark. Jeg har talt, siger Gud Herren. 
EZK.39.6	Jeg vil lade ild regne ned over Magog og dem, som lever i tryghed langs kysterne, så de indser, at jeg er Herren.’
EZK.39.7	På den måde skal min hellighed blive kendt i hele Israel. Jeg vil ikke længere acceptere, at mit navn bliver vanæret. Alle nationer skal erkende at jeg, Herren, er Israels hellige Gud. 
EZK.39.8	Det vil ske, som jeg har sagt.
EZK.39.9	Da skal indbyggerne i Israels byer gå ud og indsamle alle deres fjenders våben: skjolde, buer og pile, kastespyd og lanser, og bruge dem til brændsel. Der bliver brændsel nok til syv års forbrug. 
EZK.39.10	I den periode behøver de ikke bekymre sig om at samle brænde på markerne eller fælde træer i skoven, for der er rigeligt med brændsel fra våbnene. Sådan skal Israels folk plyndre de folk, der kom for at plyndre dem, siger Herren.
EZK.39.11	Til den tid vil jeg berede en gravplads for Gog i Israel, i den dal der bruges til gennemrejse, øst for havet.
EZK.39.12+EZK.39.13	Det vil tage Israels folk syv måneder at begrave alle ligene, selv om alle hjælper til. Først da kan landet blive renset. Det bliver en herlig dag for Israel, når jeg viser min herlighed og magt. 
EZK.39.14	Når de syv måneder er gået, skal man udpege folk til systematisk at gennemsøge landet for eventuelle døde, som endnu ikke er blevet begravet. 
EZK.39.15+EZK.39.16	Hvis de så finder nogle skeletrester, skal de afmærke stedet, så graverne kan få dem begravet i ‚Gogs Massegrav’. Selv en af byerne i dalen vil få navn efter massegraven. Sådan skal landet omsider blive renset fra al den urenhed, som ligene var årsag til.
EZK.39.17	Du menneske, kald alle rovfuglene og de vilde dyr sammen til en mægtig offerfest. Lad dem komme fra nær og fjern til Israels bjergland og tage del i festen, hvor de skal æde menneskekød og drikke menneskeblod. 
EZK.39.18+EZK.39.19	Sig til fuglene og dyrene: ‚Kom til den offerfest, jeg holder for jer i Israels bjergland. Spis kød fra helte og drik blod fra fyrster, som var det fede væddere, lam, geder eller okser fra Bashan. Æd, til I revner, og drik jer berusede i blod. 
EZK.39.20	Kom til festen og spis jer mætte i heste og ryttere, helte og krigere.’ ”
EZK.39.21	Herren fortsatte: „Jeg vil demonstrere min magt og herlighed over for nationerne. De bliver alle vidne til, hvordan jeg straffer Gog og hele hans hær.
EZK.39.22	Fra den dag og i al fremtid vil Israels folk erkende, at jeg er Herren, deres Gud, 
EZK.39.23	og nationerne vil forstå, hvorfor Israels folk blev sendt i landflygtighed. Jeg måtte straffe dem for deres oprør og utroskab imod mig. Derfor vendte jeg ryggen til dem og lod deres fjender ødelægge dem. 
EZK.39.24	De fik den straf, de havde fortjent på grund af alle deres synder.
EZK.39.25	Men nu vil jeg genoprette mit folk, siger Gud Herren. Jeg forbarmer mig over Israels folk for mit navns æres skyld. 
EZK.39.26	Da skal de få lov til at bo trygt og fredeligt i deres eget land uden at frygte for at blive jaget bort, og de skal med skam mindes deres tidligere oprør og utroskab overfor mig. 
EZK.39.27	Når jeg fører dem hjem fra fjendeland og på den måde demonstrerer min hellighed over for verden, 
EZK.39.28	vil de indse, at jeg er Herren, deres Gud, som sendte dem i landflygtighed, og som førte dem hjem igen til deres land uden at glemme en eneste af dem. 
EZK.39.29	Jeg vil aldrig igen vende ryggen til mit folk, når jeg først har udgydt min Ånd over dem, siger Gud Herren.”
EZK.40.1	På den tiende dag i den første måned i det 25. år af vores eksil, 14 år efter Jerusalems fald, kom Herrens kraft over mig, og han førte mig i ånden helt til Jerusalem. 
EZK.40.2	I mit syn ankom jeg til Israel og blev anbragt på et højt bjerg, hvorfra jeg foran mig
EZK.40.3	Jeg fik øje på en mand, der lyste som skinnende bronze. Han stod ved den østlige port i muren omkring tempelpladsen, og i hånden holdt han en målesnor og en målestok. 
EZK.40.4	„Du menneske,” sagde han til mig. „Hold øjne og ører åbne og læg nøje mærke til alt, hvad jeg viser dig. Du er blevet ført hertil, for at jeg kan vise dig mange ting. Bagefter skal du fortælle det hele til Israels folk.”
EZK.40.5	Jeg kunne se muren hele vejen rundt om tempelområdet, og manden målte murens højde og bredde, der svarede præcis til længden af hans målestok, som var 3 m.
EZK.40.6	Manden kaldte mig nu hen til østporten i muren. Vi gik op ad trappen, hvorefter han målte tærsklen i portåbningen. Den havde målestokkens længde og var altså 3 meter bred. 
EZK.40.7	Inden for porten kom vi forbi nogle vagtrum, som alle var 3 gange 3 m, og imellem rummene var der 2,5 m. Dernæst kom vi til tærsklen til den modsatte port, den som førte ind mod templets ydre forgård. Den var også 3 m bred. 
EZK.40.8	Så målte han forhallen før porten, og den var 4 m. 
EZK.40.9	Dens søjler var en meter brede og den vendte ind mod templet. 
EZK.40.10	Af vagtrum var der tre på hver side af passagen mellem den ydre og indre port, og de havde samme mål. Og søjlerne på hver side havde også alle samme mål. 
EZK.40.11	Indgangspartiet i portåbningen mod øst var 5 m bredt, og passagen imellem portene var 6,5 m bred. 
EZK.40.12	Foran hvert af vagtrummene ud mod passagen var der stenbænke, som var en halv meter bred og en halv meter høj. 
EZK.40.13	Derefter målte manden bredden af hele portkomplekset fra ydermuren af vagtrummet på den ene side til ydermuren af vagtrummet, der lå lige overfor på den anden side. Den var 12,5 m. 
EZK.40.14	Søjlerne ved forhallen blev anslået til at være 30 m høje,
EZK.40.15	Der var i alt 25 m fra den ene ende af portkomplekset til den anden. 
EZK.40.16	Der var gittervinduer i vagtrummene og i murene imellem rummene. Alle søjler var dekoreret med palmemotiver.
EZK.40.17+EZK.40.18	Manden førte mig nu videre ind i den ydre forgård, hvor der var 30 rum bygget op ad muren mod nord, øst og syd. Forgården var belagt med fliser i to niveauer. Det nederste niveau gik fra ydermuren og indad i en bredde, der svarede til portkompleksernes længde. Det øverste niveau dækkede resten af forgården ind til indermuren. 
EZK.40.19	Så målte han afstanden fra porten til den ydre forgård til porten til den indre forgård. Afstanden mellem de to portkomplekser var 50 m, og det gjaldt både mod øst og nord.
EZK.40.20	Han førte mig derefter hen til portkomplekset mod nord og målte både dets længde og bredde. 
EZK.40.21	Det havde også tre vagtrum på hver side, og målene var de samme som for portkomplekset mod øst, 25 m i længden og 12,5 m i bredden. 
EZK.40.22	Også vinduer, forhal, søjler og palmemotiver var som i østporten. En trappe med syv trin førte op til den ydre portindgang, og forhallen vendte ind mod den ydre forgård. 
EZK.40.23	Overfor det ydre portkompleks lå der både mod nord og øst et indre portkompleks, som førte ind til den indre forgård. Afstanden mellem de ydre og indre portkomplekser var 50 m.
EZK.40.24	Derefter førte han mig videre til portkomplekset mod syd. Der var også en forhal og søjler, som han målte, og det var de samme mål som før. 
EZK.40.25	Hele portkomplekset var 25 m langt og 12,5 m bredt som de andre, og der var vinduer i væggene og i forhallen som i de andre. 
EZK.40.26	Der var syv trappetrin op til den ydre indgang, forhallen vendte ind mod den ydre forgård, og der var palmemotiver på søjlerne. 
EZK.40.27	Overfor det ydre sydlige portkompleks lå det indre sydportkompleks, som førte ind til den indre forgård. Afstanden mellem de to portkomplekser var 50 m.
EZK.40.28	Så førte han mig gennem det indre sydportkompleks ind i den indre forgård. Undervejs målte han portkomplekset, og det havde samme mål som de andre. 
EZK.40.29	Vagtrummene, søjlerne og forhallen havde nøjagtig samme mål som i de ydre porte, og der var vinduer i væggene og i forhallen. Portkomplekset var 25 m langt og 12,5 m bredt. 
EZK.40.30	Hver forhal i de tre portkomplekser omkring den indre gård var 12,5 m i bredden og 2,5 m dyb. 
EZK.40.31	Otte trappetrin førte op til portens indgang, forhallen vendte ud mod den ydre forgård, og der var palmemotiver på søjlerne.
EZK.40.32	Derpå førte han mig hen til det indre østlige portkompleks. Dets mål svarede til de øvrige portes: 
EZK.40.33	Vagtrummene, søjlerne og forhallen var de samme, og der var vinduer i væggene og i forhallen. Portkomplekset var 25 m langt og 12,5 m bredt. 
EZK.40.34	Forhallen vendte ud mod den ydre forgård, og der var palmemotiver på søjlerne. Også her var der otte trappetrin.
EZK.40.35	Så førte han mig til det indre nordlige portkompleks, hvis mål svarede til de øvrige portes. 
EZK.40.36	Vagtrummene, søjlerne og forhallen var nøjagtig som de andre, og portkomplekset var 25 m langt og 12,5 m bredt. 
EZK.40.37	Forhallen vendte ud mod den ydre forgård, og der var palmemotiver på søjlerne. Også her førte otte trappetrin op til porten.
EZK.40.38	Der ved det indre nordportkompleks
EZK.40.39	I forhallen stod der på hver side af midtergangen to borde, der blev brugt til at lægge kødet fra de slagtede offerdyr på, hvad enten det var brændofre, syndofre eller skyldofre. 
EZK.40.40	Uden for forhallen var der tilsvarende to borde på hver side af indgangen. 
EZK.40.41	I alt var der altså otte borde, som blev brugt til at lægge de slagtede offerdyr på,
EZK.40.42	Ved siden af trappetrinene op til porten stod der fire borde af tilhugne sten, hvorpå man opbevarede knivene og de øvrige redskaber, der blev brugt ved slagtningen. Stenbordene var 75 gange 75 cm med en højde på 50 cm. 
EZK.40.43	På ydermuren af portkomplekset var der fastgjort en lang række kroge af en håndsbreds længde til brug ved parteringen af offerdyrene. Efter parteringen og afvaskningen blev de udskårne stykker anbragt på bordene.
EZK.40.44	Derpå førte han mig ind i den indre forgård, og jeg så, at der var bygget to rum til præsterne. Det ene lå tæt ved nordporten og havde indgang mod syd, og den anden lå tæt ved sydporten og havde indgang mod nord.
EZK.40.45	Manden forklarede mig, at rummet ved nordporten skulle bruges af de præster, der havde ansvar for den daglige tjeneste i templet, 
EZK.40.46	mens rummet ved sydporten var for de præster, der skulle forrette altertjenesten, altså Zadoks efterkommere, de eneste levitter, der måtte nærme sig Herren og udføre denne tjeneste.
EZK.40.47	Derefter målte han den indre forgård: Den var 50 m på hver led. Alteret stod foran tempelbygningen. 
EZK.40.48	Så førte han mig hen til selve tempelbygningens forhal. Den havde to enorme søjler hver på 2,5 gange 2,5 m. Indgangen var 7 m bred og de to sidemure var hver 1,5 m brede. 
EZK.40.49	Forhallen målte 10 m gange 5,5 m. En trappe førte op til forhallen, og der var søjler på begge sider af trappen.
EZK.41.1	Derefter førte han mig videre hen til selve tempelhallen, og han målte de to dørstolper, som døren sad fast i. De var hver 3 m brede. 
EZK.41.2	Døren var 5 m bred og væggene på begge sider af døren var 2,5 m brede. Tempelhallen var indvendig 20 m lang og 10 m bred.
EZK.41.3	Så gik han hen til indgangen til det inderste rum. Dørstolperne ved den indgang var hver en meter brede. Døren var 3 m bred og væggene på begge sider af døren var hver 3,5 m brede. 
EZK.41.4	Det inderste rum var 10 m på hver led. „Rummet her er det allerhelligste,” forklarede han.
EZK.41.5	Så gik han udenfor igen og målte tempelhallens mur: Den var 3 m tyk. Der var en tilbygning med rum hele vejen rundt om templets yderside mod syd, vest og nord. Hvert rum var 2 m bredt. 
EZK.41.6+EZK.41.7	Tilbygningen havde tre etager, og der var 30 rum på hver etage. Tempelhallens mur var bredest forneden og gik en tak indad to gange, så tilbygningens støttebjælker havde en hylde at hvile på. Bjælkerne var altså ikke bygget ind i tempelmuren, men lå på en afsats. Derfor var tilbygningens midterste etage bredere end den nederste, og den øverste var lige så meget bredere igen i forhold til den midterste. Der var trapper fra nederste etage gennem den midterste til den øverste etage.
EZK.41.8	Rundt om hele templet var der bygget et fundament, som var 3 m højt, og tilbygningen med de mange rum var bygget oven på det fundament. 
EZK.41.9	Tilbygningens ydermur var 2,5 m tyk, og uden for muren var der et åbent stykke som en terrasse. 
EZK.41.10	Hele vejen rundt var der et åbent stykke på 10 m, indtil man kom til de andre værelser.
EZK.41.11	Der var to døre i tilbygningen, hvoraf en vendte mod nord og en mod syd. Dørene åbnede ud mod den åbne terrasse, som var 2,5 m bred.
EZK.41.12	Vest for tempelhallen var der en baggård, hvori der lå en bygning, som var 35 m bred og 45 m lang, og dens mure var på alle sider 2,5 m tykke. 
EZK.41.13	Derpå målte manden længden fra øst til vest af tempelhallen plus tilbygningen. Den var 50 m. Og han målte længden af baggården med dens bygning og mur. Den var også 50 m. 
EZK.41.14	Derpå målte han bredden fra syd til nord af tempelhallen plus den indre forgård. Den var også 50 m. 
EZK.41.15	Han havde nu målt baggården og dens bygning med dens balkoner.
EZK.41.15	Både det ydre og indre rum i tempelhallen samt forhallen var indvendig beklædt med træpaneler. 
EZK.41.16	Træpanelerne gik fra gulvet op til vinduerne, som der var gitter for.
EZK.41.17	Væggen over døren ind til det allerhelligste var også beklædt med paneler. 
EZK.41.18+EZK.41.19+EZK.41.20	Alle væggene var udsmykket med udskårne billeder af keruber og palmer fra gulvet til op over dørene. Der var skiftevis en kerub og en palme hele vejen rundt på templets indervæg. Keruberne havde to ansigter. Deres menneskeansigt så i retning af palmen på den ene side, mens deres løveansigt så i retning af palmen på den anden side.
EZK.41.21	Dørstolperne ved indgangen til det ydre rum i tempelhallen var firkantede, og det samme gjaldt dørstolperne ind til det indre rum. 
EZK.41.22	Foran indgangen til det indre rum stod røgelsesalteret. Det var 1,5 m højt, 1 m bredt og 1 m langt. Dets hjørner, fodstykke og sider var helt igennem af træ. „Dette alter viser, at Herren er nær,” forklarede manden.
EZK.41.23+EZK.41.24	Både indgangen til det ydre og indre rum i templet havde dobbelte fløjdøre, 
EZK.41.25	der ligesom væggene var udsmykket med keruber og palmemotiver. Over indgangen til forhallen var der desuden et udhæng af træ. 
EZK.41.26	Der var også palmemotiver på forhallens vægge rundt omkring vinduerne.
EZK.42.1	Derpå førte han mig ud i den nordlige del af den ydre forgård, hvor der lå en stor bygning ikke langt fra bygningen i baggården. 
EZK.42.2	Bygningen var 50 m lang og 25 m bred og havde tre etager. 
EZK.42.3	Syd for bygningen var der den 10 m brede åbne plads i den indre forgård,
EZK.42.4	Den flisebelagte strækning nord for bygningen var 5 m bred og 50 m lang, og der var døre ind til bygningen fra nordsiden. 
EZK.42.5+EZK.42.6	Værelserne på den øverste etage var ikke så brede som på de nederste, fordi der skulle være plads til svalegangen. Bygningen var nemlig ikke konstrueret med søjler, som svalegangen kunne hvile på. 
EZK.42.7	De nederste værelser i den del af bygningen, der vendte mod øst, var afskærmet af en mur på 25 meters længde, 
EZK.42.8	for den side, der vendte mod øst, var 25 m, mens den side, der vendte ind mod templet, var 50 m. 
EZK.42.9	Da muren afskærmede den nederste del af bygningen, kunne præsterne gå ind i den fra øst uden at blive set fra den ydre forgård.
EZK.42.10	På den sydlige side af templet var der en tilsvarende bygning ikke langt fra bygningen i baggården. 
EZK.42.11	Der var en passage foran den sydlige bygning svarende til passagen foran den nordlige bygning, og de to bygninger var lige lange og brede og havde ens udgange og døre. Det hele var bare spejlvendt. 
EZK.42.12	Præsterne gik ind i bygningen fra den østlige side via en passage, som kom fra templet, og som var afskærmet af muren ud mod den ydre forgård.
EZK.42.13	„Værelserne i både den nordlige og sydlige bygning er særligt indviede værelser,” forklarede han. „De præster, som forretter altertjeneste for Herren, opbevarer og spiser deres del af de hellige offergaver her, både afgrødeofrene, syndofrene og skyldofrene, for disse værelser er hellige. 
EZK.42.14	Når præsterne har været inde i templet, må de ikke komme ud i den ydre forgård, før de har taget deres særlige tjenestedragt af. Den er jo indviet til tjenesten i helligdommen. De må skifte til noget andet tøj, før de bevæger sig ud blandt folket.”
EZK.42.15	Da han var færdig med opmålingen inde på tempelområdet, førte han mig ud gennem den ydre østport og gav sig til at måle udenfor. 
EZK.42.16+EZK.42.17+EZK.42.18+EZK.42.19+EZK.42.20	Muren omkring tempelområdet var 250 m på alle fire sider, mod vest, mod nord, mod øst og mod syd. Den gik hele vejen rundt om tempelområdet og adskilte således det hellige område fra det alment tilgængelige.
EZK.43.1	Derefter førte manden mig tilbage til den ydre østport. 
EZK.43.2	Pludselig så jeg Israels Guds herlighed komme fra øst med en lyd som et mægtigt vandfald, og hele landskabet lyste op i skæret fra hans herlighed. 
EZK.43.3	Det mindede om det syn af Herren, jeg modtog ved Kebarfloden, og senere ved synet af Jerusalems ødelæggelse. Jeg kastede mig ned med ansigtet mod jorden foran ham. 
EZK.43.4	Imens bevægede Herrens herlighed sig ind gennem østporten og videre ind i templet.
EZK.43.5	Så løftede Ånden mig op og førte mig ind i den indre forgård. Herrens herlighed fyldte hele templet. 
EZK.43.6	Manden, som havde foretaget opmålingerne, stod stadig ved siden af mig, og nu hørte jeg Herren tale til mig inde fra templet: 
EZK.43.7	„Du menneske, her er min trone, hvor jeg kan sidde midt iblandt mit folk Israel for altid. De og deres konger skal ikke længere vanære mit hellige navn ved åndelig utroskab og ved at tilbede deres livløse afguder på højene.
EZK.43.8	De byggede deres afgudstempler side om side med mit tempel, så der kun var en mur imellem, og de tilsmudsede mit hellige navn ved de afskyelige ting, de foretog sig der. Derfor tilintetgjorde jeg dem i min vrede. 
EZK.43.9	Men nu skal de tage afstand fra deres åndelige utroskab og de livløse afguder, som de bøjede knæ for. Derefter vil jeg bo midt iblandt dem for altid.
EZK.43.10	Du menneske, giv Israels folk en beskrivelse af templet, dets udseende og grundplan, så de må skamme sig over alle deres synder. 
EZK.43.11	Når de så af hjertet angrer det onde, de har gjort, skal du forklare dem templets indretning i detaljer, også de forskellige døre og indgange, så de kan danne sig et billede af det. Forklar dem også alle forskrifterne og reglerne. Skriv det op for dem, så de kan få overblik over det alt sammen, og så de kan overholde mine forskrifter. 
EZK.43.12	Templets vigtigste lov er hellighed. Hele toppen af tempelbjerget skal holdes helligt.”
EZK.43.13	Det følgende er alterets mål:
EZK.43.14+EZK.43.15+EZK.43.16+EZK.43.17	Selve alteret var bygget op i tre sektioner. Den nederste sektion var 1 m høj med et grundareal på 8 gange 8 m og en afsats på en halv meter hele vejen rundt ind til mellemsektionen. Mellemsektionen var 2 m høj med et grundareal på 7 gange 7 m og en afsats på en halv meter hele vejen rundt ind til øverste sektion. Den havde også en bort rundt om på 25 cm. Den øverste sektion var selve ildstedet, der var 6 m i kvadrat og 2 m høj. I dens hjørner var der horn, der ragede op over ildstedet. På alterets østside var der en trappe.
EZK.43.18	Herren sagde: „Du menneske, når alteret er bygget, skal det indvies med brændofre, og der skal stænkes offerblod på det. 
EZK.43.19	Til den tid skal Zadoks efterkommere af Levis stamme, som er mine offerpræster, ofre en ungtyr som syndoffer. 
EZK.43.20	De skal tage noget af blodet og smøre det på alterets horn samt på de fire hjørner af midtersektionen og borten udenom. På den måde bliver alteret renset og gjort helligt. 
EZK.43.21	Derefter skal de tage syndoffertyren og brænde den på det dertil bestemte sted i den ydre forgård.
EZK.43.22	Næste dag skal de ofre en ung gedebuk uden fysiske defekter af nogen art. Den skal også ofres som et syndoffer, og dens blod vil ligesom ungtyrens blod være med til at rense alteret og gøre det helligt. 
EZK.43.23	Når de har fuldført denne renselsesceremoni, skal de ofre endnu en ungtyr og en vædder, begge uden fysiske defekter. 
EZK.43.24	De skal bringes hen foran templet, så præsterne kan gnide salt på dem og ofre dem som brændofre til Herren.
EZK.43.25+EZK.43.26	I syv dage skal der dagligt som syndoffer ofres en gedebuk, en ungtyr og en vædder uden defekter, så alteret kan blive renset og gjort helligt. 
EZK.43.27	På den ottende dag, og hver dag fremover, skal præsterne ofre de normale brændofre og takofre på alteret. Så vil jeg acceptere jer og anerkende jer som mit folk, siger Gud Herren.”
EZK.44.1	Derefter førte manden mig tilbage til den ydre østport, men den var nu lukket. 
EZK.44.2	„Denne port skal forblive lukket,” sagde Herren. „Intet menneske må gå igennem den, for Herren, Israels Gud, kom ind gennem denne port, og derfor skal den fra nu af være lukket. 
EZK.44.3	Kun folkets leder
EZK.44.4	Så førte manden mig gennem nordporten ind i den indre forgård og hen foran templet. Jeg så, at Herrens herlighed fyldte templet, og jeg kastede mig ned med ansigtet mod jorden i tilbedelse. 
EZK.44.5	„Du menneske,” sagde Herren. „Hold øjne og ører åbne og læg nøje mærke til alt, hvad jeg siger om alle lovene og forskrifterne for templet. Jeg vil fortælle dig, hvem der må få adgang til templet. 
EZK.44.6	Sig så til mit oprørske folk: Hør, hvad Herren siger, Israel! Nu er det nok med jeres afskyelige handlinger. 
EZK.44.7	I lod uomskårne og vantro fremmede komme ind og vanhellige min helligdom, alt imens I tilberedte min mad, mit fedt og mit blod. I har brudt min pagt ved alle jeres afskyelige handlinger. 
EZK.44.8	I har ikke overholdt de love, jeg gav jer angående de hellige offergaver, for I har ansat fremmede folk til at udføre tempeltjenesten.
EZK.44.9	Men jeg, Herren, siger jer: Intet uomskåret og vantro menneske må gå ind i min helligdom. Det gælder alle de fremmede, som bor iblandt jer. 
EZK.44.10	Levitterne, der vendte sig fra mig, da Israels folk begyndte at dyrke afguder, skal straffes for deres utroskab. 
EZK.44.11	De kan få lov at være tempelvagter og portnere, og de kan få lov at hjælpe folk med at slagte offerdyrene. 
EZK.44.12	Men fordi de hjalp med at slagte offerdyr til afguderne og var med til at føre mit folk på afveje, så sværger jeg på, at de skal få deres straf. 
EZK.44.13	De får ikke lov at fungere som præster, og de får heller ikke lov til at røre ved nogen af de hellige ting. De må bære skammen for den synd, de har begået. 
EZK.44.14	De må nøjes med at udføre de praktiske opgaver i templet. 
EZK.44.15	Men de levitter af Zadoks slægt, som trofast fortsatte deres tjeneste i mit tempel, selv om resten af folket vendte sig til afguderne, de skal være mine præster. De skal stå for mit ansigt og ofre fedtet og blodet fra offerdyrene, siger Gud Herren. 
EZK.44.16	De skal have fri adgang til min helligdom og træde hen til alteret for at tjene mig. Ja, de skal sørge for, at alle forskrifterne nøje overholdes.
EZK.44.17	De må ikke gå i tøj af uld, men skal være iført linnedklæder, når de opholder sig i templet eller den indre forgård. 
EZK.44.18	Også deres turbaner og deres undertøj skal være af linned, for de må ikke have noget tøj på, som får dem til at svede. 
EZK.44.19	Før de vender tilbage til den ydre forgård og blander sig med den menige befolkning, skal de skifte til deres eget tøj og efterlade de indviede klæder i de hellige værelser, for ingen almindelige mennesker har lov til at røre de hellige klæder.
EZK.44.20	De må hverken lade deres hår vokse langt eller rage det af, men de skal sørge for jævnligt at blive klippet. 
EZK.44.21	Ingen præst må drikke vin, lige før han skal gøre tjeneste i helligdommen, 
EZK.44.22	og han må kun gifte sig med en israelitisk jomfru eller en præsteenke. Han må ikke gifte sig med en fraskilt eller en almindelig enke.
EZK.44.23	Præsterne skal lære mit folk, hvad der er helligt, og hvad der ikke er helligt, hvad der er rent, og hvad der er urent.
EZK.44.24	Præsterne skal varetage opgaven som dommere i retssager blandt mit folk, og de skal træffe afgørelser baseret på min lov. De skal adlyde mine love og forskrifter for de religiøse højtider og sørge for, at sabbatsdagen holdes hellig.
EZK.44.25	En præst må ikke gøre sig uren ved at komme i nærheden af et lig, medmindre det drejer sig om hans far eller mor, en søn eller datter, en bror eller en ugift søster. 
EZK.44.26	Er han blevet uren, skal han gennemgå renselsesceremonien, og derefter skal der gå yderlige syv dage, før han kan betragtes som ren igen. 
EZK.44.27	Den dag, han vender tilbage til tempeltjenesten i den indre forgård og i helligdommen, skal han bringe et syndoffer, siger Gud Herren.
EZK.44.28	Præsterne får ikke tildelt nogen jord eller ejendom i Israel, for jeg vil selv sørge for deres behov. De skal være helt afhængige af mig. 
EZK.44.29	Præsterne skal leve af de offergaver, som folket bringer til templet: afgrødeofrene, syndofrene og skyldofrene. 
EZK.44.30	Den første del af afgrøden og alle de ofre og afgifter, som tilhører mig, skal gå til præsterne. Også det første groftmalede mel af kornhøsten skal I give til præsterne, så jeg kan velsigne jeres hjem. 
EZK.44.31	Præsterne må ikke spise kød af selvdøde dyr eller af fugle eller dyr, der er blevet dræbt af andre dyr.”
EZK.45.1	Herren fortsatte: „Når I deler landet mellem Israels stammer, skal I først give mig et område, som skal være min hellige del af landet. Området skal være 12,5 km langt og 10 km bredt. Det skal betragtes som hellig jord.
EZK.45.2	Af den jord skal et kvadratisk stykke, der er 250 m på hver led, bruges til tempelområdet, og der skal være et åbent areal på 25 m hele vejen rundt om. 
EZK.45.3	Mit hellige land skal deles i to halvdele på langs, så hver del er 5 km bredt. I den øverste halvdel skal templet bygges 
EZK.45.4	og præsterne, som forretter tjeneste i helligdommen, skal også have deres hjem der.
EZK.45.5	Den anden halvdel skal tilhøre levitterne, som arbejder i templet, og de kan bygge deres landsbyer der. 
EZK.45.6	Syd for den hellige jord skal der afsættes et stykke land 2,5 km bredt og 12,5 km langt til en by, som er folkets fælles ejendom.
EZK.45.7	Desuden skal der afsættes et landområde til landets regent uden for den hellige jord og byen, således at regentens landområde strækker sig helt ud til havet mod vest og til landegrænsen mod øst. 
EZK.45.8	Når landets regenter får deres eget landområde, skal de ikke længere undertrykke og udbytte mit folk. Resten af landet tilhører de forskellige stammer i Israel. 
EZK.45.9	For Gud Herren siger til Israels regenter: Nu kan det være nok! Hold op med at undertrykke mit folk! Vær retfærdige og ærlige og lad være med at drive mit folk fra hus og hjem!
EZK.45.10	I skal være et folk, der lægger vægt på retfærdigheden. I skal have vægte, som vejer korrekt, og rummål, som måler præcist. 
EZK.45.11	En 
EZK.45.12	Jeres standardenhed for vægt skal være en sølvshekel. En 
EZK.45.13+EZK.45.14+EZK.45.15+EZK.45.16+EZK.45.17	Landets regent er forpligtet til at skaffe de syndofre, brændofre, afgrødeofre, drikofre og takofre, der skal bruges i forbindelse med højtiderne, både nymånefesterne, sabbatsdagene og de øvrige religiøse fester, så der kan skaffes soning for hele Israels folk. Men hele folket skal være med til af skaffe det, der skal bruges til ofringerne, så de alle kan få soning for deres synd. Derfor skal I bringe følgende afgifter til regenten: En sjettedel efa af hver homer hvede og byg I høster; en tiendedel bat af hver 
EZK.45.18	Gud Herren siger: „På den første dag i den første måned skal der slagtes en ungtyr uden fysiske skavanker, så templet kan blive renset for synd. 
EZK.45.19	Præsten skal tage noget af blodet fra syndofferet og smøre det på templets dørstolper, på altersoklens fire hjørner og på dørkarmene af de porte, der fører ind til den indre forgård. 
EZK.45.20	Det samme skal gøres på den syvende dag i samme måned for at skaffe soning for dem, der har syndet af vanvare eller af uvidenhed. På den måde skal I skaffe soning for templet.
EZK.45.21	På den 14. dag i den første måned skal I fejre påsken som en højtid, man valfarter til. Og i de følgende syv dage må I kun spise usyrnet brød. 
EZK.45.22	På selve påskedagen skal regenten ofre en ung tyr for at skabe forsoning for sin egen og hele folkets synd. 
EZK.45.23	De følgende syv dage skal han hver dag ofre et brændoffer til Herren, som skal bestå af syv unge tyre og syv væddere uden fysiske defekter. Derudover skal der hver dag ofres en gedebuk som syndoffer. 
EZK.45.24	Endvidere skal regenten ofre 20 liter
EZK.45.25	På den 15. dag i den syvende måned begynder løvhyttefesten, og regenten skal, i den uge festen varer, sørge for alt, hvad der skal bruges i form af syndofre, brændofre, afgrødeofre og olie, akkurat som under påskefesten.”
EZK.46.1	Gud Herren siger: „Østporten i den indre forgård skal holdes lukket på ugens seks arbejdsdage, men på sabbatsdagen og under nymånefesterne skal den være åben. 
EZK.46.2	Regenten skal gå hen til portkompleksets forhal og stille sig i portåbningen. Mens præsten ofrer hans brændoffer og takoffer, skal han bøje sig ned og tilbede Herren i indgangspartiet. Derefter skal han vende om og gå samme vej tilbage. Porten skal holdes åben indtil aften. 
EZK.46.3	På sabbatsdagen og under nymånefesterne skal de, der er kommet for at tilbede Herren, stille sig op ved østporten.
EZK.46.4	Det brændoffer, som regenten skal ofre til Herren på sabbatsdagen, skal bestå af seks lam og en vædder, alle uden fysiske defekter. 
EZK.46.5	Sammen med vædderen skal han bringe et afgrødeoffer på 20 liter mel. Sammen med lammene kan han ofre så meget mel, han ønsker. For hver 20 liter mel skal der være 4 liter olivenolie. 
EZK.46.6	På nymånedagen skal han ofre en ung tyr, seks lam og en vædder, alle uden fysiske skavanker. 
EZK.46.7	Sammen med tyren skal han bringe 20 liter mel som afgrødeoffer. Det samme gælder for vædderen, men sammen med lammene kan han ofre så meget mel, han vil. For hver 20 liter mel skal der være 4 liter olivenolie. 
EZK.46.8	Når regenten kommer til templet, skal han gå hen til den indre forgårds østport og opholde sig i forhallen, og han skal gå ud samme vej. 
EZK.46.9	Men når folket kommer i stort tal for at tilbede Herren under de store årlige fester, skal de, der går ind gennem nordporten til den ydre forgård, gå ud gennem sydporten, og de, der kommer ind gennem sydporten, skal gå ud gennem nordporten. De må ikke gå ud den samme vej, de kom ind, men de skal bruge den modsatte port. 
EZK.46.10	Regenten skal gå ind og gå ud sammen med folket.
EZK.46.11	Ved de store, årlige fester skal regenten ofre 20 liter mel sammen med hver tyr og hver vædder. For lammenes vedkommende kan han ofre så meget, han ønsker. For hver 20 liter mel skal der være 4 liter olivenolie. 
EZK.46.12	Når regenten bringer særlige, frivillige brændofre og takofre til Herren, skal østporten ind til den indre forgård åbnes, og dyrene skal ofres på samme måde som på sabbatsdagen. Derpå skal han vende om og gå tilbage ad samme vej, han kom ind, og porten skal lukkes, lige så snart hans ofring er forbi.
EZK.46.13	Hver morgen skal der ofres et etårs lam uden defekter som brændoffer til Herren. 
EZK.46.14+EZK.46.15	Der skal også bringes et afgrødeoffer på 4 liter fint mel og en liter
EZK.46.16	Gud Herren siger: „Hvis regenten forærer et stykke af sin jord til en af sine sønner, skal jordstykket for altid tilhøre sønnen og hans efterkommere. 
EZK.46.17	Men hvis han forærer et stykke jord til en af sine tjenere, må tjeneren kun råde over jorden indtil frigivelsesåret. Derefter skal jorden atter tilhøre regenten. Kun de gaver, som regenten giver sine egne sønner, skal forblive i sønnernes eje. 
EZK.46.18	En regent må aldrig tiltvinge sig andres ejendom. Hvis han vil forære sine sønner noget jord, skal det tages af hans egen jord. Ingen i mit folk må tvinges bort fra deres ejendom.”
EZK.46.19	Derefter førte manden mig hen til indgangen til præsternes værelser i den nordlige del af den ydre forgård. Indgangen lå vest for den nordlige port ind til den indre forgård. Han viste mig det område, som lå mellem vestmuren og bygningen med værelserne 
EZK.46.20	og sagde til mig: „Her kan præsterne koge kødet fra skyldofrene og syndofrene og bage brød af melet fra afgrødeofrene, så de ikke skal bære de hellige offergaver tværs over den ydre forgård og risikere, at folket kommer i nærheden af det hellige.”
EZK.46.21+EZK.46.22	Derpå førte han mig rundt i den ydre forgård. I hvert af forgårdens fire hjørner var der et indhegnet rum, som var 20 m langt og 15 m bredt. De var alle lige store. 
EZK.46.23	Hele vejen rundt langs muren var der ligesom en hylde af sten med ildsteder foran på jorden. 
EZK.46.24	Han forklarede mig, at disse køkkenrum skulle tempeltjenerne bruge, når de kogte kødet fra folkets slagtofre.
EZK.47.1	Så førte manden mig tilbage til indgangen til tempelhallen. Og se, der sivede vand ud under den sydlige mur af templets indgangsparti, der jo vendte mod øst. Det løb videre i østlig retning syd om alteret. 
EZK.47.2	Han førte mig så ud gennem den indre og ydre nordport og rundt til den ydre østport, hvor jeg så en tynd strøm af vand komme ud på sydsiden af østporten. 
EZK.47.3	Han fulgte derefter strømmen mod øst med sin målestok i hånden, og jeg gik med ham. Da han havde målt 500 m, bad han mig gå ud midt i strømmen. På det sted gik vandet mig til anklerne. 
EZK.47.4	Så gik vi videre. Efter 500 m mere bad han mig igen gå ud midt i strømmen. Denne gang nåede vandet mig til knæene. 500 m længere fremme bad han mig igen gå ud i strømmen, og vandet nåede mig til hofterne. 
EZK.47.5	Efter endnu 500 m var strømmen blevet til en rivende flod så dyb, at jeg ikke kunne vade igennem den. Man var nødt til at svømme.
EZK.47.6	„Du menneske, hvordan tror du, det skal forstås?” spurgte han. Derpå bad han mig komme op på bredden igen. 
EZK.47.7	Da jeg var kommet tilbage til bredden, så jeg, at der voksede en mængde træer på begge sider af floden. 
EZK.47.8	„Floden flyder østpå gennem ødemarken og Jordandalen til Det Døde Hav,” forklarede han. „Når den kommer derned, kommer der liv i Det Døde Hav. 
EZK.47.9	Overalt, hvor floden kommer hen, kan levende væsener trives. Det skal vrimle med fisk i Det Døde Hav, for når floden strømmer ud i det, bliver vandet forandret. Hvor som helst floden vælder frem, bliver der liv. 
EZK.47.10	Langs bredden af Det Døde Hav vil der stå fiskere, lige fra En-Gedi til En-Eglajim, og dér vil de lægge deres net til tørre. Det skal vrimle med alle slags fisk i Det Døde Hav ligesom fiskene i Middelhavet. 
EZK.47.11	Men sumpene og vandhullerne bliver ikke forandret, de er stadig fulde af salt. 
EZK.47.12	Langs flodbredden skal der vokse alle slags frugttræer. Deres blade falder ikke af, og de holder ikke op med at bære frugt. Hver måned bærer de nye frugter, for floden får sit vand direkte fra templet. Frugterne skal tjene til føde, og bladene til lægedom.”
EZK.47.13	Gud Herren siger: „Det følgende er retningslinierne for, hvordan I skal opdele landet mellem Israels 12 stammer: Josefs stamme (dvs. Efraim og Manasse) skal have to jordlodder. 
EZK.47.14	Resten af stammerne skal have lige store jordlodder. Jeg lovede højt og helligt at give jeres forfædre landet, og derfor tilhører det jer.
EZK.47.15	Landets nordlige grænse skal gå fra Middelhavet mod Hetlon, derpå videre gennem Lebo-Hamat til Zedad; 
EZK.47.16	fra Zedad videre mod Berota og Sibrajim, som ligger på grænsen mellem Damaskus og Hamat, til den når grænsen til Haurans slette ved Hatzar-Enon.
EZK.47.17	Den nordlige grænse går altså fra Middelhavet til Hatzar-Enon med Damaskus inden for landets grænse og Hamat uden for.
EZK.47.18	Den østlige grænse løber fra Hatzar-Enon i det nordøstlige hjørne til Haurans bjerg, hvorefter den slår en bue mod vest hen til Jordanfloden og videre sydpå til Galilæasøen. Derefter følger den Jordanfloden mod syd, hvor den adskiller Israel fra Gilead, og videre gennem Det Døde Hav til Tamar.
EZK.47.19	Den sydlige grænse løber fra Tamar i sydøst til kilderne ved Meribat-Kadesh og følger så bækken, der udgør grænsen til Egypten, helt ud til Middelhavet.
EZK.47.20	Mod vest giver grænsen sig selv: Fra landets sydvestlige hjørne følger den Middelhavet mod nord op til et sted, der er på højde med Lebo-Hamat, hvor nordgrænsen begynder.
EZK.47.21	Dette område skal I fordele mellem Israels stammer. 
EZK.47.22	Det er jeres arvelod, som I skal dele med de fremmede, der bor iblandt jer. Hvis de fremmede har boet sammen med jer længe og har stiftet familie, skal de regnes for borgere i landet på lige fod med jer selv. 
EZK.47.23	Alle disse immigranter skal have krav på jord inden for den stammes område, hvor de nu engang bor.
EZK.48.1	Det følgende er en fortegnelse over alle stammerne og det område, de hver især får tildelt:
EZK.48.1	Dans stamme: Fra det nordvestlige hjørne ved Middelhavet ind til Hetlon; derfra til Lebo-Hamat og videre til Hatzar-Enon på grænsen mellem Damaskus i syd og Hamat i nord. Det er en strimmel tværs over landet fra øst til vest. 
EZK.48.2	Ashers område ligger syd for Dans med de samme grænser mod øst og vest. 
EZK.48.3	Naftalis område ligger syd for Ashers med de samme grænser mod øst og vest. 
EZK.48.4	Manasses område ligger syd for Naftalis med de samme grænser mod øst og vest. 
EZK.48.5+EZK.48.6+EZK.48.7	Syd for Manasses område ligger Efraims, og derefter følger Rubens og Judas områder, alle med de samme grænser mod øst og vest.
EZK.48.8	Syd for Judas område ligger det landområde, som er til Herren, kongen og præsterne. Det har samme grænser mod øst og vest som stammeområderne, og er 12,5 km bredt. Templet skal placeres midt i præsternes jordstykke, 
EZK.48.9	der er 12,5 km langt og 5 km bredt.
EZK.48.10	Rundt omkring templet får præsterne tildelt et jordstykke, der er 12,5 km langt på den nordlige og sydlige side af templet og 5 km bredt på den østlige og vestlige side. 
EZK.48.11	De præster, der her er tale om, er Zadoks efterkommere, der ikke lod sig lokke til synd sådan som Israels folk og resten af Levis stamme. 
EZK.48.12+EZK.48.13	Det skal være deres særlige arvelod af den hellige jord, når landet fordeles mellem stammerne. Ved siden af præsternes jord skal der være et jordstykke til de øvrige levitter. Det skal være 12,5 km langt og 5 km bredt. 
EZK.48.14	Intet af den hellige jord må udstykkes til andre ved salg eller bytte, for den tilhører Herren.
EZK.48.15	Et jordstykke 12,5 km langt og 2,5 km bredt syd for den hellige jord skal tilhøre byen og bruges til boliger og græsgange, og byen skal ligge i midten. 
EZK.48.16	Byen skal være 2,25 km på alle fire sider. 
EZK.48.17	Uden om byen skal der afsættes en strimmel på 125 m til græsgang. 
EZK.48.18	Den øvrige jord, de 5 km, som ligger vest for byen, og de 5 km, som ligger øst for byen langs den hellige jord, skal opdyrkes og brødføde byens befolkning. 
EZK.48.19	Folk fra alle Israels stammer skal bo i byen og opdyrke jorden.
EZK.48.20	Den hellige jord og jorden til byen med tilstødende marker udgør tilsammen et kvadrat, der måler 12,5 km på hver led. 
EZK.48.21+EZK.48.22	Jorden på vestsiden og østsiden af dette kvadrat, helt ud til landets grænser mod vest og øst, tilhører regenten, således at den hellige jord og byzonen ligger i midten. Det grænser til Judas område mod nord og til Benjamins område mod syd.
EZK.48.23	Syd for Herrens område ligger altså Benjamins område, og det strækker sig tværs over hele landet fra øst til vest. 
EZK.48.24	Syd for Benjamins område ligger Simeons, som også strækker sig tværs over landet. 
EZK.48.25+EZK.48.26+EZK.48.27+EZK.48.28	Derefter følger Issakars, Zebulons og Gads områder, der også strækker sig tværs over landet. Gads sydgrænse går fra Tamar i øst ned mod kilderne ved Meribat-Kadesh og følger derefter bækken, der danner grænse til Egypten, ud til Middelhavet. 
EZK.48.29	Det er de jordlodder, som stammerne får i arv og eje, siger Gud Herren.
EZK.48.30+EZK.48.31	Hver af byens porte skal opkaldes efter en af Israels stammer. I den 2,25 km lange nordmur skal der være tre porte, som opkaldes efter Ruben, Juda og Levi. 
EZK.48.32	I den 2,25 km lange østmur skal der være tre porte, som opkaldes efter Josef, Benjamin og Dan. 
EZK.48.33	I den 2,25 km lange sydmur skal der være tre porte, som opkaldes efter Simeon, Issakar og Zebulon. 
EZK.48.34	Og i den 2,25 km lange vestmur skal der være tre porte, som opkaldes efter Gad, Asher og Naftali.
EZK.48.35	Byens omkreds er 9 km, og byens navn skal herefter være ‚Herren er der’.”
DAN.1.1	I kong Jojakim af Judas tredje regeringsår kom Babylons konge, Nebukadnezar, med sin hær og belejrede Jerusalem, 
DAN.1.2+DAN.1.3+DAN.1.4	og Herren hjalp ham, så Jojakim måtte overgive sig. Derefter tog Nebukadnezar de hellige kar fra Herrens hus med hjem til Babylon, hvor han anbragte dem i sin guds skatkammer. Han tog også en del unge mænd fra kongehuset og de fornemste familier i Israel med sig til Babylon.
DAN.1.2+DAN.1.3+DAN.1.4	Da han var kommet hjem, befalede han sin hofmarskal, Ashpenaz, at udvælge nogle af de unge mænd og undervise dem i tre år i kaldæisk sprog og kultur. De skulle være velskabte, se godt ud, være veluddannede, lærenemme og egnede til at gøre tjeneste i kongens palads.
DAN.1.5	I de tre år deres uddannelse varede, fik de unge mænd samme slags mad og vin som kongen selv. Hans plan var at gøre dem til sine personlige rådgivere.
DAN.1.6	Blandt de udvalgte var der fire unge mænd fra Judas stamme, som hed Daniel, Hananja, Mishael og Azarja. 
DAN.1.7	Hofmarskalen gav dem babyloniske navne.
DAN.1.8	Daniel besluttede af religiøse grunde,
DAN.1.9	Gud gjorde det sådan, at hofmarskalen blev venligt stemt over for Daniel, 
DAN.1.10	men han var alligevel meget betænkelig ved sagen. „Hvis I ikke spiser den kongelige mad,” indvendte han, „er jeg bange for, at I bliver blege og tynde i sammenligning med de andre unge mænd, og i sidste ende bliver det mig, det går ud over. Kongen vil hugge hovedet af mig, fordi jeg har forsømt mine pligter.”
DAN.1.11	Daniel henvendte sig nu til den opsynsmand, som Ashpenaz havde udpeget til at tage sig af de fire unge mænd. 
DAN.1.12	„Prøv i ti dage at give os grønsager og vand,” foreslog han. 
DAN.1.13	„Derefter kan du sammenligne os med de unge mænd, som spiser kongens mad, og så afgøre, om du vil tillade, at vi fortsætter med at spise grønsager.”
DAN.1.14	Opsynsmanden gik med på det, 
DAN.1.15	og da prøvetiden var overstået, så Daniel og hans tre venner både bedre og sundere ud end de andre, der havde spist kongens mad. 
DAN.1.16	Derfor lod han dem fortsætte med at spise grønsager, og gav dem ikke mad og vin fra kongens køkken.
DAN.1.17	Gud gjorde disse fire unge mænd usædvanligt lærenemme, så de snart var godt kendt med datidens videnskab, og Gud gav Daniel en særlig evne til at tyde drømme og syner.
DAN.1.18+DAN.1.19	Da den treårige uddannelse var afsluttet, førte hofmarskalen alle de unge mænd frem for kongen, som stillede dem en række spørgsmål. Ingen kunne måle sig med Daniel, Hananja, Mishael og Azarja i visdom, så kongen tog dem straks i sin tjeneste. 
DAN.1.20	Hver gang der kom et problem, som krævede særlig visdom og dømmekraft, var det kongens erfaring, at disse fire unge mænd var ti gange dygtigere end alle hans øvrige rådgivere, astrologer og drømmetydere. 
DAN.1.21	På den måde blev Daniel kongelig rådgiver i Babylon, indtil perserrigets kong Kyros erobrede byen.
DAN.2.1	I sit andet regeringsår havde Nebukadnezar nogle drømme, der gjorde ham så urolig, at han ikke kunne sove. 
DAN.2.2	Han sammenkaldte da alle sine astrologer, præster og vismænd og bad dem fortælle, hvad han havde drømt. 
DAN.2.3	„Jeg har haft en foruroligende drøm,” forklarede han, „og jeg falder ikke til ro, før jeg forstår, hvad den drejer sig om.”
DAN.2.4	„Deres Majestæt længe leve!” sagde de alle sammen på aramæisk.
DAN.2.5	„Nej!” svarede kongen. „Hvis I ikke fortæller mig både drømmen og dens betydning, bliver I skåret i småstykker og jeres huse jævnet med jorden. 
DAN.2.6	Men hvis I kan fortælle mig drømmens indhold, og hvad den betyder, vil jeg til gengæld overøse jer med gaver og hædersbevisninger. Kom nu i gang!”
DAN.2.7	„Hvordan kan vi fortælle Dem, hvad drømmen betyder, hvis De ikke vil fortælle os, hvad drømmen handler om?” protesterede vismændene.
DAN.2.8+DAN.2.9	Da udbrød kongen: „Hør, I er kun ude på at trække tiden ud med den slags omsvøb. I ved jo godt, at jeg ikke er bange for at gøre alvor af min trussel. Sig mig nu, hvad jeg drømte, for det er kun på den måde, jeg kan være sikker på, at I virkelig kan tyde den.”
DAN.2.10	„Men, Deres Majestæt,” indvendte de, „der findes ikke det menneske på jorden, som kan gøre, hvad De forlanger! Aldrig har en konge krævet noget lignende af en drømmetyder! 
DAN.2.11	Hvad De forlanger, er en umulighed! Ingen uden guderne kan vide, hvad De har drømt, og guderne bor ikke blandt dødelige mennesker.”
DAN.2.12	Deres svar gjorde kongen rasende, og han befalede, at alle vismænd i Babylonien skulle henrettes. 
DAN.2.13	Dødsdommen blev bekendtgjort over hele landet, og der blev sendt mænd af sted for at lede efter Daniel og hans tre venner, så de også kunne blive henrettet. 
DAN.2.14	Daniel henvendte sig da med kloge og velovervejede ord til Arjoch, chefen for kongens livvagt, som havde ansvar for henrettelsen. 
DAN.2.15	„Hvorfor har kongen udstedt en så hård befaling?” spurgte han. Arjoch forklarede ham så, hvad der var sket.
DAN.2.16	Daniel gik straks ind til kongen og lovede, at hvis tidsfristen blev forlænget, ville han tyde drømmen. 
DAN.2.17	Derpå gik han hjem og fortalte sine tre venner, Hananja, Mishael og Azarja, hvad der var sket, 
DAN.2.18	og han anmodede dem om at bede Himlens Gud om nåde. Kun hvis Gud åbenbarede kongens drøm for dem, kunne de og de øvrige vismænd undgå at blive henrettet. 
DAN.2.19+DAN.2.20	Samme nat viste Gud i et syn Daniel, hvad kongen havde drømt.
DAN.2.19+DAN.2.20	Da priste Daniel Himlens Gud og sagde:
DAN.2.19+DAN.2.20	„Priset være Herren for evigt.
DAN.2.19+DAN.2.20	Han har al visdom og magt.
DAN.2.21	Tiderne er i hans hånd.
DAN.2.21	Han indsætter og afsætter konger.
DAN.2.21	Han giver visdom til de vise
DAN.2.21	og klogskab til de kloge.
DAN.2.22	Han åbenbarer dybe hemmeligheder.
DAN.2.22	Han bringer lys over alle ting
DAN.2.22	og afslører, hvad der gemmer sig i mørket.
DAN.2.23	Jeg takker og priser dig, mine fædres Gud,
DAN.2.23	for du har givet mig visdom og styrke.
DAN.2.23	Du har gjort, hvad vi bad om.
DAN.2.23	Du har åbenbaret kongens drøm for mig.”
DAN.2.24	Daniel gik derefter til Arjoch og sagde: „Slå ikke vismændene ihjel! Før mig til kongen, så vil jeg forklare ham, hvad drømmen betyder.”
DAN.2.25	Arjoch førte straks Daniel til kongen og sagde: „Jeg har blandt de bortførte judæere fundet en, som kan fortælle Dem, hvad drømmen betyder.”
DAN.2.26	„Er det sandt?” spurgte kongen Daniel, som han kaldte Belteshazzar. „Kan du fortælle mig, både hvad jeg drømte, og hvad det betyder?”
DAN.2.27	Til det svarede Daniel: „Der findes ingen vismand eller drømmetyder, som kan åbenbare sådan en hemmelighed for Deres Majestæt, 
DAN.2.28	men der findes en Gud i Himlen, som åbenbarer hemmeligheder, og han har i en drøm vist Dem, hvad der skal ske i fremtiden. 
DAN.2.29	De lå og tænkte over fremtiden, og Gud, som åbenbarer hemmeligheder, talte til Dem. 
DAN.2.30	Og når Gud åbenbarede hemmeligheden for mig, er det ikke, fordi jeg har større visdom end andre, men for at Deres Majestæt kan forstå, hvad drømmen betyder.
DAN.2.31	De så i Deres drøm en enorm statue. Den var storslået og strålende, men også frygtindgydende. 
DAN.2.32	Dens hoved var af rent guld; brystet og armene var af sølv; maven, hofterne og det øverste af lårene var af bronze; 
DAN.2.33	resten af benene var af jern, og fødderne var lavet af en blanding af jern og ler.
DAN.2.34+DAN.2.35	Mens De så alt det her, var der en stor sten, der blev revet løs på overnaturlig vis. Den ramte statuens fødder, som den fuldstændigt knuste. Pludselig lå hele statuen knust på jorden, både jern, ler, bronze, sølv og guld, og det hele blev blæst væk af vinden som avner på en tærskeplads i stormvejr. Men den sten, der knuste statuen, blev til et mægtigt bjerg, der dækkede hele jorden.
DAN.2.36	Sådan var Deres drøm, og her er dens betydning:
DAN.2.37	De er selv kongen over alle konger, og Himlens Gud har givet Dem magt, styrke og ære, 
DAN.2.38	De, som er en verdenshersker uden lige og har magt over alle verdens dyr og fugle, De er statuens hoved af guld.
DAN.2.39	Når Deres rige engang er forbi, vil der komme et andet rige, ringere end Deres. Derefter kommer bronzeriget, som vil strække sig vidt ud over jorden. 
DAN.2.40	Det vil bliver afløst af et fjerde rige, stærkt som jern, der vil knuse og undertrykke alle andre riger. 
DAN.2.41+DAN.2.42+DAN.2.43	Når statuens fødder og tæer var en blanding af jern og ler, betyder det, at det næste rige vil være en alliance af forskellige riger og konger. Nogle riger vil være stærke som jern, andre skrøbelige som ler. Blandingen af jern og ler symboliserer de enkelte rigers forskellighed. Kongerne vil forsøge at holde sammen på det fælles rige, men det vil ikke lykkes for dem, for jern og ler kan ikke blandes.
DAN.2.44	På de kongers tid vil Himlens Gud oprette et nyt rige, som aldrig skal forgå og aldrig vil blive besejret. Det nye rige vil besejre de andre riger og gøre dem til intet, men det nye rige skal bestå for evigt. 
DAN.2.45	Det er betydningen af den sten, som blev revet løs fra et bjerg på overnaturlig vis og knuste både jern, ler, bronze, sølv og guld. Den mægtige Gud har åbenbaret for Deres Majestæt, hvad der skal ske i fremtiden. Drømmen står fast, og tydningen er troværdig.”
DAN.2.46	Kong Nebukadnezar faldt på knæ med ansigtet mod jorden i ærefrygt for Daniel, og han befalede, at man skulle bringe et røgelsesoffer som hyldest. 
DAN.2.47	„Din Gud har i sandhed bevist, at han er Gud over alle guder og Konge over alle konger. Han er en Gud, der åbenbarer hemmeligheder, siden du var i stand til at tyde den mystiske drøm.”
DAN.2.48	Kongen forfremmede derefter Daniel og gjorde ham til sin øverste rådgiver og til overhoved for alle sine vismænd. Han udpegede ham tillige til hersker over hele provinsen Babylon og gav ham mange kostbare gaver. 
DAN.2.49	Daniel bad derefter kongen indsætte Shadrak, Meshak og Abed-Nego som guvernører for provinsen Babylon, så han selv kunne blive i sin tjeneste ved kongens hof.
DAN.3.1	Kong Nebukadnezar lod fremstille en forgyldt statue, der var 27 m høj og 2,7 m bred, og den blev opstillet på Durasletten i provinsen Babylon. 
DAN.3.2	Derpå sendte han bud til alle sine statholdere, generaler, administratorer, rådgivere, skatmestre, dommere, jurister og andre embedsmænd i provinsen og inviterede dem til indvielse af statuen. 
DAN.3.3	Da de alle sammen var ankommet og havde taget opstilling foran statuen, 
DAN.3.4	råbte kongens herold så højt, han kunne: „Hør, hvad kongen har befalet mennesker af alle folkeslag, stammer og sprog at gøre: 
DAN.3.5	Når orkestret med alle dets forskellige instrumenter begynder at spille, skal I falde på knæ med ansigtet mod jorden og tilbede kong Nebukadnezars gyldne statue! 
DAN.3.6	Hvis nogen ikke gør det, bliver de kastet i den gloende ovn!”
DAN.3.7	Da orkestret med alle dets forskellige instrumenter begyndte at spille, faldt alle de tilstedeværende fra alle folkeslag, stammer og sprog på knæ med ansigtet mod jorden og tilbad Nebukadnezars gyldne statue.
DAN.3.8	Inden længe kom nogle af kaldæerne
DAN.3.9	„Deres Majestæt længe leve!” sagde de. 
DAN.3.10	„De har påbudt, at når orkestret med alle dets instrumenter spiller, skal alle falde på knæ og tilbede den gyldne statue, 
DAN.3.11	og De har bestemt, at de, der nægter at gøre det, skal kastes i den gloende ovn. 
DAN.3.12	Men der er nogle judæiske mænd, som ikke retter sig efter Deres påbud. Det drejer sig om Shadrak, Meshak og Abed-Nego, som De har sat til at administrere provinsen Babylon. De judæere nægter at dyrke Deres gud og tilbede den statue, De har ladet opstille.”
DAN.3.13	Nebukadnezar blev rasende og lod straks Shadrak, Meshak og Abed-Nego hente. Da de blev ført frem for ham, sagde han: 
DAN.3.14	„Shadrak, Meshak og Abed-Nego, er det for at trodse mig, at I ikke vil dyrke min gud og tilbede den statue, jeg har ladet opstille? 
DAN.3.15	Jeg giver jer én chance mere! Hvis I falder på knæ og tilbeder min statue, når orkestret med alle dets instrumenter om lidt begynder at spille igen, så vil jeg tilgive jer. Men hvis I ikke gør det, bliver I omgående kastet i den gloende ovn. Og hvilken gud kan så redde jer?”
DAN.3.16	„Ærede Kong Nebukadnezar,” svarede de tre judæere, „vi har ikke gjort noget forkert over for Dem. 
DAN.3.17	Men hvis vi alligevel bliver kastet i den gloende ovn, skal De vide, Deres Majestæt, at den Gud, vi tjener, har magt til at redde os. 
DAN.3.18	Og skulle han ikke redde os, vil vi dog under ingen omstændigheder dyrke Deres gud eller tilbede den statue, De har ladet opstille.”
DAN.3.19	Da Nebukadnezar hørte det svar, skar han tænder af raseri og befalede, at ovnen skulle gøres syv gange varmere end normalt. 
DAN.3.20	Derefter befalede han nogle af sine stærkeste soldater at binde Shadrak, Meshak og Abed-Nego og kaste dem i den gloende ovn.
DAN.3.21	De tre judæere blev bundet med alt tøjet på og ført hen til den gloende ovn. 
DAN.3.22	Fordi kongen i sit raseri havde forlangt at få ovnen ekstra ophedet, slikkede store flammer ud og brændte soldaterne ihjel, da de skubbede judæerne ind i ovnen. 
DAN.3.23	De tre mænd faldt ned i bunden af ovnen.
DAN.3.24	Kong Nebukadnezar sad og iagttog det hele. Pludselig sprang han op og udbrød bestyrtet til sine rådgivere: „Var det ikke kun tre mænd, vi smed bundne ind i ovnen?”
DAN.3.24	„Jo,” svarede de.
DAN.3.25	„Jamen, se!” råbte Nebukadnezar. „Der er jo fire! Og de er ikke bundne! De går omkring i ilden helt uberørt af flammerne! Og den fjerde ligner en gud!”
DAN.3.26	Da gik Nebukadnezar så tæt hen til ovndøren, som han kunne, og råbte: „Shadrak, Meshak og Abed-Nego, I er den højeste Guds tjenere. Kom ud igen! Skynd jer!”
DAN.3.26	Så trådte de tre mænd ud af ilden, 
DAN.3.27	og alle statholderne, generalerne, administratorerne og rådgiverne stimlede sammen om dem og så, at ilden ikke havde gjort dem noget. Deres tøj var uskadt, der var ingen brandlugt ved dem, og ikke et hår på deres hoved var svedet!
DAN.3.28	Da sagde Nebukadnezar: „Priset være Shadraks, Meshaks og Abed-Negos Gud! Han sendte sin engel for at frelse sine tjenere, der i tillid til ham trodsede en kongelig befaling og var villige til at dø frem for at tjene eller tilbede nogen anden gud end deres egen. 
DAN.3.29	Derfor befaler jeg nu, at hvis noget menneske, uanset hvilket land eller folkeslag de kommer fra, siger et ondt ord om judæernes Gud, bliver han skåret i småstykker og hans hus jævnet med jorden. For ingen gud kan gribe ind og frelse, som denne Gud har gjort!”
DAN.3.30	Derefter genindsatte kongen de tre judæere i deres stillinger i provinsen Babylon.
DAN.3.31	Kong Nebukadnezar udsendte senere følgende bekendtgørelse til sine undersåtter fra alle folkeslag, stammer og sprog:
DAN.3.31	Hilsen med ønsket om alt godt! 
DAN.3.32	Jeg ønsker at informere jer om de tegn og undere, den højeste Gud har ladet mig opleve! 
DAN.3.33	Hvilke utrolige tegn! Hvilke mægtige undere! Hans rige ophører aldrig. Han hersker over alt og alle fra slægt til slægt.
DAN.4.1	Jeg, Nebukadnezar, levede en magelig og ubekymret tilværelse her i mit palads. 
DAN.4.2	Men en nat havde jeg en drøm, som forfærdede mig, og de syner, jeg så, gjorde mig skrækslagen. 
DAN.4.3	Jeg tilkaldte alle Babyloniens astrologer, præster og vismænd, for at de skulle fortælle mig, hvad drømmen betød, 
DAN.4.4	og de kom alle sammen. Men da jeg fortalte dem, hvad jeg havde drømt, var der ingen af dem, der kunne tyde drømmen for mig. 
DAN.4.5	Til sidst kaldte jeg Daniel ind, ham som jeg har opkaldt efter min gud og givet navnet Belteshazzar. Han har de hellige guders ånd
DAN.4.6	„Belteshazzar,” sagde jeg til ham, „du er den klogeste af alle mine vismænd! Jeg ved, at de hellige guders ånd er i dig, og at du kan løse ethvert mysterium. Lad mig fortælle dig min drøm, så du kan tyde den for mig:
DAN.4.7	Jeg så et stort træ, som stod midt på jorden. Det var meget højt, 
DAN.4.8	og det blev ved med at vokse, til toppen nåede himlen. Det kunne ses af alle ud over jorden. 
DAN.4.9	Bladene var friske og grønne, og grenene var fulde af frugt, så der var mad nok til alle. De vilde dyr søgte ind i træets skygge, fuglene byggede rede i dets grene, og alle levede af træets frugt.
DAN.4.10	Derefter så jeg i drømmen en budbringer, en engel, komme ned fra Himlen, 
DAN.4.11	og han råbte: ‚Fæld træet, så dyrene flygter, og fuglene flyver væk! Hug grenene over! Riv bladene af og spred frugterne! 
DAN.4.12	Men lad stubben med rødderne være. Lad den stå i græsset med en lænke af jern og bronze omkring.
DAN.4.12	Han skal leve under åben himmel og gå rundt på græsmarkerne sammen med dyrene. 
DAN.4.13	Tag hans menneskeforstand fra ham, så han lever som et dyr i syv år.
DAN.4.14	Denne dom er bragt af engle, for at alle mennesker kan forstå, at den højeste Gud er Konge over alle konger, og at han ønsker ydmyge ledere.’
DAN.4.15	Ja, Belteshazzar, det var, hvad jeg så i min drøm. Fortæl mig nu, hvad det betyder. Ingen af vismændene i mit rige kunne tyde min drøm. Men du kan, for de hellige guders ånd er i dig.”
DAN.4.16	Daniel, som jeg kaldte Belteshazzar, stod længe tavs og med et forfærdet udtryk i ansigtet. Til sidst sagde jeg: „Belteshazzar, du skal ikke være bange for at fortælle mig betydningen!”
DAN.4.16	Belteshazzar svarede: „Deres Majestæt, gid det forfærdelige, som denne drøm forudsiger, gjaldt Deres fjender og ikke Dem! 
DAN.4.17	Det træ, De så, og som voksede sig stort og nåede himlen, så alle på jorden kunne se det, 
DAN.4.18	som havde friske grønne blade og frugt nok til føde for alle, i hvis skygge dyrene hvilede, og i hvis grene fuglene byggede rede, 
DAN.4.19	det træ er Dem selv, Deres Majestæt! De er blevet stor og mægtig, så Deres storhed når til himlen og Deres magt til jordens yderste grænser.
DAN.4.20	Det, De derefter så—at en engel kom ned fra Himlen og sagde: ‚Fæld træet og ødelæg det, men lad stubben med rødderne blive stående bundet med en lænke af jern og bronze. Han skal leve under åben himmel, og lad ham æde græs som dyrene, indtil der er gået syv år’— 
DAN.4.21	det betyder, at den almægtige Gud har besluttet, hvad der skal ske med Dem: 
DAN.4.22	De vil blive udstødt af menneskenes samfund og skal leve som et dyr. De kommer til at æde græs som kvæget og blive udsat for vejr og vind. I syv år skal De leve på den måde, indtil De indser, at den almægtige Gud er Herre over alle jordiske kongeriger, og at han giver magten til hvem, han vil. 
DAN.4.23	Men når stubben med rødderne blev efterladt i jorden, betyder det, at han vil give Dem kongeværdigheden igen, så snart De erkender, at det er Himlens Gud, som har magten. 
DAN.4.24	Lyt derfor til mit råd: Opgiv Deres syndige liv og gør, hvad der er ret. Hold inde med Deres ondskab og vær barmhjertig over for de fattige. Så vil det måske alligevel gå godt for Dem.”
DAN.4.25	Det viste sig, at alt, hvad Daniel havde sagt, gik i opfyldelse. 
DAN.4.26	Tolv måneder senere, da jeg, kong Nebukadnezar, opholdt mig på taget af mit palads i Babylon, 
DAN.4.27	udbrød jeg: „Se, hvor prægtig Babylon er blevet! Jeg har opført denne storslåede by og gjort den til min kongelige residens som et udtryk for min enestående magt og til ære for mig, som den store konge, jeg er.”
DAN.4.28	Endnu inden jeg havde talt færdig, lød der en stemme fra Himlen: „Det skal du vide, kong Nebukadnezar, at nu bliver kongedømmet taget fra dig! 
DAN.4.29	Du vil blive udstødt af menneskenes samfund og kommer til at leve som et dyr og æde græs som kvæget. I syv år skal du leve på den måde, indtil du indser, at den almægtige Gud er Herre over alle jordens konger, og at han giver magten til hvem, han vil.”
DAN.4.30	Det varede ikke længe, før det hele gik i opfyldelse. Jeg blev udstødt af menneskenes samfund og måtte æde græs som kvæget. Jeg levede under åben himmel, til mit hår blev langt og stift som ørnefjer, og mine negle blev som fuglekløer.
DAN.4.31	Da syv år var gået, bad jeg Himlens Gud om nåde, og jeg fik min forstand igen. Da priste jeg den almægtige Gud og tilbad ham, som lever for evigt. Hans herredømme er evigt, og hans rige får aldrig ende. 
DAN.4.32	Alverdens nationer er intet at regne i sammenligning med ham. Han råder over en hær af engle og gennemfører sin vilje blandt jordens folk. Ingen kan sætte sig op imod ham eller gå i rette med ham.
DAN.4.33	Jeg fik således min forstand igen og fik min tidligere kongelige ære og værdighed tilbage. Mine rådgivere og embedsmænd opsøgte mig, og jeg blev genindsat på tronen med endnu større magt og herlighed end før. 
DAN.4.34	Derfor priser, ophøjer og ærer jeg, kong Nebukadnezar, i dag Himlens Konge. Alt, hvad han gør, er retfærdigt og godt, og han ydmyger dem, der fremturer i hovmod.
DAN.5.1	Kong Belshazzar af Babylonien holdt engang en stor fest for 1000 af sine højtstående embedsmænd, og de tog rigeligt for sig af de våde varer. 
DAN.5.2	Påvirket af vinen gav Belshazzar ordre til, at man skulle hente de guld- og sølvbægre, som hans berømte forgænger, Nebukadnezar, havde taget som krigsbytte fra templet i Jerusalem, så han selv, hans embedsmænd, hans koner og medhustruer kunne drikke af dem. 
DAN.5.3+DAN.5.4	Guld- og sølvbægrene, der stammede fra templet i Jerusalem, blev så hentet, og kongen, hans embedsmænd, hans koner og medhustruer drak af dem, alt imens de skålede for deres afguder af guld og sølv, bronze og jern, træ og sten.
DAN.5.5	Men pludselig kom en menneskehånd til syne, og den skrev noget på paladsets væg lige over for lysestagen. Da kongen så hånden, der skrev, 
DAN.5.6	blev han bleg som et lagen. Han var så skrækslagen, at hans knæ rystede, og hans ben dårligt kunne bære ham. 
DAN.5.7	„Få fat i alle mine astrologer, præster, spåmænd og vismænd!” råbte han. Og da de ankom til paladset, sagde han til dem: „Den, der kan læse skriften på væggen og forklare, hvad det betyder, skal blive klædt i kongelige purpurklæder, få en guldkæde om halsen og blive udnævnt til rigets tredjemægtigste mand.”
DAN.5.8	Alle kongens vismænd strømmede nu ind i salen, men ingen af dem kunne læse skriften eller forklare betydningen. 
DAN.5.9	Det gjorde kong Belshazzar endnu mere bange. Også embedsmændene var lamslåede.
DAN.5.10	Ved al den råben og ståhej kom enkedronningen ind i festsalen. „Deres Majestæt længe leve!” sagde hun. „Du behøver ikke at se så bleg og forskræmt ud! 
DAN.5.11	Der er en mand her i dit rige, som har de hellige guders ånd i sig. Han er så fyldt med viden, visdom og indsigt, at man skulle tro, han var en gud. Derfor gjorde kong Nebukadnezar ham til overhoved for alle astrologerne, præsterne, spåmændene og vismændene i Babylonien. 
DAN.5.12	Hans navn er Daniel, eller Belteshazzar, som Nebukadnezar plejede at kalde ham. Få fat i ham, for han er fyldt med overnaturlig kundskab og indsigt. Han kan tyde drømme, løse gåder og opklare indviklede mysterier. Han skal nok fortælle dig, hvad skriften betyder.”
DAN.5.13	Daniel blev straks hentet og ført frem for kongen. „Er du den Daniel, som kong Nebukadnezar førte hertil som fange fra Juda?” spurgte Belshazzar. 
DAN.5.14	„Det siges, at gudernes ånd bor i dig, og at du har enestående viden, indsigt og visdom. 
DAN.5.15	Alle mine vismænd og astrologer har været her og forsøgt at læse skriften på væggen dér, så de kunne fortælle mig, hvad der står, men de var ikke i stand til det. 
DAN.5.16	Men jeg hører, at du kan tyde drømme og løse indviklede mysterier. Hvis du kan læse skriften og fortælle mig betydningen af ordene, vil jeg klæde dig i kongelige purpurklæder og hænge en guldkæde om din hals, og du skal blive rigets tredjemægtigste mand.”
DAN.5.17	„Jeg skal gerne læse skriften for Deres Majestæt og forklare, hvad den betyder,” svarede Daniel. „Men behold blot Deres gaver eller giv dem til en anden. 
DAN.5.18	Lyt til mine ord, Deres Majestæt! Den almægtige Gud gav i sin tid Deres forgænger Nebukadnezar magt og herredømme, ære og herlighed. 
DAN.5.19	Alverdens folkeslag levede i frygt for ham, for han henrettede eller benådede folk efter forgodtbefindende. Han forfremmede nogle og fratog andre deres stilling, akkurat som han havde lyst til. 
DAN.5.20	Men da han blev hovmodig, stolt og indbildsk, stødte Gud ham fra tronen og fratog ham al ære og værdighed. 
DAN.5.21	Han blev udstødt af menneskenes samfund og levede som et dyr hos vildæslerne. Han spiste græs som kvæget og levede under åben himmel, indtil han langt om længe erkendte, at den almægtige Gud er herre over alle jordiske konger, og at Gud udvælger, hvem han vil, til at herske og regere.
DAN.5.22	Deres Majestæt, De ved, hvad der skete med Nebukadnezar, men alligevel har De ikke ydmyget Dem for Himlens Gud! 
DAN.5.23	Tværtimod har De vist foragt for ham! De beordrede, at man skulle hente sølv- og guldbægrene fra hans tempel, og sammen med Deres embedsmænd, koner og medhustruer drak De af dem og skålede for Deres afguder af guld og sølv, bronze og jern, træ og sten, afguder, som hverken kan høre eller se eller fatte noget som helst. Men den Gud, som har magten over Deres liv og fremtid, viste De ingen ære! 
DAN.5.24	Derfor sendte han hånden, der skrev ordene på væggen. 
DAN.5.25	Der står: MENÉ, MENÉ, TEKÉL og PARSÍN
DAN.5.26	MENÉ (talt) betyder: Gud har talt Deres riges dage og gjort ende på dem.
DAN.5.27	TEKÉL (vejet) betyder: De er blevet vejet på Guds vægt og fundet for let.
DAN.5.28	PARSÍN (delt) betyder: Deres rige skal deles mellem Medien og Persien.”
DAN.5.29	På Belshazzars befaling blev Daniel derefter klædt i kongelige purpurklæder, en guldkæde blev hængt om hans hals, og han blev udnævnt til rigets tredjemægtigste mand. 
DAN.5.30	Allerede samme nat blev kong Belshazzar dræbt.
DAN.6.1	Efter Belshazzars død overtog mederen Dareios
DAN.6.2	Han opdelte riget i 120 provinser og indsatte en guvernør i hver provins. 
DAN.6.3	Over dem satte han tre statholdere, som de skulle stå til regnskab for, så riget blev effektivt administreret. Daniel var en af dem.
DAN.6.4	Daniel udviste større administrative evner end de andre statholdere og guvernører, for han sad inde med en helt speciel visdom, og kong Dareios overvejede at gøre ham til rigets øverste administrative leder. 
DAN.6.5	De andre statholdere og guvernører blev derfor misundelige på Daniel, og de søgte at finde noget ved hans embedsførelse, som de kunne anklage ham for. Men de kunne ikke finde noget at kritisere, for Daniel var ærlig og ikke det mindste korrupt eller forsømmelig. 
DAN.6.6	„Vi kan ikke finde noget at anklage ham for, hvad hans arbejde angår,” konstaterede de. „Men måske vi kan finde noget i hans gudsdyrkelse.”
DAN.6.7	I samlet trop gik de derfor til kongen og sagde: „Deres Majestæt længe leve! 
DAN.6.8	Vi statholdere, guvernører, rådgivere og andre højtstående embedsmænd er blevet enige om, at De burde udstede en lov, som siger, at hvis nogen i de næste 30 dage beder en bøn til nogen anden end Dem—det være sig til en gud eller til et menneske—skal de kastes for løverne. 
DAN.6.9	Vi opfordrer Dem til personligt at underskrive denne lov, så den ifølge medisk-persisk tradition ikke kan omstødes.” 
DAN.6.10	Kong Dareios udstedte da en sådan lov.
DAN.6.11	Selvom Daniel vidste besked med den nye lov, gik han alligevel hjem og knælede, som han plejede, i det værelse ovenpå, hvor vinduerne stod åbne i retning af Jerusalem. Han blev ved med at bede og takke Gud tre gange dagligt, som han altid havde gjort. 
DAN.6.12	De misundelige embedsmænd stormede da ind i Daniels hus og fandt ham i færd med at bede til Gud. 
DAN.6.13	Straks gik de hen til kongen. „Deres Majestæt husker nok den lov, De lige har udstedt,” begyndte de. „Hvis nogen i de næste 30 dage beder en bøn til nogen anden end Dem—det være sig til en gud eller til et menneske—så skal de kastes for løverne.”
DAN.6.13	„Jo,” svarede kongen, „det står fast efter den medisk-persiske tradition. Loven kan ikke trækkes tilbage.”
DAN.6.14	„Men Daniel, en af de bortførte judæere, er ligeglad med Dem og Deres lov. Han beder stadig til sin Gud tre gange om dagen.”
DAN.6.15	Da kongen hørte det, blev han meget ked af det og spekulerede på, hvordan han mon kunne redde Daniel. Hele resten af dagen prøvede han at finde en udvej til at hjælpe Daniel.
DAN.6.16	Om aftenen troppede mændene igen op hos kongen. „Deres Majestæt,” sagde de. „Vi vil gerne minde Dem om, at De ifølge medisk-persisk tradition ikke kan tilbagetrække en lov, De selv har underskrevet.”
DAN.6.17	Så blev Daniel hentet og kongen sagde til ham: „Gid din Gud, som du tjener så trofast, må redde dig ud af det her!” Derpå blev Daniel kastet ned til løverne, 
DAN.6.18	og man hentede en stor sten, som blev lagt over løvekulens åbning. Til sidst forseglede kongen stenen både med det kongelige segl og regeringens segl, så det var umuligt at ændre noget i den sag. 
DAN.6.19	Derpå vendte kongen tilbage til paladset. Men han ville ikke spise, aflyste sin sædvanlige aftenunderholdning og lukkede ikke et øje hele natten.
DAN.6.20	Næste morgen ved daggry stod kongen op og skyndte sig hen til løvekulen. 
DAN.6.21	Endnu inden han var nået helt derhen, råbte han sørgmodigt: „Åh, Daniel, du den levende Guds tjener! Mon den Gud, som du tjente så trofast, kunne redde dig fra løverne?” 
DAN.6.22	Straks svarede Daniel: „Deres Majestæt længe leve! 
DAN.6.23	Min Gud sendte en engel og lukkede løvernes gab, så de ikke kunne skade mig. I Guds øjne er jeg nemlig uskyldig, og jeg har heller ikke gjort noget forkert over for Dem, Deres Majestæt.”
DAN.6.24	Kongen var ude af sig selv af glæde. Han fik straks Daniel hejst op fra løvekulen. Ikke en skramme havde han fået, for han havde sat sin lid til Gud.
DAN.6.25	Men de mænd, som havde udtænkt den snedige plan, blev derefter på kongens befaling hentet og kastet i løvekulen sammen med deres koner og børn, og løverne kastede sig straks over dem og knuste deres knogler.
DAN.6.26	Efter den oplevelse udsendte kong Dareios en meddelelse til alle sine undersåtter fra de forskellige folkeslag, stammer og sprog:
DAN.6.26	Alle gode ønsker fra kongen! 
DAN.6.27	Jeg befaler hermed, at alle borgere i hele riget fremover skal vise respekt og ærefrygt for Daniels Gud. Han er den levende og uforanderlige Gud, hvis herredømme aldrig vil ophøre, og hvis magt aldrig vil få ende. 
DAN.6.28	Han redder og frelser, hvem han vil. Han gør tegn og undere i himlen og på jorden. Han frelste Daniel fra løverne!
DAN.6.29	Således oplevede Daniel fortsat lykke og fremgang både under Dareios og den persiske kong Kyros.
DAN.7.1	I kong Belshazzar af Babyloniens første regeringsår fik Daniel selv en profetisk drøm. Han skrev hovedindholdet af drømmen ned:
DAN.7.2	I mit natlige drømmesyn så jeg vindene fra de fire verdenshjørner piske det store hav i oprør, 
DAN.7.3	og pludselig steg fire enorme dyr op af havet. De var alle forskellige.
DAN.7.4	Det første dyr lignede en løve, men havde ørnevinger. Mens jeg betragtede dyret, blev dets vinger revet af. Kort efter rejste dyret sig på bagbenene og stod oprejst, og det blev givet et menneskehjerte.
DAN.7.5	Det andet dyr lignede en bjørn, der var højere i den ene side end i den anden. Dyret holdt tre ribben mellem tænderne,
DAN.7.6	Det tredje dyr lignede en leopard, men med fire vinger på ryggen. Dyret havde fire hoveder
DAN.7.7	Det fjerde dyr, jeg så i mit drømmesyn, var utrolig stærkt og ubeskriveligt skrækindjagende. Det havde store jerntænder, hvormed det flænsede og knuste sine ofre for derefter at trampe dem ned med sine fødder. Det var anderledes end de andre dyr, og det havde ti horn.
DAN.7.8	Mens jeg betragtede hornene, så jeg, at et nyt lille horn voksede frem imellem dem, og at tre af de ti horn faldt af for at skaffe plads til det. Det nye horn havde menneskeøjne og en mund, der talte store ord.
DAN.7.9	Derefter så jeg, at troner blev stillet op, og at Den Gamle af Dage indtog sin plads. Hans tøj var hvidt som sne—hans hår som den hvideste uld. Tronen, som han sad på, skinnede som et flammehav, og dens hjul var som ild. 
DAN.7.10	Ud fra tronen strømmede der en flod af ild. Tusindvis af engle stod parat til at handle på hans mindste vink, og millioner af engle var samlet omkring ham. Så begyndte retssagen, og bøger blev åbnet.
DAN.7.11	Jeg hørte, hvordan hornet på det fjerde dyr fortsatte med sit stolte praleri, og jeg så, hvordan dyret blev dræbt, kastet i ilden og brændt. 
DAN.7.12	(De tre andre dyr havde mistet deres magt, men deres indflydelse fortsatte nogen tid efter.)
DAN.7.13	Dernæst så jeg en, der lignede et menneske, komme på himlens skyer. Han nærmede sig Den Gamle af Dage og blev ført hen til tronen. 
DAN.7.14	Han fik overdraget al ære, magt og herlighed, så mennesker fra alle folkeslag, stammer og sprog måtte tjene ham. Hans magt er evig, og hans herredømme vil aldrig få ende.
DAN.7.15	Jeg, Daniel, blev grebet af forfærdelse over alt det, jeg så. 
DAN.7.16	Derfor gik jeg hen til en af de engle, der stod ved tronen, og bad ham forklare mig, hvad det alt sammen skulle betyde. Han svarede:
DAN.7.17	„De fire enorme dyr repræsenterer fire konger, der vil få stor magt på jorden. 
DAN.7.18	Men til sidst vil Gud give sit udvalgte folk magten, og deres herredømme skal vare til evig tid.”
DAN.7.19	Derefter bad jeg ham forklare betydningen af det fjerde dyr, der var anderledes end de andre, det, der havde jerntænder og bronzekløer, og som flænsede og knuste sine ofre og trampede dem ned med sine fødder. 
DAN.7.20	Jeg spurgte ham også angående de ti horn på dyrets hoved og det nye horn, der voksede frem og overtog de tre horns plads, det, der havde menneskeøjne og en mund, der talte store ord, og som var stærkere end de andre. 
DAN.7.21	Jeg så nemlig, at det horn forfulgte og førte krig mod Guds udvalgte folk, 
DAN.7.22	indtil det øjeblik da Den Gamle af Dage kom og fældede dom over det. Derefter fik det udvalgte folk overdraget magten.
DAN.7.23	„Det fjerde dyr er den fjerde stormagt, der skal herske på jorden,” forklarede han. „Det vil være anderledes end alle de andre. Det vil indtage hele jorden, knuse al modstand og nedtrampe alt. 
DAN.7.24	De ti horn betyder, at ti konger vil fremstå af det rige. Derefter vil der så komme endnu en konge, anderledes end de ti, og han vil rydde tre af dem af vejen. 
DAN.7.25	Han vil sætte sig op imod den almægtige Gud, undertrykke hans udvalgte folk og forsøge at ændre deres love og højtider, og de vil være prisgivet hans magt én tid, to tider og en halv tid.
DAN.7.26	Men så vil retten blive sat, og han vil blive dømt. Magten vil blive taget fra ham, og han vil blive tilintetgjort. 
DAN.7.27	Da skal magten over alle verdens riger gives til Guds udvalgte folk. De skal herske for evigt, og alle konger skal tjene og adlyde dem.”
DAN.7.28	Her sluttede min drøm. Da jeg vågnede, var jeg forfærdet og bleg af skræk, og jeg talte ikke til nogen om min drøm.
DAN.8.1	I kong Belshazzars tredje regeringsår
DAN.8.2	I drømmesynet fandt jeg mig selv stående ved Ulaj-kanalen i den befæstede by Susa i provinsen Elam. 
DAN.8.3	Da jeg så mig omkring, opdagede jeg ved bredden af kanalen en vædder med to lange horn. Det ene horn voksede og blev større end det andet. 
DAN.8.4	Vædderen stangede mod vest, mod nord og mod syd, og ingen kunne holde stand imod den eller redde dens ofre. Den gjorde, som det passede den, og fik stor magt.
DAN.8.5	Så kom der pludselig en gedebuk med et mægtigt horn i panden farende fra vest med en sådan fart, at dens klove ikke rørte jorden. 
DAN.8.6	Med rasende fart styrede den lige imod den tohornede vædder, som stod ved bredden af kanalen, 
DAN.8.7	og jeg så, hvordan den rasende buk stødte frontalt ind i vædderen med en sådan kraft, at vædderens to horn brækkede af. Vædderen kunne ikke klare sig imod gedebukken, men blev kastet om på jorden og trampet ned, uden at nogen kunne redde den.
DAN.8.8	Derefter voksede gedebukken og blev endnu stærkere. Men da den var allerstærkest, brækkede dens store horn af, og i stedet voksede fire mindre horn frem, der pegede mod hver sit verdenshjørne. 
DAN.8.9	Fra det ene af hornene voksede et andet horn frem. Det blev meget stærkt og udbredte sin magt mod syd og mod øst og mod Israels land. 
DAN.8.10	Det voksede helt op til stjernehimlen og slyngede nogle af himlens hære
DAN.8.11+DAN.8.12	Det satte sig op imod anføreren for himlens hære og standsede de daglige ofringer til Guds ære. Det vanhelligede templet med urene ofre og bekæmpede Guds folk.
DAN.8.13	Da hørte jeg to af de hellige engle tale sammen. Den ene spurgte: „Hvor længe vil de daglige offerhandlinger være ophævet og erstattet af afskyeligheder? Hvor længe vil templet være vanhelliget og Guds folk undertrykt?” 
DAN.8.14	Hertil svarede den anden engel: „Efter 2300 dage skal templet igen komme til sin ret.”
DAN.8.15	Mens jeg prøvede at forstå, hvad synet betød, kom en, der lignede et menneske, hen imod mig, 
DAN.8.16	og jeg hørte en menneskestemme råbe fra den anden side af kanalen: „Gabriel, forklar den mand, hvad synet betyder!”
DAN.8.17	Da Gabriel kom hen til mig, blev jeg så overvældet af rædsel, at jeg faldt om med ansigtet mod jorden. Så sagde han til mig: „Du må forstå, unge mand, at det, du her har set, vil ske i de sidste tider.” 
DAN.8.18	Mens han talte til mig, lå jeg som bedøvet med ansigtet mod jorden. Men han rørte ved mig og hjalp mig på benene. 
DAN.8.19	Derpå sagde han: „Jeg er kommet for at fortælle dig, hvad der skal ske i de sidste tider, når Gud udfører sin straf. Det vil alt sammen ske en gang i fremtiden, på den tid Gud har fastsat.”
DAN.8.20	„Vædderens to horn, som du så, er kongerne af Medien og Persien. 
DAN.8.21	Gedebukken er det græske storrige, og det lange horn i dens pande symboliserer storrigets første konge. 
DAN.8.22	At hornet blev brækket af og erstattet med fire mindre horn, betyder, at storriget vil blive delt op i fire mindre riger med hver sin konge.
DAN.8.23	Mod slutningen af disse fire rigers tid, når deres ondskab er på sit højeste, vil en brutal og bedragerisk konge komme til magten. 
DAN.8.24	Han vil få stor magt, men ikke ved egen kraft. Han har heldet med sig og skaber store ødelæggelser. Han vil overvinde mægtige fjender og undertrykke Guds folk. 
DAN.8.25	Hans ondskabsfulde planer vil lykkes, og det vil gøre ham stolt. Uden varsel vil han styrte mange i ulykke, og han vil ikke vige tilbage for at gå imod Fyrsten over alle fyrster! Men så vil han blive styrtet i ulykke, dog ikke af noget menneske.
DAN.8.26	Som du allerede hørte i synet vil der gå 2300 dage,
DAN.8.27	Efter dette syn var jeg helt slået ud og lå syg i lang tid. Til sidst stod jeg op og genoptog mit arbejde i kongens tjeneste, men jeg var stadig rædselsslagen over synet og forstod ikke betydningen af det.
DAN.9.1	Imidlertid blev mederen Dareios, Xerxesʼ søn, konge over det babyloniske rige. 
DAN.9.2	I det første år af hans regeringstid bemærkede jeg, Daniel, det sted i skrifterne, hvor der ifølge Herrens ord til profeten Jeremias står, at Jerusalem skulle ligge øde i 70 år. 
DAN.9.3	Derfor gav jeg mig til at bede inderligt til Gud Herren og bønfalde ham under faste og klædt i sæk og aske. 
DAN.9.4	„Herre, du store og frygtindgydende Gud!” bad jeg. „Du bryder aldrig dit løfte om nåde mod dem, der elsker og adlyder dig. 
DAN.9.5	Men hvor har vi været onde og svigtet dig! Vi har gjort oprør imod dig og ikke overholdt dine bud og forskrifter. 
DAN.9.6	Vi har nægtet at lytte til dine tjenere, profeterne, som du gang på gang har sendt med budskaber til vores forfædre, konger og fyrster og til os, dit folk, som du gav Israels land i eje.
DAN.9.7	Herre, du er retfærdig, mens vi må rødme af skam, for vi er alle skyldige, både Judas ledere, Jerusalems indbyggere, og alle judæere nær og fjern, som du har sendt i landflygtighed på grund af vores troløshed imod dig. 
DAN.9.8	Herre, her står vi, både kongefamilien og alle vores ledere. Vi er tyngede af skam på grund af vores synd imod dig.
DAN.9.9	Men Herre, vores Gud, du er nådig og barmhjertig, selvom vi gjorde oprør imod dig 
DAN.9.10	og ikke fulgte de love, du gav os gennem dine tjenere, profeterne. 
DAN.9.11	Hele Israels folk syndede imod dig. Vi vendte os fra dig og adlød ikke din vilje. Derfor straffede du os med de forbandelser, som din tjener Moses advarede os om i Toraen. 
DAN.9.12	Du gjorde nøjagtigt, som du havde forudsagt. Aldrig har en lignende katastrofe ramt et folk som den, der ramte Jerusalem. 
DAN.9.13	Hver eneste forbandelse nævnt i Toraen gik i opfyldelse. Vi forsøgte ikke engang at afværge straffen ved at se sandheden i øjnene og vende os fra vores synder. 
DAN.9.14	Du bragte katastrofen over os, fordi vi var ulydige mod dig. Du handlede blot retfærdigt, som du altid gør.
DAN.9.15	Herre, vores Gud, du viste din vældige magt, da du i sin tid førte dit folk ud af Egypten, og det vil vi altid takke dig for. Alligevel svigtede vi dig, og vi er fulde af ondskab. 
DAN.9.16	Herre, du har vist din trofasthed og nåde mod os mange gange. Derfor beder jeg dig nu om at vende din voldsomme vrede bort fra Jerusalem—din egen by, dit hellige bjerg! For som følge af vores synder og vores forfædres ondskab er Jerusalem og dit folk blevet til spot for de omkringboende folkeslag.
DAN.9.17	Hør din tjeners indtrængende bøn, Gud! For din egen æres skyld, Herre, genopret din helligdom, som i dag ligger øde hen! 
DAN.9.18	Vend dit øre til mig og lyt til min bøn! Luk dine øjne op og se den vanære, der har ramt os og Jerusalem, din egen by! Vi beder om nåde, ikke fordi vi har fortjent det, men fordi du er barmhjertig. 
DAN.9.19	Hør vores bøn, Herre! Tilgiv os, Herre! Lyt til os, Herre, og grib ind for din egen æres skyld. Det er jo 
DAN.9.20	Således bad jeg til Herren, min Gud. Jeg bekendte min og mit folks synd og bad om genoprettelse for Jerusalem. 
DAN.9.21	Mens jeg bad,
DAN.9.22	„Daniel,” sagde han, „jeg er kommet for at hjælpe dig til bedre at forstå det syn, du fik. 
DAN.9.23	Gud sætter stor pris på dig! Så snart du begyndte at bede, blev jeg sendt af sted med en besked til dig. Hør derfor godt efter, hvad jeg fortæller dig, så du forstår betydningen.
DAN.9.24	Herren har tilmålt Jerusalem og Guds folk en periode på 70 gange 7 tidsenheder, så overtrædelserne kan ophøre, synden få ende, skylden blive betalt, en evig retfærdighed blive indført, det profetiske syn blive opfyldt, og den højhellige blive salvet.
DAN.9.25	Hør nu godt efter! Fra det tidspunkt, da befalingen om Jerusalems genopbyggelse udgår, indtil den salvede konge kommer, vil der gå 7 gange 7 tidsenheder. Og i en periode på 62 gange 7 tidsenheder skal Jerusalem genopbygges med gader og torve midt i krisetider. 
DAN.9.26	Efter den periode bliver den salvede konge ryddet af vejen, tilsyneladende uden at have opnået noget,
DAN.9.26	Krig og ødelæggelse vil fortsætte indtil enden, sådan som Gud har bestemt. 
DAN.9.27	Herskeren vil indgå en aftale med en stor del af folket for en periode af 7 tidsenheder. Men når den halve tid er gået, bryder han aftalen og offerhandlingerne ophører. I stedet anbringer han et afskyeligt afgudsbillede i Guds helligdom.
DAN.10.1	I perserkongen Kyrosʼ tredje regeringsår
DAN.10.2	Synet kom på et tidspunkt, hvor jeg, Daniel, havde bedt og søgt Herren i tre uger. 
DAN.10.3	Jeg havde kun spist det mest nødvendige, intet kød, ingen vin eller anden lækker mad, og jeg havde heller ikke plejet min krop.
DAN.10.4	Den 24. dag i den første måned stod jeg sammen med nogle andre ved Tigrisflodens bred. 
DAN.10.5	Pludselig så jeg en mand i en lang, hvid klædning og med et bælte af det fineste guld bundet om livet. 
DAN.10.6	Kroppen udstrålede et lys som fra en kostbar ædelsten, ansigtet glimtede som lyn, øjnene flammede som ild, armene og fødderne skinnede som poleret bronze, og hans stemme rungede som råbet fra en stor menneskemængde.
DAN.10.7	Jeg var den eneste, der så manden. Mine ledsagere kunne ikke se ham, men blev rædselsslagne på grund af lyset og løb deres vej for at komme i dækning, 
DAN.10.8	så jeg stod alene tilbage. Jeg følte knæene vakle under mig, mit ansigt var ligblegt, og jeg kunne ikke røre mig ud af stedet.
DAN.10.9	Da jeg hørte hans stemme, svimlede det for mig, og jeg faldt ned med ansigtet mod jorden. 
DAN.10.10	Men en hånd tog fat i mig og fik mig skælvende op på mine knæ og hænder. 
DAN.10.11	„Daniel, Gud sætter stor pris på dig!” sagde han. „Rejs dig og lyt omhyggeligt til det, jeg har at sige, for Gud har sendt mig til dig!” Så rejste jeg mig op, stadig rystende af skræk.
DAN.10.12	„Vær ikke bange, Daniel,” fortsatte han. „Allerede den første dag, du besluttede at bede om indsigt og at ydmyge dig for Gud, blev din bøn hørt, og derfor er jeg kommet. 
DAN.10.13	Den mægtige åndsmagt, der styrer det persiske rige, blokerede imidlertid vejen for mig i 21 dage. Men så kom ærkeenglen Mikael mig til hjælp, og jeg efterlod ham dér i kamp med den persiske åndsfyrste.
DAN.10.14	Jeg er kommet for at vise dig endnu et syn, så du kan forstå, hvad der skal ske med dit folk engang i fremtiden.”
DAN.10.15	Mens jeg lyttede til englens ord, stod jeg med bøjet hoved, ude af stand til at sige noget. 
DAN.10.16	Men så rørte han ved mine læber, og jeg åbnede munden og sagde: „Herre, ved synet af dig blev jeg skrækslagen og ganske udmattet. 
DAN.10.17	Hvordan skulle jeg, din ringe tjener, turde sige noget til dig, herre? Jeg kan dårligt få vejret af skræk og udmattelse.”
DAN.10.18	Englen, der lignede et menneske, rørte igen ved mig, og jeg følte mig styrket. 
DAN.10.19	„Vær ikke bange,” sagde han. „Gud sætter stor pris på dig. Vær frimodig og stærk.” Hans ord styrkede mig, og jeg sagde: „Tal kun, herre, for du har styrket mig.”
DAN.10.20	„Ved du, hvorfor jeg er kommet?” spurgte han. „Snart skal jeg vende tilbage og fortsætte kampen imod åndsfyrsten over Persien, og efter ham kommer Grækenlands åndsfyrste. Men inden jeg vender tilbage, vil jeg fortælle dig, hvad der står skrevet i Sandhedens Bog. 
DAN.10.21	(Den eneste, der hjælper mig i kampen imod disse åndsfyrster, er Mikael, jeres ærkeengel. Jeg har kæmpet sammen med Mikael siden mederen Dareiosʼ første regeringsår.)
DAN.11.1+DAN.11.2	Men lad mig nu fortælle dig, hvad der skal ske i fremtiden. Efter at endnu tre konger har regeret i Persien, skal en fjerde træde frem, som er meget rigere end nogen af de andre. Med sin rigdom og magt vil han sætte alt ind i kampen mod det græske rige. 
DAN.11.3	Derefter kommer en mægtig konge til magten i Grækenland, og han får magt til at gøre fuldstændig, som han vil. 
DAN.11.4	Men når hans magt er på sit højeste, sprænges hans rige og deles i fire svagere riger, som hverken tilfalder hans efterkommere eller bliver så stærke, som da han regerede. Han mister sin magt fuldstændigt, og hans storrige bliver delt. 
DAN.11.5	Den ene af de fire nye konger, den egyptiske, vil opnå stor magt. Men så gør en af hans egne ledere oprør imod ham, tager magten i riget og gør det endnu stærkere.
DAN.11.6	Nogle år senere slutter kongen af Aram forbund med kongen af Egypten.
DAN.11.7	Kort efter overtager en af hendes slægtninge magten i Egypten, og han drager med sin hær mod den aramæiske konge, stormer hans fæstning, og vinder over hans hær. 
DAN.11.8	Egyptens konge hjemfører endog deres afgudsbilleder som krigsbytte tillige med deres kostbare sølv- og guldkar. Derefter lader han i lang tid den aramæiske konge være i fred.
DAN.11.9	Senere gør den aramæiske konge et fremstød imod Egypten, men må hurtigt trække sig tilbage til sit eget territorium. 
DAN.11.10	Hans sønner tager derefter kampen op og samler en stor hær, der skyller ind over Egypten som en flodbølge, der når helt frem til kongens fæstning. 
DAN.11.11	Det gør kongen rasende, så han rykker ud mod den aramæiske konge, der trods sin store hær bliver slået. 
DAN.11.12	Efter sejren nedslagter den egyptiske konge tusindvis af sine fjender. Men sejrsrusen varer ikke ved, 
DAN.11.13	for nogle år efter samler den aramæiske konge en større og bedre udrustet hær end den første, 
DAN.11.14	og andre nationer slutter sig til ham i kampen imod Egyptens konge. Krigere fra dit eget folk vil søge at opfylde det profetiske syn ved at gøre oprør mod Egyptens overherredømme, men de bliver slået. 
DAN.11.15	Den aramæiske konge vil belejre en stærkt befæstet by
DAN.11.16	Den aramæiske konge marcherer derefter frem uden at møde modstand, ingen kan standse ham. Han overtager kontrollen med Israels herlige land. 
DAN.11.17	Hans plan er at angribe Egypten med hele sin hærstyrke. Derfor indgår han en fredsaftale med den egyptiske konge og giver ham sin datter til ægte med det formål at ødelægge ham, men hans planer mislykkes.
DAN.11.18	Så vender han opmærksomheden mod landene langs Middelhavets kyst og erobrer en del af dem. Men en hærfører standser ham og gør ende på hans overmod ved at besejre ham i et knusende nederlag. 
DAN.11.19	Derefter trækker han sig tilbage til sit eget lands fæstninger, men han bliver besejret og forsvinder ud af billedet.
DAN.11.20	Hans efterfølger vil opkræve skatter i de besatte områder, men efter en kort regeringsperiode dør han, dog ikke i krig eller åben kamp.
DAN.11.21	Den næste, der kommer til magten, er en ondsindet person, som ikke er den retmæssige tronfølger. Han tilraner sig pludselig magten ved hjælp af intriger og løgn. 
DAN.11.22	Enhver, der modsætter sig ham, ryddes af vejen, også en af ypperstepræsterne. 
DAN.11.23	Han indgår alliancer, men føler sig ikke selv bundet af dem. Ved hjælp af nogle få lydige håndlangere får han mere og mere magt.
DAN.11.24	Han gør noget, som ingen af hans forfædre kunne finde på: Uden varsel plyndrer han sit eget lands rigeste områder og deler byttet ud til sine håndlangere. Selv de stærkeste fæstninger har han planer om at indtage, dog kun for en tid.
DAN.11.25	Han samler sine styrker og sit mod og rykker ud mod Egypten med en mægtig hær. Egyptens konge går imod ham, også med en mægtig hær, men kan ikke slå ham, for han bliver offer for intriger. 
DAN.11.26	Hans egne rådgivere modarbejder ham, en del af hæren deserterer, og mange bliver dræbt under flugten. 
DAN.11.27	De to konger har begge ondt i sinde. De mødes og forhandler, men lyver for hinanden. De får intet ud af det, for det er Gud, der har fastsat, hvad der skal ske.
DAN.11.28	Da den aramæiske konge er på vej hjem med store rigdomme, lader han sine frustrationer gå ud over Israels folk, som Gud har indgået en pagt med.
DAN.11.29	Senere, når tiden er inde, drager han igen mod Egypten, men denne gang går det ikke som sidst. 
DAN.11.30	Krigsskibe der kommer ned fra Kittim,
DAN.11.31	Han sætter sin hær til at vanhellige templet, standse de daglige ofre og opstille et afskyeligt afgudsbillede på tempelområdet. 
DAN.11.32	Med smiger lokker han de frafaldne over på sin side. Men de, som kender deres Gud, står fast og handler på deres overbevisning.
DAN.11.33	De ledere, som har åndelig indsigt, vil undervise mange, men må i en periode lide under forfølgelse, blive udplyndret og fængslet eller dræbt med sværd eller ild. 
DAN.11.34	Nogle få blandt befolkningen vil oprigtigt prøve at hjælpe dem, men mange andre vil slutte sig til dem for at udspionere dem. 
DAN.11.35	Nogle af lederne vil blive fristet til at give op. Men modgangen vil resultere i, at de bliver renset og lutret inden afslutningen. Men den fastsatte tid for afslutningen kommer først senere.
DAN.11.36	Nordens konge
DAN.11.37	Kongen forkaster både sine forfædres guder, kvindernes foretrukne gud og alle andre guder, og han hævder, at han er større end dem alle. 
DAN.11.38	I stedet dyrker han fæstningsværkernes gud, som hans forfædre ikke kendte til, og han ofrer guld, sølv, juveler og andre kostbare gaver til den. 
DAN.11.39	Ved hjælp af denne fremmede gud vil han angribe og nedbryde sine fjenders største fæstninger. Dem, der støtter ham, giver han ære og høje positioner, og han giver dem land som belønning.
DAN.11.40+DAN.11.41	I verdenshistoriens afsluttende fase prøver sydens konge kræfter med ham. Men nordens konge stormer imod ham med mængder af vogne, ryttere og krigsskibe. Han besætter mange lande og løber dem aldeles over ende—det gælder også Israel, det herlige land—mens Edom, Moab og Ammons ledere undslipper. 
DAN.11.42	Egypten og mange andre nationer bukker under for ham. 
DAN.11.43	Han tilraner sig alle Egyptens kostbarheder, guld- og sølvskatte, og folk fra Libyen og Kush
DAN.11.44	Men da kommer der meldinger fra øst og nord, som gør ham bange, og i stor vrede drager han af sted for at ødelægge mange af disse lande. 
DAN.11.45	Så gør han holdt og slår lejr mellem havene
DAN.12.1	Derefter skal Mikael, den store englefyrste, som våger over dit folk, træde til, og der kommer en krisetid med større lidelser end nogen sinde tidligere i verdenshistorien. Men til den tid skal alle af dit folk, hvis navne står skrevet i Bogen, blive reddet.
DAN.12.2	Mange af dem, som er begravet og lagt i jorden, skal stå op, nogle til evigt liv, andre til skam og evig afsky. 
DAN.12.3	De, som har åndelig indsigt, vil stråle om kap med solen, og de, der førte mange ind i et ret forhold til Gud, vil for altid lyse som stjerner.
DAN.12.4	Når du er færdig med at nedskrive denne beretning, Daniel, skal du forsegle bogen, indtil tiden er inde. Mange vil rejse rundt i verden, og kundskaben vil blive stor.”
DAN.12.5	Derefter så jeg, Daniel, to andre mænd stå på hver sin side af floden. 
DAN.12.6	Den ene af dem spurgte manden i den hvide dragt, der nu svævede over floden: „Hvor længe varer det, før alle disse frygtelige begivenheder er slut?”
DAN.12.7	Manden i den hvide dragt løftede hænderne mod himlen og svor ved den levende Gud. „Der vil gå én tid, to tider og en halv tid,” sagde han. „Når forfølgelsen af Guds folk er forbi, vil alt dette være sket.”
DAN.12.8	Jeg hørte, hvad han sagde, men forstod ikke, hvad han mente. Så spurgte jeg igen: „Herre, hvad skal der så ske bagefter?” 
DAN.12.9	Men han svarede: „Gå nu, Daniel, for de her ting skal ligge skjult indtil tidernes afslutning. 
DAN.12.10	Mange vil blive renset og helliggjort gennem lidelser, men de gudløse vil blive ved at være gudløse og ikke fatte noget som helst. Kun de, der har åndelig indsigt, vil kunne forstå betydningen af det. 
DAN.12.11	Fra det tidspunkt, hvor de daglige ofre ophører, og templet vanæres med afgudsdyrkelse, vil der gå 1290 dage. 
DAN.12.12	Velsignede er de, som klarer at holde ud i 1335 dage. 
DAN.12.13	Gå nu din vej og fortsæt med dit liv. En dag vil du dø, men du vil genopstå og få din løn ved tidernes afslutning.”
HOS.1.1+HOS.1.2	Hoseas, Beʼeris søn, modtog følgende profetiske budskaber fra Herren, mens henholdsvis Uzzija, Jotam, Ahaz og Hizkija var konge i Juda. Herren begyndte at tale til Hoseas, mens Jeroboam II, søn af Joash, var konge i Israel. Han sagde: „Gå hen og gift dig med en prostitueret, som har uægte børn. Det er et billede på Israels folk, som er mig utro, idet de har forladt mig for at tilbede fremmede guder.”
HOS.1.3	Så giftede Hoseas sig med Gomer, en datter af Diblajim. Hun blev gravid og fødte ham en søn. 
HOS.1.4	Da sagde Herren til Hoseas: „Kald din søn Jizreʼel, for jeg vil snart straffe Jehus efterkommere for massakren ved byen Jizreʼel og gøre ende på Israels rige. 
HOS.1.5	På Jizreʼels slette vil de lide nederlag.”
HOS.1.6	Snart fik Gomer endnu et barn, og denne gang var det en datter. Herren sagde til Hoseas: „Kald hende Nådesløs, for jeg vil ikke længere vise nåde over for Israel. Jeg kan ikke blive ved med at se igennem fingre med deres utroskab. 
HOS.1.7	Derimod vil jeg vise nåde over for Judas folk og redde dem fra deres fjender. Det er ikke på grund af deres militære styrke, jeg giver dem sejr, men fordi jeg er deres Gud.”
HOS.1.8	Efter at Gomer havde vænnet Nådesløs fra, blev hun gravid igen og fødte endnu en søn. 
HOS.1.9	Og Herren sagde: „Kald ham Ikke-Mit-Folk, for Israel er ikke mit folk, og jeg er ikke deres Gud.
HOS.2.1	Men engang vil israelitterne igen blive et folk så talrigt som sandet på stranden. Og på det sted, hvor der blev sagt til dem: ‚I er ikke mit folk’, skal der siges til dem: ‚I er den levende Guds børn’. 
HOS.2.2	Da skal Juda og Israel igen forenes og have fælles leder, og de skal vokse til en stærk nation. Jizreʼel-dagen
HOS.2.3	Da skal de kalde hinanden: ‚Guds folk’ og ‚De benådede.’ ”
HOS.2.4	Herren siger: „Åh, mine børn,
HOS.2.5	Hvis hun ikke holder op med sin afgudsdyrkelse, flår jeg tøjet af hende, så hun står lige så nøgen som den dag, hun blev født. Jeg gør hende til en ødemark, et udtørret land, så hun dør af tørst. 
HOS.2.6	Jeg vil ikke være barmhjertig mod hendes børn, for det er uægte børn. 
HOS.2.7	Hun har været mig utro med afguderne og opført sig skændigt, for hun sagde: ‚Jeg holder mig til mine elskere, for de giver mig regn og korn, uld og hør, olie og vin.’
HOS.2.8	Derfor laver jeg afspærringer af tjørnekrat og mure, så hun ikke kan finde vej. 
HOS.2.9	Hun vil prøve at nå frem til sine elskere, men det kan hun ikke. Hun vil lede efter dem, men kan ikke finde dem. Så vil hun sige: ‚Jeg kan lige så godt vende tilbage til min mand. Hos ham havde jeg det bedre, end jeg har det her.’
HOS.2.10	Hun forstod ikke, at det var mig, der gav hende korn, vin og olie, ja, endog det guld og sølv, som hun brugte til sin afgudsdyrkelse. 
HOS.2.11	Men nu tilbageholder jeg mit korn og min vin og giver hende ikke længere uld og hør til at væve tøj af. 
HOS.2.12	Jeg klæder hende af for øjnene af hendes elskere, og ingen kan redde hende fra min straf. 
HOS.2.13	Jeg gør ende på alle hendes fester, både de ugentlige, månedlige og årlige højtider. 
HOS.2.14	Jeg ødelægger hendes vingårde og frugthaver, som hun mente var en gave fra hendes elskere. Jeg lader det hele vokse vildt, så de vilde dyr kommer der for at finde føde. 
HOS.2.15	Jeg straffer hende for alle de gange, hun pyntede sig med guldringe og smykker, opsøgte sine elskere, holdt fest for baʼalerne og ofrede røgelse til dem. Hun glemte, at jeg var hendes mand!
HOS.2.16	Men jeg vil prøve at vinde hende tilbage. Jeg vil føre hende afsides og tale kærligt til hende. 
HOS.2.17	Jeg vil give hende vingårdene tilbage og forvandle hendes katastrofe til nyt håb. Da vil hun igen blive lige så hengiven overfor mig, som hun var i sin ungdomstid, da jeg førte hende ud af Egyptens land. 
HOS.2.18	Til den tid vil hun give sig selv til mig, hendes mand, og ikke til Baʼal. 
HOS.2.19	Jeg vil sørge for, at hun aldrig mere vil nævne afgudernes navne.
HOS.2.20	Til den tid slutter jeg en pagt med de vilde dyr, fuglene og jordens kryb, så de ikke gør Israels folk noget ondt. Jeg tilintetgør alle våben i landet, så mit folk kan bo i tryghed. 
HOS.2.21	Jeg lover dig troskab for evigt, mit folk. Jeg vil altid behandle dig retfærdigt og vise dig omsorg og kærlighed. 
HOS.2.22	Jeg lover dig ubrydeligt troskab. Du skal tilhøre mig alene og lære mig at kende som din herre og Gud.
HOS.2.23	Til den tid vil jeg befale himlen at bønhøre jorden og give den regn. 
HOS.2.24	Og jorden vil producere korn, vindruer og oliven. Da begynder Jizreʼel-dagen, 
HOS.2.25	for jeg vil plante israelitterne i landet, og de skal tilhøre mig. Da vil jeg vise nåde mod Nådesløs, og sige til Ikke-Mit-Folk: ‚Du er mit folk!’ Og folket vil svare: ‚Du er vores Gud!’ ”
HOS.3.1	Så sagde Herren til mig: „Gå igen hen og forelsk dig i en kvinde, som har en elsker og er utro over for sin mand. For på samme måde viser jeg min kærlighed til Israel, selvom de har været mig utro og givet sig hen til afguderne, som de elsker at give rosinkager.”
HOS.3.2	Så købte jeg hende for 15 sølvstykker og halvanden tønde byg.
HOS.3.3	Derpå sagde jeg til hende: „Du skal vente på mig i lang tid, og du må ikke være mig utro med andre mænd eller drive prostitution. Så vil jeg også være tro over for dig.” 
HOS.3.4	På samme måde skal Israel i lang tid være uden konge eller fyrste, uden ofringer til Herren eller til afguderne, uden præstetjeneste eller afgudsdyrkelse. 
HOS.3.5	Senere vil de igen søge Herren, deres Gud, og ønske sig en konge som David. Til den tid vil de komme til Herren med ærefrygt og modtage hans velsignelse.
HOS.4.1	Israelitter, hør, hvad Herren har at sige. Han fører sag imod jer, for der er hverken sandhed, troskab eller kendskab til Gud i jeres land. 
HOS.4.2	I sværger og lyver, myrder, stjæler og er utro. Overalt er der vold, det ene mord følger det andet. 
HOS.4.3	Landet lider, og livet sygner hen. Dyr, fugle og fisk går til grunde.
HOS.4.4	„Det er præsterne, der bærer den største skyld,” siger Herren. „Lad være med at skyde skylden på alle andre, for hvordan kan folket være bedre end deres præster? 
HOS.4.5	I svigter både dag og nat, og det samme gør profeterne. I har ødelagt jeres eget folk. 
HOS.4.6	Mit folk går til grunde, fordi de ikke anerkender mig som deres Gud, og det er jeres skyld, præster! I nægter at anerkende mig, derfor nægter jeg også at anerkende jer som mine præster. Og fordi I har glemt at følge mine befalinger, vil jeg også glemme at velsigne jeres efterkommere. 
HOS.4.7	Jo flere præster der er, desto mere gør I oprør imod mig. I foretrækker de afskyelige afguder frem for min herlighed. 
HOS.4.8	I lever af mit folks syndofre og håber derfor, at de vil synde noget mere. 
HOS.4.9	Derfor må jeg straffe både præsterne og folket for deres onde handlinger. 
HOS.4.10	Selv om I spiser af syndofrene, vil I aldrig blive mætte. I dyrker frugtbarhedsgudinderne, men får ikke flere børn af den grund. Mit folk har forladt mig og vendt sig til afguderne.
HOS.4.11	Vin fordrejer folks forstand. 
HOS.4.12	Tænk, de rådspørger en afgud af træ! De søger svar fra en kæp! Afgudsdyrkelsens ånd har ført dem på afveje. De er utro over for deres Gud. 
HOS.4.13	De ofrer til afguder på hver en høj og brænder røgelse i den behagelige skygge fra store træer. Jeres døtre deltager i den religiøse prostitution, og jeres svigerdøtre begår ægteskabsbrud. 
HOS.4.14	Men skal jeg straffe dem? Det er jo mændene, der forlanger prostitution i forbindelse med deres afgudsofre. Ja, et folk uden forstand ender i forfald.
HOS.4.15	Det er slemt nok, at I er mig utro, israelitter. Lad være at drage Juda med ind i det. Gå ikke til Gilgal eller til Betel, Ondskabens Hus.
HOS.4.16	Israel er oprørsk som en egenrådig kvie, men snart sender jeg den på græs som et lam på en vidtstrakt mark.
HOS.4.17	Israels folk har knyttet sig til afguderne. Hold jer fra dem! 
HOS.4.18	De drikker sig fulde og finder en skøge. De elsker deres skamløshed. 
HOS.4.19	De er fanget ind af en forførende ånd, og deres afgudsofre bringer dem kun skam.
HOS.5.1	Lyt til mig, I præster! Hør godt efter, israelitter! Mærk jer mine ord, I, som har magten! I er dømt, for I lagde en fælde på Mitzpas høj og spredte et net ud på Tabors bjerg. 
HOS.5.2	I har dækket landet med et tykt lag synd,
HOS.5.3	Jeg ved, hvad der sker i Efraims
HOS.5.4	Folkets handlinger hindrer dem i at vende om til Gud, for de er styret af utroskabens ånd, og de anerkender ikke Herren som deres Gud. 
HOS.5.5	Israels selvsikre hovmod vidner imod dem. De styrter under vægten af deres skyld, og Juda rives med i faldet.
HOS.5.6	Når de så ofrer deres får og kvæg til Herren for at søge hjælp hos ham, finder de ham ikke, for han har trukket sig væk. 
HOS.5.7	De har været troløse mod Herren, og deres børn er ikke hans. Deres afguderi vil snart styrte både dem selv og deres land i ulykke.
HOS.5.8	Lad vædderhornet lyde i Gibea og trompeten kalde til kamp i Rama! Lad krigsråbene gjalde fra Ondskabens Hus! Ryst af skræk, benjaminitter!
HOS.5.9	Efraim bliver ødelagt på straffens dag. Dommen over Israel står fast.
HOS.5.10	Herren siger: „Judas ledere er upålidelige som folk, der flytter grænseskel. Min vrede vil ramme dem som et vandfald. 
HOS.5.11	Efraim vil blive knust, fordi de søgte hjælp hos afguderne. 
HOS.5.12	Efraim og Juda skal ødelægges som af møl og råddenskab.
HOS.5.13	Da Efraim opdagede sin sygdom og Juda sine sår, sendte Efraim bud til Assyrien for at bede den magtfulde konge om hjælp. Men han kan hverken helbrede din sygdom eller læge dine sår. 
HOS.5.14	For jeg ødelægger Efraim og Juda, som en løve sønderriver sit bytte. Jeg slæber dem bort, og ingen kan redde dem. 
HOS.5.15	Derefter holder jeg mig i min hule, indtil de har fået nok af deres straf. Drevet af deres trængsler vil de igen søge hjælp hos mig.”
HOS.6.1	„Kom!” siger de. „Vi må hellere vende os til Herren! Når han har sønderrevet os, kan han vel også helbrede os. Når han har slået os, må det være ham, der skal forbinde vores sår. 
HOS.6.2	Det kan ikke vare længe, før han genopretter os, så vi kan leve i hans nærhed. 
HOS.6.3	Vi må hellere lære ham bedre at kende, for han er trods alt vores Gud. Han vil hjælpe os lige så sikkert, som solen står op hver dag. Hans komme er lige så sikkert som vinterens og forårets komme.”
HOS.6.4	„Hør, Efraim og Juda,” siger Herren. „Hvad skal jeg dog stille op med jer? Jeres hengivenhed er som morgentågen, der forsvinder som dug for solen. 
HOS.6.5	Jeg har pisket jer med profeternes ord, truet jer med død og undergang. Min straf vil ramme jer lige så sikkert, som solen står op hver dag.
HOS.6.6	Jeg ønsker barmhjertighed
HOS.6.7	Men I har brudt min pagt, som Adam gjorde. Hvorfor har I dog været så troløse? 
HOS.6.8	Gilead er blevet hjemsted for forbrydere, fyldt med blodige spor. 
HOS.6.9	Selv præsterne danner røverbander. De ligger på lur og myrder folk på vejen til Sikem, og de begår alle mulige forfærdelige handlinger. 
HOS.6.10	Ja, jeg har været vidne til grufulde ting i Israel. Efraim var mig utro, og hele Israel blev fordærvet. 
HOS.6.11	Juda, også for dig kommer regnskabets time, for jeg vil befri mit folk fra syndens lænker.
HOS.7.1	Når jeg prøver at kurere Israel, kommer Efraims ondskab klart til syne, og Samarias synder kommer frem i lyset, for de er fulde af løgn og bedrag. Der begås indbrud i husene, og man bliver overfaldet på gaden. 
HOS.7.2	De tænker ikke på, at jeg ser dem. Deres syndige handlinger tårner sig op omkring dem og stirrer mig i øjnene. 
HOS.7.3	Kongen støtter dem i deres ondskab, og lederne opmuntrer dem til at lyve. 
HOS.7.4	De brænder alle for deres utroskab. De er som en ophedet bageovn, hvor bageren ikke behøver at rode op i ilden eller komme mere brænde på, fra han lægger dej til brødet og indtil dejen er hævet.
HOS.7.5	På kongens festdag drikker lederne sig fulde. De bliver øre af vinen som af feber, og kongen tager del i deres tåbeligheder. 
HOS.7.6	De er opslugt af intriger som en ovn, der ulmer natten lang og blusser op næste morgen. 
HOS.7.7	I deres brændende lidenskab myrder de den ene konge efter den anden, men ingen af kongerne råber til mig om hjælp.
HOS.7.8	Efraim er blandet op med gudløse folkeslag. Mit folk er som en brændt pandekage, der ikke blev vendt på panden. 
HOS.7.9	De fremmede folkeslag tapper mit folks styrke, uden at mit folk lægger mærke til det. Israels folk er udbrændt som en gammel, gråhåret mand, men de ved det ikke. 
HOS.7.10	Deres selvsikre hovmod vidner imod dem. Men alligevel vender de sig ikke til mig, deres Gud, for at få hjælp.
HOS.7.11	Israel er som en due uden forstand, der først kalder på Egypten for at få hjælp og siden sender bud til Assyrien. 
HOS.7.12	Men jeg kaster mit net over den i flugten og fanger den, for jeg vil straffe mit folk for deres onde handlinger.
HOS.7.13	Stakkels mit folk, som har vendt mig ryggen. De styrer mod afgrunden, for de har gjort oprør imod mig. Jeg vil gerne redde dem, men de er fulde af falskhed og løgn. 
HOS.7.14	De søger mig ikke af et oprigtigt hjerte, men ligger og jamrer på deres senge. De skærer sig selv til blods for at få afguderne til at give dem korn og vin. 
HOS.7.15	Jeg underviste dem og gjorde dem stærke, men de vendte sig imod mig. 
HOS.7.16	De søger hjælp alle vegne, bare ikke hos mig.
HOS.8.1	Herren siger: „Blæs alarm! Som en ørn svæver fjenden over mit folk klar til angreb, fordi de brød min pagt og overtrådte mine befalinger. 
HOS.8.2	De kalder mig deres Gud og hævder at kende mig, 
HOS.8.3	men de har vraget det gode. Derfor vil fjenden forfølge dem. 
HOS.8.4	De valgte sig konger og ledere uden at spørge mig til råds. De lavede sig guder af sølv og guld, og det blev deres undergang.
HOS.8.5	Min vrede gløder imod Samarias folk på grund af deres afskyelige guldkalv. Hvor længe vil I fremture i jeres synder? 
HOS.8.6	Afguden blev formet af en håndværker fra Israel. Der er intet guddommeligt ved den. Den skal snart slås i stumper og stykker.
HOS.8.7	I sår en vind og høster en storm!
HOS.8.8	Snart kaster fjenderne sig over Israel og fører dem til et fremmed land, hvor de vil blive betragtet som et potteskår uden værdi. 
HOS.8.9	Israel er som et vildæsel, der vandrer rundt på egen hånd. De tog til Assyrien for at købe sig venner. 
HOS.8.10	Men ikke desto mindre vil min straf ramme dem. Snart bliver de undertrykt af en mægtig konge.
HOS.8.11	Israel byggede et utal af altre, som skulle fjerne deres skyld, men ved at bruge dem blev deres skyld blot større. 
HOS.8.12	Selv om alle mine befalinger til dem er skrevet ned, står de som fremmede over for dem. 
HOS.8.13	De elsker slagtofre, at slagte og at spise offerkød, men jeg kan ikke acceptere deres ofre. Jeg glemmer ikke deres onde handlinger, men straffer dem for deres synd og sender dem i fangenskab, ligesom da de var i Egypten.
HOS.8.14	Israel byggede paladser, og Juda befæstede sine byer, men de glemte deres Skaber. Derfor sætter jeg ild til deres byer og brænder paladserne ned til grunden.”
HOS.9.1	Israels folk, hold op med jeres høstfester. I må ikke holde larmende fester og ofre til afguderne på tærskepladserne for at få en god høst eller takke for høsten, sådan som de andre folkeslag gør. I har forladt jeres Gud for at give jer hen til en afgud og tage imod hans gaver. 
HOS.9.2	Men jeres tærskepladser og vinperser vil ikke give tilstrækkeligt med korn og druesaft.
HOS.9.3	I får ikke lov at blive i det land, Herren gav jer. Efraim skal igen i fangenskab som dengang i Egypten, og I kommer til at spise uren mad i Assyrien. 
HOS.9.4	Dér kan I hverken bringe slagtofre eller drikofre til Herren, for de ville ikke være ham til behag. Al den mad, I spiser dér, vil være uren som ved en begravelse. I kan godt spise det, men det kan ikke bruges som et offer til Herren. 
HOS.9.5	Hvordan vil I da fejre Herrens højtider og festdage?
HOS.9.6	Nogle af dem, der undslipper, vil flygte til Egypten og blive begravet ved Memfis. Jeres tidligere huse med deres sølvskatte bliver overgroet med tjørn og tidsel. 
HOS.9.7	Straffens og gengældelsens dag er nær, og Israel vil erkende det. I håner mig og siger: „Profeten er en tåbe. Manden, der har Guds Ånd, er blevet gal!” Men jeres fjendtlighed skyldes jeres mange synder. 
HOS.9.8	Som profet står jeg ved min Guds side og ser fremtiden for Efraim. Men folk sætter fælder for mig hele tiden, og jeg møder fjendskab fra Guds eget folk. 
HOS.9.9	Folket er sunket lige så dybt som ved massakren i Gibea. Men Gud ser deres ondskab, og han vil straffe dem for deres synder.
HOS.9.10	Herren siger: „Da jeg først mødte jeres forfædre, var det som at finde vindruer i ørkenen. Jeg glædede mig over dem, som man glæder sig over de allerførste figener på træet. Men da de så kom til Baʼal Peor, begyndte de at dyrke den afskyelige afgud Baʼal og blev efterhånden selv lige så afskyelige. 
HOS.9.11	Derfor forsvinder Israels herlighed som en fugl, der flyver væk. I vil opleve, at jeres børn dør ved fødslen eller før, ja mange kan slet ikke få børn. 
HOS.9.12	Selv hvis jeres børn bliver voksne, vil mange af dem miste livet. Det bliver frygteligt for jer, når jeg vender jer ryggen. 
HOS.9.13	Jeg så Efraim for mig som en palme,
HOS.9.14	Herre, hvad skal jeg bede dig gøre for dette folk? Jo, lad deres kvinder abortere eller deres bryster give for lidt mælk til at holde børnene i live!
HOS.9.15	Herren siger: „Jeg så al deres ondskab ved Gilgal. Dér begyndte jeg for alvor at få afsky for dem. På grund af deres onde handlinger vil jeg jage dem ud af mit land. Jeg kan ikke gøre mere for dem, for deres ledere er oprørske imod mig. 
HOS.9.16	Israel bliver ramt som et træ, hvor rødderne er tørret ind, så der ingen frugt kommer. Selv om de sætter børn i verden, dræber jeg deres dyrebare afkom.”
HOS.9.17	Min Gud forkaster sit folk, fordi de ikke vil lytte til ham og adlyde ham. De bliver flygtninge i et fremmed land.
HOS.10.1	Israels folk var som en frodig vinstok. Men jo mere frugt der var, des flere altre byggede de. Jo mere fremgang de fik, des flottere afgudsbilleder lavede de. 
HOS.10.2	Deres hjerter var svigefulde, og nu må de tage straffen for deres synd. Deres altre og afgudsbilleder vil blive smadret. 
HOS.10.3	De siger: „Herren har straffet os for vores mangel på gudsfrygt, så nu har vi ingen konge længere. Men det gør ingen forskel, for ingen konge kan redde os.”
HOS.10.4	De afgav tomme løfter og svor på, at de ville holde deres aftaler, men det gjorde de bare ikke. Uretten florerede som ukrudt i en kornmark. 
HOS.10.5	Samarias indbyggere er bekymrede for guldkalven i Betel, Ondskabens Hus. Både folket og præsterne, som tilbad den, vil jamre og sørge. Den bliver nemlig taget fra dem. 
HOS.10.6	Den bliver ført bort til Assyrien og foræret til den magtfulde konge dér. Da bliver Efraim beskæmmet. Israel bliver skamfuld over at have søgt hjælp hos en statue af en afgud. 
HOS.10.7	Samaria er færdig. Dets konge vil forsvinde som en træsplint på vandet og føres bort af strømmen. 
HOS.10.8	Afgudsaltrene, hvor Israel syndede, bliver revet ned, og tidsel og tjørn gror hen over dem. Folk vil råbe til bjergene: „Skjul os!” og til højene: „Styrt sammen over os!”
HOS.10.9	Herren siger: „Lige siden udåden ved Gibea har Israel fortsat i det samme syndige spor. I Gibea blev synderne straffet med en krig. 
HOS.10.10	Nu vil jeg straffe Israels folk for deres vedvarende synd ved at sende fremmede folkeslag imod dem.
HOS.10.11	Efraim, du var som en tam kvie, der var glad for at tærske.
HOS.10.12	I skal bryde ny jord og så retskafne handlinger. Derefter kan I høste velvilje. Det er på høje tid at søge mig, så jeg kan komme og lade min velsignelse regne ned over jer.
HOS.10.13	I har dyrket falskhed og høstet uret. I har spist af løgnens frugt. I satte jeres lid til, at menneskers magt og våben kunne frelse jer. 
HOS.10.14	Derfor vil fjenden føre krig imod jer, og alle jeres fæstningsværker skal rives ned, som dengang Shalman udslettede alle i Bet-Arbel, både mænd, kvinder og børn. 
HOS.10.15	Det samme skal ske med Betel på grund af al jeres ondskab. Så snart krigen begynder, er det ude med Israels konge.
HOS.11.1	Da Israel var barn, elskede jeg ham. Jeg kaldte min søn ud af Egypten.
HOS.11.2	Men jo mere der derefter blev kaldt på dem, jo længere gik de væk fra mig. De ofrede til Baʼal og brændte røgelse for afguderne. 
HOS.11.3	Jeg lærte Israel at gå og tog ham op i mine arme. Men han forstod ikke, at det var mig, som hjalp ham.
HOS.11.4	Jeg styrede ham med min kærligheds tømme. Jeg tog bidslet ud af munden på ham.
HOS.11.5	Mit folk bliver sendt tilbage til fangenskabet,
HOS.11.6	Krigen vil hærge i deres byer og gøre ende på deres hovmod. Det er ude med dem på grund af deres ondskab. 
HOS.11.7	Mit folk hænger fast i deres frafald. Selvom de råber til himlen om hjælp, nytter det intet.
HOS.11.8	Efraim, er jeg nødt til at opgive dig? Israel, er jeg nødt til at give slip på dig? Er jeg nødt til at ødelægge dig som Adma og Sebojim?
HOS.11.9	Jeg kan ikke give min vrede frit løb og helt udslette Israel! For jeg er Gud og ikke et menneske. Jeg er den Hellige, der bor midt iblandt jer, og jeg kan ikke handle i tankeløs vrede.
HOS.11.10	Når jeg engang brøler som en løve, vil mit folk følge mig. Når jeg kalder på mine børn, vil de komme løbende i ærefrygt fra vest, 
HOS.11.11	som i fugleflugt vil de komme fra Egypten, som duer skal de vende hjem fra Assyrien. Ja, jeg vil føre dem tilbage til deres hjemland. Jeg, Herren, har talt.”
HOS.12.1	Herren siger: „Efraim lyver og bedrager. Juda flakker om uden at forstå min trofasthed. 
HOS.12.2	Israel er fuld af løgn og bedrag, kun optaget af falske værdier. De slutter forbund med Assyrien og giver Egypten gaver for at få hjælp.”
HOS.12.3	Herren bliver nødt til at straffe Judas folk for dets oprør. Jakobs efterkommere må bøde for deres handlinger. 
HOS.12.4	Allerede ved fødslen narrede Jakob sin tvillingebror. Som voksen kæmpede han med Gud. 
HOS.12.5	Ja, han kæmpede med en engel og sejrede. Han bad og tiggede om en velsignelse. Ved Betel mødte han Herren ansigt til ansigt, og Herren talte til ham, 
HOS.12.6	tænk, Herren, den almægtige Gud!
HOS.12.7	Vend jer derfor til Gud! Søg Herren til hver en tid og vær pålidelige og retfærdige i jeres adfærd.
HOS.12.8	Herren siger: „Mit folk er som en købmand, der vejer med falske lodder, som en, der elsker at udnytte andre. 
HOS.12.9	‚Se, hvor rig jeg er blevet!’ praler de. ‚Jeg har samlet mig rigdom uden at gøre noget forkert.’
HOS.12.10	Jeg er Herren din Gud, som førte dig ud af Egypten. Men nu vil jeg igen lade dig bo i telte, som da vi var sammen i ørkenen. 
HOS.12.11	Jeg sendte mine profeter til dig for ved hjælp af syner og billedtale at advare dig. 
HOS.12.12	Alligevel er Gilead fyldt med afgudsdyrkelse, og derfor må jeg straffe dem. Der ofres mange okser i Gilgal, men afgudsaltrene vil ende som stendynger på markerne.”
HOS.12.13	Herren tog sig af Jakob, da han i sin tid flygtede til Aram. Dér vogtede han får for at få den kvinde, han elskede. 
HOS.12.14	Senere førte Herren sit folk ud af Egypten ved hjælp af en profet, som ledede og beskyttede dem. 
HOS.12.15	Men Efraim provokerede Herren til vrede. De fortjener døden for deres forbrydelser, ja, Herren vil straffe dem for deres synder.
HOS.13.1	Tidligere var det sådan, at når Efraims stamme talte, rystede folk af skræk, for hele Israel så op til dem. Men de syndede ved at dyrke Baʼal og dødsdømte derved sig selv.
HOS.13.2	Og de synder stadig. De har masser af sølvsmede, der har travlt med at støbe afguder. De tilbeder guder, som de selv har lavet. Man siger om dem, der ofrer til afguderne, at de kysser kalve. 
HOS.13.3	Men de vil forsvinde som morgentågen, fordampe som duggen. De er som avner, vinden blæser bort fra tærskepladsen, de forsvinder som røgen fra et bål.
HOS.13.4	Herren siger: „Jeg er Herren, din Gud, som skabte himlen og dannede jorden. Jeg anbragte stjernerne på himlen, men ikke for at du skulle tilbede dem. Jeg er den, som
HOS.13.5	Jeg tog mig af jer i ørkenen, i det golde og tørre land. 
HOS.13.6	Men så snart I kom til det gode land og spiste jer mætte, blev I stolte og glemte mig. 
HOS.13.7	Derfor kommer jeg imod jer som en løve, som en leopard, der ligger på lur langs stien. 
HOS.13.8	Som en rasende bjørn, hvis unger er taget fra den, sønderriver jeg jer. Som et vildt dyr vil jeg flå jer og gøre det af med jer.
HOS.13.9	Israel, hvis jeg angriber jer, hvem kan da frelse jer? 
HOS.13.10	Hvor findes den konge, som kan redde jer? Hvor er nu de konger, som I bad om at få? 
HOS.13.11	Da I forlangte at få en konge, gjorde I mig vred, men jeg gav jer alligevel en. Nu har I igen gjort mig vred, og jeg tager jeres konge fra jer. 
HOS.13.12	Jeg kender til alle Efraims synder, intet er glemt.
HOS.13.13	Du har nået smertens time som en kvinde, der skal føde et barn. Men du er tåbelig som et barn, der modsætter sig at blive født. 
HOS.13.14	Jeg vil udfri dig af dødsrigets greb. Jeg vil redde dig fra døden. Død, hvor er din brod? Dødsrige, hvor er din ødelæggende kraft? Min beslutning står fast, 
HOS.13.15	for du skal bære frugt blandt dine brødre.
HOS.13.15	Jeg vil sende en mægtig østenvind imod dig. Den skal blæse ind fra ørkenen, så dine kilder og brønde tørrer ud, og dine skatte tages fra dig.”
HOS.14.1	Samarias folk må tage deres straf, for de har gjort oprør imod Gud. De skal alle tilintetgøres af den hær, som vil invadere landet. Deres småbørn bliver knust mod jorden, og deres gravide kvinder får maven skåret op.
HOS.14.2	Israel, vend tilbage til Herren, din Gud, for din synd gjorde, at du faldt. 
HOS.14.3	Vend tilbage til Gud og sig: „Herre, tilgiv os vores synder! Vær barmhjertig og tag os til nåde, så vi kan bringe dig lovprisningsofre. 
HOS.14.4	Assyrien kan ikke frelse os, stridsheste kan ikke redde os. Aldrig mere vil vi søge hjælp hos de afguder, vi selv har lavet. Kun hos dig møder den forældreløse barmhjertighed.”
HOS.14.5	Herren svarer: „Jeg vil helbrede dig for din tendens til frafald, og jeg vil elske dig af hele mit hjerte, for min vrede er forbi. 
HOS.14.6	Jeg vil bringe Israel fornyelse som duggen, der forfrisker jorden. De skal blomstre som liljer og skyde dybe rødder som Libanons cedertræer. 
HOS.14.7	Hele tiden kommer der friske skud, så de kan vokse sig store som oliventræer og dufte som Libanons cederskove. 
HOS.14.8	Folket skal vende tilbage til et frodigt land og dyrke korn igen. De skal blomstre som vinstokken med en vellugt, der overgår Libanons vingårde.
HOS.14.9	Efraim, hold dig langt væk fra afguderne! Det er mig, der svarer på dine bønner og hjælper dig. Jeg er som en stedsegrøn cypres, og jeg vil sørge for alle dine fornødenheder.”
HOS.14.10	De vise vil forstå dette budskab. De kloge vil erkende sandheden i det. Herren gør altid det rigtige, og et godt menneske retter sig efter hans ord. Men syndere snubler og falder, fordi de nægter at tro ham.
JOL.1.1	Joel, Petuels søn, modtog følgende profetiske budskab fra Herren:
JOL.1.2	Lyt til mig, alle I, som bor i dette land. Hvad mener I, som er landets ledere? Kan I huske en lignende katastrofe? Har I hørt om noget tilsvarende på jeres forfædres tid? 
JOL.1.3	Nu har I noget at fortælle jeres børn, som de kan fortælle videre til deres børn. Ja, det vil blive fortalt gennem mange generationer.
JOL.1.4	Den ene sværm af græshopper efter den anden har ædt alt rub og stub. Hvad den ene sværm levnede, åd den næste, og nu er der intet tilbage. 
JOL.1.5	Vågn op, alle drukkenbolte, og sæt jer til at græde. I, der er så glade for vin, har grund til at sørge, for alle druer og vinplanter er væk. 
JOL.1.6	En umådelig hær af græshopper har lagt vores land øde. Deres tænder var skarpe som løvetænder. 
JOL.1.7	Vinstokkene er ribbet, og figentræerne er hærget. Barken er flået af, så grenene står strittende og hvide tilbage.
JOL.1.8	Sørg og græd, mit folk, som en ung jomfru, der sørger over sin forlovedes død. 
JOL.1.9	Nu er det slut med at ofre korn og vin i Herrens hus, og præsterne sørger. 
JOL.1.10	Markerne er afgnavede, og hele landet er i sorg, for der er hverken korn, vinstokke eller oliventræer tilbage.
JOL.1.11+JOL.1.12	Vinbønderne er desperate, for vinstokkene er raserede. Landmændene er fortvivlede, for hveden og byggen er væk. Figentræerne er visne. Granatæbletræer, palmer, æbletræer
JOL.1.13	I præster, som plejer at bringe ofre på alteret, klæd jer i sørgedragt og græd! Klæd jer i sæk og aske, både dag og nat, for nu er det slut med både korn- og vinofre. 
JOL.1.14	Udråb en faste! Kald lederne og hele folket sammen til bøn i Herren vores Guds hus og græd for hans ansigt.
JOL.1.15	Herrens dag er nær, hvor den Almægtige fælder dom over alt det onde. Det bliver en frygtelig dag.
JOL.1.16	Al afgrøde forsvandt for øjnene af os. De glade lovsange forstummede i Herrens hus. 
JOL.1.17	Sædekornene visnede i den tørre jord. Laderne er tomme, for alt kornet er brugt op. 
JOL.1.18	Dyrene stønner af sult. Køerne vandrer hvileløst omkring i en håbløs søgen efter græs. Selv gederne kan ikke finde noget at spise.
JOL.1.19	Herre, hjælp os, for træer og græsgange er tørret ud som efter en steppebrand. 
JOL.1.20	Selv de vilde dyr skriger til dig om hjælp, for alle vandløb er tørret ud, og græsgangene er afsvedne.
JOL.2.1	Blæs i vædderhornet fra Zion. Lad præsterne sende signal fra Herrens hellige bjerg. Alle mennesker vil skælve, for dommens dag er nær.
JOL.2.2	Det bliver en mørk og dyster dag med kulsorte skyer på himlen. Som morgenlyset breder sig over bjergene, bevæger en mægtig fjendehær sig frem. Aldrig før har man set så vældig en hær, og aldrig siden skal man se dens lige. 
JOL.2.3	Den stormer frem som en steppebrand. Foran den ligger landet grønt og frugtbart som Edens have, bagved den er landet øde som en ørken. Intet undslipper. 
JOL.2.4	Det ligner en hær af heste, som stormer frem til angreb. 
JOL.2.5	De springer hen over bjergene med en larm som stridsvogne i fuld fart. Man hører en knitren som en stubmark, der brænder. De rykker frem som en mægtig hær i kampformation. 
JOL.2.6	Folkeslag gribes af frygt for dem, og alle ansigter bliver ligblege.
JOL.2.7	De stormer frem som veltrænede soldater og forcerer enhver forhindring. De styrer lige mod målet uden at komme ud af kurs. 
JOL.2.8	De går ikke i vejen for hinanden, men holder retningen. De trænger frem gennem en regn af spyd, og lader sig ikke standse. 
JOL.2.9	De kaster sig over byen. De løber oven på bymuren. De trænger ind i husene. De klatrer gennem vinduerne, som var de tyve. 
JOL.2.10	Jorden skælver foran dem, og himlens kræfter rystes. Solen og månen formørkes, og stjernerne holder op med at skinne.
JOL.2.11	Herren fører an med et højt kommandoråb, for det er hans mægtige, talløse hær. En enorm skare står parat til at udføre hans ordrer. Det bliver en frygtelig dag, når Herren fælder sin dom. Hvem kan udholde den dag?
JOL.2.12	Herren siger: „Vend om til mig, mens der endnu er tid! Søg mig af hele jeres hjerte med anger, gråd og faste. 
JOL.2.13	Sønderriv jeres hjerter, ikke jeres tøj.”
JOL.2.13	Vend om til Herren, jeres Gud, for han er nådig og barmhjertig. Der skal meget til, før han bliver vred, og han omslutter jer med sin trofaste kærlighed. Han er parat til at eftergive straffen. 
JOL.2.14	Hvem ved? Det kan være, han standser straffen og velsigner jer i stedet, så der igen kan bringes afgrødeofre og drikofre til Herren, jeres Gud.
JOL.2.15	Blæs nu I vædderhornet fra Zions bjerg! Kald folket sammen til faste og bod. 
JOL.2.16	Alle skal samles, både gamle og børn, ja selv spædbørn. Lad brudepar afbryde deres fest for at komme herhen.
JOL.2.17	Guds tjenere, præsterne, skal stille sig op mellem indgangen til templet og alteret, så de grædende kan gå i forbøn for landet. „Herre, skån dit folk,” skal de bede. „Lad ikke de andre folkeslag håne os og sige: ‚Hvor er jeres Gud, som skulle hjælpe jer?’ ”
JOL.2.18	Da de havde gjort det, fik Herren medlidenhed med sit folk, og viste sin nidkærhed for det land, han havde givet dem. 
JOL.2.19	Han svarede på sit folks bøn og sagde: „Jeg vil give jer korn, olivenolie og vin, så der er rigeligt til alle. I skal ikke længere hånes af de andre folkeslag. 
JOL.2.20	Jeg vil fjerne hæren af græshopper fra nord. Størsteparten drives ud i ørkenen, mens fortropperne drukner i Det Døde Hav og bagtropperne i Middelhavet. Der bliver en voldsom stank af død.”
JOL.2.20	Herren har gjort store ting! 
JOL.2.21	Nu skal alle glæde og fryde sig, for Herren har gjort store ting for os. 
JOL.2.22	Dyrene glæder sig, for græsset bliver grønt, og træerne bærer frugt. Figentræer og vinstokke giver igen en rigelig høst.
JOL.2.23	Jerusalem, fryd dig over Herren, din Gud, for regnen, han sender, er et tegn på hans godhed. Han sender rigeligt med efterårsregn og forårsregn som før. 
JOL.2.24	Tærskepladsen skal fyldes med korn, persekarret flyde over med druesaft og olivenpressen med olie.
JOL.2.25	Herren siger: „Jeg vil erstatte det, I mistede i de år, da græshopperne åd jeres afgrøder. Det var mig, der sendte den store hær imod jer. 
JOL.2.26+JOL.2.27	Men nu skal I spise og blive mætte, og I skal takke og lovprise mig for den store nåde, jeg har vist jer. Aldrig igen skal mit folk opleve en lignende katastrofe. I skal få at se, at jeg er midt iblandt mit folk, Israel, og at jeg alene er Herren, jeres Gud.
JOL.3.1	Engang herefter vil jeg udgyde af min Ånd over hele menneskeheden. Alle vil komme til at profetere, både mænd og kvinder. De gamle vil få åbenbaret min vilje gennem drømme, de unge vil få det gennem syner. 
JOL.3.2	Selv mine ringeste tjenere vil blive fyldt med min Ånd, og de skal profetere. 
JOL.3.3	Jeg vil gøre utrolige ting i himmelrummet og på jorden: Blodsudgydelser, ildebrande og røgskyer. 
JOL.3.4	Solen skal formørkes, og månen skal blive mørkerød som blod, før Herrens store og frygtindgydende dag kommer. 
JOL.3.5	Men enhver, der råber til Herren om hjælp, vil blive reddet.
JOL.3.5	På Zions bjerg og i Jerusalem skal der være frelse at få, sådan som Herren har lovet. Ja, alle som hører Herren til, vil blive reddet.
JOL.4.1	Engang når jeg genopretter Juda og Jerusalem, 
JOL.4.2	vil jeg samle folkeslagene i Joshafats dal
JOL.4.3	Mit folk blev ført bort og solgt som slaver. En dreng blev solgt som betaling til en luder og en pige som betaling for en flaske vin. 
JOL.4.4	Tyrus og Sidon og alle filistrenes byer, hvad skylder jeg jer, siden I forgriber jer på min ejendom? Jeg vil hurtigt gøre gengæld, så I rammes på samme måde, som I har handlet mod andre. 
JOL.4.5	I tog mit sølv og guld og anbragte mine skatte i jeres afgudstempler. 
JOL.4.6	I solgte Judas og Jerusalems indbyggere til grækerne, som førte dem langt bort fra deres fædreland. 
JOL.4.7	Men jeg fører dem tilbage fra de lande, I bortførte dem til, og jeg gengælder jer for alt det, I gjorde. 
JOL.4.8	Jeg skal sørge for, at jeres sønner og døtre bliver solgt til Judas folk, og at de sælger dem videre til arabiske handelsfolk. Herren har talt!
JOL.4.9	Send bud til alle folkeslag, både nær og fjern: Gør jeres hære klar til hellig krig! Kald alle mand til våben og vær parat til angreb. 
JOL.4.10	Smed jeres plovskær om til sværd og jeres vingårdsknive til spyd. Lad den svage sige: ‚Jeg vil også kæmpe!’ 
JOL.4.11	Skynd jer at komme, alle I fremmede folkeslag, og gør klar til kamp i Joshafats dal.”
JOL.4.11	Åh, Herre, send din himmelske hær herned!
JOL.4.12	„Lad folkeslagene mobiliseres og samles i Joshafats dal,” siger Herren. „For dér vil jeg dømme nabofolkene. 
JOL.4.13	Kom med seglen, for de er modne til høst. Træd op i vinpersen, for den er fyldt til randen. Nu har menneskenes ondskab nået grænsen!”
JOL.4.14	Store menneskemængder samles til det afgørende slag. Herrens dom bliver snart ført ud i livet i afgørelsens dal. 
JOL.4.15	Solen og månen formørkes, og stjernernes lys forsvinder. 
JOL.4.16	Herren brøler fra Zions bjerg og tordner fra Jerusalem, så himmel og jord skælver. Men Herren beskytter sit udvalgte folk, Israel.
JOL.4.17	Herren siger: „Da skal I få at se, at jeg er Herren, jeres Gud, og at jeg bor på Zions hellige bjerg. Jerusalem skal være et helligt sted, hvor kun mit folk skal færdes. Ingen fremmed skal mere drage derigennem. 
JOL.4.18	Bjergskråningerne skal dækkes af vinmarker, kvæg skal græsse overalt, og alle Judas vandløb skal fyldes med vand. En kilde skal springe frem fra Herrens hus og vande Akaciedalen. 
JOL.4.19	Egypten bliver øde, og Edom bliver til ørken, til straf for deres vold imod Judas folk, for de myrdede mange uskyldige mennesker. 
JOL.4.20+JOL.4.21	Jeg vil skaffe de myrdede oprejsning ved at straffe de skyldige. Men mit folk skal altid bo i Juda og Jerusalem, og jeg, Herren, vil bo midt iblandt dem på Zions bjerg.”
AMO.1.1	Denne bog indeholder de budskaber, som Herren åbenbarede for fårehyrden Amos fra landsbyen Tekoa to år før jordskælvet. Det var mens Uzzija var konge i Juda, og Jeroboam, søn af Joash, var konge i Israel.
AMO.1.2	Amos begyndte:
AMO.1.2	„Når Herren råber fra Jerusalem,
AMO.1.2	når han brøler som en løve fra Zion,
AMO.1.2	da visner græsset på marken,
AMO.1.2	og Karmels regnskove tørrer ud.”
AMO.1.3	Herren siger:
AMO.1.3	„Damaskus har gjort oprør gang på gang,
AMO.1.3	jeg vil ikke holde min straf tilbage.
AMO.1.3	De knuste mit folk i Gilead
AMO.1.3	som under en tærskeslæde med jernpigge.
AMO.1.4	Jeg sætter ild til kong Hazaels palads,
AMO.1.4	ødelægger Ben-Hadads fæstningsværker.
AMO.1.5	Jeg smadrer Damaskusʼ byporte,
AMO.1.5	fjerner dem, der bor på ondskabens slette.
AMO.1.5	Aramæernes konge nyder livet på tronen,
AMO.1.5	men hele hans folk bliver sendt tilbage til Kir.”
AMO.1.5	Gud har talt!
AMO.1.6	Herren siger:
AMO.1.6	„Gaza har gjort oprør gang på gang,
AMO.1.6	jeg vil ikke holde min straf tilbage.
AMO.1.6	De sendte en hel befolkning i eksil,
AMO.1.6	solgte dem som slaver til Edom.
AMO.1.7	Jeg sætter ild til Gazas mure,
AMO.1.7	ødelægger byens fæstningsværker.
AMO.1.8	Jeg dræber kongen af Ashdod,
AMO.1.8	og tilintetgør regenten i Ashkalon.
AMO.1.8	Jeg udrydder Ekrons befolkning,
AMO.1.8	ja, hver eneste filister skal dræbes.”
AMO.1.8	Gud Herren har talt!
AMO.1.9	Herren siger:
AMO.1.9	„Tyrus har gjort oprør gang på gang,
AMO.1.9	jeg vil ikke holde min straf tilbage.
AMO.1.9	De solgte en hel befolkning til Edom,
AMO.1.9	selv om de havde sluttet fredspagt med dem.
AMO.1.10	Jeg sætter ild til Tyrusʼ mure,
AMO.1.10	nedbrænder byens fæstningsværker.”
AMO.1.11	Herren siger:
AMO.1.11	„Edom har gjort oprør gang på gang,
AMO.1.11	jeg vil ikke holde min straf tilbage.
AMO.1.11	De angreb deres broderfolk
AMO.1.11	og lod hånt om al barmhjertighed.
AMO.1.11	De rev og flåede uden ophør,
AMO.1.11	der var ingen ende på deres vrede.
AMO.1.12	Jeg sætter ild til Teman,
AMO.1.12	nedbrænder Botzras fæstningsværker.”
AMO.1.13	Herren siger:
AMO.1.13	„Ammon har gjort oprør gang på gang,
AMO.1.13	jeg vil ikke holde min straf tilbage.
AMO.1.13	Under et erobringstogt i Gilead
AMO.1.13	skar de maven op på gravide kvinder.
AMO.1.14	Derfor sætter jeg ild til Rabbas bymure,
AMO.1.14	nedbrænder deres fæstningsværker.
AMO.1.14	Slagmarken vil fyldes med råb og skrig,
AMO.1.14	kampen vil rase som en ødelæggende orkan.
AMO.1.15	Ammons konge bliver sendt i eksil,
AMO.1.15	og landets ledere bliver alle ført bort.”
AMO.1.15	Gud har talt!
AMO.2.1	Herren siger:
AMO.2.1	„Moab har gjort oprør gang på gang,
AMO.2.1	jeg vil ikke holde min straf tilbage.
AMO.2.1	De hånede Edoms afdøde konge
AMO.2.1	ved at brænde hans knogler til kalk.
AMO.2.2	Derfor sætter jeg ild til Moab
AMO.2.2	nedbrænder Kerijots fæstningsværker.
AMO.2.2	Moab vil gå til i kampens hede,
AMO.2.2	vædderhorn og krigshyl viser dets fald.
AMO.2.3	Jeg tilintetgør landets konge
AMO.2.3	og gør det af med alle dets ledere.”
AMO.2.3	Gud har talt!
AMO.2.4	Herren siger:
AMO.2.4	„Juda har gjort oprør gang på gang,
AMO.2.4	jeg vil ikke holde min straf tilbage.
AMO.2.4	De har forkastet mine bud
AMO.2.4	og gjort oprør mod mine befalinger.
AMO.2.4	De blev ført vild af de falske guder,
AMO.2.4	som deres forfædre besluttede at følge.
AMO.2.5	Derfor sætter jeg ild til Juda,
AMO.2.5	nedbrænder Jerusalems fæstningsværker.”
AMO.2.6	Herren siger:
AMO.2.6	„Israel har gjort oprør gang på gang,
AMO.2.6	jeg vil ikke holde min straf tilbage.
AMO.2.6	De sælger de fattige som slaver,
AMO.2.6	når de ikke kan betale deres gæld.
AMO.2.7	De træder de svage ned i skidtet
AMO.2.7	og skubber de sagtmodige væk.
AMO.2.7	Far og søn krænker mit hellige navn
AMO.2.7	ved at gå ind til den samme luder,
AMO.2.8	de lægger sig ved afgudsalteret
AMO.2.8	på kapper, de har taget i pant.
AMO.2.8	I afgudstemplerne svælger de i vin,
AMO.2.8	de har købt for penge, de har taget i bøder.
AMO.2.9	Har I glemt, at jeg udryddede amoritterne foran jer?
AMO.2.9	De var høje som cedre og stærke som ege.
AMO.2.9	Jeg rev bladene af dem
AMO.2.9	og skar rødderne over.
AMO.2.10	Var det ikke mig, som førte jer ud af Egypten
AMO.2.10	og holdt jer i live de 40 år i ørkenen?
AMO.2.10	Var det ikke mig, der hjalp jer,
AMO.2.10	så I kunne indtage amoritternes land?
AMO.2.11	Jeg lod nogle af jeres sønner vokse op som profeter
AMO.2.11	og andre blev indviet som naziræere.
AMO.2.11	Er det ikke rigtigt, mit folk, Israel?
AMO.2.12	Men I lokkede naziræerne til at drikke vin,
AMO.2.12	og I forbød profeterne at profetere.
AMO.2.13	Derfor vil jeg knuse jer,
AMO.2.13	som en vogn læsset med neg knuser, hvad den kører over.
AMO.2.14	Den hurtige når ikke at undslippe,
AMO.2.14	den stærke har ikke gavn af sine kræfter.
AMO.2.14	Krigeren kan ikke redde sit liv,
AMO.2.15	bueskytten kan ikke holde stand.
AMO.2.15	De hurtigste løbere er for langsomme,
AMO.2.15	rytterne når ikke at slippe væk.
AMO.2.16	Selv de modigste smider den dag deres våben
AMO.2.16	og flygter i håb om at redde livet.”
AMO.2.16	Gud har talt!
AMO.3.1	Hør hvad Herren siger til Israels folk: „Det var jer, jeg førte ud af Egypten. 
AMO.3.2	Af alle jordens folkeslag er det jer, jeg har udvalgt! Derfor må jeg straffe jer, når I gør oprør imod mig. 
AMO.3.3	Kan to mennesker slå følge uden først at have lavet en aftale? 
AMO.3.4	Brøler en løve i buskadset, før den har nedlagt sit bytte? Knurrer ungløven i sin hule uden at have fanget noget? 
AMO.3.5	Går en fugl i en fælde, hvis der ikke er lokkemad? Klapper en fælde i, hvis den ikke bliver udløst? 
AMO.3.6	Mon ikke folk bliver bange, når der blæses alarm i byen? Mon ikke jeg står bag, når en by bliver straffet med krig? 
AMO.3.7	Men jeg skrider ikke til handling, før jeg har åbenbaret mine planer for mine tjenere, profeterne. 
AMO.3.8	Når løven brøler, bliver mennesket bange. Når Herren taler, må profeten give det videre.
AMO.3.9	Råb til filistrene i Ashdods fæstning og til egypterne i deres befæstede byer: Kom og sæt jer på bakketoppene rundt om Samaria. Se på al den vold og undertrykkelse, der foregår i Israel. 
AMO.3.10	Mit folk har glemt at handle ret. De fylder deres huse med ting, de har røvet. 
AMO.3.11	Derfor vil en fjende belejre landet, nedbryde byens mure og plyndre deres huse.
AMO.3.12	Som når en hyrde kun redder et par skinneben eller et øre af sit får fra løvens gab, sådan vil kun få af Samarias indbyggere blive reddet, som man kan være heldig at redde et hjørne af sin seng eller et stykke af en divan.”
AMO.3.13	Herren, den Almægtige, siger: „Hør efter og advar Israels folk. 
AMO.3.14	Når jeg straffer mit folk for deres oprør, vil jeg ødelægge afgudsaltrene i Betel. Altrenes horn bliver hugget af og falder til jorden. 
AMO.3.15	Jeg ødelægger alle de store, pragtfulde huse, både vinterpalæer, sommerboliger og elfenbenspaladser.
AMO.4.1	Hør her, Israels fornemme kvinder: I ligner det fede slagtekvæg på Samarias bjerg. I undertrykker de svage og mishandler de fattige. I forlanger hele tiden, at jeres mænd skal komme med drikkevarer.” 
AMO.4.2	Herren siger: „Så sandt jeg er den hellige Gud, skal I ikke undslippe straffen. Man skal sætte kroge i jer og trække jer ud som med en fiskestang. 
AMO.4.3	I bliver drevet ud gennem huller i bymuren i en lang række og bliver smidt på Hermons bjerg.
AMO.4.4	„Tag I bare til Betel og dyrk jeres afguder. Gå til Gilgal og gør oprør imod mig. Bring jeres ofre hver morgen og jeres tiende hver tredje dag. 
AMO.4.5	Brænd frisk brød som takoffer. Pral af jeres frivillige offergaver. Det er jo det I elsker!” siger den almægtige Gud.
AMO.4.6	„Jeg sørgede for hungersnød i hver eneste by,” siger Herren. „Men alligevel vendte I ikke om til mig.”
AMO.4.7	„Jeg holdt regnen tilbage tre måneder før høsten. Jeg lod det regne i én by, men ikke i en anden. Én mark fik regn, mens en anden tørrede ud. 
AMO.4.8	Folk fra tre byer flokkedes til én by for at få vand at drikke, men der var aldrig nok. Alligevel vendte I ikke om til mig,” siger Herren.
AMO.4.9	„Jeg sendte sygdomme over jeres korn- og vinmarker. Græshopper ødelagde jeres figen- og oliventræer. Men I vendte ikke om til mig,” siger Herren.
AMO.4.10	„Jeg ramte jer med plager og katastrofer som i sin tid i Egypten. Jeg lod jeres unge mænd og jeres heste blive dræbt i krig, så det stank af lig i jeres lejr. Men I vendte ikke om til mig,” siger Herren.
AMO.4.11	„Jeg ødelagde nogle af jeres byer, som jeg ødelagde Sodoma og Gomorra. I blev som et forkullet stykke træ, reddet ud af ilden. Men I vendte ikke om til mig,” siger Herren.
AMO.4.12	„Derfor kommer straffen over jer. Gør dig klar til at møde din Gud, Israel! 
AMO.4.13	Husk på, at jeg er den, som dannede bjergene og skabte vinden. Jeg åbenbarer mine planer for mennesker, og jeg skabte lys ud af mørket. Jeg vandrer på jordens bjergtoppe. Mit navn er Herren, den almægtige Gud!”
AMO.5.1	Israel, lyt til den klagesang, jeg synger over dig:
AMO.5.2	„Israel, den skønne ungmø, er faldet,
AMO.5.2	hun kan ikke rejse sig.
AMO.5.2	Hun ligger forladt på jorden,
AMO.5.2	ingen hjælper hende op!”
AMO.5.3	Gud Herren siger: „Den by, som sender 1000 mænd i krig, får kun 100 tilbage, og den by, som sender 100, får kun 10 tilbage.”
AMO.5.4	Herren siger til Israels folk: „Søg mig, så skal I leve! 
AMO.5.5	Søg ikke afguderne i Betel, Gilgal og Beʼersheba, for Gilgal bliver ført i eksil, og Betel bliver jævnet med jorden.”
AMO.5.6	Ja, søg Herren, så skal I leve. Ellers vil han komme imod jer som en fortærende ild, og ingen af Betels afguder kan slukke den.
AMO.5.7	I lader hånt om retfærdighed og foragter hæderlighed.
AMO.5.8	I burde søge Herren, som skabte Syvstjernen og Orion; han, som udskifter nattens mørke med morgenlys og gør dag til nat; han, som opsamler havets vand og lader det øse ned på jorden. Herren er hans navn. 
AMO.5.9	Han sender ødelæggelse over stærke byer og nedbryder alle deres forsvarsværker.
AMO.5.10	Hvorfor hader I dem, der taler sandhed, og dem, der fælder retfærdige domme? 
AMO.5.11	I tramper på de fattige og lægger urimelige afgifter på deres kornhøst. Derfor skal I ikke opleve at nyde livet i de fornemme stenhuse, I er ved at bygge, eller fylde jer med vinen fra de vingårde, I er ved at anlægge.
AMO.5.12	„Jeg ved alt om jeres oprør mod mig og jeres mange synder,” siger Herren. „I undertrykker de uskyldige og tager imod bestikkelse, så de svage forhindres i at få deres ret.”
AMO.5.13	I den slags onde tider tvinges den kloge til tavshed. 
AMO.5.14	Søg det gode og flygt fra det onde, så I kan få lov at leve. Først da vil Herren, den Almægtige, være med jer, sådan som I påstår, han er. 
AMO.5.15	Had det onde og elsk det gode. Lad retfærdigheden sejre i retten. Så vil Gud, den Almægtige, måske tilgive den rest af folket, som overlever.
AMO.5.16	Herren, den Almægtige, siger: „Når straffen kommer, vil folk græde på gaden i fortvivlelse, og på torvene vil de sørge over de døde. Landmændene kaldes ind til byen for at deltage i sorgen, og alle grædekoner kommer i arbejde. 
AMO.5.17	I alle vingårdene vil der lyde fortvivlede råb, når jeg går igennem landet og ødelægger dem.”
AMO.5.18+AMO.5.19+AMO.5.20	„Gid Herren dog ville gribe ind!” siger I. Men I aner ikke, hvad der vil ske, når jeg griber ind! Det bliver en sorgens dag, ikke en glædens dag. Til den tid går det jer som en mand, der nok undslipper en løve, der har jaget ham, men løber lige i favnen på en bjørn, og når han derefter søger skjul i et hus, bliver han bidt i hånden af en slange. Når jeg griber ind, bliver det en sorgens dag!
AMO.5.21	Herren siger: „Jeg hader jeres religiøse fester! Jeg er led ved jeres hykleriske højtider! 
AMO.5.22	Selvom I bringer mig brændofre og afgrødeofre, vil jeg ikke tage imod dem. Jeg vil ikke røre ved fedtet fra jeres takofre. 
AMO.5.23	Spar mig for jeres larmende sange. Jeg er træt af at lytte til jeres musik. 
AMO.5.24	Lad godheden strømme som en flod, retfærdigheden risle frem som en uudtømmelig kilde. 
AMO.5.25	Bragte I slagtofre og afgrødeofre til mig de 40 år i ørkenen? 
AMO.5.26	Nu kan I tage de gudebilleder med, I selv har lavet, inklusive Sakkut og stjerneguden Kevan, 
AMO.5.27	for I bliver sendt i landflygtighed langt borte, øst for Damaskus.” Herren, den almægtige Gud, har talt!
AMO.6.1	Ve jer, der tager den med ro i Jerusalem og lever sorgløst i Samaria. I betragter jer selv som de bedste ledere i det bedste land, og Israels folk kommer til jer for at få råd og hjælp. 
AMO.6.2	Men tænk på, hvordan det er gået Kalno
AMO.6.3	I tror, at dommen er langt borte, men jeres handlinger bringer den tæt på.
AMO.6.4	I nyder livet henslængt på jeres elfenbensudsmykkede senge og divaner. I frådser i fede lamme- og kalvestege, 
AMO.6.5	mens I synger viser og spiller på lyrer fra Davids tid. 
AMO.6.6	I drikker vin af de hellige offerskåle og bruger de bedste aromatiske olier på jer selv i stedet for at faste og sørge over Israels forfald. 
AMO.6.7	Derfor skal I blive de første, som føres i eksil. Jeres lystige fester får en brat ende.
AMO.6.8	Herren, den almægtige Gud, har svoret ved sig selv: „Jeg hader Israels hovmod og foragter deres paladser. Derfor overgiver jeg deres by med alle dens indbyggere i fjendens hånd.”
AMO.6.9	Om så ti mænd skjuler sig i et hus, skal de alle dø. 
AMO.6.10	Hvis en slægtning kommer for at hente de døde i huset og begrave dem, råber han måske ind i huset, om der er flere tilbage. Hvis svaret er: „Nej!” vil han sige: „Pas på, nævn ikke Herrens navn, for at han ikke skal høre dig!” 
AMO.6.11	For når først Herren har afsagt sin dom, skal både små og store huse jævnes med jorden.
AMO.6.12	Lader man heste galopere på klipper? Lader man okser pløje havet? Men I har stik imod al fornuft vendt retten til uret og erstattet det gode med det onde. 
AMO.6.13	I praler over at have besejret de magtesløse og er stolte over, hvad I har kunnet udrette i egen kraft.
AMO.6.14	„Åh, Israels folk,” siger Herren, den almægtige Gud. „Jeg sender et fremmed folk imod jer. De vil hærge jeres land fra Lebo-Hamat i nord til Arabadalen mod syd.”
AMO.7.1	Herren viste mig følgende syn: Efter at den tidlige afgrøde var klar til høst (den, som kongen får en del af), og de andre afgrøder var begyndt at komme op, lod Herren græshopper invadere landet, 
AMO.7.2	og de åd alle grønne planter. Da råbte jeg: „Herre, min Gud, tilgiv dit folk! Hvordan skal Israel overleve? Det er jo kun et lille folk!” 
AMO.7.3	Da forbarmede Herren sig og sagde: „Hvad du så, vil alligevel ikke ske!”
AMO.7.4	Derpå viste Herren mig et andet syn: Jeg så en regn af ild nærme sig. Den opbrændte havet og var i gang med landjorden. 
AMO.7.5	Da råbte jeg: „Herre, min Gud, stands ilden! Hvordan skal Israel overleve? Det er jo kun et lille folk!” 
AMO.7.6	Da forbarmede Herren sig og sagde: „Hvad du så denne gang, vil heller ikke ske!”
AMO.7.7	Så viste Herren mig et tredje syn: Han stod på en lodret mur med et blylod i hånden. 
AMO.7.8	Så spurgte han mig: „Amos, hvad ser du?” „Et blylod,” svarede jeg, og han fortsatte: „En mur, der ikke er lodret, skal rives ned,
AMO.7.9	Israels offerhøje skal fjernes, deres afgudsaltre skal rives ned, og Jeroboams kongeslægt skal udryddes.”
AMO.7.10	Amatzja, som var afgudspræst i Betel, sendte nu besked til kong Jeroboam: „Amos taler ondt imod dig. Vi kan ikke længere tolerere hans profetier. 
AMO.7.11	Han siger, at du vil blive slået ihjel og Israels folk blive ført bort som slaver.”
AMO.7.12	Derefter tog Amatzja hen til Amos og sagde: „Se at komme væk herfra, profet! Rejs hjem til Judas land! Der kan du sikkert leve af at profetere. 
AMO.7.13	Men her i Betel må du ikke tale mere, for her ligger kongens helligdom, Israels riges tempel.”
AMO.7.14	Amos svarede: „Jeg er hverken profet eller står i lære som profet. Jeg er hyrde og frugtavler. 
AMO.7.15	Men Herren sagde til mig: ‚Gå hen og profetér imod mit folk Israel!’ 
AMO.7.16	Men nu har Herren en besked til dig. Fordi du sagde, at jeg skulle holde op med at fantasere og profetere imod Israel, 
AMO.7.17	så hør hvad Herren siger til dig: ‚Du kommer til at dø i et fremmed land, og dine sønner og døtre bliver slået ihjel. Din jord bliver delt ud til andre, og din kone ender som prostitueret i byen. Og Israels folk bliver som sagt ført i eksil!’ ”
AMO.8.1	I et syn viste Gud Herren mig en kurv fuld af modne figner.
AMO.8.2	„Hvad ser du, Amos?” spurgte han. Jeg svarede: „En kurv fuld af modne figner.”
AMO.8.2	Da sagde Herren til mig: „Mit folk Israel er modent til straf, og denne gang vil jeg ikke forbarme mig. 
AMO.8.3	Når straffen kommer, bliver afgudstemplets
AMO.8.4	Hør her, I, som tramper på de svage og udnytter de fattige. 
AMO.8.5+AMO.8.6	Når det er helligdag eller sabbat, længes I efter, at dagen skal være forbi, så I kan komme til at sælge jeres korn igen. I blander avner i kornet, bruger falske vægte og snyder, så vandet driver af jer. I tager gerne et par sko i pant og sælger de fattige som slaver, når de ikke kan betale. 
AMO.8.7	Hør, hvad Herren siger til jer: „Jeg glemmer ikke jeres onde handlinger. 
AMO.8.8	Derfor vil der komme et jordskælv, og alle, som bor i landet, kommer til at ryste af skræk. Jorden vil hæve sig og synke ned igen, som når Nilen går over sine bredder. 
AMO.8.9	På dommens dag vil solen forsvinde ved middagstid og mørket indhylle jorden midt på dagen.
AMO.8.10	Jeg gør jeres festdage til sørgedage og jeres lystige viser til klagesange. I skal klæde jer i sæk og aske og klippe håret af som tegn på jeres fortvivlelse. I vil opleve en ulidelig smerte, som havde I mistet jeres førstefødte søn. 
AMO.8.11	Der kommer en dag,” erklærer den almægtige Gud, „da jeg sender hunger over landet, ikke sult efter brød eller tørst efter vand, men en længsel efter at høre fra Herren. 
AMO.8.12	Folk vil rejse fra øst til vest og fra nord til syd i håb om at få et ord fra Herren. Men de får intet. 
AMO.8.13	Smukke unge piger og stærke unge mænd segner af udmattelse og tørst efter Herrens ord, 
AMO.8.14	og de, som dyrker afguderne i Samaria, Dan og Beʼersheba, vil falde for aldrig at rejse sig igen.”
AMO.9.1	Derpå så jeg i et syn Herren stå ved siden af alteret og give følgende befaling: „Slå på søjlehovederne, så afgudstemplet styrter sammen og murbrokkerne knuser alle i nærheden. Resten vil falde i krig. Ingen slipper bort. 
AMO.9.2	Hvis de kunne flygte ned i dødsriget, kunne jeg stadig hente dem op. Hvis de kunne stige op til himlen, kunne jeg stadig hente dem ned. 
AMO.9.3	Hvis de prøver at gemme sig i Karmelbjergets klippehuler, skal jeg nok finde dem. Hvis de kunne søge tilflugt på havets bund, ville jeg befale havuhyret at fortære dem. 
AMO.9.4	Selv hvis de føres i eksil, vil jeg give befaling om, at de skal dræbes dér. Jeg holder øje med dem overalt, men det er for at straffe dem, ikke for at redde dem.”
AMO.9.5	Når Herren, den Almægtige, sender et jordskælv, vil alle, som bor i landet, fyldes af rædsel. Jorden vil hæve sig og synke ned igen som Egyptens flod. 
AMO.9.6	Herrens bolig har sit fundament på jorden, men den rækker ind i Himlen. Han opsamler vandet fra havet og lader det falde ned på jorden. Herren er hans navn.
AMO.9.7	Han siger: „Israels folk, tror I, at I er bedre end kushitterne? Jeg førte jer ud af Egypten, men jeg førte også filistrene ud af Kaftor og aramæerne ud af Kir.
AMO.9.8	Jeg har fæstet blikket på denne oprørske nation og vil fjerne den fra jordens overflade. Dog vil jeg ikke fuldstændigt udrydde Jakobs efterkommere. 
AMO.9.9	Jeg har besluttet at sigte Israels folk i deres eksil og fjerne alt det værdiløse. 
AMO.9.10	Alle selvsikre syndere skal falde for sværdet.
AMO.9.11	Til sin tid vil jeg genopbygge Davids rige. Jeg vil udbedre skaderne, genopbygge det, som blev revet ned, og få det op at stå igen, så det bliver som før. 
AMO.9.12	Derefter skal Israels folk overtage resterne af Edom og de andre folkeslag, som også tilhører mig.” Det er Herren, der siger det, og han vil gøre det.
AMO.9.13	Herren siger: „Engang bliver der igen fremgang og frugtbarhed, så man ikke bliver færdig med at høste, før det er tid til at pløje, og så man ikke bliver færdig med at presse druerne, før det er tid til at plante. Bjergskråningerne vil dryppe af druernes saft. 
AMO.9.14	Jeg vil sætte mit folk, Israel, fri af fangenskabet. Da skal de genopbygge deres ødelagte byer og flytte ind i dem. De skal plante vingårde og drikke vinen derfra. De skal anlægge haver og nyde frugten deraf. 
AMO.9.15	Jeg planter dem tilbage i deres land. Aldrig mere skal de rykkes op fra det land, jeg har givet dem.” Herren, Israels Gud, har talt!
OBA.1.1	Gud, den Almægtige, viste Obadias, hvad der i fremtiden vil ske med Edoms land.
OBA.1.1	Vi har hørt fra Herren, at han har sendt en budbringer til folkeslagene for at sige: „Gør jer klar til krig imod Edoms land!”
OBA.1.2	Og til Edom siger Herren: „Jeg vil gøre dig til et lille og svagt land i de andre nationers øjne. Du vil blive foragtet af alle. 
OBA.1.3	Dit hovmodige hjerte har vildledt dig. ‚Hvem kan nå mig her?’ siger du selvbevidst, fordi du bor i klippefæstninger højt oppe i bjergene. 
OBA.1.4	Men om du så svævede så højt oppe som ørnen eller byggede din rede blandt stjernerne, ville du ikke være uden for min rækkevidde.
OBA.1.5+OBA.1.6	Når tyve og røvere kommer om natten for at stjæle, nøjes de med at tage det, de kan bruge. Og når man høster druer, levner man lidt til de fattige. Men jeres fjender vil udrydde jer fuldstændigt, Esaus efterkommere. De vil ribbe landet for alt af værdi.
OBA.1.7	Jeres allierede vil svigte jer og drive jer ud af landet. De folk, I troede, var jeres venner, vil lægge fælder for jer, uden at I opdager det. 
OBA.1.8	Til den tid vil jeg straffe Edom og udrydde alle de dygtige og kloge blandt Esaus efterkommere. 
OBA.1.9	Temans
OBA.1.10	Det er straffen for jeres voldshandlinger mod jeres broderfolk, Israel. I skal udryddes for jeres skammelige handlinger. 
OBA.1.11	I svigtede Israel og gjorde intet, da fjenderne erobrede landet. Da de delte Jerusalem imellem sig ved lodkastning og drog af sted med deres krigsbytte, skulle man tro I holdt med fjenden. 
OBA.1.12	I nød jeres broderfolks nederlag, glædede jer over deres ulykke. 
OBA.1.13	I var med til at udplyndre dem og blev rige på deres bekostning. 
OBA.1.14	I stillede jer op ved passene og dræbte dem, der prøvede at flygte. I tog de overlevende til fange og udleverede dem til deres fjender.
OBA.1.15	Dommen over alle folkeslag er nær. I vil få løn som forskyldt. Hvad I har gjort mod andre, vil blive gjort mod jer. 
OBA.1.16	I drak af voldens bæger på mit hellige bjerg, og det samme vil andre folkeslag gøre fremover. Derfor skal I også drikke af straffens bæger, ja tømme det til bunds, så I bliver helt udslettet.
OBA.1.17	Men en rest af mit folk skal overleve, og Zions bjerg skal være et helligt sted. Jakobs efterkommere vil genindtage det land, som blev taget fra dem. 
OBA.1.18	Da vil Jakobs og Josefs efterkommere blive som en fortærende ild, mens Edom bliver som en stubmark. Alt bliver brændt. Ikke en eneste af Esaus efterkommere vil undslippe! Jeg, Herren, har talt.
OBA.1.19	Den del af mit folk, som bor i Negev, skal indtage Edoms bjergland. De, som bor på Judas vestlige bakkeskråninger, skal erobre filistrenes sletter, og resten af judæerne skal overtage Efraims og Samarias agerland. Benjamins folk skal erobre Gilead. 
OBA.1.20	De soldater af Jakobs efterkommere, som blev taget til fange, vil vende hjem og overtage kyststrækningen helt op til Zarepta, og de indbyggere fra Jerusalem, som blev ført til Lilleasien,
OBA.1.21	De befriede
JON.1.1	En dag talte Herren til Jonas, Amittajs søn. Han sagde: 
JON.1.2	„Tag af sted til den store by Nineve og råb til dens befolkning, at jeg vil straffe dem for deres ondskab.”
JON.1.3	Men Jonas ønskede ikke at gøre, hvad Gud havde sagt til ham, så han flygtede i den modsatte retning. Han gik ned til havnebyen Jafo, hvor han fandt et skib, der skulle til Tarshish.
JON.1.4	Men Herren sendte en voldsom orkan hen over havet, så skibet var ved at blive knust. 
JON.1.5	Sømændene blev dødsens angst og råbte til hver deres gud om hjælp. De kastede også hele lasten over bord for at lette skibet.
JON.1.5	Imens lå Jonas nede i lastrummet og sov. 
JON.1.6	Kaptajnen gik ned og vækkede ham. „Hvorfor ligger du her og sover?” råbte han. „Stå op og råb til din gud om hjælp! Måske vil han vise os barmhjertighed og redde os fra at drukne.”
JON.1.7	Da de var kommet op på dækket, sagde søfolkene til hinanden: „Lad os kaste lod for at finde ud af, hvem der er skyld i denne frygtelige orkan.” Det gjorde de så, og loddet traf Jonas.
JON.1.8	Så begyndte de anklagende spørgsmål at hagle ned over ham: „Er det virkelig dig, der er skyld i det her?” „Hvem er du egentlig?” „Hvad bestiller du her?” „Hvor kommer du fra?” „Hvilket folk tilhører du?” 
JON.1.9	Jonas svarede: „Jeg er hebræer. Jeg tilbeder Herren, den Gud, som bor i Himlen, og som har skabt både havet og landjorden.” 
JON.1.10	Så fortalte han dem, at han var på flugt fra sin gud. Mændene blev dybt rystede, da de hørte det. „Hvordan kunne du gøre det?” råbte de. 
JON.1.11	Imens blev orkanen om muligt endnu værre. „Hvad skal vi gøre ved dig, for at din gud kan standse stormen?” 
JON.1.12	„Kast mig i havet,” svarede Jonas. „Så lægger bølgerne sig. Jeg indrømmer, at det er min skyld, at denne orkan har ramt jer.”
JON.1.13	Besætningen prøvede dog først at ro i retning af land, men det var håbløst. Orkanen var alt for voldsom. 
JON.1.14	Så råbte de til Jonasʼ gud, Herren: „Åh, Herre, lad os ikke omkomme på grund af denne mand! Gør os ikke ansvarlige for hans død, når vi kaster ham i havet. Du har jo selv sendt denne orkan!” 
JON.1.15	Så tog de Jonas og kastede ham ud i havet. Øjeblikkeligt lagde vinden sig. 
JON.1.16	Mændene var målløse over Herrens store magt, og de bragte ham ofre og aflagde løfter om, at fra nu af skulle han være deres gud.
JON.2.1	I mellemtiden havde Herren ordnet det sådan, at en stor fisk slugte Jonas. Jonas var inde i fisken i tre dage,
JON.2.2	og fra fiskens indre bad han til Gud:
JON.2.3	„I min nød vendte jeg mig til dig, Herre,
JON.2.3	og du greb ind!
JON.2.3	Jeg råbte om hjælp fra dødens forgård,
JON.2.3	og du bønhørte mig!”
JON.2.3	Han fortsatte:
JON.2.4	„Du kastede mig i havet,
JON.2.4	og jeg sank ned i dybet.
JON.2.4	Jeg blev slugt af det store ocean,
JON.2.4	og bølgerne rasede oven over mig.
JON.2.5	Jeg troede, du havde forkastet mig,
JON.2.5	og at jeg aldrig mere skulle se dit hellige tempel.
JON.2.6+JON.2.7	Vandmasserne lukkede sig omkring mig,
JON.2.6+JON.2.7	havets dyb omsluttede mig.
JON.2.6+JON.2.7	Vandplanterne viklede sig om hovedet på mig,
JON.2.6+JON.2.7	og jeg sank ned mod bjergenes rødder.
JON.2.6+JON.2.7	Jeg var på vej gennem dødsrigets port,
JON.2.6+JON.2.7	som ville blive smækket i efter mig for evigt.
JON.2.6+JON.2.7	Men Herre, du hørte min bøn
JON.2.6+JON.2.7	og rev mig ud af dødens gab.
JON.2.8	Da alt håb var ude, vendte jeg mig til dig, Herre,
JON.2.8	og fra dit hellige tempel hørte du min bøn.
JON.2.9	De, som holder sig til falske guder,
JON.2.9	oplever ikke din trofasthed og nåde.
JON.2.10	Men det har jeg nu oplevet,
JON.2.10	og jeg vil takke dig med lovsang og ofre.
JON.2.10	Jeg vil indfri mine løfter til dig,
JON.2.10	for det er dig, Herre, der har magt til at redde.”
JON.2.11	Derefter sørgede Herren for, at fisken spyttede Jonas ud på strandbredden.
JON.3.1	Igen talte Herren til Jonas og sagde: 
JON.3.2	„Tag af sted til den store by Nineve og udråb over den det budskab, jeg giver dig.”
JON.3.3	Denne gang adlød Jonas og tog til Nineve, som Herren havde befalet. Nineve var en umådelig stor by, og det ville tage tre dage at gå igennem
JON.3.4	Jonas gik nu igennem byen og råbte en hel dag: „Om 40 dage vil Nineve blive lagt i ruiner!”
JON.3.5	Nineves indbyggere tog budskabet alvorligt, og der blev udråbt en faste. Byens ledere og hele befolkningen klædte sig i sæk og aske for at vise, at de angrede deres synder.
JON.3.6+JON.3.7+JON.3.8+JON.3.9	Så snart Nineves konge havde hørt Jonasʼ budskab, havde han nemlig holdt rådslagning med sine ministre. De blev enige om, at følgende befaling skulle bekendtgøres over hele byen: „Kongen og hans ministre bekendtgør hermed, at ingen, hverken dyr eller mennesker, må spise eller drikke noget! Alle skal klæde sig i sæk og aske og råbe til Gud om nåde! Alle skal omvende sig fra deres ondskab og gøre ende på uretfærdighed og vold! Måske vil Gud vise barmhjertighed og ikke ramme os med sin frygtelige straf, men lade os leve.” Derefter tog kongen sin kappe af, klædte sig i sæk og aske og satte sig på jorden.
JON.3.10	Da Gud så, at indbyggerne omvendte sig fra deres ondskab, forbarmede han sig og ødelagde ikke byen, som han havde sagt, han ville gøre.
JON.4.1	Men Jonas blev rasende. 
JON.4.2	„Tænkte jeg det ikke nok!” klagede han til Herren. „Jeg vidste det allerede, inden jeg tog hjemmefra! Det var derfor, jeg hellere ville flygte til Tarshish! Jeg ved jo, at du er en nådig og barmhjertig Gud. Der skal meget til, før du bliver vred, og du er så fuld af kærlighed, at du tilgiver folk, bare de beder om det! 
JON.4.3	Lad mig dø, Herre. Jeg vil hellere dø end leve, når det skal være på den måde!” 
JON.4.4	Men Herren svarede: „Jonas, har du grund til at være så vred?”
JON.4.5	Jonas var gået ud øst for byen og havde lavet sig en lille hytte af grene. Så havde han sat sig i skyggen for at se på, når byen blev ødelagt.
JON.4.6	Herren lod nu en plante skyde op og give skygge over hans hoved. Jonas var da også vældig glad for planten.
JON.4.7	Men Gud lod derefter en orm bide hul i plantens stængel, så den allerede næste morgen var visnet. 
JON.4.8	Da solen stod op, sendte Gud en brændende østenvind. Solens stråler stak Jonas, så han blev dårlig og kun ønskede at dø.
JON.4.9	„Jonas, har du grund til at være vred over det med planten?” spurgte Gud.
JON.4.9	„Jeg er så vred, at jeg foretrækker at dø!” svarede Jonas.
JON.4.10	„Du har medlidenhed med en plante, som du ikke engang selv har plantet,” sagde Herren. „Den voksede op den ene nat og forsvandt den næste. 
JON.4.11	Hvor meget mere skulle jeg da ikke have medlidenhed med Nineve, hvor der bor mere end 120.000 uskyldige børn, som endnu ikke kender forskel på højre og venstre. Og hvad med alle de uskyldige husdyr?”
MIC.1.1	Mika fra byen Moreshet modtog en række profetiske budskaber fra Herren på den tid, hvor henholdsvis Jotam, Ahaz og Hizkija regerede i Juda. Gud viste ham, hvad der skulle ske med Samaria og Jerusalem.
MIC.1.2	Hør godt efter, alle folkeslag.
MIC.1.2	Lyt til mig, alle jordens beboere.
MIC.1.2	Herren, den Almægtige, dømmer sit folk,
MIC.1.2	tordner mod dem fra sin trone i Himlen.
MIC.1.3	Han forlader sin himmelske bolig,
MIC.1.3	træder ned på bjergenes tinder.
MIC.1.4	De smelter som voks under hans vrede,
MIC.1.4	som ved en syndflod skylles højene væk.
MIC.1.5	For Israels folk har vendt sig fra Herren,
MIC.1.5	Judas folk har syndet mod deres Gud.
MIC.1.5	Hvem gik forrest i Israels frafald?
MIC.1.5	Var det ikke Samaria?
MIC.1.5	Hvem førte an i Judas afgudsdyrkelse?
MIC.1.5	Var det ikke Jerusalem?
MIC.1.6	Derfor bliver Samaria til en ruinhob,
MIC.1.6	et sted, hvor der plantes vinstokke.
MIC.1.6	Herren smider husenes sten ned i dalen,
MIC.1.6	så fundamenterne ligger blottede tilbage.
MIC.1.7	Alle stenstøtter skal smadres,
MIC.1.7	alle afgudsbilleder brændes.
MIC.1.7	De afskyelige afguder
MIC.1.7	skal blive til affald.
MIC.1.7	Byens rigdom kom fra gaver til dens afguder,
MIC.1.7	nu bliver rigdommen givet til andre folks guder.
MIC.1.8	Derfor vil jeg sørge og klage,
MIC.1.8	gå barfodet omkring uden kjortel.
MIC.1.8	Jeg vil hyle som en sjakal
MIC.1.8	og skrige som en struds.
MIC.1.9	For Samaria er dødeligt såret,
MIC.1.9	og Juda vil få samme skæbne.
MIC.1.9	Ulykken banker på mit eget folks port,
MIC.1.9	snart når den frem til Jerusalem.
MIC.1.10	Fortæl det ikke til filistrene i Gat,
MIC.1.10	vis dem ikke jeres sorg.
MIC.1.10	Kast støv på hovedet,
MIC.1.10	Bet-Leafras borgere.
MIC.1.11	Shafirs folk bliver ydmyget,
MIC.1.11	i laser bliver de ført i eksil.
MIC.1.11	Zaʼanan bliver belejret,
MIC.1.11	så ingen kan komme ud.
MIC.1.11	Bet-Etzel er klædt i sorg,
MIC.1.11	for ulykken standsede ikke der.
MIC.1.12	Marots indbyggere håber på det bedste,
MIC.1.12	men det er forgæves.
MIC.1.12	Herrens straf er på vej,
MIC.1.12	den nærmer sig Jerusalems port.
MIC.1.13	Spænd hestene for vognen og flygt,
MIC.1.13	I folk fra Lakish.
MIC.1.13	Det var jer, der indførte Israels afguder,
MIC.1.13	og derved førte I Jerusalem til fald.
MIC.1.14	Tag afsked med Moreshet-Gat,
MIC.1.14	for den bliver overtaget af nye ejere.
MIC.1.14	Akzib har intet haft af værdi,
MIC.1.14	som Judas
MIC.1.15	Maresha bliver erobret af fjenden,
MIC.1.15	Judas ledere søger tilflugt i Adullams hule.
MIC.1.16	Judas land, græd over dine indbyggere,
MIC.1.16	klip dig skaldet som en grib,
MIC.1.16	for de bliver taget fra dig
MIC.1.16	og ført bort som fanger.
MIC.2.1	Ve jer, der misbruger jeres magt
MIC.2.1	og undertrykker de svage.
MIC.2.1	Om natten udtænker I onde planer
MIC.2.1	og fører dem ud i livet, så snart det bliver lyst.
MIC.2.2	I begærer jeres nabos hus og marker
MIC.2.2	og overtager dem uden at have skrupler.
MIC.2.2	I tilraner jer andre folks ejendom,
MIC.2.2	som er gået i arv fra deres forfædre.
MIC.2.3	Derfor siger jeg, Herren:
MIC.2.3	„Også jeg har udtænkt en plan
MIC.2.3	som straf for al jeres ondskab.
MIC.2.3	Jeg vil lægge et tungt åg på jeres skuldre,
MIC.2.3	og så er det jer, der kommer ned med nakken.”
MIC.2.4	Når det sker, vil jeres fjender håne jer
MIC.2.4	ved at synge en klagesang for jer:
MIC.2.4	„Åh, vi er helt knust,
MIC.2.4	for Guds folk har mistet sit land.
MIC.2.4	Herren har selv taget det fra os
MIC.2.4	og delt det ud til ugudelige folkeslag.”
MIC.2.5	I, der har undertrykt andre,
MIC.2.5	får ikke arvelod blandt Guds folk.
MIC.2.6	„Hold op med dine dommedagsprædikener,” siger folk.
MIC.2.6	„Det kunne Gud da aldrig få sig selv til at gøre!”
MIC.2.7	Har Herren ikke været tålmodig med jer, Israels folk?
MIC.2.7	Er det hans skyld, at han bliver nødt til at straffe jer?
MIC.2.7	For de, der gør det gode,
MIC.2.7	er det godt at høre profetens ord.
MIC.2.8	Herren siger: „I, som er mit folk,
MIC.2.8	er nu blevet mine fjender.
MIC.2.8	I kræver den fattiges kappe som betaling for et lån
MIC.2.8	og river tøjet af folk, der går fredeligt på gaden.
MIC.2.9	I smider enker ud af deres hjem
MIC.2.9	og fratager faderløse børn deres værdighed.
MIC.2.10	I har gjort landet urent med jeres synd,
MIC.2.10	derfor kommer ulykken over jer.
MIC.2.10	I bliver sendt bort fra det land, jeg gav jer,
MIC.2.10	et land, hvor der skulle være ro og fred.
MIC.2.11	For I vil kun høre på løgneprofeter,
MIC.2.11	der lover jer fest og glade dage.
MIC.2.12	Engang vil jeg kalde Israels folk sammen,
MIC.2.12	for jeg vil samle den tiloversblevne rest.
MIC.2.12	Jeg vil lede dem som en mægtig fåreflok
MIC.2.12	på vej til en frodig græsmark.
MIC.2.12	Der bliver et mylder af glade mennesker.
MIC.2.13	Jeg nedbryder fangenskabets port
MIC.2.13	og fører mit folk hjem til deres eget land.
MIC.2.13	Kongen selv går foran dem,
MIC.2.13	Herren vil lede dem hjem.”
MIC.3.1	Hør efter, Israels folks ledere.
MIC.3.1	Burde I ikke vide, hvad der er ret og rigtigt?
MIC.3.2	Men I hader det gode
MIC.3.2	og elsker det onde.
MIC.3.2	I flår huden af mit folk
MIC.3.2	og kødet af deres knogler.
MIC.3.3	I hakker dem i småstykker, som var de kød til en suppegryde,
MIC.3.3	og derefter tager I bare for jer af retterne.
MIC.3.4	Når I så råber til Herren om hjælp,
MIC.3.4	vil han ikke høre på jer.
MIC.3.4	Han vender ryggen til
MIC.3.4	på grund af al jeres ondskab.
MIC.3.5	Hør efter, I falske profeter,
MIC.3.5	som fører Herrens folk på afveje.
MIC.3.5	I profeterer fred og ingen fare
MIC.3.5	for dem, som betaler jer godt.
MIC.3.5	Men I lover krig og ulykke til dem,
MIC.3.5	som ikke har råd til at betale.
MIC.3.6	Engang vil jeres syner holde op,
MIC.3.6	jeres trolddomskunster vil høre fortiden til.
MIC.3.6	Det er ude med jer,
MIC.3.6	og natten vil sænke sig over jer.
MIC.3.7	Når det viser sig, at jeres ord var løgn,
MIC.3.7	ord, der ikke kom fra Gud,
MIC.3.7	vil I holde jer for munden
MIC.3.7	og skjule jeres ansigt i skam.
MIC.3.8	Men jeg er fyldt med Herrens Ånd og kraft
MIC.3.8	og viger ikke tilbage for at udpege Israels synd.
MIC.3.9	Hør efter, Israels folks ledere.
MIC.3.9	I, som hader retfærdighed og fordrejer sandheden.
MIC.3.10	I bygger jeres magt og rigdom,
MIC.3.10	på mord, ondskab og korruption.
MIC.3.11	Dommerne tager imod bestikkelse,
MIC.3.11	præsterne kræver betaling for at undervise,
MIC.3.11	og profeterne vil have penge for at spå.
MIC.3.11	Samtidig hævder I, at Herren er med jer,
MIC.3.11	og at intet ondt vil ramme jer.
MIC.3.12	Derfor bliver Zion lagt øde som en pløjemark,
MIC.3.12	Jerusalem bliver til en hob af ruiner,
MIC.3.12	tempelbjerget bliver dækket af tjørnekrat.
MIC.4.1	Men det skal ske i de sidste dage,
MIC.4.1	at Herrens tempelbjerg bliver verdens knudepunkt.
MIC.4.1	Alverdens folkeslag vil strømme derhen.
MIC.4.2	„Lad os rejse til Herrens bjerg,” vil de sige.
MIC.4.2	„Lad os tage hen til Israels Guds bolig,
MIC.4.2	så vi kan lære hans vilje at kende
MIC.4.2	og følge hans vejledninger,
MIC.4.2	for den sande lære kommer fra Zion,
MIC.4.2	Herrens ord udgår fra Jerusalem.”
MIC.4.3	Herren vil afgøre folkenes stridigheder
MIC.4.3	og være dommer for fjerne stormagter.
MIC.4.3	Da vil de smede deres sværd om til plovskær
MIC.4.3	og omdanne deres spyd til vingårdsknive.
MIC.4.3	Landene vil holde op med at bekrige hinanden,
MIC.4.3	og alt militær bliver overflødigt.
MIC.4.4	Til den tid kan man nyde freden i sin have,
MIC.4.4	for der er ikke længere noget at frygte.
MIC.4.4	Dette er et budskab fra Herren, den Almægtige.
MIC.4.5	Folkeslagene følger hver deres gud,
MIC.4.5	men vi vil for evigt følge Herren, vores Gud.
MIC.4.6	„Til den tid,” siger Herren,
MIC.4.6	„vil jeg samle mit adspredte, forslåede folk
MIC.4.6	og læge dem, jeg var nødt til at straffe.
MIC.4.7	Jeg vil begynde forfra med den rest, der er tilbage,
MIC.4.7	og samle mit adspredte folk til en stærk nation.
MIC.4.7	Da vil jeg være deres konge
MIC.4.7	og regere fra Zions bjerg for evigt.
MIC.4.8	Kong David vogtede over Jerusalem
MIC.4.8	fra udkigstårnet på Ofelhøjens palads.
MIC.4.8	Engang skal Davids rige genoprettes,
MIC.4.8	og Jerusalem, kongens by, få sin værdighed igen.”
MIC.4.9	Jeg hører i min ånd de høje skrig
MIC.4.9	som fra en fødende kvinde.
MIC.4.9	Jerusalem, din konge er væk,
MIC.4.9	din øverste leder er forsvundet.
MIC.4.10	Jerusalems indbyggere har grund til at stønne,
MIC.4.10	som om de alle vred sig i veer.
MIC.4.10	I bliver ført bort fra byen
MIC.4.10	og må overnatte under åben himmel.
MIC.4.10	I bliver ført langt bort til Babylon,
MIC.4.10	men engang vil jeg bringe jer hjem igen.
MIC.4.10	Herren selv vil komme til det land
MIC.4.10	og befri jer fra jeres fjenders hånd.
MIC.4.11	Jeg ser i min ånd mange nationer,
MIC.4.11	der samler sig imod Jerusalem.
MIC.4.11	De ønsker at få ram på den hellige by
MIC.4.11	og fuldstændigt udslette den.
MIC.4.12	Men de kender ikke Herrens planer,
MIC.4.12	de forstår ikke hans tanker.
MIC.4.12	Det er nemlig Herren, der har samlet dem,
MIC.4.12	som man samler kornet på tærskepladsen.
MIC.4.13	Jerusalems indbyggere, tærsk dem,
MIC.4.13	som en okse tærsker korn.
MIC.4.13	Jeg giver jer horn af jern og klove af bronze,
MIC.4.13	så I kan knuse mange nationer.
MIC.4.13	Deres rigdomme skal overgives til Herren, jeres Gud,
MIC.4.13	deres skatte tilhører Kongen over hele jorden.
MIC.4.14	Jeg ser i min ånd Jerusalems indbyggere samle sig i klynger,
MIC.4.14	for fjenderne har belejret byen.
MIC.4.14	De vil tage kongens scepter fra ham
MIC.4.14	og slå ham i ansigtet med det.
MIC.5.1	Du Betlehem-Efrat,
MIC.5.1	du er kun en lille landsby i Juda,
MIC.5.1	men fra dig skal en hersker udgå,
MIC.5.1	som skal lede Israels folk på mine vegne.
MIC.5.1	Hans oprindelse fortaber sig i fortiden.
MIC.5.2	Derfor vil Gud give folket i deres fjenders hænder,
MIC.5.2	indtil den fastsatte tid er inde.
MIC.5.2	Resten af Judas folk
MIC.5.2	fulgt af de øvrige blandt Israels folk.
MIC.5.3	Han vil lede sit folk i den almægtige Guds navn,
MIC.5.3	som en hyrde vogter sine får.
MIC.5.3	Da skal de bo trygt,
MIC.5.3	for hans herredømme omfatter hele jorden.
MIC.5.4	Han er den, der bringer fred.
MIC.5.4	Når assyrerne
MIC.5.4	og prøver at indtage vores fæstninger,
MIC.5.4	indsætter vi syv fyrster imod dem,
MIC.5.4	mere end nok til at slå dem.
MIC.5.5	De vil overmande assyrerne
MIC.5.5	og herske over dem med hård hånd.
MIC.5.5	Ja, vores konge vil redde os fra assyrerne,
MIC.5.5	hvis de prøver at invadere vores land.
MIC.5.6	Den overlevende rest af Israels folk,
MIC.5.6	som spredes blandt mange folkeslag,
MIC.5.6	vil være som regnen, der får græsset til at vokse,
MIC.5.6	som duggen, der kommer ned fra himlen.
MIC.5.6	Det kommer fra Herren
MIC.5.6	og afhænger ikke af menneskers vilje.
MIC.5.7	De vil leve midt iblandt andre folkeslag
MIC.5.7	og blive et stærkt og frygtet folk,
MIC.5.7	som en løve blandt skovens dyr,
MIC.5.7	som en ungløve blandt flokke af får.
MIC.5.7	Når de går på rov, slår de alt ned.
MIC.5.7	Når de sønderriver et bytte, er der ingen redning.
MIC.5.8	De overvinder deres uvenner
MIC.5.8	og rydder deres fjender af vejen.
MIC.5.9	„Når dommen rammer jer,” siger Herren,
MIC.5.9	„vil jeg gøre det af med alle jeres heste
MIC.5.9	og tilintetgøre alle jeres stridsvogne.
MIC.5.10	Jeg vil ødelægge jeres byer
MIC.5.10	og nedbryde jeres fæstninger.
MIC.5.11	Jeg river alle amuletter ud af jeres hænder
MIC.5.11	og gør op med enhver form for spådomskunst.
MIC.5.12	Jeg ødelægger jeres afgudsbilleder,
MIC.5.12	slår alle jeres gudestatuer i stykker.
MIC.5.12	Aldrig mere skal I tilbede de guder,
MIC.5.12	som I selv har skabt.
MIC.5.13	Jeg vil rykke jeres Asherapæle op
MIC.5.13	og lægge jeres byer i ruiner.
MIC.5.14	I min vrede vil jeg straffe ethvert folk,
MIC.5.14	som ikke adlyder mig.”
MIC.6.1	Hør, hvad Herren siger til Israels folk:
MIC.6.1	„Kom og forsvar jer med bjergene som vidner,
MIC.6.1	lad højene høre, hvad I har at sige.”
MIC.6.2	Ja, lad bjergene høre Herrens anklage,
MIC.6.2	jordens grundvold skal lytte med,
MIC.6.2	for han vil anklage sit folk,
MIC.6.2	han kræver Israel til regnskab.
MIC.6.3	„Mit folk, hvad har jeg gjort jer?
MIC.6.3	Hvorfor er I blevet trætte af mig? Svar mig!
MIC.6.4	Det var jo mig, der førte jer ud af Egypten
MIC.6.4	og befriede jer fra slaveriet.
MIC.6.4	Jeg gav jer både Moses, Aron og Mirjam som ledere.
MIC.6.5	Mit folk, husk på, at kong Balak af Moab ville forbande jer,
MIC.6.5	men jeg fik Bileam, Beors søn, til at velsigne jer.
MIC.6.5	Husk alle miraklerne på vejen mellem Shittim og Gilgal,
MIC.6.5	hvordan jeg i min nåde gav jer sejr.”
MIC.6.6	„Hvilke ofre ønsker Gud, vi skal bringe ham?” spørger I.
MIC.6.6	„Hvad kan vi give til den højhellige Gud?
MIC.6.6	Måske kan vi give ham et brændoffer,
MIC.6.6	de bedste kalve vi ejer?
MIC.6.7	Vil han tage imod 1000 væddere,
MIC.6.7	eller måske et hav af olivenolie?
MIC.6.7	Skal vi ofre vores førstefødte sønner,
MIC.6.7	som bod for alle vores synder?”
MIC.6.8	Nej, menneske, du har fået at vide, hvad der er godt,
MIC.6.8	hvad Herren forlanger af dig:
MIC.6.8	Du skal gøre det rette i trofast kærlighed,
MIC.6.8	og altid være villig til at vandre med Herren.
MIC.6.9	Herren råber til Jerusalem,
MIC.6.9	og den, der er vis, lytter til hans ord.
MIC.6.9	Hør på dommen
MIC.6.9	og tænk over, hvem der afsiger den:
MIC.6.10	„I snyder stadig, når I sælger jeres varer,
MIC.6.10	I bliver rige ved at bedrage andre.
MIC.6.11	I ændrer på vægten med god samvittighed
MIC.6.11	og bruger falske lodder uden at blinke.
MIC.6.12	Byens rigmænd er voldelige,
MIC.6.12	alle indbyggerne er fulde af løgn, snyd og bedrag.
MIC.6.13	Derfor vil jeg sende en hær imod jer,
MIC.6.13	så I kan forstå konsekvensen af jeres synd.
MIC.6.14	Der bliver mangel på mad,
MIC.6.14	så sulten gnaver i maven.
MIC.6.14	I vil prøve at redde jeres ejendele,
MIC.6.14	men det skal ikke lykkes jer.
MIC.6.14	Og skulle det lykkes jer at redde noget,
MIC.6.14	bliver det taget af fjenden.
MIC.6.15	I skal så, men I når ikke at høste.
MIC.6.15	I presser jeres oliven, men når ikke at bruge olien.
MIC.6.15	I presser saften af druerne, men når ikke at drikke vinen.
MIC.6.16	I fulgte jo kong Omris gudløse skikke,
MIC.6.16	efterlignede kong Ahabs ondskab.
MIC.6.16	Byens ødelæggelse bliver frygtelig at se på.
MIC.6.16	Indbyggerne bliver udsat for spot,
MIC.6.16	ja, hele folket vil blive hånet.”
MIC.7.1	Sikken en elendighed!
MIC.7.1	Det er som i en frugtplantage, når høsten er forbi,
MIC.7.1	eller i en vinmark, når alle druer er plukket.
MIC.7.1	Der er ingen figner til at stille ens sult,
MIC.7.1	ikke en eneste klase vindruer er tilbage.
MIC.7.2	Guds tjenere er forsvundet fra jordens overflade.
MIC.7.2	Der findes ikke et eneste retskaffent menneske.
MIC.7.2	Alle ligger på lur som røvere,
MIC.7.2	og man sætter fælder for hinanden.
MIC.7.3	Der er kun en ting, de er gode til,
MIC.7.3	nemlig at være onde.
MIC.7.3	Øvrigheden er korrupt,
MIC.7.3	dommerne tager imod bestikkelse.
MIC.7.3	Den stærke gennemfører sine onde planer.
MIC.7.3	Alle er de enige om at bøje retten.
MIC.7.4	De bedste af dem er som tornebuske,
MIC.7.4	de mest ærlige som tjørnekrat.
MIC.7.4	Men straffen fra Gud er på vej,
MIC.7.4	de rædsler, som profeterne har advaret om.
MIC.7.5	Stol ikke på nogen,
MIC.7.5	tro end ikke din bedste ven.
MIC.7.5	Du må hellere sætte lås for munden,
MIC.7.5	selv når du er sammen med din kone.
MIC.7.6	En søn vil foragte sin far,
MIC.7.6	en datter gøre oprør imod sin mor
MIC.7.6	og en svigerdatter imod sin svigermor.
MIC.7.6	Man får sin egen familie til fjender.
MIC.7.7	Men jeg vil spejde efter Herren.
MIC.7.7	Jeg venter på, at Gud vil redde mig,
MIC.7.7	for jeg er sikker på, at han hører min bøn.
MIC.7.8	Du skal ikke hovere over mig, min fjende,
MIC.7.8	for selv om jeg falder, rejser jeg mig igen.
MIC.7.8	Når mørket omslutter mig,
MIC.7.8	vil Herren være mit lys.
MIC.7.9	Jeg accepterer min straf,
MIC.7.9	for jeg har syndet imod Herren.
MIC.7.9	Han vil forsvare mig mod fjenderne
MIC.7.9	og straffe dem for det, de har gjort.
MIC.7.9	Til sidst vil han føre mig fra mørket ud i lyset,
MIC.7.9	så jeg ser, hvor god og retfærdig han er.
MIC.7.10	Da vil fjenderne se Guds magt,
MIC.7.10	og deres hån vil blive gjort til skamme.
MIC.7.10	De spottede mig jo ved at sige:
MIC.7.10	„Hvorfor hjælper Herren, din Gud, dig ikke?”
MIC.7.10	Da er det min tur til at se på,
MIC.7.10	at min fjende trampes ned i mudderet.
MIC.7.11	En dag skal Jerusalem genopbygges,
MIC.7.11	og da bliver skellet mellem folkene fjernet.
MIC.7.12	Folk fra alverdens lande skal komme til jeres land,
MIC.7.12	fra stormagter som Assyrien og Egypten,
MIC.7.12	fra hele strækningen mellem Egypten og Eufratfloden,
MIC.7.12	ja fra fjerne lande og verdensdele.
MIC.7.13	Men landet skal først lægges øde
MIC.7.13	på grund af befolkningens ondskab.
MIC.7.14	Herre, tag dig af dit udvalgte folk,
MIC.7.14	som hyrden vogter sin hjord.
MIC.7.14	Lad dem nyde skovens frodighed i fred,
MIC.7.14	og glæde sig midt i en frugthave.
MIC.7.14	Lad dem boltre sig på Bashans og Gileads græsgange,
MIC.7.14	som de gjorde i gamle dage.
MIC.7.15	„Ja,” siger Herren, „jeg vil gøre undere for mit folk
MIC.7.15	som dengang, jeg førte jer ud af Egypten.”
MIC.7.16	Hele verden vil se dine undere
MIC.7.16	og med skam erkende deres afmagt.
MIC.7.17	De vil komme krybende ud af deres fæstninger,
MIC.7.17	de kravler hen ad jorden og æder støv som slanger.
MIC.7.17	Skælvende af frygt vil de nærme sig Herren, vores Gud,
MIC.7.17	for hans magt vil fylde dem med ærefrygt.
MIC.7.18	Der findes ingen Gud som dig,
MIC.7.18	du tilgiver den rest, der er tilbage af dit ejendomsfolk.
MIC.7.18	Du kan ikke være vred for evigt,
MIC.7.18	men elsker at vise din trofaste kærlighed.
MIC.7.19	Du vil igen se i nåde til os
MIC.7.19	og tilgive os alle vores synder,
MIC.7.19	ja, kaste dem i havets dyb.
MIC.7.20	Du viser din trofasthed mod Abraham
MIC.7.20	og opfylder dit løfte til Jakob.
MIC.7.20	De løfter, du gav vores forfædre, står fast.
NAM.1.1	Nahum fra Elkosh modtog følgende budskab fra Herren om Nineves undergang:
NAM.1.2	Herren er en nidkær Gud,
NAM.1.2	som straffer fjendens ondskab.
NAM.1.2	Han er ikke bange for at vise sin vrede
NAM.1.2	og afsige en hård dom over sine modstandere.
NAM.1.3	Der skal meget til, før han bliver vred,
NAM.1.3	men hans magt er stor, og han straffer de skyldige.
NAM.1.3	Når han går til angreb, er det med orkanagtig styrke,
NAM.1.3	stormskyerne er som støv fra hans fødder.
NAM.1.4	Når han truer ad havet, tørrer det ud,
NAM.1.4	han tørlægger alle floder.
NAM.1.4	Bashans og Karmels frodige marker svides af,
NAM.1.4	og blomsterne visner i Libanons bjerge.
NAM.1.5	Når Herren rykker frem, skælver bjergene,
NAM.1.5	og højene dukker sig,
NAM.1.5	hele jorden bæver,
NAM.1.5	og alle dens indbyggere gyser.
NAM.1.6	Hvem kan holde stand mod hans vrede?
NAM.1.6	Hvem kan standse hans harme?
NAM.1.6	Hans glødende vrede vælder frem som ild.
NAM.1.6	Selv bjergene splintres i småstykker.
NAM.1.7	Men Herren er god mod dem, der søger ham,
NAM.1.7	han værner dem mod deres fjender.
NAM.1.7	Han beskytter alle,
NAM.1.7	der søger ly hos ham.
NAM.1.8	Men de, der sætter sig op imod ham,
NAM.1.8	skyller han bort som med en flodbølge,
NAM.1.8	han driver sine fjender ind i dødens mørke.
NAM.1.9	Tvivler I på Herrens magt?
NAM.1.9	Han vil gøre fuldstændig ende på dem,
NAM.1.9	så I ikke kommer i samme nødsituation igen.
NAM.1.10	De er som et sammenfiltret tjørnekrat,
NAM.1.10	som drankere, der kun tænker på deres vin.
NAM.1.10	De bliver fuldstændigt tilintetgjort
NAM.1.10	som en stubmark, der brændes af.
NAM.1.11	Fra dig, Nineve,
NAM.1.11	der satte sig op mod Herren selv.
NAM.1.11	Han havde lagt onde planer,
NAM.1.12	men Herren siger til Juda:
NAM.1.12	„Selv om de har en stor og stærk hær,
NAM.1.12	vil de blive klippet som får,
NAM.1.12	og gå helt til grunde.
NAM.1.12	Jeg har før brugt dem til at ydmyge jer,
NAM.1.12	men det gør jeg ikke igen.
NAM.1.13	Nu vil jeg fjerne det åg, de lagde på jeres skuldre,
NAM.1.13	og sprænge de lænker, I sidder i.”
NAM.1.14	Og til Nineves konge siger Herren:
NAM.1.14	„Din kongeslægt skal uddø.
NAM.1.14	Jeg gør det af med gudebillederne i dit afgudstempel.
NAM.1.14	Jeg gør graven klar til dig,
NAM.1.14	for du er ikke bedre værd.”
NAM.2.1	I ånden hører jeg sendebudets fodtrin på bjergene.
NAM.2.1	Han bringer godt nyt om fred.
NAM.2.1	Nu kan I fejre jeres fester igen, Judas folk.
NAM.2.1	Gør det, I lovede Herren, hvis han hørte jeres bønner.
NAM.2.1	For aldrig mere skal de onde assyrere besvære jer.
NAM.2.1	De bliver fuldstændig udryddet.
NAM.2.2	Nineve, det er ude med dig.
NAM.2.2	En hær er på vej imod dig.
NAM.2.2	Bevogt dine fæstninger,
NAM.2.2	hold udkig ved indfaldsvejene
NAM.2.2	og gør dig klar til krig.
NAM.2.3	Herren vil genoprette Israels ære
NAM.2.3	og give det dets værdighed tilbage.
NAM.2.3	Landet blev jo hærget af fjenden,
NAM.2.3	vinstokkens grene blev ødelagt.
NAM.2.4	Soldaterne er klædt i blodrøde uniformer
NAM.2.4	og har kobberrøde skjolde.
NAM.2.4	Spyddene svinger i deres hænder,
NAM.2.4	stridsvognenes stålplader glimter som ild.
NAM.2.5	De kører vildt gennem gaderne,
NAM.2.5	suser over torvene tæt efter hinanden.
NAM.2.5	Det minder om lyn, der farer frem og tilbage
NAM.2.5	eller fakler, der suser af sted.
NAM.2.6	Hærføreren råber en ordre til officererne,
NAM.2.6	soldaterne styrter frem mod bymuren
NAM.2.6	og kører angrebstårnene i stilling.
NAM.2.7	De store sluser ved floden bliver åbnet og skaber oversvømmelse,
NAM.2.7	paladset undermineres og bryder sammen.
NAM.2.8	Nineves indbyggere føres bort som slaver.
NAM.2.8	De klager og sukker som duer,
NAM.2.8	de slår sig for brystet i fortvivlelse.
NAM.2.9	Folk strømmer ud fra Nineve som vand fra en dam,
NAM.2.9	hvor diget er brudt sammen.
NAM.2.9	„Stands, stands!” råbes der,
NAM.2.9	men strømmen er ikke til at standse.
NAM.2.10	Byen bliver plyndret for guld og sølv.
NAM.2.10	Alt, hvad der er værd at stjæle, bliver taget.
NAM.2.11	Alt bliver ødelagt,
NAM.2.11	total tomhed er tilbage.
NAM.2.11	Alle indbyggerne er rædselsslagne,
NAM.2.11	lamslåede og ligblege.
NAM.2.12	Den stolte løve har mistet sin hule,
NAM.2.12	de unge løver har mistet deres hjem.
NAM.2.12	Engang levede de trygt og uforstyrret,
NAM.2.12	både hanløven, hunløven og alle løveungerne.
NAM.2.13	Løven har selv røvet et utal af byer
NAM.2.13	og slæbt byttet hjem til hunløven og ungerne.
NAM.2.13	Den fyldte sin hule med krigsbytte,
NAM.2.13	store mængder af kostbarheder.
NAM.2.14	„Det er mig, der straffer dig,”
NAM.2.14	siger Herren, den Almægtige.
NAM.2.14	„Dine stridsvogne vil gå op i røg,
NAM.2.14	og dine krigere bliver dræbt.
NAM.2.14	Aldrig mere skal du tage krigsbytte.
NAM.2.14	Det er slut med truslerne fra dine hærførere.”
NAM.3.1	Ak, Nineve, hvor har du udgydt meget blod.
NAM.3.1	Du har bedraget og røvet uden begrænsning.
NAM.3.2	Jeg hører allerede smæld af piske
NAM.3.2	og raslen af vognhjul.
NAM.3.2	Hestene galoperer af sted,
NAM.3.2	og stridsvognene flyver hen over jorden.
NAM.3.3	Jeg ser for mig rytternes glimtende sværd
NAM.3.3	og de lange, lynende spyd.
NAM.3.3	Der vil blive masser af døde,
NAM.3.3	utallige mennesker vil blive dræbt.
NAM.3.3	Der bliver endeløse dynger af lig,
NAM.3.3	så man ligefrem snubler over dem.
NAM.3.4	Nineve forførte mange nationer
NAM.3.4	med sin fortryllende skønhed og rigdom.
NAM.3.4	De blev forblændet af byens pragt
NAM.3.4	og blev alle gjort til slaver.
NAM.3.5	„Det er mig, der straffer dig,”
NAM.3.5	siger Herren, den Almægtige.
NAM.3.5	„Jeg flår dine fine klæder af dig,
NAM.3.5	så alle nationer får din nøgenhed at se,
NAM.3.5	din skam og din skændsel.
NAM.3.6	Jeg vil vise dig min foragt
NAM.3.6	og dænge dig til med snavs.
NAM.3.6	Jeg stiller din skændsel til skue.”
NAM.3.7	Enhver, som ser dig, vil lukke øjnene i væmmelse.
NAM.3.7	De erkender, at det er ude med dig.
NAM.3.7	Men ingen vil sørge over dig,
NAM.3.7	ikke én vil have medlidenhed med dig.
NAM.3.8	Er du måske bedre end Tebes,
NAM.3.8	som lå ved Nilens bred?
NAM.3.8	Den by var omgivet af floder,
NAM.3.8	beskyttet af vand på alle sider.
NAM.3.9	Egypten og Kush var stormagter,
NAM.3.9	allieret med Put og Libyen.
NAM.3.10	Alligevel blev byen erobret
NAM.3.10	og dens indbyggere ført bort som krigsfanger.
NAM.3.10	Småbørn blev knust mod stenbroen.
NAM.3.10	Soldater trak lod om byens stormænd
NAM.3.10	og tog dem som slaver.
NAM.3.11	Nineve, også du skal tømme min vredes bæger
NAM.3.11	og derefter gå i glemmebogen.
NAM.3.11	Også du vil prøve at finde beskyttelse
NAM.3.11	i et forgæves forsøg på at overleve.
NAM.3.12	Men dine fæstninger vil være som figentræer i høsttiden.
NAM.3.12	Når man ryster dem, falder fignerne ned og bliver fortæret.
NAM.3.13	Fæstningerne ved landets indfaldsporte brændes ned,
NAM.3.13	så fjenden har fri adgang.
NAM.3.13	Dine krigere bliver som kvinder og taber modet
NAM.3.13	ved synet af fjendens fremmarch.
NAM.3.14	Fyld vandbeholdningerne op, før belejringen starter,
NAM.3.14	forstærk dine fæstninger.
NAM.3.14	Ælt ler og brænd masser af mursten,
NAM.3.14	så du kan forstærke dine mure.
NAM.3.15	Men alligevel vil byen blive nedbrændt
NAM.3.15	og indbyggerne slået ihjel.
NAM.3.15	Fjendehæren vil fortære dig,
NAM.3.15	som var de en sværm af græshopper.
NAM.3.15	Du har et utal af indbyggere,
NAM.3.16	og dine købmænd er talrige som himlens stjerner.
NAM.3.16	Men fjendehæren kommer over dig som en græshoppesværm,
NAM.3.16	den æder det hele og flyver sin vej.
NAM.3.17	Dine hofmænd og officerer vil forsvinde
NAM.3.17	som græshopper, der søger ly for kulden i mursprækker,
NAM.3.17	men flyver deres vej, når solen kommer frem.
NAM.3.17	Ingen ved, hvor de blev af.
NAM.3.18	Nineve, du var den ypperste by i Assyrien.
NAM.3.18	Nu ligger dine ledere døde på jorden,
NAM.3.18	alle dine embedsmænd er borte.
NAM.3.18	Dine indbyggere er spredt ud over bjergene
NAM.3.18	som får uden hyrde til at samle dem.
NAM.3.19	Dit sår er for dybt til at læges,
NAM.3.19	du har fået et dødeligt hug.
NAM.3.19	Alle, som hører om dit fald,
NAM.3.19	vil klappe i hænderne af glæde,
NAM.3.19	for hvem har ikke hørt om din ondskab
NAM.3.19	og været offer for din grusomhed?
HAB.1.1	Jeg, profeten Habakkuk, modtog en åbenbaring
HAB.1.2	„Herre, hvor længe skal jeg råbe om hjælp,
HAB.1.2	før du hører mig?
HAB.1.2	Hvor længe skal vold og ondskab vare ved,
HAB.1.2	før du griber ind?
HAB.1.3	Hvorfor skal jeg se på al den ondskab?
HAB.1.3	Hvordan kan du holde ud at se mennesker lide?
HAB.1.3	Ødelæggelse og vold er daglig kost.
HAB.1.3	Alle steder er der konflikter og skænderier.
HAB.1.4	Loven er sat ud af kraft,
HAB.1.4	der er ingen retfærdighed mere.
HAB.1.4	Når gudløsheden tager overhånd,
HAB.1.4	bliver sandheden undertrykt.”
HAB.1.5	Herren svarede mig:
HAB.1.5	„I bør lukke øjnene op og se på folkeslagene.
HAB.1.5	I vil blive forbavsede og stumme af undren.
HAB.1.5	For jeg gør noget i jeres samtid,
HAB.1.5	som I ikke vil tro på, når I får det fortalt.
HAB.1.6	Jeg vil sende kaldæerne
HAB.1.6	et hidsigt og hensynsløst folk.
HAB.1.6	De strejfer omkring over hele jorden
HAB.1.6	og erobrer fremmede byer og lande.
HAB.1.7	De er grusomme og frygtindgydende
HAB.1.7	og gør lige, hvad der passer dem.
HAB.1.8	Deres heste er hurtigere end leoparder,
HAB.1.8	de kommer farende som ulve i tusmørket.
HAB.1.8	Deres ryttere kommer galoperende langvejsfra,
HAB.1.8	de styrtdykker som ørne over deres bytte.
HAB.1.9	Alle er de opsat på vold
HAB.1.9	med beslutsomhed malet i ansigtet.
HAB.1.9	De tager fanger i massevis,
HAB.1.9	talløse som havets sand.
HAB.1.10	De håner konger
HAB.1.10	og spotter fyrster.
HAB.1.10	De ler ad deres fæstningsværker
HAB.1.10	og løber dem over ende med lethed.
HAB.1.11	De farer frem som et stormvejr
HAB.1.11	og fortsætter videre på deres vej.
HAB.1.11	Men de gør deres egen styrke til deres gud,
HAB.1.11	og det er deres største synd.”
HAB.1.12	Men Herre, du har været vores Gud fra ældgamle tider.
HAB.1.12	Du kan da ikke udrydde dit eget folk?
HAB.1.12	Du vil bruge vores fjender til at straffe os,
HAB.1.12	men du er stadig vores redning.
HAB.1.13	Du er jo en hellig Gud,
HAB.1.13	som ikke kan tåle, at ondskaben får overhånd.
HAB.1.13	Hvordan kan du tillade, at gudløse mennesker
HAB.1.13	tilintetgør dem, som er bedre end dem selv?
HAB.1.14	Vi bliver som havets fisk,
HAB.1.14	som krybdyr uden en anfører.
HAB.1.15	Fjenden vil fiske os op med kroge
HAB.1.15	eller fange os i deres vod.
HAB.1.15	Når de har fået en stor fangst,
HAB.1.15	vil de juble over deres bedrift.
HAB.1.16	De tilbeder deres vod
HAB.1.16	og ofrer røgelse til deres net,
HAB.1.16	for det er deres net, som har gjort dem rige
HAB.1.16	og givet dem velstand i overflod.
HAB.1.17	Herre, hvor længe får de lov at fiske?
HAB.1.17	Hvor længe får de lov at udrydde andre folkeslag?
HAB.2.1	Jeg vil spejde efter et ord fra Herren,
HAB.2.1	gå op på bymuren og holde udkig.
HAB.2.1	Jeg vil høre, hvad han har at sige,
HAB.2.1	så jeg kan få svar på min klage.
HAB.2.2	Herren sagde til mig:
HAB.2.2	„Det, jeg viser dig, skal du skrive ned,
HAB.2.2	tydeligt og klart, så det er let at læse.
HAB.2.3	Det handler om noget, som skal ske i fremtiden.
HAB.2.3	Når tiden er inde, vil det blive opfyldt.
HAB.2.3	Vær tålmodige, når I synes, det trækker ud,
HAB.2.3	for han, som skal komme, vil komme,
HAB.2.3	og han kommer ikke for sent.
HAB.2.4	Den hovmodige har ikke den rette indstilling,
HAB.2.4	men den retskafne får livet ved sin tro.
HAB.2.5	Babylonierne er berusede af deres magt,
HAB.2.5	deres hovmod giver dem ingen hvile.
HAB.2.5	De er grådige som dødsriget,
HAB.2.5	der aldrig kan få nok.
HAB.2.5	De skraber alle folkeslag til sig,
HAB.2.5	men får aldrig fanger nok.
HAB.2.6	Engang vil de undertrykte folkeslag håne dem og sige:
HAB.2.6	„Ve jer, der stjæler og røver fra andre.
HAB.2.6	Hvor længe vil I udnytte andre for selv at blive rige?”
HAB.2.7	Pludselig en dag vil de undertrykte rejse sig
HAB.2.7	og gøre oprør imod jer babyloniere.
HAB.2.7	Så bliver det jeres tur til at skælve,
HAB.2.7	og jer, der bliver udplyndret.
HAB.2.8	Fordi I har plyndret mange lande,
HAB.2.8	vil de resterende lande nu plyndre jer.
HAB.2.8	I må bøde for alle de voldshandlinger og mord,
HAB.2.8	I har begået i andre byer og lande.
HAB.2.9	Ve jer, der bliver rige på andres bekostning.
HAB.2.9	I tror I kan købe sikkerhed,
HAB.2.9	både for jer selv og jeres familie.
HAB.2.10	Men fordi I har taget så mange menneskers liv,
HAB.2.10	har I selv mistet retten til livet.
HAB.2.11	Hvis mursten kunne tale, ville de anklage jer,
HAB.2.11	tagbjælkerne ville afsløre, hvad I har gjort.
HAB.2.12	Ve jer, som opbygger en by
HAB.2.12	gennem vold og forbrydelser.
HAB.2.13	Herren, den Almægtige, har jo sagt,
HAB.2.13	at alt, hvad mennesker bygger, vil gå op i røg.
HAB.2.13	Alt deres slid og slæb er til ingen nytte.
HAB.2.14	Men som verdenshavene er fyldt med vand,
HAB.2.14	vil jorden blive fyldt med erkendelsen af Herrens herlighed.
HAB.2.15	Ve jer, I, der tvinger mennesker til at tømme jeres vredes bæger
HAB.2.15	og bagefter fryder jer over deres ulykkelige tilstand.
HAB.2.16	Derfor skal I selv opleve skam
HAB.2.16	i stedet for hæder og ære.
HAB.2.16	Nu er det jeres tur til at drikke af bægeret,
HAB.2.16	og jeres ynkelige tilstand bliver stillet til skue.
HAB.2.16	Nu rækker Herren jer sit vredesbæger,
HAB.2.16	så jeres herlighed bliver erstattet af elendighed.
HAB.2.17	I bliver hugget ned,
HAB.2.17	fordi I huggede Libanons skove ned.
HAB.2.17	I bliver jaget,
HAB.2.17	fordi I jagtede skovens dyr.
HAB.2.17	Jeres by fyldes af blodet fra dens indbyggere,
HAB.2.17	fordi I selv har udgydt blod i andre byer og lande.
HAB.2.18	Hvad hjælper det at bede til en afgud,
HAB.2.18	når det er jer selv, der har lavet den?
HAB.2.18	Hvad hjælper det at spørge falske profeter til råds,
HAB.2.18	når de kun kan lyve og bedrage?
HAB.2.18	Kan man have tillid til en afgud, man selv har skabt,
HAB.2.18	og som ikke engang kan tale?
HAB.2.19	Ve jer, der prøver at puste liv i en træklods
HAB.2.19	eller forsøger at vække en stenstøtte til live.
HAB.2.19	Kan de måske vejlede jer?
HAB.2.19	De er godt nok belagt med guld og sølv,
HAB.2.19	men der er ikke gnist af liv i dem.
HAB.2.20	Men Herren bor i sin helligdom.
HAB.2.20	Lad jorden fyldes af ærefrygt for ham.
HAB.3.1	Denne bøn sang profeten Habakkuk for Herren:
HAB.3.2	Herre, jeg har hørt om dit ry.
HAB.3.2	Jeg er fuld af ærefrygt for de undere, du udførte.
HAB.3.2	Gør det igen, Herre.
HAB.3.2	Vis os snart dine underfulde gerninger.
HAB.3.2	Men vær barmhjertig midt i din vrede.
HAB.3.3	Den hellige Gud drog op fra Parans bjerg,
HAB.3.3	han førte sit folk gennem Teman i Edom.
HAB.3.3	Hans herlighed dækkede himlen,
HAB.3.3	og hans storhed fyldte jorden.
HAB.3.4	Han kom med sit skarpe lys,
HAB.3.4	og de lyn, han kastede, viste hans kraft.
HAB.3.5	Han sendte plager mod sine fjender,
HAB.3.5	og lod pesten hærge dem.
HAB.3.6	Når han standsede op, rystede jorden af skræk,
HAB.3.6	et blik fra ham fik folkeslagene til at bæve.
HAB.3.6	De ældgamle bjerge slog revner,
HAB.3.6	de evige høje sank sammen.
HAB.3.6	Hans kraft er for evigt den samme.
HAB.3.7	Midjans telte faldt sammen,
HAB.3.7	Kushans teltduge blev revet i stykker.
HAB.3.8	Var det floden, du var ude efter, Herre,
HAB.3.8	da du standsede dens løb?
HAB.3.8	Var det havet, du var vred på, da du skilte vandene ad,
HAB.3.8	og reddede os med dine heste og stridsvogne?
HAB.3.9	Du blottede din bue,
HAB.3.9	skød dine lyn mod det fastsatte mål,
HAB.3.9	lod tordenskyller lave kløfter i jorden.
HAB.3.10	Bjergene så dig og vred sig i panik,
HAB.3.10	et skybrud passerede forbi.
HAB.3.10	Havdybet
HAB.3.10	og rakte fortvivlet hænderne i vejret.
HAB.3.11	Solen og månen stod stille i deres baner,
HAB.3.11	overvældet af dine lynglimt
HAB.3.11	og lyset fra dine glinsende spyd.
HAB.3.12	I vrede trampede du på jorden,
HAB.3.12	du trådte på alle dine fjender.
HAB.3.13	Du drog ud for at frelse dit folk,
HAB.3.13	for at redde din udvalgte tjener.
HAB.3.13	Du knuste ondskabens herre
HAB.3.13	og tilintetgjorde hele hans hær.
HAB.3.14	Fjendernes hær stormede frem
HAB.3.14	og frydede sig over det lette bytte.
HAB.3.14	Men du sendte dine pile imod dem
HAB.3.14	og gennemborede deres hoveder.
HAB.3.15	Du brugte vandmasserne som dine stridsvogne
HAB.3.15	og tilintetgjorde fjenden i et frådende hav.
HAB.3.16	Da jeg hørte om det, bankede mit hjerte vildt,
HAB.3.16	mine læber skælvede,
HAB.3.16	mine ben gav efter under mig,
HAB.3.16	mine skridt vaklede.
HAB.3.16	Jeg ser frem til den dag,
HAB.3.16	da du vil straffe dem, der angriber os.
HAB.3.17	Selv om figentræet ikke blomstrer,
HAB.3.17	vinstokken står uden frugt,
HAB.3.17	olivenhøsten slår fejl,
HAB.3.17	markerne ligger øde hen,
HAB.3.17	fårene er forsvundet fra folden,
HAB.3.17	og stalden er tom,
HAB.3.18	så vil jeg alligevel glæde mig i Herren
HAB.3.18	og fryde mig over min Gud og Frelser,
HAB.3.19	for den Almægtige gør mig stærk.
HAB.3.19	Han gør mine skridt sikre som gazellens
HAB.3.19	og giver mig fodfæste på bjergene.
HAB.3.19	(Til korlederen: Denne sang skal akkompagneres af strengeinstrumenter).
ZEP.1.1	Zefanias var søn af Kushi, der var søn af Gedalja, der var søn af Amarja, der var søn af Hizkija. Han modtog følgende profetiske budskab fra Herren, mens Josias, Amons søn, var konge i Juda.
ZEP.1.2	„Jeg vil fjerne alt fra jordens overflade,” erklærer Herren.
ZEP.1.3	„Jeg vil udrydde både mennesker og dyr.
ZEP.1.3	Jeg vil fjerne alt, hvad der førte mennesket til fald,
ZEP.1.3	sammen med de mennesker, der faldt.
ZEP.1.3	Hele menneskeheden skal forsvinde fra jordens overflade.
ZEP.1.4	Jeg vil straffe Judas folk
ZEP.1.4	og ramme Jerusalems indbyggere.
ZEP.1.4	Jeg vil fjerne, hvad der er tilbage af afgudsdyrkelsen
ZEP.1.4	og udrydde alle afgudspræsterne.
ZEP.1.4	Jeg gør det af med mine frafaldne præster,
ZEP.1.4	så ingen vil huske dem mere.
ZEP.1.5	Jeg vil udrydde dem, der på husenes tage
ZEP.1.5	tilbeder solen, månen og stjernerne,
ZEP.1.5	og dem, der lover mig troskab,
ZEP.1.5	men samtidig tilbeder Molok.
ZEP.1.6	Jeg vil udrydde dem, som har vendt mig ryggen,
ZEP.1.6	så de ikke længere søger at gøre min vilje.”
ZEP.1.7	Vis ærefrygt for den almægtige Gud,
ZEP.1.7	for han vil snart udføre sin dom.
ZEP.1.7	Han har besluttet at ramme sit folk
ZEP.1.7	og har allerede udvalgt nogle til opgaven.
ZEP.1.8	Herren siger: „Jeg vil straffe Judas ledere og kongeslægten,
ZEP.1.8	ja, alle der tilbeder fremmede guder.
ZEP.1.9	Jeg vil straffe alle afgudsdyrkerne,
ZEP.1.9	som i deres templer planlægger vold og bedrageri.
ZEP.1.10	Når fjenden kommer, vil der lyde skrig fra Fiskeporten,
ZEP.1.10	høje råb fra den nye bydel
ZEP.1.10	og voldsomme tumulter fra de omkringliggende høje.
ZEP.1.11	I, der bor på markedspladsen i dalsænkningen,
ZEP.1.11	sørg og græd, for I bliver de første, der omkommer.
ZEP.1.12	Jeg vil gennemsøge Jerusalem med lys og lygte,
ZEP.1.12	straffe de selvsikre syndere, der tror,
ZEP.1.12	at Gud er ligeglad med, hvad de gør.
ZEP.1.13	Fjenden vil plyndre deres huse
ZEP.1.13	og stjæle deres rigdomme.
ZEP.1.13	De kommer aldrig til at bo i de huse,
ZEP.1.13	som de er i færd med at bygge.
ZEP.1.13	De kommer ikke til at smage vinen fra de vingårde,
ZEP.1.13	de har haft så travlt med at anlægge.
ZEP.1.14	Min dom vil snart ramme jer.
ZEP.1.14	Dagen er nær og kommer med hast.
ZEP.1.14	Det bliver en frygtelig dag,
ZEP.1.14	hvor selv de tapreste mænd vil græde,
ZEP.1.15	for jeg udøser min vrede over byen.
ZEP.1.15	Det bliver en dag fuld af nød og fortvivlelse,
ZEP.1.15	af ødelæggelse og undergang,
ZEP.1.15	håbløshed og mismod,
ZEP.1.15	dysterhed og mørke,
ZEP.1.15	og kulsorte skyer på himlen.
ZEP.1.16	Det bliver en dag med hornsignaler
ZEP.1.16	og høje krigsråb.
ZEP.1.16	Selv de befæstede byer bukker under,
ZEP.1.16	og de høje fæstningstårne falder sammen.
ZEP.1.17	Jeg vil ramme dem så hårdt,
ZEP.1.17	at de raver rundt som i blinde,
ZEP.1.17	for de har syndet imod mig.
ZEP.1.17	Strømme af blod vil flyde i støvet,
ZEP.1.17	ligene ligge og rådne på jorden.
ZEP.1.18	Deres sølv og guld kan ikke redde dem,
ZEP.1.18	når jeg udfører min dom over dem.
ZEP.1.18	Min glødende vrede vil sætte verden i brand,
ZEP.1.18	så hele jordens befolkning får en brat og frygtelig død.”
ZEP.2.1	Kom til fornuft, I frafaldne folk,
ZEP.2.2	før I blæses væk som avner i vinden,
ZEP.2.2	før I rammes af Herrens vrede,
ZEP.2.2	før den afsagte dom bliver udført.
ZEP.2.3	Søg Herren, alle I, som er ydmyge
ZEP.2.3	og oprigtigt ønsker at adlyde ham.
ZEP.2.3	Ydmyg jer for Herren og gør, hvad der er ret.
ZEP.2.3	Måske vil Herren skåne jer på dommens dag.
ZEP.2.4	Gaza bliver tømt for mennesker,
ZEP.2.4	og Ashkalon bliver lagt øde.
ZEP.2.4	Ashdods befolkning drives bort ved højlys dag,
ZEP.2.4	og Ekron rykkes op med rode.
ZEP.2.5	Alle I filistre, som bor langs kysten mod syd,
ZEP.2.5	ja, alle I, der bor i Kanaʼans land,
ZEP.2.5	det er ude med jer,
ZEP.2.5	for Herrens dom vil ramme jer.
ZEP.2.5	Han siger: „Jeg vil udrydde jer,
ZEP.2.5	og ikke en eneste skal overleve!”
ZEP.2.6	Kystlandet bliver til græsmarker,
ZEP.2.6	et sted, hvor hyrder og får holder til.
ZEP.2.7	Dér vil resten af Judas stamme slå sig ned
ZEP.2.7	og lade deres dyr græsse.
ZEP.2.7	De vil lægge sig til hvile i Ashkalons forladte huse,
ZEP.2.7	for Herren deres Gud vil tage sig af dem og velsigne dem igen.
ZEP.2.8+ZEP.2.9	Herren, den Almægtige, Israels Gud, siger:
ZEP.2.8+ZEP.2.9	„Jeg har hørt moabitternes hån
ZEP.2.8+ZEP.2.9	og ammonitternes spot.
ZEP.2.8+ZEP.2.9	De har hånet mit folk
ZEP.2.8+ZEP.2.9	og truet med at overfalde dem.
ZEP.2.8+ZEP.2.9	Derfor, så sandt jeg lever,
ZEP.2.8+ZEP.2.9	skal Moab blive ødelagt som Sodoma,
ZEP.2.8+ZEP.2.9	og Ammon skal blive som Gomorra.
ZEP.2.8+ZEP.2.9	De skal overgros med brændenælder,
ZEP.2.8+ZEP.2.9	fyldes med saltgruber,
ZEP.2.8+ZEP.2.9	og ligge øde hen for evigt.
ZEP.2.8+ZEP.2.9	De, der er tilbage af mit folk,
ZEP.2.8+ZEP.2.9	skal plyndre og overtage deres land.”
ZEP.2.10	Det er betalingen for deres overmod,
ZEP.2.10	for de har hånet Herrens, den Almægtiges, folk.
ZEP.2.11	De vil komme til at frygte Herrens magt,
ZEP.2.11	for han vil gøre alle jordens guder til intet.
ZEP.2.11	Alle folkeslag skal tilbede ham,
ZEP.2.11	hvert folk i deres eget land.
ZEP.2.12	Kushitterne mod syd bliver også sablet ned,
ZEP.2.13	og det samme gælder landene mod nord.
ZEP.2.13	Herren vil ødelægge Assyrien
ZEP.2.13	og gøre Nineve til en ruinhob,
ZEP.2.13	ubeboelig som en ørken.
ZEP.2.14	Byen ender som græsgang for får
ZEP.2.14	og tilholdssted for alle mulige dyr.
ZEP.2.14	Hornugler og natugler vil sidde og sove på søjlehovederne,
ZEP.2.14	krager vil skrige fra vinduesåbninger og dørtærskler.
ZEP.2.14	De fornemme cedertræspaneler udsættes for vejr og vind.
ZEP.2.15	Sådan bliver Nineves skæbne,
ZEP.2.15	den før så stolte og prægtige by.
ZEP.2.15	Den var sikker på sig selv
ZEP.2.15	og følte sig som verdens centrum.
ZEP.2.15	Men nu er den blevet en ruinhob,
ZEP.2.15	et tilholdssted for vilde dyr.
ZEP.2.15	De forbipasserende vil fnyse i foragt,
ZEP.2.15	ryste på hovedet med undrende afsky.
ZEP.3.1	Ve Jerusalem, den oprørske by,
ZEP.3.1	fuld af synd og undertrykkelse.
ZEP.3.2	Den afviser enhver advarsel
ZEP.3.2	og nægter at høre efter.
ZEP.3.2	Den har ikke sat sin lid til Herren,
ZEP.3.2	søger slet ikke sin Gud.
ZEP.3.3	Dens magthavere er brølende løver,
ZEP.3.3	dens dommere er glubske ulve.
ZEP.3.3	Har de først fået fat i et bytte,
ZEP.3.3	fortærer de det rub og stub.
ZEP.3.4	Dens profeter går rundt og praler,
ZEP.3.4	men er fulde af løgn og bedrag.
ZEP.3.4	Dens præster håner det, som er helligt,
ZEP.3.4	overtræder Guds love uden skrupler.
ZEP.3.5	Men Herren er dog stadig i byen,
ZEP.3.5	det er ikke ham, der gør uret.
ZEP.3.5	Hver morgen viser han sin godhed,
ZEP.3.5	ved hver solopgang er han til stede.
ZEP.3.5	Men de gudløse fortsætter deres gerninger,
ZEP.3.5	for de har ikke skam i livet.
ZEP.3.6	Herren siger: „Jeg har udryddet mange folkeslag
ZEP.3.6	og ødelagt deres befæstede byer.
ZEP.3.6	Jeg har lagt gaderne øde,
ZEP.3.6	så ingen længere går på dem.
ZEP.3.6	Byerne er nu folketomme,
ZEP.3.6	så ingen længere bor i dem.
ZEP.3.7	Jeg tænkte: ‚Jerusalem må da tage ved lære
ZEP.3.7	og vise ærefrygt for mig.’
ZEP.3.7	Havde de gjort det, havde de undgået min straf,
ZEP.3.7	og byen ville ikke blive ødelagt.
ZEP.3.7	Men de fremturede i deres synd,
ZEP.3.7	og det blev om muligt endnu værre.”
ZEP.3.8	Endvidere siger Herren:
ZEP.3.8	„Derfor må I tålmodigt vente på den dag,
ZEP.3.8	hvor jeg rejser mig.
ZEP.3.8	Da vil jeg afsige min retfærdige dom
ZEP.3.8	og samle alle jordens folk sammen.
ZEP.3.8	Da vil jeg udøse min vrede over dem.
ZEP.3.8	I min lidenskab vil jeg brænde jorden op.
ZEP.3.9	Da vil jeg rense mit folks hjerter
ZEP.3.9	og ændre deres tanker og tale.
ZEP.3.9	Så skal de alle tilbede mig
ZEP.3.9	og tjene mig enigt og trofast.
ZEP.3.10	Fra jordens fjerneste egne kommer mit adspredte folk
ZEP.3.10	og tilbeder mig med offergaver.
ZEP.3.11	Da skal I ikke længere skamme jer
ZEP.3.11	over al jeres ondskab og oprør mod mig.
ZEP.3.11	For jeg vil fjerne alle de stolte iblandt jer,
ZEP.3.11	ingen skal hovmode sig på mit hellige bjerg.
ZEP.3.12	De, der er tilbage, er de afmægtige og ydmyge,
ZEP.3.12	den rest, der søger tilflugt hos mig.
ZEP.3.13	Der bliver en rest af mit folk, Israel,
ZEP.3.13	som ikke begår uret eller lyver og bedrager.
ZEP.3.13	De skal få lov at leve i fred,
ZEP.3.13	og ingen vil terrorisere dem.”
ZEP.3.14	Syng af glæde, Jerusalems indbyggere.
ZEP.3.14	Råb af fryd, Israels folk.
ZEP.3.14	Ja, glæd jer af hele jeres hjerte.
ZEP.3.15	Herren har fritaget jer fra straffen
ZEP.3.15	og overvundet alle jeres fjender.
ZEP.3.15	Nu bor Herren, Israels Konge, midt iblandt jer.
ZEP.3.15	Aldrig mere skal I frygte noget ondt.
ZEP.3.16	Den dag vil man sige til Jerusalems indbyggere:
ZEP.3.16	„Frygt ikke. Opgiv ikke modet.
ZEP.3.17	Herren, jeres Gud, bor midt iblandt jer.
ZEP.3.17	Han er jeres mægtige Frelser.
ZEP.3.17	Han elsker jer og glæder sig over jer,
ZEP.3.17	han fornyer jer med sin kærlighed,
ZEP.3.17	han synger af glæde over jer
ZEP.3.17	som på højtidsdagene.”
ZEP.3.18	Herren siger:
ZEP.3.18	„I skal ikke længere sørge over,
ZEP.3.18	at I ikke kunne deltage i højtiderne.
ZEP.3.19	Engang vil jeg straffe jeres undertrykkere.
ZEP.3.19	Jeg vil helbrede de haltende
ZEP.3.19	og samle dem, der blev adspredt.
ZEP.3.19	Jeg vil vende deres vanære til ære
ZEP.3.19	og gøre dem berømte over hele jorden.
ZEP.3.20	Til den tid vil jeg samle jer sammen
ZEP.3.20	og føre jer hjem igen.
ZEP.3.20	Jeg vil skabe respekt om jer
ZEP.3.20	og give jer et godt ry blandt jordens folk.
ZEP.3.20	I vil få at se, hvordan jeg genopretter jer.”
HAG.1.1	Profeten Haggaj modtog følgende budskab fra Herren den første dag i den sjette måned af kong Dareiosʼ andet regeringsår. Haggaj fik besked på at give det videre til Judas guvernør, Zerubbabel, søn af Shealtiel, og ypperstepræsten Josva, søn af Jotzadak.
HAG.1.2	„Hør hvad Gud, den Almægtige, siger: Hvorfor siger folk, at tiden endnu ikke er inde til at genopbygge mit tempel? 
HAG.1.3+HAG.1.4	Mener I virkelig, at det er rigtigt af jer at bo i fornemme huse, når mit hus stadig ligger i ruiner? 
HAG.1.5	Tænk over, hvordan det går med jer: 
HAG.1.6	I planter og sår, men får en dårlig høst. I mangler både mad og drikke og tøj, og jeres arbejdsløn forsvinder som i en hullet pung. 
HAG.1.7	Se jer omkring og tænk over situationen.
HAG.1.8	Gå nu op i bjergene og hent tømmer, så mit tempel kan blive færdigbygget, og jeg kan glæde mig over det og vise jer min herlighed.
HAG.1.9	I håber på en god høst, men det bliver kun til lidt, og den smule I henter hjem, forsvinder som dug for solen. Hvorfor? Fordi mit hus ligger i ruiner, mens I har travlt med at bygge huse til jer selv. 
HAG.1.10	Derfor holder jeg regnen tilbage, så I får en dårlig høst. 
HAG.1.11	Jeg lader tørken ramme både lavland og højland, korn og druer, oliven og de øvrige afgrøder. Både mennesker og kvæg lider under det. Alt jeres møjsommelige arbejde er spildt.”
HAG.1.12	Da adlød de alle sammen Herrens ord, som kom til dem gennem profeten Haggaj. Både guvernøren Zerubbabel, ypperstepræsten Josva og den rest af befolkningen, som var kommet tilbage til landet, adlød, for de var klar over, at budskabet var fra Gud, og de tog det alvorligt.
HAG.1.13	Profeten Haggaj gav da folket følgende ord fra Herren: „Jeg vil være med jer og velsigne jer!” 
HAG.1.14+HAG.1.15	Og Gud gjorde Zerubbabel, Josva og hele folket så opsat på at genopbygge Herrens, den Almægtiges, tempel, at de allerede den 24. i samme måned tog fat på arbejdet.
HAG.2.1	Den 21. dag i den syvende måned talte Herren igen til Haggaj: 
HAG.2.2	„Sig til Zerubbabel, Josva og resten af folket: 
HAG.2.3	Er der stadig nogen tilbage iblandt jer, som kan huske, hvor herligt det forrige tempel var? I sammenligning med det synes I sikkert, at det, I er ved at bygge, ikke ser ud af noget. 
HAG.2.4	Men jeg siger til dig, Zerubbabel: Tab ikke modet! Det samme siger jeg til dig, Josva: Tab ikke modet! Ja, jeg siger det til hele folket: Tab ikke modet! Fortsæt arbejdet, for jeg er med jer, 
HAG.2.5	og min Ånd er til stede midt iblandt jer, som jeg lovede jer, dengang I kom ud af Egypten. I har intet at frygte.
HAG.2.6	Snart vil jeg endnu en gang ryste himlen og jorden, både havet og landjorden. 
HAG.2.7	Ja, jeg vil ryste alle verdens nationer, så deres kostbarheder bliver bragt hertil, og jeg vil fylde templet med min herlighed. 
HAG.2.8	Sølvet og guldet tilhører nemlig mig.
HAG.2.9	I skal få at se, at dette tempel bliver herligere end det forrige tempel, for jeg vil lade min fred og velsignelse være over dette sted,” siger Herren, den Almægtige.
HAG.2.10	Den 24. dag i den niende måned samme år sagde Herren til profeten Haggaj: 
HAG.2.11	„Stil præsterne følgende spørgsmål: 
HAG.2.12	Hvis en af jer bærer et stykke helligt offerkød i sin kappe, og kappen kommer i berøring med brød eller kød, vin eller olie eller anden mad, bliver de andre ting så hellige?” Da Haggaj stillede dem det spørgsmål, svarede præsterne: „Nej!”
HAG.2.13	Haggaj fortsatte: „Hvis en person er blevet uren ved at røre et lig, betyder det så, at det, han kommer i berøring med, også bliver urent?” Hertil svarede præsterne: „Ja!”
HAG.2.14	Derefter sagde Haggaj: „Herren siger: Sådan var det også med jer, mit folk. I var urene i jeres forhold til mig. Derfor lykkedes jeres arbejde ikke, og jeres ofringer kunne jeg ikke acceptere.
HAG.2.15	Tænk over, hvordan det gik jer, før I begyndte genopbygningen af templet. 
HAG.2.16	Dengang høstede I kun halvt så meget korn, som I havde regnet med, og fik kun 20 ankre vin, hvor I havde forventet 50. 
HAG.2.17	Jeg ødelagde jeres afgrøder med skimmel, meldug og hagl, og alligevel vendte I jer ikke til mig.
HAG.2.18+HAG.2.19	Men læg mærke til, hvordan det går jer fra i dag, den 24. dag i den niende måned. I dag er templets fundament færdigt, og fra i dag vil jeg velsigne jer. Selvom I endnu ikke har tilsået jeres marker, og selvom vinstokkene, figentræerne, granatæbletræerne og oliventræerne endnu ikke bærer frugt, så vil jeg fra i dag velsigne jer!”
HAG.2.20	Samme dag fik Haggaj endnu et budskab fra Herren 
HAG.2.21	til Zerubbabel. Budskabet lød: „Jeg ryster himlen og jorden, 
HAG.2.22	jeg afsætter konger, tilintetgør stormagter og vælter deres stridsvogne. Heste og ryttere styrter, og hærene slår hinanden ihjel. 
HAG.2.23	Til den tid vil jeg give min tjener Zerubbabel den samme autoritet, som jeg har,
ZEC.1.1	I den ottende måned i kong Dareios
ZEC.1.2+ZEC.1.3+ZEC.1.4	„Hør, hvad jeg, Herren den Almægtige, siger: Hvis I vil vende om og komme til mig, vil jeg komme jer i møde. Vær ikke som jeres forfædre, som jeg var nødt til at straffe hårdt. Jeg advarede dem gennem mine profeter om at vende om fra deres ugudelige levemåde og onde handlinger, men de nægtede at lytte til mig. 
ZEC.1.5	Nu er de alle sammen borte, og profeterne er døde. 
ZEC.1.6	Men det, jeg sagde til dem gennem mine tjenere, profeterne, gik i opfyldelse, og de måtte angrende erkende: ‚Herren straffede os for vores onde levevis og handlinger, akkurat som han sagde, at han ville!’ ”
ZEC.1.7	Den 24. dag i den 11. måned
ZEC.1.8	Jeg så en mand sidde på en rød hest mellem nogle myrtebuske i en kløft. Bag ham var der mange ryttere på røde, brune og hvide heste. 
ZEC.1.9	Ved siden af mig stod en engel. „Hvad betyder alle de heste?” spurgte jeg englen. „Det vil du få at se!” svarede han.
ZEC.1.10	„Herren sendte dem ud for at inspicere hele jorden,” forklarede englen på den røde hest, 
ZEC.1.11	der stod mellem myrtebuskene. Derefter aflagde de øvrige ryttere rapport: „Vi har været overalt på jorden, og alle vegne er der fred og ro.” 
ZEC.1.12	Da sagde englen på den røde hest: „Almægtige Herre, i 70 år har du været vred på de landflygtige fra Jerusalem og Judas byer. Hvornår vil du gribe ind og vise dem barmhjertighed?”
ZEC.1.13	Herren talte nu til englen, som stod ved min side, 
ZEC.1.14	hvorpå englen henvendte sig til mig og sagde: „Forkynd følgende budskab fra Herren, den Almægtige: ‚Jerusalem og Zions bjerg har en særlig plads i mit hjerte. 
ZEC.1.15	Jeg er vred på de selvsikre, gudløse folkeslag, for selv om jeg brugte dem til at straffe mit folk, gik de alt for langt i deres skånselsløse opførsel. 
ZEC.1.16	Derfor erklærer jeg, Herren: Jeg kommer Jerusalem i møde med barmhjertighed. Mit tempel skal genrejses, og hele Jerusalem skal genopbygges. Ja, siger jeg, Herren den Almægtige: 
ZEC.1.17	Jeg vil igen velsigne Israels byer med velstand, trøste Jerusalems indbyggere og bosætte mig på Zions bjerg.’ ”
ZEC.2.1	Derefter fik jeg endnu et syn. Jeg så fire horn. 
ZEC.2.2	„Hvad betyder de horn?” spurgte jeg englen ved min side. Han svarede: „De repræsenterer de stormagter, som har spredt indbyggerne fra Israel, Juda og Jerusalem for alle vinde.”
ZEC.2.3	Så viste Herren mig fire smede. 
ZEC.2.4	„Hvorfor er de smede her?” spurgte jeg.
ZEC.2.4	Englen svarede: „De er kommet for at knuse de fire horn som tegn på, at de ugudelige stormagter, som spredte Judas folk, vil miste deres magt.”
ZEC.2.5	Derefter fik jeg endnu et syn. Jeg så en mand gå med et målebånd i hånden.
ZEC.2.6	„Hvor skal du hen?” spurgte jeg ham.
ZEC.2.6	„Jeg skal ud og måle Jerusalems længde og bredde,” svarede han.
ZEC.2.7	Så kom der en anden engel til syne, og englen ved min side gik ham i møde. 
ZEC.2.8	Den anden engel sagde: „Gå hen og sig til den unge mand dér, at der en dag vil bo så mange mennesker og dyr i Jerusalem, at de ikke kan være indenfor byens mure, men må slå sig ned i området udenfor. 
ZEC.2.9	Da vil Herren selv være som en mur af ild omkring hele området, og han vil bo midt iblandt dem med sin herlighed.
ZEC.2.10+ZEC.2.11	‚Hør efter!’ siger Herren. ‚Jeg spredte mit folk ud til alle fire verdenshjørner, men nu skal I komme hjem. Flygt fra landet mod nord,
ZEC.2.12	Og englen fortsatte:
ZEC.2.13	Han vil slå hårdt ned på dem, og deres egne slaver skal gøre oprør imod dem. Når det sker, vil I forstå, at Herren, den Almægtige, har sendt mig.
ZEC.2.14	‚Glæd jer og syng af fryd, mit folk!’ siger Herren. ‚For jeg kommer og bosætter mig midt iblandt jer! 
ZEC.2.15	Til den tid vil mange mennesker fra andre folkeslag slutte sig til mig og blive en del af mit folk, og jeg vil bosætte mig midt iblandt jer!’ Da vil I forstå, at Herren den Almægtige har sendt mig. 
ZEC.2.16	Herren vil igen udvælge Juda til at være sit hellige land og Jerusalem til at være sin hellige by.
ZEC.2.17	Vær stille for Herren, alle mennesker, for han har rejst sig fra sin himmelske trone for at udføre disse ting.”
ZEC.3.1	I et andet syn viste Herren mig ypperstepræsten Josva stå foran Herrens engel, mens Satan stod ved hans højre side og anklagede ham. 
ZEC.3.2	Herrens engel sagde til Satan: „Så er det nok med dine anklager, Satan! Herren vil straffe dig, for denne mand er som et forkullet stykke træ, reddet ud af ilden.”
ZEC.3.3	Jeg så, at Josva stod foran englen i snavsede klæder. 
ZEC.3.4	Herrens engel sagde da til de omkringstående engle: „Tag det snavsede tøj af ham.” Og henvendt til Josva sagde han: „Jeg har tilgivet dine synder. Nu får du en ren og ny dragt.” 
ZEC.3.5	„Sæt også en ren turban på hans hoved,” sagde englen til sine hjælpere. Så gav de ham en ren turban og en ny dragt på.
ZEC.3.6	Derefter sagde Herrens engel til Josva: 
ZEC.3.7	„Hør hvad Herren siger: Hvis du vil adlyde mine befalinger og samvittighedsfuldt udføre dit hverv, vil jeg gøre dig til leder og vogter af mit tempel, og du skal få samme direkte adgang til mig som englene, der står her. 
ZEC.3.8	Hør efter, Josva! Du er ypperstepræsten, og sammen med de andre præster er du et symbol på den tjener, jeg vil sende engang: Spiren.
ZEC.3.9+ZEC.3.10	På en enkelt dag vil jeg fjerne den skyld, der ligger over landet. Når den dag kommer, kan I igen trygt byde jeres venner velkomne og nyde freden under vinrankens og figentræets skygge. Se på den sten, som jeg har anbragt foran dig, Josva. Den har syv øjne, og jeg vil skrive noget på den.”
ZEC.4.1+ZEC.4.2+ZEC.4.3+ZEC.4.4+ZEC.4.5+ZEC.4.6+ZEC.4.7+ZEC.4.8+ZEC.4.9+ZEC.4.10	„Hvad betyder stenen og øjnene?” spurgte jeg englen, der forklarede tingene for mig.
ZEC.4.1+ZEC.4.2+ZEC.4.3+ZEC.4.4+ZEC.4.5+ZEC.4.6+ZEC.4.7+ZEC.4.8+ZEC.4.9+ZEC.4.10	Så var det, som om jeg faldt i søvn, og jeg så et nyt syn. Englen, som før havde talt til mig, kom hen og vækkede mig. „Hvad ser du nu?” spurgte han. „Jeg ser en lysestage af rent guld,” svarede jeg. „Den har syv olielamper og en beholder foroven, hvorfra olien løber ned til lamperne gennem syv rør. Jeg ser også to oliventræer, et på hver side af oliebeholderen.” 
ZEC.4.11	Så spurgte jeg englen: „Hvilken betydning har de to oliventræer, der står på hver sin side af lysestagen? 
ZEC.4.12	Og hvad betyder de to gyldne oliestrømme, som løber fra træerne ned til beholderen?” 
ZEC.4.13	„Ved du ikke, hvad de betyder?” sagde han. „Nej,” svarede jeg. 
ZEC.4.14	„Det er de to, som er udvalgt og salvet med Guds Ånd til at tjene jordens Herre.”
ZEC.5.1	I det næste syn så jeg en bogrulle, der kom flyvende gennem luften. 
ZEC.5.2	„Hvad ser du?” spurgte englen. „En flyvende bogrulle!” svarede jeg. „Den ser ud til at være omkring 10 m lang og 5 m høj.”
ZEC.5.3	„På den bogrulle har Herren skrevet en dom, som gælder alle i hele landet,” forklarede englen. „De, som stjæler og lyver, har længe nok undgået deres straf. 
ZEC.5.4	Men nu sender jeg min dom over enhver, der stjæler, og over alle, der sværger falsk ved mit navn, siger Herren. Dommen vil ramme deres hjem og familier og ødelægge dem totalt.”
ZEC.5.5	Derefter kom englen igen hen til mig. „Kig op! Kan du se noget, der kommer svævende herhen?” spurgte han. 
ZEC.5.6	„Ja, hvad er det?” spurgte jeg. „En tønde til at måle korn med, men den er fyldt med landets synder,” forklarede han.
ZEC.5.7	I det samme blev tøndens tunge blylåg løftet, og jeg så, at der sad en kvinde nede i den. 
ZEC.5.8	„Den kvinde symboliserer ondskaben på jorden,” forklarede englen. Så skubbede han hende tilbage i tønden og lagde låget på.
ZEC.5.9	Da jeg kiggede op igen, så jeg to kvinder med storkevinger komme svævende gennem luften. De løftede tønden op og fløj af sted med den. 
ZEC.5.10	„Hvor bærer de tønden hen?” spurgte jeg englen.
ZEC.5.11	„Til Babylon,” svarede han. „Der vil man bygge et tempel for kvinden, og når det er færdigt, vil man anbringe hende på en piedestal.”
ZEC.6.1	Igen kiggede jeg op, og jeg så fire stridsvogne, som kom farende frem mellem to bjerge, der var hårde som bronze. 
ZEC.6.2	Den første vogn blev trukket af røde heste, den næste af sorte, 
ZEC.6.3	den tredje af hvide og den fjerde af blakkede heste.
ZEC.6.4	„Hvad betyder det?” spurgte jeg englen. 
ZEC.6.5	Han svarede: „Det er himlens fire ånder, som netop er kommet fra jordens Herre. De bliver sendt ud for at udføre hans befaling. 
ZEC.6.6	Vognen med de sorte heste skal køre mod nord, og den med de hvide heste vil følge bagefter,
ZEC.6.7	De er ivrige efter at komme af sted ud over jorden.” Så sagde han: „Af sted med jer! Drag ud over jorden!” Og de fór af sted. 
ZEC.6.8	Derefter råbte han til mig: „Den stridsvogn som farer mod nord, vil udføre Herrens retfærdige dom over landene mod nord.”
ZEC.6.9	Derefter sagde Herren til mig: 
ZEC.6.10+ZEC.6.11	„Tag hen til Heldaj, Tobija og Jedaja, som lige er ankommet fra eksilet i Babylon, og bed om noget af det sølv og guld, de har bragt med sig. Gå derefter straks hen til Joshijas, Zefanjas søns, hus. Han skal lave en krone af guldet og sølvet. Den skal du sætte på ypperstepræsten Josvas hoved, 
ZEC.6.12	og du skal sige til ham fra den almægtige Gud: ‚Du repræsenterer den, som skal komme, ham, hvis navn er Spiren,
ZEC.6.13	Ikke alene skal han bygge Herrens tempel, men han skal blive æret som en konge. Han skal regere fra sin trone og være både konge og præst, og han vil skabe fred.’ 
ZEC.6.14	Kronen skal derefter opbevares i Herrens tempel til minde om Heldaj, Tobija, Jedaja og Joshija.”
ZEC.6.15	Senere vil der komme folk langvejsfra for at være med til at bygge Herrens tempel. Når det sker, vil I forstå, at Herren, den Almægtige, har sendt mig. Alt dette vil gå i opfyldelse, hvis I lytter og gør, hvad Herren, jeres Gud siger til jer.
ZEC.7.1	Den fjerde dag i den niende måned
ZEC.7.2	Lederne i Betel havde sendt en delegation til templet i Jerusalem, anført af Sarezer og Regem-Melek. 
ZEC.7.3	De kom for at spørge præsterne og profeterne dér, om man fortsat skulle overholde den årlige sørge- og fastedag i den femte måned.
ZEC.7.4	Da gav Herren, den Almægtige, mig følgende budskab til præsterne og hele folket: 
ZEC.7.5	„Når I har fastet og sørget i den femte og syvende
ZEC.7.6	Og når I spiser offermåltiderne, tænker I så ikke kun på at spise og drikke? 
ZEC.7.7	Ved I ikke, at profeterne advarede imod den slags hykleri allerede for længe siden, da Jerusalem og dens forstæder tillige med de vestlige bakkeskråninger og Negev endnu var beboet, og der var fred i landet? 
ZEC.7.8+ZEC.7.9	Derfor siger Herren, den Almægtige: Vær retfærdige i jeres domme, tag hensyn til hinanden og vær barmhjertige. 
ZEC.7.10	I må ikke udnytte enkernes og de forældreløses svaghed, ikke se ned på de fattige og fremmede og ikke udtænke onde planer imod hinanden. 
ZEC.7.11	Alt dette indprentede jeg allerede jeres forfædre, men de ville ikke høre efter og stak stædigt fingrene i ørerne. 
ZEC.7.12	De gjorde deres hjerter hårde som sten, så de hverken overholdt Toraen eller lyttede til de budskaber, som Herren, den Almægtige, ved sin Ånd bragte dem gennem tidligere tiders profeter. Derfor ramte Guds vrede dem. 
ZEC.7.13	Siden de ikke ville høre, når jeg kaldte på dem, ville jeg heller ikke lytte til dem, når de kaldte. 
ZEC.7.14	Det var derfor, jeg spredte dem for alle vinde blandt fremmede folkeslag. Deres land kom til at ligge øde hen, og ingen havde lyst til at rejse igennem det. De var skyld i, at det udvalgte land blev til en ødemark.”
ZEC.8.1	Dernæst sagde Herren til mig: 
ZEC.8.2	„Jerusalem har en særlig plads i mit hjerte, og jeg er vred på dem, der så grusomt raserede byen. 
ZEC.8.3	Jeg vil vende tilbage til Zion og bosætte mig der, og Jerusalem skal kaldes ‚Sandhedens og retfærdighedens by’, og tempelbjerget ‚Den Almægtiges hellige bjerg’.
ZEC.8.4	På Jerusalems torve skal der atter sidde gamle kvinder og mænd, som bruger stok på grund af deres høje alder, 
ZEC.8.5	og gaderne skal vrimle af legende drenge og piger. 
ZEC.8.6	Jeg ved, at det lyder som en umulighed for den rest, som er tilbage af Judas folk, men det er ikke umuligt for mig, siger Herren. 
ZEC.8.7	Jeg vil samle mit folk fra øst og fra vest 
ZEC.8.8	og føre dem hjem til Jerusalem. De skal være mit folk, og jeg vil være deres Gud, så de kan opleve sandhed og retfærdighed.
ZEC.8.9	Vær ved godt mod og fortsæt arbejdet med at genopbygge templet. I har hørt Herrens opmuntrende ord gennem profeterne både nu, og dengang genopbygningen af templet skulle til at begynde. 
ZEC.8.10	Før I begyndte, var der stor fattigdom, og ingen kunne være i fred for fjenderne, ja, alle var fjendtlige over for hinanden. 
ZEC.8.11	Men nu bliver det anderledes, siger Herren, den Almægtige. 
ZEC.8.12	Nu skaber jeg fred og fremgang. Vinstokkene skal igen bære frugt, jorden skal igen frembringe korn, og himlen give regn. Sådan vil jeg velsigne den rest af mit folk, som er tilbage. 
ZEC.8.13	Både Judas og Israels land har været et eksempel til skræk og advarsel for andre folkeslag, men jeg vil frelse dem, så de i stedet kan blive til velsignelse. Vær derfor ikke bange, men tag mod til jer. 
ZEC.8.14+ZEC.8.15	Ligesom jeg før i tiden satte mig for at straffe jeres forfædre, når de vækkede min vrede, og jeg ikke ændrede mening, sådan har jeg nu sat mig for at velsigne Jerusalem og Judas folk. Vær derfor ikke bange. 
ZEC.8.16	Men I skal tale sandhed og lade retfærdigheden råde i jeres retssager, så der bliver fred. 
ZEC.8.17	Læg ikke ondskabsfulde planer imod hinanden og sværg ikke falsk, for den slags hader jeg, siger Herren.
ZEC.8.18+ZEC.8.19	Hvad angår fastedagene i den fjerde, femte, syvende og tiende måned, så skal de blive til glædesfester. I skal sætte en ære i at elske sandheden og holde fred med hinanden. 
ZEC.8.20	Engang vil folk fra hele verden komme til jer, siger Herren, den Almægtige. 
ZEC.8.21	De vil sige til hinanden: ‚Kom, lad os rejse til Jerusalem og søge Herren, så han kan velsigne os! Jeg er parat til at tage af sted!’ 
ZEC.8.22	Selv mennesker fra de store nationer vil komme til Jerusalem for at søge Herren og bede om hans velsignelse. 
ZEC.8.23	Til den tid vil ti mennesker fra alverdens nationer flokkes om en enkelt jøde, tage ham i ærmet og sige: ‚Lad os få lov at tage med dig, for vi har hørt, at Gud er med jer!’ ”
ZEC.9.1	Det følgende er et profetisk ord om landet Hadrak
ZEC.9.2	Hans straf vil ramme Hamat ved grænsen til Damaskus, og han vil slå ned på Tyrus og Sidon på trods af deres dygtighed. 
ZEC.9.3	Selvom Tyrus har bygget sig en stærk fæstning og samlet sig sølv og guld i massevis, 
ZEC.9.4	vil Herren ødelægge byen, skubbe dens fæstning i havet, og lade ilden opæde resten.
ZEC.9.5	„Ashkalon vil høre om det og ryste af skræk,” siger Herren. „Gaza og Ekron vil vånde sig i fortvivlelse og håbløshed. Gaza vil miste sin konge, Ashkalon vil blive folketom, 
ZEC.9.6	og et fremmed folk vil overtage Ashdod. Sådan gør jeg ende på filistrenes hovmod. 
ZEC.9.7	Jeg sætter en stopper for deres afgudsdyrkelse og river det blodige offerkød ud af munden på dem. Men en rest af dem skal vende sig til Gud og indlemmes som en slægt i Judas folk, ligesom jebusitterne for længe siden blev det. 
ZEC.9.8	Og jeg vil slå lejr omkring mit folk og forhindre, at fremmede hære kommer ind i landet. Jeg vil selv stå vagt om min ejendom.”
ZEC.9.9	„Fryd jer og råb af glæde, Jerusalems indbyggere! Se, jeres konge er på vej. Han kommer med retfærdighed og frelse, og han er ydmyg og rider på et hanæsel—det er et æselføl. 
ZEC.9.10	Jeg vil fjerne stridsvognene fra Israel og krigshestene fra Jerusalem, og jeg vil afvæbne de stridende grupper. Kongen vil bringe fred til alle folkeslag, og han skal herske overalt, fra hav til hav, og fra Eufratfloden til jordens ende.
ZEC.9.11	På grund af den pagt, jeg indgik med jer, og som blev beseglet med blod, vil jeg befri jer fra jeres fangehuller. 
ZEC.9.12	Kom hjem i sikkerhed, for nu er der håb. Jeg lover i dag at give jer dobbelt så meget tilbage, som I har mistet. 
ZEC.9.13	Juda, du er min bue! Israel, du er min pil! Jerusalem, du er mit sværd, hvormed jeg skal besejre fjenderne.”
ZEC.9.14	Herren selv vil lede sit folk i kampen. Hans pile farer af sted som lyn. Den Almægtige blæser alarm, stormer frem som en hvirvelvind fra ørkenen i syd. 
ZEC.9.15	Han beskytter sit folk, mens de slår fjenderne ned og træder dem under fode. De bliver som berusede af sejren og hugger fjenden ned i et stort blodbad. 
ZEC.9.16	Til den tid skal Herren, deres Gud, frelse dem, som hyrden, der redder sin hjord, og de skal stråle i det land, han har givet dem, som juveler i en kongekrone. 
ZEC.9.17	Hvilken vidunderlig fremtid. De unge mænd og piger vil være sunde og stærke, for der skal være rigeligt med korn og vin.
ZEC.10.1	Bed Herren om regn om foråret, for så vil regnen give vækst til markens planter. Det er jo Herren, der skaber tordenskyerne og sender regn. 
ZEC.10.2	Husgudernes svar var falske, og sandsigernes syner var svindel. Alle deres drømme var kun tomme ord. Derfor fór I vild som får, der ingen hyrde har.
ZEC.10.3	„Jeg er vred på dem, som skulle være hyrder og ledere for mit folk,” siger Herren, den Almægtige. „Jeg vil velsigne min hjord, Judas folk. De skal ikke længere være som vildfarne får, men stærke som prægtige stridsheste. 
ZEC.10.4	Jeg vil oprejse ledere iblandt dem, som skal give støtte, håb og sejr. 
ZEC.10.5	Folket skal blive mægtige krigere for Herren og træde fjenderne ned i støvet under deres fødder. Herren er med dem i kampen, så deres fjender lider nederlag.
ZEC.10.6	Jeg gør Juda stærk og redder Israel. Jeg vil være barmhjertig imod dem og føre dem hjem. Det skal være, som om jeg aldrig havde forstødt dem, for jeg er Herren, deres Gud, og jeg hører deres råb om hjælp. 
ZEC.10.7	Jeg gør dem stærke, som var de heltemodige krigere, og jeg gør dem glade, som havde de drukket vin. Deres børn skal se det og glæde sig, og alle skal juble over Herren. 
ZEC.10.8	Jeg kalder dem hjem og samler dem sammen, for jeg har befriet dem. De skal igen blive talrige som før. 
ZEC.10.9	Selv om jeg spredte dem blandt fjerne folkeslag, vil de aldrig glemme mig. Både de og deres børn skal vende hjem til deres eget land. 
ZEC.10.10	Fra Egypten og Assyrien henter jeg dem og lader dem bosætte sig i Gilead og Libanon. Der vil ikke være plads til dem alle. 
ZEC.10.11	Når jeg, Herren, fører mit folk gennem trængslens hav, lægger bølgerne sig. Nilens strømme tørrer ud, og Assyriens og Egyptens herredømme over mit folk får ende. 
ZEC.10.12	Jeg gør mit folk stærkt, og hvor de end kommer frem, vil de vandre i min kraft, erklærer Herren.
ZEC.11.1	Luk portene op, Libanon, så ilden kan fortære dine cedertræer. 
ZEC.11.2	Græd, cypresser, for de majestætiske cedertræer er totalt ødelagte. Græd i fortvivlelse, Bashans egetræer, for den tætte skov er fuldstændig ryddet. 
ZEC.11.3	Hør, hvor landets ledere klager, for nu er det forbi med deres velstand. Hør, hvor løverne brøler, for Jordandalens krat er afsvedet.”
ZEC.11.4	Derefter sagde Herren min Gud til mig: „Gå hen og pas en flok får, der snart skal slagtes. 
ZEC.11.5	De, der køber fårene, er i deres fulde ret til at slagte dem. De, der ejer fårene, siger: ‚Gud ske lov, nu er vi rige!’ De har slet ingen medlidenhed med fårene. 
ZEC.11.6	På samme måde vil jeg ikke have medlidenhed med landets indbyggere, men lade dem falde i kløerne på deres egne onde ledere, som skal undertrykke dem og ødelægge landet. Og jeg vil ikke gribe ind og redde dem.”
ZEC.11.7	Så tog jeg et job som hyrde for en flok får, der skulle sælges til opkøbere og slagtes. Jeg anskaffede mig to hyrdestave. Den ene kaldte jeg Barmhjertighed, den anden Sammenhold, og jeg vogtede fårene, som jeg havde fået besked på. 
ZEC.11.8	I løbet af en måned skaffede jeg tre onde hyrder af vejen. Men fårene brød sig ikke om mig, så jeg mistede tålmodigheden med dem.
ZEC.11.9	Så sagde jeg: „Jeg vil ikke være hyrde for jer længere. Det kan godt være, I bliver dræbt af vilde dyr, men det er der ikke noget at gøre ved. Og de overlevende kan få lov at angribe hinanden.”
ZEC.11.10	Derpå tog jeg den stav, jeg havde kaldt Barmhjertighed, og brækkede den midt over for at vise, at jeg ikke længere ville beskytte dem mod de fremmede nationer. 
ZEC.11.11	Så var det job forbi. Men fårenes ejere,
ZEC.11.12	Da sagde jeg til dem: „Hvis I synes, så giv mig min løn. Hvis I ikke vil betale, så lad være!” Så betalte de mig 30 sølvstykker.
ZEC.11.13	Da sagde Herren til mig: „Giv pottemageren
ZEC.11.14	Dernæst brækkede jeg den anden stav, som jeg havde kaldt Sammenhold, for på den måde at vise, at sammenholdet mellem Juda og Israel var brudt.
ZEC.11.15	Derefter sagde Herren til mig: „Gå igen hen og tag et job som hyrde, men opfør dig som en ondskabsfuld hyrde. 
ZEC.11.16	Det skal illustrere, hvordan jeg vil overlade mit folk til en hyrde, der ikke hjælper de får, som er i fare, ikke opsøger de vildfarne, ikke læger de tilskadekomne eller sørger for foder til de raske. Tværtimod slagter og spiser han de bedste af dyrene og splitter endda klovene ad.
ZEC.11.17	Ve den uduelige hyrde, som ikke vogter min hjord ordentligt. Sværdet skal ramme hans arm, så armen bliver lammet, og det skal gennembore hans højre øje, så han mister synet.”
ZEC.12.1	Det følgende er et budskab til Israel fra Herren, som udspændte himlen, lagde jordens fundament og gav mennesket liv og ånde:
ZEC.12.2	„Engang vil nabolandenes folkeslag angribe Judas land og belejre Jerusalem, men de vil få min vrede at føle, så de bliver helt fortumlede. 
ZEC.12.3	Til den tid vil jeg gøre Jerusalem til en tung sten, som de ikke kan løfte. Prøver de på det, kommer de til skade. Alle jordens nationer vil samle sig imod mit folk. 
ZEC.12.4	Men da vil jeg gøre alle fjendens heste panikslagne og rytterne vanvittige. Jeg vil stå vagt over mit folk og gøre fjenderne blinde. 
ZEC.12.5	Da vil Judas ledere forstå, at Jerusalems indbyggere får deres styrke fra Herren, den almægtige Gud.
ZEC.12.6	Til den tid vil jeg gøre Juda til en ild, der antænder tørt brænde, en fakkel, der sætter neg i brand. Judas folk vil besejre nabolandene, så Jerusalems indbyggere kan få lov at være i fred. 
ZEC.12.7	Herren vil først give sejr til hæren fra det judæiske opland, for at Jerusalems indbyggere og Davids slægt ikke skal tro, de er bedre end det øvrige Juda.
ZEC.12.8	Da vil Herren komme Jerusalems indbyggere til hjælp, så den svageste føler sig stærk som kong David, og Davids kongelige slægt skal lede dem med en autoritet, som svarer til Herrens engels, ja, med Guds egen autoritet. 
ZEC.12.9	Til den tid vil jeg tilintetgøre alle de folkeslag, som angriber Jerusalem.
ZEC.12.10	Til den tid vil jeg udgyde nådens og bønnens ånd over Davids kongelige slægt og Jerusalems indbyggere, og de vil få øje på ham, som de har gennemboret. De vil sørge over ham, som man sørger over sin eneste søn, og klage, som man klager over sin førstefødtes død. 
ZEC.12.11	Sorgen og klagen i Jerusalem skal være lige så stor som dødsklagen ved Hadad-Rimmon
ZEC.12.12+ZEC.12.13+ZEC.12.14	Der skal være landesorg, for hele Israels folk skal synke i knæ af gråd og anger, både kongeslægten, præsteslægterne og menigmand. Alle landets slægter skal sørge, mændene for sig og kvinderne for sig.
ZEC.13.1	Til den tid lader jeg en kilde springe frem, som skal rense Davids slægt og Jerusalems indbyggere fra synd og ugudelighed. 
ZEC.13.2	Jeg vil udrydde alle afguder af landet, så deres navne ikke længere skal huskes. Også spåmænd og falske profeter fjerner jeg fra landet. 
ZEC.13.3	Hvis nogen derefter begynder at profetere falsk, vil hans egen familie anklage ham: ‚Du profeterer jo falsk i Herrens navn! Derfor skal du dø!’ Derefter vil hans egen familie dræbe ham. 
ZEC.13.4	De falske profeter tør derfor ikke længere profetere åbenlyst eller iklæde sig den særlige profetdragt. 
ZEC.13.5	Tværtimod vil de sige: ‚Jeg er ikke nogen profet, bare en almindelig bonde. Jeg har dyrket jorden hele mit liv.’ 
ZEC.13.6	Og hvis nogen spørger dem: ‚Hvordan har du fået de ar på armene?’
ZEC.13.7	„Rejs dig, du sværd, og angrib min hyrde, slå ham, som står mig nær,” siger Herren, den Almægtige. „Slå hyrden ned, og fårene vil blive spredt. Men jeg vil hjælpe de ydmyge.
ZEC.13.8	To tredjedele af landets befolkning skal omkomme, men en tredjedel skal overleve. 
ZEC.13.9	Den tredjedel vil jeg føre gennem ild, så de renses, som man renser sølv og forædler guld. Da skal de råbe til mig om hjælp, og jeg vil høre deres råb og sige: ‚De er mit folk!’ hvortil de skal svare: ‚Herren er vores Gud!’ ”
ZEC.14.1+ZEC.14.2	Der vil komme en tid,
ZEC.14.3	Men da vil Herren skride til handling og nedkæmpe de fjendtlige nationer, sådan som han gjorde i gamle dage. 
ZEC.14.4	Når han sætter sine fødder på Olivenbjerget øst for Jerusalem, vil det kløves midt igennem fra øst til vest. Bjergets ene halvdel vil bevæge sig mod nord og den anden halvdel mod syd, så der dannes en stor dal imellem dem. 
ZEC.14.5	Gennem den dal skal I undslippe, for den når hele vejen til Atzal.
ZEC.14.6	Til den tid skal det naturlige lys forsvinde, for de mægtige lysgivere på himlen skal smelte. 
ZEC.14.7	Det bliver helt enestående, og kun Herren ved, hvornår det vil ske. Der skal ikke længere være dag og nat, for om aftenen vil det være lige så lyst som midt på dagen.
ZEC.14.8	Til den tid skal der strømme livgivende vand ud fra Jerusalem, dels i retning af Dødehavet, dels i retning af Middelhavet, og vandet skal strømme både sommer og vinter.
ZEC.14.9	Da skal Herren være konge over hele jorden, og alle skal erkende, at der ikke er nogen anden Gud. 
ZEC.14.10	Hele landet fra Geba i nord til Rimmon i syd skal sænkes, så det bliver en mægtig slette, men Jerusalem skal ligge hævet derover og dække arealet fra Benjamins Port over til den gamle port og videre til Hjørneporten og Hananeltårnet og til de kongelige vinperser. 
ZEC.14.11	Da kan de bo trygt i byen, for den vil aldrig igen opleve Guds straf og blive ødelagt.
ZEC.14.12	Herren vil sende en plage over de folk, som drog i krig mod Jerusalem. De bliver som omvandrende lig. Deres krop begynder at rådne, mens de endnu er i live, øjnene rådner i øjenhulerne, og tungen rådner i munden på dem. 
ZEC.14.13	De bliver så panikslagne, at de griber fat i hinanden og hugger hinanden ned. 
ZEC.14.14	Hele Judas befolkning skal gå ind i kampen for at forsvare Jerusalem. De skal tage rigt bytte fra deres fjender, mængder af guld, sølv og fornemt tøj. 
ZEC.14.15	Fjendernes heste, muldyr, kameler, æsler og alt deres kvæg skal rammes af den samme frygtelige plage.
ZEC.14.16	Men de overlevende fra de nationer, der angreb Jerusalem, skal nu hvert år tage derhen for at tilbede Kongen, den almægtige Herre, og fejre løvhyttefesten. 
ZEC.14.17	Hvis nogen nægter at komme til Jerusalem for at tilbede Kongen, den almægtige Herre, vil de blive nægtet regn i deres land. 
ZEC.14.18	Og hvis Egypten nægter at komme, vil Gud straffe landet med en ny plage. 
ZEC.14.19	Sådan vil Herren straffe både Egypten og alle andre nationer, som ikke vil drage op for at fejre løvhyttefesten.
ZEC.14.20	Til den tid skal hestenes bjælder have følgende indskrift: „Indviet til Herren!” Kødgryderne i Herrens tempel skal være lige så hellige som alterets offerskåle. 
ZEC.14.21	Ja, hver eneste gryde i hele Jerusalem og Juda skal være indviet til Herren og til fri disposition for enhver, som kommer for at ofre til Herren. Og der skal ikke mere være nogen, der driver handel i Herrens tempel.
MAL.1.1	Malakias modtog følgende budskab fra Herren til Israels folk:
MAL.1.2+MAL.1.3	„Jeg elsker jer, mit folk,” siger Herren.
MAL.1.2+MAL.1.3	„I spørger: ‚Hvordan har du vist os din kærlighed?’
MAL.1.2+MAL.1.3	Dertil svarer jeg: Er Esau ikke Jakobs bror? Og dog foretrak jeg Jakob frem for Esau. Jeg gjorde Esaus bjergland til en ødemark, et sted hvor sjakaler færdes. 
MAL.1.4	Og hvis Esaus efterkommere, edomitterne, siger: ‚Vores land blev hærget, men vi vil genopbygge det,’ så river jeg det ned igen. Deres land er kendt som ondskabens land, og derfor er de til stadighed offer for min vrede. 
MAL.1.5	Det skal I få at se, og da vil I udbryde: ‚Herrens magt rækker langt ud over Israels grænser.’ 
MAL.1.6	En søn ærer sin far, og en slave respekterer sin herre. Jeg er både jeres Far og Herre, men alligevel ærer og respekterer I mig ikke! I er mine præster, men I ringeagter mig!
MAL.1.6	‚Hvordan har vi ringeagtet dig?’ spørger I.
MAL.1.7	Hver gang I bringer urene ofre til alteret!
MAL.1.7	‚Hvordan er vores ofre blevet urene?’
MAL.1.7	Fordi I siger: ‚Der er ingen grund til at give det bedste til Gud!’
MAL.1.8	Er det måske ikke forkasteligt at ofre syge, lamme og blinde dyr til mig? Prøv at bringe sådanne gaver til jeres guvernør! Vil han synes om dem og gøre, hvad I beder ham om? 
MAL.1.9	Tror I, at jeg vil hjælpe jer, når I bringer mig sådanne gaver? 
MAL.1.10	Det ville være bedre at spærre døren til templet, så I ikke kom og ofrede den slags nytteløse gaver. Jeg kan ikke acceptere jeres handlemåde, og jeg vil ikke tage imod jeres ofre.
MAL.1.11	Alle folkeslag fra den ene ende af jorden til den anden skal erkende min magt og storhed. Overalt vil mennesker bringe mig røgelse og egnede ofre. 
MAL.1.12	I, derimod, vanærer mig ved at sige: ‚Det er ikke så væsentligt, om det, vi ofrer til Herren, er som foreskrevet.’
MAL.1.13	I beklager jer oven i købet og siger: ‚Hvor er det besværligt at tjene Herren!’
MAL.1.13	Hvorfor foragter I mig? I bringer stjålne, lamme og syge dyr som offergave til mig. Skulle jeg virkelig tage imod sådan noget? 
MAL.1.14	Den bedrager, som lover at bringe en flot vædder fra sin hjord, men bringer et defekt dyr i stedet, fortjener min straf. For jeg er en mægtig Konge, og alverdens folkeslag har ærefrygt for mig! siger Herren, den Almægtige.”
MAL.2.1	I præster, lyt til denne advarsel fra Herren den Almægtige:
MAL.2.2	„Hvis I ikke adlyder mig og ændrer indstilling, hvis I ikke tager det alvorligt med at vise ærefrygt for mig, må I tage konsekvensen. I stedet for at velsigne jer vil jeg sende forbandelse over jer, og de velsignelser, I udtaler over andre, bliver til forbandelser. Ja, det er allerede sket, fordi I ikke tog mine befalinger alvorligt.
MAL.2.3	Jeg vil vride armen om på jer,
MAL.2.4	Jeg har givet jer denne advarsel, for at I skal overholde den pagt, jeg sluttede med levitterne. 
MAL.2.5	Min pagt med dem var, at jeg ville give dem liv og fremgang, og de skulle til gengæld vise mig ære og respekt. Og det gjorde de før i tiden. 
MAL.2.6	De underviste folket i sandheden. De snød og bedrog mig ikke—nej, de handlede ærligt og oprigtigt, og de fik mange til at omvende sig fra deres synder.
MAL.2.7	Enhver præst bør tale med visdom, så folk kan komme til ham og få undervisning, for en præst er et sendebud fra Gud, den Almægtige. 
MAL.2.8	Men I har vendt mig ryggen, og med jeres lære har I fået folket til at overtræde mine befalinger. I har brudt den pagt, jeg indgik med levitterne om at de skulle være mine tjenere. 
MAL.2.9	Derfor bliver I vanæret i folkets øjne, for I gør ikke, hvad jeg siger. I stedet udnytter I loven til egen fordel.”
MAL.2.10	Vi er jo alle skabt af den samme Gud. Vi har den samme far. Når vi hører sammen, hvorfor svigter vi så hinanden ved at bryde den pagt, Gud indstiftede med vores forfædre? 
MAL.2.11	Judas folk har svigtet. Der er begået en stor synd i Israel og Jerusalem. Judas folk har ødelagt deres status som Guds hellige og elskede folk ved at gifte sig med ikke-jødiske kvinder, som holder fast ved afguderne. 
MAL.2.12	Må Herren udrydde enhver israelit, der handler sådan, uanset hvem det er, og uanset om de bringer ofre til Herren eller ej.
MAL.2.13+MAL.2.14	En anden synd, I begår, er at bryde ægteskabet. Det hjælper intet, at I klager over, at Gud ikke længere tager imod jeres ofre. Det hjælper heller ikke at græde nok så mange tårer ved alteret. I spørger, hvorfor Gud har forladt jer, for han tager ikke længere imod jeres ofre. Jeg skal sige jer hvorfor. Herren var vidne til den ægteskabspagt, du indgik med din hustru i din ungdom. Men du har været utro imod hende, selvom hun er din ægtefælle, som du indgik en pagt med. 
MAL.2.15	Ingen, som har noget tilbage af Guds Ånd i sig, vil gøre sådan. Og hvorfor ikke? Fordi han ønsker, at hans børn skal tjene Gud.
MAL.2.16	„Jeg hader skilsmisse!” siger Herren, Israels Gud. „Det er som at begå vold. Forstå, hvad der er Guds vilje, og svigt ikke din hustru.”
MAL.2.17	Jeres ord gør Herren bedrøvet. „Hvad har vi da sagt?” spørger I. I hævder, at han accepterer de gudløses ondskab, da han tilsyneladende ikke straffer dem.
MAL.3.1	Herren, den Almægtige, siger: „Hør efter: Jeg vil sende min udsending i forvejen. Han skal berede vejen for mig. Derefter vil den Herre, I venter på, pludselig komme til sit tempel. Ja, pagtens sendebud, som vil give jer glæde, han kommer helt sikkert.”
MAL.3.2	Når han kommer, betyder det dom over ondskaben. Han er som ilden under en smeltedigel, som et ætsende rensemiddel. 
MAL.3.3	Ligesom sølv og guld bliver renset for urenheder i smeltediglen, vil han rense levitterne og præsterne for deres urenhed. Først derefter kan de bringe Herren de rette ofre. 
MAL.3.4	Da kan Herren igen glæde sig over at modtage Judas og Jerusalems offergaver som før i tiden.
MAL.3.5	Herren, den Almægtige, siger: „Når jeg kommer, vil jeg uden tøven straffe de ugudelige: dem, der øver trolddom, ægteskabsbryderne, dem, der sværger falsk, dem, der snyder arbejderne for deres løn, dem, der udnytter enkerne og de forældreløse, dem, der bedrager fremmede og udlændinge, ja, alle, der ikke har ærefrygt for mig.
MAL.3.6	Jeg, Herren, har ikke forandret mig. Og der er stadig en rest tilbage af mit folk, Jakobs efterkommere. 
MAL.3.7	Lige siden jeres forfædres tid har I haft problemer med at overholde mine befalinger. Vend om og kom til mig, så vil jeg komme jer i møde.
MAL.3.7	I siger: ‚Vi har da aldrig vendt os bort fra dig!’
MAL.3.8	Men jeg siger: Synes I, det er i orden, at mennesker bedrager Gud? For det er præcis, hvad I har gjort!
MAL.3.8	‚Hvordan har vi bedraget dig?’ spørger I.
MAL.3.8	Ved at fratage mig den tiende og de ofre, som tilkommer mig. 
MAL.3.9	I har alle bedraget mig, og derfor rammer dommen hele folket. 
MAL.3.10	Bring hele min tiende til forrådskammeret, så der bliver rigeligt med mad i mit hus. Sæt mig på prøve, så skal I se, at jeg åbner himlens sluser og overøser jer med velsignelser. 
MAL.3.11	Så vil jeg holde græshopperne væk, så jeres marker igen kan give en god høst og jeres vinmarker producere mange vindruer. 
MAL.3.12	Og alle folkeslag vil tale om, hvor velsignede I er, for jeres land bliver et dejligt sted at bo, siger Herren, den Almægtige!”
MAL.3.13	Herren siger: „I har kritiseret mig voldsomt.
MAL.3.13	‚Hvad har vi da sagt?’ spørger I.
MAL.3.14	I har sagt: ‚Det er omsonst at tjene Gud, den Almægtige. Vi får jo ikke noget ud af at overholde hans bud. Og han lægger slet ikke mærke til, hvor meget vi faster. 
MAL.3.15	Der er større fordel ved at være selvsikker end ydmyg. De ugudelige har jo heldet med sig. De gør oprør mod Gud og slipper godt fra det.’ ”
MAL.3.16	De, som havde ærefrygt for Herren, talte nu sammen, og Herren hørte, hvad de sagde. Han sørgede for, at deres navne blev nedskrevet i en bog, så deres trofasthed ville blive husket.
MAL.3.17	„Når jeg griber ind,” siger Herren, den Almægtige, „skal de være en del af mit ejendomsfolk. Jeg vil være barmhjertig mod dem, som en far er barmhjertig over for en lydig søn. 
MAL.3.18	Til den tid skal man atter kunne se forskel på de retskafne og de gudløse, på dem, der tjener Herren, og dem, der ikke tjener ham.”
MAL.3.19	„Når dommen kommer,” siger Herren, den Almægtige, „vil de selvsikre, ugudelige mennesker blive tilintetgjort som halm, der bliver smidt i en brændende ovn. De bliver brændt rub og stub, så intet er tilbage.
MAL.3.20	Men over jer, som ærer mig, skal min retfærdighed stråle som solen og bringe lægedom. Og I skal danse omkring som forårskåde kalve, der lige er sluppet ud fra stalden. 
MAL.3.21	Når jeg griber ind, skal I triumfere over de ugudelige og træde dem ned som støv under jeres fødder,” erklærer Herren, den Almægtige.
MAL.3.22	„Husk på de love og forordninger, jeg gav til hele Israel gennem min tjener Moses på Horebs bjerg.
MAL.3.23	Men før den store og alvorlige dom bliver udført, vil jeg sende profeten Elias til jer. 
MAL.3.24	Han vil hjælpe forældre til at blive forsonet med deres børn og børn til at blive forsonet med deres forældre, så ikke alle skal udryddes, når dommen kommer.”
MAT.1.1	Jesus var „søn” af både kong David og af Abraham. Her følger slægtstavlen:
MAT.1.2	Abraham blev far til Isak, og Isak far til Jakob. Jakob blev far til Juda og hans brødre. 
MAT.1.3	Juda blev med Tamar far til Peretz
MAT.1.4	Ram blev far til Amminadab. Amminadab blev far til Nahshon, som blev far til Salma, 
MAT.1.5	og Salma blev far til Boaz, hvis mor hed Rahab. Boaz blev far til Obed, hvis mor hed Ruth. Obed blev far til Isaj, 
MAT.1.6	og Isaj far til kong David.
MAT.1.6	David blev med Uriasʼ kone far til Salomon. 
MAT.1.7	Salomon blev far til Rehabeam, som blev far til Abija, og Abija blev far til Asa. 
MAT.1.8	Asa blev far til Joshafat, som blev far til Joram. Joram blev far
MAT.1.9	som blev far til Jotam, og Jotam blev far til Ahaz. Ahaz blev far til Hizkija, 
MAT.1.10	som blev far til Manasse, og Manasse blev far til Amon. Amon blev far til Josias, 
MAT.1.11	som blev far til Jekonja
MAT.1.12	Efter at folket var ført bort til Babylon, blev Jekonja far til Shealtiel, som blev far til Zerubbabel, 
MAT.1.13	som igen blev far til Abiud. Abiud blev far til Eljakim, som blev far til Azor, 
MAT.1.14	og Azor blev far til Zadok, som blev far til Akim. Akim blev far til Eliud, 
MAT.1.15	som blev far til Eleazar, og Eleazar blev far til Mattan, som blev far til Jakob. 
MAT.1.16	Jakob blev far til Josef, der blev gift med Maria, som var mor til Jesus, der også kaldes Messias.
MAT.1.17	Der er altså 14 slægtled fra Abraham til kong David, og 14 fra kong Davids tid, indtil folket blev ført bort til Babylon, og 14 fra den tid, da folket kom til Babylon, indtil Messias blev født.
MAT.1.18	Jesus, Messias, kom til verden på følgende måde: Hans mor Maria var forlovet med Josef, men før de havde været sammen, viste det sig, at hun ventede et barn ved Helligåndens kraft.
MAT.1.19	Josef var en god og retskaffen mand, som ikke ville udsætte hende for offentlig skam, så han besluttede sig til i al stilhed at hæve forlovelsen.
MAT.1.20	Mens han tænkte over det, havde han en drøm, hvor en engel fra Gud viste sig for ham. Englen sagde: „Josef, du er jo af kong Davids slægt, og du skal ikke være betænkelig ved at gifte dig med Maria, for det barn, hun venter, er blevet til ved Helligåndens kraft. 
MAT.1.21	Hun skal føde en søn, og du skal kalde ham 
MAT.1.22	På den måde gik det i opfyldelse, som Gud havde talt gennem en af sine profeter:
MAT.1.23	„Se, jomfruen vil blive gravid.
MAT.1.23	Hun skal føde en søn,
MAT.1.23	og han skal kaldes ‚Immanuel’.”
MAT.1.23	(Det navn betyder: „Gud er med os”).
MAT.1.24	Da Josef vågnede, stod han op og gjorde, som englen havde sagt. Han accepterede at gifte sig med Maria, 
MAT.1.25	men havde ikke ægteskabeligt samliv med hende, før hun havde født.
MAT.2.1	Jesus blev født i Betlehem i Judæa, mens Herodes den Store var konge. Nogen tid efter ankom nogle stjernetydere fra Østen til Jerusalem. De spurgte: 
MAT.2.2	„Hvor er jødernes nyfødte konge? Vi har set hans stjerne i Østen, og nu er vi kommet her for at bringe ham vores hyldest.”
MAT.2.3	Kong Herodes blev skrækslagen, og Jerusalem begyndte at summe af rygter. 
MAT.2.4	Han sammenkaldte derfor ypperstepræsterne
MAT.2.5	„Ja,” svarede de, „i Betlehem. For en af profeterne har skrevet:
MAT.2.6	‚Du Betlehem i Judas land!
MAT.2.6	Du er langtfra den ringeste blandt Judas byer.
MAT.2.6	Fra dig skal en hersker udgå,
MAT.2.6	han skal blive leder for mit folk, Israel!’ ”
MAT.2.7	Derefter tilkaldte Herodes i al hemmelighed stjernetyderne, og de fortalte ham det nøjagtige tidspunkt, da de første gang havde set stjernen. 
MAT.2.8	„I skal søge efter barnet i Betlehem,” sagde han. „Når I har fundet det, skal I komme tilbage og fortælle mig, hvor han er. Så vil jeg også tage derhen og hylde ham.”
MAT.2.9+MAT.2.10	Da stjernetyderne havde talt med kongen, tog de af sted. Kort efter fik de til deres store glæde igen øje på den stjerne, de havde set i Østen. Og de fulgte den, indtil den stod stille over det sted, hvor barnet var.
MAT.2.11	De gik ind i huset, og der så de Jesus sammen med hans mor, Maria. De knælede ned foran ham og bøjede i ærefrygt hovedet mod jorden. Derefter åbnede de for deres medbragte kostbarheder og gav ham både guld, røgelse og myrra.
MAT.2.12	Senere advarede Gud dem i en drøm imod at tage tilbage til Herodes. Derfor rejste de en anden vej hjem.
MAT.2.13	Da stjernetyderne var taget af sted, viste en engel sig for Josef i en drøm. „Stå op og flygt til Egypten med barnet og dets mor,” sagde englen. „Kong Herodes leder efter barnet for at slå det ihjel. Bliv i Egypten, indtil jeg siger til.” 
MAT.2.14	Samme nat tog Josef af sted med Maria og barnet, og de bosatte sig i Egypten, 
MAT.2.15	indtil Herodes var død. Sådan gik det i opfyldelse, som Herren havde talt gennem en af sine profeter:
MAT.2.15	„Jeg kaldte min søn ud af Egypten.”
MAT.2.16	Herodes blev rasende, da han opdagede, at stjernetyderne havde narret ham. Han sendte straks soldater til Betlehem og omegn for at dræbe alle drengebørn på to år og derunder, altså alle, der var født efter det tidspunkt, stjernetyderne havde nævnt.
MAT.2.17	Med den massakre opfyldtes profeten Jeremiasʼ ord:
MAT.2.18	„I Rama høres der skrig,
MAT.2.18	jamren og højlydt gråd.
MAT.2.18	Det er Rakel, der græder over sine børn.
MAT.2.18	Hun vil ikke lade sig trøste,
MAT.2.18	for børnene er borte.”
MAT.2.19	Efter at Herodes var død, viste englen sig igen i en drøm for Josef i Egypten og sagde: 
MAT.2.20	„Rejs tilbage til Israel sammen med barnet og hans mor. De, som ville slå barnet ihjel, er selv døde.” 
MAT.2.21	Josef begav sig da på vej tilbage mod Israel med Jesus og Maria. 
MAT.2.22	Men da han hørte, at Herodesʼ søn, Arkelaos, var blevet konge i Judæa efter sin far, var han bange for at tage derhen. Desuden blev han advaret i endnu en drøm og besluttede derfor at tage til Galilæa, 
MAT.2.23	hvor han bosatte sig i den by, der hedder Nazaret. På den måde opfyldtes det profetiske ord om, at Messias skulle kaldes „nazaræer”.
MAT.3.1	Mange år senere begyndte Johannes Døber at prædike ude i Judæas ødemark. Hans budskab lød sådan her: 
MAT.3.2	„I skal ændre jeres indstilling, for nu er Guds rige kommet!” 
MAT.3.3	Det er ham, der tales om i profeten Esajasʼ bog, dér hvor der står:
MAT.3.3	„Der lyder en stemme i ødemarken:
MAT.3.3	‚Ban vej for Herren!
MAT.3.3	Gør jer klar til hans komme!’ ”
MAT.3.4	Johannesʼ profetkappe var vævet af kamelhår, og han havde et læderbælte om livet. Hans mad bestod af græshopper og honning fra vilde bier. 
MAT.3.5	Folk fra Jerusalem og hele egnen omkring Jordanfloden—ja fra hver eneste del af Judæa—kom ud i ødemarken for at høre ham. 
MAT.3.6	Og dem, der bekendte deres synder, døbte han i Jordanfloden.
MAT.3.7	Men da han så, at mange farisæere og saddukæere
MAT.3.8	Bevis med jeres liv, at I virkelig har taget afstand fra jeres synder. 
MAT.3.9	Det hjælper jer ikke at sige: ‚Vi er da børn af Abraham.’
MAT.3.10	Øksen ligger allerede klar ved foden af træerne, og det træ, som ikke bærer god frugt, skal hugges om og kastes i ilden. 
MAT.3.11	 døber med vand, for at det skal føre til en ændret indstilling, men snart kommer der en, som har større magt, end jeg har. Jeg er ikke engang værdig til at bære hans sandaler. 
MAT.3.12	Han har kasteskovlen i hånden for at rense kornet for avner. Kernerne samler han i sin lade, men avnerne vil blive brændt i en uudslukkelig ild.”
MAT.3.13	Jesus ankom nu fra Galilæa til Jordanfloden for at blive døbt af Johannes. 
MAT.3.14	Men Johannes ville ikke gøre det: „Det er jo mig, der trænger til at blive døbt af dig!” protesterede han. „Hvorfor kommer du så til mig?”
MAT.3.15	„Gør det nu,” sagde Jesus, „for på den måde gør vi Guds vilje.”
MAT.3.15	Johannes gjorde da, som Jesus ønskede.
MAT.3.16	I samme øjeblik Jesus efter dåben steg op af vandet, blev himlen pludselig åbnet, og Guds Ånd kom over ham som en due, der dalede ned ovenfra. 
MAT.3.17	Samtidig lød der en stemme fra himlen: „Det er min elskede Søn. Ham er jeg fuldt ud tilfreds med.”
MAT.4.1	Derefter førte Helligånden Jesus ud til et øde sted, for at Djævelen kunne friste ham. 
MAT.4.2	Der gik 40 dage, hvor Jesus ikke spiste noget, og han blev meget sulten. 
MAT.4.3	Da kom Fristeren til ham og sagde: „Hvis du virkelig er Guds Søn, hvorfor siger du så ikke til de sten dér, at de skal blive til brød?”
MAT.4.4	Jesus svarede: „Der står skrevet: ‚Et menneske lever ikke af brød alene, men af hvert ord, som Gud taler.’ ”
MAT.4.5	Så førte Djævelen ham ind til Jerusalem og op på det højeste hjørne af tempelmuren.
MAT.4.6	„Hvis du virkelig er Guds Søn,” sagde han, „så kast dig ud herfra! Der står jo skrevet: ‚Han befaler sine engle at passe på dig. De skal bære dig på hænder, så du ikke støder din fod på nogen sten.’
MAT.4.7	Jesus svarede: „Der står også skrevet: ‚Du må ikke provokere Herren, din Gud.’ ”
MAT.4.8	Så tog Djævelen ham med op på toppen af et højt bjerg og viste ham alle verdens lande og al deres herlighed. 
MAT.4.9	„Alt det vil jeg give dig,” sagde han, „hvis du falder på knæ og tilbeder mig.”
MAT.4.10	Jesus svarede: „Forsvind Satan! Der står jo skrevet: Det er Herren din Gud, du skal tilbede, og ham alene du skal tjene.”
MAT.4.11	Så forlod Djævelen ham, og nogle engle kom og sørgede for mad til ham.
MAT.4.12	Da Jesus kort efter hørte, at Johannes var blevet sat i fængsel, tog han tilbage til Galilæa. 
MAT.4.13	Han slog sig dog ikke ned i sin hjemby Nazaret, men flyttede til Kapernaum ved Genesaret Sø, som ligger i den egn, hvor stammerne Zebulon og Naftali i sin tid havde bosat sig. 
MAT.4.14	Dermed gik det ord i opfyldelse, som Gud havde talt ved profeten Esajas:
MAT.4.15	„Du Zebulons og Naftalis land,
MAT.4.15	som vejen til havet går igennem,
MAT.4.15	og landet øst for Jordanfloden,
MAT.4.15	de fremmede folkeslags Galilæa,
MAT.4.16	det folk, som bor i mørket,
MAT.4.16	har set et strålende lys.
MAT.4.16	Lyset er brudt frem hos dem, som lever i dødens land
MAT.4.16	og bor i dødens skygge.”
MAT.4.17	Fra da af begyndte Jesus at forkynde sit budskab: „I skal ændre jeres indstilling, for nu er Guds rige kommet!”
MAT.4.18	En dag, da Jesus gik langs bredden af Galilæasøen, så han to brødre, Simon (der senere fik navnet Peter) og Andreas. De var i færd med at fiske med kastenet i søen. 
MAT.4.19	Jesus råbte ud til dem: „Kom med mig, så skal jeg gøre jer til menneskefiskere!” 
MAT.4.20	Med det samme sagde de farvel til fiskeriet og fulgte ham som hans første disciple.
MAT.4.21	Lidt længere henne på stranden fik Jesus øje på to andre brødre, Jakob og Johannes. De sad i en båd sammen med deres far, Zebedæus, og var ved at gøre deres net
MAT.4.22	og de lagde straks arbejdet til side, efterlod deres far i båden og fulgte med Jesus.
MAT.4.23	Jesus vandrede nu omkring i hele Galilæa og underviste i synagogerne. Overalt hvor han kom frem, forkyndte han de gode nyheder om Guds rige, og han helbredte alle slags skrøbeligheder og sygdomme. 
MAT.4.24	Rygterne om de mirakler, han gjorde, blev spredt langt ud over Galilæas grænser, så der kom syge helt fra Syrien for at blive helbredt. Uanset hvad de fejlede, eller hvilke smerter de havde—om det var dæmonbesatte, epileptikere eller lamme mennesker—så helbredte Jesus dem alle. 
MAT.4.25	Store skarer fulgte ham, hvor han end gik. Det var folk fra Galilæa, Dekapolis, Jerusalem og hele Judæa—ja, de kom helt fra den anden side af Jordanfloden.
MAT.5.1	Da Jesus så de mange mennesker, gik han op på den nærliggende bakke.
MAT.5.2	og han begyndte at undervise dem:
MAT.5.3	„Velsignede er de, der erkender deres afhængighed af Gud
MAT.5.3	for de skal få del i Guds rige.
MAT.5.4	Velsignede er de, der sørger over situationen
MAT.5.4	for de skal blive trøstet.
MAT.5.5	Velsignede er de ydmyge—
MAT.5.5	for de skal få landet
MAT.5.6	Velsignede er de, der tørster efter retfærdighed—
MAT.5.6	for de skal få slukket deres tørst.
MAT.5.7	Velsignede er de barmhjertige—
MAT.5.7	for de skal mødes med barmhjertighed.
MAT.5.8	Velsignede er de rene af hjertet—
MAT.5.8	for de skal få lov at se Gud.
MAT.5.9	Velsignede er de, der stifter fred—
MAT.5.9	for de skal kaldes børn af Gud.
MAT.5.10	Velsignede er de, der bliver forfulgt, fordi de gør Guds vilje—
MAT.5.10	for de skal få del i Guds rige.
MAT.5.11	Velsignede er I, når man håner, forfølger og bagtaler jer, fordi I tror på mig. 
MAT.5.12	Glæd jer af hele jeres hjerte, for I får en stor løn i Himlen. Sådan forfulgte man også profeterne før jer.
MAT.5.13	I er jordens salt. Men hvis saltet mister sin kraft, hvad kan man da salte det med?
MAT.5.14	I er verdens lys, og det skal kunne ses, ligesom en by, der ligger på et bjerg, kan ses langt væk. 
MAT.5.15	Man tænder jo ikke en lampe for at skjule den under en spand. Nej, den skal stå højt og frit, så den kan lyse for alle i huset. 
MAT.5.16	På samme måde skal I lade det lys, I har fået, skinne for folk, så de kan se, at det, I gør, er prisværdigt, og så de kan give jeres Far i Himlen ære.
MAT.5.17	I skal ikke tro, at jeg er kommet for at tilintetgøre Toraen eller Profetbøgerne.
MAT.5.18	Det siger jeg jer: Så længe himlen og jorden består, skal end ikke den mindste del af Toraen forsvinde. Det skal opfyldes alt sammen. 
MAT.5.19	Hvis nogen derfor går imod et af de mindste bud i Toraen og lærer andre at gøre det samme, skal de kaldes de mindste i Guds rige. Men de, som lever efter Guds vilje og lærer andre det samme, skal kaldes de største i Guds rige. 
MAT.5.20	Men det siger jeg jer: Hvis 
MAT.5.21	I har hørt, at der blev sagt til vores forfædre: ‚Du må ikke begå drab.’ Hvis nogen gør det, skal de stilles for retten. 
MAT.5.22	Men 
MAT.5.23	Når du går hen for at give en gave til Gud, og du så kommer i tanke om, at en af dine bekendte har noget imod dig, 
MAT.5.24	så lad gaven vente. Gå først hen og bliv forsonet med vedkommende. Derefter kan du bringe din gave.
MAT.5.25	Hvis nogen anklager dig for ikke at have betalt, hvad du skylder, så få et forlig i stand, inden det er for sent. Ellers bliver du slæbt i retten, og dommeren overgiver dig til retsbetjenten, som sætter dig i fængsel. 
MAT.5.26	Det siger jeg dig: Du slipper ikke ud derfra, før du har betalt alt, hvad du skylder.
MAT.5.27	I ved, at Toraen siger: ‚Du må ikke bryde ægteskabet.’
MAT.5.28	Men 
MAT.5.29	Hvis dit øje er årsag til, at du bukker under for fristelsen, så riv det ud og kast det bort. Det er bedre, at en enkelt del af dig bliver ødelagt, end at hele din krop bliver kastet i Helvedes ild. 
MAT.5.30	Hvis det er din hånd, der fører dig i fristelse, så hug den af og kast den bort. Det er bedre for dig at miste et af dine lemmer, end at du med alle lemmer i behold ender i Helvede.
MAT.5.31	I har også hørt, at hvis en mand skiller sig fra sin kone, skal han give hende et skilsmissebrev.
MAT.5.32	Men 
MAT.5.33	Der blev også sagt til vores forfædre: ‚Du må ikke bryde en ed, som du har aflagt over for Gud, men du skal holde det, du har svoret.’
MAT.5.34	Men 
MAT.5.35	Du skal heller ikke sige ‚ved Jorden’, for Jorden er Guds fodskammel. Du må heller ikke sige: ‚Jeg sværger ved Jerusalem’, for Jerusalem er Den store Konges by. 
MAT.5.36	Sig heller ikke: ‚Om det så koster mig mit hoved’, for du er ikke i stand til at gøre ét hår på dit hoved hvidt eller sort. 
MAT.5.37	Sig ganske enkelt: ‚Ja, jeg vil’, eller: ‚Nej, jeg vil ikke’. Hvad der ligger ud over det, kommer fra den Onde.
MAT.5.38	I har hørt, at der blev sagt: ‚Øje for øje og tand for tand.’
MAT.5.39	Men 
MAT.5.40	Hvis nogen truer dig med en retssag for at få din inderkjortel, så lad ham få yderkjortlen med.
MAT.5.41	Hvis nogen befaler dig at bære hans oppakning en kilometer, så gå to kilometer med ham. 
MAT.5.42	Giv til dem, der beder om hjælp. Afvis ikke dem, der vil låne af dig.
MAT.5.43	I har hørt, at der blev sagt: ‚Du skal elske din næste og hade din fjende.’
MAT.5.44	Men 
MAT.5.45	Derved handler I som jeres himmelske Fars sande børn, for han lader sin sol skinne til gavn både for de onde og de gode, og han lader det regne både på dem, der gør hans vilje, og dem, der ikke gør. 
MAT.5.46	Hvis I kun elsker dem, der elsker jer, hvad særligt godt skulle der være ved det? Det kan enhver synder jo gøre. 
MAT.5.47	Hvis I kun hilser på dem, der hilser på jer, hvad særligt gør I så? Gør alle ikke det? 
MAT.5.48	Nej, I bør have samme kærlighed, som jeres Far i Himlen har.
MAT.6.1	Pas på jeres motiver, så I ikke gør gode gerninger, for at andre skal lægge mærke til jer. Så mister I nemlig den belønning, der kommer fra jeres Far i Himlen.
MAT.6.2	Når du giver en gave til en, der er i nød, så vær ikke som de selvretfærdige, der plejer at udbasunere deres gode gerninger i synagoger og på gadehjørner, for at folk skal rose dem. Det siger jeg jer: De har allerede fået deres belønning. 
MAT.6.3+MAT.6.4	Nej, når 
MAT.6.5	Når I beder, skal I ikke være som de selvretfærdige hyklere. De elsker at stille sig op og bede i synagogerne og på gadehjørnerne, for at folk skal lægge mærke til dem. Det siger jeg jer: De har allerede fået deres fulde løn. 
MAT.6.6	Nej, når 
MAT.6.7	Når I beder, skal I ikke gøre som de mennesker, der ikke kender Gud. De fremsiger de samme bønner om og om igen, for de tror, at deres bønner bliver hørt på grund af de mange ord. 
MAT.6.8	Sådan skal I ikke gøre, for jeres Far ved, hvad I trænger til, før I beder ham om det. 
MAT.6.9	Bed derfor på følgende måde:
MAT.6.9	Far i Himlen.
MAT.6.9	Må du blive æret.
MAT.6.10	Må dit rige bryde igennem.
MAT.6.10	Må din vilje ske på jorden,
MAT.6.10	som den sker i Himlen.
MAT.6.11	Giv os det, vi har brug for i dag.
MAT.6.12	Tilgiv os, hvor vi har svigtet,
MAT.6.12	ligesom vi selv har tilgivet dem, der har svigtet os.
MAT.6.13	Lad os ikke bukke under for fristelsen,
MAT.6.13	men red os fra den Ondes angreb.
MAT.6.14	Hvis I tilgiver dem, der har gjort noget forkert mod jer, vil jeres Far i Himlen også tilgive jer. 
MAT.6.15	Men hvis I nægter at tilgive, vil han heller ikke tilgive jer.
MAT.6.16	Når I faster, skal I ikke tage en bedrøvet mine på, sådan som de selvretfærdige gør. De forsømmer deres udseende, så folk rigtig kan se, at de faster. Det siger jeg jer: De har fået deres fulde løn! 
MAT.6.17	Nej, når 
MAT.6.18	så ingen kan se, at du faster. Lad det være en hemmelighed mellem dig og din Far i Himlen—og din Far, som kender alle hemmeligheder, vil belønne dig.
MAT.6.19	I skal ikke samle jer rigdomme her på jorden, hvor de let kan blive ødelagt eller stjålet. 
MAT.6.20	Nej, saml jer rigdomme i Himlen, hvor intet mister sin værdi, og hvor intet bliver stjålet. 
MAT.6.21	Der, hvor du har dine rigdomme, vil også dine tanker være.
MAT.6.22	Øjet er som en lampe, der bringer lys til dit indre. Hvis du har et åbent og oprigtigt sind, vil dit indre fyldes af mit lys. 
MAT.6.23	Men hvis du har et lukket og ondt sind, vil dit indre fyldes af mørke. Pas på ikke at lukke af for mit lys, for så bliver dit liv ét stort mørke.
MAT.6.24	Ingen kan tjene to herrer. Enten vil man hade den ene og elske den anden, eller man vil satse på den ene og ignorere den anden. I kan ikke tjene både den sande Gud og pengeguden.
MAT.6.25	Det er derfor, jeg siger, at I ikke skal bekymre jer for, om I nu også har mad og drikke og tøj at tage på. Er livet ikke mere end maden og tøjet? 
MAT.6.26	Se på fuglene! De hverken sår, høster eller samler forråd, men jeres himmelske Far sørger for dem. Er I ikke mere værd end dem? 
MAT.6.27	Kan nogen af jer mon ved at bekymre sig forlænge sit liv med bare en eneste dag?
MAT.6.28	Hvorfor bekymrer I jer for, om I har tøj at tage på? Se på blomsterne, hvordan de vokser uden at gøre sig anstrengelser. De hverken spinder eller væver. 
MAT.6.29	Men det siger jeg jer: Ikke engang Salomon i al sin kongepragt var klædt så smukt som dem. 
MAT.6.30	Når Gud nu sørger for blomsterne, der folder sig ud i dag og visner i morgen, skulle han så ikke sørge for jer? Hvor er jeres tro dog lille. 
MAT.6.31	Lad derfor være med at bekymre jer for, hvordan I skal få noget at spise og få tøj på kroppen. 
MAT.6.32	Lad de gudløse om det. Det er jo det, de går op i. Jeres himmelske Far ved godt, at I har brug for de ting. 
MAT.6.33	Søg først Guds rige og gør hans vilje, så får I alt det andet i tilgift. 
MAT.6.34	Lad altså være med at bekymre jer for, hvad der vil ske i morgen, for morgendagen skal nok komme med 
MAT.7.1	Lad være med at dømme andre, ellers bliver I selv dømt. 
MAT.7.2	Den målestok, I anvender over for andre, vil blive anvendt over for jer. 
MAT.7.3	Du kan let se splinten i din vens øje, men bjælken i dit eget øje kan du slet ikke få øje på. 
MAT.7.4	Hvordan kan du sige til din ven: ‚Lad mig tage splinten ud af dit øje’, når du ikke ser bjælken i dit eget? 
MAT.7.5	Din selvretfærdige hykler! Sørg først for at få bjælken ud af dit eget øje, så kan du se klart til at tage splinten ud af din vens øje.
MAT.7.6	Giv ikke jeres kostbare perler til svinene, for de vil bare træde dem ned uden at forstå værdien. Kast ikke det bedste, I har, for de vilde hunde, for de vil blot vende sig om mod jer og gå til angreb.
MAT.7.7	Bed, så skal I få. Søg, så skal I finde. Bank på, så vil døren blive lukket op for jer. 
MAT.7.8	For den, som beder, får. Den, der søger, finder, og døren lukkes op for den, som banker på. 
MAT.7.9	Hvis et barn beder sine forældre om et stykke brød, så får det vel ikke en sten?
MAT.7.10	Eller hvis barnet beder om en fisk, så får det vel ikke en slange? 
MAT.7.11	Når I, som er onde, forstår at give jeres børn gode gaver, skulle så ikke jeres himmelske Far give gode gaver til dem, der beder ham om det?
MAT.7.12	Sådan som I ønsker, at andre skal gøre mod jer, sådan skal I gøre mod dem. Det er Toraen og Profeterne i en nøddeskal.
MAT.7.13	Gå ind gennem den snævre port. Vid er den port og bred den vej, der fører til fortabelsen. Mange er de, der følger den. 
MAT.7.14	Snæver er den port og smal den vej, der fører til livet. Få er de, der finder den.
MAT.7.15	Vogt jer for de falske profeter. De kommer forklædt som uskyldige får, men er i virkeligheden glubske ulve. 
MAT.7.16	Bedøm dem ud fra resultatet af deres handlinger, ligesom man bedømmer et træ ud fra dets frugter. Der vokser jo ikke vindruer på en tjørnebusk, og man finder ikke figner på en tidsel. 
MAT.7.17	Det er altid sådan, at et godt træ bærer god frugt, og et dårligt træ bærer dårlig frugt. 
MAT.7.18	Et godt træ 
MAT.7.19	Ethvert frugttræ, der ikke bærer god frugt, bliver hugget om og brændt. 
MAT.7.20	Altså skal I bedømme dem ud fra deres frugter.
MAT.7.21	Det er ikke alle, der omtaler mig som ‚Herre’, der kommer med ind i Guds rige, men kun de, der gør min himmelske Fars vilje. 
MAT.7.22	På dommens dag vil mange prøve at forsvare deres handlinger: ‚Herre, Herre, er det da ikke i dit navn, vi har profeteret? Er det da ikke i dit navn, vi har uddrevet onde ånder? Er det da ikke i dit navn, vi har gjort undere?’ 
MAT.7.23	Men jeg vil svare: ‚Jeg har aldrig kendt jer. Gå jeres vej, I som handler ondt!’
MAT.7.24	Enhver, som lytter til mine ord og handler på dem, ligner en, der var så fornuftig at bygge sit hus på klippegrund. 
MAT.7.25	Selv da regnen styrtede ned, floden gik over sine bredder, og stormvindene slog imod huset, styrtede det ikke sammen, for det stod på klippegrund.
MAT.7.26	Enhver, som lytter til mine ord, men ikke handler på dem, ligner en, der var så tåbelig at bygge sit hus på sandgrund. 
MAT.7.27	Da regnen styrtede ned, floden gik over sine bredder, og stormvindene slog imod huset, faldt det sammen med et brag, og alt blev ødelagt.”
MAT.7.28	Da Jesus holdt op med at tale, var de mange mennesker overvældet af forundring over hans undervisning. 
MAT.7.29	Han talte nemlig med stor autoritet—og ikke som de skriftlærde.
MAT.8.1	Da Jesus kom ned fra bakketoppen, samledes der igen en masse mennesker omkring ham, og de fulgte med ham, da han gik videre. 
MAT.8.2	Inden længe kom der en spedalsk
MAT.8.3	Jesus rakte hånden ud og rørte ved manden. „Det vil jeg!” sagde han. „Bliv rask!” I samme øjeblik blev manden renset for sin spedalskhed.
MAT.8.4	Derpå sagde Jesus til ham: „Lad være med at fortælle det til nogen, men gå hen og lad dig undersøge af en præst, så du kan blive erklæret rask. Husk at medbringe den offergave, som Toraen forlanger.”
MAT.8.5	Da Jesus nåede frem til Kapernaum, kom en romersk officer ham i møde og bønfaldt ham: 
MAT.8.6	„Herre, min tjener ligger syg i mit hus derhjemme. Han er lammet og lider forfærdeligt.” 
MAT.8.7	Jesus sagde til ham: „Skulle 
MAT.8.8	Officeren svarede: „Herre, jeg ved godt, at jeg er for uværdig til, at du kan gå ind i mit hus. Men giv bare en befaling her og nu, så bliver min tjener rask. 
MAT.8.9	Jeg er jo selv en mand, der står under kommando, og jeg har soldater, der igen står under mig. Hvis jeg siger til en: ‚Gå!’ så går han, og siger jeg til en anden: ‚Kom!’ så kommer han. Og hvis jeg siger til min tjener: ‚Gør det eller det!’ så gør han det.”
MAT.8.10	Da Jesus hørte det, blev han meget forundret og sagde til dem, der fulgte ham: „Så stærk en tro har jeg ikke mødt blandt Israels folk. 
MAT.8.11	Det siger jeg jer: Fra hele verden skal mange, som oprindeligt ikke hørte med til Guds folk, komme og sidde til bords i Guds rige sammen med Abraham, Isak og Jakob. 
MAT.8.12	Men mange af dem, som mener, at de tilhører Guds folk, skal kastes ud i det yderste mørke, hvor de vil ærgre sig ganske forfærdeligt og græde deres bitre tårer.”
MAT.8.13	Derefter sagde Jesus til den romerske officer: „Gå du blot hjem. Det, som du havde tro for, er sket.” I samme øjeblik blev hans tjener helbredt.
MAT.8.14	Senere kom Jesus til Peters hus, hvor Peters svigermor lå syg med feber. 
MAT.8.15	Så snart Jesus gik ind og tog hendes hånd, forsvandt feberen, og hun stod op og sørgede for mad til dem.
MAT.8.16	Samme aften blev mange dæmonbesatte mennesker bragt til Jesus. Han behøvede bare at sige et ord, så flygtede dæmonerne. Og alle de mennesker, der havde smerter eller var syge, blev helbredt. 
MAT.8.17	Dermed opfyldtes det, som er talt gennem profeten Esajas:
MAT.8.17	„Han tog vores sygdomme på sig,
MAT.8.17	han bar vores lidelser.”
MAT.8.18	En gang var der så mange mennesker, der stimlede sammen omkring Jesus, at han bad disciplene om at gøre en båd klar, så de kunne sejle over til den anden side af søen. 
MAT.8.19	I mellemtiden kom en af de skriftlærde hen til Jesus og sagde: „Mester, jeg vil gerne være din discipel og følge med dig—uanset hvor du går hen!”
MAT.8.20	Jesus svarede: „Ræve har huler, og fugle har reder, men jeg, Menneskesønnen, har ikke engang mit eget hjem.”
MAT.8.21	En anden af dem, der fulgte ham, sagde: „Herre, jeg vil gerne være din discipel, men jeg må først tage mig af min fars begravelse.”
MAT.8.22	Til ham sagde Jesus: „Følg du mig, og lad de døde begrave deres døde.”
MAT.8.23	Derpå gik Jesus om bord sammen med disciplene, og de sejlede af sted. 
MAT.8.24	Da de var midt ude på søen, kom der pludselig en frygtelig storm, så høje bølger slog ind over båden. Men Jesus lå og sov. 
MAT.8.25	Til sidst gik disciplene hen og vækkede ham og råbte: „Herre, red os! Vi drukner!”
MAT.8.26	„Hvorfor er I så bange?” sagde Jesus. „I har ikke megen tro!” Så rejste han sig og befalede vinden og bølgerne at lægge sig. Straks blev der helt stille. 
MAT.8.27	Disciplene blev overvældet af forundring. „Hvem er egentlig den mand?” sagde de til hinanden. „Selv stormen og søen adlyder ham!”
MAT.8.28	Kort efter gik de i land på den modsatte bred. Det var i gadarenernes område.
MAT.8.29	Nu råbte og skreg de: „Lad os være i fred, du Guds Søn! Er du kommet for at pine os før tiden?”
MAT.8.30	Lidt derfra gik en stor flok svin og rodede efter føde i jorden. 
MAT.8.31	Dæmonerne råbte nu til Jesus: „Skal vi kastes ud, så giv os lov til at fare i svinene!”
MAT.8.32	„Ud med jer!” kommanderede Jesus. Straks fór de ud af mændene og ind i svinene. Hele svineflokken styrtede derpå ned ad skrænten og ud i vandet, så de alle druknede.
MAT.8.33	Svinehyrderne løb forfærdede ind til den nærmeste by, hvor de fortalte om alt, hvad der var sket. 
MAT.8.34	Alle indbyggerne gik derefter ud for at se Jesus og bad ham så om at forlade deres egn.
MAT.9.1	Jesus og disciplene gik derpå op i båden og sejlede hjem til Kapernaum. 
MAT.9.2	Efter at de var nået i land, kom nogle mænd bærende med en lam mand på en båre. Da Jesus så deres tro, sagde han til den lamme: „Fat mod, min ven! Dine synder er dig tilgivet.”
MAT.9.3	„Hvad bilder han sig ind?” tænkte nogle af de skriftlærde. „Det er da en hån imod Gud.”
MAT.9.4	Men Jesus kendte deres tanker og sagde: „Hvorfor tænker I ondt? 
MAT.9.5	Hvad er lettest at sige: ‚dine synder er tilgivet’ eller: ‚rejs dig op og gå på dine ben’? 
MAT.9.6	Jeg vil nu vise jer, at Menneskesønnen
MAT.9.7	Manden rejste sig da og gik sin vej.
MAT.9.8	Da folk så det, blev de fyldt af ærefrygt og lovpriste Gud, som havde givet et menneske en sådan magt.
MAT.9.9	Da Jesus gik videre, fik han øje på en mand, der sad og opkrævede told til den romerske besættelsesmagt. Han hed Mattæus. „Kom med mig!” sagde Jesus til ham. Mattæus rejste sig straks op og fulgte med ham som en af hans disciple.
MAT.9.10	Senere blev Jesus og disciplene inviteret til at spise i Mattæusʼ hjem. Også en del skatteopkrævere og andre „syndere” var inviteret med. 
MAT.9.11	Farisæerne var forargede og sagde til disciplene: „Hvordan kan jeres læremester få sig selv til at spise sammen med den slags syndige mennesker?”
MAT.9.12	Jesus hørte det og svarede: „Raske mennesker har ikke brug for lægehjælp, men det har de syge. 
MAT.9.13	Tænk over, hvad det skriftord betyder: ‚Jeg ønsker barmhjertighed frem for slagtofre.’
MAT.9.14	En dag kom Johannes Døbers disciple til Jesus og spurgte: „Hvorfor faster dine disciple ikke, når både vi og farisæerne gør det?”
MAT.9.15	Jesus svarede: „Brudgommens venner kan da ikke sørge og faste, så længe de er sammen med ham. Men der kommer et tidspunkt, hvor brudgommen bliver taget fra dem. Så kan de faste.
MAT.9.16	Man lapper ikke gammelt tøj med et stykke nyt, uvasket stof. Enhver ved, at hvis man gjorde det, ville lappen krympe og rive det gamle tøj i stykker. 
MAT.9.17	Der er heller ingen, der hælder ny vin på gamle lædersække, for når vinen gærer, vil sækkene sprænges, og vinen går til spilde. Nej, ny vin skal hældes på nye lædersække. På den måde bevares begge dele.”
MAT.9.18	Mens Jesus talte, kom en af byens ledende mænd hen til ham, faldt på knæ foran ham og sagde: „Min datter er lige død. Men hvis du kommer og lægger hænderne på hende, vil hun blive levende igen.”
MAT.9.19	Jesus og disciplene rejste sig og gik med ham.
MAT.9.20	Undervejs skete det imidlertid, at der kom en kvinde bagfra og rørte ved kvasten på Jesu bedesjal. Hun havde lidt af vedvarende blødninger i 12 år, 
MAT.9.21	og hun tænkte: „Hvis bare jeg får rørt ved hans sjal, bliver jeg helbredt.”
MAT.9.22	Jesus vendte sig om og sagde til hende: „Vær ved godt mod, min ven! Din tro har reddet
MAT.9.23	Da Jesus kom til lederens hjem og så det jamrende grædekor og hørte begravelsesmusikken, 
MAT.9.24	sagde han: „Forsvind herfra! Pigen er ikke død. Hun sover bare.” De lo ad ham alle sammen. 
MAT.9.25	Da flokken omsider var kommet udenfor, gik Jesus ind og tog pigen ved hånden, og hun rejste sig op, som om intet var hændt.
MAT.9.26	Nyheden om det mirakel gik som en løbeild over hele egnen.
MAT.9.27	Da Jesus gik derfra, fulgte to blinde mænd efter ham. De råbte: „Du Davids Søn,
MAT.9.28	De fulgte med helt ind i huset, hvor Jesus boede. „Tror I, at jeg kan gøre det mirakel for jer?” spurgte Jesus.
MAT.9.28	„Ja, Herre!” svarede de.
MAT.9.29	Så rørte han ved deres øjne og sagde: „Som I tror, skal det ske.” 
MAT.9.30	Derefter kunne de begge se.
MAT.9.30	Jesus forbød dem at sige det til nogen, 
MAT.9.31	men de gik alligevel ud og fortalte om ham i hele den egn.
MAT.9.32	Da de var gået, kom der nogen med en mand, som ikke kunne tale, fordi han havde en dæmon i sig. 
MAT.9.33	Jesus uddrev dæmonen, og straks kunne manden tale. Folk var slået af forundring. „Noget sådant har man aldrig før set i Israel!” sagde de. 
MAT.9.34	Men farisæerne sagde: „Det er ikke ved Guds hjælp, men ved de onde ånders fyrste, at han driver dæmoner ud.”
MAT.9.35	Jesus gik nu omkring til alle byer og landsbyer i hele den egn. Hvor han end kom frem, underviste han i synagogerne og forkyndte de gode nyheder om Guds rige. Overalt helbredte han mennesker for alle slags sygdomme og lidelser. 
MAT.9.36	Når han så på skarerne, blev han fyldt af medlidenhed, for de var mishandlede og nedbrudte. De var som får uden hyrde. 
MAT.9.37	Og han sagde til sine disciple: „Høsten er stor, men arbejderne er få. 
MAT.9.38	Bed derfor ham, der har ansvaret for høsten, om at sende flere arbejdere ud for at få høsten ind.”
MAT.10.1	Jesus kaldte nu 12 af sine disciple til sig og gav dem autoritet til at uddrive onde ånder og til at helbrede alle slags sygdomme og lidelser. 
MAT.10.2	Her er navnene på de 12 apostle: Simon, der senere fik navnet Peter; Andreas, der var bror til Simon; Jakob og Johannes, der var sønner af Zebedæus; 
MAT.10.3	Filip; Bartolomæus; Thomas; Mattæus, som var skatteopkræver; Jakob, søn af Alfæus; Taddæus; 
MAT.10.4	Simon Frihedskæmper
MAT.10.5	Derefter sendte Jesus de 12 apostle af sted med følgende instrukser: „I skal ikke tage ind i samaritanernes byer eller gå til de fremmede folkeslag, 
MAT.10.6	men gå hellere til de fortabte får af Israels folk. 
MAT.10.7	Fortæl dem, at Guds rige nu er kommet. 
MAT.10.8	Helbred de syge, oprejs de døde, gør de spedalske raske og driv dæmonerne ud. I har fået det for intet. Giv det for intet. 
MAT.10.9	I skal ikke tage penge med, 
MAT.10.10	ingen taske med ekstra tøj og sandaler—ja, ikke engang en vandringsstav. Den, der arbejder, har lov til at forvente, at der bliver sørget for ham.
MAT.10.11	Når I kommer ind i en by eller en landsby, så spørg efter en gudfrygtig person, som er villig til at invitere jer indenfor. Bliv i det hjem, indtil I tager videre til den næste by. 
MAT.10.12	Når I kommer ind i huset, skal I sige: ‚Fred være med hjemmet her!’ 
MAT.10.13	Hvis det virkelig er et gudfrygtigt hjem, så vil jeres fred hvile over det. Hvis ikke, så vil freden vende tilbage til jer. 
MAT.10.14	Men hvis der i en by ikke findes en eneste, som vil høre på jer, så ryst byens støv af jeres fødder, når I forlader stedet. 
MAT.10.15	Det siger jeg jer: Sodoma og Gomorra med al deres ondskab og ugudelighed vil stå sig bedre på dommens dag end dem, der nægter at tage imod jer.
MAT.10.16	Jeg sender jer ud som får iblandt ulve. Vær ærlige, men ikke dumdristige. 
MAT.10.17+MAT.10.18	I vil blive arresteret og slæbt for retten på grund af jeres tro på mig. I vil blive pisket i synagogerne, og I vil blive anklaget og stillet for både konger og guvernører. Det vil give jer god anledning til at fortælle dem om mig, så budskabet også når ud til den slags folk. 
MAT.10.19	Når I bliver stillet for en dommer, så lad være med at spekulere på, hvad I skal sige til jeres forsvar, for I vil få de rette ord i rette tid. 
MAT.10.20	Det er nemlig ikke jer, der skal tale—men jeres himmelske Fars Ånd vil tale gennem jer.
MAT.10.21	Søskende vil angive hinanden—også selv om det koster de angivne livet. Forældre vil forråde deres egne børn, og børn vil gå imod deres forældre og være årsag til, at de bliver henrettet. 
MAT.10.22	Ja, mange vil hade jer på grund af jeres tro på mig. Men den, der holder ud til det sidste, vil blive frelst. 
MAT.10.23	Når forfølgelsen imod jer sætter ind i én by, så flygt videre til den næste, for det siger jeg jer: I når ikke igennem alle Israels byer, før Menneskesønnen kommer.
MAT.10.24	Husk at en lærling ikke står over sin mester—en tjener står ikke over sin herre. 
MAT.10.25	Lærlingen må acceptere, at det går ham som hans mester—og tjeneren, at han deler skæbne med sin herre. Når jeg, der er jeres mester, bliver kaldt for Djævelen selv, hvad vil de så ikke kalde jer?
MAT.10.26	Men I skal ikke være bange for dem, for alt, hvad der er skjult nu, vil blive åbenbaret engang. 
MAT.10.27	Hvad jeg fortæller jer i det skjulte, skal I fremsige offentligt. Hvad der hviskes jer i øret, skal I proklamere, så alle kan høre det. 
MAT.10.28	Vær ikke bange for dem! De kan kun slå kroppen ihjel, men jeres sjæl kan de ikke dræbe. I må hellere frygte ham, som kan sende både krop og sjæl i Helvede.
MAT.10.29	Hvad sælges et par spurve for? Nogle få mønter. Alligevel er der ikke en eneste spurv, som falder til jorden, uden at jeres Far ved om det. 
MAT.10.30	Selv hårene på jeres hoved har Gud tal på. 
MAT.10.31	Vær ikke bange. I er mere værd end mange spurve.
MAT.10.32	De, der åbent og offentligt vedkender sig mig, vil jeg også åbent vedkende mig over for min Far i Himlen. 
MAT.10.33	Men de, der offentligt nægter at kendes ved mig, vil jeg heller ikke kendes ved over for min Far i Himlen.
MAT.10.34	At jeg er kommet til denne jord, betyder ikke, at der fra nu af er fred og ingen fare. Nej, der vil blive splid, helt ind i familiens inderkreds, som der står skrevet:
MAT.10.35	‚En søn vil vende sig imod sin far,
MAT.10.35	en datter gøre oprør imod sin mor,
MAT.10.35	en svigerdatter imod sin svigermor.
MAT.10.36	Man får sin egen familie til fjender.’
MAT.10.37	Den, der elsker sin far eller mor mere end mig, er ikke værdig til at være min discipel. Og den, der elsker sin søn eller datter mere end mig, er ikke værdig til at følge mig. 
MAT.10.38	Den, der ikke er villig til at give afkald på sit eget liv
MAT.10.39	Den, der klamrer sig til livet her på jorden, vil miste det evige liv. Men den, der er parat til at give afkald på sit jordiske liv for min skyld, skal leve for evigt.
MAT.10.40	De, der tager imod jer, tager imod mig. Og de, der tager imod mig, tager imod Gud, som sendte mig. 
MAT.10.41	De, der tager imod en profet, fordi profeten er sendt af Gud, skal få samme løn som profeten. Og de, der tager imod et menneske, der tilhører mig, fordi det tilhører mig, skal få samme løn. 
MAT.10.42	Det siger jeg jer: Den, der giver bare et glas koldt vand til den ringeste af mine disciple, fordi det er en discipel af mig, skal ikke gå glip af sin løn.”
MAT.11.1	Efter at Jesus havde instrueret og udsendt sine 12 disciple, gik han selv videre til de omliggende byer for at undervise folk og forkynde de gode nyheder.
MAT.11.2	I sin fængselscelle hørte Johannes Døber om, hvad Jesus gik rundt og gjorde. Han sendte derfor sine disciple hen for at spørge ham: 
MAT.11.3	„Er du den Messias, vi har ventet på så længe, eller skal vi vente en anden?”
MAT.11.4	Jesus sagde til dem: „Gå tilbage til Johannes og fortæl ham, hvad I selv har set og hørt: 
MAT.11.5	Blinde får deres syn, lamme går omkring, spedalske bliver helbredt, døve får hørelsen, døde bliver levende, og der forkyndes godt nyt for dem, som erkender deres behov for hjælp.
MAT.11.6	Sig til ham: Velsignede er de, som ikke vender mig ryggen.”
MAT.11.7	Da Johannes Døbers disciple var gået, begyndte Jesus at tale om ham til folkeskaren. Han sagde: „Dengang I tog ud i ødemarken for at lytte til Johannes, hvad så I? Et siv, der svajede hid og did for vinden? 
MAT.11.8	Nej, vel? En mand klædt på som en fyrste? Nej, den slags folk bliver i deres paladser. 
MAT.11.9	Var det for at møde en profet fra Gud? Ja, men ikke bare en almindelig profet. 
MAT.11.10	For Johannes er den mand, om hvem der er skrevet:
MAT.11.10	‚Jeg vil sende min udsending foran dig.
MAT.11.10	Han skal berede vejen for dig.’
MAT.11.11	Det siger jeg jer: Ingen af profeterne har haft en opgave, der var mere betydningsfuld end den, Johannes har haft. Men selv den mest ubetydelige i Guds nye rige er større end ham.
MAT.11.12	Lige fra Johannes begyndte sit virke, har Guds rige mødt voldsom modstand, og modstanderne søger at komme det til livs.
MAT.11.13	Både Toraen
MAT.11.14	Og hvis I ellers vil tro det, så er Johannes den profet, som det er forudsagt skulle komme lige før Messias. 
MAT.11.15	Lad dem høre, som har øre.
MAT.11.16	Hvordan skal jeg beskrive den slags mennesker?
MAT.11.17	‚Vi spillede på fløjte for jer, men I ville ikke være med til at synge og danse. Vi spillede sørgesange, men I ville heller ikke være med til at sørge.’
MAT.11.18	Sådan har folk også reageret over for Johannes Døber og mig. Johannes levede et liv i afholdenhed uden fester, og folk sagde om ham: ‚Årh, han er ikke rigtig klog!’ 
MAT.11.19	Derefter kom Menneskesønnen, som både spiser god mad og drikker vin, og folk siger om mig: ‚Sikken en ædedolk og drukkenbolt. Tænk, han er ven med de værste syndere!’ Nuvel, Guds visdom erfares af dem, som følger den.”
MAT.11.20	Derefter begyndte Jesus at anklage de byer, hvis indbyggere ikke havde vendt sig til Gud på trods af alle de undere, de havde set ham gøre: 
MAT.11.21	„Ve dig, Horazin! Ve dig, Betsajda! Hvis de undere, som jeg udførte i jeres gader, var sket i Tyrus og Sidon, så ville de for længe siden have angret deres ondskab. 
MAT.11.22	Det siger jeg jer: Tyrus og Sidon vil slippe billigere på dommens dag end jer. 
MAT.11.23	Og du, Kapernaum, mon du skal ophøjes til Himlen? Nej, du skal sendes i dødsriget, for hvis de undere, jeg udførte i dine gader, var sket i Sodoma, så havde den by eksisteret den dag i dag. 
MAT.11.24	Men nu skal Sodoma slippe lettere på dommens dag end dig.”
MAT.11.25	Derefter udbrød Jesus: „Jeg priser dig Far, himlens og jordens Herre, fordi du har skjult det her for de selvkloge og overlegne. I stedet har du åbenbaret det for de ydmyge. 
MAT.11.26	Ja, Far, det var din vilje, at det skulle være sådan.”
MAT.11.27	Så fortsatte han: „Alt, hvad jeg har, det har jeg fået fra min himmelske Far. Han alene kender mig fuldt ud, og jeg alene kender ham fuldt ud. Men den, som jeg åbenbarer Faderen for, får også lov at kende ham.
MAT.11.28	Kom til mig, alle I, som slider jer trætte og er tynget ned af byrder—og jeg vil give jer hvile. 
MAT.11.29	Tag imod det åg, som jeg lægger på jer, og tag ved lære af mig, for jeg er ydmyg og selvopofrende. Så vil I finde ro i sjælen. 
MAT.11.30	Mit åg vil hjælpe jer, og min byrde vil føles let.”
MAT.12.1	En dag gik Jesus sammen med sine disciple langs en kornmark. Det var på en sabbat.
MAT.12.2	Nogle farisæere opdagede det og gav sig straks til at irettesætte ham: „Hvordan kan du tillade, at dine disciple høster korn på en sabbat, hvor man ikke må arbejde?”
MAT.12.3	„Har I aldrig læst, hvad David gjorde, da han og hans mænd var sultne?” svarede Jesus. 
MAT.12.4	„Han gik op til Guds hus, og de spiste alle sammen af de hellige brød, som ellers kun præsterne har lov til at spise af. 
MAT.12.5	Har I heller aldrig læst i Toraen, at de præster, der gør tjeneste i templet, har lov til at arbejde på en sabbat? 
MAT.12.6	Og her står I over for noget, der er større end templet! 
MAT.12.7	Hvis I forstod betydningen af det skriftord: ‚Jeg ønsker barmhjertighed frem for slagtofre,’
MAT.12.8	Menneskesønnen er jo herre over sabbatten.”
MAT.12.9	Så fortsatte Jesus og disciplene vandringen og nåede frem til en synagoge. 
MAT.12.10	Derinde var der en mand med en forkrøblet hånd, og farisæerne spurgte nu Jesus: „Er det så også tilladt at helbrede nogen på en sabbat?” De håbede på at få noget at anklage ham for. 
MAT.12.11	Jesus svarede: „Hvis en af jer har et får, og det falder i grøften på en sabbat, vil I så ikke trække det op samme dag? 
MAT.12.12	Er et menneske ikke mere værd end et får? Altså er det tilladt at gøre godt på en sabbat!” 
MAT.12.13	Så vendte han sig til manden og sagde: „Ræk hånden frem!” Det gjorde han, og i det samme blev hånden helbredt, så den var lige så rask som den anden hånd.
MAT.12.14	Efter den episode begyndte farisæerne at lægge planer om, hvordan de kunne få Jesus ryddet af vejen.
MAT.12.15	Da Jesus var klar over, hvad farisæerne havde i sinde, trak han sig bort fra stedet, men mange fulgte ham. Han helbredte alle syge iblandt dem, 
MAT.12.16	men forbød dem samtidig at fortælle vidt og bredt om, hvad han havde gjort. 
MAT.12.17	Jesus opfyldte det ord om Messias, som Gud havde talt gennem profeten Esajas:
MAT.12.18	„Se min tjener, som jeg har udvalgt,
MAT.12.18	min elskede, som jeg er fuldt tilfreds med.
MAT.12.18	Jeg lægger min Ånd på ham,
MAT.12.18	han skal bringe retfærdighed til alle folkeslag.
MAT.12.19	Han går ikke rundt og skændes,
MAT.12.19	han råber ikke op i gaderne.
MAT.12.20	Et knækket siv brækker han ikke af.
MAT.12.20	Et lys, der brænder svagt, puster han ikke ud.
MAT.12.20	Han fører retfærdigheden igennem til sejr,
MAT.12.21	fremmede folkeslag får nyt håb gennem ham.”
MAT.12.22	Derpå blev en dæmonbesat mand, som hverken kunne se eller tale, ført hen til det hus, hvor Jesus opholdt sig, og Jesus helbredte ham, så han nu kunne både tale og se. 
MAT.12.23	Folk var overvældede: „Mon det ikke er ham, der er Messias?” spurgte man hinanden.
MAT.12.24	Da farisæerne hørte det, sagde de til hinanden: „Nej, han kan ikke være Messias. Det må være med hjælp fra Satan,
MAT.12.25	Jesus var klar over, hvad de tænkte, og derfor sagde han: „Hvis et land ligger i krig med sig selv, går det sin undergang i møde. Hvis en by eller et hjem er kommet i splid med sig selv, går de i opløsning. 
MAT.12.26	Og hvis Satan uddriver sine egne onde ånder, så er han kommet i krig med sig selv. Hvordan kan hans rige da bestå? 
MAT.12.27	I påstår, at jeg uddriver onde ånder ved hjælp af de onde ånders fyrste. Påkalder jeres egne tilhængere så også Satans magt, når de vil drive onde ånder ud? Prøv engang at spørge dem! 
MAT.12.28	Men hvis det er ved Guds Ånds kraft, at jeg driver dæmoner ud, så er Guds rige jo kommet til jer!
MAT.12.29	Hvordan kan man gå ind i en stærk mands hus og tage, hvad han har, uden først at binde ham? Men når man har bundet ham, kan man tage, hvad han har i huset.
MAT.12.30	De, der ikke er med mig, er imod mig, og de, der ikke arbejder sammen med mig, modarbejder mig. 
MAT.12.31	Det siger jeg jer: Mennesker kan få tilgivelse for al slags synd og hån—undtagen hvis de håner Guds Ånd. Det er der ingen tilgivelse for. 
MAT.12.32	Den, der taler imod Menneskesønnen, kan blive tilgivet, men den, der taler imod Helligånden, kan aldrig få tilgivelse, hverken i den nuværende eller kommende verden.
MAT.12.33	Et træ kendes på sine frugter. Et godt træ bærer god frugt, og et dårligt træ bærer dårlig frugt. 
MAT.12.34	Hvordan skulle der kunne komme noget godt fra jer, slangeyngel? For hvad hjertet er fuldt af, løber munden over med. 
MAT.12.35	Et godt menneske tager gode ting frem fra sit forråd af gode tanker, men et ondt menneske tager onde ting frem fra sit forråd af onde tanker. 
MAT.12.36	Jeg siger jer, at på dommens dag skal mennesker stå til regnskab for hvert et ondt ord, de har talt. 
MAT.12.37	Ud fra jeres egne ord vil I blive frikendt, og ud fra jeres egne ord vil I blive dømt.”
MAT.12.38	Derefter forlangte nogle af de skriftlærde og farisæerne, at Jesus skulle gøre et mirakel som tegn på, at han virkelig var Messias.
MAT.12.39	Men Jesus svarede: „Onde og vantro mennesker forlanger tegn. Men den slags mennesker får ikke andet end profeten Jonasʼ tegn. 
MAT.12.40	For som Jonas var tre dage i havdyrets bug, sådan skal Menneskesønnen være tre dage
MAT.12.41	Nineves ledere vil på dommens dag rejse sig og anklage den slags vantro mennesker, for da Jonas forkyndte dom over Nineve, angrede alle byens indbyggere deres ondskab og vendte sig til Gud. Og her står en, der er større end Jonas. 
MAT.12.42	Også dronningen af Saba vil på dommens dag rejse sig og anklage den slags mennesker, for hun kom helt fra verdens ende for at lytte til Salomons visdom. Og her står en, der er større end Salomon.
MAT.12.43	Når en ond ånd er drevet ud af et menneske, strejfer den omkring i ørkenen for at finde et sted at slå sig ned, men den finder ikke noget. 
MAT.12.44	Så siger den: ‚Jeg må hellere vende tilbage til det „hus”, jeg kom fra.’ Når den vender tilbage, finder den huset ledigt, rengjort og sat fint i stand. 
MAT.12.45	Så går den ud og finder syv andre ånder, værre end den selv, og de flytter alle ind i det ledige hus. Da bliver det sidste værre end det første for det menneske. Sådan vil det også gå de onde og vantro mennesker!”
MAT.12.46	Mens Jesus sad og underviste skaren af mennesker, kom hans mor og brødre til huset. De ville gerne tale med ham. 
MAT.12.47	Da man fortalte ham, at de stod derude og ville tale med ham, 
MAT.12.48	sagde han: „Hvem er i virkeligheden min mor og mine brødre?” 
MAT.12.49	Så slog han ud med armene i retning af sine disciple og sagde: „Min mor og mine brødre sidder her. 
MAT.12.50	Enhver, der gør min himmelske Fars vilje, er min bror og min søster og min mor!”
MAT.13.1	Senere samme dag forlod Jesus huset, hvor han holdt til, og gik ned til søen for at undervise. 
MAT.13.2	Men så mange mennesker stimlede sammen, at han gik om bord i en båd. Der sad han så og underviste, mens folk stod inde på bredden og lyttede. 
MAT.13.3	Han illustrerede gerne sin undervisning med billeder fra hverdagslivet.
MAT.13.3	„En landmand gik en dag ud for at så korn på sin mark,” begyndte han. 
MAT.13.4	„Da han strøede sædekornet ud, faldt noget på vejen, og fuglene kom og spiste det. 
MAT.13.5	Noget af kornet faldt på stengrund, hvor der kun var et tyndt lag jord. Det spirede hurtigt og voksede op, 
MAT.13.6	men eftersom rødderne ikke kunne udvikles i det tynde jordlag, tørrede planterne ud under den brændende sol. 
MAT.13.7	Noget af kornet faldt på steder, hvor der var tidselrødder i jorden, og tidslerne voksede op og kvalte de små kornplanter. 
MAT.13.8	Men noget af kornet faldt i god jord og gav 30, 60 eller 100 gange så meget, som der var sået.
MAT.13.9	Lad dem høre, som har øre.”
MAT.13.10	Disciplene kom bagefter hen til Jesus og spurgte: „Hvorfor bruger du billedsprog, når du underviser folk?”
MAT.13.11	Han svarede: „For jer, som følger mig, vil Guds riges mysterier blive forklaret, men det gælder ikke de andre. 
MAT.13.12	De, der gør brug af det, de har fået betroet, vil få mere, så de har overflod. Men de, der ikke gør brug af det, de fik betroet, vil miste det hele. 
MAT.13.13	Grunden til, at jeg taler til dem i billeder, er, at selv om de har øjne, ser de dog ikke. De har ører, men hører dog ikke og forstår ikke. 
MAT.13.14	På dem opfyldes profeten Esajasʼ ord, for Gud talte på følgende måde gennem ham:
MAT.13.14	‚I hører, men forstår dog intet.
MAT.13.14	I ser, men fatter dog intet.
MAT.13.15	For dette folk går rundt med lukkede øjne,
MAT.13.15	så de intet ser.
MAT.13.15	De har ørerne tilstoppede,
MAT.13.15	så de intet hører.
MAT.13.15	Deres hjerter er tillukkede,
MAT.13.15	så de ikke føler anger eller skyld.
MAT.13.15	Derfor kommer de ikke til mig,
MAT.13.15	så jeg kan helbrede dem.’
MAT.13.16	Men I er velsignede, for I er i stand til både at se og høre. 
MAT.13.17	Det siger jeg jer: Mange profeter og gudfrygtige mennesker har i tidens løb længtes efter at se det, I ser, og høre det, I hører, men de opnåede det ikke.
MAT.13.18	Nu får I så forklaringen på billedet med landmanden, der såede korn på sin mark: 
MAT.13.19	Nogle mennesker er som vejen. De hører budskabet om Guds rige, men tager ikke imod det. Så kommer den Onde og piller de ord væk, som blev sået i deres sind. 
MAT.13.20	Nogle er som den tynde jord på stengrund. Når de hører budskabet, tager de straks imod det med glæde. 
MAT.13.21	Men de lader ikke ordet slå rod, så det varer kun en tid. Når der kommer problemer eller forfølgelser på grund af ordet, giver de op og falder fra. 
MAT.13.22	Nogle er som jorden med tidsler i. De hører godt nok ordet, men de daglige bekymringer og den forførende materialisme kvæler ordet, så det ikke kan bære frugt. 
MAT.13.23	Men nogle er som den gode jord. De hører ordet og tager det til sig. Det bærer frugt i deres liv: 30, 60 eller 100 gange så meget, som der var sået.”
MAT.13.24	Her er et andet billede, Jesus brugte for at forklare, hvad der sker i Guds rige: „En landmand såede god hvede i sin mark. 
MAT.13.25	Men en nat, da folkene lå og sov, kom hans fjende og såede ukrudt oven i hveden. Derefter forsvandt han. 
MAT.13.26	Da hveden voksede op og begyndte at sætte aks, kunne man se ukrudt over det hele. 
MAT.13.27	Landmandens medhjælpere kom hen til ham og spurgte: ‚Du såede jo god hvede i din mark, men nu er den fuld af ukrudt! Hvordan kan det gå til?’
MAT.13.28	‚Det er min fjende, der har gjort det,’ svarede han. ‚Skal vi rive ukrudtet op?’ spurgte de så. 
MAT.13.29	‚Nej,’ sagde han, ‚så river I bare hveden med op. 
MAT.13.30	Lad begge dele gro side om side indtil høsten. Så vil jeg give høstfolkene besked på at sortere ukrudtet fra, så det kan blive brændt, og vi kan bringe hveden i hus.’ ”
MAT.13.31	Jesus fortsatte med et andet billede på Guds rige: „Det er som med et sennepsfrø, der bliver sået i en mark. 
MAT.13.32	Det er det allermindste frø, men når det vokser, breder det sig mere end de andre urter, ja, det bliver en stor busk, hvor fuglene kan bygge rede i grenene.”
MAT.13.33	Jesus brugte endnu et billede: „Guds rige er som den lille klump surdej, som en kvinde ælter i melet, når hun skal bage brød. Surdejen gennemsyrer efterhånden det hele.”
MAT.13.34	Jesus brugte altid billeder, når han talte til folkeskaren. 
MAT.13.35	Sådan opfyldtes det profetiske ord:
MAT.13.35	„Jeg vil tale i billeder,
MAT.13.35	fortælle om det, der har været ukendt fra verdens begyndelse.”
MAT.13.36	Så forlod Jesus folkemængden og gik hjem sammen med disciplene. Da de var kommet indenfor, bad disciplene ham forklare, hvad han mente med det, han lige havde fortalt om hveden og ukrudtet.
MAT.13.37	„Den, der såede den gode hvede, er Menneskesønnen,” sagde Jesus. 
MAT.13.38	„Marken er verden, og hveden er de mennesker, der er med i Guds rige. Ukrudtet er de mennesker, der følger den Onde, 
MAT.13.39	og fjenden, der såede ukrudtet oven i hveden, er Djævelen. Høsten er verdens ende, og høstfolkene er Guds engle.
MAT.13.40	Ligesom ukrudtet bliver sorteret fra og brændt, sådan kommer det til at gå ved verdens ende. 
MAT.13.41	Menneskesønnen vil sende sine engle ud for at fjerne alt det, som fører mennesker til frafald, og dem, som handler ondt. Det hele bliver samlet sammen 
MAT.13.42	og kastet i ovnen for at blive brændt. Når det sker, vil mange ærgre sig frygteligt og græde højlydt. 
MAT.13.43	Men de, som hører Gud til, vil stråle som solen i deres Fars rige. Lad dem høre, som har øre!”
MAT.13.44	Jesus fortsatte: „Med Guds rige er det som med en skat, der lå skjult i en mark. En mand fandt skatten og blev så glad, at han straks dækkede den til igen og solgte alt, hvad han ejede, for at kunne købe den mark.
MAT.13.45	Med Guds rige er det som med en opkøber, der søgte efter ægte perler. 
MAT.13.46	En dag stod han over for en uhyre kostbar perle, og han solgte alt, hvad han ejede, for at købe den.”
MAT.13.47	Jesus kom med endnu et billede på Guds rige. „Når et vod bliver lagt ud i søen og trukket gennem vandet, kommer der alle slags fisk i nettet. 
MAT.13.48	Efter at nettet er trukket op på stranden, fyldt med fisk, sætter fiskerne sig ned for at sortere fiskene. De gode samler de sammen i kurve, men de dårlige smider de væk. 
MAT.13.49	Sådan vil det gå ved verdens ende: Englene vil komme og adskille de onde fra dem, som Gud kan acceptere. 
MAT.13.50	De onde bliver kastet i ildovnen, hvor der er gråd og stor fortvivlelse.”
MAT.13.51	„Forstår I nu billederne?” spurgte Jesus. „Ja,” svarede disciplene, „det gør vi.” 
MAT.13.52	Så tilføjede han: „Hvis en skriftlærd lader sig oplære i Guds riges principper, kan han sammenlignes med en mand, som har både nyt og gammelt at tage frem fra sit forråd.”
MAT.13.53	Da Jesus havde afsluttet sin billedtale, fortsatte han vandringen sammen med disciplene 
MAT.13.54	og kom snart til sin hjemby, Nazaret. Her underviste han en sabbatsdag i synagogen, og folk blev slået af forundring og udbrød: „Hvor har han fået den visdom fra? Hvordan har han kunnet udføre de undere, vi hører om? 
MAT.13.55	Hans far er jo en ganske almindelig håndværker! Vi kender både hans mor, Maria, og hans brødre, Jakob, Josef, Simon og Judas. 
MAT.13.56	Alle hans søstre bor lige heromkring. Hvem har han så lært alt det her af?” 
MAT.13.57	Og fordi de kendte ham, ville de ikke acceptere, at han kunne være Messias. Da sagde Jesus til dem: „Ingen steder bliver der set så meget ned på en profet som i hans egen by og i hans eget hjem.”
MAT.13.58	På grund af deres mangel på tro kunne han ikke udføre ret mange undere der.
MAT.14.1	Da kong Herodes
MAT.14.2	sagde han til sine tjenere: „Det må være Johannes Døber, der er vendt tilbage fra de døde. Det er derfor den slags overnaturlige kræfter virker gennem ham.”
MAT.14.3+MAT.14.4+MAT.14.5	Der var nemlig sket det, at Herodes efter pres fra Herodias havde ladet Johannes arrestere og sætte i fængsel. Herodias var egentlig gift med Filip, en bror til Herodes, men var flyttet sammen med kong Herodes. Det havde fået Johannes til at konfrontere kongen. „Du har ikke lov til at leve sammen med hende,” havde han sagt. Det blev Herodias så rasende over, at hun fik Herodes overtalt til at sætte Johannes i fængsel, og hun ville gerne have ham henrettet. Men det turde Herodes ikke, for alle folk anså Johannes for at være en stor profet.
MAT.14.6	En dag blev der holdt fødselsdagsfest for Herodes, og Herodiasʼ datter dansede for gæsterne. 
MAT.14.7	Herodes blev så begejstret, at han med en ed lovede at give hende hvad som helst, hun forlangte. 
MAT.14.8	Hendes mor pressede hende til at sige: „Giv mig Johannes Døbers hoved på et fad!” 
MAT.14.9	Kongen blev ilde til mode ved at høre det ønske, men fordi han havde svoret, og fordi han ikke ville trække sit løfte tilbage for øjnene af alle gæsterne, udstedte han de nødvendige ordrer, 
MAT.14.10	og Johannes blev halshugget i fængslet. 
MAT.14.11	Hans hoved blev bragt op i festsalen på et fad og overrakt til den unge pige, der gav det videre til sin mor.
MAT.14.12	Senere kom Johannesʼ disciple og hentede hans lig og begravede det, hvorefter de gik hen til Jesus og fortalte, hvad der var sket.
MAT.14.13	Da Jesus fik det at vide,
MAT.14.14	Da Jesus gik i land, så han en stor folkeskare. Han blev fyldt af medlidenhed og helbredte dem, der var syge.
MAT.14.15	Lidt før det blev mørkt, kom disciplene hen til ham. „Det er ved at blive sent,” sagde de, „og stedet her er øde. Du må hellere sende alle de mennesker bort, så de kan nå at tage ind til landsbyerne og købe noget mad.”
MAT.14.16	„Det er ikke nødvendigt,” svarede Jesus. „I kan give dem noget at spise!”
MAT.14.17	„Jamen, vi har kun fem brød og to fisk,” svarede disciplene.
MAT.14.18	„Godt! Kom med dem!” sagde Jesus.
MAT.14.19	Så bad han folk sætte sig i græsset. Derefter tog han de fem brød og de to fisk, så op mod himlen og takkede Gud for dem. Han brækkede brødene i stykker og begyndte at dele ud til disciplene, og disciplene gav maden videre til folkemængden. 
MAT.14.20	Alle spiste og blev mætte. Og da de tiloversblevne stykker blev samlet sammen, fyldte de 12 kurve. 
MAT.14.21	Der var omkring 5000 mænd, foruden kvinder og børn, som blev bespist.
MAT.14.22	Jesus gav straks disciplene besked på at gå op i båden og sejle i forvejen over til den anden side af søen, mens han sendte folkemængden bort. 
MAT.14.23	Da han havde gjort det, gik han op på bjergskråningen for at være alene og bede.
MAT.14.24	Det var efterhånden blevet ud på natten. Jesus var alene på bjerget, mens disciplene var et godt stykke ude på søen, hvor de kæmpede mod bølgerne og en strid modvind.
MAT.14.25	Kort før daggry kom Jesus ud til dem, vandrende hen over vandet. 
MAT.14.26	Da de så en skikkelse komme gående hen imod dem, skreg de af rædsel, for de troede, det var et spøgelse. 
MAT.14.27	Men Jesus råbte til dem: „I skal ikke være bange—det er mig!”
MAT.14.28	Straks råbte Peter tilbage: „Hvis det virkelig er dig, Herre, så sig til mig, at jeg skal komme ud til dig på bølgerne.” 
MAT.14.29	„Kom!” sagde Jesus.
MAT.14.29	Peter kravlede ud over bådens ræling og gik på vandet hen mod Jesus. 
MAT.14.30	Men da han så stormens rasen omkring sig, blev han bange, og han begyndte at synke.
MAT.14.30	„Herre, red mig!” råbte han.
MAT.14.31	Øjeblikkelig rakte Jesus hånden ud og greb fat i ham. „Din tro er lille,” sagde Jesus. „Hvorfor blev du usikker?”
MAT.14.32	Da de var kommet op i båden, lagde vinden sig. 
MAT.14.33	Alle i båden faldt på knæ for Jesus. „Du er virkelig Guds Søn!” udbrød de.
MAT.14.34	De styrede nu båden ind mod land og lagde til ved et sted, som kaldes Genesaret. 
MAT.14.35	Jesus blev straks genkendt af de lokale folk, og de sendte bud til hele omegnen om, at Jesus var kommet. Derfor kom man med alle de syge. 
MAT.14.36	De bønfaldt ham om bare at få lov at røre ved kvasten på hans bedesjal, og alle, der rørte ved ham, blev helbredt.
MAT.15.1	En dag kom nogle farisæere og skriftlærde fra Jerusalem for at få en samtale med Jesus. 
MAT.15.2	„Hvorfor overtræder dine disciple de regler, vores forfædre har pålagt os?” begyndte de. „De vasker jo ikke hænder på den foreskrevne måde, før de spiser!”
MAT.15.3	Jesus svarede: „Og hvorfor overtræder I Guds befalinger for at kunne følge jeres egne traditioner? 
MAT.15.4	Gud har jo sagt: ‚Du skal ære din far og din mor!’ og: ‚Den, der forbander sin far eller mor, skal dø!’
MAT.15.5	Men I hævder, at hvis blot man siger til sin far eller mor: ‚Det, du skulle have haft, vil jeg i stedet give som gave til templet,’ 
MAT.15.6	så behøver man ikke at ære sine forældre. På den måde ophæver I Guds ord til fordel for jeres egne traditioner.
MAT.15.7	I er nogle hyklere! Det er sådan nogle som jer, Gud har talt om i profeten Esajasʼ bog:
MAT.15.8	‚Dette folk ærer mig i det ydre,
MAT.15.8	men deres hjerte er fjernt fra mig.
MAT.15.9	Det er forgæves, de dyrker mig,
MAT.15.9	når deres lære blot er menneskebud.’
MAT.15.10	Så kaldte Jesus folk sammen og sagde: „Hør nu efter og prøv at forstå, hvad jeg siger: 
MAT.15.11	Det er ikke det, som kommer ind gennem munden, der gør et menneske urent i Guds øjne, men det er det, som kommer ud gennem munden!”
MAT.15.12	Derefter kom disciplene hen til Jesus og sagde: „Ved du, at farisæerne følte sig stødt over det, du sagde lige før?” 
MAT.15.13	Jesus svarede: „Alle de planter, som min Far ikke har plantet, bliver rykket op med rode. 
MAT.15.14	Lad dem bare være. De er blinde vejledere for blinde. Når en blind leder en blind, falder de begge i grøften.”
MAT.15.15	Peter bad nu Jesus forklare, hvad han mente med den billedtale, han lige havde brugt.
MAT.15.16	„I har åbenbart stadig svært ved at forstå billederne,” sagde Jesus. 
MAT.15.17	„Så hør her: Al den mad, der kommer ind gennem munden, fortsætter ned i maven og forsvinder ud igen. 
MAT.15.18	Det, der gør et menneske urent, er det, der udgår fra menneskets indre, 
MAT.15.19	dvs. de onde tanker, som fører til mord,
MAT.15.20	Det er den slags ting, der gør mennesket urent—ikke at man spiser uden at have vasket hænderne ifølge bestemte ritualer.”
MAT.15.21	Jesus og disciplene forlod nu den del af landet og trak sig tilbage til egnene omkring Tyrus og Sidon.
MAT.15.22	En ikke-jødisk kvinde, som boede på den egn, kom til Jesus og råbte bønfaldende: „Vær barmhjertig mod mig, Herre, du Davids Søn! Min datter har en dæmon i sig, og den plager hende ustandselig.”
MAT.15.23	Jesus svarede hende ikke lige med det samme. Disciplene gik hen til ham og sagde: „Bed hende om at gå. Det vækker opsigt, at hun råber efter os.” 
MAT.15.24	Så vendte Jesus sig mod kvinden og sagde: „Jeg er kun udsendt for at hjælpe jøderne.” 
MAT.15.25	Men hun trådte nærmere og faldt på knæ foran ham: „Herre, hjælp mig dog!”
MAT.15.26	Jesus svarede: „Det kan ikke være rigtigt at tage børnenes mad og give den til hundehvalpene.”
MAT.15.27	„Det er sandt, Herre,” sagde hun, „og dog løber hvalpene hen og spiser de krummer, som falder ned fra deres herres bord.”
MAT.15.28	„Du har stor tro!” udbrød Jesus. „Du skal få det, du har bedt om!” I samme øjeblik var hendes datter helbredt.
MAT.15.29	Jesus vendte derefter tilbage til området øst for Galilæasøen, hvor han gik op på en bakke og satte sig ned for at undervise. 
MAT.15.30	Store folkeskarer kom til ham. Blandt dem var mange lamme, blinde, stumme og andre handicappede. Og Jesus helbredte dem alle!
MAT.15.31	Det var et fantastisk syn. Mennesker som før var stumme, kunne nu tale. Handicappede blev helbredt, lamme gik omkring, blinde kunne se. Folkeskaren blev slået af forundring og lovpriste Israels Gud.
MAT.15.32	Jesus kaldte nu disciplene hen til sig. „Jeg har ondt af alle de mennesker,” sagde han. „Nu har de været sammen med mig her i tre dage, og de har ikke mere at spise. Jeg vil ikke sende dem af sted uden at give dem noget, for så kan de falde om af udmattelse på vejen hjem.”
MAT.15.33	„Men vi kan da umuligt skaffe brød nok her i ødemarken,” indvendte disciplene.
MAT.15.34	„Hvor mange brød har I?” spurgte Jesus.
MAT.15.34	„Syv brød og nogle småfisk,” svarede de.
MAT.15.35	Så fik han folk til at sætte sig på jorden. 
MAT.15.36	Derefter tog han de syv brød og fiskene, takkede Gud, brækkede dem i stykker og gav stykkerne til disciplene, der så delte mad ud til folkeskaren. 
MAT.15.37+MAT.15.38	Alle spiste og blev mætte. 4000 mænd, foruden kvinder og børn, havde fået noget at spise, og da resterne blev samlet ind efter måltidet, var der nok til at fylde syv kurve.
MAT.15.39	Så sendte Jesus folk hjem, hvorefter han og disciplene gik om bord i en båd og sejlede til området omkring Magadan.
MAT.16.1	Farisæerne og saddukæerne opsøgte nu Jesus for at stille ham på prøve. De bad ham om at gøre et mirakel som tegn på, at han virkelig var kommet fra Gud. 
MAT.16.2	Jesus svarede: „Om aftenen siger I: ‚Det bliver fint vejr i morgen, for himlen er rød.’ 
MAT.16.3	Og om morgenen siger I: ‚Det bliver stormvejr i dag, for himlen er både rød og mørk.’ Hvordan vejret bliver, kan I aflæse på himlen—men tidens tegn kan I ikke tyde! 
MAT.16.4	Visse mennesker er onde og vantro. De forlanger tegn og undere, før de vil tro. Men de får ikke andet tegn end Jonastegnet.” Så vendte Jesus dem ryggen og sejlede ud på søen igen sammen med sine disciple.
MAT.16.5	Da de var landet på den anden side af søen, kom disciplene i tanke om, at de havde glemt at tage brød med.
MAT.16.6	„Vær på vagt over for den surdej, der kommer fra farisæerne og saddukæerne,” sagde Jesus. 
MAT.16.7	Disciplene snakkede sammen om, at det nok var, fordi de havde glemt at tage brød med.
MAT.16.8	Jesus var godt klar over, hvad de hviskede sammen om. „Hvor er jeres tro dog lille!” sagde han. „Hvorfor snakker I om, at I ikke har brød med? 
MAT.16.9	Har I stadig ingenting forstået? Har I helt glemt de 5000 mennesker, som jeg bespiste med fem brød? Og alle de kurve fulde af brødrester, der blev tilovers? 
MAT.16.10	Eller de syv brød til de 4000 og alle de kurve med mad, der blev tilovers? 
MAT.16.11	Hvordan kan I så tro, at jeg tænker på, om vi har brød nok? Nej, I skal være på vagt over for farisæernes og saddukæernes surdej.” 
MAT.16.12	Så gik det op for dem, at det ikke var den bogstavelige surdej, han advarede dem imod, men farisæernes og saddukæernes lære.
MAT.16.13	Jesus og disciplene gik nu nordpå til det distrikt, hvor byen Cæsarea Filippi ligger. Så spurgte han dem: „Hvem siger folk, at Menneskesønnen er?”
MAT.16.14	„Nogle siger, at du er Johannes Døber, der er kommet tilbage fra de døde,” svarede de. „Andre siger, at du er Elias eller Jeremias eller en anden af profeterne, der er genopstået.”
MAT.16.15	„Og hvad siger I? Hvem tror I, at jeg er?”
MAT.16.16	Simon Peter svarede: „Du er Messias, Guds egen Søn!”
MAT.16.17	„Simon, Jonasʼ søn, du er en velsignet mand,” sagde Jesus, „for det har du ikke fra mennesker, men min Far i Himlen har åbenbaret det for dig! 
MAT.16.18	Derfor siger jeg til dig: Du skal hedde Peter,
MAT.16.19	Jeg vil give dig autoritet i Guds rige. Det, du sætter en stopper for på jorden, er der sat en stopper for i Himlen, og det, du åbner op for på jorden, er der åbnet op for i Himlen.”
MAT.16.20	Derefter advarede han disciplene imod at fortælle nogen, at han var Messias.
MAT.16.21	Fra da af begyndte Jesus at sige lige ud til sine disciple, at han var nødt til at tage til Jerusalem, at ypperstepræsterne, de skriftlærde og de øvrige jødiske ledere ville udsætte ham for store lidelser, når han kom derhen, at han ville blive slået ihjel, og at han på den tredje dag
MAT.16.22	Da trak Peter ham til side og prøvede at tale ham fra det. „Gud vil beskytte dig, Herre,” sagde han. „Det vil aldrig ske for dig.”
MAT.16.23	Men Jesus vendte ryggen til ham og sagde: „Gå væk fra mig, Satan! Du frister mig! Du forstår ikke, hvad der er Guds vilje, men ser det kun fra et menneskeligt synspunkt.”
MAT.16.24	Så sagde Jesus til dem, som fulgte ham: „De, der ønsker at være mine disciple, skal lægge alt deres eget til side og følge mig, også selv om det koster livet.
MAT.16.25	De, der klamrer sig til det jordiske liv, vil miste det himmelske. Men de, der sætter livet til for min skyld, vil få det evige liv. 
MAT.16.26	Hvad gavner det et menneske at vinde hele verden, hvis sjælen går fortabt? Findes der noget, der er mere værd end et menneskes sjæl? 
MAT.16.27	En dag vil Menneskesønnen komme i sin Fars herlighed sammen med sine engle, og da vil han dømme ethvert menneske efter dets handlinger.”
MAT.16.28	Jesus fortsatte: „Det siger jeg jer: Nogle af jer, der står her, skal ikke dø, før I har set Menneskesønnen komme med sit herredømme!”
MAT.17.1	Seks dage senere tog Jesus Peter, Jakob og Johannes (Jakobs bror) med op på et højt bjerg, hvor de var helt alene. 
MAT.17.2	Pludselig skiftede Jesus udseende for øjnene af de tre disciple. Hans ansigt strålede som solen, og hans klæder blev blændende hvide. 
MAT.17.3	Derefter så disciplene Moses og Elias komme til syne og tale med Jesus. 
MAT.17.4	„Herre, hvor er det skønt at være her,” udbrød Peter. „Hvis du synes, så vil jeg bygge tre hytter: en til dig, en til Moses og en til Elias.”
MAT.17.5	Endnu mens Peter talte, kom en lysende sky og indhyllede dem, og de hørte en stemme inde fra skyen: „Det er min elskede Søn. Ham er jeg fuldt tilfreds med. Lyt til ham!”
MAT.17.6	Disciplene faldt på knæ med ansigtet mod jorden, helt overvældede og skrækslagne. 
MAT.17.7	Men Jesus bøjede sig ned og rørte ved dem. „Rejs jer op,” sagde han. „I skal ikke være bange.” 
MAT.17.8	Da de kiggede op, var Jesus alene tilbage.
MAT.17.9	På vej ned ad bjerget sagde Jesus til dem, at de ikke måtte fortælle om, hvad de lige havde set, før han var oprejst fra de døde.
MAT.17.10	Disciplene spurgte nu Jesus: „Hvordan kan det være, at de skriftlærde siger, at Elias skal komme før Messias?”
MAT.17.11	Jesus svarede: „Det er rigtigt, at Elias skulle komme og genoprette alt.
MAT.17.12	Men ‚Elias’ har allerede været her. Folk forstod bare ikke, at det var ham. Derfor gjorde de med ham, hvad de ville, og det samme vil de gøre med Menneskesønnen.”
MAT.17.13	Så blev disciplene klar over, at det var Johannes Døber, han talte om.
MAT.17.14	Der stod en vældig menneskemængde og ventede på dem, da de kom ned fra bjerget. Straks kom en mand hen og faldt på knæ for Jesus. 
MAT.17.15	„Herre, vær barmhjertig mod min søn,” bad han. „Han er månesyg,
MAT.17.16	Derfor bragte jeg ham til dine disciple, men de kunne ikke helbrede ham.”
MAT.17.17	„Åh, I forvildede og vantro mennesker,” udbrød Jesus. „Hvor længe skal jeg blive hos jer? Hvor længe skal jeg bære over med jer? Kom herhen med drengen.” 
MAT.17.18	Så befalede Jesus dæmonen, som var i drengen, at komme ud, og den forlod ham. Fra det øjeblik var drengen rask.
MAT.17.19	Da disciplene kort efter var alene med Jesus, spurgte de ham: „Hvorfor kunne vi ikke drive den dæmon ud?”
MAT.17.20	„På grund af manglende tro,” svarede Jesus. „For det siger jeg jer: Hvis I bare havde tro som et sennepskorn, ville I kunne sige til sådan et ‚bjerg’: ‚Flyt dig!’ og det ville flytte sig. Der ville ikke være den ting, som ville være umuligt for jer. 
MAT.17.21	Men den slags farer kun ud ved bøn og faste.”
MAT.17.22+MAT.17.23	Da de igen var samlet i Galilæa, sagde Jesus en dag til disciplene: „Menneskesønnen skal overgives i menneskers vold og blive dræbt. Men på den tredje dag bliver jeg oprejst fra de døde.” Hans disciple blev dybt bedrøvede ved at høre det.
MAT.17.24	Da Jesus og disciplene var kommet hjem til Kapernaum, henvendte de, der opkrævede tempelskatten, sig til Peter. „Betaler jeres mester ikke den årlige tempelskat?” spurgte de.
MAT.17.25	„Jo, selvfølgelig!” svarede Peter.
MAT.17.25	Så gik han ind i huset for at tale med Jesus om det. Men før han fik sagt noget, spurgte Jesus: „Sig mig, Peter: Hvem plejer jordens konger at opkræve told og skat af, deres egne børn eller andre folk?”
MAT.17.26	„Af de andre!” svarede Peter. „Godt,” sagde Jesus, „så er deres egne børn altså fritaget. 
MAT.17.27	Men for ikke at forarge nogen, så lad os alligevel betale. Gå ned til søen og kast snøren ud. I munden på den første fisk, du fanger, vil du finde en mønt. Giv den som betaling for mig og dig.”
MAT.18.1	Kort efter kom disciplene med et spørgsmål til Jesus: „Hvem er den største i Guds rige?” 
MAT.18.2	Jesus kaldte da på et lille barn og stillede det midt i kredsen. 
MAT.18.3	Så sagde han: „Det siger jeg jer: Hvis ikke I ændrer jeres måde at tænke på og bliver som små børn, kommer I slet ikke ind i Guds rige. 
MAT.18.4	Den, der ydmyger sig og bliver som barnet her, er den største i Guds rige. 
MAT.18.5	Og den, der accepterer et sådant lille barn, fordi det hører mig til, accepterer i virkeligheden mig.
MAT.18.6	Men hvis nogen ødelægger troen hos en af de små, der har tillid til mig, var det bedre for det menneske, om det blev kastet i havet med en møllesten om halsen. 
MAT.18.7	Ak, hvilken elendig verden, som får mennesker til at miste troen! Fristelser er ganske vist uundgåelige, men ve det menneske, der forårsager, at et andet menneske falder fra troen.
MAT.18.8	Hvis din hånd eller fod er skyld i, at du falder fra troen, så hug den af og kast den fra dig. Det er bedre for dig at gå ind til det evige liv uden din hånd eller fod end at kastes i den evige ild med arme og ben i behold. 
MAT.18.9	Hvis dit øje er skyld i, at du falder fra troen, så riv det ud og kast det fra dig. Det er bedre at gå enøjet ind til det evige liv end at ende i Helvedes ild med begge øjne i behold.
MAT.18.10	Pas på, at I ikke ringeagter en af disse små, for det siger jeg jer: De har deres engle i Himlen, og de er altid i min Fars nærhed.
MAT.18.12	Hvis en mand har 100 får, og et af dem kommer på afveje, lader han så ikke de 99 andre blive tilbage på græsgangen for at gå ud og lede efter det, der er forsvundet? 
MAT.18.13	Og hvis han så finder det, vil han så ikke glæde sig mere over det ene får end over de 99 derhjemme, som ikke fór vild? 
MAT.18.14	Sådan er det også med jeres himmelske Far. Han vil ikke, at en eneste af disse små skal gå fortabt.
MAT.18.15	Hvis din ven
MAT.18.16	Hvis ikke, skal du tage en eller to andre med dig, for enhver sag skal afgøres på to eller tre vidners udsagn. 
MAT.18.17	Hvis han stadig ikke vil høre på dig, skal du indbringe sagen for menighedens ledelse. Hvis han heller ikke vil høre på dem, bør du se på ham som en, der står uden for menigheden. 
MAT.18.18	Det siger jeg jer: Det, I sætter en stopper for på jorden, er der sat en stopper for i Himlen, og det, I åbner op for på jorden, er der åbnet op for i Himlen.
MAT.18.19	Jeg siger jer også, at hvad som helst to af jer her på jorden bliver enige om at bede om, det vil min Far i Himlen gøre for jer. 
MAT.18.20	For hvor to eller tre har fundet sammen om min vilje, der er jeg midt iblandt dem.”
MAT.18.21	„Herre, hvor mange gange skal jeg tilgive en, der forsynder sig imod mig?” spurgte Peter. „Er syv gange nok?” 
MAT.18.22	„Nej,” svarede Jesus, „lad det være 77 gange!
MAT.18.23	Med Guds rige er det nemlig som med en konge, der bad sine embedsmænd om at aflægge regnskab. 
MAT.18.24	Den første skyldte ham et millionbeløb.
MAT.18.25	Da han ikke kunne betale sin gæld, gav kongen ordre til, at alt hvad han ejede, skulle beslaglægges, og at han selv, hans kone og hans børn skulle sælges som slaver. 
MAT.18.26	Manden faldt på knæ for kongen og bad: ‚Vær tålmodig med mig, så skal jeg nok betale det hele tilbage!’ 
MAT.18.27	Så fik kongen ondt af ham, eftergav ham al hans gæld og lod ham gå.
MAT.18.28	Udenfor stødte embedsmanden på en kollega, der skyldte ham et par tusinde.
MAT.18.29	Kollegaen faldt på knæ for ham. ‚Vær tålmodig med mig,’ bønfaldt han, ‚så skal jeg nok betale!’ 
MAT.18.30	Men det ville han ikke høre tale om. Tværtimod fik han kollegaen arresteret og kastet i fængsel, hvor han skulle blive indtil hele gælden var betalt.
MAT.18.31	De andre kollegaer blev meget bedrøvede, da de så, hvad der foregik. De gik straks til kongen og aflagde rapport. 
MAT.18.32	Kongen kaldte så embedsmanden ind igen. ‚Din ondskabsfulde slyngel,’ sagde kongen. ‚Her eftergav jeg dig hele din gæld—og det bare fordi du bad mig om det. 
MAT.18.33	Burde du så ikke vise andre lidt medfølelse?’ 
MAT.18.34	Derefter gav den vrede konge ordre til sine fængselsbetjente om at sætte ham i fængsel, indtil gælden var betalt.
MAT.18.35	Sådan vil min himmelske Far også gøre med jer, hvis I ikke tilgiver hinanden af hele jeres hjerte,” sluttede Jesus.
MAT.19.1	Efter at Jesus havde undervist sine disciple om tilgivelse, tog de af sted fra Galilæa og vandrede gennem det jødiske område på den østlige side af Jordanfloden. 
MAT.19.2	Mange mennesker fulgte ham, og han helbredte dem, der var syge.
MAT.19.3	Nogle farisæere prøvede at stille en fælde for Jesus og spurgte: „Har en mand lov til at skille sig fra sin kone uanset af hvilken grund?” 
MAT.19.4+MAT.19.5	Jesus svarede: „Har I ikke læst, at Gud fra begyndelsen skabte mennesket som mand og kvinde og sagde, at manden skal forlade sin far og mor og knytte sig til sin kone, og de to skal blive ét?
MAT.19.6	Altså er de ikke længere to, men en enhed. Det, som Gud på den måde har sammenføjet, må intet menneske splitte ad.”
MAT.19.7	„Hvordan kan det så være, at Moses har sagt, at en mand godt må skille sig fra sin kone, når bare han giver hende et skilsmissebrev?”
MAT.19.8	„Den indrømmelse gav Moses på grund af menneskers uforsonlige holdning, men det var ikke Guds mening fra begyndelsen,” svarede Jesus. 
MAT.19.9	„Det siger jeg jer: Hvis en mand skiller sig fra sin kone af nogen anden grund end utroskab fra hendes side og derefter gifter sig med en anden, så er han skyldig i ægteskabsbrud over for den første.”
MAT.19.10	„Så er det nok bedre aldrig at gifte sig!” udbrød disciplene. 
MAT.19.11	„Det er ikke enhver, som kan forstå og tage til sig, hvad jeg siger, kun hvem det er givet,” svarede Jesus. 
MAT.19.12	„Der er nogle, som forbliver ugifte, fordi de fra fødslen af er ude af stand til at fuldbyrde et ægteskab, og andre, fordi mennesker har gjort dem ude af stand til det. Endelig er der nogle, der afstår fra ægteskab for Guds riges skyld. Den, som kan forstå det, kan tage det til sig.”
MAT.19.13	Derefter bragte nogle forældre deres børn hen til Jesus, for at han skulle lægge hænderne på dem og velsigne dem. Men disciplene ville jage dem bort. 
MAT.19.14	„Lad børnene være i fred,” sagde Jesus. „I må ikke hindre dem i at komme til mig, for det er sådan nogle som dem, der får adgang til Guds rige.” 
MAT.19.15	Så lagde han hænderne på dem og velsignede dem. Derefter brød de alle op og gik videre.
MAT.19.16	Så kom der en mand og spurgte: „Mester, sig mig: Hvad godt skal jeg gøre for at få del i det kommende liv?”
MAT.19.17	„Hvorfor spørger du mig om det gode?” svarede Jesus. „Der er jo kun én, der er god, nemlig Gud selv. Men hvis du ønsker at gå ind til livet, så hold Guds bud.”
MAT.19.18	„Hvilke bud tænker du på?” spurgte manden.
MAT.19.18	„Du må ikke begå drab, du må ikke bryde ægteskabet, du må ikke stjæle, du må ikke anklage nogen på falsk grundlag, 
MAT.19.19	du skal ære din far og din mor—og du skal elske din næste som dig selv.”
MAT.19.20	„Dem har jeg overholdt alle sammen,” svarede den unge mand. „Er der mere, jeg skal gøre?”
MAT.19.21	„Hvis du virkelig vil opnå det fuldkomne liv, så gå hen og sælg alt, hvad du ejer, og giv pengene til de fattige. Så skal du få del i Himlens rigdom—og kom så og følg mig!”
MAT.19.22	Da den unge mand hørte det svar, gik han bedrøvet sin vej. Han var nemlig meget rig.
MAT.19.23	Så sagde Jesus til disciplene: „Det siger jeg jer: Det er ikke let at komme ind i Guds rige, når man er bundet af sin rigdom. 
MAT.19.24	Ja, faktisk er det lettere for en kamel at gå gennem et nåleøje, end det er for en rig at gå ind i Guds rige.”
MAT.19.25	Disciplene var dybt rystede. „Hvem kan så få det evige liv?” spurgte de. 
MAT.19.26	Jesus så på dem og sagde: „Det kan intet menneske opnå af sig selv, men Gud kan gøre alt.”
MAT.19.27	„Men vi har forladt alt for at følge dig. Hvad får vi så ud af det?” spurgte Peter.
MAT.19.28	Jesus svarede: „Det siger jeg jer: Når Menneskesønnen sidder på sin herlighedstrone i den kommende verden, så skal I, mine disciple, sidde på 12 troner og regere over Israels 12 stammer. 
MAT.19.29	Alle, som har forladt deres hjem, brødre, søstre, far, mor, børn eller deres job for at følge mig, skal få det 100 gange igen—og de skal få det evige liv! 
MAT.19.30	Men mange, der her på jorden regnes blandt de store, vil i Guds rige være de mindste. Og mange af dem, der her er blandt de mindste, vil dér være de største.”
MAT.20.1	Jesus fortsatte med følgende historie: „Med Guds rige er det som med en vingårdsejer, der en tidlig morgen gik ud for at finde folk, der kunne arbejde i hans vingård. 
MAT.20.2	Han blev enig med dem om, at de skulle have den normale dagløn på en denar, og sendte dem så på arbejde. 
MAT.20.3	Ved nitiden om formiddagen gik han igen ud og så andre folk stå på torvet og vente på arbejde. 
MAT.20.4	Dem sendte han også hen i sin vingård, idet han lovede at give dem en god og rimelig løn. 
MAT.20.5	Både ved middagstid og ved tretiden gjorde han det samme. 
MAT.20.6	Klokken fem var han igen inde i byen og så flere folk stå ledige. ‚Hvorfor har I gået arbejdsløse hele dagen?’ spurgte han. 
MAT.20.7	‚Der er ikke nogen, der har haft brug for os,’ svarede de. ‚Så gå hen i min vingård og tag fat sammen med de andre.’
MAT.20.8	Ved fyraften klokken seks gav vingårdsejeren sin forvalter besked om at kalde folkene ind og betale dem—men i den rækkefølge, at de sidste skulle have løn først. 
MAT.20.9	De mænd, der var ansat klokken fem, fik hver en denar for deres arbejde. 
MAT.20.10	Til sidst kom de mænd, der var blevet ansat tidligt om morgenen, og de regnede nu med, at de skulle have mere, men de fik det samme beløb. 
MAT.20.11	De tog deres penge, men begyndte at protestere: 
MAT.20.12	‚Jamen, de sidste dér har jo kun været i arbejde i én time, og du har givet dem lige så meget som os, der har slidt i det hele dagen og kæmpet os igennem middagsheden.’
MAT.20.13	‚Hør, min ven,’ sagde vingårdsejeren til ham, der havde ført ordet, ‚har jeg gjort dig uret? Blev vi ikke enige om, at du skulle have en denar for dit arbejde? 
MAT.20.14	Gå nu med dine penge! Jeg har valgt at give de sidst ansatte samme løn som dig. 
MAT.20.15	Har jeg ikke lov til at gøre med mine egne penge, som jeg vil? Er du misundelig, fordi jeg er gavmild?’ ”
MAT.20.16	Og Jesus sluttede: „På samme måde skal de sidste blive de første, og de første skal blive de sidste.”
MAT.20.17+MAT.20.18	Nu nærmede Jesus og hans følge sig opstigningen til Jerusalem.
MAT.20.19	Derefter bliver jeg udleveret til romerne. Jeg bliver hånet og pisket og til sidst korsfæstet. Men på den tredje dag vil jeg genopstå fra de døde.”
MAT.20.20	Kort efter kom Jakob og Johannes og deres mor hen til Jesus. Moderen knælede ned foran ham og ville bede ham om noget.
MAT.20.21	„Hvad vil du?” spurgte Jesus.
MAT.20.21	„Lov mig, at mine to sønner får hæderspladserne til højre og til venstre for dig, når dit rige bliver oprettet.”
MAT.20.22	„I ved ikke, hvad I beder om,” svarede Jesus. Henvendt til Jakob og Johannes fortsatte han: „Kan I tømme det lidelsens bæger, som jeg skal tømme?”
MAT.20.22	„Ja, det kan vi!”
MAT.20.23	„Godt, I skal få lov at tømme det samme bæger. Men det er ikke mig, der afgør, hvem der skal sidde ved min højre og venstre side. Min himmelske Far har allerede bestemt, hvem der skal sidde der.”
MAT.20.24	De ti andre disciple blev vrede, da de hørte, hvad de to brødre havde bedt om. 
MAT.20.25	Men Jesus kaldte dem sammen og sagde: „I ved, hvordan magthaverne i denne verden holder af at herse og hundse med folk, og hvordan de store nyder at vise deres magt over for de små. 
MAT.20.26+MAT.20.27	Sådan må det ikke være hos jer. De, som gerne vil være store og betydningsfulde iblandt jer, skal være tjenere for alle de andre. 
MAT.20.28	Menneskesønnen kom jo heller ikke for at lade sig betjene, men for selv at tjene og give sit liv som løsesum, for at mange kan blive sat fri.”
MAT.20.29	Da Jesus og disciplene var på vej ud af Jeriko, var der mange mennesker, som fulgte med dem. 
MAT.20.30	Der sad to blinde mænd ved vejkanten, og da de hørte, at det var Jesus, som gik forbi, begyndte de at råbe: „Herre, du Davids Søn,
MAT.20.31	Folk skældte dem ud og sagde, at de skulle tie stille. Men de råbte, så højt de kunne: „Herre, du Davids Søn, forbarm dig over os!”
MAT.20.32	Jesus standsede op. „Hvad vil I have, jeg skal gøre for jer?”
MAT.20.33	„Herre, vi vil så gerne kunne se!” 
MAT.20.34	Jesus fik dyb medlidenhed med dem og rørte ved deres øjne. Straks fik de synet igen og fulgte ham.
MAT.21.1	Da de nærmede sig landsbyen Betfage på Olivenbjergets skråning tæt ved Jerusalem, sagde Jesus til to af sine disciple: 
MAT.21.2	„Gå hen til den landsby, I ser foran jer. Der vil I hurtigt få øje på et æsel, som står bundet med sit føl ved siden af. Løs æslet og kom hen til mig med dem. 
MAT.21.3	Hvis nogen stiller jer spørgsmål, skal I bare sige: Herren har brug for dem, men han vil straks sende dem tilbage.”
MAT.21.4	På den måde gik det i opfyldelse, som Gud havde talt gennem profeten:
MAT.21.5	„Sig til Jerusalems indbyggere:
MAT.21.5	Se, jeres konge er på vej!
MAT.21.5	Han er ydmyg og rider på et hanæsel—
MAT.21.5	det er et æselføl.”
MAT.21.6	De to disciple gjorde, som Jesus havde sagt. 
MAT.21.7	De hentede hunæslet og det unge hanæsel og lagde deres kapper på dem, hvorefter Jesus satte sig op på æselføllet. 
MAT.21.8	Mange mennesker i mængden bredte deres kapper ud på vejen foran ham, mens andre lagde palmegrene ud, alt sammen for at hylde ham. 
MAT.21.9	Og både de, der gik foran, og de, der gik bagved, råbte:
MAT.21.9	„Hoshana,
MAT.21.9	Velsignet er den, som kommer i Herrens navn!
MAT.21.9	Hoshana til Gud i det Højeste!”
MAT.21.10	Der blev røre i hele Jerusalem, da Jesus kom ind i byen. „Hvem er han?” spurgte folk. 
MAT.21.11	„Det er Jesus,” lød det fra dem i optoget, „profeten fra Nazaret i Galilæa!”
MAT.21.12	Jesus gik senere ind på tempelpladsen og begyndte at jage alle de handlende og deres kunder ud. Han væltede valutahandlernes
MAT.21.13	„Skriften siger, at ‚mit hus skal være et bønnens hus’,
MAT.21.14	Blinde og lamme mennesker blev ført hen til ham på tempelpladsen, og han helbredte dem. 
MAT.21.15	Men da ypperstepræsterne og de skriftlærde så de mange helbredelsesmirakler og hørte børnene løbe omkring og råbe: „Priset være Davids Søn!”, blev de rasende og sagde til Jesus: 
MAT.21.16	„Hører du ikke, hvad børnene råber?”
MAT.21.16	„Jo, det har jeg hørt,” sagde han. „Men I har måske aldrig læst det sted i Skrifterne, hvor der står: ‚Du har fået småbørn til at lovprise din herlighed’?”
MAT.21.17	Så forlod han dem og gik ud af byen til Betania, hvor han overnattede.
MAT.21.18	Tidligt om morgenen på vej ind til Jerusalem, blev Jesus sulten. 
MAT.21.19	Han fik øje på et figentræ, der stod ved vejen, og gik hen for at se, om der var nogen frugter på det. Men der var kun blade. Så sagde han til træet: „Aldrig mere skal du bære frugt!”
MAT.21.20	Da disciplene så det, var de forbløffede. „Hvordan kunne det træ visne så hurtigt?” spurgte de.
MAT.21.21	Jesus svarede: „Det siger jeg jer: Hvis I tror uden at tvivle, så vil I ikke blot kunne gøre sådan med et figentræ, men I vil endog kunne sige til det ‚bjerg’ her: ‚Flyt dig ud i havet!’ Og så vil det ske. 
MAT.21.22	I skal få alt, hvad I beder om, hvis I tror.”
MAT.21.23	Da Jesus var nået frem til templet og var i gang med at undervise, kom ypperstepræsterne og andre af de jødiske ledere hen og konfronterede ham. „Hvem har givet dig lov til at gøre det, du gør her i templet?”
MAT.21.24	„Lad mig først stille jer et spørgsmål,” svarede Jesus. „Hvis I svarer mig på det, skal jeg gerne fortælle jer, hvem der har givet mig lov til at gøre det, jeg gør her. 
MAT.21.25	Hvem gav Johannes Døber ret til at døbe? Var han udsendt af Gud, eller var han ikke?”
MAT.21.25	De drøftede så indbyrdes, hvad de skulle svare. „Hvis vi siger, at Johannes var sendt af Gud, så vil han spørge, hvorfor vi ikke troede på ham. 
MAT.21.26	Og hvis vi siger, at han ikke var sendt af Gud, så falder hele hoben over os, for de tror alle sammen, at Johannes var en profet.”
MAT.21.27	Til sidst sagde de: „Det ved vi ikke.”
MAT.21.27	„Så vil jeg heller ikke fortælle jer, hvem der har givet mig lov til at gøre det, jeg gør her.”
MAT.21.28	„Hvad mener I så om følgende historie?” fortsatte Jesus: „Der var en mand, der havde to sønner. En dag sagde han til den ene af sønnerne: ‚Gå ud og arbejd i vingården.’ 
MAT.21.29	‚Nej, det vil jeg ikke,’ svarede sønnen, men lidt senere ombestemte han sig og gik alligevel derud. 
MAT.21.30	Faderen gik også til den anden søn med den samme anmodning. ‚Det skal jeg nok!’ svarede sønnen, men han gik alligevel ikke derud. 
MAT.21.31	Hvem af de to gjorde, hvad faderen havde bedt dem om?”
MAT.21.31	„Det gjorde den første,” svarede de.
MAT.21.31	„Det siger jeg jer: Bedragere og prostituerede kommer lettere ind i Guds rige, end I gør. 
MAT.21.32	For Johannes Døber forkyndte, at I skulle ændre jeres indstilling, men det ville I ikke. Derimod var både bedragere og prostituerede villige til at ændre indstilling. Det så I godt, men alligevel ombestemte I jer ikke.”
MAT.21.33	„Lad mig fortælle jer en anden historie,” fortsatte Jesus. „Der var en landmand, som ville dyrke vindruer på sin mark. Han tilplantede marken, lavede et stengærde omkring den og byggede et vagttårn for at beskytte den mod røvere. Så udhuggede han et bassin i klippegrunden, hvor saften kunne presses af druerne. Derefter lejede han sin vinmark ud til nogle forpagtere og rejste selv til udlandet. 
MAT.21.34	Ved høsttid sendte han nogle af sine folk derhen, for at de kunne få udleveret den del af druehøsten, der tilfaldt ham. 
MAT.21.35	Men forpagterne overfaldt dem. En slog de til jorden, en anden dræbte de, og en tredje stenede de.
MAT.21.36	Så sendte ejeren endnu flere af sine folk af sted, for at de kunne opkræve hans del af høsten. Men resultatet var det samme. 
MAT.21.37	Til sidst sendte han sin søn, for han tænkte: ‚Min søn må de da respektere.’ 
MAT.21.38	Men da forpagterne fik øje på sønnen, sagde de til hinanden: ‚Der har vi ham, der skal arve det hele. Kom, lad os gøre det af med ham, så vi kan få arven.’ 
MAT.21.39	Så greb de ham, trak ham uden for vingården og slog ham ihjel.”
MAT.21.40	Jesus afsluttede historien med et spørgsmål: „Når nu ejeren selv kommer, hvad vil han så gøre med forpagterne?”
MAT.21.41	De svarede: „Han vil slå de onde mennesker ihjel, og så vil han forpagte ejendommen bort til andre, som vil give ham hans del af høsten, når tiden er inde.”
MAT.21.42	Så spurgte Jesus dem: „Har I aldrig læst, hvad der står skrevet:
MAT.21.42	‚Den sten, bygmestrene kasserede,
MAT.21.42	er blevet selve hjørnestenen.
MAT.21.42	Det er Herren, der har gjort det,
MAT.21.42	og det er forunderligt at se.’
MAT.21.43	Og han fortsatte: „Derfor siger jeg jer: Guds rige skal tages fra jer og gives til et folk, som vil gøre, hvad Gud beder dem om. 
MAT.21.44	De, der snubler over denne sten, vil slå sig fordærvet, men dem stenen falder på, vil blive knust.”
MAT.21.45	Ypperstepræsterne og farisæerne forstod udmærket, at historierne handlede om dem. 
MAT.21.46	De ville gerne have anholdt ham på stedet, men de var bange for, hvad folkeskaren så ville gøre, for alle anså ham for at være en profet.
MAT.22.1	Jesus fortsatte med endnu en historie om Guds rige:
MAT.22.2	„Der var engang en konge, som skulle holde bryllup for sin søn. 
MAT.22.3	Da alt var klar til festen, sendte han sine tjenere ud for at lade de indbudte vide, at det nu var tid at komme. Men de ville ikke komme. 
MAT.22.4	Så sendte kongen flere tjenere ud for at sige: ‚Hør nu her! Alt er parat! Mine okser og mit fedekvæg er slagtet. Skynd jer at komme til bryllupsfesten!’ 
MAT.22.5	Men de indbudte var ligeglade. En havde travlt med arbejdet på sin gård, en anden med sin forretning. 
MAT.22.6	Andre greb fat i kongens sendebud, mishandlede dem og slog dem ihjel. 
MAT.22.7	Da blev kongen vred. Han sendte sine soldater af sted, og morderne blev udryddet og deres by brændt. 
MAT.22.8	Derefter sagde han til sine tjenere: ‚Alt er klar til fest, men de indbudte gæster var ikke værdige til at komme med til festen. 
MAT.22.9	Gå derfor i stedet ud til byernes indfaldsveje og indbyd alle dem, I træffer på.’ 
MAT.22.10	Tjenerne gik af sted og hentede alle dem, de kunne finde—gode og onde imellem hinanden. På den måde blev festsalen fyldt med gæster.
MAT.22.11	Da kongen trådte ind for at hilse på gæsterne, lagde han mærke til en, der ikke havde bryllupstøj på. 
MAT.22.12	‚Hør, min ven,’ sagde kongen, ‚hvordan er du kommet herind uden bryllupstøj?’ Der var intet svar. 
MAT.22.13	Så sagde kongen til sine tjenere: ‚Bind hænder og fødder på ham og smid ham ud af bryllupssalen.’ Derude i mørket er der gråd og stor fortvivlelse, 
MAT.22.14	for de indbudte er mange, men de udvalgte er få.”
MAT.22.15	Det blev farisæerne for meget. De stak hovederne sammen for at finde ud af, hvordan de kunne få Jesus til at sige noget, de kunne arrestere ham for. 
MAT.22.16	Så besluttede de at sende nogle af deres disciple til ham sammen med herodianerne
MAT.22.17	Sig os nu, hvad du mener: Skal vi betale skat til den romerske kejser eller ej?” 
MAT.22.18	Men Jesus gennemskuede deres onde hensigter. „Hyklere! Hvorfor sætter I fælder for mig? 
MAT.22.19	Vis mig den mønt, I betaler skat med.”
MAT.22.19	De rakte ham en. 
MAT.22.20	„Hvem er der billede af på mønten?” spurgte han. „Og hvad er det for et navn, der er indridset i den?”
MAT.22.21	„Det er kejserens navn og billede.”
MAT.22.21	„Så giv kejseren det, der er hans, og giv Gud det, der er hans.”
MAT.22.22	Da farisæerne hørte det svar, var de ved at tabe både næse og mund, og de gik stille deres vej.
MAT.22.23	Samme dag kom der nogle saddukæere, som jo påstår, at ingen kan genopstå fra de døde. De stillede Jesus følgende spørgsmål: 
MAT.22.24	„Mester, Moses har sagt, at hvis en mand dør barnløs, skal hans bror gifte sig med enken, så hun kan få en søn, der kan føre den dødes slægt videre. 
MAT.22.25	Nu var der en familie med syv brødre. Den ældste giftede sig, men døde kort efter. Da han ingen børn havde fået, blev hans enke gift med bror nummer to, 
MAT.22.26	men han døde også uden at få børn. Og sådan gik det dem alle syv. 
MAT.22.27	Til sidst døde også konen. 
MAT.22.28	Hvem af de syv brødre skal så være hendes mand, når de genopstår fra de døde? De har jo alle været gift med hende.”
MAT.22.29	„I er helt på vildspor, fordi I hverken forstår Skriftens ord eller Guds kraft. 
MAT.22.30	Efter genopstandelsen fra de døde er der ikke længere nogen, der gifter sig. På det område bliver de ligesom englene i Himlen. 
MAT.22.31	Og med hensyn til genopstandelsen fra de døde, har I så ikke læst det sted, hvor Gud taler til Moses om de afdøde forfædre? Han sagde:
MAT.22.32	‚Jeg er Abrahams Gud, Isaks Gud og Jakobs Gud.’
MAT.22.32	Men Gud er ikke de dødes Gud. Han er Gud for dem, der lever.”
MAT.22.33	Alle tilhørerne var fulde af beundring over det svar, Jesus gav.
MAT.22.34	Da farisæerne fik at vide, hvordan Jesus havde lukket munden på saddukæerne, udtænkte de et nyt spørgsmål. 
MAT.22.35	De fik en af de skriftlærde til at spørge:
MAT.22.36	„Mester, hvilket bud er det vigtigste i Toraen?”
MAT.22.37	Jesus svarede: „Du skal elske Herren, din Gud, af hele dit hjerte, med liv og sjæl og med alle dine tanker.
MAT.22.38	Det er det største og fornemmeste bud. 
MAT.22.39	Der er også et andet bud, som er lige så vigtigt: ‚Du skal elske din næste som dig selv.’
MAT.22.40	Det er det, Toraen og profeterne drejer sig om.”
MAT.22.41	Mens farisæerne var samlede, spurgte Jesus dem: 
MAT.22.42	„Hvad mener I om Messias? Hvem er han søn af?”
MAT.22.42	„Han er Davids søn,” svarede de.
MAT.22.43	„Hvordan kunne så David, der var inspireret af Helligånden, kalde ham ‚herre’? David sagde jo:
MAT.22.44	‚Herren sagde til min herre:
MAT.22.44	Sæt dig ved min højre side,
MAT.22.44	imens jeg overvinder dine fjender.’
MAT.22.45	Når David her kalder ham sin herre, hvordan kan han så samtidig være hans søn?”
MAT.22.46	Det kunne de ikke svare på. Og fra da af, var der ingen, der turde stille spidsfindige spørgsmål.
MAT.23.1	Derpå sagde Jesus henvendt til folkemængden og til sine disciple: 
MAT.23.2	„De skriftlærde og farisæerne har påtaget sig rollen som fortolkere af Toraen. 
MAT.23.3	I kan roligt handle efter, hvad de siger, men følg ikke deres eksempel. De følger nemlig ikke deres egne råd. 
MAT.23.4	De lægger tunge byrder på menneskers skuldre, men er ikke selv villige til at bære de samme byrder. 
MAT.23.5	Alt, hvad de gør, gør de for at blive lagt mærke til. De gør deres bederemme ekstra brede og kvasterne på deres bedesjaler ekstra store. 
MAT.23.6	De elsker at være æresgæster ved de fine middage, og de kappes om de fornemste pladser i synagogerne. 
MAT.23.7	De nyder, at man hilser ærbødigt på dem på gaderne, og at folk kalder dem for ‚rabbi’—læremester. 
MAT.23.8	Sådan må I ikke opføre jer. Tværtimod, I skal betragte jer selv som søskende på lige fod med hinanden. I må ikke lade jer kalde ‚rabbi’, for kun Gud er jeres læremester. 
MAT.23.9	I skal heller ikke sige ‚Ærværdige Fader’ til nogen her på jorden, for kun én er en sådan Far for jer, nemlig jeres himmelske Far. 
MAT.23.10	Lad heller ikke nogen kalde jer ‚Herre’, for kun Messias har autoritet som jeres Herre. 
MAT.23.11	Den største iblandt jer er den, der tjener de andre. 
MAT.23.12	Enhver, der ophøjer sig selv, skal ydmyges, og enhver, der ydmyger sig selv, skal ophøjes.
MAT.23.13	Ve jer selvretfærdige farisæere og skriftlærde, for I har smækket døren i til Guds rige! I er ikke selv gået derind, og når andre er på vej derind, gør I, hvad I kan, for at holde dem ude.
MAT.23.15	Ve jer selvretfærdige farisæere og skriftlærde, for I farer land og rige rundt for at hverve tilhængere, og så gør I dem til Helvedes børn, dobbelt så slemme, som I selv er!
MAT.23.16	Ve jer blinde vejledere, for I lærer folk, at hvis man sværger ‚ved Guds tempel’, så gælder det ikke, men det gælder kun, hvis man sværger ‚ved guldet i templet’. 
MAT.23.17	I blinde tåber! Hvad er størst: guldet eller templet, som gør guldet helligt? 
MAT.23.18	I lærer dem også, at hvis man sværger ‚ved alteret’, gælder det ikke. Men det gælder kun, hvis man sværger ‚ved gaven’, der er lagt på alteret. 
MAT.23.19	Det er en tåbelig tanke! Hvad er størst: gaven eller alteret, som gør gaven hellig? 
MAT.23.20	Den, der sværger ‚ved alteret’, sværger både ved alteret og ved alt, hvad der er lagt derpå. 
MAT.23.21	Og den, der sværger ‚ved templet’, sværger både ved templet og ved Gud, som bor deri. 
MAT.23.22	Den, der sværger ‚ved Himlen’, sværger både ved Guds trone og ved ham, som sidder derpå.
MAT.23.23	Ve jer selvretfærdige farisæere og skriftlærde, for I er omhyggelige med at betale tiende af alle jeres indtægter, men I forsømmer de vigtigere ting i Toraen—nemlig retfærdighed, barmhjertighed og troskab.
MAT.23.24	I vildleder både jer selv og andre, når I sier myggen fra, men sluger kamelen.
MAT.23.25	Ve jer selvretfærdige farisæere og skriftlærde, som polerer bægre og skåle udvendigt—mens I selv indvendigt er fyldt med griskhed og begær. 
MAT.23.26	Du blinde farisæer! Rens først bægeret indvendigt, så bliver det ydre rent bagefter.
MAT.23.27	Ve jer selvretfærdige farisæere og skriftlærde, for I er som hvidkalkede gravkamre,
MAT.23.28	I prøver at have en pæn facade, men under det fromme ydre er I fulde af hykleri og råddenskab.
MAT.23.29+MAT.23.30	Ve jer selvretfærdige farisæere og skriftlærde, for I bygger monumenter til ære for de profeter, som jeres forfædre slog ihjel. I pynter gravstederne for de gudfrygtige mænd, som jeres forfædre dræbte. Og så siger I: ‚Hvis vi havde levet på vores forfædres tid, ville vi ikke have været med til at slå profeterne ihjel.’ 
MAT.23.31	Men ved at kalde dem jeres forfædre afslører I jer selv. I er nemlig af samme skuffe som dem, der slog profeterne ihjel. 
MAT.23.32+MAT.23.33	Slangeyngel! Fortsæt I bare i jeres forfædres spor, men hvordan vil I undgå at blive dømt til Helvede?
MAT.23.34	Derfor vil I også korsfæste eller på anden måde dræbe mange af de profeter, vismænd og skriftkyndige, jeg vil sende til jer. Nogle vil I piske i jeres synagoger og jagte dem fra by til by. 
MAT.23.35	Men I og jeres forfædre vil blive krævet til regnskab for at have myrdet alle disse retskafne mænd, fra Abel, der blev slået ned uden grund, til Zakarias, Barakiasʼ søn, som blev dræbt mellem indgangen til templet og brændofferalteret. 
MAT.23.36	Det siger jeg jer: Mennesker som jer vil blive dømt for deres onde gerninger.
MAT.23.37	Åh, Jerusalems indbyggere, I som dræber Guds profeter og stener hans sendebud, hvor ofte har jeg ikke villet tage jer under mine vinger, som en høne samler kyllingerne under sine vinger? Men I ville ikke! 
MAT.23.38	Derfor bliver jeres hus øde og forladt, 
MAT.23.39	for det siger jeg jer: Fra nu af får I mig ikke længere at se, før I anerkender mig som den, Gud har sendt.”
MAT.24.1	Da Jesus var på vej væk fra templet sammen med disciplene, gjorde de ham opmærksom på templets smukke bygninger. 
MAT.24.2	„Ja, det ser smukt ud,” sagde Jesus. „Men det siger jeg jer: Det hele vil blive jævnet med jorden.”
MAT.24.3	Da de var nået over på Olivenbjerget, satte Jesus sig ned. Han var alene sammen med disciplene, som sluttede kreds om ham og spurgte: „Hvornår vil det med templet ske? Hvad er tegnet på, at du kommer, og det bliver verdens ende?”
MAT.24.4	Jesus svarede: „Lad ikke nogen vildlede jer. 
MAT.24.5	Mange vil komme og påstå, at de er Messias, og de vil føre mange mennesker på vildspor. 
MAT.24.6	I vil høre om uro og krigshandlinger rundt omkring, men lad det ikke skræmme jer. Den slags er uundgåeligt, men det er endnu ikke afslutningen. 
MAT.24.7	Folk og nationer vil bekrige hinanden, og mange steder bliver der hungersnød og jordskælv. 
MAT.24.8	Men det er kun som de første veer inden en fødsel.
MAT.24.9	I vil blive forfulgt, og mange vil blive dræbt. I vil blive hadet af alle folkeslag, fordi I hører mig til. 
MAT.24.10	Mange vil derfor opgive troen og endda forråde og hade hinanden. 
MAT.24.11	Mange falske profeter vil dukke op, og de vil føre mange vild. 
MAT.24.12	Efterhånden som ondskaben breder sig, vil kærligheden blive kold hos mange. 
MAT.24.13	Men de, der holder ud indtil det sidste, skal blive frelst. 
MAT.24.14	Og glædesbudskabet om Guds rige skal forkyndes i hele verden, så alle folkeslag kommer til at høre det—og så vil afslutningen komme.
MAT.24.15	Når I ser ‚den afskyelige ødelægger’, som profeten Daniel
MAT.24.16	„så skal de, der er i Judæa, flygte op i bjergene. 
MAT.24.17	De, der opholder sig uden for deres hus, skal ikke løbe ind for at pakke deres ting, 
MAT.24.18	og de, der arbejder i marken, skal ikke løbe hjem for at hente deres overtøj. 
MAT.24.19	Ve de kvinder, der på det tidspunkt er gravide, og ve de mødre, der har små børn, som skal ammes. 
MAT.24.20	Bed til Gud om, at jeres flugt ikke kommer til at ske om vinteren, og at den ikke falder på en sabbat. 
MAT.24.21	For det bliver så forfærdeligt, som det ikke har været siden verdens begyndelse og heller aldrig vil blive igen. 
MAT.24.22	Hvis ikke Gud afkortede den periode, ville intet menneske overleve. Men nu bliver den afkortet for de udvalgtes skyld.
MAT.24.23	Hvis der kommer nogen og fortæller jer, at Messias er kommet og befinder sig her eller der—så tro ikke på det. 
MAT.24.24	Der vil komme falske profeter og folk, der hævder at være Messias, og de vil gøre store mirakler for—om muligt—at vildlede endog Guds udvalgte. 
MAT.24.25	Nu har jeg advaret jer!
MAT.24.26	Hvis nogen kommer og siger: ‚Se, Messias er ude i ødemarken!’ så lad være med at tage derud. Eller hvis de siger, at han skjuler sig på et bestemt sted, så lad være med at tro det. 
MAT.24.27	For når Menneskesønnen kommer, så bliver det som lynet, der oplyser himlen fra øst til vest.
MAT.24.28	Hvor gribbene samles, der er ådslet.
MAT.24.29	Efter den tids frygtelige trængsler vil solen pludselig blive formørket og månen holde op med at skinne. Stjernerne vil falde ned fra deres positioner og himlens kræfter komme ud af balance.
MAT.24.30	Tegnet på Menneskesønnens komme vil derefter vise sig på himlen, og alle jordens folkeslag vil jamre højlydt, når de ser Menneskesønnen komme på himlens skyer med kraft og megen herlighed.
MAT.24.31	Da vil jeg sende mine engle ud under gjaldende trompetfanfarer for at samle mine udvalgte fra alle fire verdenshjørner, fra jordens og himlens yderste grænser.
MAT.24.32	Lad mig bruge figentræet som billede. Når de nye skud bryder frem, og bladene folder sig ud, så ved I, at sommeren er på vej. 
MAT.24.33	På samme måde kan I vide, at jeg er lige på trapperne, når I ser disse ting ske. 
MAT.24.34	Det siger jeg jer: Mit udvalgte folk skal ikke forgå, selv om alt det her vil ske.
MAT.24.35	Himlen og jorden skal forgå, men mine ord skal aldrig forgå.
MAT.24.36	Ingen kender dagen eller tidspunktet, hvornår det vil ske, ikke engang Guds engle, end ikke jeg selv. Kun Faderen ved det. 
MAT.24.37	Som det gik i Noas dage, skal det gå ved Menneskesønnens komme. 
MAT.24.38	Dengang fortsatte de med deres fester og bryllupper, lige til Noa gik ind i arken. 
MAT.24.39	Folk forstod ikke, hvad der ventede dem. Det gik ikke op for dem, før vandmasserne kom og skyllede dem alle bort. Sådan bliver det ved mit komme. 
MAT.24.40	To mænd vil arbejde sammen i marken, den ene bliver taget med, den anden bliver ladt tilbage. 
MAT.24.41	To kvinder vil arbejde sammen i huset, den ene bliver taget med, den anden bliver ladt tilbage.
MAT.24.42	Derfor skal I altid være parate, for I ved ikke, hvornår jeres Herre kommer tilbage. 
MAT.24.43	I ved, at hvis en husejer havde fået at vide, hvornår tyven ville komme, så ville han have holdt vagt for at forhindre indbruddet. 
MAT.24.44	Sådan skal I være parate, for Menneskesønnen kommer på et tidspunkt, I ikke regner med.
MAT.24.45	En klog og god forvalter passer sin herres ejendom godt og sørger for, at alle de øvrige tjenere får noget at spise til rette tid. 
MAT.24.46	Lykkelig den forvalter, som trofast er i gang med at udføre sit arbejde, når hans herre vender tilbage. 
MAT.24.47	Det siger jeg jer: Hans herre vil give ham ansvaret for alt, hvad han ejer.
MAT.24.48	En dårlig forvalter tænker derimod: ‚Det varer nok længe, inden min herre viser sig.’ 
MAT.24.49	Derfor har han ingen skrupler ved at mishandle sine medtjenere og bruge tiden til at feste med sine venner. 
MAT.24.50	Når så hans herre kommer på et uventet tidspunkt, 
MAT.24.51	bliver forvalteren hårdt straffet og kommer til at dele skæbne med hyklerne. Dér, hvor de kommer hen, er der gråd og stor fortvivlelse.”
MAT.25.1	Jesus fortsatte: „Lad mig fortælle en historie om Guds riges komme. Der var ti brudepiger, som tog deres olielamper og gik ud for at møde brudgommen. 
MAT.25.2	Fem af dem bar sig tåbeligt ad, de andre fem havde tænkt sig om. 
MAT.25.3	De første fem tog ganske vist deres lamper med, men de tog ingen ekstra olie med, 
MAT.25.4	hvorimod de sidste fem tog ekstra olie med til lamperne. 
MAT.25.5	Da brudgommen lod vente på sig, blev alle brudepigerne trætte og faldt i søvn.
MAT.25.6	Men ved midnatstid lød råbet: ‚Brudgommen er på vej! Kom ud og mød ham!’ 
MAT.25.7	Alle pigerne vågnede og tjekkede deres lamper. 
MAT.25.8	De fem, der ikke havde taget olie med, opdagede, at deres lamper var ved at gå ud. De bad derfor de fem andre om at få noget af deres olie. 
MAT.25.9	Men de andre svarede: ‚Vi har ikke nok både til os og jer. I må hellere løbe hen til købmanden og købe noget selv.’ 
MAT.25.10	Mens de var henne for at købe olie, kom brudgommen. De fem, der var parat, gik sammen med ham ind til bryllupsfesten, hvorefter døren blev lukket.
MAT.25.11	Senere kom de andre fem og stod udenfor og råbte: ‚Herre, luk op for os!’ 
MAT.25.12	Men han svarede: ‚Det siger jeg jer: Jeg kender jer ikke!’ ”
MAT.25.13	„Vær altid parate,” sagde Jesus, „for I kan ikke vide, hvornår jeg kommer.”
MAT.25.14	„Lad mig fortælle endnu en historie om Guds rige,” fortsatte Jesus. „Der var en mand, som skulle ud på en lang rejse. Forinden kaldte han sine tjenere til sig og betroede dem sin formue, som de skulle få til at vokse, mens han var borte. 
MAT.25.15	En fik fem sække med sølv, en anden fik to og en tredje fik én sæk,
MAT.25.16	Den mand, der havde fået de fem sække penge, begyndte straks at købe og sælge, og han tjente fem sække mere. 
MAT.25.17	På samme måde tjente manden med de to sække to mere. 
MAT.25.18	Men ham, der havde fået én sæk penge, gik ud og gravede et hul i jorden og gemte sin herres penge der.
MAT.25.19	Lang tid efter kom de tre mænds herre tilbage fra rejsen, og han kaldte dem sammen, for at de kunne aflægge regnskab for deres forvaltning af de penge, de havde fået betroet. 
MAT.25.20	Først trådte den mand frem, som havde fået de fem sække. Han kom med i alt ti sække og sagde: ‚Du betroede mig fem sække penge. Jeg har tjent fem til.’ 
MAT.25.21	‚Godt!’ sagde hans herre. ‚Du er en god og pålidelig arbejder. Du har trofast forvaltet den smule, du fik. Derfor vil jeg nu give dig et større ansvar, og du får lov at glæde dig sammen med mig.’
MAT.25.22	Derefter trådte den mand frem, der havde fået de to sække, for at aflægge regnskab: ‚Du betroede mig to sække penge. Jeg har tjent to til.’ 
MAT.25.23	‚Godt!’ sagde hans herre. ‚Du er en god og pålidelig arbejder. Du har trofast forvaltet den smule, du fik. Derfor vil jeg nu give dig et større ansvar, og du får lov at glæde dig sammen med mig.’
MAT.25.24	Til sidst trådte den mand frem, som havde fået én sæk: ‚Herre,’ begyndte han. ‚Jeg kender dig som en hård mand. Jeg ved, at du høster, hvor du ikke har sået, og du indkasserer udbyttet fra andres arbejde. 
MAT.25.25	Jeg var bange for dig, så jeg gravede pengene ned i jorden. Værsgo! Her har du dine penge!’
MAT.25.26	Herren blev vred. ‚Du er en dårlig og doven arbejder!’ sagde han. ‚Når du nu vidste, at jeg høster, hvor jeg ikke har sået, og indkasserer udbyttet fra andres arbejde, 
MAT.25.27	hvorfor satte du så ikke mine penge i banken? Så havde jeg i det mindste fået renter af dem!’
MAT.25.28	Henvendt til sine øvrige arbejdere sagde han: ‚Tag pengene fra ham og giv dem til ham, der har ti sække penge. 
MAT.25.29	For alle, der gør brug af det, de har fået betroet, vil få mere, og de vil have overflod. Men de, der ikke gør brug af det, de har fået betroet, vil miste, hvad de fik. 
MAT.25.30	Og kast så den uduelige arbejder ud i det yderste mørke, hvor der er gråd og stor fortvivlelse.’
MAT.25.31	Når Menneskesønnen kommer i sin kongeværdighed sammen med alle englene, så vil han tage plads på sin herlighedstrone, 
MAT.25.32	og mennesker af alle folkeslag vil samles foran ham. Da vil han dele dem op i to grupper, som en hyrde adskiller får og geder. 
MAT.25.33	Fårene vil han anbringe ved sin højre side og gederne ved sin venstre.
MAT.25.34	Derefter vil han sige til dem på højre side: ‚Kom, I min Fars velsignede! Tag det rige i besiddelse, som har stået klar til jer fra verdens grundvold blev lagt. 
MAT.25.35	I gav mig jo noget at spise, da jeg var sulten, og noget at drikke, da jeg var tørstig. I bød mig velkommen, da jeg stod som fremmed, 
MAT.25.36	og skaffede mig tøj, da jeg intet havde at tage på. I så til mig, da jeg var syg, og I besøgte mig i fængslet.’
MAT.25.37	De, der har gjort Guds vilje, vil svare: ‚Herre, vi har da aldrig set 
MAT.25.38	Vi har da heller aldrig set 
MAT.25.39	Vi har da aldrig set 
MAT.25.40	Da vil han svare dem: ‚Det siger jeg jer: Hvad I har gjort imod selv den mest oversete af dem, som er mine, det har I også gjort mod mig.’
MAT.25.41	Derefter vil han vende sig til dem på sin venstre side og sige: ‚Bort med jer, I, der står under Guds dom! Bort til den evige ild, der er bestemt for Djævelen og hans hjælpere. 
MAT.25.42	I gav mig jo intet at spise, da jeg var sulten, og intet at drikke, da jeg var tørstig. 
MAT.25.43	I bød mig ikke velkommen, da jeg stod som fremmed, eller skaffede mig tøj, da jeg intet havde at tage på. I så ikke til mig, da jeg var syg eller i fængsel.’
MAT.25.44	Da vil de svare på samme måde: ‚Herre, vi har da aldrig set 
MAT.25.45	Da vil han svare dem: ‚Det siger jeg jer: Hvad I ikke har gjort mod selv den mest oversete af disse mennesker, det har I heller ikke gjort mod mig.’
MAT.25.46	Den sidste gruppe vil gå bort til evig straf, men de første, som har gjort Guds vilje, vil gå ind til evigt liv.”
MAT.26.1	Da Jesus var færdig med at undervise sine disciple, sagde han til dem: 
MAT.26.2	„I ved, at der kun er to dage til påskefesten begynder.
MAT.26.3	Ypperstepræsterne og de øvrige jødiske ledere holdt møde i ypperstepræsten Kajfasʼ hus. 
MAT.26.4	De diskuterede, hvordan de uden at vække opsigt kunne få Jesus pågrebet og slået ihjel. 
MAT.26.5	„Men ikke under højtiden,” sagde de til hinanden, „for så bliver der uroligheder.”
MAT.26.6	Jesus og disciplene var inviteret til spisning i Simon den Spedalskes hus i Betania.
MAT.26.7	Da kom en kvinde ind med en alabastkrukke fyldt med en kostbar, aromatisk olie. Den hældte hun ud over Jesu hoved, mens han lå til bords og spiste.
MAT.26.8	Da disciplene så det, blev de fortørnede. „Sikken et spild,” sagde de. 
MAT.26.9	„Den olie kunne have indbragt mange penge, og pengene kunne være givet til de fattige.” 
MAT.26.10	Jesus hørte, hvad de sagde, og satte dem i rette: „Hvorfor er I vrede på hende? Hun fortjener ros for det, hun har gjort for mig. 
MAT.26.11	De fattige har I jo altid iblandt jer—men mig har I ikke altid. 
MAT.26.12	Hun hældte den olie ud over mit hoved som en forberedelse til min begravelse. 
MAT.26.13	Det siger jeg jer: Hvor som helst i hele verden budskabet om mig bliver forkyndt, vil denne fine handling også blive omtalt. Hun vil aldrig blive glemt.”
MAT.26.14	Derpå gik Judas Iskariot, en af de Tolv, hen til ypperstepræsterne. 
MAT.26.15	„Hvad vil I give mig for at forråde Jesus til jer?” spurgte han. De lovede ham 30 sølvmønter for det. 
MAT.26.16	Fra det øjeblik søgte Judas en passende anledning til at forråde Jesus.
MAT.26.17	På den første af påskefestens
MAT.26.18	Han svarede: „Gå ind i byen, find frem til en bestemt mand og sig til ham: ‚Mesteren siger: Øjeblikket er kommet. Jeg vil gerne spise påskemåltidet i dit hus sammen med mine disciple.’ ”
MAT.26.19	Disciplene gjorde, som Jesus havde sagt, og forberedte påskemåltidet.
MAT.26.20	Ved mørkets frembrud gik Jesus derhen sammen med de Tolv, og de lagde sig ned ved bordet og begyndte måltidet. 
MAT.26.21	Mens de spiste, udbrød han: „Det siger jeg jer: En af jer vil forråde mig.” 
MAT.26.22	Disciplene blev meget bedrøvede, og den ene efter den anden spurgte ham: „Det er vel ikke mig, Herre?”
MAT.26.23	Jesus svarede: „Ham, der har sin hånd i skålen sammen med mig, vil forråde mig. 
MAT.26.24	Selv om Menneskesønnen nødvendigvis må dø, sådan som Skrifterne har sagt, så må jeg sige: Ve det menneske, som forråder mig. Det havde været bedre for ham, om han aldrig havde levet.”
MAT.26.25	„Det er vel ikke mig, Herre?” spurgte Judas, forræderen.
MAT.26.25	„Jo, det er!” svarede Jesus.
MAT.26.26	Under måltidet tog Jesus et brød, takkede Gud, brækkede det i stykker og delte det ud til disciplene, idet han sagde: „Tag imod dette brød og spis det. Det er mit legeme.” 
MAT.26.27	Så tog han et bæger med vin, takkede Gud, sendte det rundt og sagde til dem: „Drik alle heraf, 
MAT.26.28	for det er mit blod, som besegler den nye
MAT.26.29	Jeg siger jer: Jeg skal ikke drikke vin mere før den dag, da jeg drikker den ny vin sammen med jer i min Fars rige.”
MAT.26.30	Da Jesus og hans disciple havde sunget lovsangen,
MAT.26.31	Mens de gik op ad stien, sagde Jesus til dem: „I nat vil I alle tage afstand fra mig, men så bliver det skriftord opfyldt, som siger: ‚Jeg vil slå hyrden ned, og fårene vil blive spredt.’
MAT.26.32	Men efter at jeg er genopstået fra de døde, vil jeg gå i forvejen til Galilæa, så vi kan mødes dér.”
MAT.26.33	„Selv om alle de andre tager afstand fra dig, så vil 
MAT.26.34	Jesus svarede ham: „Det siger jeg dig: Inden natten er forbi, og hanen galer, har du tre gange nægtet at kendes ved mig.”
MAT.26.35	„Aldrig i livet!” udbrød Peter. „Så vil jeg hellere dø sammen med dig!” Det samme sagde alle de andre disciple.
MAT.26.36	Jesus og disciplene kom nu til et sted, der hedder Getsemane. „Sæt jer her, mens jeg går hen og beder,” sagde Jesus. 
MAT.26.37	Dog tog han Peter og de to sønner af Zebedæus med sig lidt længere frem. Han var sørgmodig og urolig. 
MAT.26.38	„Jeg er dybt bedrøvet her op til min død,” udbrød han. „Bliv her og hold jer vågne, mens jeg beder!”
MAT.26.39	Han gik lidt længere frem, faldt på knæ med ansigtet mod jorden og bad: „Far, hvis det er muligt, så tag det her lidelsens bæger fra mig. Dog ikke som jeg vil, men som du vil.”
MAT.26.40	Så gik han tilbage til de tre disciple og så, at de var faldet i søvn. Han vækkede dem og sagde til Peter: „Kunne I ikke holde jer vågne bare én time for min skyld? 
MAT.26.41	Viljen er god nok, men i egen kraft kan I ikke. Hvis I ikke skal bukke under for fristelsen, må I være vågne og bede.”
MAT.26.42	Jesus gik igen lidt væk fra dem og bad for anden gang: „Far, hvis det her lidelsens bæger ikke 
MAT.26.43	Da han kom tilbage til de tre disciple, sov de igen, for deres øjenlåg føltes tunge som bly. 
MAT.26.44	Så lod han dem være og gik for tredje gang alene tilbage for at bede den samme bøn igen.
MAT.26.45	Da han derefter kom tilbage til disciplene, sagde han til dem: „Nå, I sover stadig og hviler jer! Tiden er kommet, hvor Menneskesønnen skal gives i onde menneskers vold. 
MAT.26.46	Rejs jer og lad os gå! Forræderen er på vej.”
MAT.26.47	Ordene hang endnu i luften, da Judas dukkede frem af mørket—han, som var en af de Tolv. Han kom med en stor flok mænd, der var bevæbnet med sværd og knipler og udsendt af ypperstepræsterne og de øvrige jødiske ledere. 
MAT.26.48	Forræderen havde i forvejen sagt til dem: „Den mand, jeg hilser med et kys på kinden, ham skal I gribe!”
MAT.26.49	Derfor gik Judas lige hen til Jesus og sagde: „God aften, Mester!” og han kyssede ham på kinden.
MAT.26.50	„Min ven,” svarede Jesus, „er det for at vise din hengivenhed, du er kommet?”
MAT.26.50	I samme øjeblik omringede mændene Jesus og holdt ham fast. 
MAT.26.51	Pludselig trak en af disciplene sit sværd, slog efter ypperstepræstens tjener og huggede hans ene øre af. 
MAT.26.52	„Stik dit sværd i skeden!” beordrede Jesus. „De, der griber til vold, vil selv blive ofre for vold. 
MAT.26.53	Er du ikke klar over, at jeg kunne råbe til min Far om hjælp, og han ville straks sende mig mere end 12 legioner engle? 
MAT.26.54	Men hvordan skulle Guds plan, som er omtalt i Skriften, så blive opfyldt?”
MAT.26.55	Så vendte Jesus sig til dem, der var kommet for at fange ham: „Man skulle tro, det var en farlig forbryder, I var ude efter, sådan som I er bevæbnede. Hvorfor arresterede I mig ikke i templet? Den ene dag efter den anden underviste jeg i templet, uden at I pågreb mig. 
MAT.26.56	Men alt, hvad der sker her, er blot en opfyldelse af, hvad profeterne har sagt!”
MAT.26.56	Da flygtede alle disciplene.
MAT.26.57	De, der havde pågrebet Jesus, førte ham til ypperstepræsten Kajfasʼ hus, hvor de skriftlærde og de øvrige jødiske ledere var forsamlede. 
MAT.26.58	Peter fulgte efter på afstand og vovede sig helt ind i gården til ypperstepræstens hus. Her satte han sig blandt vagterne for at se, hvad det ville ende med.
MAT.26.59	Inde i huset prøvede det øverste jødiske råd, anført af ypperstepræsterne, at finde noget, de kunne anklage Jesus for. De ville have ham dømt til døden, men manglede beviser. 
MAT.26.60	Selv om mange falske vidner blev ført frem, fandt de ingen holdbare anklager. Til sidst trådte to mænd frem og erklærede: 
MAT.26.61	„Den mand har sagt, at han er i stand til at ødelægge Guds tempel og bygge det op igen inden tre dage!”
MAT.26.62	Så rejste ypperstepræsten sig. „Du har hørt anklagerne imod dig,” sagde han til Jesus. „Hvad har du at sige til dit forsvar?” 
MAT.26.63	Men Jesus forholdt sig tavs. Så sagde ypperstepræsten til ham: „Jeg tager dig i ed for den levende Guds ansigt. Sig os, om du er 
MAT.26.64	„Ja, det er jeg,” svarede Jesus. „Og det siger jeg jer: Engang skal I se Menneskesønnen sidde ved Den almægtige Guds højre side, og I skal se ham komme igen på himlens skyer.”
MAT.26.65	Da rev ypperstepræsten sin kjortel i stykker og råbte: „Han har hånet Gud! Hvad skal vi med flere vidner? I hørte selv, hvad han sagde. 
MAT.26.66	Hvad mener I andre?”
MAT.26.66	„Han er skyldig!” råbte de. „Han skal dø!”
MAT.26.67+MAT.26.68	Så spyttede de ham i ansigtet og slog løs på ham med knyttede næver. Nogle slog ham med stokke og råbte: „Lad os se dine evner som profet, Messias! Hvem var det, der slog dig nu?”
MAT.26.69	Mens det her foregik inde i huset, sad Peter nede i gården. På et tidspunkt kom en pige hen til ham. „Du var også sammen med Jesus fra Galilæa,” sagde hun.
MAT.26.70	Peter benægtede det højlydt: „Jeg aner ikke, hvad du taler om!”
MAT.26.71	Derefter gik han ud i portrummet. Men her fik en anden pige øje på ham. „Den mand var sammen med Jesus fra Nazaret,” sagde hun til dem, der stod rundt omkring.
MAT.26.72	„Nej, jeg sværger på, at jeg ikke kender den mand!” svarede Peter.
MAT.26.73	Folk begyndte nu at stimle sammen om ham: „Jo, du er bestemt en af dem!” sagde de. „Din dialekt afslører, hvor du kommer fra.”
MAT.26.74	Peter benægtede endnu en gang og sagde: „Jeg sværger på, at jeg overhovedet ikke kender den mand!” I det samme galede en hane.
MAT.26.75	Da huskede Peter, at Jesus havde sagt: „Inden hanen galer, vil du tre gange nægte at kendes ved mig.” Straks gik han udenfor og brast i en fortvivlet gråd.
MAT.27.1	Så snart det blev lyst,
MAT.27.2	Derefter blev Jesus bundet og ført til den romerske guvernør, der hed Pilatus.
MAT.27.3	Da forræderen, Judas, så, at Jesus blev dømt til døden, fortrød han, hvad han havde gjort. Han returnerede de 30 sølvmønter til ypperstepræsterne og de øvrige ledere. 
MAT.27.4	„Jeg har begået en fejl,” sagde han. „Jeg er skyld i, at en uskyldig mand er blevet dømt til døden.”
MAT.27.4	„Hvad kommer det os ved?” svarede de. „Det bliver din sag.” 
MAT.27.5	Så smed Judas pengene ind i templet og gik ud og hængte sig.
MAT.27.6	Ypperstepræsterne samlede pengene op. „Vi kan ikke lægge dem i templets indsamlingsbøsse,” sagde de til hinanden. „Der klæber blod ved de penge, så de kan ikke bruges til arbejdet i templet.” 
MAT.27.7	Sagen blev drøftet, og man besluttede at købe den mark, hvor pottemagerne hentede deres ler. Den kunne bruges som begravelsesplads for de fremmede, der døde i Jerusalem. 
MAT.27.8	Det er forklaringen på, at det sted stadig kaldes for „Blodmarken”. 
MAT.27.9	Sådan opfyldtes det, som profeten Jeremias havde talt om: „De tog 30 sølvmønter—det var alt, hvad Israels folk vurderede ham til— 
MAT.27.10	og de brugte dem til at købe pottemagermarken, som Herren havde sagt til mig.”
MAT.27.11	Jesus blev nu ført frem for den romerske guvernør. „Er du jødernes konge?” spurgte han.
MAT.27.11	„Det kan man godt sige,” svarede Jesus. 
MAT.27.12	Men da ypperstepræsterne og de øvrige jødiske ledere fremførte deres anklager, tav han.
MAT.27.13	„Hører du ikke, hvad de beskylder dig for?” spurgte Pilatus. 
MAT.27.14	Men Jesus tav stadig, og det undrede guvernøren sig meget over.
MAT.27.15	Der var tradition for, at guvernøren hvert år i anledning af påsken løslod en jødisk fange. Folket måtte selv vælge, hvem det skulle være. 
MAT.27.16	På det tidspunkt sad der en berygtet forbryder i fængsel. Han hed Barabbas. 
MAT.27.17	Da folket nu stimlede sammen, spurgte Pilatus dem: „Hvem vil I helst have, at jeg skal løslade: Barabbas eller Jesus, som kaldes Messias?” 
MAT.27.18	Han var nemlig godt klar over, at det var af ren og skær misundelse, de havde slæbt Jesus for retten. 
MAT.27.19	Desuden havde Pilatus, mens han sad dér på dommersædet, modtaget følgende besked fra sin kone: „Lad den uskyldige mand være i fred. Jeg har i nat haft en forfærdelig drøm på grund af ham.”
MAT.27.20	Men ypperstepræsterne og de øvrige ledere fik menneskemængden overtalt til at kræve Barabbas løsladt og Jesus henrettet. 
MAT.27.21	Da guvernøren gentog spørgsmålet: „Hvem af de to skal jeg løslade?” råbte mængden derfor: „Barabbas!”
MAT.27.22	„Hvad skal jeg så gøre med Jesus, som kaldes Messias?”
MAT.27.22	„Han skal korsfæstes!” råbte mængden.
MAT.27.23	„Hvorfor det? Hvad ondt har han gjort?”
MAT.27.23	Men de råbte blot endnu højere: „Han skal korsfæstes!”
MAT.27.24	Da Pilatus så, at han ikke kom nogen vegne, og at det var ved at udvikle sig til gadeoptøjer, sendte han bud efter et fad med vand. Mens han vaskede sine hænder foran den store folkemængde, sagde han: „Jeg er uskyldig i denne mands død. Det bliver jeres ansvar.” 
MAT.27.25	Hele mængden råbte tilbage: „Ja, vi påtager os skylden for hans død, vi og vores efterkommere!”
MAT.27.26	Derefter løslod han Barabbas og gav ordre til, at Jesus skulle piskes og derefter korsfæstes.
MAT.27.27	Guvernørens soldater tog Jesus med ind i kasernen og kaldte hele garnisonen sammen. 
MAT.27.28+MAT.27.29	Så rev de tøjet af ham og klædte ham ud som konge med en skarlagenrød kappe og en krone flettet af tornede grene på hovedet. Som scepter gav de ham en kæp i højre hånd, og så kastede de sig på knæ foran ham. „Længe leve jødernes konge!” råbte de hånligt. 
MAT.27.30	Så spyttede de på ham, rev kæppen ud af hånden på ham og slog ham i hovedet med den. 
MAT.27.31	Da de til sidst blev trætte af at gøre nar af ham, trak de kappen af ham og gav ham hans eget tøj på. Derefter førte de ham af sted for at korsfæste ham.
MAT.27.32	På vejen derud traf de på en mand fra Kyrene. Han hed Simon. Ham tvang de til at bære Jesu kors. 
MAT.27.33	De gik hen til det sted, som kaldes Golgata (det betyder „Hovedskalsstedet”). 
MAT.27.34	Her ville soldaterne give Jesus lidt vin med et bedøvelsesmiddel i, men da han havde smagt på det, ville han ikke drikke det.
MAT.27.35	De naglede ham til korset og gav sig derefter til at rafle om hans tøj.
MAT.27.36	Nogle satte sig ned for at holde vagt, 
MAT.27.37	mens andre anbragte et skilt på korset over hans hoved med anklagen imod ham. Der stod: „Det her er Jesus, jødernes konge”. 
MAT.27.38	Derefter blev to forbrydere korsfæstet, og deres kors blev rejst på hver sin side af Jesus. 
MAT.27.39	Folk, der kom forbi, rystede på hovedet og hånede ham: 
MAT.27.40	„Det var dig, der ville rive templet ned og bygge det op igen inden tre dage. Red nu dig selv, hvis du er Guds Søn! Kom ned fra korset!”
MAT.27.41	Også ypperstepræsterne, de skriftlærde og de øvrige ledere hånede Jesus: 
MAT.27.42	„Den er god med ham!” sagde de. „Andre har han reddet, men sig selv kan han ikke redde! Og han skulle være Israels konge? Lad ham nu tage og stige ned fra korset, så skal vi nok tro på ham! 
MAT.27.43	Han siger, at han stoler på Gud, og at han er Guds Søn. Så burde Gud også komme og redde ham!”
MAT.27.44	Han blev også hånet af de to forbrydere, som var korsfæstet ved siden af ham.
MAT.27.45	Ved tolvtiden blev der mørkt over hele landet, og mørket varede til klokken tre. 
MAT.27.46	Klokken tre råbte Jesus højt: „Eli, Eli! Lema sabaktani!” Det betyder: „Min Gud! Min Gud! Hvorfor har du forladt mig?”
MAT.27.47	Soldaterne, som holdt vagt, forstod ikke, hvad han sagde, men nogle mente, han kaldte på Elias. 
MAT.27.48	En af dem løb hurtigt hen for at hente en svamp og hældte billig, sur vin på den. Derefter anbragte han svampen på en stang og holdt den op til Jesus for at han kunne drikke. 
MAT.27.49	De andre sagde: „Lad os se, om Elias kommer og redder ham.”
MAT.27.50	Da udstødte Jesus igen et højt råb og udåndede.
MAT.27.51	I det samme blev forhænget foran indgangen til det allerhelligste rum i templet flænget i to dele fra øverst til nederst. Der kom et jordskælv, så nogle klipper revnede, 
MAT.27.52	og der blev åben adgang til adskillige gravkamre. Mange af de gudfrygtige menneskers døde legemer blev levende. 
MAT.27.53	De kom ud af deres grave, og da Jesus senere var opstået fra de døde, gik de ind til Jerusalem, hvor de blev set af mange mennesker.
MAT.27.54	Da officeren og soldaterne, som holdt vagt ved Jesus, så jordskælvet og alt det andet, der skete, blev de skrækslagne og råbte: „Den mand var virkelig en gudesøn!”
MAT.27.55	Mange kvinder stod på afstand og iagttog det hele. Det var dem, der havde fulgt Jesus fra Galilæa for at sørge for hans fornødenheder. 
MAT.27.56	Blandt dem var Maria Magdalene og den Maria, som var mor til Jakob og Josef, samt Zebedæussønnernes mor.
MAT.27.57+MAT.27.58	Der var en velhavende mand ved navn Josef fra Arimatæa, som var en discipel af Jesus. Han gik sidst på eftermiddagen hen til Pilatus for at anmode om at få udleveret Jesu lig. Pilatus gav sin tilladelse. 
MAT.27.59	Josef fik så liget taget ned og svøbt ind i et helt nyt lagen. 
MAT.27.60	Derefter blev det lagt i en ny gravhule, som han havde ladet hugge ud i en klippe til sig selv. Efter at en stor sten var rullet for indgangen, gik han hjem. 
MAT.27.61	Både Maria Magdalene og den anden Maria sad lige over for graven og iagttog det hele.
MAT.27.62+MAT.27.63	Den følgende dag var det sabbat. Ypperstepræsterne og farisæerne gik til Pilatus og sagde: „Herre, vi er kommet i tanke om, at den bedrager engang sagde: ‚På den tredje dag vil jeg genopstå.’ 
MAT.27.64	Vi beder dig derfor give ordre til, at graven forsegles indtil den tredje dag, for at hans disciple ikke skal stjæle hans lig og udsprede det rygte, at han er kommet til live igen. Det ville være et endnu større bedrag end det første.”
MAT.27.65	Pilatus svarede: „Her har I vagtmandskab. Gå hen og bevogt graven, så godt I kan.”
MAT.27.66	Så gik de hen og forseglede stenen og lod vagtmandskabet bevogte graven.
MAT.28.1	Da sabbatten var forbi, og det var ved at blive lyst søndag morgen, begav Maria Magdalene og den anden Maria sig på vej ud for at se til graven.
MAT.28.2	Pludselig rystede jorden voldsomt. En engel var nemlig kommet ned fra himlen, havde rullet stenen bort fra graven og sat sig på den. 
MAT.28.3	Hans klæder var blændende hvide, og han udstrålede et stærkt lys. 
MAT.28.4	Vagterne rystede af skræk og faldt lamslåede til jorden.
MAT.28.5	Da kvinderne nåede derhen, sagde englen til dem: „I skal ikke være bange! Jeg ved, at I søger efter Jesus, som blev korsfæstet. 
MAT.28.6	Men han er ikke her! Han er genopstået, sådan som han forudsagde. Kom og se, hvor han lå. 
MAT.28.7	Og skynd jer så hen og sig til hans disciple: ‚Jesus er genopstået fra de døde! Og han vil tage til Galilæa for at mødes med jer der.’ Husk nu, hvad jeg har sagt.”
MAT.28.8	Kvinderne løb af sted fra graven for hurtigst muligt at fortælle det til disciplene. De var dybt rystede, men jublende glade. 
MAT.28.9	Mens de var på vej, stod Jesus pludselig foran dem og sagde: „Fred være med jer!” De faldt på knæ, rørte ved hans fødder og tilbad ham.
MAT.28.10	Jesus sagde til dem: „Vær ikke bange! Gå hen og sig til mine disciple, at de skal tage til Galilæa. Dér vil de få mig at se.”
MAT.28.11	Mens kvinderne endnu var på vej, var nogle af gravvagterne allerede nået ind til byen for at fortælle ypperstepræsterne, hvad der var sket. 
MAT.28.12+MAT.28.13	De øvrige jødiske ledere blev straks indkaldt til et krisemøde, hvor det blev besluttet at tilbyde vagterne en betydelig sum penge, hvis de ville sige, at disciplene havde stjålet Jesu lig om natten, mens de sov. 
MAT.28.14	„Hvis guvernøren hører om det,” sagde de, „så skal vi nok ordne sagen med ham, så I ikke kommer i vanskeligheder.”
MAT.28.15	Vagterne tog imod pengene og gjorde, hvad de havde fået besked på. Derfor spredtes det rygte blandt jøderne, at disciplene havde stjålet Jesu lig, og det er der stadig nogen, der tror på.
MAT.28.16	De 11 disciple tog derefter af sted til den bjergskråning i Galilæa, hvor Jesus havde sagt, de skulle mødes. 
MAT.28.17	Da de så ham, faldt de på knæ og tilbad ham. Men andre var usikre.
MAT.28.18	„Gud har givet mig al magt i himlen og på jorden,” sagde Jesus. 
MAT.28.19	„Gå derfor ud og gør mennesker fra alle folkeslag til mine disciple. Døb dem til at tilhøre
MAT.28.20	og lær dem at adlyde alt, hvad jeg har befalet jer. Og husk: Jeg er altid hos jer indtil verdens ende.”
MRK.1.1	Min beretning handler om Jesus, som er Guds Søn og den ventede Messias.
MRK.1.2	At der skulle komme en forløber for Frelseren, har Gud forudsagt i de profetiske bøger.
MRK.1.2	„Jeg vil sende min udsending foran dig.
MRK.1.2	Han skal berede vejen for dig.”
MRK.1.3	og:
MRK.1.3	„Der lyder en stemme i ødemarken:
MRK.1.3	‚Ban vej for Herren!
MRK.1.3	Gør vejen klar til hans komme!’ ”
MRK.1.4	Den omtalte udsending var Johannes Døber. Han opholdt sig i de øde egne, og han sagde til folk, at de skulle vende om fra deres ondskab og lade sig døbe for at få tilgivelse for deres synder. 
MRK.1.5	Fra Jerusalem og hele Judæaområdet kom folk strømmende til for at se og høre ham. Når de havde bekendt deres synder, døbte han dem i Jordanfloden. 
MRK.1.6	Johannes var klædt i en profetkappe vævet af kamelhår, og han havde et læderbælte om livet.
MRK.1.7	Hans budskab var: „Der kommer snart en, som har større magt end jeg har. Jeg er end ikke værdig til at knæle ned og løse remmen på hans sandaler.
MRK.1.8	Jeg har døbt jer med vand, men han vil døbe jer med Helligåndens kraft.”
MRK.1.9	Også Jesus tog af sted fra sin hjemby, Nazaret i Galilæa, og kom til Jordanfloden for at blive døbt af Johannes. 
MRK.1.10	Da Jesus efter dåben steg op af floden, så han himlen blive åbnet og Helligånden dale ned imod ham som en due. 
MRK.1.11	Samtidig lød der en stemme fra himlen: „Du er min elskede Søn, og dig er jeg fuldt ud tilfreds med!”
MRK.1.12+MRK.1.13	Straks efter sendte Helligånden Jesus ud i ødemarken, hvor han blev i 40 dage. Dér blev han fristet af Satan, og rundt omkring ham lurede de vilde dyr. Bagefter kom nogle engle og sørgede for mad til ham.
MRK.1.14	Kort tid efter blev Johannes sat i fængsel af kong Herodes,
MRK.1.15	„Nu er tiden inde!” sagde han. „Nu er Guds rige kommet. I skal ændre jeres indstilling og tro på det glædelige budskab, som jeg bringer jer.”
MRK.1.16	En dag, da Jesus gik langs bredden af Galilæasøen, fik han øje på to mænd, som var i færd med at fiske med kastenet i søen. Det var Simon og hans bror Andreas. 
MRK.1.17	„Kom med mig, så skal jeg gøre jer til menneskefiskere!” råbte Jesus til dem. 
MRK.1.18	Øjeblikkelig forlod de deres net og fulgte ham som hans disciple.
MRK.1.19	Lidt længere henne på stranden fik Jesus øje på Zebedæusʼ sønner, Jakob og Johannes. De sad i deres båd og rensede nettene. 
MRK.1.20	Da Jesus kaldte på dem, gik de straks med ham. De efterlod deres far i båden sammen med de folk, han havde i arbejde.
MRK.1.21	Snart efter nåede Jesus og hans disciple frem til Kapernaum. Da det blev sabbat, gik de ind i synagogen, og Jesus fik anledning til at undervise der. 
MRK.1.22	Hans ord gjorde dybt indtryk på de forsamlede, for han talte med en autoritet, som de ikke var vant til fra de skriftlærde.
MRK.1.23	Blandt tilhørerne var der en mand, som var plaget af en ond ånd. 
MRK.1.24	Pludselig begyndte den onde ånd i manden at råbe: „Lad os være i fred, Jesus Nazaræer! Er du kommet for at ødelægge os? Jeg ved, hvem du er! Du er Guds hellige Søn!”
MRK.1.25	„Ti stille, og kom ud af ham,” befalede Jesus. 
MRK.1.26	Den onde ånd fik manden til at ryste voldsomt og fór så skrigende ud af ham.
MRK.1.27	De tilstedeværende blev grebet af forfærdelse og begyndte at diskutere, hvad der var sket: „Hvad er det her for noget? Det er en helt ny måde at undervise på, og sikken en autoritet han har. Selv de onde ånder adlyder ham!” 
MRK.1.28	Det, der var sket, rygtedes hurtigt ud over hele den del af Galilæa.
MRK.1.29	Da mødet i synagogen var forbi, gik Jesus, Jakob, Johannes og Andreas med Simon hjem. 
MRK.1.30	Det viste sig, at Simons svigermor lå syg med feber, og det fortalte de Jesus. 
MRK.1.31	Jesus gik straks hen til hende, tog hendes hånd og hjalp hende op. Feberen forsvandt med det samme, og hun gik i gang med at sørge for mad til dem.
MRK.1.32	Da solen var gået ned, og sabbatten dermed var forbi,
MRK.1.33	Næsten hele byen stimlede sammen uden for huset. 
MRK.1.34	Jesus helbredte mange mennesker, der havde forskellige sygdomme. Desuden uddrev han mange onde ånder, men han tillod dem ikke at røbe, hvem han var.
MRK.1.35	Næste morgen stod Jesus op længe før daggry og gik alene ud til et øde sted for at bede. 
MRK.1.36	Simon og de andre gik noget senere ud for at lede efter ham. 
MRK.1.37	Da de fandt ham, sagde de: „Alle folk spørger efter dig.” 
MRK.1.38	„Lad os tage hen til de andre landsbyer,” sagde Jesus. „De skal også høre det budskab, jeg er kommet for at fortælle.”
MRK.1.39	Så vandrede Jesus gennem hele Galilæa og fortalte sit budskab i synagogerne, og han befriede mange mennesker fra dæmonernes magt.
MRK.1.40	En dag kom der en spedalsk
MRK.1.41	Jesus fik dyb medlidenhed med ham, rakte hånden ud og rørte ved ham. „Det vil jeg!” sagde Jesus. „Bliv rask!” 
MRK.1.42	I samme øjeblik forsvandt spedalskheden. Manden var totalt helbredt. 
MRK.1.43	Jesus sagde da til ham: 
MRK.1.44	„Lad være med at fortælle det her til nogen. Men gå hen og lad dig undersøge af en præst, så du kan blive erklæret rask. Husk at medbringe den offergave, som Toraen foreskriver for spedalske, der er blevet helbredt.”
MRK.1.45	Men da manden gik derfra, råbte han til højre og venstre, at han var blevet helbredt. Folk stimlede nu sammen i store klynger omkring Jesus, og fra den dag var det umuligt for ham at gå ubemærket ind i en by. Han opholdt sig på øde steder, men selv dér kom folk til ham alle vegne fra.
MRK.2.1	Nogle dage senere kom Jesus igen til Kapernaum, og det blev hurtigt kendt over hele byen, at han var ankommet. 
MRK.2.2	Det varede ikke længe, før der kom så mange mennesker til det hus, hvor han var, at folk stod langt ud på gaden for om muligt at høre, hvad han havde at sige. 
MRK.2.3	Fire mænd kom gående derhen med en lam mand på en båre. 
MRK.2.4	Da de ikke kunne komme ind til Jesus på grund af mængden af mennesker, gik de op ad trappen til husets flade tag. De fjernede et stykke af taget og firede så båren med den syge mand ned lige foran ham. 
MRK.2.5	Da Jesus så den tro, som disse mænd havde vist, sagde han til den lamme mand: „Min ven, dine synder er dig tilgivet!”
MRK.2.6	Nogle af de skriftlærde, som sad der, tænkte ved sig selv: 
MRK.2.7	„Hvad bilder han sig ind? Det er da en hån imod Gud! Kun Gud kan tilgive synder.”
MRK.2.8	Jesus var i sin ånd klar over, hvad de tænkte, og han sagde til dem: „Hvorfor tænker I sådan? 
MRK.2.9	Hvad er lettest at sige til den lamme mand her: ‚Dine synder er tilgivet,’ eller: ‚Rejs dig op, tag din båre og gå på dine ben’? 
MRK.2.10	Lad mig nu vise jer, at Menneskesønnen
MRK.2.11	Med disse ord vendte han sig til den lamme mand og sagde: „Rejs dig op, tag din båre og gå hjem!” 
MRK.2.12	Manden rejste sig, tog sin båre og gik sin vej for øjnene af de forbløffede tilskuere, som straks gav sig til at lovprise Gud for det under, der var sket. „Vi har aldrig set noget lignende!” udbrød de begejstret.
MRK.2.13	Senere gik Jesus igen ud langs Galilæasøen. En masse mennesker fulgte i hælene på ham, og han underviste dem, mens han gik. 
MRK.2.14	Da han passerede toldstedet, så han Levi, Alfæusʼ søn, sidde der. „Kom med mig!” sagde Jesus til ham. Straks rejste Levi sig og fulgte med ham som en af hans disciple.
MRK.2.15	Derefter blev Jesus og disciplene indbudt til spisning i Levis hjem. Mange skatteopkrævere og nogle af de andre „syndere”, som til stadighed fulgte Jesus, blev også inviteret. 
MRK.2.16	Da nu de skriftlærde blandt farisæerne så Jesus i det selskab, sagde de til hans disciple: „Hvordan kan han få sig selv til at spise sammen med den slags syndige mennesker?”
MRK.2.17	Jesus hørte det og svarede: „Raske mennesker har ikke brug for lægehjælp, men det har de syge. Jeg er kommet for at invitere syndere til at vende om til Gud. Det mener de ‚frelste’ jo ikke, at de har brug for!”
MRK.2.18	En dag, da Johannes Døbers disciple og farisæerne havde en fastedag,
MRK.2.19	„Brudgommens venner kan da ikke faste og sørge, så længe de er sammen med ham,” svarede Jesus. 
MRK.2.20	„Men der kommer et tidspunkt, hvor brudgommen bliver taget fra dem. Så kan de faste.
MRK.2.21	Man lapper ikke gammelt tøj med et stykke nyt, uvasket stof. Enhver ved, at når den nye lap krymper, river den det gamle tøj i stykker, så hullet bliver endnu værre. 
MRK.2.22	Der er heller ingen, der hælder ny vin på gamle lædersække, for når vinen gærer, vil sækkene sprænges—den nye vin går til spilde, og de gamle sække bliver ødelagt. Nej, til ny vin bruger man nye lædersække.”
MRK.2.23	En dag, da det var sabbat, gik Jesus og hans disciple langs en kornmark, og mens de gik, plukkede disciplene nogle aks og spiste kernerne. 
MRK.2.24	Nogle af farisæerne irettesatte Jesus: „Hvordan kan du tillade, at dine disciple høster korn på en sabbat, hvor man ikke må arbejde?”
MRK.2.25	„Har I aldrig læst om, hvad David gjorde, da han og hans mænd kom i nød og blev sultne?” svarede Jesus. 
MRK.2.26	„På den tid da Ebjatar var ypperstepræst, gik David hen til Guds hus, og han og hans mænd spiste af de hellige brød, som egentlig kun præsterne havde lov til at spise af.”
MRK.2.27	Så tilføjede han: „Sabbatten blev til for menneskets skyld—mennesket blev ikke til for sabbattens skyld. 
MRK.2.28	Altså er Menneskesønnen herre over sabbatten.”
MRK.3.1	Jesus og disciplene gik ind i en synagoge, og dér var der en mand med en forkrøblet hånd. 
MRK.3.2	Farisæerne holdt øje med Jesus for at se, om han ville helbrede manden på en sabbat, for så havde de noget at anklage ham for.
MRK.3.3	Jesus sagde nu til manden med den forkrøblede hånd: „Rejs dig op og stå her i midten.” 
MRK.3.4	Derefter spurgte han forsamlingen: „Hvad siger Guds lov? Skal hviledagen bruges til noget godt eller til noget ondt, til at redde liv eller til at ødelægge liv?” Men ingen svarede. 
MRK.3.5	Jesus så rundt på forsamlingen, vred og bedrøvet over deres stenhårde hjerter. Så sagde han til manden: „Ræk hånden frem!” Det gjorde han—og straks blev hånden rask.
MRK.3.6	Farisæerne rejste sig øjeblikkeligt og forlod synagogen. Kort efter mødtes de med herodianerne for at drøfte, hvordan de kunne få skaffet Jesus af vejen.
MRK.3.7	Jesus og hans disciple gik nu ned mod søen, og en masse mennesker fulgte efter dem. De fleste kom fra Galilæa, men mange kom helt fra Judæa, 
MRK.3.8	Jerusalem, Idumæa og fra landet på den anden side af Jordanfloden—ja, endog helt fra Tyrus og Sidon. De store undere, Jesus gjorde, rygtedes vidt omkring, og folk kom strømmende for at se, hvad der foregik. 
MRK.3.9	Jesus gav sine disciple besked på at holde en båd klar, så han kunne gå om bord i den, hvis han blev for voldsomt trængt af folkeskaren på bredden. 
MRK.3.10	For han helbredte så mange mennesker, at de syge pressede på fra alle sider for at røre ved ham. 
MRK.3.11	Når de, som var plaget af dæmoner, så ham, faldt de på knæ foran ham og skreg: „Du er Guds Søn!” 
MRK.3.12	Men Jesus forbød dem strengt at røbe, hvem han var.
MRK.3.13	En dag gik Jesus op på en bakketop, og han kaldte på de disciple, som han i forvejen havde udvalgt, og de fulgte med ham. 
MRK.3.14	På den måde gjorde han 12 af sine disciple til apostle. De skulle stå i lære hos ham, så han senere kunne sende dem ud med fuldmagt til at forkynde det glædelige budskab 
MRK.3.15	og til at uddrive onde ånder. 
MRK.3.16	Her er navnene på de 12: Simon, som Jesus senere gav navnet Peter; 
MRK.3.17	Jakob og Johannes, der var sønner af Zebedæus (de blev kaldt „Tordensønnerne”); 
MRK.3.18	Andreas; Filip; Bartolomæus; Mattæus; Thomas; Jakob, søn af Alfæus; Taddæus; Simon Frihedskæmper
MRK.3.19	og Judas Iskariot, der senere forrådte Jesus.
MRK.3.20	Når Jesus og hans disciple gik hjem, fulgte der ofte så mange mennesker med ind i huset, at de ikke engang kunne komme til at spise. 
MRK.3.21	Da hans familie hørte om det, tog de af sted for at få fat i ham, for de mente, at han var gået fra forstanden.
MRK.3.22	Nogle skriftlærde, der var kommet helt fra Jerusalem, gik rundt og sagde: „Jesus står i ledtog med Satan,
MRK.3.23	Jesus kaldte dem til sig og talte til dem i billeder: 
MRK.3.24	„Hvordan kan Satan uddrive sine egne onde ånder?” spurgte han. „Et land, som ligger i krig med sig selv, kan ikke bestå, 
MRK.3.25	og et hjem, der er i splid med sig selv, går snart i opløsning. 
MRK.3.26	Hvis Satan nu er begyndt at kæmpe mod sine egne, så er han kommet i krig med sig selv, og det er ude med ham.
MRK.3.27	Man kan ikke bare bryde ind i en stærk mands hus og tage, hvad han har. Man må først binde ham. Derefter kan man tage, hvad han har i sit hus.
MRK.3.28	Det siger jeg jer: Mennesker kan få tilgivelse for al deres synd og al deres gudsbespottelse, 
MRK.3.29	men hvis de håner Helligånden, så er der ingen tilgivelse længere. Det er en synd med evige konsekvenser.” 
MRK.3.30	Det sagde Jesus til dem, fordi de påstod, at det var ved Satans kraft og ikke ved Helligåndens kraft, han uddrev de onde ånder.
MRK.3.31+MRK.3.32	Nu kom så Jesu mor og brødre til det overfyldte hus, hvor han underviste. De sendte bud ind til ham og bad ham komme udenfor. „Din mor og dine brødre står udenfor og vil tale med dig,” sagde de, der sad nærmest ved ham. 
MRK.3.33	„Hvem er i virkeligheden min mor og mine brødre?” spurgte Jesus og lod blikket glide rundt på den forsamling, der sad omkring ham: 
MRK.3.34	„Min mor og mine brødre sidder her! 
MRK.3.35	For den, der gør Guds vilje, er min bror eller søster eller mor.”
MRK.4.1	Senere gav Jesus sig igen til at undervise nede ved søen, og en stor skare mennesker samledes omkring ham. Derfor gik han om bord i en båd, hvorfra han kunne sidde og tale til menneskeskaren, der stod på bredden. 
MRK.4.2	Han illustrerede gerne sin undervisning med billeder fra hverdagslivet.
MRK.4.3	„Hør godt efter!” sagde han. „En landmand gik en dag ud for at så korn på sin mark. 
MRK.4.4	Som han nu gik og strøede sædekornet ud, faldt noget på vejen, og fuglene kom og spiste det. 
MRK.4.5	Noget af kornet faldt på stengrund, hvor der kun var et tyndt lag jord. Det spirede hurtigt og voksede op, 
MRK.4.6	men eftersom rødderne ikke kunne udvikles i det tynde jordlag, tørrede planterne ud under den brændende sol. 
MRK.4.7	Noget af kornet faldt på steder, hvor der var tidselrødder i jorden. Tidslerne voksede op og kvalte kornplanterne, så de ikke satte aks. 
MRK.4.8	Men noget af kornet faldt i god jord. Det voksede op og gav afgrøde på 30, 60 eller 100 gange så meget, som der var sået. 
MRK.4.9	Lad dem høre, som har øre.”
MRK.4.10	Når Jesus var alene med de Tolv og de øvrige, som fulgte ham, plejede de at spørge ham om meningen bag hans billeder.
MRK.4.11	Hans svar lød: „For jer, som følger mig, vil Guds riges mysterier blive åbenbaret, men de, som ikke følger mig, må nøjes med at spekulere over billedtalen. 
MRK.4.12	Derved opfyldes ordet:
MRK.4.12	De ser, men fatter dog intet.
MRK.4.12	De hører, men forstår dog intet.
MRK.4.12	Derfor kommer de ikke til mig og får tilgivelse.”
MRK.4.13	Jesus fortsatte: „Har I ikke forstået billedet med kornet og jordbunden? Hvordan skal I så kunne forstå alle de andre billeder?
MRK.4.14	Kornet, som landmanden såede, er et billede på Guds ord. 
MRK.4.15	Nogle mennesker er som vejen. Når de hører Guds ord, kommer Satan straks og piller de ord væk, som blev sået i dem. 
MRK.4.16	Nogle er som den tynde jord på stengrund. Når de hører Guds ord, tager de straks imod det med glæde. 
MRK.4.17	Men de lader ikke ordet slå rod, så det varer kun en tid. Når der kommer problemer eller forfølgelser på grund af ordet, giver de op og falder fra. 
MRK.4.18	Nogle er som jorden med tidsler i. De hører godt nok ordet, 
MRK.4.19	men de daglige bekymringer, den forførende materialisme og lysten til at gøre alt muligt andet kvæler ordet, så der ikke bliver nogen frugt af det. 
MRK.4.20	Men nogle er som den gode jord. De hører ordet og tager imod det. Det bærer frugt i deres liv: 30, 60 eller 100 gange så meget, som der var sået.”
MRK.4.21	Jesus fortsatte: „Hvis nogen tænder en lampe, er det vel ikke for at stille den under en spand eller ind under sengen? Nej, de stiller lampen højt og frit, så den kan sprede sit lys. 
MRK.4.22	Det, som er skjult, vil komme frem, så man kan se det, og det, som er hemmeligt, vil blive åbenbaret. 
MRK.4.23	Lad dem høre, som har øre!”
MRK.4.24	Jesus fortsatte: „Læg godt mærke til, hvad I hører. I skal modtage i samme forhold, som I giver. Ja, I skal få endnu mere, end I har givet. 
MRK.4.25	De, der gør brug af det lys, de har fået, vil få endnu mere. Men de, der ikke bruger det lys, de har fået, vil miste det hele.”
MRK.4.26	Jesus fortsatte med et andet billede på Guds rige: „En landmand går ud og sår korn i sin mark. 
MRK.4.27	Så går han hjem, og den ene dag følger den anden. Mens han sover, og mens han er vågen, vokser kornet ude på marken, uden at han kan forklare, hvordan det går til. 
MRK.4.28	Jorden bærer frugt helt af sig selv. Først strå, så aks og til sidst kerner i aksene. 
MRK.4.29	En dag står hele marken moden og er klar til høst. Så kommer landmanden med sin segl for at gå i gang med indhøstningen.”
MRK.4.30	Jesus fortsatte: „Hvad kan vi sammenligne Guds rige med? Hvilket billede kan vi bruge? 
MRK.4.31	Jo, Guds rige er som et sennepsfrø. Det frø er det allermindste. 
MRK.4.32	Men når det er sået, vokser planten op og breder sig mere end de andre buske. Den danner grene, som er store nok til, at fuglene kan bygge rede og søge ly i dens skygge.”
MRK.4.33	Jesus brugte mange sådanne billeder, alt efter hvad folk var i stand til at forstå. 
MRK.4.34	Ja, når han underviste folkeskarerne, brugte han udelukkende den slags billeder, og det var kun, når han var alene med disciplene, at han forklarede, hvad det alt sammen betød.
MRK.4.35	Efter at Jesus hele dagen havde siddet i båden og talt til skaren inde på bredden, sagde han til sine disciple: „Lad os sejle over til den anden side af søen.” 
MRK.4.36	Da de sejlede bort, fulgte en del andre både med.
MRK.4.37	Ikke længe efter blev det et voldsomt stormvejr. Bølgerne slog ind over båden, som tog en masse vand ind. 
MRK.4.38	Jesus lå i agterstavnen og sov med hovedet på en pude. Til sidst vækkede de ham. „Mester!” råbte de. „Er du ligeglad med, at vi drukner?” 
MRK.4.39	Jesus rejste sig og befalede stormen og søen at være stille. Straks lagde vinden sig, og det blev blikstille. 
MRK.4.40	„Hvad er I så bange for?” spurgte Jesus. „Har I stadig ikke lært at tro?”
MRK.4.41	Med forundring og ærefrygt i stemmen sagde de til hinanden: „Hvem er den mand egentlig? Selv stormen og søen adlyder ham!”
MRK.5.1	Jesus og disciplene var nu nået over søen til den anden bred, til gerasenernes
MRK.5.2+MRK.5.3	Straks da de gik i land, kom en mand styrtende ud fra en klippehule og hen imod dem. Han var besat af onde ånder og holdt til i de klippehuler, der blev brugt som gravpladser. 
MRK.5.4	Han havde igen og igen sprængt alle de fodjern og lænker, man havde forsøgt at holde ham bundet med. Ingen kunne klare ham, 
MRK.5.5	og dag og nat kunne man høre ham hyle i gravhulerne og oppe i bjergene, hvor han slog sig selv med sten.
MRK.5.6	Manden havde på lang afstand fået øje på Jesus, og nu kom han styrtende og kastede sig ned på jorden foran ham. 
MRK.5.7+MRK.5.8	Jesus befalede den onde ånd at forlade manden, men blev mødt med et højt skrig: „Lad mig være i fred, Jesus, du, den almægtige Guds Søn! Lov mig højt og helligt, at du ikke vil pine mig.”
MRK.5.9	„Hvad er dit navn?” spurgte Jesus. „Legion,” svarede han, „for vi er mange!” 
MRK.5.10	Og så gav dæmonerne sig til at bønfalde Jesus om ikke at sende dem bort fra egnen.
MRK.5.11	Nu var der en stor flok svin, som gik og rodede efter føde på toppen af en skrænt i nærheden. 
MRK.5.12	„Giv os lov til at besætte svinene!” tiggede dæmonerne. 
MRK.5.13	I samme øjeblik Jesus gav dem lov, fór dæmonerne ud af manden og ind i svinene, og hele flokken—omkring 2000—styrtede ned ad skrænten og druknede i søen.
MRK.5.14	Svinehyrderne flygtede og fortalte om det både i by og på land, så egnens beboere kom strømmende til for at se, hvad der var sket. 
MRK.5.15	Da de kom hen til Jesus, så de manden, der havde haft de mange dæmoner i sig, sidde påklædt og ved sans og samling. Det forbløffede dem og gjorde dem bange. 
MRK.5.16	De, der havde set, hvad der var sket med manden og svinene, fortalte dem, hvordan det var gået til. 
MRK.5.17	Derefter bad de Jesus om at forlade deres egn.
MRK.5.18	Da Jesus var på vej op i båden, bad manden, der havde været besat af dæmoner, om lov til at følge med ham. 
MRK.5.19	„Nej,” sagde Jesus, „gå du hjem til dine landsmænd og fortæl, hvad Israels Gud
MRK.5.20	Manden gik derefter rundt i Dekapolis og fortalte alle om de store ting, Jesus havde gjort for ham. Og folk undrede sig.
MRK.5.21	Så snart Jesus var nået tilbage over søen og gået i land, samledes en stor skare mennesker omkring ham. Mens han endnu stod nede på søbredden, 
MRK.5.22	kom en synagogeforstander derhen. Hans navn var Jairus. Da han kom hen til Jesus, faldt han på knæ foran ham 
MRK.5.23	og bad indtrængende: „Min lille datter ligger for døden derhjemme! Men hvis du kommer og lægger hænderne på hende, så vil hun blive rask og leve!”
MRK.5.24	Jesus gik med ham, men en vældig masse mennesker trængtes stadig om ham. 
MRK.5.25	Mellem de mange mennesker var der en kvinde, som igennem 12 år havde lidt af vedvarende blødninger. 
MRK.5.26	I alle de år havde hun gennemgået meget hos forskellige læger, og selv om hun havde brugt alle sine penge i håb om at blive rask, var hendes tilstand ikke blevet bedre—tværtimod. 
MRK.5.27+MRK.5.28	Hun havde hørt, hvad folk fortalte om Jesus, og hun trængte sig nu frem gennem mængden for at nå hen til ham. „Hvis bare jeg får rørt ved hans bedesjal, bliver jeg helbredt,” tænkte hun. Forsigtigt rørte hun bagfra ved sjalet. 
MRK.5.29	Straks standsede blødningerne, og hun kunne mærke, at hun var blevet rask.
MRK.5.30	Jesus standsede op og vendte sig om, for han havde mærket, at en helbredende kraft var strømmet ud fra ham. „Hvem var det, der rørte ved mit sjal?” spurgte han.
MRK.5.31	„Hele mængden maser jo ind på dig,” indvendte disciplene. „Og så spørger du, hvem der har rørt ved dig?”
MRK.5.32	Jesus blev imidlertid stående og så sig omkring for at få øje på den, der havde gjort det.
MRK.5.33	Den forskrækkede kvinde kom frem. Hun rystede af sindsbevægelse, for hun vidste jo, hvad der var sket. „Det var mig,” sagde hun og faldt på knæ foran ham. Og så fortalte hun det hele. 
MRK.5.34	„Min ven, det var din tro, der reddede dig,” sagde Jesus. „Gå med fred! Du er nu fuldstændig helbredt.”
MRK.5.35	Mens han endnu stod og talte med hende, kom der nogle til Jairus med en besked fra hans hjem: „Din datter er død,” sagde de til ham. „Der er ingen grund til at ulejlige mesteren mere.” 
MRK.5.36	Jesus hørte, hvad der blev sagt, og sagde henvendt til Jairus: „Vær ikke bange. Du skal bare tro på mig.”
MRK.5.37	Jesus ville ikke have andre med sig hen til Jairusʼ hjem end Peter, Jakob og dennes bror Johannes. 
MRK.5.38	Da de kom derhen, var der en vældig larm. Folk græd og jamrede højlydt inde i huset. 
MRK.5.39	Jesus og disciplene gik indenfor. „Hvorfor græder og jamrer I sådan?” spurgte han. „Den lille pige er ikke død. Hun sover bare.” 
MRK.5.40	De lo ad ham, men han bad dem alle gå udenfor og tog kun den lille piges far og mor og de tre disciple med ind i det værelse, hvor hun lå.
MRK.5.41	Han gik hen til sengen, tog pigens hånd og sagde: „Stå op, min pige!” 
MRK.5.42	Straks rejste hun sig op og begyndte at gå omkring. Hun var 12 år gammel. Forældrene stod og stirrede med åben mund. 
MRK.5.43	„I må ikke sige det til nogen,” sagde Jesus strengt, „og sørg for, at hun får noget at spise.”
MRK.6.1	Senere tog Jesus sammen med disciplene af sted til sin hjemby, Nazaret. 
MRK.6.2	Da det blev sabbat, gik de alle ind i synagogen, hvor Jesus fik lejlighed til at undervise. De mange tilhørere blev slået af forundring og udbrød: „Hvor har han alt det fra? Hvordan har han fået så stor en visdom? Hvordan har han kunnet udføre de undere, vi hører om? 
MRK.6.3	Han er jo bare en almindelig håndværker, Marias søn. Vi kender hans brødre, Jakob, Jose,
MRK.6.4	Jesus sagde da til dem: „Ingen steder bliver der set så meget ned på en profet som i hans egen by, i hans hjem og i hans familie.” 
MRK.6.5	Han kunne ikke gøre nogen særlige undere iblandt dem, men lagde kun hænderne på nogle få syge og helbredte dem. 
MRK.6.6	Og han undrede sig meget over deres mangel på tro.
MRK.6.6	Derefter gik han videre til landsbyerne deromkring og underviste folk.
MRK.6.7	En dag kaldte Jesus de Tolv sammen og sagde til dem, at han ville sende dem ud to og to sammen, for at de skulle forkynde budskabet om Guds rige. Han gav dem autoritet til at drive onde ånder ud 
MRK.6.8+MRK.6.9	og sagde til dem, at de ikke skulle tage andet med på rejsen end deres vandringsstav. „I skal hverken tage mad eller penge med,” fortsatte han, „heller ikke en taske med ekstra tøj og sandaler. 
MRK.6.10	Når I kommer til et hjem, hvor de tager imod jer, skal I blive boende dér. Lad være med at flytte fra hus til hus. 
MRK.6.11	Hvis ingen vil invitere jer indenfor eller høre på jer, så forlad den by og ryst støvet af jeres fødder som tegn på, at fra nu af er de overladt til deres egen skæbne.”
MRK.6.12	Så tog disciplene af sted. Overalt hvor de kom frem, forkyndte de, at folk skulle ændre deres indstilling og tro på Jesus. 
MRK.6.13	De uddrev mange dæmoner og helbredte mange syge, idet de salvede dem med olie.
MRK.6.14	Jesus blev mere og mere kendt, og det varede ikke længe, før også kong Herodes hørte rygterne om ham. Man diskuterede, hvem Jesus egentlig var. Nogle mente, at det måtte være Johannes Døber, der var genopstået fra de døde, og at det var derfor, han kunne gøre mirakler. 
MRK.6.15	Andre mente, at det var profeten Elias, som nu var kommet tilbage, mens andre mente, at han var en profet ligesom de kendte profeter fra gamle dage. 
MRK.6.16	Da Herodes hørte alle rygterne, sagde han: „Det må være Johannes Døber, der er genopstået fra de døde, ham jeg lod halshugge!”
MRK.6.17+MRK.6.18+MRK.6.19	Der var nemlig sket det, at Herodes efter pres fra Herodias havde ladet Johannes arrestere og sætte i fængsel. Herodias var egentlig gift med Filip, en bror til Herodes. Alligevel havde Herodes giftet sig med hende, og derfor havde Johannes sagt til ham: „Du har ikke lov til at leve sammen med din brors kone!” Det var Herodias blevet så rasende over, at hun ville have Johannes slået ihjel. Det gik Herodes dog ikke med til, men lod ham arrestere og sætte i fængsel. Herodias blev ved med at hade Johannes, 
MRK.6.20	men Herodes var bange for ham og holdt hånden over ham, fordi han vidste, at Johannes var en retskaffen og hellig mand. Hver gang kongen hørte Johannes tale, blev han ilde berørt, men han ville alligevel gerne høre ham.
MRK.6.21	Så en dag fik Herodias sin store chance. Det var Herodesʼ fødselsdag, og han holdt fest for alle sine hoffolk og officerer samt Galilæas fremstående borgere.
MRK.6.22	Herodiasʼ datter kom ind og dansede for selskabet. De blev alle vildt begejstrede, og kongen svor på, at hun skulle få hvad som helst, hun ville have. 
MRK.6.23	„Forlang hvad du vil!” råbte han. „Om det så er det halve kongerige, skal du få det!”
MRK.6.24	Pigen løb ud til sin mor og spurgte: „Hvad skal jeg forlange?”
MRK.6.24	„Johannes Døbers hoved,” svarede Herodias.
MRK.6.25	Pigen løb tilbage til kongen. „Giv mig Johannes Døbers hoved,” sagde hun, „nu med det samme—på et fad!”
MRK.6.26	Kongen blev hed om ørerne, men han kunne ikke få sig selv til at bryde den ed, han lige havde svoret foran alle gæsterne. 
MRK.6.27	Så han gav straks en ordre til en af vagterne, som med det samme gik ned i fængslet og halshuggede Johannes. 
MRK.6.28	Hovedet blev bragt op på et fad og overrakt til den unge pige, der gav det videre til sin mor.
MRK.6.29	Da Johannesʼ disciple hørte, hvad der var sket, kom de og hentede hans lig og begravede det.
MRK.6.30	De apostle, som Jesus havde sendt ud to og to, kom nu tilbage og fortalte om alt det, de havde udført og undervist om. 
MRK.6.31	„I trænger til at hvile jer,” sagde Jesus. „Lad os tage hen til et øde sted, hvor vi kan være alene.” Folk blev nemlig ved med at komme og gå, så de ikke engang havde ro til at spise.
MRK.6.32	Så sejlede de ud på søen for at tage hen til et øde sted. 
MRK.6.33	Men mange mennesker, som havde set dem tage af sted, løb langs bredden og nåede frem til stedet i forvejen. Også mange folk fra byerne deromkring sluttede sig til flokken. 
MRK.6.34	Da Jesus gik i land, blev han mødt af en stor skare mennesker, der havde samlet sig, og han blev fyldt af medlidenhed, for de var som får uden hyrde. Og han begyndte at undervise dem om mange ting.
MRK.6.35	Sidst på eftermiddagen kom hans disciple hen til ham og sagde: „Det er ved at blive sent, og stedet her er øde. 
MRK.6.36	Du må hellere sende alle de mennesker bort, så de kan gå hen til gårdene og landsbyerne heromkring og købe sig noget at spise.”
MRK.6.37	„I kan give dem noget at spise!” svarede Jesus.
MRK.6.37	„Vil du have, at vi skal købe brød for 200 denarer
MRK.6.38	„Gå hen og se efter, hvad vi selv har af brød,” svarede han.
MRK.6.38	Et øjeblik efter kom de igen. „Vi har fem brød og to fisk,” sagde de.
MRK.6.39	Han bad dem så om at få folk til at sætte sig ned på rad og række i det grønne græs, 
MRK.6.40	og de satte sig i rækker med 50 mand i hver. Det blev til 100 rækker.
MRK.6.41	Jesus tog nu de fem brød og de to fisk, så op mod himlen og takkede Gud for dem. Derefter brækkede han brødene i stykker og begyndte at dele ud til disciplene, for at de skulle give dem videre til alle de mennesker, der var til stede. Også de to fisk blev delt ud, 
MRK.6.42	og alle fik nok og blev mætte. 
MRK.6.43+MRK.6.44	5000 mænd blev bespist, og bagefter samlede man de tiloversblevne stykker brød og fisk sammen. Det blev til 12 fyldte kurve.
MRK.6.45	Straks efter gav Jesus disciplene besked om at gå i båden og sejle i forvejen i retning af Betsajda, mens han selv sendte folkeskaren bort. 
MRK.6.46	Da han havde gjort det, gik han op på bjergskråningen for at bede.
MRK.6.47	Det var efterhånden blevet ud på natten, og båden var allerede et godt stykke ude på søen. Inde på land stod Jesus alene, 
MRK.6.48	og han kunne se, hvordan disciplene sled i det med årerne, for de havde strid modvind. Kort før daggry kom Jesus gående ud til dem på vandet, og han nåede helt op på siden af båden, før de opdagede ham. 
MRK.6.49	Da de så en skikkelse gå på vandet, skreg de af rædsel, for de troede, det var et spøgelse. 
MRK.6.50	Men Jesus råbte til dem: „I skal ikke være bange—det er mig!” 
MRK.6.51	Så klatrede han op i båden til dem, og straks lagde vinden sig. Disciplene var overvældede og ude af stand til at fatte, hvad der foregik. 
MRK.6.52	At Jesus netop havde udført et mirakel ved at bespise 5000 mennesker, var ikke nok til, at de forstod, at for ham var det overnaturlige naturligt.
MRK.6.53	De styrede nu båden ind mod land og lagde til ved et sted, som kaldes Genesaret. 
MRK.6.54	Aldrig så snart var de kommet ned fra båden, før folk genkendte ham. 
MRK.6.55	De skyndte sig rundt i hele omegnen for at fortælle, at Jesus var kommet. En masse syge blev bragt til ham på bårer, 
MRK.6.56	og hvor han end kom i landsbyer og byer og omkring på gårdene, blev de syge lagt ud på åbne pladser. Overalt tiggede lidende mennesker om at få lov at røre ved kvasten på hans bedesjal, og alle, der rørte ved ham, blev raske.
MRK.7.1	En dag kom der nogle farisæere og skriftlærde fra Jerusalem for at holde Jesus under observation. 
MRK.7.2	De lagde mærke til, at nogle af hans disciple spiste med „vanhellige”, dvs. uvaskede hænder. 
MRK.7.3+MRK.7.4	Jøderne—og ikke mindst farisæerne—var nemlig meget nøjeregnende med at overholde forfædrenes overleveringer, bl.a. de mange forskrifter for, hvordan man skulle rense kobberskåle, kander og krus,
MRK.7.5	Farisæerne og de skriftlærde spurgte nu Jesus: „Hvorfor følger dine disciple ikke de regler, vores forfædre har pålagt os? De spiser jo med vanhellige hænder!”
MRK.7.6	„I er nogle hyklere!” udbrød Jesus. „Det er sådan nogle som jer, Gud har talt om i profeten Esajasʼ bog:
MRK.7.6	‚Dette folk ærer mig i det ydre,
MRK.7.6	men deres hjerte er fjernt fra mig.
MRK.7.7	Det er forgæves, de dyrker mig,
MRK.7.7	når deres lære blot er menneskebud.’
MRK.7.8	De ord passer på jer, for I tilsidesætter Guds bud og følger menneskelige traditioner i stedet for. 
MRK.7.9	Hvor smukt af jer at ophæve Guds befalinger for at kunne overholde jeres egne traditioner!
MRK.7.10	For eksempel gav Moses jer følgende befaling fra Gud: ‚Du skal ære din far og din mor!’ Han sagde også: ‚Den, der forbander sin far eller mor, skal dø.’
MRK.7.11	Men I hævder, at hvis blot man siger til sin far eller mor: ‚Det, du skulle have haft, vil jeg i stedet give som gave til templet,’ 
MRK.7.12	så har man lov til at lade være med at hjælpe sine forældre. 
MRK.7.13	På den måde ophæver I Guds ord til fordel for jeres egne traditioner. Det er bare ét eksempel ud af mange.”
MRK.7.14	Så kaldte Jesus folk sammen og sagde: „Hør nu efter, alle sammen! Prøv at forstå, hvad jeg siger: 
MRK.7.15	Det er ikke det, som udefra kommer ind i et menneske, der gør det urent i Guds øjne. Tværtimod—det er det, som kommer ud inde fra mennesket, der gør det urent. 
MRK.7.16	Lad dem høre, som har øre!”
MRK.7.17	Jesus gik derefter ind i det hus, hvor han holdt til, for at slippe bort fra folkemængden, og hans disciple spurgte ham, hvad meningen var med det billede. 
MRK.7.18	„Forstår I stadig ingenting?” sagde Jesus. „Så hør her: Det er jo ikke den mad, som udefra kommer ind i et menneske, der gør et menneskes tanker urene, 
MRK.7.19	for maden kommer ned i maven og forsvinder ud igen.” Ved at sige det erklærede han, at al slags mad var acceptabel i Guds øjne. 
MRK.7.20	Han tilføjede: „Det, der gør et menneske urent, er det, der udgår fra menneskets indre, 
MRK.7.21	dvs. de onde tanker, som fører til: seksuel synd, tyveri, mord, 
MRK.7.22	utroskab, griskhed, ondskab, bedragerier, udsvævelser, misundelse, bagvaskelse, arrogance og tåbelig snak. 
MRK.7.23	Alle disse onde ting kommer indefra og forurener menneskene.”
MRK.7.24	Derefter forlod Jesus og disciplene Galilæa og kom til egnene omkring Tyrus. Der fandt de et hus at bo i og ville gerne være forblevet ubemærket. Men det var umuligt. 
MRK.7.25+MRK.7.26	Jesus blev straks opsøgt af en ikke-jødisk kvinde fra egnen, som havde hørt om ham. Hun havde en datter, som var plaget af en ond ånd, og hun kom nu og faldt på knæ foran Jesus og bønfaldt ham om at uddrive den onde ånd af hendes datter.
MRK.7.27	Jesus sagde til hende: „Jeg må først tage mig af mine egne ‚børn’, jøderne. Det kan ikke være rigtigt at tage børnenes mad og give den til hundehvalpene.”
MRK.7.28	„Det er sandt, Herre,” sagde hun, „og dog løber hvalpene ind under bordet og spiser de krummer, som børnene taber.”
MRK.7.29	Så sagde Jesus til hende: „Fordi du svarede på den måde, skal du få, hvad du bad om. Gå nu blot hjem. Den onde ånd har forladt din datter.”
MRK.7.30	Da hun kom hjem, lå hendes datter roligt i sengen. Den onde ånd var forsvundet.
MRK.7.31	Fra Tyrus gik Jesus via Sidon til Dekapolisʼ egne øst for Genesaret Sø. 
MRK.7.32	En døv mand, der tillige havde svært ved at tale, blev ført hen til ham, og man bad Jesus om at lægge hænderne på ham og helbrede ham. 
MRK.7.33	Jesus tog ham lidt afsides og stak fingrene i ørerne på ham. Dernæst spyttede han på fingrene og rørte ved mandens tunge, 
MRK.7.34	så op mod himlen, sukkede dybt og sagde: „Luk dig op!”
MRK.7.35	Straks kunne manden høre alt, hvad der blev sagt, og det, der havde hæmmet hans tale, forsvandt, så han kunne tale tydeligt. 
MRK.7.36	Jesus forbød de tilstedeværende at sige det til nogen. Men jo mere han forbød det, desto ivrigere fortalte de om det, 
MRK.7.37	for de var ude af sig selv af forundring. „Han kan klare alt!” sagde folk til hinanden. „Han helbreder både de stumme og de døve.”
MRK.8.1	Der var igen samlet en stor skare mennesker omkring Jesus, og de havde ikke noget at spise. Jesus kaldte så på disciplene. 
MRK.8.2	„Jeg har ondt af alle de mennesker,” sagde han. „Nu har de været sammen med mig her i tre dage, og de har ikke mere at spise. 
MRK.8.3	Hvis jeg sender dem af sted uden at give dem noget, kan de falde om af udmattelse på vejen hjem. Nogle af dem er jo kommet langvejsfra.”
MRK.8.4	„Men det er da umuligt at skaffe brød nok her i ødemarken,” indvendte disciplene.
MRK.8.5	„Hvor mange brød har I?” spurgte Jesus.
MRK.8.5	„Syv,” svarede de.
MRK.8.6	Så fik han folk til at sætte sig på jorden. Derefter tog han de syv brød, takkede Gud, brækkede dem i stykker og gav stykkerne til disciplene, som så delte mad ud til folkeskaren. 
MRK.8.7	Der var også nogle småfisk, som Jesus bad en takkebøn for, hvorefter han gav dem til disciplene, for at de skulle dele dem ud. 
MRK.8.8	Der var nok til, at alle spiste sig mætte, og da resterne blev samlet sammen, fyldte de syv kurve. 
MRK.8.9	Tallet på de tilstedeværende mænd var ca. 4000. Efter måltidet fik han dem alle til at gå hjem.
MRK.8.10	Umiddelbart efter gik Jesus om bord i en båd sammen med sine disciple, og de sejlede til egnene ved Dalmanuta.
MRK.8.11	Da farisæerne der på stedet fik at vide, at Jesus var kommet, gik de hen for at diskutere med ham. De bad ham om at gøre et mirakel som tegn på, at han virkelig var kommet fra Gud. På den måde ville de sætte ham på prøve.
MRK.8.12	Jesus sukkede dybt i sin ånd: „Visse mennesker forlanger tegn og undere, før de vil tro. Men det siger jeg jer: Sådanne mennesker får ikke noget tegn at se!”
MRK.8.13	Sammen med sine disciple forlod Jesus nu de vantro farisæere, gik op i båden og sejlede over til den anden side af søen.
MRK.8.14	Disciplene havde glemt at tage mere brød med, så de havde kun ét brød med sig i båden. 
MRK.8.15	Så da Jesus advarede dem og sagde: „Vær på vagt over for den surdej, der kommer fra Herodes og farisæerne,” 
MRK.8.16	begyndte de at diskutere, om han havde sagt det, fordi de ikke havde brød nok med.
MRK.8.17	Jesus var klar over, hvad de hviskede sammen om. „Hvorfor snakker I om, at I ikke har brød med?” sagde han. „Fatter I endnu ikke alt det, som allerede er sket? 
MRK.8.18	Har I ikke øjne at se med? Har I ikke ører at høre med? 
MRK.8.19	Har I allerede glemt det, der skete med de 5000, jeg bespiste med fem brød? Hvor mange kurve med brødrester samlede I ind bagefter?”
MRK.8.19	„Tolv,” svarede de.
MRK.8.20	„Og da jeg bespiste de 4000 med syv brød, hvor meget blev der da tilovers?”
MRK.8.20	„Syv kurvfulde,” svarede de.
MRK.8.21	„Fatter I stadig ingenting?”
MRK.8.22	Da de ankom til Betsajda, kom folk med en blind mand og bad Jesus røre ved ham og helbrede ham. 
MRK.8.23	Jesus tog den blinde ved hånden og førte ham uden for landsbyen. Så spyttede han på den blinde mands øjne og lagde hænderne på dem. Derefter tog han hænderne væk igen og spurgte: „Kan du se noget nu?”
MRK.8.24	Manden så sig omkring. „Ja, jeg kan vist se nogle mennesker, for der er noget ligesom træer, der går omkring.”
MRK.8.25	Jesus lagde igen hænderne over mandens øjne, og nu blev hans syn normalt, så han kunne se alt tydeligt. 
MRK.8.26	Derpå sendte Jesus ham hjem, idet han sagde: „Lad være med at sige det til nogen i landsbyen.”
MRK.8.27	Jesus og disciplene forlod nu Galilæa og satte kursen mod landsbyerne omkring Cæsarea Filippi. Undervejs spurgte han dem: „Hvem siger folk, at jeg er?”
MRK.8.28	„Nogle mener, at du er Johannes Døber, der er kommet tilbage fra de døde,” svarede de. „Andre siger, du er Elias eller en anden af de gamle profeter, der er genopstået.”
MRK.8.29	„Og hvad siger I? Hvem tror I, at jeg er?”
MRK.8.29	Peter svarede: „Du er Messias, den frelser, vi har ventet på!”
MRK.8.30	Jesus advarede dem dog imod at fortælle det til nogen.
MRK.8.31	Derefter gav Jesus sig til at fortælle dem om de lidelser, der ventede ham. „De vil forkaste mig alle sammen,” sagde han, „både ypperstepræsterne, de skriftlærde og de øvrige ledere. Til sidst dræber de mig—men på den tredje dag
MRK.8.32	Jesus talte frit ud om det, men Peter trak ham til side og prøvede at tale ham fra det. 
MRK.8.33	Da vendte Jesus ryggen til Peter og irettesatte ham: „Gå væk fra mig, Satan! Du forstår jo ikke, hvad der er Guds vilje. Du ser det kun fra et menneskeligt synspunkt.”
MRK.8.34	Han kaldte nu alle disciplene og hele folkeskaren sammen og sagde: „De, der ønsker at være mine disciple, skal lægge alt deres eget til side og følge mig, også selv om det koster livet. 
MRK.8.35	De, der klamrer sig til det jordiske liv, vil miste det himmelske. Men de, der mister livet, fordi de holder fast ved mig og mit budskab, vil få det evige liv. 
MRK.8.36	Hvad gavner det et menneske at vinde hele verden, hvis sjælen går fortabt? 
MRK.8.37	Findes der noget, der er mere værd end et menneskes sjæl? 
MRK.8.38	Hvis I fornægter mig og mine ord, når I står over for denne verdens vantro og syndige mennesker, så vil jeg, Menneskesønnen, også fornægte jer, når jeg kommer i min Fars herlighed sammen med de hellige engle.”
MRK.9.1	Jesus fortsatte: „Det siger jeg jer: Nogle af jer, der står her, skal ikke dø, før I har set Guds herredømme blive åbenbaret med kraft.”
MRK.9.2	Seks dage senere tog Jesus Peter, Jakob og Johannes med op på et højt bjerg, hvor de var helt alene. Pludselig skiftede Jesus udseende for øjnene af de tre disciple. 
MRK.9.3	Hans klæder blev så blændende hvide, som intet jordisk blegemiddel kunne gøre dem. 
MRK.9.4	Derefter så disciplene Elias og Moses komme til syne og tale med Jesus.
MRK.9.5	„Mester, hvor er det skønt at være her,” udbrød Peter. „Lad os bygge tre hytter: en til dig, en til Moses og en til Elias.”
MRK.9.6	Han tænkte ikke over, hvad han sagde, for de var alle helt forfærdede.
MRK.9.7	Så kom der en sky og indhyllede dem, og de hørte en stemme inde fra skyen: „Det er min elskede Søn! Lyt til ham!”
MRK.9.8	Da de igen så sig omkring, var Moses og Elias forsvundet, og de var alene med Jesus.
MRK.9.9	På vej ned ad bjerget sagde Jesus til sine tre ledsagere, at de ikke måtte fortælle nogen, hvad de havde set oppe på bjerget, før han var genopstået fra de døde. 
MRK.9.10	De mærkede sig det, han sagde, men begyndte samtidig at diskutere indbyrdes, hvad det vil sige at genopstå fra de døde.
MRK.9.11	Disciplene spurgte nu Jesus: „Hvordan kan det være, at de skriftlærde siger, at Elias skal komme før Messias?”
MRK.9.12+MRK.9.13	Jesus svarede: „Det er rigtigt, at Elias går i forvejen og genopretter alt.
MRK.9.14	Da de kom ned fra bjerget, så de, at der stod en stor flok mennesker omkring de øvrige ni disciple, som var ved at diskutere med nogle jødiske skriftlærde. 
MRK.9.15	Da folkeskaren så Jesus, blev de grebet af ærefrygt, løb ham i møde og hilste ærbødigt på ham. 
MRK.9.16	Så spurgte Jesus dem: „Hvad drejer diskussionen sig om?”
MRK.9.17	„Mester,” råbte en mand i skaren, „jeg bragte min søn herhen, for at du skulle helbrede ham. Han kan ikke tale, for han er besat af en ond ånd. 
MRK.9.18	Hver gang den tager magten over ham, slår den ham til jorden, og så bliver han helt stiv, ligger med fråde om munden og skærer tænder. Jeg bad dine disciple om at jage dæmonen ud, men de kunne ikke.”
MRK.9.19	„Åh, I vantro mennesker!” udbrød Jesus. „Hvor længe skal jeg blive hos jer? Hvor længe skal jeg bære over med jer? Kom herhen med drengen.”
MRK.9.20	De førte drengen derhen, men aldrig så snart havde den onde ånd fået øje på Jesus, før den hev og sled i drengen. Den kastede ham omkuld, så han lå og væltede rundt på jorden med fråde om munden. 
MRK.9.21	Jesus vendte sig mod drengens far: „Hvor længe har han haft det sådan?”
MRK.9.21	„Fra han var ganske lille,” lød svaret. 
MRK.9.22	„Den har tit prøvet at tage livet af ham ved at vælte ham ind i flammer eller ned i vand. Åh, vær dog barmhjertig og hjælp os—hvis du kan!”
MRK.9.23	„Hvis jeg kan?” sagde Jesus. „For den, som tror, er alting muligt.”
MRK.9.24	„Jeg tror!” råbte faderen. „Hjælp mig med min vantro!”
MRK.9.25	Nu så Jesus, at en masse mennesker kom løbende fra alle sider, så han skyndte sig at tale strengt til den onde ånd: „Du døve og stumme ånd, jeg befaler dig at komme ud af drengen og aldrig mere vende tilbage til ham!”
MRK.9.26	Ånden skreg vildt og begyndte igen at hive og slide i drengen, men til sidst fór den ud af ham. Drengen lå som livløs på jorden, og der gik en mumlen gennem skaren: „Han er død!”
MRK.9.27	Men Jesus tog ham ved hånden og hjalp ham på benene—og han blev stående.
MRK.9.28	Da Jesus kort efter var alene med sine disciple inden døre, spurgte de ham: „Hvorfor kunne vi ikke drive den dæmon ud?”
MRK.9.29	„Den slags kan kun drives ud ved bøn og faste,”
MRK.9.30	Jesus og hans disciple forlod derefter den egn og vandrede gennem Galilæa, hvor de søgte at undgå for megen opmærksomhed, 
MRK.9.31	for Jesus var optaget af at undervise sine disciple. Han sagde bl.a. til dem: „Menneskesønnen skal snart gives i menneskers vold og blive dræbt. Men på den tredje dag genopstår jeg fra de døde.”
MRK.9.32	Disciplene fattede ikke, hvad han snakkede om, men de kunne ikke lide at spørge ham om det.
MRK.9.33	De fortsatte til Kapernaum, til det hus, hvor Jesus boede. Da de var inden døre, spurgte han: „Hvad var det, I talte med hinanden om undervejs?”
MRK.9.34	Ingen af dem svarede, for de havde diskuteret hvem af dem, der var den mest betydningsfulde. 
MRK.9.35	Så satte Jesus sig ned og bad de Tolv komme nærmere. „Den af jer, der vil være den største, skal være den mindste, en tjener for alle,” sagde han.
MRK.9.36	Jesus tog så et barn ved hånden og trak det ind i kredsen. Han lagde armen om skulderen på barnet og sagde: 
MRK.9.37	„Enhver, der accepterer sådan et barn, fordi det hører mig til, accepterer i virkeligheden mig. Og den, der accepterer mig, accepterer min Far, som sendte mig.”
MRK.9.38	Johannes sagde nu til Jesus: „Mester! Vi så en mand drive dæmoner ud i dit navn, og vi sagde til ham, at det skulle han holde op med, for han var ikke en af dine disciple.”
MRK.9.39	„Lad være med at hindre ham,” sagde Jesus. „Ingen kan det ene øjeblik gøre undere i mit navn og så i det næste tale ondt om mig. 
MRK.9.40	Den, der ikke er imod os, er for os.
MRK.9.41	Og hvis nogen giver jer blot et glas vand, fordi I hører mig til, så kan jeg love jer, at det menneske ikke skal gå glip af sin belønning.
MRK.9.42	Men hvis nogen ødelægger troen hos en af de små, der har tillid til mig, var det bedre for det menneske, om det blev kastet i havet med en møllesten om halsen.
MRK.9.43	Hvis din hånd er skyld i, at du falder fra troen, så hug den af! Det er bedre for dig at gå ind til det evige liv uden din hånd end at blive kastet i Helvedes uudslukkelige ild med begge hænder i behold.
MRK.9.45	Er det din fod, der får dig til at falde fra troen, så hug den af! Det er bedre for dig at gå haltende ind til det evige liv end at blive kastet i Helvede med begge ben i behold. 
MRK.9.47	Er det øjet, der får dig til at falde fra troen, så riv det ud! Det er bedre for dig at gå enøjet ind i Guds rige end at blive kastet i Helvede med begge øjne i behold. 
MRK.9.48	Det er et sted, hvor ‚ormene aldrig dør, og ilden aldrig slukkes.’
MRK.9.49	Enhver discipel skal renses gennem prøvelsernes ild. 
MRK.9.50	Et liv levet i fuld lydighed til Gud er et prisværdigt liv—men et liv uden lydighed er lige så nytteløst som salt, der har mistet sin kraft. Lev med visdom og hold fred med hinanden.”
MRK.10.1	Derefter satte Jesus og disciplene kursen mod Judæa og kom undervejs gennem området øst for Jordanfloden. Som sædvanlig samledes store folkeskarer omkring ham, og han underviste dem, som han plejede.
MRK.10.2	Nogle farisæere prøvede at stille fælde for ham og spurgte: „Har en mand lov til at skille sig fra sin kone?”
MRK.10.3	Jesus begyndte med et modspørgsmål: „Hvad sagde Moses om skilsmisse?”
MRK.10.4	„Moses gav manden lov til at udstede et skilsmissebrev og sende konen bort,” svarede de.
MRK.10.5	„Moses gav den tilladelse på grund af menneskers uforsonlige holdning,” sagde Jesus. 
MRK.10.6	„Men det var ikke Guds mening fra begyndelsen, for der står skrevet, at han ‚skabte dem som mand og kvinde’.
MRK.10.7	Der står også skrevet: ‚Derfor skal en mand forlade sin far og mor og knytte sig til sin kone, 
MRK.10.8	og de to skal blive ét.’
MRK.10.9	Det, som Gud på den måde har sammenføjet, må intet menneske splitte ad.”
MRK.10.10	Da Jesus senere var alene med sine disciple inden døre, bragte de atter emnet på bane. 
MRK.10.11	Han sagde da til dem: „Hvis en mand skiller sig fra sin kone og derefter gifter sig med en anden, er han skyldig i ægteskabsbrud mod sin første kone. 
MRK.10.12	Og hvis en kone går fra sin mand og gifter sig med en anden, er det hende, som begår ægteskabsbrud mod sin første mand.”
MRK.10.13	På et tidspunkt bragte nogle forældre deres børn hen til Jesus, for at han skulle velsigne dem. Men disciplene ville jage dem bort. 
MRK.10.14	Da Jesus så det, blev han vred og sagde: „Lad børnene komme til mig. I må ikke hindre dem, for det er sådan nogle som dem, der får adgang til Guds rige. 
MRK.10.15	Det siger jeg jer: Den, der ikke tager imod Guds rige på samme måde, som et barn tager imod, kommer slet ikke ind i det.” 
MRK.10.16	Så tog han børnene ind til sig, lagde hænderne på dem og velsignede dem.
MRK.10.17	Da Jesus ville gå videre, kom en mand løbende og faldt på knæ foran ham. „Mester, du er et godt menneske,” sagde han. „Fortæl mig, hvad jeg skal gøre for at få del i det kommende liv?”
MRK.10.18	„Hvorfor kalder du mig god?” spurgte Jesus. „Det ord kan jo kun bruges om Gud. 
MRK.10.19	Og med hensyn til det, du spørger om, så kender du budene: Du må ikke begå drab, du må ikke bryde ægteskabet, du må ikke stjæle, du må ikke anklage nogen på falsk grundlag, du må ikke bedrage nogen, og du skal ære din far og din mor.”
MRK.10.20	„Jamen, Mester,” svarede manden, „alle de bud har jeg overholdt, fra jeg var ganske ung.”
MRK.10.21	Jesus så kærligt på ham. „Du mangler én ting,” sagde han. „Gå hjem, sælg alt, hvad du har, og giv pengene til de fattige. Så skal du få del i Himlens rigdom—og kom så og følg mig.”
MRK.10.22	Manden blev ilde til mode over det svar og gik nedslået bort. Han var nemlig meget rig.
MRK.10.23	Jesus kiggede rundt på disciplene. „Hvor er det dog svært for rige folk at komme ind i Guds rige,” sagde han. 
MRK.10.24	De stirrede forfærdet på ham. Jesus gentog: „Det er ikke let at komme ind i Guds rige, når man er bundet af sin rigdom.
MRK.10.25	Ja, faktisk er det lettere for en kamel at gå gennem et nåleøje, end det er for en rig at gå ind i Guds rige.”
MRK.10.26	Disciplene var rystede. De kunne ikke tro deres egne ører, men sagde til hinanden: „Hvem kan så få det evige liv?”
MRK.10.27	Jesus så på dem og sagde: „Hvad intet menneske kan gøre, det kan Gud, for Gud kan gøre alt.”
MRK.10.28	„Hvad så med os?” spurgte Peter. „Vi har jo forladt alt for at følge dig.”
MRK.10.29	Jesus svarede: „Det siger jeg jer: Alle, som har forladt deres hjem, brødre, søstre, far, mor, børn eller deres job for at følge mig og forkynde mit budskab, 
MRK.10.30	skal få det 100 gange igen nu her i det jordiske liv: nye hjem, nye brødre, søstre, mødre, børn og nyt arbejde—men også forfølgelser. Desuden får de det evige liv i den kommende verden. 
MRK.10.31	Men mange, der her på jorden regnes blandt de store, vil i Guds rige være de mindste. Og mange af dem, der her er blandt de mindste, vil dér være de største.”
MRK.10.32	Jesus og disciplene fortsatte nu deres vandring ind mod Jerusalem. Jesus gik forrest, mens hans ledsagere sakkede bagud. Disciplene var stadig rystede, og de andre, som fulgte med, var bange. Jesus kaldte nu de Tolv til sig og fortalte dem igen om det, der skulle ske med ham.
MRK.10.33	„Når vi kommer til Jerusalem,” sagde han, „vil Menneskesønnen blive forrådt og udleveret til ypperstepræsterne og de skriftlærde. De vil dømme mig til døden og udlevere mig til romerne, 
MRK.10.34	som vil håne mig og spytte på mig. Jeg vil blive pisket og til sidst slået ihjel. Men på den tredje dag vil jeg genopstå fra de døde.”
MRK.10.35	Lidt senere gik Zebedæussønnerne, Jakob og Johannes, hen til Jesus og sagde: „Mester, vi vil bede dig gøre noget for os.”
MRK.10.36	„Hvad vil I have, jeg skal gøre for jer?” spurgte Jesus.
MRK.10.37	„Når du bliver konge i Guds rige, vil vi gerne sidde på de troner, der står nærmest ved din. Den ene af os på højre side og den anden på venstre side.”
MRK.10.38	„I ved ikke, hvad I beder om. Kan I tømme det lidelsens bæger, som jeg skal tømme? Kan I følge mig i den smertefulde dåb, som jeg skal igennem?”
MRK.10.39	„Ja, det kan vi.”
MRK.10.39	„Godt, I skal få lov at tømme samme bæger og døbes med samme dåb som jeg, 
MRK.10.40	men det er ikke mig, der afgør, hvem der skal sidde ved min højre og venstre side. Gud har allerede bestemt, hvem der skal sidde der.”
MRK.10.41	Da de andre ti disciple hørte, hvad Jakob og Johannes havde bedt om, blev de vrede. 
MRK.10.42	Men Jesus kaldte dem sammen og sagde: „I ved, hvordan magthaverne i denne verden holder af at herse og hundse med folk, og hvordan de store nyder at vise deres magt over for de små. 
MRK.10.43+MRK.10.44	Sådan må det ikke være hos jer. De, som gerne vil være store og betydningsfulde iblandt jer, skal være tjenere for alle de andre. 
MRK.10.45	Menneskesønnen kom heller ikke for at lade sig betjene, men for selv at tjene og give sit liv som løsesum, for at mange kan blive sat fri.”
MRK.10.46	Jesus og disciplene nåede så frem til Jeriko. Da de senere forlod byen, blev de fulgt af en skare af mennesker. Ved vejkanten sad der en blind tigger ved navn Bartimæus, Timæusʼ søn. 
MRK.10.47	Da han hørte, at Jesus fra Nazaret nærmede sig, begyndte han at råbe: „Jesus, du Davids Søn,
MRK.10.48	Der var mange, der skældte ham ud og sagde, at han skulle tie stille. Men han var ikke til at standse. Højere og højere råbte han: „Du Davids Søn, forbarm dig over mig!”
MRK.10.49	Jesus standsede og sagde: „Bring ham herhen!”
MRK.10.49	Så var der nogle, der gik hen og sagde til den blinde: „Vær ved godt mod! Rejs dig og kom. Jesus kalder på dig.”
MRK.10.50	Bartimæus kastede sin kappe til side, sprang op og gik hen mod Jesus.
MRK.10.51	„Hvad vil du, at jeg skal gøre for dig?” spurgte Jesus.
MRK.10.51	„Mester! Jeg vil gerne kunne se,” svarede den blinde.
MRK.10.52	„Din bøn er hørt! Det var din tro, der reddede
MRK.10.52	Straks fik manden sit syn igen og fulgte derefter med Jesus.
MRK.11.1	Jesus og hans følge var nu tæt på Jerusalem i nærheden af landsbyerne Betfage og Betania på Olivenbjergets skråning.
MRK.11.2	„Gå hen til den landsby, I ser foran jer,” sagde han. „Når I kommer derhen, vil I med det samme få øje på et æselføl, der endnu ikke har været brugt som ridedyr. Det står bundet, men I skal løse det og bringe det herhen. 
MRK.11.3	Hvis nogen spørger jer, hvad I skal med det, så sig: ‚Herren har brug for det, men han vil straks sende det tilbage.’ ”
MRK.11.4	De to mænd gik og fandt æselføllet bundet ved en dør ud til gaden. Da de var ved at løse det, 
MRK.11.5	råbte nogle folk i nærheden: „Hvad er det, I gør? Hvad skal I med det føl?” 
MRK.11.6	De svarede, som Jesus havde sagt, og så fik de lov at tage føllet.
MRK.11.7	Æslet blev ført hen til Jesus, og disciplene lagde deres kapper over ryggen på det. Derefter satte Jesus sig op på æslet og red ind mod Jerusalem. 
MRK.11.8	Som en hyldest til ham gav mange mennesker sig til at brede deres kapper ud på vejen, mens andre skar nogle palmegrene af og lagde dem som et tæppe på vejen. 
MRK.11.9	Både de, der gik foran, og de, der gik bagved, råbte:
MRK.11.9	„Hoshana!
MRK.11.9	Velsignet er den, som kommer i Herrens navn!
MRK.11.10	Gud velsigne vores forfar Davids rige, som er på vej!
MRK.11.10	Hoshana til Gud i det Højeste!”
MRK.11.11	På den måde red Jesus ind i Jerusalem. Han gik straks op til templet, hvor han så sig omkring, men da det var sent, gik han sammen med de Tolv ud til Betania for at overnatte der.
MRK.11.12	Næste morgen, da de gik fra Betania ind mod Jerusalem, blev Jesus sulten. 
MRK.11.13	Han så på lang afstand et figentræ, som havde masser af blade, og han gik hen for at se, om der måske var figner på det, men der var kun blade. Frugtsæsonen var jo heller ikke begyndt. 
MRK.11.14	Så sagde han til træet: „Aldrig mere skal nogen spise frugt af dig!”
MRK.11.15	Kort efter nåede de Jerusalem, hvor Jesus gik ind på tempelpladsen og begyndte at jage de handlende og deres kunder ud. Han væltede valutahandlernes borde og duesælgernes bænke, 
MRK.11.16	og han tillod ingen at bære deres varer gennem templets område.
MRK.11.17	Derefter begyndte Jesus at undervise folk. Han sagde: „Siger Skriften ikke: ‚Mit hus skal være et bønnens hus for alle folkeslag.’
MRK.11.18	Da ypperstepræsterne og de skriftlærde fik at vide, hvad Jesus havde gjort, begyndte de at lægge planer om, hvordan de bedst kunne få ham ryddet af vejen. De var nemlig bange for ham, da han var en trussel mod deres autoritet, og folk var ovenud begejstrede for hans undervisning.
MRK.11.19	Da det blev aften, gik Jesus og disciplene igen uden for byen.
MRK.11.20	Næste morgen kom de forbi det figentræ, som Jesus havde forbandet, og disciplene lagde mærke til, at det var visnet fra roden af. 
MRK.11.21	Peter huskede, hvad Jesus dagen forinden havde sagt til træet, og han udbrød: „Se, Mester! Det figentræ, du forbandede, er visnet!”
MRK.11.22	Jesus svarede sine disciple: „Ja, I må have tro til Gud. 
MRK.11.23	Og det siger jeg jer: Hvis I befaler sådan et ‚bjerg’: ‚Du skal rykkes op og kastes i havet,’ så vil det ske, forudsat at I ikke inderst inde tvivler på det, men virkelig tror på, at det vil ske. 
MRK.11.24	På den baggrund siger jeg til jer: Alt, hvad I beder og bønfalder om—tro, at I har fået det, så er det jeres!
MRK.11.25	Men før I begynder at bede, skal I tilgive dem, som I har noget imod, så jeres Far i Himlen også kan tilgive jer de synder, I har begået. 
MRK.11.26	Men hvis I ikke tilgiver, så vil jeres Far, som er i Himlen, heller ikke tilgive jeres synder.”
MRK.11.27	Kort efter nåede de frem til Jerusalem, hvor Jesus straks gik op på tempelpladsen for at undervise. Men ypperstepræsterne, de skriftlærde og nogle andre jødiske ledere kom hen og konfronterede ham. 
MRK.11.28	„Hvem har givet dig lov til at gøre det, du gør her i templet?”
MRK.11.29	„Lad mig først stille jer et spørgsmål,” svarede Jesus. „Hvis I svarer mig på det, skal jeg gerne fortælle jer, hvem der har givet mig lov til at gøre det, jeg gør her. 
MRK.11.30	Var Johannes Døber udsendt af Gud, eller var han ikke? Svar mig på det.”
MRK.11.31	De drøftede så indbyrdes, hvad de skulle svare: „Hvis vi siger, at Johannes var sendt af Gud, så vil han spørge, hvorfor vi ikke troede på ham. 
MRK.11.32	Hvis vi siger, at han ikke var sendt af Gud, så får vi folket imod os.” Alle var nemlig overbevist om, at Johannes var en profet.
MRK.11.33	Derfor svarede de: „Det ved vi ikke.”
MRK.11.33	„Så vil jeg heller ikke fortælle jer, hvem der har givet mig lov til at gøre, hvad jeg gør her,” sagde Jesus.
MRK.12.1	Jesus begyndte nu at tale til dem i billeder: „Der var en mand, som ville dyrke vindruer på sin mark. Han tilplantede marken, omgav den med et stengærde og byggede et vagttårn for at beskytte den mod røvere. Så udhuggede han et bassin i klippegrunden, hvor saften kunne presses af druerne. Derefter lejede han sin vinmark ud til nogle forpagtere og rejste selv til udlandet. 
MRK.12.2	Ved høsttid sendte han en af sine folk hen for at få udleveret den del af druehøsten, som tilfaldt ham. 
MRK.12.3	Men forpagterne overfaldt ham og sendte ham tomhændet tilbage. 
MRK.12.4	Ejeren sendte så en anden af sine folk af sted, men han blev mødt med hån og blev slået i hovedet. 
MRK.12.5	Den næste, der blev sendt, slog de ihjel, og de efterfølgende blev enten slået eller dræbt. 
MRK.12.6	Ejeren havde nu kun én tilbage, han kunne sende. Det var hans egen elskede søn. Da han endelig sendte ham af sted, var det med den tanke: ‚Min søn må de da respektere!’ 
MRK.12.7	Men nej, tværtimod. Forpagterne sagde nu til hinanden: ‚Der har vi ham, der skal arve det hele. Kom, lad os gøre det af med ham, så vi kan få arven.’ 
MRK.12.8	De fik fat i ham, slog ham ihjel og smed hans lig uden for muren.
MRK.12.9	Hvad mon ejeren nu vil gøre? Jo, han vil komme og gøre det af med de onde forpagtere og leje sin vinmark ud til andre. 
MRK.12.10	Har I aldrig læst følgende skriftord:
MRK.12.10	‚Den sten, bygmestrene kasserede,
MRK.12.10	er blevet selve hjørnestenen.
MRK.12.11	Det er Herren, der har gjort det,
MRK.12.11	og det er forunderligt at se.’
MRK.12.12	De jødiske ledere ville gerne have arresteret Jesus på stedet, for de var godt klar over, hvem han hentydede til, når han talte om forpagtere. Men de lod ham være og gik deres vej, fordi de var bange for folkemængden.
MRK.12.13	Senere sendte de jødiske ledere nogle af farisæerne og herodianerne hen til Jesus for at provokere ham til at sige et eller andet, som han kunne arresteres for.
MRK.12.14	Da udsendingene kom til Jesus, sagde de: „Mester! Vi ved, at du ikke er bange for at sige sandheden, og du snakker ikke folk efter munden. Du lader dig ikke påvirke af menneskers meninger, men underviser sandfærdigt om Guds vilje. Sig os derfor: Skal vi betale skat til den romerske kejser eller ej?”
MRK.12.15	Jesus gennemskuede deres hykleri. „Hvorfor sætter I fælder for mig?” sagde han. „Ræk mig en mønt!” 
MRK.12.16	De rakte en mønt frem. „Hvem er der billede af på mønten?” spurgte han. „Og hvad er det for et navn, der er indridset i den?”
MRK.12.16	„Det er kejserens navn og billede,” svarede de.
MRK.12.17	„Så giv kejseren det, der er hans, og giv Gud det, der er hans.”
MRK.12.18	Derefter kom der nogle saddukæere, som jo påstår, at ingen kan genopstå fra de døde. De stillede Jesus følgende spørgsmål: 
MRK.12.19	„Mester, Moses gav os jo den forordning, at hvis en mand dør barnløs, skal hans bror gifte sig med enken, så hun kan få en søn, der kan føre den dødes slægt videre. 
MRK.12.20	Nu var der syv brødre, og den ældste giftede sig, men døde uden at have fået nogle børn. 
MRK.12.21	Derfor giftede den næste af brødrene sig med enken, men også han døde barnløs. Så giftede den tredje sig med hende, men døde også uden at have fået børn. 
MRK.12.22	Sådan blev det ved, indtil alle de syv brødre var døde. Til sidst døde også enken. 
MRK.12.23	Hvem af brødrene skal være hendes mand, når de genopstår fra de døde? Alle syv har jo været gift med hende.”
MRK.12.24	Jesus svarede: „I tager fejl, fordi I hverken forstår Skriftens ord eller Guds kraft. 
MRK.12.25	Når mennesker genopstår fra de døde, vil de ikke længere gifte sig. På det område bliver de ligesom englene i Himlen. 
MRK.12.26	Og hvad angår det at genopstå fra de døde, har I så aldrig læst det sted i Toraen, hvor Moses står foran den brændende tornebusk? Der nævner Gud hans afdøde forfædre, idet han siger: ‚Jeg er Abrahams Gud, Isaks Gud og Jakobs Gud!’
MRK.12.27	Men Gud er ikke de dødes Gud. Han er Gud for dem, der lever. I er helt på vildspor.”
MRK.12.28	En af de skriftlærde, der stod og lyttede, syntes, at Jesus havde givet et godt svar. Derfor kom også han frem med sit spørgsmål: „Hvilket bud er det vigtigste?”
MRK.12.29	Jesus svarede: „Det vigtigste bud lyder således:
MRK.12.29	‚Israels folk, hør efter! Herren er vores Gud—Herren alene. 
MRK.12.30	Du skal elske Herren, din Gud, af hele dit hjerte, med liv og sjæl, med alle dine tanker og al din styrke!’
MRK.12.31	Et andet bud lyder således:
MRK.12.31	‚Du skal elske din næste som dig selv.’
MRK.12.31	Det er de to vigtigste bud.”
MRK.12.32	„Ja, Mester,” svarede den skriftlærde. „Det er rigtigt, når du siger, at Herren alene er Gud, og der er ingen anden Gud. 
MRK.12.33	Og det med at elske ham af hele sit hjerte, med alle sine tanker og al sin styrke og så det med at elske sin næste som sig selv—det er større og vigtigere end alle brændofre og slagtofre.”
MRK.12.34	Da Jesus hørte mandens svar, udbrød han: „Du er ikke langt fra Guds rige!” Derefter var der ingen, der havde mod på at stille Jesus flere spørgsmål.
MRK.12.35	Mens Jesus underviste folk inde på templets område, spurgte han: „Hvorfor siger de skriftlærde, at Messias skal være en søn
MRK.12.36+MRK.12.37	David kalder jo Messias for sin herre—og han var inspireret af Helligånden, da han sagde det:
MRK.12.36+MRK.12.37	‚Herren sagde til min herre:
MRK.12.36+MRK.12.37	Sæt dig ved min højre side,
MRK.12.36+MRK.12.37	imens jeg overvinder dine fjender.’
MRK.12.36+MRK.12.37	Når David her kalder ham sin herre, hvordan kan han så samtidig være hans søn?”
MRK.12.36+MRK.12.37	Den store skare lyttede til ham med begejstring.
MRK.12.38	Jesus fortsatte: „Tag jer i agt for de skriftlærde! De elsker at gå klædt som fornemme og lærde mænd, og de nyder, at man hilser ærbødigt på dem, når de går gennem byens gader. 
MRK.12.39	De kappes om de bedste pladser i synagogen, og de elsker at være æresgæster ved de fine middage. 
MRK.12.40	Men samtidig svindler de sig til enkers ejendom, og de fremsiger lange bønner for at se fromme ud. De vil få en hård dom.”
MRK.12.41	Så satte Jesus sig lige over for templets indsamlingsbøsse og iagttog de folk, der lagde penge i den. Mange rige gav store beløb, 
MRK.12.42	men der kom også en fattig enke, som lagde to småmønter deri. 
MRK.12.43	Jesus kaldte på disciplene. „Så I den fattige enke der?” spurgte han. „Det siger jeg jer: Hun gav mere end alle de andre. 
MRK.12.44	De gav af deres overflod, men hun gav simpelthen alt, hvad hun ejede og havde.”
MRK.13.1	Da Jesus var på vej væk fra templet, udbrød en af hans disciple: „Mester, se engang på de smukke bygninger! Er det ikke nogle flotte sten?”
MRK.13.2	„Jo, det ser smukt ud,” svarede Jesus. „Men det hele vil blive jævnet med jorden.”
MRK.13.3	Lidt senere, da Jesus sad alene med disciplene på Olivenbjergets skråning lige over for templet, spurgte Peter, Jakob, Johannes og Andreas ham: 
MRK.13.4	„Hvornår vil det med templet ske? Hvad er tegnet på, at alt er tæt ved afslutningen?”
MRK.13.5	Jesus svarede: „Lad ikke nogen vildlede jer. 
MRK.13.6	Mange vil komme og påstå, at de er Messias, og de vil føre mange på vildspor. 
MRK.13.7	Når I hører om uro og krigshandlinger rundt omkring, så lad jer ikke skræmme. Den slags er uundgåeligt, men det er endnu ikke afslutningen. 
MRK.13.8	Folk og nationer vil bekrige hinanden, og mange steder bliver der jordskælv og hungersnød. Men det er kun som de første veer inden en fødsel.”
MRK.13.9	Jesus fortsatte: „Vær på vagt! Man vil slæbe jer for retten og piske jer i synagogerne. I vil blive anklaget og stillet for konger og guvernører, fordi I tjener mig, men det vil give jer anledning til at fortælle dem budskabet om mig, 
MRK.13.10	ja, det gode budskab skal forkyndes for alle folkeslagene, før afslutningen kommer.
MRK.13.11	Når I bliver arresteret og slæbt for retten, skal I ikke bekymre jer om, hvad I skal sige til jeres forsvar. Sig bare det, som I får fra Gud, når øjeblikket er inde. Så er det nemlig ikke jer, der taler, men Helligånden.
MRK.13.12	Søskende vil forråde hinanden til døden og fædre angive deres børn. Børn vil gøre oprør mod deres forældre og vil endda få dem slået ihjel. 
MRK.13.13	Ja, I vil blive hadet af mange, fordi I hører mig til. Men de, der holder ud indtil det sidste, skal blive frelst.
MRK.13.14	Når I ser ‚den afskyelige ødelægger’
MRK.13.15	De, der opholder sig uden for deres hus, skal ikke løbe ind for at pakke deres ting, 
MRK.13.16	og de, der arbejder i marken, skal ikke løbe hjem for at hente deres overtøj. 
MRK.13.17	Ve de kvinder, der på det tidspunkt er gravide, og ve de mødre, der har små børn, som skal ammes. 
MRK.13.18	Bed om, at jeres flugt ikke kommer til at ske om vinteren. 
MRK.13.19	For det bliver så forfærdeligt, som det ikke har været siden jordens skabelse og heller aldrig vil blive igen. 
MRK.13.20	Hvis ikke Gud afkortede den periode, ville intet menneske overleve. Men nu bliver den afkortet af hensyn til dem, han har udvalgt.
MRK.13.21	Hvis der kommer nogen og fortæller jer, at Messias er kommet og befinder sig her eller der—så tro ikke på det. 
MRK.13.22	Der vil komme falske profeter og folk, der hævder at være Messias, og de vil gøre forbavsende mirakler for—om muligt—at vildlede endog Guds udvalgte. 
MRK.13.23	Pas på! Nu har jeg advaret jer!
MRK.13.24	Efter den tids frygtelige trængsler vil solen blive formørket og månen holde op med at skinne. 
MRK.13.25	Stjernerne vil falde ned, og himlens kræfter komme ud af balance.
MRK.13.26	Da vil man se Menneskesønnen komme til syne i skyerne med kraft og megen herlighed,
MRK.13.27	og da vil jeg sende mine engle ud, for at de kan samle mine udvalgte fra alle fire verdenshjørner, fra jordens og himlens yderste grænser.
MRK.13.28	Lad mig bruge figentræet som billede. Når de nye skud bryder frem, og bladene folder sig ud, så ved I, at sommeren er på vej. 
MRK.13.29	På samme måde kan I vide, at jeg er lige på trapperne, når I ser disse ting ske. 
MRK.13.30	Det siger jeg jer: Mit udvalgte folk skal ikke forgå, selv om alt det her vil ske.
MRK.13.31	Himlen og jorden skal forgå, men mine ord skal aldrig forgå.
MRK.13.32	Ingen kender dagen eller tidspunktet, hvor det vil ske, ikke engang Guds engle, end ikke jeg selv. Kun Faderen ved det. 
MRK.13.33	Vær på vagt! Vær altid parat, for I ved ikke, hvornår det sker. 
MRK.13.34	Det er som med en mand, der skulle ud på en lang rejse og overlod huset til sine tjenere. De fik hver deres ansvarsområde, og dørvogteren fik besked på at holde vagt. 
MRK.13.35	Sådan skal I også være på vagt. For I ved ikke, hvornår husets herre vender tilbage, om det bliver om aftenen, ved midnat, før daggry eller om morgenen. 
MRK.13.36	Lad ham ikke finde jer sovende, når han pludselig kommer. 
MRK.13.37	Hvad jeg siger til jer, det siger jeg til alle: Hold jer parate!”
MRK.14.1	Der var nu kun to dage til påskehøjtiden og den efterfølgende „usyrnede brøds fest”.
MRK.14.2	„Men ikke under højtiden,” sagde de til hinanden, „for så bliver der uroligheder.”
MRK.14.3	Jesus og disciplene var inviteret til spisning i Simon den Spedalskes hus i Betania.
MRK.14.4	Nogle af gæsterne blev vrede og sagde til hinanden: „Sikken et spild af kostbar olie. 
MRK.14.5	Den kunne være solgt for en formue, og pengene kunne være givet til de fattige!” De skældte hende huden fuld, 
MRK.14.6	men Jesus afbrød dem: „Lad hende være i fred! Hvorfor skælder I hende ud? Hun fortjener ros for det, hun har gjort for mig. 
MRK.14.7	De fattige har I jo altid iblandt jer, og dem kan I gøre godt imod, så tit I vil, men mig har I ikke altid. 
MRK.14.8	Hun har gjort sit til at forberede mig til begravelsen. 
MRK.14.9	Det siger jeg jer: Hvor som helst i hele verden budskabet om mig bliver forkyndt, vil denne fine handling også blive omtalt. Hun vil aldrig blive glemt.”
MRK.14.10	Derpå gik Judas Iskariot, en af de Tolv, hen til ypperstepræsterne for at forråde Jesus til dem. 
MRK.14.11	De blev glade, da de hørte det, og de lovede ham en belønning. Judas søgte derefter en passende lejlighed til at forråde ham.
MRK.14.12	På den første af påskefestens
MRK.14.13	Jesus sagde da til to af sine disciple. „Gå ind i byen. Der vil I møde en mand, som bærer på en vandkrukke. Følg efter ham, 
MRK.14.14	og sig til ejeren af det hus, hvor han går ind: ‚Mesteren spørger: Hvor er det rum, hvor jeg kan spise påskemåltidet sammen med mine disciple?’ 
MRK.14.15	Han vil så føre jer ovenpå, og der vil I finde et stort rum, hvor der er gjort klar med borde og hynder på gulvet. Der skal I gøre måltidet parat.”
MRK.14.16	De to disciple gik ind til byen og fandt det hele, som Jesus havde sagt, og de gjorde alt klar til påskemåltidet.
MRK.14.17	Efter mørkets frembrud gik Jesus derhen sammen med de Tolv. 
MRK.14.18	Mens de lå ved bordet og spiste, udbrød han: „Det siger jeg jer: En af jer vil forråde mig—en af jer, der spiser sammen med mig!” 
MRK.14.19	Disciplene blev meget bedrøvede, og den ene efter den anden spurgte ham: „Det er vel ikke mig?”
MRK.14.20	„Det er en af jer Tolv,” svarede Jesus. „Han dypper et stykke brød i skålen sammen med mig. 
MRK.14.21	Selv om Menneskesønnen nødvendigvis må dø, som Skrifterne har sagt, så må jeg sige: Ve det menneske, som forråder mig! Det havde været bedre for ham, om han aldrig havde levet.”
MRK.14.22	Under måltidet tog Jesus et brød, takkede Gud, brækkede det i stykker og delte det ud til dem, idet han sagde: „Tag imod dette brød. Det er mit legeme.” 
MRK.14.23	Så tog han et bæger med vin, takkede Gud og sendte det rundt, og de drak alle deraf. 
MRK.14.24	Han sagde: „Det er mit blod, som udgydes for mange, og som besegler den nye
MRK.14.25	Det siger jeg jer: Jeg skal ikke drikke vin mere før den dag, da jeg drikker den ny vin i Guds rige.”
MRK.14.26	Da Jesus og hans disciple havde sunget lovsangen,
MRK.14.27	Mens de gik op ad stien, sagde Jesus til dem: „I vil alle tage afstand fra mig, men så bliver det skriftord opfyldt, som siger: ‚Jeg vil slå hyrden ned, og fårene vil blive spredt.’
MRK.14.28	Men efter at jeg er genopstået fra de døde, vil jeg gå i forvejen til Galilæa, så vi kan mødes dér.”
MRK.14.29	„Selv om alle de andre tager afstand fra dig, så gør 
MRK.14.30	Jesus svarede ham: „Det siger jeg dig: Inden natten er forbi, og hanen galer for anden gang, har du tre gange nægtet at kendes ved mig.”
MRK.14.31	„Aldrig i livet!” forsikrede Peter. „Så vil jeg hellere dø sammen med dig!” Nøjagtig det samme sagde alle de andre.
MRK.14.32	De kom nu til et sted, der hedder Getsemane. „Sæt jer her, mens jeg går hen og beder,” sagde Jesus. 
MRK.14.33	Dog tog han Peter, Jakob og Johannes med sig lidt længere frem. Hans ansigt afspejlede smerte og uro. 
MRK.14.34	„Jeg er dybt bedrøvet her op til min død,” udbrød han. „Bliv her og hold jer vågne, mens jeg beder.”
MRK.14.35	Han gik lidt længere frem, faldt på knæ med ansigtet mod jorden og bad om—hvis det var muligt—at blive fri for det frygtelige, der ventede ham. 
MRK.14.36	„Far,” bad han, „alt er muligt for dig. Kan du ikke tage det her lidelsens bæger fra mig? Dog ikke som jeg vil, men som du vil.”
MRK.14.37	Så gik han tilbage til de tre disciple og så, at de var faldet i søvn. „Simon, sover du?” sagde han. „Kunne du ikke holde dig vågen bare én time for min skyld? 
MRK.14.38	Viljen er god nok, men i egen kraft kan I ikke. Hvis I ikke skal bukke under for fristelsen, må I være vågne og bede.”
MRK.14.39	Jesus gik igen lidt væk fra dem og bad på samme måde som før. 
MRK.14.40	Noget efter vendte han tilbage og så, at de tre disciple var faldet i søvn igen. Deres øjenlåg føltes tunge som bly, og de havde intet at sige til deres forsvar.
MRK.14.41	Da Jesus for tredje gang gik hen for at bede og derefter kom tilbage, udbrød han: „Nå, I sover stadig og hviler jer! Men nok om det. Tiden er kommet, hvor Menneskesønnen skal overgives i onde menneskers vold. 
MRK.14.42	Rejs jer og lad os gå! Forræderen er på vej.”
MRK.14.43	Ordene hang endnu i luften, da Judas pludselig dukkede frem af mørket—han, som var en af de Tolv. Han kom med en flok mænd, der var bevæbnet med sværd og knipler. De var udsendt af ypperstepræsterne, de skriftlærde og de øvrige ledere. 
MRK.14.44	Forræderen havde i forvejen sagt til dem: „Den mand, jeg hilser med et kys på kinden, ham er det. Grib ham, og hold ham godt bevogtet, når I fører ham bort.”
MRK.14.45	Da de var nået frem, gik Judas straks hen til Jesus. „Mester,” sagde han, idet han gav ham et kys på kinden. 
MRK.14.46	I samme øjeblik greb mændene Jesus og holdt ham fast. 
MRK.14.47	En af de nærmeste disciple trak sit sværd, slog efter ypperstepræstens tjener og huggede hans ene øre af. 
MRK.14.48	„Man skulle tro, det var en farlig forbryder, I var ude efter, sådan som I er bevæbnede,” sagde Jesus. 
MRK.14.49	„Hvorfor arresterede I mig ikke i templet? Dag efter dag underviste jeg i templet, uden at I pågreb mig. Men det, der sker her, er blot en opfyldelse af Skriftens ord.”
MRK.14.50	Derefter flygtede alle disciplene. 
MRK.14.51	Dog var der en ung mand, der fulgte efter Jesus, da han blev ført bort.
MRK.14.52	viklede han sig ud af det og flygtede nøgen.
MRK.14.53	Jesus blev nu ført til ypperstepræstens hus, hvor ypperstepræsterne, de skriftlærde og de øvrige jødiske ledere efterhånden samledes. 
MRK.14.54	Peter fulgte efter på afstand og vovede sig indenfor i ypperstepræstens gård. Her satte han sig og varmede sig ved ilden sammen med vagtmandskabet.
MRK.14.55	Inde i huset prøvede det øverste jødiske råd, anført af ypperstepræsterne, at finde noget, de kunne anklage Jesus for. De ville have ham dømt til døden, men manglede beviser. 
MRK.14.56	Adskillige falske vidner blev ført frem, men de modsagde hinanden.
MRK.14.57	Til sidst stod nogle mænd frem med følgende falske vidnesbyrd: 
MRK.14.58	„Vi har selv hørt ham sige: ‚Jeg vil ødelægge det tempel her, som er bygget af mennesker, og inden der er gået tre dage, vil jeg rejse et nyt, der ikke er bygget af mennesker.’ ” 
MRK.14.59	Men heller ikke på det punkt stemte deres udsagn overens.
MRK.14.60	Nu rejste ypperstepræsten sig og sagde til Jesus: „Du har hørt anklagerne imod dig. Hvad har du at sige til dit forsvar?” 
MRK.14.61	Men Jesus svarede ham ikke et ord. Så spurgte ypperstepræsten: „Er du Messias, Guds Søn?”
MRK.14.62	„Ja, det er jeg,” svarede Jesus, „og I skal se Menneskesønnen sidde ved Den almægtige Guds højre side, og I skal se ham komme igen med himlens skyer.” 
MRK.14.63	Da rev ypperstepræsten sin kjortel i stykker og råbte: „Hvad skal vi med flere vidner! 
MRK.14.64	Nu har I selv hørt, hvordan han håner Gud. Hvad er jeres dom?”
MRK.14.64	De var alle enige om, at han fortjente dødsstraf.
MRK.14.65	Nogle af de omkringstående begyndte at spytte på Jesus. De lagde noget over hans ansigt, så han ikke kunne se, og slog ham med knytnæver, idet de sagde: „Hvis du er en profet, så sig os, hvem der slog dig!” Selv retsbetjentene slog ham med stokke, da de førte ham væk.
MRK.14.66	Mens det her foregik inde i huset, sad Peter nede i gården. Da en af ypperstepræstens tjenestepiger kom forbi, 
MRK.14.67	fik hun øje på ham, mens han sad og varmede sig ved ilden. Hun stirrede et øjeblik på ham og sagde så: „Du var også sammen med ham Jesus fra Nazaret!”
MRK.14.68	Peter benægtede det med det samme. „Jeg aner ikke, hvad du snakker om,” sagde han og forsvandt derefter ud i portrummet. Netop da galede en hane.
MRK.14.69	Da pigen lidt efter så ham dér, råbte hun til de omkringstående: „Ham dér er en af dem.” 
MRK.14.70	Atter benægtede Peter det.
MRK.14.70	Lidt senere sagde de, der stod omkring ham: „Du er bestemt en af dem, for man kan høre på dig, at du er fra Galilæa!”
MRK.14.71	Peter benægtede det igen og sagde: „Jeg sværger på, at jeg overhovedet ikke kender den mand, I taler om!”
MRK.14.72	I det samme hørtes endnu et hanegal, og Peter huskede pludselig, hvad Jesus havde sagt: „Inden hanen galer anden gang, har du tre gange nægtet at kendes ved mig.” Og han brød sammen i gråd.
MRK.15.1	Så snart det blev lyst, afsagde det jødiske råd den officielle dom. Rådet bestod af ypperstepræsterne, de skriftlærde og en række andre ledere. Det blev besluttet, at Jesus skulle bindes og føres til den romerske guvernør, der hed Pilatus.
MRK.15.2	Da de ankom til den romerske garnisons hovedkvarter, spurgte Pilatus: „Er du jødernes konge?”
MRK.15.2	„Det kan man godt sige,” svarede Jesus.
MRK.15.3	Nu kom ypperstepræsterne frem med deres anklager. 
MRK.15.4	Pilatus vendte sig mod Jesus: „Hvorfor siger du ingenting? Du hører jo alt det, de anklager dig for.” 
MRK.15.5	Men Jesus svarede stadig ikke et ord, og det undrede Pilatus sig meget over.
MRK.15.6	Der var tradition for, at Pilatus hvert år i anledning af påsken løslod en jødisk fange. Folket måtte selv vælge, hvem det skulle være. 
MRK.15.7	På det tidspunkt var der en mand ved navn Barabbas, som sad fængslet sammen med andre oprørere. De havde under opstanden begået mord.
MRK.15.8	Mængden begyndte nu at trænge ind på Pilatus. De ville have en fange frigivet, som de plejede. 
MRK.15.9	„Vil I have, at jeg skal frigive jødernes konge?” spurgte Pilatus. 
MRK.15.10	Han var nemlig godt klar over, at det var af ren og skær misundelse, at ypperstepræsterne havde slæbt Jesus for retten.
MRK.15.11	Men ypperstepræsterne fik folkemængden overtalt til at bede om at få Barabbas sat fri.
MRK.15.12	„Hvad vil I så have, jeg skal gøre med den mand, som I kalder jødernes konge?” spurgte Pilatus. 
MRK.15.13	„Korsfæst ham!” råbte de tilbage.
MRK.15.14	„Hvorfor det?” sagde Pilatus. „Hvad ondt har han gjort?”
MRK.15.14	Men de råbte blot endnu højere: „Korsfæst ham!”
MRK.15.15	Pilatus besluttede, at det var bedst at bøje sig for mængden, så han løslod Barabbas og gav ordre til, at Jesus skulle piskes og derefter korsfæstes.
MRK.15.16	Soldaterne førte Jesus ind i kasernen og kaldte hele garnisonen sammen. 
MRK.15.17	De klædte ham ud som konge med en purpurrød kappe og en krone flettet af tornede grene på hovedet. 
MRK.15.18	Så begyndte de at råbe: „Længe leve jødernes konge!” 
MRK.15.19	Derefter slog de ham i hovedet med en kæp, spyttede på ham og kastede sig på knæ foran ham. 
MRK.15.20	Da de til sidst blev trætte af at gøre nar af ham, trak de den røde kappe af ham og gav ham hans eget tøj på. Derefter førte de ham af sted for at korsfæste ham.
MRK.15.21	En forbipasserende, Simon fra Kyrene, som var far til Alexander og Rufus, var netop på vej ind i byen. Ham tvang soldaterne til at bære Jesu kors.
MRK.15.22	De førte Jesus ud til det sted, som kaldes Golgata (det betyder „Hovedskalsstedet”). 
MRK.15.23	Her ville soldaterne give ham vin med et bedøvelsesmiddel i, men han ville ikke have det. 
MRK.15.24	Så naglede de ham til korset, og derefter gav de sig til at rafle om hans tøj.
MRK.15.25	Klokken var omkring ni om formiddagen, da korsfæstelsen fandt sted. 
MRK.15.26	På korset over Jesu hoved blev anbragt et skilt, der viste anklagen mod ham. Der stod: „Jødernes konge”.
MRK.15.27	Samme morgen blev også to forbrydere korsfæstet, og deres kors blev rejst på hver sin side af Jesus.
MRK.15.29	Folk, der kom forbi, rystede på hovedet og hånede ham: „Nå, så det var dig, der ville rive templet ned og bygge det op igen inden tre dage! 
MRK.15.30	Kom dog ned fra det kors og red dig selv!”
MRK.15.31	Også ypperstepræsterne og de skriftlærde hånede Jesus. „Den er god med ham,” sagde de til hinanden. „Andre har han reddet, men sig selv kan han ikke redde. 
MRK.15.32	Og han skulle være ‚Messias, Israels konge’? Lad ham nu stige ned fra korset, så skal vi nok tro på ham!”
MRK.15.32	Også de to korsfæstede forbrydere hånede ham.
MRK.15.33	Ved tolvtiden blev der mørkt over hele landet, og mørket varede til klokken tre. 
MRK.15.34	Klokken tre råbte Jesus højt: „Eloi, Eloi! Lema sabaktani?” Det betyder: „Min Gud! Min Gud! Hvorfor har du forladt mig?”
MRK.15.35	Soldaterne, som stod vagt, forstod ikke, hvad han sagde, men nogle mente, han kaldte på Elias. 
MRK.15.36	En af dem løb hen og hældte billig, sur vin på en svamp. Derefter anbragte han den på en stang og rakte den op til Jesus, for at han kunne drikke. „Lad os vente og se,” sagde han. „Måske kommer Elias og tager ham ned.”
MRK.15.37	Da udstødte Jesus et højt råb og udåndede.
MRK.15.38	I samme øjeblik blev forhænget foran indgangen til det allerhelligste rum i templet flænget i to dele fra øverst til nederst.
MRK.15.39	Da den romerske officer, der stod ved siden af korset, så alt det, der skete i forbindelse med Jesu død, udbrød han: „Den mand var virkelig en gudesøn!”
MRK.15.40	Nogle kvinder stod på afstand og iagttog det hele. Blandt dem var Maria Magdalene, Salome, og den Maria, som var mor til Jakob den Lille og Joses. 
MRK.15.41	De havde fulgt Jesus og sørget for mad til ham, da han gik rundt i Galilæa. Desuden var der en del andre kvinder fra Galilæa, som var fulgt med til Jerusalem.
MRK.15.42+MRK.15.43	Alt det her skete om fredagen, dagen før sabbatten. Sent om eftermiddagen tog Josef fra Arimatæa mod til sig, opsøgte Pilatus og bad om at få Jesu lig udleveret. Josef var et anset medlem af det jødiske råd og en mand, som ventede, at Guds rige skulle komme. 
MRK.15.44	Pilatus undrede sig over, at Jesus allerede skulle være død. Han tilkaldte den officer, som havde haft ansvar for korsfæstelsen, og spurgte ham, om det var rigtigt. 
MRK.15.45	Da officeren bekræftede det, fik Josef lov til at få Jesu lig udleveret. 
MRK.15.46	Først gik han hen og købte et hvidt lagen, hvorefter han fik taget Jesus ned fra korset og svøbt ind i lagenet. Derpå blev liget lagt i en gravhule, som var hugget ud i en klippe, og der blev rullet en stor sten for indgangen. 
MRK.15.47	Maria Magdalene og Maria, Josesʼ mor, stod og så, hvor Jesus blev lagt.
MRK.16.1	Næste dags aften, da sabbatten var forbi, købte Maria Magdalene og Salome og Maria, Jakobs mor, vellugtende salver til at salve den døde med. 
MRK.16.2	Tidligt søndag morgen, mens solen var ved at stå op, gik de ud til gravhulen. 
MRK.16.3+MRK.16.4	„Hvem mon vi kan få til at rulle den store sten væk fra indgangen?” sagde de til hinanden,
MRK.16.5	De gik indenfor og så en engel i skikkelse af en ung mand sidde i højre side af gravhulen. Han var iført en lang, hvid klædning. Da kvinderne så englen, blev de forskrækkede, 
MRK.16.6	men han sagde til dem: „Vær ikke bange! Er det ikke Jesus af Nazaret, den korsfæstede, I leder efter? Han er ikke her! Han er genopstået. Se selv: Det var her, han blev lagt. 
MRK.16.7	Men gå nu hen og sig til Peter og de andre disciple: ‚Jesus tager til Galilæa for at mødes med jer dér, sådan som han har sagt jer.’ ”
MRK.16.8	Så snart kvinderne var kommet ud fra gravhulen, gav de sig til at løbe alt, hvad de kunne. De var ude af sig selv og rystede af sindsbevægelse. De turde ikke fortælle nogen, hvad de havde oplevet.
MRK.16.9	Det var tidligt søndag morgen, Jesus opstod fra de døde, og den første, der fik ham at se, var Maria Magdalene, som han havde befriet for syv onde ånder. 
MRK.16.10+MRK.16.11	Hun gik straks hen til de grædende og sørgende disciple og sagde: „Jesus lever! Jeg har selv set ham!” Men de troede ikke på det.
MRK.16.12	Senere samme dag viste Jesus sig i sin nye skikkelse for to mænd, der var på vej ud på landet—bort fra Jerusalem. 
MRK.16.13	De skyndte sig så tilbage til byen for at fortælle de øvrige disciple, at de havde været sammen med Jesus. Men heller ikke deres beretning troede disciplene på.
MRK.16.14	Derefter viste Jesus sig for de elleve disciple, mens de var ved at spise. Han bebrejdede dem, at de så stædigt havde nægtet at tro på dem, der havde set ham i live.
MRK.16.15	Senere gav Jesus sine disciple følgende befaling: „Gå ud i hele verden og forkynd det gode budskab for alle mennesker. 
MRK.16.16	Den, der tror og bliver døbt, vil blive frelst. Men den, som ikke tror, vil blive dømt. 
MRK.16.17	Og disse tegn skal følge dem, der tror: med fuldmagt fra mig skal de drive dæmoner ud, de skal tale med nye tunger, 
MRK.16.18	og hvis de kommer til at tage på slanger, vil der ikke ske dem noget. Skulle de drikke gift, vil det heller ikke skade dem. Og de skal lægge hænderne på de syge, så de bliver helbredt.”
MRK.16.19	Efter at Herren Jesus havde sagt alt, hvad han ville sige til sine disciple, blev han taget op til Himlen, hvor han satte sig ved Guds højre side.
MRK.16.20	Og disciplene gik ud alle vegne og forkyndte budskabet om Jesus, og Gud gav dem magt til at udføre tegn og undere, som bekræftede, at budskabet var sandt.
LUK.1.1+LUK.1.2+LUK.1.3	Højtærede Teofilus!
LUK.1.1+LUK.1.2+LUK.1.3	Der er mange, som har berettet om de begivenheder, der har fundet sted iblandt os, og vi har hørt det fortalt af dem, der fra begyndelsen var øjenvidner og senere forkyndte os Guds ord. Når jeg nu har sat mig for at gennemgå det alt sammen og nedskrive det for dig i rækkefølge, 
LUK.1.4	er det, for at du kan blive overbevist om pålideligheden af det, du er blevet undervist om.
LUK.1.5	Dengang Herodes
LUK.1.6	De var retskafne mennesker og efterlevede Guds lov til punkt og prikke. 
LUK.1.7	Men de havde ingen børn, for Elisabet kunne ikke få børn, og nu var de begge oppe i årene.
LUK.1.8	En dag, da Zakarias var i færd med sin tjeneste i templet, for det var hans hold, der havde tjeneste i den uge, 
LUK.1.9	tilfaldt det ham ved lodtrækning at gå ind i det hellige rum i templet for at bringe røgelsesofferet. 
LUK.1.10	Imens han var i færd med det, stod en stor forsamling af jøder ude i tempelgården og bad, som de plejede, når der brændtes røgelse. 
LUK.1.11	Pludselig fik Zakarias inde i templet øje på en engel, der stod på højre side af røgelsesalteret, 
LUK.1.12	og det gjorde ham skrækslagen.
LUK.1.13	„Vær ikke bange, Zakarias!” sagde englen. „Jeg er kommet for at fortælle dig, at Gud har hørt dine bønner. Din kone Elisabet vil få en søn, som du skal kalde Johannes. 
LUK.1.14	Han vil blive til stor glæde for dig selv og mange andre, 
LUK.1.15	for han vil blive en af Guds største tjenere. Han må aldrig drikke vin eller øl, og han vil blive fyldt med Helligåndens kraft,
LUK.1.16	Mange af Israels folk vil vende om fra deres ondskab og søge Herren, deres Gud, når de hører ham tale. 
LUK.1.17	Johannes vil træde frem i profeten Eliasʼ ånd og kraft. Han vil hjælpe forældre til at blive forsonet med deres børn og hjælpe de ulydige til at forstå visdommen i at gøre Guds vilje. Han vil gøre folket parat til at møde Herren.
LUK.1.18	„Det har jeg svært ved at tro,” indvendte Zakarias. „Jeg er jo en halvgammel mand, og min kone er også godt oppe i årene. Giver du mig et tegn, så jeg kan tro på det?”
LUK.1.19	Englen svarede: „Jeg er Gabriel, Guds betroede tjener, og han har sendt mig herhen for at fortælle dig den gode nyhed. 
LUK.1.20	Men fordi du tvivlede på, hvad jeg sagde, vil du få det tegn at blive stum. Du vil ikke kunne sige et eneste ord, før barnet er født. Men det, jeg har sagt, vil ske til den fastsatte tid!”
LUK.1.21	Forsamlingen udenfor stod og ventede på, at Zakarias skulle komme ud til dem, og de undrede sig over, at han blev så længe inde i templet. 
LUK.1.22	Da han endelig kom ud, kunne han ikke få et ord frem, og folk forstod, at han havde haft et syn i templet. Han forsøgte med tegn og fagter at forklare, hvad der var sket.
LUK.1.23	Efter at Zakarias havde fuldført sin tjenesteuge i templet, vendte han tilbage til sit hjem. 
LUK.1.24	Og det varede ikke længe, før Elisabet blev gravid, hvorefter hun holdt sig inden døre i fem måneder.
LUK.1.25	„Det er Gud, der har gjort det!” udbrød hun. „Han har været nådig imod mig og taget min skam bort.”
LUK.1.26	Et halvt år efter at Gud havde sendt Gabriel til Zakarias, sendte han ham til Nazaret i Galilæa, 
LUK.1.27	hvor der var en ung pige ved navn Maria. Hun var forlovet med en mand, der hed Josef, og han var af Kong Davids slægt. 
LUK.1.28	Da Gabriel kom til hende, sagde han: „Fred være med dig! Du er elsket af Gud, og han har store planer med dig.” 
LUK.1.29	Maria blev forbløffet over de ord og spekulerede på, hvad meningen kunne være.
LUK.1.30	„Vær ikke bange, Maria,” sagde englen, „for du er udvalgt af Gud. 
LUK.1.31	Du vil blive gravid og føde en søn, som du skal give navnet Jesus. 
LUK.1.32	Han vil få stor betydning, for han er den Almægtiges Søn. Gud Herren vil sætte ham på Davids trone, 
LUK.1.33	og han skal for altid være konge over Israels folk. Hans herredømme vil aldrig få ende.”
LUK.1.34	„Men hvordan skulle jeg kunne få et barn?” spurgte Maria. „Jeg har jo ikke nogen mand.”
LUK.1.35	Englen svarede: „Helligånden vil komme over dig, og den almægtige Guds kraft vil gøre et under i dig. Derfor vil det barn, du skal føde, blive et helligt barn, Guds Søn. 
LUK.1.36	Og jeg kan fortælle dig, at din gamle slægtning Elisabet, som aldrig har kunnet få børn, nu venter et barn. Hun er allerede i sjette måned. 
LUK.1.37	Intet er umuligt for Gud.”
LUK.1.38	„Så er jeg parat til at acceptere Guds vilje,” udbrød Maria. „Lad det blot ske, som du har sagt.” Så forlod englen hende.
LUK.1.39+LUK.1.40	Maria tog nu af sted til Judæas højland, til den by, hvor Zakarias boede, for hun ville besøge Elisabet. 
LUK.1.41	I samme øjeblik Elisabet hørte Marias fredshilsen, sparkede barnet inde i hendes mave, og hun blev fyldt med Helligåndens kraft.
LUK.1.42	„Maria!” råbte hun glædestrålende, „hvor er du en velsignet kvinde, og velsignet er det barn, du venter. 
LUK.1.43	Hvilken ære, at min Herres mor kommer og besøger mig. 
LUK.1.44	Netop da jeg hørte din fredshilsen, hoppede barnet inden i mig af fryd. 
LUK.1.45	Du er velsignet, fordi du troede på, at Gud ville opfylde det løfte, han gav dig.”
LUK.1.46	Maria svarede ved at bryde ud i lovsang:
LUK.1.46	„Jeg priser Herren af hele mit hjerte!
LUK.1.47	Jeg fryder mig over Gud, min Frelser,
LUK.1.48	for han har udvalgt mig, sin ringe tjener.
LUK.1.48	Alle kommende slægter vil kalde mig velsignet,
LUK.1.49	for den Almægtige har gjort store ting mod mig.
LUK.1.49	Han er en hellig Gud,
LUK.1.50	og hans trofaste nåde gælder alle, der ærer ham.
LUK.1.51	Han straffer enhver, som har hovmod i hjertet,
LUK.1.51	og spreder dem for alle vinde.
LUK.1.52	Verdens fyrster styrter han fra tronen,
LUK.1.52	men de ydmyge ophøjer han.
LUK.1.53	De sultne mætter han med alt godt,
LUK.1.53	men de rige sender han tomhændet bort.
LUK.1.54	Han er kommet for at hjælpe sin tjener Israel
LUK.1.54	ved at opfylde sit løfte om nåde,
LUK.1.55	det løfte, han gav vores forfædre,
LUK.1.55	om at velsigne Abraham og hans børn for evigt.”
LUK.1.56	Maria blev hos Elisabet i omtrent tre måneder og vendte så tilbage til sit hjem.
LUK.1.57	Dagen kom, hvor Elisabet skulle føde, og hun fik en dreng. 
LUK.1.58	Familie og naboer fik hurtigt den gode nyhed at vide, og alle glædede sig over Guds godhed mod hende.
LUK.1.59	Ugedagen
LUK.1.60	men Elisabet sagde: „Nej, han skal hedde Johannes!”
LUK.1.61	„Hvorfor?” udbrød de. „Der er ikke én i hele familien, der hedder sådan.” 
LUK.1.62	Så spurgte de med tegn og fagter barnets far, hvad han ønskede, drengen skulle hedde. 
LUK.1.63	Han bad om en tavle, og til alles store overraskelse skrev han: „Drengens navn er Johannes.”
LUK.1.64	I samme øjeblik kunne Zakarias tale igen, og han begyndte at lovprise Gud. 
LUK.1.65	Naboerne blev slået af forundring, og beretningen herom gik fra mund til mund over hele Judæas højland. 
LUK.1.66	Alle, der hørte om det, undrede sig og sagde: „Hvad mon Gud har for med den dreng?” De mirakler, der var sket, gjorde det klart, at Gud havde særlige planer med ham.
LUK.1.67	Johannesʼ far, Zakarias, blev fyldt med Helligåndens kraft og profeterede:
LUK.1.68	„Lovet være Herren, Israels Gud,
LUK.1.68	for han har besluttet at befri sit folk.
LUK.1.69	Han har ladet fremstå en forunderlig Frelser
LUK.1.69	af sin tjener Davids slægt.
LUK.1.70	Det forudsagde han gennem sine hellige profeter
LUK.1.70	i fordums tid:
LUK.1.71	En Frelser, der skal befri os fra vore fjender,
LUK.1.71	fra alle, der hader os.
LUK.1.72+LUK.1.73+LUK.1.74+LUK.1.75	Han husker sin pagt med Abraham,
LUK.1.72+LUK.1.73+LUK.1.74+LUK.1.75	det løfte, han selv har givet,
LUK.1.72+LUK.1.73+LUK.1.74+LUK.1.75	om at vi altid kunne tjene ham i hellighed og retfærdighed
LUK.1.72+LUK.1.73+LUK.1.74+LUK.1.75	uden frygt for vore fjender.
LUK.1.76	Og du, mit barn,
LUK.1.76	du skal kaldes den Højestes profet,
LUK.1.76	for du skal bane vej for Herren.
LUK.1.77	Du skal fortælle hans folk om frelsen,
LUK.1.77	ved at de får deres synd tilgivet
LUK.1.78	som følge af Guds inderlige barmhjertighed.
LUK.1.78	Solen fra det Høje er på vej for at hjælpe os.
LUK.1.79	Hans lys vil skinne for dem,
LUK.1.79	som lever i mørke og i dødens skygge,
LUK.1.79	og han vil lede vore fødder ind på fredens vej.”
LUK.1.80	Johannes voksede op og var meget modtagelig for åndelig åbenbarelse. Han opholdt sig i ødemarken, mens han forberedte sig til den dag, da han skulle træde offentligt frem for Israels folk.
LUK.2.1	På den tid befalede den romerske kejser Augustus, at der skulle foretages en folketælling i hele kejserriget. 
LUK.2.2	Denne folketælling foregik før den, som fandt sted, mens Kvirinius var guvernør i Syrien.
LUK.2.3	Alle tog af sted for at lade sig indskrive på listerne i den by, de stammede fra, 
LUK.2.4	og da Josef var af Kong Davids slægt, måtte han rejse fra Nazaret i Galilæa til Betlehem i Judæa, Davids fødeby. 
LUK.2.5	Han var nødt til at tage sin forlovede, Maria, med sig, selv om hun var højgravid.
LUK.2.6	Mens de opholdt sig i Betlehem, kom det tidspunkt, hvor hun skulle føde. 
LUK.2.7	Maria fødte sin søn, den førstefødte. Hun svøbte ham i et tæppe og lagde ham i en krybbe i staldrummet, for gæsteværelset
LUK.2.8	Samme nat lå nogle hyrder under åben himmel og vogtede får på marken uden for byen. 
LUK.2.9	Pludselig stod der en engel foran dem, og hele landskabet lå badet i et strålende lys fra Guds herlighed. Hyrderne blev forskrækkede, 
LUK.2.10	men englen beroligede dem. „Vær ikke bange!” sagde han. „Jeg er kommet for at fortælle jer en stor og glædelig nyhed, som angår hele folket: 
LUK.2.11	I nat er jeres Frelser født i Davids by. Det er Messias, og han er jeres herre. 
LUK.2.12	Det her skal være et tegn for jer: I vil finde et lille barn, som ligger i en krybbe, indsvøbt i et tæppe.”
LUK.2.13	I det samme brød himlen ud i jubel. En hær af engle lovpriste Gud med følgende sang:
LUK.2.14	„Al ære til Gud i Himlen
LUK.2.14	og fred på jorden
LUK.2.14	til dem, der gør Guds vilje!”
LUK.2.15	Da englene igen var vendt tilbage til Himlen, sagde hyrderne til hinanden: „Lad os gå ind til Betlehem og se, hvad der er sket, det, som Gud har fortalt os om.” 
LUK.2.16	Så skyndte de sig ind til byen, hvor de fandt det sted, hvor Maria og Josef boede, og de fandt barnet, som lå i krybben. 
LUK.2.17	Hyrderne fortalte nu, hvad englen havde sagt om barnet, 
LUK.2.18	og alle, som hørte deres beretning, var forundrede. 
LUK.2.19	Maria tog alle ordene til sig og tænkte ofte senere på, hvad der var sket den nat. 
LUK.2.20	Hyrderne vendte glade tilbage til fårene på marken, imens de lovpriste Gud for alt, hvad de havde set og hørt. Det var jo sket, som englen havde sagt.
LUK.2.21	Da drengen en uge senere skulle omskæres, fik han navnet Jesus. Det var det navn, englen havde givet ham, før han blev undfanget i sin mors liv.
LUK.2.22+LUK.2.23+LUK.2.24	Ifølge Toraen skal en kvinde, som har født, gennemgå en renselsesceremoni, og der skal bringes et offer i templet.
LUK.2.25	I Jerusalem boede der en mand ved navn Simeon. Han var en mand, der omhyggeligt fulgte Guds lov og længselsfuldt ventede på Israels Messias. Han var fyldt med Helligåndens kraft, 
LUK.2.26	og Ånden havde åbenbaret for ham, at han ikke skulle dø, før han havde set den Frelser, som Gud havde lovet at sende. 
LUK.2.27	Netop den dag, da Josef og Maria kom for at indvi barnet Jesus, som Toraen foreskrev, havde Helligånden givet Simeon den indskydelse, at han skulle gå op i templet, 
LUK.2.28	og der mødte han dem så. Han tog straks den lille i sine arme og begyndte at lovprise Gud på følgende måde:
LUK.2.29	„Herre, endelig kan jeg som din tjener gå bort i fred, som du har lovet mig. 
LUK.2.30+LUK.2.31	For nu har jeg set ham, som skal være alle folkeslags frelser, 
LUK.2.32	ham, som er det lys, der bringer ny indsigt til mennesker og ære til dit folk, Israel.”
LUK.2.33	Josef og Maria stod overvældede og hørte på alt det, der blev sagt om Jesus. 
LUK.2.34+LUK.2.35	Så velsignede Simeon dem og sagde til Maria: „Det barn vil blive årsag til fald for mange blandt Israels folk, men andre vil blive hjulpet. Han vil afsløre menneskers inderste tanker, og mange vil hade ham for det. Til sidst vil sorgen gennemtrænge dit hjerte som et sværd.”
LUK.2.36	Der var på det tidspunkt i Jerusalem også en gammel profet ved navn Anna. Hun var datter af Fanuel og tilhørte Ashers stamme. Efter syv års ægteskab 
LUK.2.37	havde hun levet som enke, og nu som 84-årig var hun altid at finde i templet. Under faste og bøn tjente hun Gud dag og nat. 
LUK.2.38	Hun havde stået i nærheden og brød nu ud i tak til Gud. Derefter fortalte hun om barnet til alle, som længtes efter Jerusalems befrielse.
LUK.2.39	Da Jesu forældre havde opfyldt alt, hvad der var foreskrevet i Guds lov, vendte de tilbage til deres hjemby, Nazaret, i Galilæa. 
LUK.2.40	Der voksede Jesus op, og han blev en moden og klog dreng. Det var tydeligt, at Guds velsignelse var over ham.
LUK.2.41	Josef og Maria rejste hvert år til Jerusalem for at være med til påskefesten. 
LUK.2.42	Da Jesus var blevet 12 år gammel, fik han lov til at komme med for første gang. 
LUK.2.43	Da højtidsdagene var forbi, begyndte Josef og Maria på rejsen tilbage til Nazaret, men Jesus blev i Jerusalem, uden at hans forældre vidste det. 
LUK.2.44	Den første dag tænkte de ikke over hans fravær, fordi de regnede med, at han var sammen med nogle venner blandt de øvrige rejsende. Men da han ved aftenstid endnu ikke var dukket op, søgte de efter ham blandt familie og venner. 
LUK.2.45	Da han ikke var at finde nogen steder, vendte de om og brugte den næste dag til at rejse tilbage til Jerusalem.
LUK.2.46	På den tredje dag fandt de ham i templet, hvor han sad fordybet i samtale med dem, der underviste i Toraen. 
LUK.2.47	De undrede sig alle over hans kloge spørgsmål og den måde, han svarede på. 
LUK.2.48	Hans forældre vidste ikke, hvad de skulle tænke, da de fandt ham siddende blandt alle de lærde, men så udbrød hans mor: „Jamen, dreng dog! Hvordan kunne du gøre sådan imod os? Din far og jeg har været så urolige for dig, og vi har ledt efter dig alle vegne!”
LUK.2.49	„Hvorfor har I ledt efter mig alle vegne?” spurgte Jesus. „Vidste I ikke, at jeg har en opgave her i min Fars hus?” 
LUK.2.50	Men de forstod ikke, hvad han mente med det.
LUK.2.51	Så fulgte han med dem tilbage til Nazaret og var lydig imod dem. Siden hen spekulerede Maria tit på det, han havde sagt. 
LUK.2.52	Jesus voksede både åndeligt og fysisk og var vellidt af Gud og mennesker.
LUK.3.1+LUK.3.2	I kejser Tiberiusʼ 15. regeringsår fik Johannes, Zakariasʼ søn, som holdt til i ødemarken, et budskab fra Gud. Landet var besat af romerne, og Pontius Pilatus var guvernør i Judæa. Herodes Antipas regerede i Galilæa, hans bror Filip i Ituræa og Trakonitis, mens Lysanias regerede i Abilene. Annas og Kajfas var jødernes ypperstepræster.
LUK.3.3	Johannes forlod så ørkenområdet og vandrede omkring i nærheden af Jordanfloden. Der forkyndte han, at folk skulle vende om fra deres ondskab og lade sig døbe for at få tilgivelse for deres synder. 
LUK.3.4	Dermed gik følgende ord af profeten Esajas i opfyldelse:
LUK.3.4	„Der lyder en røst i ødemarken:
LUK.3.4	‚Ban vej for Herren!
LUK.3.4	Gør vejen klar til hans komme!
LUK.3.5	Hver dal skal fyldes op,
LUK.3.5	hvert bjerg og hver høj skal jævnes ud.
LUK.3.5	De krogede veje skal rettes ud,
LUK.3.5	og de ujævne stier glattes.
LUK.3.6	Og alle skal se Guds frelse.’ ”
LUK.3.7	Johannes råbte til de mange mennesker, som strømmede til for at lade sig døbe: „Slangeyngel! Hvem har bildt jer ind, at I kan slippe for Guds straf? 
LUK.3.8	Bevis med jeres liv, at I er villige til at vende jer bort fra jeres synder! Det hjælper jer ikke at sige: ‚Vi er da børn af Abraham’.
LUK.3.9	Øksen ligger allerede klar ved foden af træerne, og ethvert træ, som ikke bærer god frugt, skal hugges om og kastes i ilden.”
LUK.3.10	„Jamen, hvad skal vi da gøre?” spurgte de.
LUK.3.11	Johannes svarede: „Den, som har to kjortler, skal give den ene til den, der ingen har. Og den, der har mad at spise, skal dele med den, der intet har.”
LUK.3.12	Der kom også nogle skatteopkrævere
LUK.3.13	„I skal være ærlige!” svarede Johannes. „I må ikke opkræve mere i skat end det beløb, I har fået besked på.”
LUK.3.14	„Og os,” spurgte en flok betjente.
LUK.3.14	„Misbrug ikke jeres magt til at presse penge af folk,” svarede han. „Lad være med at arrestere nogen på falsk grundlag i håb om at modtage bestikkelse, men vær tilfredse med den løn, I får!”
LUK.3.15	Da alle folk var i forventning om, at Messias snart skulle komme, var de spændt på, om det kunne være Johannes, der var den lovede frelser. 
LUK.3.16	Men Johannes sagde: „
LUK.3.17	Han har kasteskovlen i hånden, klar til at rense kornet for avner. Kernerne samler han i sin lade, men avnerne vil blive brændt i en uudslukkelig ild.”
LUK.3.18	Sådan forkyndte Johannes det gode budskab og gav sine tilhørere mange formaninger om at leve efter Guds vilje. 
LUK.3.19	Men da han irettesatte Herodes, fordi han levede sammen med sin brors kone, Herodias, og for alt det onde, han derudover foretog sig, 
LUK.3.20	føjede Herodes endnu en forbrydelse til sit synderegister. Han satte Johannes i fængsel.
LUK.3.21	Mens Johannes endnu var på fri fod og døbte folk, kom Jesus også og blev døbt. Da han derefter stod og bad, åbnede himlen sig, 
LUK.3.22	og Helligånden dalede ned over ham i skikkelse af en due. Samtidig lød der en stemme fra himlen: „Du er min elskede Søn, og dig er jeg fuldt ud tilfreds med!”
LUK.3.23	Jesus var cirka 30 år, da han begyndte at træde offentligt frem. Folk anså ham for at være Josefs søn. Han var efterkommer
LUK.3.24	som var søn af Mattat. Mattat var søn af Levi, som var søn af Melki. Melki var søn af Jannaj, som var søn af Josef. 
LUK.3.25	Josef var søn af Mattatias, som var søn af Amos. Amos var søn af Nahum, som var søn af Esli. Esli var søn af Naggaj, 
LUK.3.26	som var søn af Mahat. Mahat var søn af Mattatias, som var søn af Shimi. Shimi var søn af Josek, som var søn af Joda. 
LUK.3.27	Joda var søn af Johanan, som var søn af Resa. Resa var søn af Zerubbabel, som var søn af Shealtiel. Shealtiel var søn af Neri, 
LUK.3.28	som var søn af Melki. Melki var søn af Addi, som var søn af Kosam. Kosam var søn af Elmadam, som var søn af Er. 
LUK.3.29	Er var søn af Josva, som var søn af Eliezer. Eliezer var søn af Jorim, som var søn af Mattat. Mattat var søn af Levi, 
LUK.3.30	som var søn af Simeon. Simeon var søn af Juda, som var søn af Josef. Josef var søn af Jonam, som var søn af Eljakim. 
LUK.3.31	Eljakim var søn af Melea, som var søn af Menna. Menna var søn af Mattata, som var søn af Natan. Natan var søn af David, 
LUK.3.32	som var søn af Isaj. Isaj var søn af Obed, som var søn af Boaz. Boaz var søn af Salma, som var søn af Nahshon, 
LUK.3.33	Nahshon var søn af Amminadab, som var søn af Admin. Admin var søn af Arni, som var søn af Hetzron. Hetzron var søn af Peretz, som var søn af Juda. 
LUK.3.34	Juda var søn af Jakob, som var søn af Isak. Isak var søn af Abraham, som var søn af Tera. Tera var søn af Nakor, 
LUK.3.35	som var søn af Zerug. Zerug var søn af Reu, som var søn af Peleg. Peleg var søn af Eber, som var søn af Shela. 
LUK.3.36	Shela var søn af Kenan, som var søn af Arpakshad. Arpakshad var søn af Sem, som var søn af Noa. Noa var søn af Lemek, 
LUK.3.37	som var søn af Metusalem. Metusalem var søn af Enok, som var søn af Jered. Jered var søn af Mahalalel, som var søn af Kenan. 
LUK.3.38	Kenan var søn af Enosh, som var søn af Set. Set var søn af Adam, som var søn af Gud.
LUK.4.1	Jesus gik videre fra Jordanfloden, efter at han var blevet fyldt med Helligåndens kraft, og han blev ført rundt i Judæas ødemark under Åndens ledelse, 
LUK.4.2	mens han i 40 dage blev fristet af Djævelen. I den tid spiste han intet, og henimod slutningen var han meget sulten. 
LUK.4.3	Da sagde Djævelen til ham: „Hvis du virkelig er Guds Søn, hvorfor siger du så ikke til den sten dér, at den skal blive til brød?”
LUK.4.4	Jesus svarede: „Der står skrevet: ‚Et menneske lever ikke af brød alene!’
LUK.4.5	Derefter tog Djævelen ham med et andet sted hen, og i et glimt viste han Jesus alle verdens lande. 
LUK.4.6	Så sagde han: „Jeg vil give dig magt over al den herlighed, du ser, for den magt er blevet overdraget til mig, og jeg giver den til hvem, jeg vil. 
LUK.4.7	Hvis bare du vil falde på knæ og tilbede mig, vil jeg overgive det alt sammen til dig.”
LUK.4.8	Jesus svarede: „Der står skrevet: ‚Det er Herren, din Gud, du skal tilbede, og ham alene du skal tjene.’
LUK.4.9	Så tog Djævelen ham med ind til Jerusalem og op på det højeste hjørne af tempelmuren. „Hvis du virkelig er Guds Søn,” sagde han, „så kast dig ud herfra! 
LUK.4.10	Der står jo skrevet: ‚Han befaler sine engle at passe på dig. 
LUK.4.11	De skal bære dig på hænder, så du ikke støder din fod på nogen sten.’
LUK.4.12	Jesus svarede: „Der er sagt: ‚Du må ikke provokere Herren, din Gud.’
LUK.4.13	Da Djævelen var nået til ende med sine fristelser, lod han Jesus være i fred, indtil han kunne øjne en ny chance.
LUK.4.14	Jesus vendte nu tilbage til Galilæa, hvor han vandrede rundt og udførte mange mirakuløse helbredelser ved Helligåndens kraft. Inden længe blev han kendt langt uden for Galilæas grænser. 
LUK.4.15	Han underviste også i synagogerne, og folk talte med beundring om ham.
LUK.4.16	Da Jesus kom til Nazaret, hvor han var vokset op, gik han den følgende sabbat hen til synagogen, som han plejede. Under mødet blev han bedt om at læse op fra Skrifterne, så han rejste sig, 
LUK.4.17	og man rakte ham profeten Esajasʼ bogrulle. Han rullede den ud og læste op fra det sted, hvor der står:
LUK.4.18	„Herrens Ånd er over mig,
LUK.4.18	fordi han har udvalgt mig.
LUK.4.18	Han har sendt mig for at bringe godt nyt til de afmægtige,
LUK.4.18	forkynde frihed for de fangne,
LUK.4.18	give nyt syn til de blinde,
LUK.4.18	og rejse dem op, som er blevet trampet ned.
LUK.4.19	Det bliver en tid, hvor Herren tager imod alle,
LUK.4.19	som kommer til ham.”
LUK.4.20	Derpå rullede Jesus bogrullen sammen igen, gav den tilbage til synagogetjeneren og satte sig ned for at kommentere det, han havde læst.
LUK.4.21	„I dag er de skriftord, I lige har hørt, gået i opfyldelse!” begyndte han.
LUK.4.22	Alle fik et godt indtryk af ham, og de var betaget af de vidunderlige ord, der kom fra hans mund. Men at Jesus skulle være Messias,
LUK.4.23	Jesus svarede: „I vil sikkert bruge ordsproget: ‚Læge, læg dig selv’ på mig,—og I vil sige: ‚Hvorfor gør du ikke de samme undere her i din hjemby, som du gjorde i Kapernaum?’ 
LUK.4.24	Men det siger jeg jer: Ingen profet bliver accepteret som profet i sin hjemby. 
LUK.4.25+LUK.4.26	Tænk på det mirakel, som profeten Elias gjorde for at hjælpe en enke i Zarepta i Sidons land. Der var ellers enker nok i Israel, som trængte til hjælp, for det regnede ikke i tre et halvt år, og der var stor hungersnød i landet, men Elias blev ikke sendt til nogen af dem. 
LUK.4.27	Eller tænk på profeten Elisa, som helbredte syreren Naʼaman, skønt der var mange spedalske i Israel, der trængte til hjælp.”
LUK.4.28	Da folk i synagogen hørte den udtalelse, blev de rasende. 
LUK.4.29	De sprang op og førte Jesus ud af byen, hen mod randen af det bjerg, Nazaret er bygget på. De ville styrte ham ned, 
LUK.4.30	men han gik roligt sin vej midt igennem menneskemængden.
LUK.4.31	Jesus slog sig derefter ned i Kapernaum. Den følgende sabbat underviste han i synagogen, 
LUK.4.32	og hans ord gjorde dybt indtryk på folk, for han talte til dem med en autoritet, de ikke var vant til.
LUK.4.33	Nu var der i forsamlingen en mand, der var besat af en ond ånd. Han begyndte at råbe af fuld hals: 
LUK.4.34	„Lad os være i fred, Jesus Nazaræer! Er du kommet for at ødelægge os? Jeg ved, hvem du er! Du er Guds hellige Søn!”
LUK.4.35	„Ti stille, og kom ud af ham!” befalede Jesus. Den onde ånd kastede manden til jorden og fór så skrigende ud af ham uden at gøre ham yderligere fortræd. 
LUK.4.36	De tilstedeværende blev forfærdede og begyndte at diskutere, hvad der var sket: „Hvilken utrolig magt! Han taler jo med en sådan autoritet, at selv de onde ånder adlyder ham og farer ud.” 
LUK.4.37	Og rygtet om ham gik som en løbeild over hele egnen.
LUK.4.38	Fra synagogen gik Jesus hen til Simons hus, hvor Simons svigermor lå med høj feber. Man bad Jesus om at helbrede hende, 
LUK.4.39	og han gik hen til hende og befalede feberen at forlade hende. Feberen forsvandt, og hun stod op med det samme og sørgede for mad til dem.
LUK.4.40	Da solen var gået ned, og sabbatten dermed var forbi, kom folk med alle dem, der led af forskellige slags sygdomme. Jesus lagde hænderne på hver enkelt og helbredte dem. 
LUK.4.41	Mange blev befriet fra onde ånder, og når ånderne på hans befaling kom ud, råbte de: „Du er Guds Søn!” Men Jesus ønskede ikke, de skulle røbe, at han var Messias. Derfor befalede han dem at tie stille.
LUK.4.42	Tidligt næste morgen gik Jesus ud til et øde sted. Folk ledte efter ham alle vegne, og da de fandt ham, bad de ham om ikke at forlade dem. Men han sagde: 
LUK.4.43	„Jeg må også bringe budskabet om Guds rige til de andre byer. Det er det, jeg er blevet sendt for at gøre.” 
LUK.4.44	Og han vandrede omkring og forkyndte i landets synagoger.
LUK.5.1	En dag, da Jesus stod nede ved Genesaret Sø, trængte folk sig ind på ham for at kunne høre Guds ord. 
LUK.5.2	Så fik han øje på to både, der lå i vandkanten. Fiskerne var gået fra borde og var ved at rense deres net. 
LUK.5.3	Jesus gik om bord i den båd, der tilhørte Simon, og bad ham lægge lidt fra land, hvorefter han satte sig ned i båden og underviste menneskemængden derfra.
LUK.5.4	Da han var færdig, vendte han sig mod Simon og hans partner og sagde: „Sejl ud på dybt vand og læg jeres garn
LUK.5.5	„Jamen, mester, vi har slidt hele natten uden at fange noget,” indvendte Simon. „Men når du siger det, så prøver vi igen.” 
LUK.5.6	Det varede ikke længe, før nettene var så sprængfyldte med fisk, at de var lige ved at gå i stykker. 
LUK.5.7	Simon gjorde tegn til deres kammerater i den anden båd, at de skulle komme og hjælpe dem, og snart var begge både så fyldte med fisk, at de var lige ved at synke. 
LUK.5.8	Da Simon Peter så det, faldt han på knæ for Jesus og sagde: „Gå bort fra mig, Herre! Jeg er alt for stor en synder til at være i din nærhed.” 
LUK.5.9	Både han selv og hans medhjælpere var lamslåede og forskrækkede over den mirakuløse fiskefangst. 
LUK.5.10	Det samme var Peters makkere i den anden båd, Jakob og Johannes, Zebedæusʼ sønner. Men Jesus sagde til Simon: „Vær ikke bange. Fra nu af skal du være menneskefisker.”
LUK.5.11	Efter at de havde trukket bådene på land, sagde de farvel til fiskeriet og fulgte nu Jesus på fuldtid som hans disciple.
LUK.5.12	I en af de byer, Jesus besøgte, var der en mand, som var hårdt angrebet af spedalskhed. Da han fik øje på Jesus, kastede han sig med ansigtet mod jorden. „Herre, hvis du vil, kan du gøre mig rask!” bad han.
LUK.5.13	Jesus rakte hånden ud og rørte ved manden. „Det vil jeg!” sagde han. „Bliv rask!” I samme øjeblik forsvandt spedalskheden.
LUK.5.14	Jesus forbød ham at sige det til nogen og fortsatte: „Gå hen og lad dig undersøge af en præst, så du kan blive erklæret rask. Og husk at tage den offergave med, som Toraen foreskriver for spedalske, der er blevet helbredt.”
LUK.5.15	Alligevel spredtes rygtet hurtigt, og store folkemængder kom for at høre Jesus og for at blive helbredt for deres sygdomme. 
LUK.5.16	Jesus trak sig derfor tilbage til øde områder, hvor han havde chance for at være alene og få tid til at bede.
LUK.5.17	En dag, da Jesus var i færd med at undervise, sad der mange farisæere og skriftlærde blandt tilhørerne. De var kommet både fra landsbyerne i Galilæa og Judæa og helt fra Jerusalem, og Guds kraft var til stede, så Jesus kunne helbrede. 
LUK.5.18	Så kom der nogle mænd gående med en lam mand på en båre. De forsøgte at komme ind i huset for at lægge den syge foran Jesus, 
LUK.5.19	men det kunne de ikke på grund af de mange mennesker, der var forsamlede. I stedet gik de op på det flade tag, fjernede nogle teglsten og sænkede båren med den syge mand ned lige foran Jesus. 
LUK.5.20	Da Jesus så mændenes tro, sagde han til den lamme mand: „Min ven, dine synder er dig tilgivet.” 
LUK.5.21	Men farisæerne og de skriftlærde tænkte: „Hvad bilder han sig ind? Det er da en hån imod Gud! Kun Gud kan tilgive synder.”
LUK.5.22	Jesus kendte deres tanker og sagde: „Hvorfor tænker I sådan? 
LUK.5.23	Hvad er lettest at sige: ‚Dine synder er tilgivet,’ eller: ‚Rejs dig op og gå’? 
LUK.5.24	Lad mig nu vise jer, at Menneskesønnen
LUK.5.25	Straks rejste manden sig for øjnene af dem, tog sin båre og gik hjem, alt imens han lovpriste Gud.
LUK.5.26	Alle de tilstedeværende var ude af sig selv af begejstring og ærefrygt. De priste Gud og sagde: „Vi har set de utroligste ting i dag.”
LUK.5.27	Da Jesus senere var på vej ud af byen,
LUK.5.28	Straks rejste Levi sig, forlod alt og fulgte med ham som en af hans disciple.
LUK.5.29	Derefter holdt Levi en stor fest i sit hjem med Jesus som æresgæst. Blandt gæsterne var der mange skatteopkrævere.
LUK.5.30	Farisæerne og de skriftlærde var forargede og sagde til disciplene: „Hvordan kan I få jer selv til at spise sammen med den slags syndige mennesker?” 
LUK.5.31	Det var Jesus, der svarede: „Raske mennesker har ikke brug for lægehjælp, men det har de syge. 
LUK.5.32	Jeg er kommet for at invitere syndere til at vende om til Gud. Det mener de ‚frelste’ jo ikke, at de har brug for!”
LUK.5.33	Så var der nogle, der sagde: „Johannes Døbers disciple faster og beder ofte, og det gør farisæernes også. Hvorfor gør dine disciple det så ikke?” 
LUK.5.34	Jesus svarede: „Brudgommens venner kan da ikke faste og sørge, så længe de er sammen med ham. 
LUK.5.35	Men der kommer et tidspunkt, hvor brudgommen bliver taget fra dem. Så kan de faste.”
LUK.5.36	Jesus svarede dem også med følgende billedtale: „Ingen kunne finde på at rive sit nye tøj i stykker for at bruge det til at lappe sit gamle tøj. For det første ødelægger man sit nye tøj, og for det andet passer den nye lap alligevel ikke til det gamle tøj. 
LUK.5.37	Der er heller ingen, der hælder ny vin på gamle lædersække, for når den nye vin gærer, sprænger den de gamle lædersække. På den måde går vinen til spilde, og lædersækkene bliver ødelagt. 
LUK.5.38	Nej, ny vin skal hældes på nye lædersække. 
LUK.5.39	Men de, som er vant til at drikke den gamle vin, vil ikke prøve den ny, for de er overbeviste om, at den gamle vin er bedst.”
LUK.6.1	En dag, da det var sabbat, kom Jesus og hans disciple på deres vandring forbi nogle kornmarker. Disciplene plukkede nogle aks, gned dem mellem hænderne og spiste kernerne. 
LUK.6.2	Men nogle af farisæerne irettesatte dem: „Hvorfor høster I korn på en sabbat, hvor man ikke må arbejde?”
LUK.6.3	„Har I aldrig læst, hvad David gjorde, da han og hans mænd var sultne?” sagde Jesus. 
LUK.6.4	„Han gik op til Guds hus, spiste af de hellige brød og gav også nogle til sine ledsagere. Det er jo ellers kun præsterne, der har lov til at spise af dem.”
LUK.6.5	Så tilføjede han: „Menneskesønnen er herre over sabbatten.”
LUK.6.6	En anden sabbat var Jesus igen gået ind i en synagoge og underviste forsamlingen. Blandt de tilstedeværende var en mand, hvis højre hånd var forkrøblet. 
LUK.6.7	De skriftlærde og farisæerne holdt øje med Jesus for at se, om han ville helbrede på en sabbat, for så havde de noget at anklage ham for.
LUK.6.8	Jesus var klar over, hvad de tænkte, og han vendte sig mod manden med den forkrøblede hånd. „Rejs dig og stå her i midten,” sagde han. Manden rejste sig. 
LUK.6.9	Så vendte Jesus sig mod farisæerne og de skriftlærde og spurgte: „Hvad siger Guds Lov? Skal hviledagen bruges til noget godt eller noget ondt, til at redde liv eller til at ødelægge liv?” 
LUK.6.10	Han så rundt på dem alle sammen og vendte sig så mod manden: „Ræk hånden frem!” sagde han. I samme øjeblik han gjorde det, var hånden rask.
LUK.6.11	Farisæerne og de skriftlærde blev rasende, og de gav sig til at drøfte indbyrdes, hvad de skulle stille op med Jesus.
LUK.6.12	En dag gik Jesus op på en bakketop for at bede. Han tilbragte natten i bøn til Gud, 
LUK.6.13	og ved daggry kaldte han sine disciple til sig og udvalgte 12 af dem, som han også kaldte apostle. 
LUK.6.14	Her er navnene på dem: Simon, som han også kaldte Peter, og dennes bror Andreas; Jakob og Johannes; Filip; Bartolomæus; 
LUK.6.15	Mattæus; Thomas; Jakob, søn af Alfæus; Simon Frihedskæmper; 
LUK.6.16	Judas, søn af Jakob, og Judas Iskariot, som blev forræder.
LUK.6.17+LUK.6.18	Da de var kommet ned fra bjerget, gik de ud på en slette, hvor mange af Jesu disciple samledes omkring dem. Der var også en stor skare mennesker, som var kommet for at høre ham og for at blive helbredt for deres sygdomme. Der var jøder fra hele Judæa og Jerusalem og folk så langt nordfra som kystområdet ved Tyrus og Sidon. Jesus uddrev mange onde ånder, 
LUK.6.19	og alle i menneskemængden søgte at røre ved ham, for en sådan kraft strømmede fra ham, at alle, der rørte ved ham, blev helbredt.
LUK.6.20	Jesus så ud over sine disciple og sagde:
LUK.6.20	„Velsignede er I, som erkender jeres afmagt
LUK.6.20	for I skal få del i Guds rige.
LUK.6.21	Velsignede er I, som nu er sultne—
LUK.6.21	for I skal få jeres sult stillet.
LUK.6.21	Velsignede er I, som nu sørger—
LUK.6.21	for I skal komme til at juble.
LUK.6.22	I er velsignede, selv når mennesker hader jer, fryser jer ud, håner jer og sværter jer til, fordi I hører mig til. 
LUK.6.23	Glæd jer, når det sker! Ja, dans af glæde, for der venter jer en stor løn i Himlen. Sådan er Guds profeter altid blevet behandlet.
LUK.6.24	Men ve jer, der har alt—
LUK.6.24	for I har haft jeres gode dage.
LUK.6.25	Ve jer, der er mætte nu—
LUK.6.25	for I vil komme til at lide sult.
LUK.6.25	Ve jer, der jubler nu—
LUK.6.25	for I vil komme til at sørge og græde.
LUK.6.26	Ve jer, der lever højt på menneskelig popularitet,
LUK.6.26	for den har de falske profeter altid solet sig i.”
LUK.6.27	Jesus fortsatte: „Til jer, som ønsker at adlyde mig, siger jeg: Elsk jeres fjender! Gør godt mod dem, som hader jer. 
LUK.6.28	Velsign dem, som forbander jer. Bed for dem, som mishandler jer.
LUK.6.29	Hvis nogen slår dig på den ene kind, så vend den anden til. Hvis nogen vil tage din yderkjortel fra dig, så lad ham også få din inderkjortel. 
LUK.6.30	Giv enhver, som beder dig, og hvis nogen tager dine ejendele, så lad være med at kræve dem tilbage.
LUK.6.31	Gør mod andre, som I ønsker, at de skal gøre mod jer. 
LUK.6.32	Hvis I kun elsker dem, der elsker jer, hvad særligt godt skulle der være ved det? Det kan enhver synder jo gøre. 
LUK.6.33	Hvis I kun gør godt mod dem, der gør godt mod jer, hvad prisværdigt skulle der være ved det? Det gør syndere jo også. 
LUK.6.34	Hvad særligt er der ved at låne penge ud, når I ved, I får dem igen? Selv syndere låner ud til andre syndere, når blot de får deres penge igen.
LUK.6.35	Nej, elsk jeres fjender og gør godt imod dem. Lån jeres penge ud uden at spekulere på, om I får dem tilbage. Så bliver I rigeligt belønnet og handler som børn af den højeste Gud. Gud er nemlig god, også mod de utaknemmelige og onde. 
LUK.6.36	Vær barmhjertige, ligesom jeres Far er barmhjertig.
LUK.6.37	Lad være med at dømme andre, ellers bliver I selv dømt. Fordøm ikke, så I ikke selv skal blive fordømt. Tilgiv, så vil I selv få tilgivelse.
LUK.6.38	Giv, så skal der gives jer. Den målestok, I anvender over for andre, vil blive anvendt over for jer. Er I gavmilde, vil I modtage et godt, rystet, presset mål med top på.”
LUK.6.39	Jesus anvendte tit billeder i sin undervisning. „Kan en blind lede en blind?” sagde han. „Falder de ikke begge i grøften? 
LUK.6.40	En lærling står ikke over sin mester. Men enhver, som er udlært, bliver som sin mester.
LUK.6.41	Du kan let se splinten i din vens øje, men bjælken i dit eget øje kan du slet ikke få øje på. 
LUK.6.42	Hvordan kan du sige til din ven: ‚Kom, lad mig tage splinten ud af dit øje’, når du ikke ser bjælken i dit eget? Din selvretfærdige hykler! Sørg først for at få bjælken ud af dit eget øje, så kan du se klart til at tage splinten ud af din vens øje.
LUK.6.43	Et godt træ bærer gode frugter, og et dårligt træ bærer dårlige frugter. 
LUK.6.44	Man bedømmer et træ efter de frugter, det frembringer. Man plukker jo heller ikke figner i et tjørnekrat eller vindruer fra en tornebusk. 
LUK.6.45	Et godt menneske henter gode ting frem af sit hjertes gode forråd. Et ondt menneske henter onde ting frem af sit hjertes onde forråd. For hvad hjertet er fuldt af, løber munden over med.
LUK.6.46	Hvorfor kalder I mig ‚Herre’, når I ikke gør, hvad jeg siger? 
LUK.6.47	Men de, som kommer til mig og hører mine ord og handler på dem, lad mig fortælle jer, hvem de ligner. 
LUK.6.48	De ligner en mand, der skulle til at bygge et hus. Han gravede dybt ned til han nåede klippegrunden, og den brugte han som fundament for sit hus. Selv da der blev oversvømmelse, og vandet skyllede mod huset, stod det urokkeligt fast, for det var bygget på et godt fundament.
LUK.6.49	De, som har hørt mine ord uden at handle på dem, ligner derimod en mand, der byggede sit hus på den bare jord uden et godt fundament. Da så oversvømmelsen kom og skyllede imod det hus, styrtede det hele sammen i en ruinhob.”
LUK.7.1	Da Jesus var færdig med at tale til folkeskaren, gik han ind til Kapernaum. 
LUK.7.2	Her boede en romersk officer, der havde en tjener, som var syg og døden nær. Det var en tjener, han satte stor pris på. 
LUK.7.3	Officeren havde hørt om Jesus og sendte nogle af lederne fra den jødiske menighed hen for at bede ham komme og helbrede hans tjener. 
LUK.7.4	De bad indtrængende Jesus om at komme. „Hvis nogen fortjener hjælp, så er det ham,” sagde de, 
LUK.7.5	„for han elsker vores folk og har bygget en synagoge til os.” 
LUK.7.6	Jesus og hans ledsagere gik derfor med dem.
LUK.7.6	Men da de nærmede sig huset, sendte officeren nogle venner ud for at sige: „Herre, gør dig ikke så megen ulejlighed. Jeg er jo ikke værdig til, at du skulle komme ind i mit hus. 
LUK.7.7	Jeg føler mig heller ikke værdig til at komme ud til dig. Men du kan blot udstede en befaling og på den måde gøre min tjener rask. 
LUK.7.8	Jeg er jo en mand, som selv står under kommando, og jeg har soldater, der igen står under mig. Jeg behøver bare at sige: ‚Gå!’ så går de, eller: ‚Kom!’ så kommer de. Og hvis jeg siger til min tjener: ‚Gør det eller det!’ så gør han det.”
LUK.7.9	Jesus var forbløffet over de ord, og han vendte sig til dem, der fulgtes med ham, og sagde: „Det siger jeg jer: Ikke engang blandt Israels folk har jeg mødt så stor en tro.”
LUK.7.10	Da officerens venner kom tilbage til huset, fandt de tjeneren fuldstændig rask.
LUK.7.11	Den næste dag var Jesus på vandring i retning mod en by, der hedder Nain, og som sædvanlig havde han følgeskab af sine disciple og en stor skare af nysgerrige. 
LUK.7.12	Da de nærmede sig byporten, kom et begravelsesfølge dem i møde. Det viste sig at være en ung mand, der netop var død. Hans mor var enke og havde ikke andre sønner. Mange sørgende fra byen var med i følget. 
LUK.7.13	Da Jesus så moderen, fik han medlidenhed med hende. „Græd ikke!” sagde han. 
LUK.7.14	Så gik han hen og rørte ved båren, så bærerne standsede. „Unge mand,” sagde han, „rejs dig op!” 
LUK.7.15	Den døde satte sig op og begyndte at sige noget, og Jesus gav ham tilbage til hans mor. 
LUK.7.16	Overvældet af ærefrygt gav tilskuerne sig til at prise Gud. „En stor profet er midt iblandt os,” sagde de. „Gud er kommet til os for at hjælpe sit folk.”
LUK.7.17	Beretningen om, hvad der var sket den dag, spredtes ud over jødernes land og videre ud til de omkringliggende lande.
LUK.7.18+LUK.7.19	Johannes Døbers disciple fik snart at høre om alt det, Jesus gjorde, og de fortalte det til Johannes, der sad i fængsel. Han sendte så to af dem til Jesus med et spørgsmål: „Er du den Messias, vi har ventet på så længe, eller skal vi vente en anden?”
LUK.7.20+LUK.7.21	Da de to udsendinge kom til Jesus, fandt de ham i færd med at helbrede mange syge og uddrive de onde ånder. Selv mange blinde fik deres syn. Da de kom frem med Johannesʼ spørgsmål, 
LUK.7.22	svarede han: „Gå tilbage til Johannes og fortæl ham, hvad I selv har set og hørt: Blinde får deres syn, lamme går omkring, spedalske bliver helbredt, døve får hørelsen, døde bliver levende, og der forkyndes godt nyt for dem, der erkender deres behov for hjælp. 
LUK.7.23	Sig til ham: Velsignede er de, som ikke mister troen på mig.”
LUK.7.24	Da Johannes Døbers disciple var gået, begyndte Jesus at tale om ham til folkeskaren: „Dengang I tog ud i ødemarken for at lytte til Johannes, hvad så I da? Et siv, der svajede hid og did for vinden? Nej, vel? 
LUK.7.25	En mand klædt på som fyrste? Nej, de der bærer fornemme klæder og lever i rigdom og pragt, finder man i kongelige paladser. 
LUK.7.26	Var det for at møde en profet fra Gud? Ja, men ikke bare en almindelig profet. 
LUK.7.27	For Johannes er den mand, om hvem der er skrevet:
LUK.7.27	‚Jeg vil sende min udsending foran dig.
LUK.7.27	Han skal berede vejen for dig.’
LUK.7.28	Det siger jeg jer: Ingen af profeterne har haft en opgave, der var mere betydningsfuld end den, Johannes har haft. Men selv den mest ubetydelige i Guds nye rige er større end ham. 
LUK.7.29	Alle de, som hørte Johannesʼ budskab, også skatteopkræverne, bøjede sig for Guds ord og blev døbt med Johannesʼ dåb.
LUK.7.30	Men farisæerne og de skriftlærde nægtede at bøje sig for Guds plan med dem, og de lod sig ikke døbe. 
LUK.7.31	Hvordan skal jeg beskrive den slags mennesker?
LUK.7.32	Forestil jer nogle børn, der sidder på torvet og råber til deres kammerater: ‚Vi spillede på fløjte for jer, men I ville ikke være med til at synge og danse. Vi spillede sørgesange, men I ville heller ikke være med til at sørge.’
LUK.7.33	Sådan har folk også reageret over for Johannes Døber og mig. Johannes levede et liv i afholdenhed uden god mad og vin, og folk sagde om ham: ‚Årh, han er ikke rigtig klog!’ 
LUK.7.34	Derefter kom Menneskesønnen, som både spiser god mad og drikker vin, og folk siger om mig: ‚Sikken en ædedolk og drukkenbolt. Tænk, han er ven med de værste syndere!’ 
LUK.7.35	Nuvel, Guds visdom erfares af alle, som søger den.”
LUK.7.36	En af farisæerne indbød engang Jesus til spisning i sit hjem. 
LUK.7.37	En kvinde fra gaden, en prostitueret, fik at vide, at Jesus var taget ind for at spise hos farisæeren, og hun gik derhen med en alabastkrukke fyldt med aromatisk olie. 
LUK.7.38	Da hun var kommet indenfor, knælede hun stille ned bag Jesu fødder
LUK.7.39	Da farisæeren, som havde indbudt Jesus, så, hvad kvinden gjorde, tænkte han ved sig selv: „Det her viser, at Jesus ikke er en profet fra Gud. Ellers ville han være klar over, hvad det er for en slags kvinde, der rører ved ham. Han ville vide, at hun er prostitueret.”
LUK.7.40	„Simon,” sagde Jesus, „jeg har noget, jeg gerne vil sige til dig.”
LUK.7.40	„Hvad er det, mester?” spurgte farisæeren.
LUK.7.41	„Der var to, som skyldte penge til den samme mand. Den ene skyldte 500 denarer,
LUK.7.42	Ingen af dem kunne imidlertid betale deres lån, så manden eftergav dem begge, hvad de skyldte. Hvem af de to, tror du, var mest taknemmelig?”
LUK.7.43	„Mon ikke det var den, som fik eftergivet mest?” svarede Simon.
LUK.7.43	„Jo, du har ret,” svarede Jesus.
LUK.7.44	Så vendte han hovedet mod kvinden og fortsatte: „Simon, har du set, hvad den kvinde har gjort? Da jeg kom ind i dit hjem, sørgede du ikke for vand til mine fødder. Men hun har vasket dem med sine tårer og tørret dem med sit hår. 
LUK.7.45	Du gav mig heller ikke det sædvanlige kys på kinden til velkomst, men hun bliver ved med at kysse mine fødder. 
LUK.7.46	Du kom ikke med olivenolie til mit hoved, men hun kom med aromatisk olie til mine fødder. 
LUK.7.47	Det siger jeg dig: Hun har fået sine mange synder tilgivet. Det kan du se ud fra den store kærlighed, hun viser. Den, som kun har fået tilgivet lidt, viser ikke megen kærlighed.”
LUK.7.48	Derefter sagde Jesus til kvinden: „Dine synder er tilgivet!”
LUK.7.49	Der blev uro omkring bordet. „Hvem er den mand, som påstår, at han kan tilgive folk deres synder?” sagde de andre gæster til hinanden.
LUK.7.50	Men Jesus fortsatte henvendt til kvinden: „Det er din tro, der har frelst
LUK.8.1	I den følgende tid fortsatte Jesus sin vandring. Han gik fra by til by og fra landsby til landsby for at forkynde Guds ord og fortælle de gode nyheder om Guds rige. De Tolv var med 
LUK.8.2	og desuden nogle kvinder, som han havde befriet fra onde ånder og helbredt for forskellige sygdomme. Blandt dem var Maria Magdalene, af hvem Jesus havde uddrevet syv dæmoner, 
LUK.8.3	Johanna, Susanna og flere andre, som af egne midler sørgede for mad til den lille flok. (Johanna var gift med Huza, der var hofchef hos Herodes.)
LUK.8.4	Folk fra alle byerne i nærheden opsøgte Jesus, og en dag, da en stor folkeskare var samlet, fortalte han følgende historie:
LUK.8.5	„En landmand gik ud for at så korn på sin mark. Da han strøede sædekornet ud, faldt noget på vejen, hvor det blev trådt ned, og fuglene kom og spiste det. 
LUK.8.6	Noget af kornet faldt på stengrund. Så snart planterne kom op, visnede de, for der var for lidt væde i jorden. 
LUK.8.7	Noget af kornet faldt på steder, hvor der var tidselrødder i jorden. Tidslerne voksede op og kvalte de små kornplanter. 
LUK.8.8	Men noget af kornet faldt i god jord og gav et udbytte på 100 gange så meget, som der var sået.” Da Jesus var færdig med historien, råbte han: „Lad dem høre, som har øre.”
LUK.8.9	Disciplene kom bagefter hen og spurgte Jesus, hvad meningen bag historien var. 
LUK.8.10	Han svarede: „For jer, som følger mig, vil Guds riges mysterier blive forklaret, men de andre må nøjes med at spekulere over billedtalen. Derved opfyldes ordet:
LUK.8.10	‚De ser, men fatter dog intet.
LUK.8.10	De hører, men forstår dog intet.’
LUK.8.11	Lad mig forklare jer billedtalens betydning: Kornet, der blev sået, er et billede på Guds ord. 
LUK.8.12	Nogle mennesker er som vejen. De hører godt nok Guds ord, men Djævelen kommer og piller de ord væk, som blev sået i deres hjerter, for at de ikke skal komme til tro og få det evige liv. 
LUK.8.13	Nogle er som stengrunden. Når de hører Guds ord, tager de imod det med glæde. Men de lader ikke ordet slå rod, så det varer kun en tid. Når modgangen kommer, giver de op og falder fra. 
LUK.8.14	Nogle er som jorden med tidsler i. De hører godt nok ordet, men de daglige bekymringer og jagten på materielle goder kvæler ordet, så der ingen frugt bliver. 
LUK.8.15	Men nogle er som den gode jord. De hører ordet og gemmer det i et fint og godt hjerte. De holder ud gennem modgang, og derfor bærer det frugt i deres liv.”
LUK.8.16	Jesus fortsatte: „Ingen kunne finde på at tænde en lampe og stille den under en spand eller ind under sengen. Nej, man stiller en lampe højt og frit, så de, der kommer ind, får glæde af lyset. 
LUK.8.17	Det, som er skjult, vil komme frem, så man kan se det. Og det, som er hemmeligt, vil komme ud i lyset og blive kendt.
LUK.8.18	Pas på, hvordan I bruger det, I hører. De, der gør brug af det lys, de har fået, vil få endnu mere. Men de, der ikke bruger det lys, de har fået, vil miste det, de troede, de havde.”
LUK.8.19	Engang, da Jesu mor og brødre kom for at tale med ham, kunne de ikke komme ind i huset på grund af de mange mennesker. 
LUK.8.20	„Din mor og dine brødre står udenfor og vil tale med dig,” sagde man til ham. 
LUK.8.21	Jesus svarede: „Min mor og mine brødre—det er alle dem, der hører Guds ord og handler på det.”
LUK.8.22	En dag gik Jesus sammen med disciplene om bord i en båd, og han sagde til dem: „Lad os sejle over til den anden side af søen.” 
LUK.8.23	De lagde da fra land, og mens de sejlede, faldt Jesus i søvn. Pludselig kom et voldsomt stormvejr hen over søen, og båden tog en masse vand ind, så de kom i livsfare. 
LUK.8.24	Disciplene gik hen og vækkede Jesus. „Mester, mester, vi drukner!” råbte de. Da rejste han sig og befalede stormen og bølgerne at lægge sig, og det blev blikstille. 
LUK.8.25	Derpå vendte han sig til disciplene og spurgte: „Hvor er jeres tro?”
LUK.8.25	Med ærefrygt og undren i stemmen sagde de til hinanden: „Hvem er den mand egentlig? Selv stormen og bølgerne adlyder ham!”
LUK.8.26	De sejlede nu videre ind imod gadarenernes egn, som ligger over for Galilæa. 
LUK.8.27	Da Jesus steg i land, kom en mand fra landsbyen løbende hen imod ham. Han var besat af onde ånder, og i lang tid havde han flakket hjemløs om uden tøj på. Han holdt til i klippehulerne, hvor man begravede de døde. 
LUK.8.28+LUK.8.29	Han faldt nu på knæ foran Jesus, og Jesus befalede den onde ånd at fare ud af ham. Men han skreg op: „Lad mig være i fred, Jesus, du den højeste Guds Søn! Jeg beder dig om ikke at pine mig!” Mange gange havde ånden slæbt af sted med den stakkels mand. Man havde lænket ham med jernkæder på hænder og fødder og holdt ham bevogtet, men hver gang havde han revet sig løs og var af den onde ånd blevet drevet ud i ødemarken.
LUK.8.30	„Hvad er dit navn?” spurgte Jesus.
LUK.8.30	„Legion!” råbte manden, for han var besat af en mængde dæmoner. 
LUK.8.31	De begyndte nu at bønfalde Jesus om ikke at jage dem ned i afgrundens mørke. 
LUK.8.32	Der gik en flok svin og rodede efter føde på toppen af en skrænt i nærheden, og dæmonerne bad om lov til at fare i svinene. I samme øjeblik Jesus gav dem lov, 
LUK.8.33	fór de ud af manden og ind i svinene, og hele svineflokken styrtede ned ad skrænten og ud i søen, hvor de druknede.
LUK.8.34	Da svinehyrderne så det, flygtede de, og de fortalte om det i by og på land. 
LUK.8.35	Snart var en strøm af mennesker på vej ud for at se, hvad der var sket. Da de nåede derhen, fik de øje på manden, der havde været besat af onde ånder. Han sad nu roligt, påklædt og fuldstændig normal ved Jesu fødder. Det forbløffede dem og gjorde dem bange. 
LUK.8.36	De, der havde set, hvordan den besatte var blevet reddet, forklarede, hvordan det var sket. 
LUK.8.37	Derefter bad alle folk der fra egnen Jesus om at forlade deres område, for de var bange for, hvad han ellers kunne finde på at gøre.
LUK.8.37	Jesus gik da op i båden for at sejle tilbage til Galilæa. 
LUK.8.38	Manden, der havde været besat af onde ånder, bad om at få lov til at følge med, men Jesus sagde: 
LUK.8.39	„Gå tilbage til din familie og fortæl, hvor stort et under, Gud har gjort for dig.” Manden gik da hjem og fortalte over hele byen om det forunderlige, Jesus havde gjort.
LUK.8.40	Da Jesus nåede tilbage over søen, tog folkeskaren imod ham med åbne arme, for de havde ventet ham med længsel. 
LUK.8.41	En synagogeforstander ved navn Jairus nærmede sig, knælede ned foran ham og bad ham følge med hjem, 
LUK.8.42	for hans eneste datter lå for døden. Hun var 12 år gammel.
LUK.8.42	Mens Jesus fulgte med ham, masede mængden sig ind på ham fra alle sider.
LUK.8.43	Nu var der en kvinde, som havde lidt af blødninger i 12 år, uden at nogen havde kunnet helbrede hende, selv om hun havde brugt alle sine penge på lægehjælp. 
LUK.8.44	Hun nærmede sig bagfra og rørte ved kvasten på hans bedesjal. Straks standsede blødningen.
LUK.8.45	„Hvem var det, der rørte ved mig?” spurgte Jesus.
LUK.8.45	Da ingen meldte sig, sagde Peter: „Mester, folk maser jo ind på dig fra alle sider.”
LUK.8.46	„Der var en, der rørte ved mig,” insisterede Jesus, „for jeg kunne mærke en kraft forlade mig.”
LUK.8.47	Kvinden indså nu, at Jesus var klar over, hvad der var sket. Skælvende kom hun frem og faldt på knæ foran ham, og i hele mængdens påhør fortalte hun, hvorfor hun havde rørt ved ham, og at hun nu var rask.
LUK.8.48	Jesus sagde da til hende: „Min ven, det er din tro, der har reddet
LUK.8.49	Mens han endnu talte, kom en mand med besked til Jairus fra hans hjem: „Din datter er død. Du behøver ikke ulejlige mesteren mere.” 
LUK.8.50	Da Jesus hørte det, sagde han til Jairus: „Vær ikke bange! Tro på mig, så vil hun blive reddet!”
LUK.8.51	Da de nåede frem til huset, ville Jesus kun have Peter, Johannes, Jakob og den lille piges forældre med ind i det værelse, hvor hun lå. 
LUK.8.52	Huset var fyldt med grædende og jamrende mennesker. „Lad være med at græde,” sagde Jesus. „Hun er ikke død. Hun sover bare.” 
LUK.8.53	Men de lo overbærende, for de vidste godt, at hun var død. 
LUK.8.54	Jesus gik hen og tog pigen i hånden. „Stå op, lille pige!” kaldte han. 
LUK.8.55	Da vendte hendes ånd tilbage, og hun stod straks op. Så sagde Jesus, at de skulle give hende noget at spise. 
LUK.8.56	Forældrene var ude af sig selv af undren, men Jesus sagde, at de ikke måtte fortælle nogen, hvad der var sket.
LUK.9.1	En dag kaldte Jesus de Tolv sammen og gav dem magt og autoritet til at uddrive alle slags dæmoner og til at helbrede de syge. 
LUK.9.2	Så sendte han dem ud for at forkynde budskabet om Guds rige og for at helbrede de syge. 
LUK.9.3	„I skal ikke tage noget med på rejsen,” sagde han, „hverken en stav eller en taske med mad, penge, og ekstra tøj. 
LUK.9.4	Når I bliver budt ind i et hjem, så bliv der, så længe I er i byen. 
LUK.9.5	Men hvis ingen vil tage imod jer, så forlad byen og ryst dens støv af jeres fødder som et tegn på, at de er overladt til deres egen skæbne.”
LUK.9.6	Så drog de af sted fra landsby til landsby, forkyndte budskabet om Guds rige og helbredte de syge alle vegne.
LUK.9.7	Da kong Herodes
LUK.9.8	Andre mente, at det var profeten Elias, som nu var kommet, mens andre igen mente, at det var en af de andre gamle profeter, der var kommet til live igen.
LUK.9.9	„Johannes blev halshugget, det sørgede jeg selv for,” sagde Herodes. „Hvem er så den mand, som folk fortæller så meget mærkeligt om?” Og han søgte efter en anledning til at få Jesus at se.
LUK.9.10	Da apostlene kom tilbage til Jesus, fortalte de ham, hvad de havde udrettet. Derefter ville Jesus gerne være alene med dem, så de gik op i en båd og satte kurs mod Betsajda for at komme til et afsides område. 
LUK.9.11	Da folkeskaren opdagede, at de var taget af sted, fulgte de efter dem inde på bredden. Senere bad Jesus disciplene lægge til land, og han underviste folkeskaren om Guds rige og helbredte de syge.
LUK.9.12	Sent på eftermiddagen kom de Tolv hen til Jesus og sagde: „Du må hellere lade folk gå nu, så de har tid til at nå hen til gårdene og landsbyerne, hvor de kan købe mad og finde husly. Det her er jo et øde sted.”
LUK.9.13	„Giv I dem noget at spise!” svarede Jesus.
LUK.9.13	„Jamen, vi har kun fem brød og to fisk,” protesterede de. „Du kan da ikke mene, at vi skal gå hen og købe mad til alle de mennesker!” 
LUK.9.14	Der var omkring 5000 mænd til stede. Så sagde Jesus til dem: „Få folk til at sætte sig i rækker med 50 mænd i hver række.” 
LUK.9.15	Det gjorde de så, og der var plads til, at alle kunne sidde ned.
LUK.9.16	Jesus tog de fem brød og de to fisk, så op mod himlen og takkede Gud. Så brækkede han brødene i stykker og gav stykkerne til sine disciple, for at de skulle give dem videre til de mange mennesker. 
LUK.9.17	Alle spiste og blev mætte. Bagefter samlede disciplene de stykker sammen, som var tilovers, og 12 kurve blev fyldt op.
LUK.9.18	En dag var Jesus alene sammen med disciplene, og han tilbragte en tid i bøn. Derefter spurgte han dem: „Hvem siger folk, at jeg er?” 
LUK.9.19	De svarede: „Nogle siger, at du er Johannes Døber, andre, at du er Elias, og andre igen, at en anden af de gamle profeter må være genopstået fra de døde.”
LUK.9.20	„Og hvad siger I?” spurgte han. „Hvem tror I, at jeg er?”
LUK.9.20	„Du er Messias, den frelser, Gud har sendt!” svarede Peter.
LUK.9.21	Jesus forbød dem strengt at omtale ham på den måde over for andre, og han tilføjede: 
LUK.9.22	„Menneskesønnen skal igennem mange lidelser og vil blive forkastet af ypperstepræsterne, de skriftlærde og de øvrige jødiske ledere. Til sidst dræber de mig, men på den tredje dag
LUK.9.23	Så sagde Jesus henvendt til alle, der var hos ham: „De, der ønsker at være mine disciple, skal lægge alt deres eget til side og følge mig hver dag, også selv om det koster livet. 
LUK.9.24	De, der klamrer sig til det jordiske liv, vil miste det himmelske. Men de, der sætter livet til for min skyld, vil få det evige liv. 
LUK.9.25	Hvad gavner det et menneske at vinde hele verden, hvis det selv går fortabt og mister alt? 
LUK.9.26	Hvis I fornægter mig og mine ord, så vil jeg, Menneskesønnen, også fornægte jer, når jeg kommer i min Fars og de hellige engles herlighed. 
LUK.9.27	Det siger jeg jer: Nogle af jer, der står her, skal ikke dø, før I har set Guds herredømme.”
LUK.9.28	En uges tid senere tog Jesus Peter, Johannes og Jakob med op på et bjerg for at bede. 
LUK.9.29	Mens han bad, begyndte hans ansigt at stråle, og hans lange kjortel blev blændende hvid. 
LUK.9.30	Pludselig var der to mænd, som stod og talte med ham. Det var Moses og Elias. 
LUK.9.31	De strålede af himmelsk herlighed, og de talte med ham om hans snarlige bortgang, der skulle finde sted i Jerusalem. 
LUK.9.32	Peter og de andre var frygtelig døsige og kæmpede mod søvnen. Det lykkedes dem at holde sig vågne,
LUK.9.33	Da Moses og Elias skulle til at forlade Jesus, udbrød Peter: „Mester, hvor er det skønt at være her. Lad os bygge tre hytter: en til dig, en til Moses og en til Elias.” Han vidste ikke, hvad han skulle sige. 
LUK.9.34	I det samme kom der en sky ned over dem, og de blev bange, da de pludselig befandt sig midt inde i den. 
LUK.9.35	Så lød der en stemme inde fra skyen: „Det er min elskede Søn.
LUK.9.36	Da stemmen lød, var der ingen andre at se end Jesus.
LUK.9.36	Den oplevelse holdt disciplene foreløbig for sig selv. Det var først lang tid senere, de fortalte andre om, hvad de havde set.
LUK.9.37	Den næste dag, da de var nået hele vejen ned fra bjerget, kom en stor skare mennesker dem i møde. 
LUK.9.38	En mand råbte: „Mester, vil du ikke nok komme og se til min søn? Han er mit eneste barn, 
LUK.9.39	og der er en ond ånd, som bliver ved med at tage magten over ham. Den får ham til at udstøde de frygteligste skrig. Derpå kaster den ham til jorden, og han får krampe, og fråden står ham om munden. Altid er den ude efter ham, og den er lige ved at tage livet af ham. 
LUK.9.40	Jeg bad dine disciple om at drive den onde ånd ud, men de kunne ikke.”
LUK.9.41	„Åh, I forvildede og vantro mennesker!” udbrød Jesus. „Hvor længe skal jeg blive hos jer? Hvor længe skal jeg bære over med jer? Kom herhen med din søn!”
LUK.9.42	Mens drengen var på vej derhen, hev og sled den onde ånd i ham, og han vred sig i krampeanfald. Jesus befalede den onde ånd at forlade drengen. Straks var han helbredt, og Jesus gav ham tilbage til faderen. 
LUK.9.43	Folk var slået af forundring over et sådant Guds under.
LUK.9.43	Mens alle stadig undrede sig over det, Jesus havde gjort, sagde han til disciplene: 
LUK.9.44	„Hør godt efter og glem ikke, hvad jeg nu siger til jer: Det varer ikke længe, før Menneskesønnen bliver forrådt og overgivet i menneskers vold.” 
LUK.9.45	Men disciplene forstod ikke, hvad han mente. Det var simpelt hen en gåde for dem, så de ikke kunne fatte det, men ingen af dem turde spørge ham.
LUK.9.46	Disciplene begyndte nu at diskutere, hvem der var den mest betydningsfulde af dem. 
LUK.9.47	Men da Jesus kendte deres tanker, fik han fat i et barn og stillede det ved siden af sig. 
LUK.9.48	Så sagde han: „Enhver, der accepterer sådan et barn, fordi det hører mig til, har i virkeligheden accepteret mig; og den, der har accepteret mig, har accepteret min Far, som sendte mig. Den af jer, som er parat til at være den mindste, er i virkeligheden den største.”
LUK.9.49	Johannes sagde nu til Jesus: „Mester, vi så en mand drive onde ånder ud i dit navn, og vi sagde til ham, at det skulle han holde op med. Han var jo ikke en af dine disciple.”
LUK.9.50	Men Jesus svarede: „Lad være med at hindre ham. Den, som ikke er imod jer, er for jer.”
LUK.9.51	Da tiden nu nærmede sig, hvor Jesus skulle vende tilbage til Himlen, satte han kursen mod Jerusalem. 
LUK.9.52	En dag sendte han nogle disciple i forvejen for at sørge for husly i en samaritansk landsby. 
LUK.9.53	Men de blev afvist, fordi de var på vej til Jerusalem. 
LUK.9.54	Da Jakob og Johannes hørte det, sagde de til Jesus: „Herre, vil du have, at vi skal kalde ild ned fra himlen og brænde dem op, ligesom Elias gjorde?”
LUK.9.55	Men Jesus vendte sig om og irettesatte dem,
LUK.9.56	og de gik videre til den næste landsby i stedet for.
LUK.9.57	Mens de gik, var der en mand, som sagde til Jesus: „Jeg vil altid følge dig, hvor du end går hen.” 
LUK.9.58	Jesus svarede: „Ræve har huler, og fugle har reder, men jeg, Menneskesønnen, har ingen steder, hvor jeg kan hvile ud og være i fred.”
LUK.9.59	Til en anden sagde Jesus: „Kom med mig!” Men han svarede: „Herre, jeg må først tage mig af min fars begravelse.” 
LUK.9.60	„Lad de døde begrave deres døde,” svarede Jesus. „Gå du ud og forkynd budskabet om Guds rige!”
LUK.9.61	En tredje sagde: „Jeg ville egentlig gerne være discipel af dig, Herre, men lad mig først tage afsked med min familie.” 
LUK.9.62	Jesus sagde til ham: „Når du begynder at pløje, skal du se fremad og ikke tilbage. De, der hele tiden ser sig tilbage, kan ikke arbejde i Guds rige.”
LUK.10.1	Jesus udvalgte nu 70
LUK.10.2	Han gav dem følgende instrukser: „Høsten er stor, men arbejderne er få. Bed derfor høstens herre sende flere arbejdere ud til sin høst. 
LUK.10.3	Tag af sted nu. Jeg sender jer som lam blandt ulve. 
LUK.10.4	Tag hverken penge eller oppakning med og heller ikke ekstra sko. Spild ikke tiden ved at falde i snak med dem, I møder undervejs. 
LUK.10.5	Når I kommer ind i et hus, skal I straks velsigne det ved at sige: ‚Fred være med hjemmet her!’ 
LUK.10.6	Hvis der bor nogen, som vil tage imod jeres fredshilsen, vil de nyde godt af velsignelsen. Hvis ikke, vil velsignelsen vende tilbage til jer selv.
LUK.10.7+LUK.10.8	Når I kommer ind i en landsby, hvor de tager imod jer, skal I ikke flytte rundt fra hus til hus. Bliv på ét sted og spis og drik det, som sættes frem for jer. En arbejder er sin løn værd. 
LUK.10.9	Helbred de syge i byen og sig til dem: ‚Nu er Guds rige kommet til jer.’ 
LUK.10.10	Men hvis en by ikke tager imod jer, så gå gennem dens gader og råb: 
LUK.10.11	‚Vi ryster støvet fra jeres by af vores fødder for at advare jer om Guds dom. Vi 
LUK.10.12	Jeg siger jer, at det gudløse Sodoma vil stå sig bedre på dommens dag end sådan en by.”
LUK.10.13	Jesus fortsatte: „Ve dig, Horazin! Ve dig, Betsajda! Hvis de undere, som jeg udførte i jeres gader, var sket i Tyrus og Sidon, så ville de for længe siden have angret deres ondskab. 
LUK.10.14	Ja, Tyrus og Sidon vil slippe billigere på dommens dag end jer. 
LUK.10.15	Og du, Kapernaum, mon du skal ophøjes til Himlen? Nej, du skal sendes ned i Dødsriget!”
LUK.10.16	Derefter sagde han til disciplene: „De, der lytter til jer, lytter til mig, og de, der forkaster jer, forkaster mig, og dermed forkaster de også ham, der sendte mig.”
LUK.10.17	Da de 70 disciple vendte tilbage, fortalte de glædestrålende: „Herre, selv de onde ånder adlyder os, når vi bruger den autoritet, vi har fået fra dig.”
LUK.10.18	Jesus svarede: „Jeg så Satan falde ned fra himlen som et lyn. 
LUK.10.19	Jeg har givet jer magt til at træde på ‚slanger’ og ‚skorpioner’—ja, magt over hele fjendens hær—og han vil ikke kunne skade jer. 
LUK.10.20	Men det afgørende er ikke, at de onde ånder adlyder jer. Nej, glæd jer hellere over, at jeres navne er indskrevet i Himlen.”
LUK.10.21	I det samme blev Jesus fyldt af glæde ved Helligånden, og han udbrød: „Jeg priser dig, Far, himlens og jordens Herre, fordi du har skjult det her for de overlegne og selvkloge. I stedet har du åbenbaret det for de ydmyge. Ja, Far, det var din vilje, at det skulle være sådan.”
LUK.10.22	Så fortsatte han: „Alt, hvad jeg har, det har jeg fået fra min himmelske Far. Han alene kender mig fuldt ud, og jeg alene kender ham fuldt ud. Men den, som jeg åbenbarer Faderen for, får også lov at kende ham.”
LUK.10.23	Derpå sagde han til sine disciple: „Velsignede er de, som ser det, I ser! 
LUK.10.24	Mange profeter og konger har længtes efter at se det, I ser, og høre det, I hører, men de opnåede det ikke.”
LUK.10.25	En dag kom en jødisk skriftlærd for at sætte Jesus på prøve. „Mester, hvad skal jeg gøre for at få del i det kommende liv?” spurgte han.
LUK.10.26	„Hvad siger Toraen?” var Jesu svar.
LUK.10.27	„Den siger: ‚Du skal elske Herren din Gud af hele dit hjerte, med liv og sjæl, med al din styrke og med alle dine tanker,’ ” svarede den skriftlærde. „Og den siger også: ‚Du skal elske din næste som dig selv.’ ”
LUK.10.28	„Rigtigt svaret,” sagde Jesus. „Gør det, så skal du få del i livet.”
LUK.10.29	Men manden ville retfærdiggøre sig selv, og derfor spurgte han: „Jamen, hvem er så min næste?”
LUK.10.30	„Lad mig fortælle dig en historie,” svarede Jesus. „En mand var på vej fra Jerusalem til Jeriko. Pludselig blev han overfaldet af røvere. De rev tøjet af ham, slog ham til jorden og lod ham ligge halvdød i vejkanten. 
LUK.10.31	Tilfældigvis kom en præst gående ned ad den samme vej. Da han så manden ligge der, gik han over i den modsatte side af vejen og fortsatte. 
LUK.10.32	Senere kom en tempeltjener til det samme sted. Da han fik øje på manden, gik også han forbi i den modsatte side af vejen. 
LUK.10.33	Til sidst kom der en samaritaner
LUK.10.34	så han stod af sit æsel og gik derhen. Han rensede og behandlede mandens sår med olivenolie og vin og forbandt dem. Derefter anbragte han manden på sit æsel og bragte ham til en landevejskro, hvor han fortsat selv plejede ham. 
LUK.10.35	Dagen efter gav han kroværten to denarer og bad ham tage sig af manden. ‚Kommer det til at koste mere, skal jeg nok betale det på tilbagevejen,’ sagde han.
LUK.10.36	Hvem af de tre, synes du, har handlet som den overfaldnes næste?”
LUK.10.37	„Ham, der viste barmhjertighed,” svarede den skriftlærde.
LUK.10.37	„Så gør du, som han gjorde!” sagde Jesus.
LUK.10.38	Jesus og hans disciple fortsatte nu deres vandring mod Jerusalem. Undervejs kom de til en landsby, hvor en kvinde, der hed Marta, tog imod dem i sit hjem. 
LUK.10.39	Hendes søster Maria satte sig ved Jesu fødder og blev siddende der for at høre, hvad han fortalte. 
LUK.10.40	Marta var travlt optaget af at sørge for gæsterne, og hun sagde til Jesus: „Herre, er du ligeglad med, at min søster har overladt alt arbejdet til mig? Sig dog til hende, at hun skal komme og hjælpe mig.”
LUK.10.41	„Kære Marta,” sagde Jesus, „du er rastløs og gør dig en masse bekymringer! 
LUK.10.42	Men noget er vigtigere end andet, og Maria har valgt det væsentlige. Det skal ikke tages fra hende.”
LUK.11.1	En dag opholdt Jesus og disciplene sig på et øde sted, og Jesus var i bøn. Da han var færdig, sagde en af disciplene til ham: „Herre, lær os at bede, ligesom Johannes lærte sine disciple det.”
LUK.11.2	Jesus svarede: „Når I beder, så sig:
LUK.11.2	‚Far i Himlen.
LUK.11.2	Må du blive æret.
LUK.11.2	Må dit rige bryde igennem.
LUK.11.2	Må din vilje ske på jorden,
LUK.11.2	som den sker i Himlen.
LUK.11.3	Giv os det, vi har brug for hver dag.
LUK.11.4	Tilgiv os, hvor vi har svigtet,
LUK.11.4	for vi tilgiver også dem, der har svigtet os.
LUK.11.4	Lad os ikke bukke under for fristelsen,
LUK.11.4	men red os fra den Ondes angreb.’ ”
LUK.11.5	Jesus fortsatte: „Forestil dig, at du midt om natten går hen til en af dine venner og råber til ham: ‚Kære ven, vær rar og lån mig tre brød, 
LUK.11.6	for jeg har fået uventet besøg, og jeg har ikke brød i huset.’ 
LUK.11.7	Så kan det være, at din ven svarer inde fra huset: ‚Lad mig være i fred! Døren er låst, og både jeg og mine børn er gået i seng. Jeg kan ikke stå op for at give dig noget på den her tid af natten!’ 
LUK.11.8	Det siger jeg jer: Måske vil manden i huset ikke stå op og give dig det, du står og mangler, bare fordi I er venner, men han vil gøre det på grund af din påtrængenhed.”
LUK.11.9	Jesus fortsatte: „Bed, så skal I få. Søg, så skal I finde. Bank på, så vil døren blive lukket op for jer. 
LUK.11.10	Enhver, som beder, får; den, der søger, finder; og døren lukkes op for den, der banker på.
LUK.11.11	Kunne nogen af jer, som er forældre, finde på at give jeres børn en slange at spise, hvis de bad om en fisk? 
LUK.11.12	Ville I servere en skorpion for dem, hvis de bad om et æg? 
LUK.11.13	Når altså selv I, som er onde, kan finde ud af at give jeres børn det, som er godt, hvor meget mere skulle så ikke jeres himmelske Far give Helligåndens kraft til dem, der beder ham om det?”
LUK.11.14	Engang uddrev Jesus en ond ånd, som havde gjort en mand stum. Efter at være befriet fra den onde ånd kunne den stumme mand tale, og folkeskaren var forbløffet. 
LUK.11.15	Men mange var skeptiske. Nogle sagde: „Det må være med hjælp fra Satan,
LUK.11.16	Andre ville sætte ham på prøve ved at bede ham gøre et mirakel, som helt klart var fra Gud.
LUK.11.17	Jesus var klar over, hvad de tænkte, og derfor sagde han: „Hvis et land ligger i krig med sig selv, går det sin undergang i møde. Det samme gælder et hjem og en familie. 
LUK.11.18	Hvis nu Satan uddriver sine egne onde ånder, hvordan kan hans rige så bestå? I påstår, at jeg uddriver onde ånder ved hjælp af de onde ånders fyrste. 
LUK.11.19	Påkalder jeres egne tilhængere så også Satans magt, når de vil drive onde ånder ud? Prøv engang at spørge dem! 
LUK.11.20	Men hvis det er ved Guds kraft, at jeg driver dæmoner ud, så er Guds rige jo kommet til jer!
LUK.11.21	Når en stærk og bevæbnet mand bevogter sit hus, kan han have sine ejendele i fred. 
LUK.11.22	Først når en, som er stærkere end ham, angriber og besejrer ham, kan den stærkere afvæbne ham og fordele byttet.
LUK.11.23	De, der ikke er med mig, er imod mig, og de, der ikke arbejder sammen med mig, modarbejder mig.
LUK.11.24	Når en ond ånd er drevet ud af et menneske, strejfer den omkring i ørkenen for at finde et sted, hvor den kan slå sig ned. Når den ikke finder noget, siger den til sig selv: ‚Jeg må hellere vende tilbage til det „hus”, jeg kom fra.’ 
LUK.11.25	Når den vender tilbage, finder den huset rengjort og sat fint i stand. 
LUK.11.26	Så går den ud og finder syv andre ånder, værre end den selv, og de flytter alle ind i det ledige hus. Da bliver det sidste værre end det første for det menneske.”
LUK.11.27	Mens Jesus talte, råbte en kvinde fra mængden: „Åh, velsignet er den kvinde, der bragte dig til verden og nærede dig ved sit bryst!” 
LUK.11.28	Jesus svarede: „Velsignede er de, der hører Guds ord og handler på det.”
LUK.11.29	Da en masse mennesker var stimlet sammen, fortalte Jesus dem, hvad der ville ske med de vantro farisæere og deres lige:
LUK.11.30	Ligesom Jonas forkyndte Guds dom over Nineves indbyggere, sådan vil Menneskesønnen en dag forkynde Guds dom over den slags mennesker. 
LUK.11.31	Dronningen af Saba vil på dommens dag rejse sig op og anklage sådanne vantro mennesker, for hun kom helt fra verdens ende for at lytte til Salomons visdom. Og her står en, der er større end Salomon. 
LUK.11.32	Også Nineves ledere vil på dommens dag rejse sig og anklage sådanne mennesker, for da Jonas forkyndte dom over Nineve, angrede alle byens indbyggere deres ondskab og vendte sig til Gud. Og her står en, der er større end Jonas.
LUK.11.33	Ingen kunne finde på at tænde en lampe og derefter gemme den væk eller stille den under en spand. Nej, den skal stå højt og frit, så de, der kommer ind i huset, kan få glæde af lyset.
LUK.11.34	Dit øje er som en lampe, der bringer lys til dit indre. Hvis du har et åbent og oprigtigt sind, vil dit indre fyldes af mit lys. Men hvis du har et lukket og ondt sind, vil dit indre fyldes af mørke.
LUK.11.35	Derfor skal du passe på, at det lys, du har i dig, ikke skal vise sig at være mørke. 
LUK.11.36	Hvis nu mit lys får adgang til hele dit indre, selv de mørkeste kroge, så bliver alting badet i lys, som når en kraftig lampe lyser for dig.”
LUK.11.37	Mens Jesus talte, kom en af farisæerne og indbød ham til spisning i sit hjem. Jesus gik med, og de begyndte måltidet. 
LUK.11.38	Farisæeren lagde med undren mærke til, at Jesus ikke først vaskede sine hænder efter det ritual, som jødisk tradition foreskrev. 
LUK.11.39	Da sagde Jesus til ham: „I farisæere har så travlt med at rense det ydre af bægre og fade, men jeres indre er fyldt med griskhed og ondskab. 
LUK.11.40	Hvor er det tåbeligt! Er det kun det ydre, Gud har skabt? Hvad med det indre? Har han ikke også skabt det? 
LUK.11.41	Gør op med jeres egoisme og vær i stedet gavmilde og barmhjertige. Hvis I gør det, har I ikke længere så travlt med at fordømme andre.
LUK.11.42	Ve jer farisæere, for I er omhyggelige med at give tiende af alle jeres indtægter, men I går let hen over retfærdighed og kærlighed til Gud. Det er nødvendigt at gøre det ene, men I må ikke forsømme det andet.
LUK.11.43	Ve jer farisæere, for I elsker at sidde på de fornemste pladser i synagogen, og I nyder, når man hilser ærbødigt på jer på gaden.
LUK.11.44	Ve jer, for I er som uafmærkede grave, folk går hen over uden at ane hvilken råddenskab, der gemmer sig i dem.”
LUK.11.45	En af de skriftlærde protesterede: „Mester, det, du siger der, er også en fornærmelse mod os!”
LUK.11.46	„Ja,” sagde Jesus, „ve jer skriftlærde, for I lægger tunge byrder på menneskers skuldre, men I rører ikke en finger for selv at bære byrderne.
LUK.11.47	Ve jer, for I bygger flotte mindesmærker over profeterne, men I glemmer, at det var jeres egne forfædre, der slog dem ihjel. 
LUK.11.48	De mindesten, I har rejst, viser, at I fortsætter det arbejde, jeres forfædre begyndte på. De slog profeterne ihjel, og I bygger mindesmærker over dem. 
LUK.11.49	Derfor har Gud i sin visdom sagt: ‚Jeg vil sende profeter og apostle til dem. Nogle vil de slå ihjel, andre vil de jage bort.’ 
LUK.11.50	Men I og jeres lige vil blive krævet til regnskab for alle de Guds mænd, I har slået ihjel ned gennem tiden. 
LUK.11.51	Det gælder lige fra ham, der slog Abel ihjel, til dem, der myrdede Zakarias midt mellem brændofferalteret og indgangen til templet. Det siger jeg jer: I og jeres lige skal stå til regnskab for alt det onde, I har gjort.
LUK.11.52	Ve jer skriftlærde, for I har bemægtiget jer kundskabens nøgle. Selv er I ikke gået ind i Guds rige, og I står i vejen for dem, der gerne vil ind.”
LUK.11.53+LUK.11.54	De skriftlærde og farisæerne blev rasende, og da Jesus ville til at gå, udspurgte de ham på kryds og tværs for om muligt at få ham til at sige noget, de kunne anklage ham for.
LUK.12.1	I mellemtiden stimlede tusindvis af mennesker sammen omkring Jesus, så de nærmest trådte på hinanden. Jesus talte til folkeskaren, men tænkte især på disciplene: „Pas på! Hold jer fra farisæernes surdej, hykleriet. 
LUK.12.2	Hvad der er skjult nu, vil blive åbenbaret engang. Det, som nu er hemmeligt, vil blive kendt. 
LUK.12.3	Hvad I har sagt i mørket, vil komme frem i lyset, og hvad I har hvisket bag lukkede døre, vil blive udråbt offentligt.
LUK.12.4	Jeg siger jer, mine venner: Vær ikke bange for dem, som nok kan slå jer ihjel rent fysisk, men ikke har magt over, hvad der sker med jer bagefter. 
LUK.12.5	Lad mig fortælle jer, hvem I skal frygte: Frygt ham, der efter at I er slået ihjel, har magt til at kaste i Helvede. Ja, ham skal I frygte.
LUK.12.6	Hvad koster fem spurve? Nogle få mønter måske. Men ikke én af dem er glemt hos Gud. 
LUK.12.7	Selv hårene på jeres hoved har Gud tal på. Så vær ikke bange. I er mere værd end mange spurve.
LUK.12.8	Det siger jeg jer: Dem, der åbent og offentligt vedkender sig Menneskesønnen, vil jeg også åbent vedkende mig over for Guds engle. 
LUK.12.9	Men dem, der offentligt nægter at kendes ved mig, vil jeg heller ikke kendes ved over for Guds engle. 
LUK.12.10	De, der taler negativt om Menneskesønnen, kan godt blive tilgivet, men de, der håner Helligånden, afskærer sig selv fra tilgivelse.
LUK.12.11	Når I bliver stillet for retten i synagogerne eller skal forsvare jer over for myndigheder og øvrighedspersoner, skal I ikke bekymre jer om, hvad I skal sige til jeres forsvar, 
LUK.12.12	for Helligånden vil på sådanne tidspunkter inspirere jer til, hvad I skal sige.”
LUK.12.13	En mand fra mængden råbte: „Mester, sig til min bror, at han skal dele min fars arv med mig!”
LUK.12.14	Jesus svarede: „Gud har ikke sendt mig for at være dommer i jeres retssager.” 
LUK.12.15	Så tilføjede han henvendt til de omkringstående: „Vogt jer for al slags pengebegær, for økonomisk velstand kan ikke skænke jer livet.”
LUK.12.16	Derpå fortalte Jesus en historie: „En rig mand havde en gård, hvis marker havde givet en rekordstor høst. 
LUK.12.17	Han spekulerede derfor på, hvad han skulle gøre, for han havde ikke plads til den enorme høst. 
LUK.12.18	Til sidst sagde han til sig selv: ‚Jeg vil rive mine lader ned og bygge nogle endnu større, så jeg kan få det hele under tag. 
LUK.12.19	Derefter vil jeg tage den med ro og sige til mig selv: Nu har du samlet nok til mange år, og det er på tide, du nyder livet. Spis, drik og vær glad!’ 
LUK.12.20	Men Gud sagde til ham: ‚Du er en tåbe! I nat skal du dø! Hvem skal så have alt det, du har skrabet sammen?’
LUK.12.21	Sådan går det den, der kun tænker på at samle sig rigdomme på jorden i stedet for at tjene Gud.”
LUK.12.22	Jesus fortsatte, nu henvendt til sine disciple: „Det er grunden til, at jeg siger, at I ikke skal bekymre jer for, om I nu også har mad at spise og tøj at tage på. 
LUK.12.23	Livet er jo mere end maden og tøjet. 
LUK.12.24	Se på ravnene. De hverken sår eller høster, og de samler ikke forråd, men alligevel giver Gud dem, hvad de har brug for. Er I ikke meget mere værd end fuglene? 
LUK.12.25	Hvad hjælper det at bekymre sig? Kan I derved lægge bare én dag til jeres liv? 
LUK.12.26	Hvis altså uro og ængstelse ikke kan ændre noget, hvorfor så i det hele taget gøre sig bekymringer?
LUK.12.27	Se på liljerne, hvordan de vokser uden at gøre sig anstrengelser. De hverken spinder eller væver. Men det siger jeg jer: Ikke engang Salomon i al sin kongepragt var klædt så smukt som dem. 
LUK.12.28	Når Gud nu sørger for blomsterne, der folder sig ud i dag og visner i morgen, skulle han så ikke sørge for jer? Hvor er jeres tro dog lille! 
LUK.12.29+LUK.12.30	I skal ikke være så optaget af, hvad I skal spise og drikke. Det går folk ude i verden højt op i, men I skal ikke bekymre jer om sådan noget, for jeres Far i Himlen ved, at I har brug for det. 
LUK.12.31	Nej, søg først Guds rige, så skal I få alt det andet i tilgift.
LUK.12.32	Vær ikke bange, du lille flok, for jeres Far har besluttet at give jer del i sit Rige. 
LUK.12.33	Sælg hvad I har og giv pengene til dem, der er i nød. Skaf jer punge, der aldrig bliver slidt op, og rigdomme i Himlen, der aldrig mister deres værdi, for dér bliver der hverken stjålet eller ødelagt noget. 
LUK.12.34	Hvor jeres rigdomme er, vil også jeres tanker være.
LUK.12.35+LUK.12.36	Vær altid parate og hold lamperne tændt som tjenere, der venter på, at deres herre skal komme hjem efter en bryllupsfest, så de kan lukke op for ham, lige så snart han banker på døren. 
LUK.12.37	Velsignede er de, som han således finder parate, når han kommer tilbage. Det siger jeg jer: Han vil tage et forklæde på og få dem til at sætte sig til bords for selv at varte dem op. 
LUK.12.38	Måske kommer han ikke før midnat, måske først i de tidlige morgentimer. Men i alle tilfælde bliver de tjenere velsignet, som står parate til at tage imod ham.
LUK.12.39	Hvis en husejer var klar over, hvornår der ville komme en tyv, ville han holde vagt for at forhindre et indbrud. 
LUK.12.40	Sådan skal I være parate, for Menneskesønnen kommer på et tidspunkt, I ikke regner med.”
LUK.12.41	Peter spurgte: „Er det med henblik på os, du fortæller den historie, eller gælder det alle?”
LUK.12.42	Jesus svarede: „En klog og god forvalter passer sin herres ejendom godt og sørger for, at alle de øvrige tjenere får noget at spise til rette tid. 
LUK.12.43	Lykkelig den forvalter, som trofast er i gang med at udføre sit arbejde, når hans herre vender tilbage. 
LUK.12.44	Det siger jeg jer: Hans herre vil give ham ansvaret for alt, hvad han ejer.
LUK.12.45	Men hvis forvalteren tænker: ‚Det varer nok længe, inden min herre viser sig’, kan han give sig til at mishandle alle tjenestefolkene, alt imens han selv fester og drikker. 
LUK.12.46	Når så hans herre kommer på et uventet tidspunkt, bliver forvalteren hårdt straffet og kommer til at dele skæbne med de vantro. 
LUK.12.47	Når han bliver straffet så hårdt, er det fordi, han var blevet bedt om at holde sig parat, og han udmærket vidste, hvad hans herre havde befalet ham at gøre. Alligevel gjorde han det ikke.
LUK.12.48	Men de, der ikke kender deres herres vilje og gør sig skyldige i noget, de fortjener straf for, vil få en mildere straf, for man forlanger mest af dem, der har fået mest betroet.
LUK.12.49	Jeg er kommet for at sætte verden i brand, og hvor ville jeg ønske, at ilden allerede havde fænget! 
LUK.12.50	Men jeg skal igennem en lidelsens dåb, og indtil det er overstået, gruer jeg for det.
LUK.12.51	Tro ikke, at fordi jeg er kommet til denne jord, vil der være fred og ingen fare. Nej, der vil blive splid blandt mennesker. 
LUK.12.52	Fra nu af vil fem personer i samme familie være indbyrdes uenige, tre mod to og to mod tre. 
LUK.12.53	En far og en søn vil blive uenige, og ligeledes en mor og en datter, en svigermor og svigerdatter.”
LUK.12.54	Derpå sagde Jesus henvendt til folkeskaren omkring ham: „Når I ser skyerne trække sammen i vest, siger I straks: ‚Nu bliver det regn.’ Det har I ret i. 
LUK.12.55	Og når vinden kommer fra syd, siger I: ‚Det bliver varmt i dag.’ Det har I også ret i. 
LUK.12.56	Alligevel bedrager I jer selv. I kan tyde jordens og himlens tegn. Hvorfor kan I så ikke tyde tidens tegn?”
LUK.12.57	Til sidst sagde Jesus: „Hvorfor kan I ikke selv bedømme, hvad der er det rigtige? 
LUK.12.58	Er der nogen, som anklager dig for ikke at have betalt din gæld, så gør, hvad du kan, for at få sagen bragt i orden, inden det er for sent. Ellers ender sagen hos dommeren, som vil overgive dig til retsbetjenten, og retsbetjenten vil sætte dig i fængsel. 
LUK.12.59	Det siger jeg dig: Du slipper aldrig ud derfra, medmindre din gæld bliver betalt fuldt ud!”
LUK.13.1	Så kom der nogle og fortalte Jesus, at Pilatus havde nedslagtet nogle jøder fra Galilæa, netop som de bragte deres offerdyr til slagtning i templet. 
LUK.13.2	Da sagde Jesus: „Mener I, at de galilæere var værre end andre mennesker, fordi det gik dem sådan? 
LUK.13.3	Det var de ikke. Men I vil alle gå til grunde, hvis I ikke ændrer jeres indstilling og tror på mig. 
LUK.13.4	Og hvad med de 18, der blev slået ihjel, da tårnet ved Shiloa-dammen væltede ned over dem? Tror I, at de var værre end alle andre mennesker i Jerusalem? 
LUK.13.5	Nej, jeg siger jer: Jeres skæbne bliver lige så tragisk som deres, hvis I ikke ændrer jeres indstilling og søger Gud.”
LUK.13.6	Jesus fortalte derefter følgende historie: „En mand havde en vinmark, hvor der også stod et figentræ.
LUK.13.7	Til sidst sagde han til sin gartner: ‚Det er nu tredje år, jeg forgæves har kigget efter frugt på det træ. Tag og fæld det! Hvorfor skal det stå og tage kraften fra jorden, når det ingen frugt giver?’ 
LUK.13.8	Men gartneren svarede: ‚Åh, herre, lad det stå året ud, så vil jeg grave omkring det og give det ekstra gødning. 
LUK.13.9	Hvis træet derefter bærer frugt, er det fint. Hvis ikke, er du i din gode ret til at hugge det om.’ ”
LUK.13.10	Mens Jesus en sabbatsdag sad og underviste i en synagoge, 
LUK.13.11	lagde han blandt de tilstedeværende mærke til en kvinde, som på grund af en sygdomsånd havde været krumbøjet og ude af stand til at rette sig op i 18 år. 
LUK.13.12	Han kaldte hende frem og sagde: „Du er helbredt for din sygdom.” 
LUK.13.13	Derefter lagde han hænderne på hende, og straks rettede hun sig op og lovpriste og takkede Gud.
LUK.13.14	Men forstanderen for synagogen blev forarget over, at Jesus havde foretaget en helbredelse på en sabbat. „Der er seks dage i ugen, hvor man kan arbejde,” sagde han til menigheden. „På de dage kan I komme og blive helbredt, men ikke på sabbatten!”
LUK.13.15	„Hvor er I nogle hyklere!” sagde Jesus. „Hver sabbat løser I uden skrupler jeres køer og æsler fra deres plads i stalden og fører dem ned til vandet, så de kan få noget at drikke. 
LUK.13.16	Skulle jeg så ikke have lov til at løse denne ‚Abrahams datter’
LUK.13.17	Det svar var ydmygende for Jesu modstandere, men alle de andre glædede sig over de fantastiske ting, Jesus gjorde.
LUK.13.18	Jesus fortsatte sin undervisning: „Hvad skal jeg sammenligne Guds rige med? Hvilket billede skal jeg bruge? 
LUK.13.19	Jo, Guds rige er som et lille sennepsfrø, en mand sår i sin have. Det vokser op og bliver til en stor busk, hvor fuglene kommer og bygger rede i grenene. 
LUK.13.20+LUK.13.21	Man kan også sammenligne det med den lille klump surdej, som en kvinde ælter i melet, når hun skal bage brød. Surdejen gennemsyrer efterhånden det hele.”
LUK.13.22	Jesus fortsatte nu fra by til by og fra landsby til landsby. Han underviste overalt, hvor han kom frem på sin vej mod Jerusalem.
LUK.13.23	En mand spurgte ham: „Er det kun få, der kommer ind i Guds rige?”
LUK.13.23	Han svarede: 
LUK.13.24	„I må kæmpe for at komme ind gennem den smalle dør. Mange vil prøve at komme indenfor, men det vil ikke lykkes dem. 
LUK.13.25	Når først husets herre har lukket døren, er det for sent. Står I da udenfor og banker på døren og råber: ‚Herre, luk os ind!’ vil svaret lyde: ‚Jeg kender jer ikke.’ 
LUK.13.26	I vil så begynde at forsvare jer: ‚Jamen, vi har da spist og drukket for øjnene af dig, og du har undervist i vores midte!’ 
LUK.13.27	Men han vil svare: ‚Javist, men jeg kender jer ikke. Gå jeres vej, I onde mennesker!’ 
LUK.13.28	I vil ærgre jer noget så frygteligt og jamre højlydt, når I står udenfor og ser Abraham, Isak og Jakob og alle profeterne samlet i Guds rige. 
LUK.13.29	Der vil komme masser af mennesker fra øst og vest og nord og syd for at holde festmåltid i Guds rige. 
LUK.13.30	Dér vil nogle, som nu er de mindste, blive de største; og nogle, som nu er de største, vil blive de mindste.”
LUK.13.31	I det samme kom nogle farisæere hen til Jesus og sagde: „Skynd dig væk herfra! Ellers slår Herodes dig ihjel!”
LUK.13.32	Jesus svarede: „Gå I hen og sig til den opkomling,
LUK.13.33	Jeg skal bruge i dag, i morgen og i overmorgen til turen til Jerusalem. Det er nemlig utænkeligt, at en profet bliver dræbt andre steder end i Jerusalem.
LUK.13.34	Åh, Jerusalems indbyggere, I som dræber Guds profeter og stener hans sendebud, hvor ofte har jeg ikke villet tage jer under mine vinger, som en høne samler kyllingerne under sine vinger. Men I ville ikke. 
LUK.13.35	Derfor bliver jeres hus lagt øde, og det siger jeg jer: I får mig ikke at se, før I anerkender mig som den, Gud har sendt.”
LUK.14.1	På en sabbat var Jesus indbudt til at spise hos en af de ledende farisæere, og alle hans modstandere holdt skarpt øje med ham. 
LUK.14.2	En mand, som led af vand i kroppen, kom hen til Jesus for at blive helbredt. 
LUK.14.3	Jesus vendte sig derfor til farisæerne og de skriftlærde og spurgte: „Har man lov til at helbrede på sabbatten eller ej?” 
LUK.14.4	Ingen turde svare. Så lagde Jesus hånden på den syge mand, helbredte ham og lod ham gå.
LUK.14.5	Derefter sagde han: „Hvis et af jeres børn
LUK.14.6	Stadig intet svar.
LUK.14.7	Jesus lagde mærke til, hvordan gæsterne udvalgte sig de bedste pladser ved bordet. 
LUK.14.8	„Hvis du er indbudt til en fest, skal du ikke prøve at få den bedste plads,” sagde han. „For hvis der er indbudt nogen, som er fornemmere end dig, 
LUK.14.9	vil værten sige: ‚Vær venlig at give plads for den gæst her.’ Så må du rejse dig og tage den plads, der er ledig ved den nederste ende af bordet, og det ville være flovt.
LUK.14.10	Nej, når du bliver indbudt, må du hellere sætte dig nederst ved bordet. Så kommer værten måske og siger: ‚Kom her, kære ven, og sæt dig op på en mere fornem plads.’ De øvrige gæster vil da se, hvordan du bliver æret. 
LUK.14.11	For de, der ophøjer sig selv, skal ydmyges, men de, der ydmyger sig selv, skal ophøjes.”
LUK.14.12	Derpå sagde Jesus til værten: „Når du inviterer gæster til spisning, skal du ikke kun indbyde dine venner, søskende, slægtninge eller rige naboer, for de inviterer dig jo bare til gengæld, og så har du fået din belønning. 
LUK.14.13	Indbyd hellere de fattige, lamme, blinde og andre handicappede. 
LUK.14.14	De kan ikke gøre gengæld, men Gud vil velsigne dig for det, og du vil få din løn, den dag de, som hører Gud til, genopstår fra de døde.”
LUK.14.15	En af gæsterne, som havde hørt, hvad Jesus havde sagt, udbrød nu: „Det må være en stor velsignelse at blive inviteret med til festen i Guds rige.” 
LUK.14.16	Jesus svarede med en historie: „Der var engang en mand, der ville holde en stor fest og sendte indbydelser ud til mange mennesker. 
LUK.14.17	Da tidspunktet for festen var kommet, sendte han sin tjener af sted for at sige til de indbudte: ‚Nu må I komme, for alt er parat!’ 
LUK.14.18	Men de begyndte alle som én at komme med undskyldninger. ‚Jeg har lige købt en mark, og jeg må ud at se på den,’ sagde den første. 
LUK.14.19	‚Jeg kan desværre ikke komme,’ sagde den anden, ‚for jeg har lige købt fem par okser, og jeg skal hen og prøve dem.’ 
LUK.14.20	‚Jeg er lige blevet gift,’ sagde den tredje. ‚Derfor kan jeg desværre ikke komme.’
LUK.14.21	Da tjeneren vendte tilbage og meddelte, hvad de indbudte havde sagt, blev hans herre meget vred og sagde til ham: ‚Gå straks ud på byens gader og stræder og indbyd de fattige, de blinde, de lamme og andre handicappede, og bring dem herhen.’ 
LUK.14.22	Kort efter kom tjeneren tilbage og meddelte: ‚Jeg har gjort, som du sagde, men der er stadig plads til flere.’ 
LUK.14.23	Hans herre sagde da: ‚Så gå ud på landevejene og ved hegnene og overtal alle dem, du kan finde, til at komme, så mit hus kan blive fuldt.’
LUK.14.24	Det siger jeg jer: Ingen af de først indbudte kommer med til mit festmåltid.”
LUK.14.25	Store menneskemængder fulgte Jesus, og han vendte sig til dem og sagde: 
LUK.14.26	„Enhver, som vil være min discipel, skal sætte mig højere end sin far og mor, sin ægtefælle og sine børn, sine brødre og søstre—ja, højere end sit eget liv. 
LUK.14.27	De, der ikke er villige til at give afkald på deres eget liv
LUK.14.28	Har I beregnet omkostningerne? Hvis nogen tænker på at starte et byggeri, sætter de sig så ikke først hen og regner ud, om de har penge nok til at gøre det færdigt? 
LUK.14.29	For hvis de lægger grunden uden at kunne bygge færdig, så vil alle, som ser det, gøre nar af dem og sige: 
LUK.14.30	‚Se! De begyndte at bygge, men kunne ikke gøre det færdigt.’
LUK.14.31	Eller hvilken konge tør kaste sig ud i en krig uden først at have drøftet med sine rådgivere, om han med sine 10.000 mand er stærk nok til at slå de fjendtlige styrker på 20.000 mand? 
LUK.14.32	Og hvis han indser, at det ikke kan lade sig gøre, sender han folk ud for at forhandle om fredsbetingelser, mens fjenden endnu er langt borte.
LUK.14.33	På samme måde,” sluttede Jesus, „kan I ikke være mine disciple, hvis I ikke er villige til at betale, hvad det koster, om det så er alt, hvad I ejer og har. 
LUK.14.34	Salt er godt. Men hvis saltet mister sin kraft, hvad kan man da salte det med?
LUK.14.35	Det kan ikke bruges som gødning, og det ville ødelægge jorden. Man smider det væk, fordi det er værdiløst. Lad dem høre, som har øre!”
LUK.15.1	En dag var der særlig mange skatteopkrævere og andre af samfundets udstødte, som kom for at høre Jesus. 
LUK.15.2	Farisæerne og de skriftlærde kritiserede Jesus for at have med den slags mennesker at gøre. „Han spiser oven i købet sammen med dem!” sagde de. 
LUK.15.3	Da sagde Jesus:
LUK.15.4	„Hvis en mand har 100 får, og et af dem bliver væk, lader han så ikke de 99 blive på græsgangene, mens han går ud og leder efter det, der er blevet væk, indtil han finder det? 
LUK.15.5	Når han har fundet det, lægger han det på sine skuldre med glæde, 
LUK.15.6	og så snart han kommer hjem, råber han til sine venner og naboer: ‚Glæd jer sammen med mig, for jeg har fundet det får, som var fortabt!’
LUK.15.7	Det siger jeg jer: Sådan bliver der også større glæde i Himlen over ét menneske, der vender sig bort fra sin synd og kommer hjem til Gud, end over 99, som ikke føler et behov for at vende om.
LUK.15.8	Eller hvis en kvinde har ti kostbare sølvmønter, og hun en dag mister den ene, mon så ikke hun tænder lys og fejer og gennemsøger hele huset, indtil hun finder den? 
LUK.15.9	Og når hun har fundet den, råber hun til sine veninder og nabokoner: ‚Glæd jer sammen med mig, for jeg har fundet den sølvmønt, som jeg havde tabt!’ 
LUK.15.10	Sådan er det også i Himlen, hvor Guds engle jubler, hver gang en synder vender om til Gud.”
LUK.15.11	Jesus fortsatte med følgende historie: „Der var en mand, som havde to sønner. 
LUK.15.12	En dag sagde den yngste søn til sin far: ‚Giv mig min del af arven nu!’ Faderen delte så, hvad han ejede, mellem de to sønner.
LUK.15.13	Nogle dage senere samlede den yngste søn alle sine penge og rejste udenlands. Der soldede han hele sin formue op i et udsvævende liv, 
LUK.15.14	og da han ikke havde flere penge, begyndte vanskelighederne at melde sig. Der blev hungersnød i landet, og han sultede. 
LUK.15.15	Til sidst søgte han job hos en landmand, der sendte ham ud for at vogte grise på marken. 
LUK.15.16	Han drømte om at spise sig mæt i det, grisene åd, men ingen gav ham noget. 
LUK.15.17	Nu var han villig til at sluge sin stolthed og sagde til sig selv: ‚Hjemme hos min far får en daglejer mere, end han kan spise, og her går jeg og er ved at dø af sult. 
LUK.15.18	Nu prøver jeg at tage hjem til min far og sige: Far, desværre har jeg svigtet både dig og Gud. 
LUK.15.19	Jeg fortjener ikke længere, at du kalder mig din søn. Men kan jeg få et job hos dig?’
LUK.15.20	Så begav han sig på vej og nærmede sig hjemmet. På lang afstand fik hans far øje på ham, og fuld af medynk løb han ham i møde, omfavnede ham og kyssede ham på kinden til velkomst. 
LUK.15.21	‚Åh, far,’ sagde sønnen, ‚jeg har svigtet både dig og Gud. Jeg fortjener ikke længere at kaldes din søn.’
LUK.15.22	Men hans far råbte til tjenerne: ‚Skynd jer! Find det bedste tøj, vi har i huset, og giv ham det på. Giv ham ring på fingeren og sko på fødderne— 
LUK.15.23	og slagt fedekalven, for nu skal der festes! 
LUK.15.24	Min søn var fortabt, men nu er han fundet! Han var død, men nu har han fået livet tilbage!’ Og så blev der festet!
LUK.15.25	Imens var den ældste søn ude at arbejde i marken. Da han kom hjem, hørte han musik og dans inde fra huset. 
LUK.15.26	Han kaldte på en af tjenerne for at spørge, hvad der foregik. 
LUK.15.27	‚Din bror er kommet hjem!’ fik han at vide. ‚Din far har slagtet fedekalven, og nu er der fest, fordi din bror er kommet hjem i god behold.’
LUK.15.28	Den ældste bror blev godt sur og ville ikke gå ind i huset. Så gik hans far ud og bad ham komme med ind. 
LUK.15.29	‚Nej,’ sagde han, ‚nu har jeg i årevis slidt og slæbt for dig. Aldrig har jeg overtrådt nogle af dine påbud, men du har aldrig givet mig så meget som et gedekid, så jeg kunne holde fest sammen med mine venner. 
LUK.15.30	Men din søn dér har ødslet dine penge bort sammen med prostituerede kvinder, og så snart han viser sig, slagter du gårdens bedste kalv for ham!’
LUK.15.31	‚Hør, min søn,’ sagde hans far, ‚du er altid hos mig, og alt mit er dit. 
LUK.15.32	Men i dag må vi feste og være glade, for din bror var død, men har fået nyt liv. Han var fortabt, men er blevet fundet.’ ”
LUK.16.1	Jesus fortalte nu følgende historie til disciplene: „En rig godsejer havde ansat en forvalter til at bestyre sit gods. Nogen tid efter blev han underrettet om, at forvalteren var uærlig og brugte løs af hans penge. 
LUK.16.2	Derfor kaldte han ham ind til sig. ‚Hvad er det, jeg hører om dig?’ sagde han. ‚Nu skal du afslutte alle dine regnskaber, og så bliver du fyret!’
LUK.16.3	‚Hvad skal jeg dog gøre?’ tænkte forvalteren. ‚Nu mister jeg mit job. Jeg kan ikke klare hårdt fysisk arbejde, og jeg vil ikke være bekendt at gå rundt og tigge. 
LUK.16.4	Vent lidt! Nu har jeg det! Jeg må sørge for at have nogle venner, som kan hjælpe mig, når jeg ikke har flere penge.’
LUK.16.5	Derfor tilkaldte han en efter en alle de folk, der stod i gæld til godsejeren. ‚Hvor meget skylder du?’ spurgte han den første.
LUK.16.6	‚100 tønder olivenolie.’
LUK.16.6	‚Godt, her er gældsbeviset. Sæt dig straks ned og ret det til 50.’
LUK.16.7	‚Og du,’ spurgte han den næste, ‚hvor meget skylder du?’
LUK.16.7	‚100 tønder hvede.’
LUK.16.7	‚Okay, skriv 80 i stedet for.’
LUK.16.8	Da godsejeren hørte, hvad hans uærlige forvalter havde fundet på, roste han ham for hans klarhjernede initiativ.”
LUK.16.8	Jesus fortsatte: „Denne verdens børn behandler folk af deres egen slags med større skarpsindighed, end lysets børn gør. 
LUK.16.9	Og jeg siger til jer: Pas på, hvordan I bruger denne verdens materielle værdier. Brug dem til at skaffe jer venner og vinde dem for Guds rige. Når penge ikke længere har gyldighed, så vil disse venner tage imod jer i de evige boliger.”
LUK.16.10	Jesus sluttede med følgende ord: „De, der er ærlige og trofaste i det mindre væsentlige, vil også være det i det mere væsentlige. Men de, der ikke er til at stole på i det, som har ringe værdi, kan man heller ikke regne med i det, som har stor værdi. 
LUK.16.11	Hvis man ikke kan stole på jer med hensyn til denne verdens flygtige værdier, kan man heller ikke betro jer de sande værdier. 
LUK.16.12	Og hvis I ikke kan tage vare på andres ejendom, hvem vil så give jer noget, I kan kalde jeres eget?”
LUK.16.13	Jesus fortsatte: „Ingen kan tjene to herrer. Enten vil man hade den ene og elske den anden, eller man vil satse på den ene og ignorere den anden. I kan ikke tjene både Gud og materialismen.
LUK.16.14	Da farisæerne hørte det, hånede de Jesus, for de satte stor pris på deres penge. 
LUK.16.15	Jesus sagde da til dem: „I farisæere vil gerne give det udseende af at være så fromme, men Gud kender jeres hjerter. Det, som mennesker sætter højt, er uden værdi i Guds øjne.
LUK.16.16	Toraen
LUK.16.17	Men det er lettere for himlen og jorden at forgå, end det er for selv den mindste del af Toraen at falde til jorden uden at blive opfyldt.
LUK.16.18	Enhver mand, der skiller sig fra sin kone, bryder ægteskabet, hvis han gifter sig med en anden, og den, der gifter sig med en fraskilt kvinde, bryder også ægteskabet.”
LUK.16.19	Jesus fortsatte: „Der var en rig mand, som levede i stor luksus, klædte sig i kostbart tøj og holdt fest hver dag. 
LUK.16.20	Uden for hans dør havde man lagt en stakkels tigger, der havde bylder og sår over hele kroppen. Han hed Lazarus. 
LUK.16.21	Han længtes efter at kunne spise sig mæt i det, der blev tilovers fra den rige mands fester, men han fik ingenting. Derimod kom de sultne hunde
LUK.16.22	Den stakkels mand døde, og englene bar ham hen til Abraham, hvor han fik lov at ligge til bords ved hans side. Den rige mand døde også og blev begravet. 
LUK.16.23	Da han slog øjnene op, var han i dødsriget, hvor han led store kvaler. Langt borte så han Lazarus ligge til bords ved Abrahams side.
LUK.16.24	‚Fader Abraham!’ råbte han. ‚Hav medlidenhed med mig! Send Lazarus hen for at dyppe spidsen af sin finger i vand og væde min tunge, for jeg har det forfærdeligt i flammerne her.’
LUK.16.25	Men Abraham svarede: ‚Husk nu, min ven, at du levede på livets solside, mens Lazarus havde det ondt. Nu er det ham, der trøstes, og dig, der lider. 
LUK.16.26	Desuden er der en dyb kløft imellem os. Selv hvis nogen ville herfra over til jer, så var det ikke muligt, og man kan heller ikke komme fra jer over til os.’
LUK.16.27	Da råbte den rige mand: ‚Så beder jeg dig, fader Abraham, send Lazarus til min fars hus 
LUK.16.28	for at advare mine fem brødre, så de ikke skal ende i den her frygtelige pine.’
LUK.16.29	Men Abraham sagde: ‚Dine brødre kan jo bare høre efter, når der læses op fra Toraen og de profetiske bøger.’
LUK.16.30	‚Nej, fader Abraham, det er ikke nok! Men hvis der kom en fra de døde, så ville de ændre indstilling!’
LUK.16.31	‚Hvis de ikke vil lytte til Moses og profeterne, så vil de heller ikke lade sig overbevise, selv om nogen genopstod fra de døde.’ ”
LUK.17.1	En dag sagde Jesus til sine disciple: „Det kan ikke undgås, at nogle falder fra troen. Men ve dem, som er skyld i, at andre falder fra. 
LUK.17.2	Det ville være bedre, om de blev kastet i havet med en møllesten om halsen, end at de får en af de svage i troen til at falde fra. 
LUK.17.3	Pas derfor på, hvordan I lever!
LUK.17.3	Hvis din ven
LUK.17.4	Selv hvis han forsynder sig syv gange om dagen, skal du tilgive ham, for så vidt han angrer og beder om tilgivelse.”
LUK.17.5	Apostlene sagde nu til Jesus: „Giv os mere tro!”
LUK.17.6	Jesus svarede: „Var jeres tro blot som et sennepskorn, kunne I sige til morbærfigentræet her: ‚Ryk dig op og slå rod i havet!’ Og det ville adlyde jer.
LUK.17.7	Forestil jer, at en mand har en slave til at arbejde i marken eller passe får. Når slaven kommer hjem efter dagens arbejde, mon hans herre så vil sige til ham: ‚Kom her og sæt dig til bords. Nu skal jeg sørge for, at du straks får noget at spise.’ 
LUK.17.8	Nej, han siger: ‚Tag et forklæde på og lav aftensmad til mig. Efter at jeg er færdig med måltidet, kan du selv tage dig noget at spise.’ 
LUK.17.9	Siger man tak til en slave, fordi han gør, hvad han har fået besked på?
LUK.17.10	På samme måde med jer. Når I har gjort, hvad jeg har befalet jer, skal I sige: ‚Vi er jo bare slaver og har kun gjort, hvad vi fik besked på.’ ”
LUK.17.11	På sin vandring mod Jerusalem fulgte Jesus på et tidspunkt grænsen mellem Galilæa og Samaria. 
LUK.17.12	I nærheden af en landsby kom ti spedalske hen imod ham. De standsede op et stykke fra ham 
LUK.17.13	og råbte: „Jesus, Mester, vær barmhjertig og gør os raske!”
LUK.17.14	Han så på dem og sagde: „Gå hen til præsterne og lad jer undersøge.”
LUK.17.14	Mens de var på vej derhen, forsvandt deres spedalskhed.
LUK.17.15	En af dem vendte tilbage til Jesus, da han så, at han var blevet helbredt, og på vejen lovpriste han Gud med høj røst. 
LUK.17.16	Han faldt på knæ med ansigtet mod jorden foran Jesus og takkede ham for, hvad han havde gjort. Det var en samaritaner! 
LUK.17.17	Jesus spurgte: „Blev de ikke helbredt alle ti? Hvor er de ni? 
LUK.17.18	Er den her fremmede den eneste, der er kommet tilbage for at give Gud æren?”
LUK.17.19	Så sagde Jesus til ham: „Rejs dig blot og gå hjem. Din tro har frelst dig.”
LUK.17.20	En dag spurgte farisæerne Jesus: „Hvornår kommer Guds rige?”
LUK.17.20	„Guds rige kommer ikke sådan, at man kan se det i det ydre,” svarede han. 
LUK.17.21	„Der er ingen, der vil kunne udpege det og sige: ‚Her er det!’ eller: ‚Dér har vi det!’ Guds rige findes allerede midt iblandt jer!”
LUK.17.22	Senere sagde Jesus til disciplene: „Der vil komme tidspunkter, hvor I inderligt vil længes efter, at Menneskesønnen skal komme, men I skal holde ud. 
LUK.17.23	Nogle vil sige til jer: ‚Se, dér er han!’ eller: ‚Her er han!’ Men I skal ikke tro på det! Lad være med at løbe efter den slags.
LUK.17.24	Den dag Menneskesønnen virkelig kommer, vil det være som et lyn, der oplyser himlen fra den ene ende til den anden. 
LUK.17.25	Men først skal jeg gennem mange lidelser og forkastes af dem, som ikke tror på mig.
LUK.17.26	Som det gik i Noas dage, vil det gå ved Menneskesønnens komme. 
LUK.17.27	Dengang fortsatte de med deres fester og bryllupper, lige til Noa gik ind i arken, og vandmasserne pludselig kom og udslettede dem alle. 
LUK.17.28	Eller som det gik i Lots dage: Folk holdt deres fester, købte og solgte, plantede og byggede, 
LUK.17.29	lige til den dag, da Lot gik ud af Sodoma, og det pludselig regnede med ild og svovl fra himlen, så alle blev udslettet. 
LUK.17.30	Menneskesønnens komme vil ske lige så pludseligt og uventet.
LUK.17.31	Den dag vil de, der opholder sig uden for deres hus, ikke have tid til at løbe ind for at pakke, og de, der arbejder i marken, vil ikke have tid til at løbe hjem og hente deres ejendele. 
LUK.17.32	Husk på, hvad der skete med Lots hustru! 
LUK.17.33	De, der klamrer sig til livet, vil miste det, men de, der er parat til at give afkald på deres jordiske liv, vil få det evige liv.
LUK.17.34	Når det sker, vil to mennesker sove i samme seng. Den ene bliver taget med, den anden bliver ladt tilbage. 
LUK.17.35	To kvinder vil hjælpe hinanden med at male korn. Den ene bliver taget med, den anden bliver ladt tilbage.”
LUK.17.37	„Hvor vil det ske, Herre?” spurgte disciplene.
LUK.17.37	„Hvor gribbene samles, der er ådslet!”
LUK.18.1	Jesus fortalte derefter disciplene en historie om nødvendigheden af altid at bede og ikke miste modet:
LUK.18.2	„Der var engang en dommer, som ikke frygtede Gud og ikke tog hensyn til folks rettigheder. 
LUK.18.3	I byen boede også en enke, som blev ved med at opsøge ham. ‚Den, som har forbrudt sig imod mig, skal dømmes og straffes,’ forlangte hun. 
LUK.18.4	Længe afviste han at foretage sig noget, men til sidst sagde han til sig selv: ‚Selv om jeg er ligeglad med Gud og mennesker, 
LUK.18.5	så må jeg nok hellere afsige en dom, siden hun bliver ved med at besvære mig. Ellers ender det vel med, at hun overfalder mig.’ ”
LUK.18.6	Og Jesus fortsatte: „Når den korrupte dommer siger sådan, 
LUK.18.7	tror I så ikke den barmhjertige Gud vil lytte til sine udvalgte, der råber til ham dag og nat, og dømme dem, der mishandler dem? 
LUK.18.8	Jo, han vil straffe de skyldige, og det vil ske i hast. Men hvor mange vil holde fast ved troen, indtil Menneskesønnen kommer tilbage?”
LUK.18.9	Derefter fortalte Jesus en historie med henblik på nogle, som var stolte over deres egen fromhed og følte sig højt hævet over andre: 
LUK.18.10	„To mænd gik op til templet for at bede. Den ene var farisæer, den anden var skatteopkræver. 
LUK.18.11	Farisæeren stillede sig frem foran de andre og bad således: ‚Jeg takker dig, Gud, at jeg ikke er som så mange andre: røvere, ægteskabsbrydere og andre onde mennesker—eller som den skatteopkræver, der står derhenne. 
LUK.18.12	 faster to dage om ugen, og 
LUK.18.13	Skatteopkræveren stod for sig selv med sænket blik. Han slog sig brødebetynget for brystet og sagde med fortvivlelse i stemmen: ‚Åh, Gud, vær nådig mod mig. Jeg er en synder.’
LUK.18.14	Det siger jeg jer: Det var skatteopkræveren, der blev accepteret af Gud, ikke farisæeren! For de, der ophøjer sig selv, skal ydmyges, men de, der ydmyger sig selv, skal ophøjes.”
LUK.18.15	På et tidspunkt kom nogle forældre til Jesus med deres små børn, for at han skulle velsigne dem. Da disciplene så det, ville de jage dem bort. 
LUK.18.16	Men Jesus kaldte på dem. „Lad børnene komme til mig,” sagde han. „I må ikke hindre dem, for det er sådan nogle som dem, der får adgang til Guds rige. 
LUK.18.17	Det siger jeg jer: De, der ikke tager imod Guds rige på samme måde, som et barn tager imod, kommer slet ikke ind i det.”
LUK.18.18	En af de jødiske ledere kom en dag til Jesus med et spørgsmål. „Mester, du er et godt menneske,” sagde han. „Kan du fortælle mig, hvad jeg skal gøre for at få del i det kommende liv?”
LUK.18.19	„Hvorfor kalder du mig god?” spurgte Jesus. „Det ord kan jo kun bruges om Gud. 
LUK.18.20	Og med hensyn til det, du spørger om, så kender du budene: Du må ikke bryde ægteskabet, du må ikke begå drab, ikke stjæle, ikke anklage nogen på falsk grundlag, og du skal ære din far og din mor.”
LUK.18.21	„Alle de bud har jeg overholdt, fra jeg var ganske ung,” svarede manden.
LUK.18.22	Da Jesus hørte det svar, sagde han: „Du mangler én ting endnu. Sælg alt, hvad du har, og giv pengene til de fattige. Så skal du få del i Himlens rigdom—og kom så og følg mig!” 
LUK.18.23	Det blev manden dybt ulykkelig over at høre, for han var meget rig.
LUK.18.24	Da Jesus så hans bedrøvede ansigt, sagde han: „Hvor er det dog svært for rige folk at komme ind i Guds rige! 
LUK.18.25	Ja, det er lettere for en kamel at gå gennem et nåleøje, end det er for en rig at gå ind i Guds rige.”
LUK.18.26	De omkringstående var forbløffede. „Hvem kan så få det evige liv?” udbrød de.
LUK.18.27	Jesus svarede: „Hvad intet menneske kan gøre, det kan Gud.”
LUK.18.28	„Hvad så med os?” spurgte Peter. „Vi har forladt vores hjem og ejendele for at følge dig.” 
LUK.18.29	Jesus svarede: „Det siger jeg jer: Alle, der har forladt hjem, ægtefælle, søskende, forældre eller børn for Guds riges skyld, 
LUK.18.30	skal få det mange gange igen i denne verden—og evigt liv i den kommende verden.”
LUK.18.31	Jesus samlede de Tolv omkring sig og sagde: „Nu er vi snart i Jerusalem, og dér vil alle Skriftens profetier om Menneskesønnen gå i opfyldelse. 
LUK.18.32	Jeg vil blive udleveret til romerne, og de vil håne mig og spytte på mig. 
LUK.18.33	Jeg vil blive pisket og dræbt, men på den tredje dag vil jeg genopstå fra de døde.”
LUK.18.34	Men disciplene forstod slet ikke, hvad han sagde. Hans ord var som en lukket bog for dem, så de ikke fattede, hvad han talte om.
LUK.18.35	Jesus og hans følge nærmede sig nu Jeriko. Der sad en blind mand ved vejen og tiggede, 
LUK.18.36	og da han hørte lyden af mange mennesker, der nærmede sig, spurgte han, hvad der foregik. 
LUK.18.37	„Det er Jesus fra Nazaret, der kommer forbi,” fik han at vide. 
LUK.18.38	Så gav han sig til at råbe: „Jesus, du Davids Søn,
LUK.18.39	De mennesker, der gik foran Jesus, forsøgte at få manden til at tie stille, men han råbte bare endnu højere: „Du Davids Søn, forbarm dig over mig!”
LUK.18.40	Jesus standsede og sagde, at man skulle føre den blinde mand hen til ham. 
LUK.18.41	„Hvad vil du, jeg skal gøre for dig?” spurgte Jesus.
LUK.18.41	„Herre,” sagde manden, „jeg vil gerne kunne se!”
LUK.18.42	„Det er sket!” svarede Jesus. „Din tro har reddet
LUK.18.43	Straks kunne manden se, og han begyndte at lovprise Gud og fulgte derefter med Jesus. Alle de omkringstående brød også ud i lovprisning.
LUK.19.1	Jesus og hans følge gik derefter ind i Jeriko. 
LUK.19.2	Her boede en rig mand ved navn Zakæus, som var en højtstående skatteopkræver for den romerske besættelsesmagt. 
LUK.19.3	Han var ivrig efter at få et glimt af Jesus, men han var ikke ret høj og kunne ikke se noget for de mange mennesker. 
LUK.19.4	Derfor løb han i forvejen og klatrede op i et morbærfigentræ et sted, hvor Jesus helt sikkert ville komme forbi. 
LUK.19.5	Da Jesus nåede frem til træet, kiggede han op og sagde: „Skynd dig at komme ned, Zakæus! Gud vil, at jeg skal besøge dig i dag.”
LUK.19.6	Zakæus klatrede ned i en fart og inviterede glad Jesus med sig hjem til spisning, 
LUK.19.7	mens folk forarget mumlede: „Enhver ved da, at den mand er en stor synder, og nu går Jesus med ham hjem!”
LUK.19.8	Under måltidet rejste Zakæus sig og sagde til Jesus: „Herre, jeg vil give halvdelen af, hvad jeg ejer, til de fattige, og hvis jeg har presset penge af nogen, så vil jeg give det firedobbelt tilbage.”
LUK.19.9	Da udbrød Jesus: „I dag er frelsen kommet til dette hjem, for denne mand har vist den samme tro som Abraham.
LUK.19.10	Menneskesønnen er jo netop kommet for at opsøge og frelse de fortabte.”
LUK.19.11	Mens folk sad og lyttede, fortalte Jesus følgende historie, fordi han var så tæt på Jerusalem, og fordi mange ventede, at Gud snart ville oprette sit rige synligt på jorden:
LUK.19.12	„Der var en mand af kongelig slægt, som var nødt til at rejse til et fjernt land for at få sin kongeværdighed bekræftet. Derefter ville han så vende tilbage som konge. 
LUK.19.13	Inden han rejste, tilkaldte han ti af sine tjenere, betroede dem hver en sum penge og sagde: ‚Se, hvad I kan få ud af pengene, mens jeg er væk.’
LUK.19.14	Men en del af landets borgere hadede ham og sendte en delegation af sted med følgende erklæring: ‚Vi ønsker ikke, at den mand skal regere over os.’
LUK.19.15	Manden blev alligevel indsat som konge, og da han vendte tilbage, sendte han bud efter de tjenere, som han havde betroet sine penge. Han ville se, hvad hver enkelt havde fået ud af dem.
LUK.19.16	Den første kunne aflægge rapport om, at han nu havde ti gange så meget, som han oprindelig havde fået. 
LUK.19.17	‚Godt,’ sagde kongen. ‚Du er en god og pålidelig tjener. Du har trofast forvaltet den smule, du fik. Derfor giver jeg dig ansvar for ti byer.’
LUK.19.18	Den næste kunne fortælle, at hans penge var vokset til det femdobbelte. 
LUK.19.19	‚Godt,’ sagde hans herre. ‚Du får ansvaret for fem byer.’
LUK.19.20	Den tredje mand afleverede følgende rapport: ‚Her har du dine penge. Jeg har haft dem liggende godt gemt i et tørklæde. 
LUK.19.21	Jeg var nemlig bange for dig og turde ikke løbe nogen risiko. Jeg ved jo, at du er en streng herre. Du indkasserer udbyttet fra andres arbejde, og du høster, hvad du ikke selv har sået.’ 
LUK.19.22	Kongen blev vred og sagde: ‚Du er en doven og dårlig arbejder! Jeg vil dømme dig ud fra dine egne ord: Du siger, jeg er en streng herre, og at jeg indkasserer udbyttet fra andres arbejde. 
LUK.19.23	Hvorfor satte du så ikke mine penge i banken? Så havde jeg i det mindste fået renter af dem.’
LUK.19.24	Derpå vendte kongen sig til de mænd, der stod omkring ham. ‚Tag pengene fra ham,’ sagde han, ‚og giv dem til ham, der har fået det største udbytte.’
LUK.19.25	‚Jamen, herre,’ indvendte de, ‚han har da rigeligt allerede!’
LUK.19.26	Kongen svarede: ‚Det siger jeg jer: Alle, der gør brug af det, de har fået betroet, vil få mere, men de, der ikke gør brug af det, de fik betroet, vil miste det, de fik. 
LUK.19.27	Lad nu mine fjender, dem, der ikke ville anerkende mig som konge, blive ført ind og henrettet for mine øjne.’ ”
LUK.19.28	Efter opholdet hos Zakæus fortsatte Jesus og hans følge vandringen op mod Jerusalem. 
LUK.19.29	Da de var i nærheden af landsbyerne Betfage og Betania ved det bjerg, som hedder Olivenbjerget, kaldte han på to af sine disciple og sagde til dem: 
LUK.19.30	„Gå hen til den landsby, I ser foran jer. Når I kommer derhen, vil I finde et æselføl, der endnu ikke har været brugt som ridedyr. Det står bundet, men I skal løse det og bringe det herhen. 
LUK.19.31	Hvis nogen spørger jer, hvorfor I gør det, skal I bare sige: ‚Herren har brug for det.’ ”
LUK.19.32	De gik så derhen og fandt æselføllet, nøjagtigt som Jesus havde sagt. 
LUK.19.33	Da de var ved at løse føllet, kom ejerne. „Hvorfor løser I føllet?” råbte de.
LUK.19.34	„Herren har brug for det,” svarede disciplene.
LUK.19.35	Så fik de lov at tage føllet, og de førte det til Jesus. De lagde deres kapper over ryggen på det og hjalp ham op.
LUK.19.36	Mens de gik af sted, bredte folk deres kapper ud på vejen foran Jesus, 
LUK.19.37	og da de nærmede sig det sted, hvor vejen begynder at gå ned ad Olivenbjerget mod Jerusalem, begyndte hele følget af disciple at råbe højt af glæde og lovprise Gud for alle de undere, de havde set ham gøre. 
LUK.19.38	De råbte:
LUK.19.38	„Velsignet er den Konge, som nu kommer i Herrens navn!
LUK.19.38	Fred fra Himlen,
LUK.19.38	og herlighed fra det Højeste!”
LUK.19.39	Men nogle farisæere i folkemængden sagde til Jesus: „Mester, sig dog til dine disciple, at de ikke må sige sådan noget!”
LUK.19.40	Jesus svarede: „Hvis de tier, vil stenene råbe!”
LUK.19.41	Jesus var nu så tæt på Jerusalem, at han kunne se ud over hele byen. Da brast han i gråd og sagde: 
LUK.19.42	„Gid du i dag kunne forstå, hvad der fører til fred. Men du kan ikke se det nu. 
LUK.19.43	Det varer ikke så længe, før dine fjender vil samle sig mod dig. De vil bygge en vold op omkring dig, omringe dig og presse imod dig fra alle sider. 
LUK.19.44	De vil jævne dig med jorden og knuse dine indbyggere, fordi du ikke greb chancen, da Gud kom til dig!”
LUK.19.45	Senere
LUK.19.46	Han råbte til dem: „Skriften siger: ‚Mit hus skal være et bønnens hus,’
LUK.19.47	Hver dag underviste Jesus i templet, men ypperstepræsterne, de skriftlærde og de øvrige jødiske ledere spekulerede på, hvordan de kunne få ham slået ihjel. 
LUK.19.48	Dog kunne de ikke finde nogen anledning til det, for folk stimlede sammen om ham og slugte hvert ord, han sagde.
LUK.20.1	En dag, mens Jesus stod på tempelpladsen og underviste folk og fortalte om Guds rige, kom ypperstepræsterne og de skriftlærde sammen med nogle af de andre jødiske ledere hen og konfronterede ham. 
LUK.20.2	„Fortæl os, hvem der har givet dig lov til at gøre det, du gør her i templet?” forlangte de.
LUK.20.3	„Lad mig først stille jer et spørgsmål,” svarede Jesus. 
LUK.20.4	„Sig mig: Var Johannes Døber udsendt af Gud, eller var han ikke?”
LUK.20.5	De begyndte at drøfte det indbyrdes: „Hvis vi siger, at Johannes var sendt af Gud, så vil han spørge, hvorfor vi ikke troede på ham. 
LUK.20.6	Og siger vi, at han ikke var sendt af Gud, så vil folket stene os, for de tror jo alle sammen, at Johannes var en profet.” 
LUK.20.7	Derfor svarede de: „Det ved vi ikke.”
LUK.20.8	„Så vil jeg heller ikke fortælle jer, hvem der har givet mig lov til at gøre, hvad jeg gør her!” sagde Jesus.
LUK.20.9	Jesus fortalte nu folkeskaren følgende historie:
LUK.20.9	„Der var en mand, som ville dyrke vindruer på sin mark. Han tilplantede marken og lejede den så ud til nogle forpagtere. Derefter rejste han til udlandet, hvor han slog sig ned i længere tid. 
LUK.20.10	Ved høsttid sendte han en af sine folk af sted for at få udleveret den del af druehøsten, der tilfaldt ham. Men forpagterne overfaldt ham og sendte ham tomhændet tilbage. 
LUK.20.11	Derefter sendte ejeren en anden af sine folk af sted, men det samme gentog sig. Han blev slået og hånet og sendt bort uden at få noget. 
LUK.20.12	En tredje blev sendt af sted, men med samme resultat. De slog ham til blods og jog ham bort. 
LUK.20.13	Så sagde ejeren til sig selv: ‚Hvad skal jeg gøre? Jo, nu ved jeg det: Jeg vil sende min elskede søn. Ham må de da have respekt for!’ 
LUK.20.14	Da forpagterne så sønnen, diskuterede de, hvad de nu skulle gøre. ‚Det er ham, der skal arve det hele. Lad os gøre det af med ham, så vi kan få arven,’ blev de enige om. 
LUK.20.15	Derpå trak de ham uden for vingården og slog ham ihjel.”
LUK.20.15	„Hvad mon vingårdens ejer vil gøre ved dem?” spurgte Jesus. 
LUK.20.16	„Han vil komme og gøre det af med de onde forpagtere og leje sin vinmark bort til andre.”
LUK.20.16	Da de omkringstående hørte det, råbte de: „Gid det aldrig må ske!”
LUK.20.17	Jesus så på dem og fortsatte: „Jamen, hvad betyder det så, når der står i Skriften: ‚Den sten, bygmestrene kasserede, blev selve hjørnestenen.’
LUK.20.18	Enhver, der snubler over den sten, vil slå sig fordærvet; men den, som stenen falder på, bliver knust!”
LUK.20.19	Derefter ville de skriftlærde og ypperstepræsterne gerne have arresteret Jesus med det samme, for de var godt klar over, at det var dem, han hentydede til. Men samtidig var de bange for, at der skulle blive uroligheder.
LUK.20.20	De jødiske ledere holdt derefter skarpt øje med Jesus, og de sendte spioner ud, som skulle foregive at være gudfrygtige mennesker, der stillede ærlige spørgsmål. Men hensigten var at få ham til at sige noget, som de kunne anklage ham for over for de romerske myndigheder. 
LUK.20.21	Nogle af dem stillede Jesus følgende spørgsmål: „Mester, vi ved, at du taler og underviser om, hvad der er Guds vilje, og du snakker ikke folk efter munden. 
LUK.20.22	Sig os derfor: Skal vi betale skat til den romerske kejser eller ej?”
LUK.20.23	Men Jesus gennemskuede deres snedighed: 
LUK.20.24	„Vis mig en mønt!” sagde han. „Hvem er der billede af på mønten? Hvad er det for et navn, der er indridset i den?”
LUK.20.24	„Det er kejserens navn og billede,” svarede de.
LUK.20.25	„Godt,” sagde Jesus, „så giv kejseren det, der er hans, og giv Gud det, der er hans!”
LUK.20.26	Det svar havde de ikke ventet. Det lykkedes dem altså ikke at få Jesus til at gå i en fælde, mens der var vidner på det. Og så tav de.
LUK.20.27	Derefter kom der nogle saddukæere, som jo påstår, at ingen kan genopstå fra de døde. 
LUK.20.28	De stillede Jesus følgende spørgsmål: „Mester! Moses gav os jo den forordning, at hvis en mand dør barnløs, skal hans bror gifte sig med enken, så hun kan få en søn, der kan føre den dødes slægt videre. 
LUK.20.29	Nu var der syv brødre, og den ældste giftede sig, men døde barnløs. 
LUK.20.30	Den næstældste bror giftede sig så med enken, men også han døde barnløs. Derefter giftede den tredje sig med hende. 
LUK.20.31	Sådan gik det videre, indtil alle syv havde været gift med hende uden at efterlade sig børn. 
LUK.20.32	Til sidst døde også konen. 
LUK.20.33	Hvem af brødrene skal så være hendes mand, når de genopstår fra de døde? De har jo alle syv været gift med hende.”
LUK.20.34	Jesus svarede: „Ægteskab i jordisk forstand hører denne verden til, 
LUK.20.35+LUK.20.36	men i den kommende verden får menneskene et liv, der ligner englenes. De gifter sig ikke, og der er ingen, der dør. De, som er værdige til at få del i genopstandelsen fra de døde, vil få et helt nyt liv som Guds børn.
LUK.20.37	Men at de døde genopstår, det kan man se fra det afsnit i Skriften, hvor der står om Moses og den brændende tornebusk. Her omtales Gud som Abrahams Gud, Isaks Gud og Jakobs Gud. 
LUK.20.38	Men Gud er ikke de dødes Gud. Han er Gud for dem, der lever. Derfor lever disse forfædre for Guds ansigt.”
LUK.20.39	„Godt svaret, mester!” udbrød nogle af de skriftlærde, 
LUK.20.40	og ingen vovede sig frem med flere spørgsmål.
LUK.20.41+LUK.20.42+LUK.20.43	Jesus stillede nu forsamlingen et spørgsmål: „Hvordan kan Messias være en søn
LUK.20.41+LUK.20.42+LUK.20.43	‚Herren sagde til min herre:
LUK.20.41+LUK.20.42+LUK.20.43	Sæt dig ved min højre side,
LUK.20.41+LUK.20.42+LUK.20.43	imens jeg overvinder dine fjender.’
LUK.20.44	Når David her kalder ham sin herre, kan han så samtidig være hans egen søn?”
LUK.20.45	Derefter sagde Jesus til sine disciple i mængdens påhør: 
LUK.20.46	„Tag jer i agt for de skriftlærde! De elsker at gå klædt som fornemme og lærde mænd, og de nyder, at man hilser ærbødigt på dem, når de går gennem byens gader. De kappes om de bedste pladser i synagogen, og de elsker at være æresgæster ved festerne. 
LUK.20.47	Men samtidig svindler de sig til enkers ejendom, og de fremsiger lange bønner for at se fromme ud. De vil få en hård dom!”
LUK.21.1	Mens Jesus sad i templets forgård og underviste, lagde han mærke til en del rige mennesker, der lagde deres gaver i templets indsamlingsbøsse. 
LUK.21.2	En fattig enke kom også forbi og lod to småmønter falde i. 
LUK.21.3	Da sagde Jesus til disciplene: „Så I den fattige enke dér? Det siger jeg jer: Hun gav mere end alle de andre. 
LUK.21.4	De gav af deres overflod, men hun gav simpelthen alt, hvad hun ejede og havde!”
LUK.21.5	Nogle af disciplene begyndte at tale om templet, om dets smukke sten og de gaver, som folk havde skænket til bygningen. 
LUK.21.6	Da sagde Jesus: „Den tid kommer, hvor alt det, som I her beundrer, bliver jævnet med jorden.”
LUK.21.7	„Mester, hvornår vil det ske?” spurgte de. „Hvad er tegnet på, at disse ting snart skal ske?”
LUK.21.8	Jesus svarede: „Pas på, at I ikke bliver vildledt, for mange vil komme og påstå, at de er Messias, og andre vil sige, at nu er tiden inde. Lyt ikke til dem! 
LUK.21.9	Og når I hører om krig og oprør, så lad jer ikke skræmme. Den slags er uundgåeligt, men afslutningen kommer ikke lige med det samme. 
LUK.21.10	Folk og nationer vil bekrige hinanden, 
LUK.21.11	og der vil komme store jordskælv og epidemier og hungersnød det ene sted efter det andet. Der vil ske forfærdelige ting og store tegn på himlen.
LUK.21.12	Men før alt det sker, vil I blive forfulgt og taget til fange. I vil blive slæbt for retten og kastet i fængsel, og I vil blive stillet for både konger og guvernører, fordi I tjener mig. 
LUK.21.13	Det vil give jer anledning til at fortælle dem budskabet om mig. 
LUK.21.14	Og husk, at I ikke skal bekymre jer om, hvordan I skal forsvare jer, 
LUK.21.15	for jeg vil selv give jer inspiration til det, I skal sige, og jeg vil give jer visdomsord, som ingen af jeres anklagere vil kunne argumentere imod.
LUK.21.16	Selv de, der står jer nærmest—forældre, søskende, slægtninge og venner—vil forråde og udlevere jer, og nogle af jer vil blive slået ihjel. 
LUK.21.17	Ja, I vil blive hadet af mange, fordi I hører mig til. 
LUK.21.18	Men i virkeligheden kan de slet ikke skade jer. 
LUK.21.19	Hvis I holder ud indtil det sidste, skal I få det evige liv.
LUK.21.20	Når I ser fremmede soldater omringe Jerusalem, da ved I, at byen står foran sin ødelæggelse. 
LUK.21.21	De, der er i Judæa, skal flygte op i bjergene. De, der opholder sig inde i Jerusalem, skal skynde sig ud, og de, der er udenfor, skal ikke prøve på at komme ind. 
LUK.21.22	Da vil retfærdigheden ske fyldest, og den straf, som profeterne har advaret om, vil blive til virkelighed. 
LUK.21.23	Ve de kvinder, der på det tidspunkt er gravide, og ve de mødre, der har små børn, som skal ammes, for der vil komme stor elendighed over landet, og Guds straf vil ramme folket. 
LUK.21.24	Nogle vil blive dræbt i kampen, og andre vil blive ført bort til fremmede lande som fanger. Jerusalem vil blive trampet ned af fremmede folkeslag, indtil den fastsatte periode er udløbet.
LUK.21.25	Der vil komme varsler på himmelhvælvingen, både ved solen, månen og stjernerne, og i hele verden vil folkeslagene blive grebet af angst og stå rådvilde på grund af mægtige bølger og den brusende brænding. 
LUK.21.26	Folk vil besvime af rædsel, når de ser, hvad der er ved at ske med jorden, for himlens kræfter vil komme ud af balance. 
LUK.21.27	Da vil de se Menneskesønnen komme til syne i en sky med kraft og megen herlighed. 
LUK.21.28	Når alt det her begynder at ske, så ret ryggen og løft hovedet, for befrielsens time nærmer sig.”
LUK.21.29	Jesus fortsatte med følgende billede: „Se på figentræet og alle de andre træer. 
LUK.21.30	Når I ser træerne springe ud, ved I, at sommeren er på vej. 
LUK.21.31	På samme måde kan I også vide, at Guds rige er nær, når alt det, jeg her har beskrevet, begynder at ske. 
LUK.21.32	Det siger jeg jer: Mit udvalgte folk skal ikke forgå, selv om alt det her vil ske.
LUK.21.33	Himlen og jorden skal forgå, men mine ord skal aldrig forgå.
LUK.21.34	Pas på, at I ikke bliver opslugt af fester, drikkeri og dagliglivets bekymringer, så det kommer fuldstændig bag på jer, når det endelig sker. 
LUK.21.35	Det vil komme til at berøre alle mennesker på hele jorden. 
LUK.21.36	Vær altid på vagt og bed om, at I ikke bliver løbet over ende af alt det, der skal ske, men at I kan stå frem foran Menneskesønnen med frimodighed.”
LUK.21.37+LUK.21.38	Jesus kom til tempelområdet hver dag for at undervise folk, og fra tidlig morgen stimlede folk sammen for at høre ham. Om aftenen gik han ud til Olivenbjerget, hvor han plejede at overnatte.
LUK.22.1	Tiden for påskefesten
LUK.22.2	Ypperstepræsterne og de skriftlærde drøftede, hvordan de kunne få Jesus slået ihjel, uden at der blev uroligheder.
LUK.22.3	Da fór Djævelen i Judas Iskariot, som var en af de Tolv. 
LUK.22.4	Han opsøgte ypperstepræsterne og lederne af det vagtmandskab, der hørte til templet, og han forklarede dem, hvordan han kunne forråde Jesus til dem. 
LUK.22.5	Det var de glade for at høre, og de lovede ham en vis sum penge. 
LUK.22.6	Judas accepterede, og fra det øjeblik ventede han på en gunstig anledning, hvor Jesus ikke var omgivet af en masse mennesker.
LUK.22.7	Så kom den første dag under påskefesten, hvor påskelammet skulle slagtes. 
LUK.22.8	Jesus kaldte på Peter og Johannes. „Gå ind til byen og gør klar til, at vi sammen kan fejre påskemåltidet,” sagde han.
LUK.22.9	„Hvor vil du have, at vi skal gå hen og gøre det hele parat?” spurgte de.
LUK.22.10	„Når I kommer ind i byen, vil I møde en mand, der bærer på en vandkrukke. Følg efter ham til det hus, hvor han går ind, 
LUK.22.11	og sig til husets ejer: ‚Mesteren spørger: Hvor er det rum, hvor jeg kan spise påskemåltidet sammen med mine disciple?’ 
LUK.22.12	Så vil han føre jer op ovenpå til et stort rum, hvor der er gjort klar med borde og hynder på gulvet. Der skal I gøre måltidet parat.”
LUK.22.13	Da de kom ind i byen, fandt de det hele, sådan som Jesus havde sagt, og de gjorde alt klar til påskemåltidet.
LUK.22.14	Da tiden var inde, gik Jesus derhen sammen med apostlene, og de lagde sig omkring bordet for at begynde måltidet.
LUK.22.15	Jesus sagde til dem: „Af hele mit hjerte har jeg længtes efter at spise dette påskemåltid sammen med jer, før jeg skal lide, 
LUK.22.16	for jeg siger jer: Det er det sidste påskemåltid, jeg tager del i, indtil der bliver den fuldkomne påske i Guds rige.”
LUK.22.17	Så tog han et bæger med vin, takkede Gud og sagde: „Tag denne vin og del den imellem jer, 
LUK.22.18	for jeg siger jer: Jeg skal ikke drikke vin igen, før Guds rige kommer.”
LUK.22.19	Senere tog Jesus et brød, takkede Gud, brækkede det over, gav det videre til disciplene og sagde: „Dette brød er mit legeme, som ofres for jer. Spis det til minde om mig.”
LUK.22.20	Efter måltidet tog han vinbægeret og sagde: „Dette bæger vin er mit blod, som udgydes for jer. Det besegler den nye pagt.”
LUK.22.21	Jesus fortsatte: „Men en af jer, som spiser sammen med mig, vil forråde mig. 
LUK.22.22	Menneskesønnen skal dø, sådan som Gud har bestemt det. Men ve det menneske, som forråder mig!”
LUK.22.23	Straks begyndte disciplene at diskutere hvem af dem, der kunne finde på at gøre sådan noget.
LUK.22.24	Disciplene diskuterede også hvem af dem, der var bedst egnet som leder. 
LUK.22.25	Da sagde Jesus til dem: „Denne verdens magthavere hundser med dem, de har under sig, og selv en diktator ynder at kalde sig folkets velgører. 
LUK.22.26	Sådan skal I ikke opføre jer. De, der er ledere iblandt jer, skal være villige til at tjene dem, de er ledere for. De, som har højest rang iblandt jer, skal stå på lige fod med dem, som har den laveste rang. 
LUK.22.27	Ude i verden er det sådan, at den, der bliver beværtet, er større end den, som tjener ved bordet. Men jeg er iblandt jer som den, der tjener.
LUK.22.28	I har trofast stået sammen med mig i mine prøvelser. 
LUK.22.29	Med den autoritet, som min Far har givet mig, lover jeg jer nu, 
LUK.22.30	at I skal få lov til at sidde til bords i mit rige, ja, I skal få lov til at sidde på troner og regere over Israels 12 stammer.”
LUK.22.31	Jesus henvendte sig nu til Simon Peter: „Simon, Satan vil friste jer til fald, 
LUK.22.32	men jeg har bedt om, at du ikke skal miste troen. Når du senere hen angrer og omvender dig, da styrk de andre disciple.”
LUK.22.33	„Herre,” svarede Peter, „for dig er jeg villig til at gå i fængsel, ja, til at dø, om det skal være.”
LUK.22.34	„Det siger jeg dig, Peter, inden natten er forbi, og hanen galer, har du tre gange nægtet at kendes ved mig.”
LUK.22.35	Derefter spurgte Jesus disciplene: „Da jeg sendte jer ud uden pung eller taske eller ekstra sandaler, kom I da til at mangle noget?” „Nej,” svarede de.
LUK.22.36	„Men nu skal den, som har penge, tage dem med. Den, som har en taske, skal tage den med, og den, som ikke har et sværd, skal sælge sin kappe og købe et. 
LUK.22.37	Det skriftsted, der siger: ‚Han blev regnet som en synder,’
LUK.22.38	„Se, Herre! Vi har to sværd!”
LUK.22.38	„Nok om det,” svarede Jesus.
LUK.22.39	Sammen med disciplene gik Jesus nu som så ofte før ud til Olivenbjerget. 
LUK.22.40	Der sagde han til dem: „Bed Gud om hjælp til ikke at bukke under for fristelserne.”
LUK.22.41	Så gik han så langt som et stenkast fra dem, knælede ned og bad: 
LUK.22.42	„Far, hvis du er villig til det, så tag det her lidelsens bæger fra mig. Men din vilje ske, ikke min!” 
LUK.22.43	Da viste en engel fra Himlen sig for ham og styrkede ham. 
LUK.22.44	Han var i en sådan dødsangst, at hans sved faldt som bloddråber på jorden, mens han bad mere og mere indtrængende.
LUK.22.45	Da han rejste sig og gik hen til disciplene, var de faldet i søvn af træthed og fortvivlelse. 
LUK.22.46	„Hvordan kan I sove?” sagde han. „Rejs jer op og bed, så I ikke bukker under for fristelserne.”
LUK.22.47	Allerede mens Jesus talte, nærmede en flok mænd sig med Judas, en af de Tolv, i spidsen. Han gik lige hen til Jesus og hilste ham med et kys på kinden. 
LUK.22.48	„Judas, forråder du Menneskesønnen med et kys?” sagde Jesus.
LUK.22.49	Da de andre disciple blev klar over, hvad der var ved at ske, råbte de: „Skal vi slå til, Herre?” 
LUK.22.50	Uden at vente på svar langede en af dem ud efter ypperstepræstens tjener med sit sværd og huggede hans højre øre af. 
LUK.22.51	„Nej, lad dem blot gå så vidt!” svarede Jesus, og så rørte han ved mandens øre og helbredte ham.
LUK.22.52	Derefter henvendte han sig til dem, der var kommet for at arrestere ham: ypperstepræsterne, officererne blandt vagtmandskabet og de øvrige jødiske ledere, som var fulgt med. „Jeg må være en farlig forbryder, siden I kommer med sværd og knipler for at arrestere mig! 
LUK.22.53	Hvorfor pågreb I mig ikke i templet? Jeg var der jo hver eneste dag. Men nu er det jeres time, og mørket har magten.”
LUK.22.54	Så greb de Jesus og førte ham til ypperstepræstens hus. Peter fulgte efter, men på sikker afstand. 
LUK.22.55	Vagtmandskabet havde tændt bål midt i gården, og Peter slog sig ned blandt dem, der sad rundt om det. 
LUK.22.56	En tjenestepige lagde mærke til ham i skæret fra ilden og stirrede på ham. Så udbrød hun: „Han dér var også sammen med Jesus!”
LUK.22.57	„Kvinde, jeg kender overhovedet ikke den mand,” forsikrede Peter.
LUK.22.58	Lidt efter var der en anden, som fik øje på Peter: „Du er også en af dem!” råbte han.
LUK.22.58	„Vel er jeg ej, mand!” råbte Peter tilbage.
LUK.22.59	En times tid senere var der en, der forsikrede: „Han dér er bestemt en af Jesu disciple. I kan jo selv høre, at han er fra Galilæa!”
LUK.22.60	Men Peter råbte: „Mand dog, jeg aner ikke, hvad du taler om!”
LUK.22.60	Netop da var der en hane, der galede.
LUK.22.61	Jesus vendte sig om og så på Peter, og pludselig huskede han, hvad Jesus havde sagt: „Inden hanen galer i nat, har du tre gange nægtet at kendes ved mig.” 
LUK.22.62	Da gik Peter udenfor og brast i en fortvivlet gråd.
LUK.22.63	Vagterne, der stod omkring Jesus, slog og hånede ham. 
LUK.22.64	De gav ham bind for øjnene, og efter hvert slag råbte de: „Hvem var det, der slog dig, profet?” 
LUK.22.65	Også på mange andre måder hånede de ham.
LUK.22.66	Det var nu ved at blive lyst, og det jødiske råd var samlet, både ypperstepræsterne, de skriftlærde og alle de øvrige ledere. Jesus blev ført frem for rådet, 
LUK.22.67	og man tog ham i forhør: „Er du Messias, så sig os det lige ud.”
LUK.22.67	„I tror jo ikke på, hvad jeg siger,” svarede Jesus. 
LUK.22.68	„Og I plejer heller ikke at svare, når jeg spørger jer om noget. 
LUK.22.69	Men snart skal Menneskesønnen tage plads ved den mægtige Guds højre side.”
LUK.22.70	Straks råbte de i munden på hinanden: „Så er du altså Guds Søn?”
LUK.22.70	Jesus svarede: „I siger det selv. Ja, jeg er!”
LUK.22.71	„Så er der ikke brug for flere vidner!” lød det rundt omkring. „Nu har han selv indrømmet det.”
LUK.23.1	Så var mødet forbi, og hele forsamlingen brød op og førte Jesus til den romerske guvernør, Pilatus. 
LUK.23.2	Her kom de frem med følgende anklage: „Manden her vildleder vores folk. Han siger, at man ikke skal betale skat til kejseren, og han påstår, at han er Messias, det vil sige en konge.”
LUK.23.3	Pilatus spurgte ham: „Er du jødernes konge?”
LUK.23.3	„Det kan man godt sige,” svarede Jesus.
LUK.23.4	Efter forhøret sagde Pilatus til ypperstepræsterne og mængden, der var stimlet sammen: „Jeg finder intet grundlag for en anklage mod ham.”
LUK.23.5	Men de forstærkede blot deres anklager: „Han volder uro i hele vores land med sin undervisning, både i Galilæa, hvor han begyndte, og nu også her i Jerusalem!”
LUK.23.6	Da Pilatus hørte, at Jesus var fra Galilæa, 
LUK.23.7	sendte han ham til Herodes, som netop i de dage opholdt sig i Jerusalem. Herodes var nemlig regent over Galilæa. 
LUK.23.8	Herodes blev begejstret over at få lejlighed til at se Jesus, for han havde hørt meget om ham, og han håbede at kunne få ham til at gøre et mirakel. 
LUK.23.9	Han stillede ham derfor en række spørgsmål, men Jesus svarede ikke.
LUK.23.10	Ypperstepræsterne og de skriftlærde stod ved siden af og fortsatte med deres voldsomme anklager. 
LUK.23.11	Så gav Herodes og hans soldater sig til at håne Jesus og gøre nar af ham. De kastede en farvestrålende kappe over ham og sendte ham tilbage til Pilatus.
LUK.23.12	Den dag lagde Herodes og Pilatus deres gamle fjendskab bag sig.
LUK.23.13	Pilatus sammenkaldte nu ypperstepræsterne og de øvrige jødiske ledere. 
LUK.23.14	„I har ført den mand herhen til mig og anklaget ham for at vildlede det jødiske folk,” sagde han. „Jeg har forhørt ham, mens I hørte på det, men jeg har ikke fundet ham skyldig i noget af det, I anklager ham for. 
LUK.23.15	Det har Herodes heller ikke, for han har sendt ham her tilbage. Manden har ikke foretaget sig noget, som han kan dømmes til døden for. 
LUK.23.16	Derfor vil jeg give ham en advarsel ved at lade ham piske og derefter løslade ham.”
LUK.23.18	Men da lød der en råben fra folkehoben: „Henret ham, og lad os få Barabbas fri!” 
LUK.23.19	(Barabbas sad fængslet for drab, og fordi han havde startet et oprør i Jerusalem).
LUK.23.20	Pilatus ville helst sætte Jesus fri, så han prøvede endnu en gang at tale dem til fornuft, 
LUK.23.21	men hoben råbte i kor: „Korsfæst ham, korsfæst ham!”
LUK.23.22	For tredje gang råbte Pilatus til dem: „Hvorfor? Hvad ondt har han gjort? Jeg finder ingen grund til, at han skal dø. Jeg vil lade ham piske, og så vil jeg løslade ham!”
LUK.23.23	Men folk råbte højere og højere, at Jesus skulle korsfæstes, og til sidst gav Pilatus efter for deres krav. 
LUK.23.24	Han dømte Jesus til døden, som de forlangte. 
LUK.23.25	Derefter befalede han, at Barabbas skulle løslades, som de havde bedt om. Jesus blev derpå udleveret til at lide den straf, som folket havde ønsket.
LUK.23.26	Da de romerske soldater trak af sted med Jesus for at korsfæste ham uden for byen, mødte de en mand, som var på vej ind i byen. Han hed Simon og var fra Kyrene. Ham tvang de til at gå bagefter Jesus og bære korset for ham.
LUK.23.27	En stor flok mennesker fulgte med, deriblandt mange grædende kvinder. 
LUK.23.28	Jesus vendte sig til dem og sagde: „Jerusalems døtre, græd ikke over mig, men over jer selv og jeres børn. 
LUK.23.29	For snart vil man sige: ‚Lykkelige er de kvinder, som er barnløse.’ 
LUK.23.30	Og man vil sige til bjergene: ‚Styrt sammen over os!’ og til højene: ‚Skjul os!’
LUK.23.31	For når man gør sådan med det levende træ, hvad vil der så ikke ske med det visne?”
LUK.23.32	To andre mænd, som begge var forbrydere, blev også ført ud for at blive henrettet sammen med Jesus. 
LUK.23.33	Da de kom til det sted, som kaldes „Hovedskalsstedet”, korsfæstede soldaterne Jesus sammen med de to forbrydere, den ene til højre for Jesus, den anden til venstre.
LUK.23.34	Men Jesus bad: „Far, tilgiv dem, for de ved ikke, hvad de gør.”
LUK.23.34	Soldaterne kastede lod om hans tøj og delte det imellem sig. 
LUK.23.35	Folkeskaren stod og så til, mens de jødiske ledere hånede ham og sagde: „Andre har han reddet! Hvis han virkelig var Messias, Guds udvalgte Frelser, så burde han tage og redde sig selv!”
LUK.23.36	Soldaterne hånede ham også. De rakte billig vin op til ham og råbte: 
LUK.23.37	„Hvis du er jødernes konge, så red dig selv!” 
LUK.23.38	Der var nemlig sømmet et skilt fast på korset over ham. „Det er jødernes konge” stod der på græsk, latin og hebraisk.
LUK.23.39	Selv den ene af forbryderne, som hang ved siden af ham, gjorde nar: „Er du ikke Messias? Så red dig selv og os!” 
LUK.23.40	Men den anden forbryder irettesatte den første: „Frygter du slet ikke Gud, nu du skal dø? 
LUK.23.41	Vi får den straf, vi fortjener, men han har ikke gjort noget forkert.” 
LUK.23.42	Så sagde han: „Jesus, husk på mig, når du kommer til dit rige.”
LUK.23.43	Jesus svarede: „Det siger jeg dig: I dag skal du komme med mig til Paradiset.”
LUK.23.44+LUK.23.45	Ved tolvtiden forsvandt solens lys, og der blev mørkt over hele landet indtil klokken tre.
LUK.23.44+LUK.23.45	Pludselig blev det kraftige forhæng ved indgangen til det allerhelligste rum i templet flænget ned midt igennem. 
LUK.23.46	Samtidig råbte Jesus, så højt han kunne: „Far, jeg betror dig min ånd!”
LUK.23.47	Da den romerske officer så alt, hvad der skete, lovpriste han Gud og udbrød: „Den mand var i virkeligheden uskyldig!”
LUK.23.48	De mange mennesker, som var fulgt med derud for at overvære korsfæstelsen, blev forfærdede over det, de så. De slog sig fortvivlet for brystet, og langsomt begyndte de at gå hjemad. 
LUK.23.49	De, der havde kendt Jesus personligt, og kvinderne, der havde fulgt med ham fra Galilæa, stod et stykke derfra og overværede det hele.
LUK.23.50+LUK.23.51	Et af medlemmerne af Det jødiske Råd var en god og retskaffen mand, der hele tiden havde været i forventning om Messiasʼ snarlige komme, og han var imod, at rådet havde dømt Jesus til døden. Han hed Josef og kom fra byen Arimatæa i Judæa. 
LUK.23.52	Han henvendte sig nu til Pilatus og bad om at få Jesu lig udleveret. 
LUK.23.53	Det fik han lov til og tog så liget ned fra korset og svøbte det i et liglagen. Derpå anbragte han det i en klippegrav, hvor ingen endnu havde ligget. 
LUK.23.54	Det var sent fredag eftermiddag, lige før sabbatten begyndte.
LUK.23.55	Da Jesu lig blev ført bort, fulgte kvinderne fra Galilæa efter, og de så den klippegrav, han blev lagt ind i. 
LUK.23.56	Efter at de var kommet hjem, tilberedte de en begravelsessalve med aromatiske olier. Men de foretog sig ikke noget på sabbatten, som den jødiske lov foreskriver.
LUK.24.1	Meget tidligt søndag morgen tog kvinderne deres aromatiske salve med ud til graven. 
LUK.24.2	Her så de, at den store sten, der havde spærret for indgangen, var rullet til side. 
LUK.24.3	De gik indenfor—men Herren Jesu lig var der ikke. 
LUK.24.4	De vidste ikke, hvad de skulle tro, men pludselig stod to mænd foran dem, klædt i blændende hvide klæder. 
LUK.24.5	Kvinderne blev skrækslagne og så ned i jorden. „Hvorfor søger I efter den levende blandt de døde?” spurgte mændene. 
LUK.24.6	„Han er ikke her. Han er stået op fra de døde! Husk, hvad han sagde til jer, allerede mens I var i Galilæa, 
LUK.24.7	nemlig at Menneskesønnen skulle forrådes og udleveres til onde mennesker, som ville korsfæste ham. Men på den tredje dag ville han genopstå!”
LUK.24.8	Nu huskede de, hvad Jesus havde sagt, 
LUK.24.9	og de skyndte sig ind i byen for at fortælle det til de 11 disciple og alle de andre. 
LUK.24.10	Det var Maria Magdalene, Johanna og Maria, Jakobs mor, der sammen med de andre kvinder fortalte det til apostlene, 
LUK.24.11	som dog havde svært ved at tage dem alvorligt. De troede i hvert fald ikke på dem.
LUK.24.12	Men Peter løb alligevel ud til graven for at se nærmere efter. Da han kom derud, bøjede han sig ned og kiggede ind gennem den lave åbning. Der var ikke andet at se end de efterladte ligklæder. Så gik han hjem, mens han undrede sig over, hvad der mon var sket.
LUK.24.13	Samme dag var to disciple på vej til landsbyen Emmaus, der ligger 11 kilometer
LUK.24.14	Mens de gik og snakkede med hinanden om alt det, der var sket, 
LUK.24.15	kom Jesus selv og fulgtes med dem. 
LUK.24.16	Men de genkendte ham ikke. 
LUK.24.17	„Hvad er det, I er så optaget af?” spurgte han.
LUK.24.17	De standsede og så bedrøvet på ham. 
LUK.24.18	Den ene, som hed Kleofas, svarede: „Du må være den eneste i Jerusalem, der ikke ved, hvad der lige er sket.”
LUK.24.19	„Hvad er der sket?”
LUK.24.19	„Det med Jesus fra Nazaret. Han var en profet, som talte med stor visdom og gjorde mange mirakler. Gud var med ham, og folk var begejstrede for ham. 
LUK.24.20	Men ypperstepræsterne og vores ledere arresterede ham og udleverede ham til romerne, for at han kunne blive dømt til døden. Og så blev han korsfæstet. 
LUK.24.21	Vi havde ellers håbet, at det var ham, der var Messias, og at han ville befri Israel.”
LUK.24.21	„Men der er sket mere endnu,” fortsatte Kleofas. „I dag er det nemlig den tredje dag regnet fra den dag, han blev korsfæstet, 
LUK.24.22	og nogle af de kvinder, som hører med blandt disciplene, gik tidligt i morges ud til graven, og de har gjort os endnu mere forvirrede. 
LUK.24.23	De kom nemlig tilbage og sagde, at hans lig ikke var i graven. De fortalte også, at de havde haft et syn af engle, som sagde, at han lever. 
LUK.24.24	Så løb nogle af de andre disciple derud, og de fandt det sådan, som kvinderne havde fortalt. De kunne heller ikke finde Jesu lig!”
LUK.24.25	„Hvor er i tungnemme!” udbrød Jesus. „Hvorfor har I så svært ved at tro på, hvad profeterne har forudsagt? 
LUK.24.26	At Messias skulle lide og dø, før han gik ind til sin herlighed, er jo netop Guds plan.” 
LUK.24.27	Derpå citerede Jesus stykke efter stykke fra Skrifterne, lige fra Første Mosebog og gennem alle de profetiske bøger, og han forklarede de mange profetiske ord, der handlede om ham.
LUK.24.28	De var nu nået frem til Emmaus, og Jesus ville gå videre, 
LUK.24.29	men de bad ham indtrængende om at blive natten over hos dem, for det var allerede sent på eftermiddagen. Han gik derfor med dem hjem. 
LUK.24.30	Da de skulle til at spise, tog Jesus brødet, takkede Gud, brækkede det i stykker og gav dem det. 
LUK.24.31	Da var det, som om deres øjne åbnedes, og nu kunne de genkende ham. Men i samme øjeblik blev han usynlig for dem.
LUK.24.32	„Var det ikke, som om vores hjerter brændte, mens han gik på vejen og forklarede Skrifterne for os?” sagde de til hinanden. 
LUK.24.33	Uden at spilde et øjeblik brød de op og begav sig på vej tilbage til Jerusalem. Dér fandt de både de 11 apostle og de øvrige disciple forsamlede, 
LUK.24.34	og de blev modtaget med ordene: „Herren er virkelig genopstået! Simon har set ham!”
LUK.24.35	De to fortalte nu, hvad de havde oplevet på vejen, og hvordan de havde genkendt Jesus, da han brækkede brødet i stykker.
LUK.24.36	Mens de snakkede om, hvad der var sket, stod Jesus pludselig midt iblandt dem og sagde: „Fred være med jer!” 
LUK.24.37	De blev alle forskrækkede og troede, de så et genfærd.
LUK.24.38	„Hvorfor er I så bange?” spurgte Jesus. „Og hvorfor tvivler I? 
LUK.24.39	Se på mine hænder! Se på mine fødder! Kan I ikke se, at det er mig? Her, føl på mig! I kan jo se, at jeg har en krop, og det har et genfærd ikke.”
LUK.24.40	Samtidig rakte han hænderne frem, og han viste dem sine fødder, så de kunne se naglemærkerne. 
LUK.24.41	Men de var stadig i tvivl og var på én gang både glade og skeptiske. Så spurgte han: „Har I noget at spise her?” 
LUK.24.42	De rakte ham et stykke stegt fisk, 
LUK.24.43	og han spiste det, mens de stirrede på ham.
LUK.24.44	„Husker I ikke, at jeg fortalte jer, at alt, hvad der står skrevet om mig i Toraen, Profetbøgerne og Salmernes Bog, måtte gå i opfyldelse?” 
LUK.24.45	Derpå forklarede han dem betydningen af Skrifterne, 
LUK.24.46	og han sagde til dem: „Skrifterne har forudsagt, at den lovede Messias, Frelseren, skulle lide meget, blive slået ihjel og genopstå fra de døde på den tredje dag, 
LUK.24.47	og at budskabet om omvendelse og tilgivelse ved tro på ham skulle bringes til alle folkeslag. Med udgangspunkt i Jerusalem 
LUK.24.48	skal I fortælle om alt, hvad I har hørt og set og oplevet. 
LUK.24.49	Jeg vil sende Helligånden til jer, sådan som min Far har lovet. Men I skal forholde jer i ro her i byen, indtil I er blevet udrustet med kraften fra Gud!”
LUK.24.50	Senere tog Jesus disciplene med ud af Jerusalem og hen i nærheden af Betania. Han løftede hænderne og velsignede dem. 
LUK.24.51	Og mens han velsignede dem, skiltes han fra dem og blev taget op til Himlen. 
LUK.24.52	Disciplene lovpriste ham og vendte derpå glade tilbage til Jerusalem, 
LUK.24.53	og de kom til stadighed i templet og priste Gud.
JHN.1.1	I begyndelsen var Ordet. Ordet var hos Gud, og Ordet var Gud.
JHN.1.2	Ordet var til fra begyndelsen, sammen med Gud. 
JHN.1.3	Alt blev til gennem det Ord, ja uden det blev intet af det til, som nu findes. 
JHN.1.4	Ordet havde Livet i sig, og det Liv blev menneskenes Lys. 
JHN.1.5	Lyset strålede midt i mørket, og mørket fik ikke bugt med det.
JHN.1.6	Et menneske stod frem, sendt fra Gud. Hans navn var Johannes. 
JHN.1.7	Han kom for at pege på Lyset, for at alle derigennem kunne komme til tro. 
JHN.1.8	Han var ikke selv Lyset, men skulle aflægge vidnesbyrd om Lyset. 
JHN.1.9	Det sande Lys var på vej ind i verden. Det bringer lys til ethvert menneske.
JHN.1.10	Ordet kom til denne verden, en verden, han selv havde skabt, men verden ville ikke kendes ved ham. 
JHN.1.11	Han kom til sit eget folk, men de tog ikke imod ham. 
JHN.1.12	Men dem, der tog imod ham, dem, der troede på ham, dem gav han ret til at kalde sig Guds børn. 
JHN.1.13	De blev født på ny. Det er ikke en almindelig menneskelig fødsel forårsaget af menneskers beslutning og handling. Det er en guddommelig fødsel.
JHN.1.14	Ordet blev menneske og slog sig ned iblandt os. Vi fik lov at se hans herlighed—en herlighed, som den fuldkomne
JHN.1.15	(Og Johannes Døber vidnede om ham. Han råbte sit budskab ud: „Det var ham, jeg mente, da jeg sagde: ‚Han, som skal træde frem efter mig, er større end mig, for han var til, før jeg blev født.’ ”)
JHN.1.16	Vi har jo alle fået del i Guds søns herlighed, og vi har oplevet Guds nåde, som overgår alle tidligere udtryk for hans nåde,
JHN.1.17	for Moses bragte os Toraen, men Jesus, den ventede Messias, bragte os den fuldkomne nåde og sandhed.
JHN.1.18	Intet menneske har nogensinde set Gud. Men den fuldkomne Søn,
JHN.1.19	Johannes kom med følgende vidnesbyrd om Jesus, da de jødiske ledere i Jerusalem sendte en gruppe præster og levitter
JHN.1.20	men han svarede uden omsvøb: „Jeg er ikke Messias.”
JHN.1.21	„Jamen, hvem er du så?” spurgte de. „Er du profeten Elias, som er vendt tilbage?”
JHN.1.21	„Nej,” svarede han.
JHN.1.21	„Er du den store Profet, vi venter på?”
JHN.1.21	„Nej.”
JHN.1.22	„Jamen, hvem er du så? Sig os det! Vi skal jo have et svar med til dem, der har sendt os. Hvad siger du om dig selv?”
JHN.1.23	Han svarede: „Jeg er den, som Esajas profeterede om, da han sagde:
JHN.1.23	‚Der lyder en stemme i ødemarken:
JHN.1.23	Gør vejen klar til Herrens komme!’
JHN.1.24	Gruppen var blevet sendt derud af farisæerne,
JHN.1.25	og derfor spurgte de Johannes: „Hvis du hverken er Messias eller Elias eller Profeten, hvorfor døber du så?”
JHN.1.26	„
JHN.1.27	Det er ham, jeg baner vej for, og han har større autoritet, end jeg har. Jeg er ikke engang værdig til at hjælpe ham sandalerne af.”
JHN.1.28	Det her fandt sted ved Betania øst for Jordanfloden,
JHN.1.29	Den følgende dag kom Jesus gående hen mod Johannes, der var omgivet af en gruppe af sine disciple. „Se dér!” sagde Johannes, „dér kommer Guds Lam! Det er ham, der skal tage hele verdens synd på sig. 
JHN.1.30	Det var ham, jeg hentydede til, da jeg sagde: ‚Han, som skal træde frem efter mig, er større end mig, for han var til, før jeg blev født.’ 
JHN.1.31	I begyndelsen vidste jeg ikke, hvem Messias var, men jeg døber jer, for at Israels folk må få øjnene op for, hvem han er.”
JHN.1.32	Johannes kom derefter med følgende vidnesbyrd om Jesus: „Jeg så Helligånden komme ned fra himlen ligesom en due og blive over ham. 
JHN.1.33	Indtil da vidste jeg ikke, hvem der var Messias, men da Gud sendte mig for at døbe med vand, sagde han til mig: ‚Ham du ser Ånden komme ned over og blive over, ham er det! Det er ham, der døber med Helligåndens kraft.’ 
JHN.1.34	Det har jeg nu set, og derfor kan jeg give jer det vidnesbyrd, at han virkelig er Guds Søn!”
JHN.1.35	Dagen efter stod Johannes der igen sammen med to af sine disciple. 
JHN.1.36	Da han så Jesus komme gående, sagde han: „Se! Det er Guds Lam!”
JHN.1.37	Da de to disciple hørte det, fulgte de efter Jesus. 
JHN.1.38	Han lagde mærke til, at de fulgte efter ham, og vendte sig om mod dem. „Hvad vil I?” spurgte han.
JHN.1.38	„Mester, hvor bor du?”
JHN.1.39	„Kom og se,” svarede han. Så gik de med ham hen til det sted, hvor han boede. Klokken var ca. 10 om formiddagen,
JHN.1.40	En af de to mænd, som fulgte med Jesus, hed Andreas. Han var bror til Simon Peter. 
JHN.1.41	Det første Andreas derefter gjorde, var at finde sin bror og sige til ham: „Vi har mødt Messias!” 
JHN.1.42	Og han tog ham med hen til Jesus. Jesus så Simon i øjnene og sagde: „Du er Simon, Johannesʼ søn,
JHN.1.43+JHN.1.44	Næste dag besluttede Jesus at begynde rejsen tilbage til Galilæa. Han mødte da Filip, der var fra Betsajda ligesom Andreas og Peter, og han sagde til ham: „Kom med mig og bliv min discipel.” 
JHN.1.45	Filip gik straks hen for at finde Natanael. „Vi har mødt Messias,” fortalte han, „ham, som Moses og profeterne har skrevet om. Han hedder Jesus og er søn af en, der hedder Josef fra Nazaret.”
JHN.1.46	„Nazaret?” udbrød Natanael. „Kan noget godt komme fra Nazaret?”
JHN.1.46	„Kom selv og se,” svarede Filip.
JHN.1.47	Da Jesus så Natanael komme, sagde han: „Dér kommer en israelit, som er helt igennem ærlig.”
JHN.1.48	„Hvor kender du mig fra?” spurgte Natanael.
JHN.1.48	„Jeg så dig under figentræet, inden Filip kaldte på dig.”
JHN.1.49	„Mester, så må du være Guds Søn, Israels konge!”
JHN.1.50	„Tror du, bare fordi jeg sagde, at jeg så dig under figentræet? Du skal komme til at se større ting end det.”
JHN.1.51	Så fortsatte han: „Det siger jeg jer: I skal få lov at se himlen åben og engle bevæge sig op og ned mellem Gud og Menneskesønnen.”
JHN.2.1	To dage senere var Jesu mor med ved et bryllup i byen Kana i Galilæa. 
JHN.2.2	Jesus og hans disciple var også indbudt. 
JHN.2.3	Under festen slap vinen op, og Jesu mor kom hen til ham og sagde: „Der er ikke mere vin.”
JHN.2.4	„Lad mig være i fred, mor,” sagde han. „Tiden er ikke inde endnu.” 
JHN.2.5	Men hans mor gik hen til tjenerne og sagde: „Lige meget hvad han siger til jer, skal I bare gøre det!”
JHN.2.6	Der stod seks store vandkrukker i huset, som blev brugt ved de jødiske renselsesceremonier. De rummede hver ca. 100 liter. 
JHN.2.7	Jesus bad tjenerne om at fylde dem med vand. Da de havde fyldt dem til randen, 
JHN.2.8	sagde han: „Øs nu noget op og gå hen til den ansvarlige for festen, så han kan smage på det.” 
JHN.2.9	Det gjorde de så, og han smagte på vandet, der nu var forvandlet til vin. Da han ikke vidste, hvor det kom fra—for det var kun tjenerne, der vidste det—kaldte han på brudgommen 
JHN.2.10	og sagde: „Man plejer ellers at servere den fine vin først, og senere, når folk er kommet lidt i stemning, den billige vin. Hvorfor har du gemt den fine vin til nu?”
JHN.2.11	Det mirakel, som Jesus udførte i Kana i Galilæa, var det første tegn på hans autoritet og magt, og hans disciple troede på, at han virkelig var sendt af Gud.
JHN.2.12	Derefter tog han til Kapernaum sammen med sin mor, sine brødre og sine disciple, og dér blev de nogle dage.
JHN.2.13	Nu nærmede den jødiske påske sig, og Jesus tog til Jerusalem for at deltage i højtiden. 
JHN.2.14	Inde på selve tempelpladsen så han en masse mennesker, som solgte offerdyr. Der var både køer, får og duer. Der var også nogle, som sad ved små borde og vekslede penge. 
JHN.2.15	Da lavede Jesus sig en pisk af reb og jog alle fårene og køerne ud. Han vendte bunden i vejret på valutahandlernes pengeposer og væltede deres borde. 
JHN.2.16	Til dem, der solgte duer, råbte han: „Pak jeres ting sammen og forsvind!” „I må ikke gøre min Fars hus til en markedsplads.” 
JHN.2.17	Da hans disciple så, hvad han gjorde, kom de i tanker om det ord i Skriften,
JHN.2.18	De jødiske ledere protesterede: „Hvem har givet dig lov til at jage folk ud af templet? Kan du gøre et mirakel som tegn på, at du handler på Guds vegne?”
JHN.2.19	Jesus svarede: „Ja, det kan jeg godt. Hvis I ødelægger Guds bolig, så vil jeg rejse den igen inden tre dage.”
JHN.2.20	„Det har taget 46 år at bygge Guds bolig,” indvendte de jødiske ledere, „og så vil du rejse den igen inden tre dage!”
JHN.2.21	Den „Guds bolig”, Jesus hentydede til, var ikke templet, men hans eget legeme. 
JHN.2.22	Efter at han var opstået fra de døde, kom hans disciple i tanke om, at han havde sagt det. Da forstod de, hvad han mente, og de kom til tro på Skriftens ord.
JHN.2.23	På grund af de mirakler, Jesus gjorde i Jerusalem under påskehøjtiden, var der mange mennesker, der blev overbeviste om, at han måtte være Messias. 
JHN.2.24+JHN.2.25	Men Jesus betroede sig ikke til dem,
JHN.3.1	En aften efter mørkets frembrud kom en af de jødiske ledere, en farisæer ved navn Nikodemus, for at tale med Jesus. 
JHN.3.2	„Mester,” sagde han, „vi er klar over, at Gud har sendt dig, for ingen kunne gøre de mirakler, du gør, hvis ikke Gud var med ham.”
JHN.3.3	Da sagde Jesus: „Det siger jeg dig: Det er kun, hvis et menneske bliver født igen,
JHN.3.4	„Hvad mener du?” udbrød Nikodemus. „Et voksent menneske kan da umuligt komme ind i sin mors mave igen og blive født endnu en gang?”
JHN.3.5	Jesus svarede: „Det siger jeg dig: Det er kun, hvis et menneske bliver født af både vand
JHN.3.6	Et menneske føder et menneskebarn, men Guds Ånd føder et åndeligt barn. 
JHN.3.7	Du skal ikke være så forundret over, at jeg sagde, at I skal fødes igen. 
JHN.3.8	Tænk på vinden.
JHN.3.9	„Jamen, hvordan kan det ske?” spurgte Nikodemus.
JHN.3.10	Jesus svarede: „Du er lærer for Israels folk. Forstår du det ikke? 
JHN.3.11	Det siger jeg dig: Vi taler om det, vi kender til, og vi fortæller om det, vi har set—men I tror ikke på os! 
JHN.3.12	Hvis I ikke tror mig, når jeg fortæller jer om de jordiske ting, hvordan skulle I så kunne tro mig, hvis jeg begyndte at fortælle jer om de himmelske? 
JHN.3.13	Intet menneske har fået lov at se, hvad der er i Himlen, undtagen Menneskesønnen, som jo er kommet ned fra Himlen.
JHN.3.14+JHN.3.15	Ligesom Moses løftede kobberslangen op og satte den fast på en stang ude i ørkenen, og de, der så hen på den, reddede livet,
JHN.3.16	Gud elskede nemlig verden så højt, at han gav sin eneste Søn, for at enhver, der tror på ham, ikke skal gå fortabt, men få det evige liv. 
JHN.3.17	Gud sendte ikke sin Søn til verden for at dømme verden, men for at verden gennem ham kunne opleve frelse.
JHN.3.18	De, der tror på ham, bliver ikke dømt. Men de, der ikke tror på ham, er allerede dømt, for de har nægtet at tro på Guds egen Søn. 
JHN.3.19	Dommen kommer som følge af menneskers egne valg. Da Lyset kom ind i verden, valgte de nemlig mørket frem for lyset. Det gjorde de, fordi deres handlinger var onde. 
JHN.3.20	Onde mennesker hader lyset og undgår det. De ønsker ikke, at deres handlinger skal komme frem i lyset. 
JHN.3.21	Men de, der følger sandheden, kommer frem i lyset, så det kan ses, at de har handlet efter Guds vilje.
JHN.3.22	Efter sit ophold i Jerusalem vandrede Jesus rundt i Judæa sammen med sine disciple, hvor mange kom til dem og blev døbt.
JHN.3.23	Men også Johannes døbte stadig mange mennesker, for folk blev ved med at strømme ud til ham. Han opholdt sig oppe ved Ænon i nærheden af Salem, hvor der var masser af vand. 
JHN.3.24	(Johannes var endnu ikke blevet kastet i fængsel.)
JHN.3.25	En dag kom Johannesʼ disciple i diskussion med en af de jødiske ledere om, hvem der havde ret til at døbe. 
JHN.3.26	Efter diskussionen kom disciplene hen til Johannes og sagde: „Mester, den mand, som kom til dig øst for Jordanfloden, og som du har fortalt om, han døber også, og nu går alle folk over til ham!”
JHN.3.27	Johannes svarede: „Det er Gud, der giver hver enkelt af os vores særlige opgave. 
JHN.3.28	I har jo selv hørt mig sige, at jeg ikke er Messias, men jeg blev udsendt for at bane vejen for ham. 
JHN.3.29	Bruden tilhører brudgommen—men brudgommens ven, der står og venter på at høre brudgommens stemme, bliver glad, når han hører ham. Derfor glæder jeg mig af hele mit hjerte over det, som nu sker. 
JHN.3.30	Hans betydning vil blive større og større, min vil blive mindre og mindre.”
JHN.3.31	Han, som er kommet ovenfra, står over alt og alle, men de, som kommer fra denne verden, hører denne verden til og er optaget af det, som hører denne verden til. Han, som er kommet fra Himlen, står over alt. 
JHN.3.32	Han fortæller om det, han selv har set og hørt, og alligevel vil næsten ingen tro ham. 
JHN.3.33	Men enhver, som er kommet til tro på hans ord, kan skrive under på, at Gud taler sandt. 
JHN.3.34	Han, som Gud har sendt, taler Guds ord, for Gud giver ham af sin Ånd uden begrænsning. 
JHN.3.35	Faderen elsker Sønnen og har overgivet alt i hans hænder. 
JHN.3.36	Alle, der tror på Sønnen, har evigt liv, men de, der ikke adlyder ham, får ikke del i det liv. De forbliver under Guds dom.
JHN.4.1+JHN.4.2	Da farisæerne i Jerusalem fik meddelelse om, at Jesus fik flere disciple og døbte flere end Johannes— selv om det faktisk var Jesu disciple, der døbte—blev de vrede på ham. Da Jesus blev klar over det, 
JHN.4.3	brød han op fra Judæa for at vende tilbage til Galilæa.
JHN.4.4	Han vidste, at det var Guds plan, at han skulle rejse gennem Samaria. 
JHN.4.5+JHN.4.6	Da han nærmede sig byen Sykar i Samaria, standsede han op ved den berømte Jakobs brønd. Den ligger på et stykke jord, som patriarken Jakob købte og senere gav i arv til sin søn Josef. Jesus var træt efter den lange vandring og satte sig udmattet ved brønden. Klokken var cirka seks om aftenen.
JHN.4.7	Kort tid efter kom en samaritansk kvinde for at hente vand, og Jesus sagde til hende: „Vær venlig at give mig noget at drikke.” 
JHN.4.8	Han var alene, for hans disciple var gået ind til byen for at købe mad. 
JHN.4.9	Kvinden blev overrasket over, at en jøde henvendte sig til hende, for jøderne plejer ikke at ville have noget med samaritanere at gøre. „Hvordan kan det være, at du, som er jøde, beder mig, en samaritansk kvinde, om noget at drikke?” spurgte hun.
JHN.4.10	Jesus svarede: „Hvis du vidste, hvad Gud kan give dig, og hvis du forstod, hvem jeg er, så var det dig, der ville bede mig om noget at drikke—og så ville jeg give dig levende
JHN.4.11	„Du har jo ingen spand,” sagde hun, „og brønden her er meget dyb. Hvordan vil du så skaffe det levende vand? 
JHN.4.12	Du er vel ikke større end vores stamfar Jakob, som gav os denne brønd? Kan du give mig vand, der er bedre end det, både Jakob selv, hans familie og hans kvæg har drukket af?”
JHN.4.13	Jesus svarede: „Drikker man af det her almindelige vand, bliver man tørstig igen. 
JHN.4.14	Men drikker man af det vand, jeg giver, vil man aldrig mere tørste. Det vand, jeg giver, bliver som en kilde, der vælder frem med evigt liv.”
JHN.4.15	„Åh, giv mig noget af det vand!” udbrød kvinden. „Tænk, hvis man aldrig mere skulle tørste og være nødt til at gå helt herud efter vand!”
JHN.4.16	„Gå hjem og hent din mand,” sagde Jesus.
JHN.4.17+JHN.4.18	„Jeg har ikke nogen mand,” svarede kvinden.
JHN.4.17+JHN.4.18	„Det har du ret i, for du har haft fem mænd; og ham, du nu bor sammen med, er du ikke gift med. Dér sagde du noget sandt.”
JHN.4.19	„Herre,” udbrød kvinden, „du må være en profet! 
JHN.4.20	Kan du så forklare mig, hvorfor I jøder påstår, at det kun er i templet i Jerusalem, man kan tilbede Gud? Vi har jo fra gammel tid tilbedt Gud på det her bjerg.”
JHN.4.21	Jesus svarede: „Tro mig: Den tid kommer, hvor det ikke længere er væsentligt, hvor man tilbeder Gud—her eller i Jerusalem. 
JHN.4.22	I samaritanere tilbeder det, som I ikke kender, men vi tilbeder det, vi kender, for frelsen udgår fra jøderne. 
JHN.4.23	Men der kommer en tid, ja, den er allerede kommet, hvor de sande tilbedere skal tilbede Faderen i ånd og sandhed. Det er den slags tilbedere, Faderen søger. 
JHN.4.24	Gud er ånd, og de, der tilbeder ham, skal tilbede i ånd og sandhed.”
JHN.4.25	Kvinden sagde: „Jeg ved, at Messias skal komme engang, og når han kommer, vil han forklare os alt.” 
JHN.4.26	Da sagde Jesus til hende: „Han står her og taler med dig!”
JHN.4.27	I det samme kom disciplene tilbage. De blev overraskede over, at han talte med en kvinde, men ingen af dem spurgte ham, hvorfor han gjorde det, eller hvad han ville hende.
JHN.4.28	Kvinden lod nu sin vandkrukke stå ved brønden og løb tilbage til byen. 
JHN.4.29	„Kom og se en mand, som har fortalt mig alt, hvad jeg har gjort!” råbte hun. „Mon ikke han er Messias?” 
JHN.4.30	Straks løb en masse mennesker ud for at se, hvem det var, hun snakkede om.
JHN.4.31	Da kvinden var gået, sagde disciplene til Jesus: „Mester, kom og få noget at spise.” 
JHN.4.32	Men Jesus svarede: „Jeg har mad at spise, som I ikke kender til.” 
JHN.4.33	Disciplene spurgte hinanden: „Hvem kan være kommet med mad til ham?”
JHN.4.34	Jesus svarede: „
JHN.4.35	I siger nok: ‚Der er stadig fire måneder, til høsten begynder.’ Men jeg siger jer: Luk øjnene op! ‚Markerne’ er hvide og parate til at blive høstet! 
JHN.4.36	Høstfolkene er allerede begyndt at arbejde og få deres løn. De samler afgrøde ind til evigt liv. Den, som sår, skal glæde sig sammen med den, som høster, 
JHN.4.37	for her gælder det ordsprog: ‚Én sår, og en anden høster.’ 
JHN.4.38	Jeg har sendt jer ud for at høste det, som I ikke har arbejdet med. Andre har slidt i det før jer, men I skal fuldføre det, som de begyndte.”
JHN.4.39	Kvinden gik rundt og fortalte alle og enhver om, hvordan Jesus havde vidst ting om hende, som en fremmed ikke kunne vide. Som resultat heraf var der mange samaritanere fra den by, som kom til tro på ham.
JHN.4.40	Da samaritanerne kom ud til brønden, indbød de straks Jesus til at komme ind og overnatte i byen, og han blev hos dem i to dage. 
JHN.4.41	I løbet af den tid kom mange til tro ved at lytte til hans ord, 
JHN.4.42	og de sagde til kvinden: „Nu tror vi, fordi vi selv har hørt ham, og ikke kun på grund af det, du fortalte. Han er virkelig verdens Frelser, den Messias, vi har ventet på.
JHN.4.43	Da de to dage var gået, fortsatte Jesus sin rejse til Galilæa, dog ikke til sin hjemby, 
JHN.4.44	for han havde jo selv sagt, at en profet ikke er anerkendt i sin egen by. 
JHN.4.45	Men de øvrige galilæere tog imod ham med åbne arme. Mange havde nemlig været i Jerusalem under påskefesten og havde set de undere, han havde udført der.
JHN.4.46	Jesus slog sig foreløbig ned i Kana, hvor han havde gjort vand til vin.
JHN.4.47	Da han hørte, at Jesus var ankommet til Kana, tog han straks af sted, opsøgte Jesus og bad ham følge med til Kapernaum for at helbrede drengen, der lå for døden.
JHN.4.48	„I vil kun tro på mig, hvis I ser tegn og undere,” sagde Jesus.
JHN.4.49	„Herre,” bønfaldt embedsmanden, „du må komme, inden min lille dreng dør!”
JHN.4.50	„Du kan roligt gå hjem,” sagde Jesus, „din søn er helbredt.” Manden troede Jesus og gik. 
JHN.4.51	Allerede på vejen hjem traf han nogle af sine tjenere, der var gået ham i møde for at fortælle ham, at hans søn nu var rask. 
JHN.4.52	Han spurgte dem, hvornår drengen var begyndt at få det bedre. „I går aftes ved syvtiden
JHN.4.53	Da forstod han, at det var sket i det øjeblik, Jesus havde sagt: „Din søn er helbredt.” Og han selv og hele hans familie kom til tro på Jesus.
JHN.4.54	Det var det andet mirakuløse tegn, som Jesus udførte i Galilæa, efter at han var vendt hjem fra turen til Judæa.
JHN.5.1	Senere tog Jesus igen til Jerusalem for at deltage i en af jødernes højtider. 
JHN.5.2	Inde i byen, i nærheden af Fåreporten, var der en dam, som var omgivet af fem søjlegange. Den hed Betesda på hebraisk. 
JHN.5.3	Dér lå der en mængde syge, blinde, lamme og forkrøblede mennesker. De lå og ventede på, at vandet skulle komme i bevægelse.
JHN.5.4	En Herrens engel kom nemlig nu og da ned og satte vandet i bevægelse, og den, som derefter først steg ned i det, blev helbredt, lige meget hvad han fejlede. 
JHN.5.5	En af dem, der lå ved dammen, havde været lam i 38 år. 
JHN.5.6	Da Jesus så ham og var klar over, at han havde været syg længe, spurgte han: „Vil du være rask?” 
JHN.5.7	Den syge mand svarede: „Mester, jeg har ingen til at hjælpe mig ned i dammen, når vandet kommer i bevægelse. Når jeg prøver at slæbe mig derhen, er der altid en anden, der kommer først.” 
JHN.5.8	Jesus sagde til ham: „Rejs dig op, rul din sovemåtte sammen og gå på dine ben!” 
JHN.5.9	Straks blev manden helbredt. Han rullede måtten sammen og begyndte at gå omkring.
JHN.5.9	Men da det var sabbat den dag, 
JHN.5.10	irettesatte de jødiske ledere manden, der var blevet rask. „Du må ikke bære din sovemåtte! Det er jo sabbat.” 
JHN.5.11	„Jamen, den mand, der helbredte mig, sagde, at jeg skulle tage min måtte og gå!”
JHN.5.12	„Hvem var det, der sagde det?” spurgte de.
JHN.5.13	Det vidste manden ikke, og Jesus var forsvundet i folkemængden.
JHN.5.14	Senere fandt Jesus ham på tempelpladsen. „Nu er du rask,” sagde han, „lev ikke mere i synd, så du ikke bliver ramt af noget endnu værre.”
JHN.5.15	Så gik manden hen til de jødiske ledere og fortalte dem, at det var Jesus, der havde helbredt ham. 
JHN.5.16	Derfor anklagede de Jesus for at overtræde loven ved at arbejde på hviledagen. 
JHN.5.17	Men Jesus svarede: „Min Far arbejder i dag, så det gør jeg også.”
JHN.5.18	Den udtalelse gjorde de jødiske ledere endnu mere opsatte på at slå ham ihjel, fordi han ikke blot overtrådte sabbatslovene, men også kaldte Gud for sin Far og dermed gjorde sig til ét med Gud.
JHN.5.19	Jesus fortsatte: „Det siger jeg jer: Sønnen kan intet gøre af sig selv. Han gør kun det, han ser sin Far gøre. Hvad Faderen gør, det gør Sønnen også. 
JHN.5.20	For Faderen elsker Sønnen og viser ham alt, hvad han selv gør. Og han vil vise ham endnu større undere end den mands helbredelse, og I vil komme til at undre jer. 
JHN.5.21	Ligesom Faderen opvækker mennesker fra de døde og giver dem nyt liv, sådan giver også Sønnen nyt liv til hvem, han vil. 
JHN.5.22	Faderen vil ikke selv dømme nogen, men han har overgivet al domsafsigelse til Sønnen, 
JHN.5.23	for at alle skal ære Sønnen, ligesom de ærer Faderen. Hvis de ikke ærer Sønnen, som Faderen har sendt, ærer de heller ikke Faderen.
JHN.5.24	Det siger jeg jer: De, der tager imod mit budskab og tror på Gud, som sendte mig, de har det evige liv og bliver ikke stillet for domstolen. De er allerede blevet overflyttet fra døden til livet.
JHN.5.25	Det siger jeg jer: Den tid kommer—ja, den er her allerede—da de døde skal høre Guds Søns røst og leve. 
JHN.5.26	Faderen bærer kilden til livet i sig, og han har givet mig den samme magt til at give liv. 
JHN.5.27	Faderen har også givet mig magt til at dømme, fordi jeg er Menneskesønnen.
JHN.5.28+JHN.5.29	I skal ikke undre jer over, at de døde engang skal høre Guds Søns røst og stå op fra deres grave. De, der har gjort det gode, vil få det evige liv, mens de, der har gjort det onde, vil få deres dom.
JHN.5.30	Jeg kan ikke gøre noget af mig selv, men jeg lytter til min Far, og på det grundlag dømmer jeg. Derfor er min dom retfærdig. Det er jo ikke min egen vilje, jeg vil fremme, men hans vilje, som sendte mig.
JHN.5.31	Hvis jeg anbefaler mig selv, er min anbefaling ikke gyldig. 
JHN.5.32+JHN.5.33	Men nu er der en anden, som har fortalt jer om mig, og det er Johannes. I har selv forhørt jer hos ham, og jeg kan forsikre jer for, at det, han har sagt om mig, er sandt. 
JHN.5.34	Jeg er ikke afhængig af menneskers vidneudsagn, men jeg har sagt det her i håb om, at I vil tro på, hvad jeg siger, og få del i det evige liv. 
JHN.5.35	Johannes var for en tid som lyset fra en lampe, og I var glade for at høre, hvad han havde at sige, 
JHN.5.36	men jeg henviser til et vidnesbyrd, der er større end hans, nemlig de undere, jeg har gjort. Det er min Far, der giver mig magt til at udføre dem, og de viser, at Faderen har sendt mig.
JHN.5.37	Også Faderen selv har vidnet om mig, men I har aldrig set eller hørt ham. 
JHN.5.38	Og fordi I nægter at tro på den, han har sendt, har hans ord ikke slået rod i jer.
JHN.5.39	Skriften fortæller også om mig. I studerer Skriften, fordi I tror, at I finder det evige liv dér. Og selv om Skriften fortæller om mig, 
JHN.5.40	er I alligevel ikke villige til at komme til mig for at få livet.
JHN.5.41	Jeg er ikke ude efter menneskers anerkendelse. 
JHN.5.42	Jeg ved, hvordan I er, og at I ikke har kærligheden til Gud i jer. 
JHN.5.43	Jeg er kommet, fordi min Far har sendt mig, men I vil ikke høre efter, hvad jeg siger. Men folk, der ikke er sendt af ham, og som kun anbefaler sig selv, dem lytter I gerne til. 
JHN.5.44	I søger efter anerkendelse fra hinanden, men den anerkendelse, som kommer fra den eneste sande Gud, den er I ikke interesseret i. Hvordan skulle I da kunne tro på mig?
JHN.5.45	I skal ikke tro, det er mig, der vil anklage jer over for Faderen. Nej, det bliver Moses, ham som I har sat jeres lid til. 
JHN.5.46	Hvis I virkelig troede Moses, ville I også tro på mig, for det er om mig, han har skrevet. 
JHN.5.47	Men hvis I ikke tror på hans skrifter, hvordan skulle I så kunne tro på mig?”
JHN.6.1	Nogen tid efter sejlede Jesus og disciplene over til den østlige side af Galilæasøen, som også kaldes Tiberiassøen. 
JHN.6.2	En stor skare mennesker fulgte efter ham inde på bredden, fordi de havde set, hvordan han mirakuløst havde helbredt de syge. 
JHN.6.3	Da de var gået i land, gik de op på en skråning, og der satte Jesus sig ned og begyndte at undervise disciplene. 
JHN.6.4	(Der var kun få dage til den jødiske påskehøjtid.) 
JHN.6.5	Da han kiggede op, så han, at en stor skare mennesker var på vej hen imod ham.
JHN.6.5	Senere på dagen sagde han til Filip: „Hvor kan vi købe brød, så alle de her mennesker kan få noget at spise?” 
JHN.6.6	Det sagde han for at udfordre Filips tro, for han vidste godt selv, hvad han ville gøre. 
JHN.6.7	Filip svarede: „Selv om vi købte brød for 200 denarer, ville der kun blive en lille smule til hver.”
JHN.6.8	En anden discipel, Andreas, Simon Peters bror, sagde: 
JHN.6.9	„Her er en dreng med fem bygbrød og to fisk. Men hvad er det til så mange mennesker?”
JHN.6.10	„Sig til folk, at de skal sætte sig ned,” sagde Jesus. Alle satte sig ned på den græsklædte skråning. Der var mere end 5000 mænd, foruden kvinder og børn. 
JHN.6.11	Så tog Jesus brødene, takkede Gud og delte ud af dem. Det samme gjorde han med fiskene, 
JHN.6.12	og alle spiste sig mætte. Så sagde han til disciplene: „Saml nu de stykker sammen, som er tilovers, så der ikke går noget til spilde.” 
JHN.6.13	Det gjorde de, og det viste sig, at der var så meget brød tilovers fra de oprindelige fem bygbrød, at 12 kurve blev fyldt op.
JHN.6.14	Da det gik op for folk, hvilket under der var sket, udbrød de: „Han må være den Profet, som Gud har lovet at sende til os!” 
JHN.6.15	Jesus var klar over, at de var opsat på at føre ham bort med magt og gøre ham til konge. Derfor trak han sig tilbage og gik længere op ad bjerget for at være alene.
JHN.6.16	Hen imod aften gik disciplene ned til søen. 
JHN.6.17	Da Jesus endnu ikke var kommet ved mørkets frembrud, gik de om bord i båden og satte kurs mod Kapernaum. 
JHN.6.18	Inden længe begyndte det at blæse op, så de måtte kæmpe mod vinden og bølgerne. 
JHN.6.19	Da de havde roet ca. fem kilometer, fik de pludselig øje på Jesus, der kom gående på vandet hen mod båden, og de blev skrækslagne. 
JHN.6.20	„Det er mig,” råbte Jesus. „I skal ikke være bange!” 
JHN.6.21	Så tog de ham op i båden, og straks efter gik de i land ved deres bestemmelsessted.
JHN.6.22	Næste morgen var der stadig mange mennesker samlet på den østlige side af søen. De havde lagt mærke til, at der kun havde været én båd, og at Jesus ikke var med om bord, da disciplene sejlede ud. 
JHN.6.23	I mellemtiden var der kommet en del småbåde fra Tiberias, og de havde lagt til i nærheden af det sted, hvor bespisningsunderet var foregået. 
JHN.6.24	Da folk nu opdagede, at hverken Jesus eller hans disciple var der, gik de om bord i bådene og sejlede over til Kapernaum for at lede efter ham dér.
JHN.6.25	Da de havde fundet ham, spurgte de: „Mester, hvordan er du kommet herover?”
JHN.6.26	Jesus svarede: „Det siger jeg jer: I søger mig, fordi I kunne spise jer mætte, ikke fordi I forstod betydningen af det under, jeg udførte. 
JHN.6.27	Arbejd ikke for den mad, som forgår, men for den mad, som varer ved og giver evigt liv, det liv, som Faderen, Gud selv, har givet Menneskesønnen fuldmagt til at give jer.”
JHN.6.28	„Jamen, hvordan kan vi arbejde for Gud?” spurgte de.
JHN.6.29	Jesus svarede: „At arbejde for Gud vil sige at tro på den, han har sendt.”
JHN.6.30	Så spurgte de: „Hvilket tegn vil du give os, så vi kan tro dig? 
JHN.6.31	Vores forfædre, der vandrede i ørkenen, fik jo sendt manna fra himlen, sådan som der står skrevet: ‚Han gav dem brød fra himlen at spise.’ ”
JHN.6.32	Jesus svarede: „Det siger jeg jer: Det var ikke Moses, der gav dem brød. Det var min Far. Og han tilbyder jer nu det virkelige brød fra Himlen. 
JHN.6.33	Guds brød er den, som kommer ned fra Himlen, den, som giver liv til mennesker.”
JHN.6.34	„Så giv os det brød hver dag!” sagde de alle sammen.
JHN.6.35	Jesus svarede: „Jeg er det brød, der giver liv. Ingen af dem, der kommer til mig, vil nogen sinde sulte; og den, der tror på mig, vil aldrig mere tørste. 
JHN.6.36	Men som jeg har sagt jer før: I tror det ikke, selv om I har set mig. 
JHN.6.37	Dog er der nogle, som vil komme til mig, nemlig alle dem, som Faderen giver mig, og dem vil jeg aldrig vise bort. 
JHN.6.38	Jeg er jo kommet fra Himlen, ikke for at gøre det, jeg selv vil, men for at gøre det, min Far vil. 
JHN.6.39	Og det er hans vilje, at jeg ikke skal miste en eneste af alle dem, han har givet mig. 
JHN.6.40	Min Far vil nemlig, at alle, der ser Sønnen og tror på ham, skal have evigt liv, og at jeg skal oprejse dem fra de døde på den sidste dag.”
JHN.6.41	De jødiske ledere kunne ikke acceptere, at Jesus havde sagt, at han var kommet ned fra Himlen. 
JHN.6.42	De stak hovederne sammen og hviskede til hinanden: „Det er jo Jesus, ham der er søn af Josef! Vi ved, hvem hans far og mor er. Hvad er det for noget snak, at han skulle være kommet ned fra Himlen?”
JHN.6.43	Men Jesus svarede: „Lad være med at stå der og skumle! 
JHN.6.44	Ingen kan komme til mig, hvis ikke Faderen, som sendte mig, drager dem til mig, og på den sidste dag vil jeg opvække dem fra de døde. 
JHN.6.45	Der står skrevet hos profeterne: ‚De vil alle blive undervist af Gud.’
JHN.6.45	Alle, som har lyttet til Faderen og erkendt sandheden, vil komme til mig. 
JHN.6.46	Det betyder ikke, at der er nogen, som har set Faderen, undtagen mig, som er kommet fra Gud. 
JHN.6.47	Det siger jeg jer: Den, der tror, har allerede fået det evige liv. 
JHN.6.48	Jeg er det brød, der giver liv. 
JHN.6.49	Det gav ikke jeres forfædre livet at spise det brød, der kom ned fra himlen under ørkenvandringen. 
JHN.6.50	Det brød, jeg taler om, er kommet ned fra Himlen, for at alle kan få mulighed for at spise det. Og gør de det, skal de ikke dø. 
JHN.6.51	Jeg er det livgivende brød, der er kommet ned fra Himlen. Alle, som spiser af det brød, skal leve i al evighed. Det brød er mit eget legeme, som jeg vil give til mennesker, for at de kan opnå det evige liv.”
JHN.6.52	Det udløste en heftig diskussion blandt de jødiske ledere. „Hvad mener han?” sagde de. „Hvordan kan han give os sit legeme at spise?”
JHN.6.53	Så sagde Jesus til dem: „Det siger jeg jer: Hvis ikke I spiser Menneskesønnens legeme og drikker hans blod, har I ikke evigt liv i jer! 
JHN.6.54	Men de, der spiser mit legeme og drikker mit blod, har evigt liv, og jeg vil opvække dem på den sidste dag. 
JHN.6.55	Mit legeme er den sande mad, og mit blod er den sande drik. 
JHN.6.56	De, der spiser mit legeme og drikker mit blod, vil opleve et varigt fællesskab med mig. 
JHN.6.57	Jeg lever i kraft af Gud, som har sendt mig, ham som er kilden til alt liv. På samme måde skal de, der spiser mig, leve i kraft af mig. 
JHN.6.58	Jeres forfædre spiste manna, som kom ned fra himlen, men det gav dem ikke evigt liv. Anderledes er det med dem, der spiser af det brød, som nu er kommet ned fra Himlen—de skal leve til evig tid.”
JHN.6.59	Alt det her sagde Jesus, mens han underviste i synagogen i Kapernaum.
JHN.6.60	Selv mange af Jesu tilhængere begyndte at stikke hovederne sammen og sige til hinanden: „Nu er han gået for vidt. At sige sådan noget er helt uacceptabelt!”
JHN.6.61	Jesus var klar over, hvad det var, de mumlede om. „Er de ord, jeg her har talt, nok til, at I falder fra?” spurgte han. 
JHN.6.62	„Hvad ville I da sige til at se Menneskesønnen stige op til Himlen, hvor han kom fra? 
JHN.6.63	Det er kun Guds Ånd, der kan give åndeligt liv. Det liv kan man ikke få på menneskelig vis, men de ord, jeg har talt til jer, giver liv, fordi de kommer fra Guds Ånd. 
JHN.6.64	Men nogle af jer tror ikke på mig.” Jesus vidste nemlig fra begyndelsen, hvem der ikke troede på ham, og at en af hans disciple ville forråde ham. 
JHN.6.65	Han tilføjede: „Det var det, jeg mente, da jeg sagde, at ingen kan komme til mig, hvis ikke Faderen drager dem til mig.”
JHN.6.66	Derefter var der mange af Jesu tilhængere, der trak sig tilbage og ikke længere ville have noget med ham at gøre. 
JHN.6.67	Så vendte Jesus sig til de Tolv og spurgte: „Går I også jeres vej?”
JHN.6.68	Simon Peter svarede: „Herre, hvor skulle vi gå hen? Du taler de ord, som giver evigt liv, 
JHN.6.69	og vi er kommet til tro på og har erkendt, at du er Messias, Guds Søn!
JHN.6.70	Da sagde Jesus: „Jeg har selv udvalgt jer 12, og alligevel er en af jer en djævel.” 
JHN.6.71	Dermed hentydede han til Judas Iskariot, som senere forrådte ham, skønt han var en af de Tolv.
JHN.7.1	Derefter vandrede Jesus omkring i Galilæa. Han holdt sig borte fra Judæa, fordi de jødiske ledere dér var ude på at slå ham ihjel. 
JHN.7.2	Men løvhyttefesten, en af de årlige jødiske højtider, nærmede sig, 
JHN.7.3	og Jesu brødre opfordrede ham til ikke kun at vandre rundt i Galilæa, men at tage ned til Judæa. „Tag med ned og gør nogle flere mirakler, så også dine tilhængere dér kan se dem,” sagde de. 
JHN.7.4	„Du bliver aldrig berømt, så længe du gemmer dig i den her afkrog af verden. Hvis du ønsker at blive kendt, må du profilere dig selv noget mere!” 
JHN.7.5	Ikke engang hans egne brødre troede på ham.
JHN.7.6	Jesus svarede: „For mig er tiden endnu ikke kommet, men I kan gøre, hvad I vil, hvornår I vil. 
JHN.7.7	Denne verdens mennesker har ingen grund til at hade jer, men de hader mig, fordi jeg konfronterer dem med deres synd og ondskab. 
JHN.7.8	I kan godt rejse op til festen, men jeg går ikke med jer, for min tid er endnu ikke kommet.” 
JHN.7.9	Så tog de af sted, mens Jesus blev i Galilæa.
JHN.7.10	Noget senere tog Jesus også af sted, men i al hemmelighed. 
JHN.7.11	Under festen søgte de jødiske ledere efter ham. „Hvor bliver han af?” spurgte de hinanden. 
JHN.7.12	Han var byens store samtaleemne. „Han er et godt menneske,” hviskede nogle. „Nej, han vildleder folk,” var der andre, der mente. 
JHN.7.13	Ingen turde tale højt om ham af frygt for de jødiske ledere.
JHN.7.14	Midt under den ugelange fest kom Jesus ind på tempelpladsen og underviste de mange mennesker, der flokkedes om ham.
JHN.7.15	De jødiske ledere var der også. „Hvordan kan han kende Skrifterne så godt?” spurgte de undrende hinanden. „Han er jo ikke skriftlærd.”
JHN.7.16	„Min undervisning kommer ikke fra mine egne tanker, men fra ham, som sendte mig,” var Jesu svar. 
JHN.7.17	„Enhver, der er villig til at gøre Guds vilje, vil finde ud af om det, jeg siger, kommer fra Gud, eller det bare er mine egne tanker. 
JHN.7.18	Den, der fremfører sine egne tanker, ønsker selv at blive æret, men jeg ønsker at ære ham, som sendte mig. Derfor siger jeg sandheden uden nogen form for selviskhed.”
JHN.7.19	Jesus fortsatte med at tale til de jødiske ledere: „Har Moses ikke givet jer Toraens lovbud? Men ingen af jer overholder dem. Hvorfor vil I slå mig ihjel?”
JHN.7.20	„Du er ikke rigtig klog!” protesterede de omkringstående. „Hvem vil slå dig ihjel?”
JHN.7.21	Jesus ignorerede dem og fortsatte, henvendt til de jødiske ledere: „I undrer jer alle over, at jeg udførte et enkelt mirakel på en sabbat. 
JHN.7.22	Men hvad gør I selv? Overtræder I ikke den samme lov ved at omskære jeres sønner på sabbatten? I forklarer jeres overtrædelse med, at Moses har forordnet, at omskærelsen skal finde sted nøjagtig syv dage efter fødslen—ja, egentlig kommer den forordning ikke fra Moses, men den stammer helt tilbage fra patriarkerne.
JHN.7.23	Hvis det altså er tilladt at foretage omskærelse på et menneskes krop på en sabbat, for at Toraens bud ikke skal blive overtrådt, hvorfor hidser I jer så op over, at jeg på en sabbat gør et menneske rask? 
JHN.7.24	Hold op med at dømme så overfladisk. Døm retfærdigt!”
JHN.7.25	Jerusalems indbyggere var i vildrede:
JHN.7.25	—Er det ikke ham, de vil slå ihjel? 
JHN.7.26	Hvordan kan han så stå her og tale på et offentligt sted, uden at de siger et ord til ham?
JHN.7.26	—Mon vores ledere har accepteret, at han er Messias?
JHN.7.27	—Det 
JHN.7.28	„Nå, så I kender mig og ved, hvor jeg kommer fra!” råbte Jesus til dem. „Jeg kan fortælle jer, at det er den sande Gud, som har sendt mig. Ham kender I ikke, 
JHN.7.29	men jeg kender ham, fordi jeg var hos ham, og det er ham, der har sendt mig til jer.”
JHN.7.30	Efter den udtalelse var de jødiske ledere parate til at arrestere ham med det samme. Men ingen lagde hånd på ham, for den af Gud fastsatte tid var endnu ikke kommet. 
JHN.7.31	Dog var der mange i folkeskaren, der var parate til at tro på ham, og de gik rundt og sagde til hinanden: „Når Messias kommer, mon han så vil gøre flere undere, end den mand her har gjort?”
JHN.7.32	Da farisæerne hørte, hvad der blev hvisket i krogene, fik de ypperstepræsterne med på at sende tempelvagten hen for at arrestere ham.
JHN.7.33	Da sagde Jesus: „Endnu en kort tid skal jeg være hos jer. Derefter vender jeg tilbage til ham, der udsendte mig. 
JHN.7.34	I vil lede efter mig, men I vil ikke kunne finde mig, for I kan ikke komme derhen, hvor jeg er.”
JHN.7.35+JHN.7.36	De jødiske ledere spurgte undrende hinanden: „Hvad mener han? Hvor mon han vil tage hen, så vi ikke skulle kunne finde ham? Mon han vil rejse til udlandet og prædike for de græsktalende eksiljøder?”
JHN.7.37	På den sidste og største højtidsdag under løvhyttefesten trådte Jesus frem og råbte: „De, der tørster, kan komme til mig for at få noget at drikke! 
JHN.7.38	Skriften siger, at vand skal strømme frem over det tørre land.
JHN.7.39	Med det „livgivende vand” mente Jesus Helligåndens kraft, som de, der var kommet til tro på ham, senere skulle få. Ånden var endnu ikke kommet, fordi Jesus endnu ikke var vendt tilbage til den himmelske herlighed.
JHN.7.40	Da folket hørte ham råbe disse ord, udbrød nogle: „Den mand må være den store Profet, vi har ventet på!” 
JHN.7.41	Andre sagde: „Han er Messias!” Atter andre: „Umuligt! Messias kommer ikke fra Galilæa. 
JHN.7.42	Siger Skriften ikke, at han skal nedstamme fra David, og at han skal komme fra Betlehem, hvor David blev født?” 
JHN.7.43	Der var således delte meninger om, hvem Jesus var. 
JHN.7.44	Nogle forlangte ham arresteret, men det skete ikke.
JHN.7.45	Tempelvagtmandskabet, der var blevet sendt hen for at arrestere Jesus, vendte tilbage til ypperstepræsterne og farisæerne med uforrettet sag. „Hvorfor pågreb I ham ikke?” spurgte man dem.
JHN.7.46	„Aldrig har noget menneske talt, som han gør,” svarede de.
JHN.7.47	„I er altså også blevet vildledt!” råbte farisæerne. 
JHN.7.48	„Er der måske en eneste af farisæerne eller de andre jødiske ledere, der tror på, at han er Messias? 
JHN.7.49	Men den uvidende hob, som ikke kender Toraen, de er under Guds dom.”
JHN.7.50	Her brød Nikodemus ind. Det var ham, der havde opsøgt Jesus, og han var selv farisæer: 
JHN.7.51	„Det er slet ikke lovligt at dømme en mand, medmindre man først foretager en nærmere undersøgelse af, hvad han har gjort, og han har fået lov til at forsvare sig.”
JHN.7.52	„Du er måske også fra Galilæa?” hånede de. „Slå op i Skriften og se efter. Der står ingen steder om en profet, der skal komme fra Galilæa.”
JHN.7.53	Derefter gik de hver til sit,
JHN.8.1	men Jesus gik ud til Olivenbjerget.
JHN.8.2	Tidligt næste morgen vendte han tilbage til templet. Snart var en mængde mennesker samlet, og han satte sig ned for at undervise dem.
JHN.8.3	En gruppe skriftlærde og farisæere kom nu med en kvinde, der var grebet på fersk gerning i utroskab. De stillede hende foran Jesus og sagde: 
JHN.8.4	„Mester! Kvinden her er grebet på fersk gerning i ægteskabsbrud. 
JHN.8.5	Toraen siger, at sådanne kvinder skal stenes ihjel.
JHN.8.6	De var ude på at få ham til at sige noget, som de bagefter kunne bruge imod ham, men Jesus bøjede sig forover, som han sad der, og skrev med fingeren i støvet.
JHN.8.7	Da de blev ved med at presse på med deres spørgsmål, rettede han sig op og sagde: „Den af jer, som er uden synd, skal være den første til at kaste en sten.” 
JHN.8.8	Så bøjede han sig igen forover og fortsatte med at skrive på jorden.
JHN.8.9	Da de, der var kommet med kvinden, fik den besked, luskede de bort, den ene efter den anden—de ældste først. Til sidst var Jesus alene tilbage med kvinden midt i folkemængden. 
JHN.8.10	Da rettede han sig op og så sig omkring. „Hvor blev de af?” spurgte han kvinden. „Var der ingen, der fordømte dig?” 
JHN.8.11	„Nej, Herre,” svarede hun.
JHN.8.11	„Det gør jeg heller ikke,” sagde Jesus. „Gå du blot, men synd fra nu af ikke mere.”
JHN.8.12	Jesus fortsatte med at tale til folkeskaren: „Jeg er verdens lys. Den, der følger mig, kommer ikke til at vandre i mørket, men får livets lys.”
JHN.8.13	Farisæerne protesterede: „Nu taler du igen om dig selv. Den slags vidneudsagn er ikke gyldige.”
JHN.8.14	Jesus svarede: „Selv om jeg taler om mig selv, er det dog et gyldigt og sandt vidnesbyrd, for jeg ved, hvorfra jeg er kommet, og jeg ved, hvor jeg går hen. Men det ved I ikke. 
JHN.8.15	I dømmer mig ud fra jeres menneskelige forudsætninger, men jeg dømmer ingen. 
JHN.8.16	Og hvis jeg endelig afsiger en dom, så er min dom gyldig, for jeg er ikke alene om den. Min Far, som sendte mig, står bag mig. 
JHN.8.17	Og står der ikke skrevet i den lov, I kender så godt, at når to vidner siger det samme, så er sagen afgjort? 
JHN.8.18	Jeg vidner altså om mig selv, og det andet vidne er min Far, som har sendt mig.”
JHN.8.19	„Hvor er din far da henne?” spurgte de.
JHN.8.19	„I kender hverken mig eller min Far,” svarede Jesus. „Hvis I var klar over, hvem 
JHN.8.20	Jesus sagde disse ord, mens han sad og underviste ved den store indsamlingsbøsse i templet. Han blev imidlertid ikke arresteret, for ifølge Guds plan var tiden endnu ikke inde til det.
JHN.8.21	Jesus fortsatte: „Jeg går bort, og I vil lede efter mig, men I skal dø i jeres synder. Hvor jeg går hen, kan I ikke komme.”
JHN.8.22	De jødiske ledere udbrød: „Mon han vil begå selvmord, siden han siger, at vi ikke kan komme til det sted, hvor han går hen?”
JHN.8.23	„Jeg kommer ovenfra,” svarede Jesus. „I tilhører denne verden, men det gør jeg ikke. 
JHN.8.24	Derfor sagde jeg, at I kommer til at dø i jeres synder. For kun hvis I tror på, at jeg er den, jeg er, kan I undgå at dø i jeres synder.”
JHN.8.25	„Jamen, hvem er du da?” spurgte de.
JHN.8.25	„Har I slet ikke hørt, hvad jeg har sagt?” udbrød Jesus. 
JHN.8.26	„Der er meget, jeg kunne sige om jer og dømme jer for. Men lad mig nøjes med at sige, at han, som sendte mig, altid taler sandt. Og det budskab, jeg har fra ham, er det, jeg giver videre til menneskene.”
JHN.8.27	De fattede ikke, at han talte til dem om sin himmelske Far. 
JHN.8.28	Da sagde Jesus: „Når I har fået Menneskesønnen løftet op, vil I forstå, at jeg er den, jeg er. Jeg gør intet af egen vilje, men jeg siger det, min Far har sagt, jeg skal sige. 
JHN.8.29	Han, som har sendt mig, står bag mig. Han har ikke forladt mig, for jeg gør altid det, der er hans vilje.”
JHN.8.30	Mens Jesus talte, kom mange i folkeskaren til tro på ham, 
JHN.8.31	og til dem sagde han: „Hvis I holder fast ved mine ord, er I virkelig mine disciple. 
JHN.8.32	I vil lære sandheden at kende, og sandheden skal sætte jer fri.”
JHN.8.33	„Sætte os fri?” afbrød de jødiske ledere ham. „Hvad mener du med det? Vi har aldrig været slaver af nogen. Vi er jo børn af Abraham!”
JHN.8.34	Jesus svarede: „Det siger jeg jer: Enhver, som lever i synd, er slave af synden. 
JHN.8.35	Slaver har ingen frihed og ingen rettigheder. De kan når som helst blive sendt bort. Sønnen, derimod, hører til i familien, og det bliver han ved med at gøre. 
JHN.8.36	Hvis Sønnen får sat jer fri, bliver I virkeligt frie.
JHN.8.37	Jeg ved, at I er børn af Abraham, men alligevel er I ude på at slå mig ihjel, for I har ikke plads til mit ord i jeres hjerter. 
JHN.8.38	 taler om det, jeg har set hos min Far. Men 
JHN.8.39	„Vores far, det er Abraham,” sagde de.
JHN.8.39	„Hvis I virkelig var Abrahams børn, ville I gøre, som han gjorde,” fortsatte Jesus. 
JHN.8.40	„Men nu prøver I at slå mig ihjel, jeg, som har sagt jer sandheden, den sandhed, jeg har fået fra Gud. Det ville Abraham aldrig have gjort. 
JHN.8.41	Nej, I adlyder jeres virkelige far, når I bærer jer sådan ad.”
JHN.8.41	„Vi er ikke uægte børn,” råbte de. „Vi har kun én far, og det er Gud!”
JHN.8.42	„Hvis Gud havde været jeres far, så ville I have elsket mig, for det er Gud, der har sendt mig. 
JHN.8.43	Hvorfor forstår I ikke, hvad jeg siger? Fordi I er ude af stand til at høre efter. 
JHN.8.44	Jeres far er Djævelen, og I er villige til at gøre alt det onde, som han gerne vil have jer til at gøre. Han har altid været ude på at ødelægge mennesker. Han har sat sig op imod sandheden, og der findes ikke noget sandt i ham. Det er helt naturligt for ham at lyve, for han er ophavsmand til alle former for løgn og bedrag. 
JHN.8.45	Mig tror I ikke på, fordi jeg siger sandheden. 
JHN.8.46	Hvem af jer kan påvise, at jeg skulle have gjort noget forkert? Når nu det, jeg siger, er sandt, hvorfor tror I så ikke på mig? 
JHN.8.47	Den, der tilhører Gud, lytter til hans ord. Men I lytter ikke til Guds ord, fordi I ikke er hans børn.”
JHN.8.48	„Din samaritaner!” snerrede de. „Har vi ikke hele tiden sagt, at du er besat af en ond ånd?”
JHN.8.49	„Jeg er ikke besat af nogen ond ånd,” svarede Jesus. „Jeg ærer min Far, men I vanærer mig. 
JHN.8.50	Jeg søger ikke min egen ære. Det er der en anden, der gør, og han skal dømme jer. 
JHN.8.51	Det siger jeg jer: Den, der adlyder mit ord, skal aldrig dø.”
JHN.8.52	„Nu ved vi, at du er besat af en ond ånd!” sagde de jødiske ledere triumferende. „Abraham er død. Profeterne er døde. Og nu kommer du og siger, at hvis man bare adlyder dig, skal man aldrig dø. 
JHN.8.53	Du påstår vel ikke, at du er større end vores far Abraham, der dog ligger i sin grav. Eller større end profeterne, som måtte dø. Hvem tror du egentlig, du er?”
JHN.8.54	Jesus svarede: „Hvis jeg lovpriste mig selv, ville det ikke være noget værd. Nu er det imidlertid min Far, der giver mig ære, ham, som I kalder jeres Gud, 
JHN.8.55	selv om I slet ikke kender ham. Men 
JHN.8.56	Jeres stamfar Abraham så med glæde frem til den dag, jeg skulle komme. Han fik lov at se mig, og han frydede sig over det.”
JHN.8.57	„Du er ikke engang 50 år, og så påstår du at have set Abraham!” protesterede de.
JHN.8.58	Jesus svarede: „Det siger jeg jer: Jeg har levet, fra længe før Abraham blev født.”
JHN.8.59	Det blev dem for meget, og de begyndte at samle sten op for at slå ham ihjel, men Jesus forsvandt i mængden og gik bort fra tempelområdet.
JHN.9.1	Da Jesus og disciplene senere gik omkring i byen, traf de en mand, som havde været blind fra fødslen. 
JHN.9.2	„Mester, hvorfor er den mand født blind?” spurgte disciplene. „Er det på grund af hans egne synder eller hans forældres?”
JHN.9.3	„Ingen af delene,” svarede Jesus. „Men det, der er sket med ham, vil føre til, at Guds kraft bliver synliggjort. 
JHN.9.4	Så længe det endnu er ‚dag’, må jeg
JHN.9.5	Mens jeg er i verden, er jeg verdens Lys.”
JHN.9.6	Derefter spyttede Jesus på jorden, lavede mudder af spyttet, smurte det på den blinde mands øjne 
JHN.9.7	og sagde til ham: „Gå hen og vask dig i den dam, der kaldes Shiloa.” (Shiloa betyder „udsendt”). Manden gik så hen og vaskede sig, og da han kom tilbage, kunne han se.
JHN.9.8	Hans naboer og andre, der kendte ham som den blinde tigger, sagde: „Er det ikke ham, der sad og tiggede?” 
JHN.9.9	„Jo, det må være ham,” mente nogle. Andre sagde: „Nej, det må være en, der ligner ham.”
JHN.9.9	„Det 
JHN.9.10	„Hvordan er du kommet til at se?” spurgte folk.
JHN.9.11	„En mand ved navn Jesus lavede noget mudder og smurte det på mine øjne,” svarede han. „Og så sagde han, at jeg skulle gå hen og vaske det af i Shiloa-dammen. Da jeg havde gjort det, kunne jeg se.”
JHN.9.12	„Hvor er den mand henne nu?” spurgte folk.
JHN.9.12	„Det ved jeg ikke,” svarede han.
JHN.9.13	Så tog de manden, som havde været blind, med hen til farisæerne. 
JHN.9.14	Da helbredelsen var foregået på en sabbat, 
JHN.9.15	forhørte farisæerne ham om, hvordan han var kommet til at se. Han forklarede, hvordan Jesus havde smurt mudder på hans øjne og bedt ham vaske det af. Da han havde gjort det, kunne han se.
JHN.9.16	„Den mand er 
JHN.9.17	Derfor spurgte de manden, der havde været blind: „Hvad mener 
JHN.9.17	„Han er en profet!” var svaret.
JHN.9.18	De jødiske ledere nægtede nu at tro på, at manden havde været blind. Derfor blev hans forældre tilkaldt og krydsforhørt: 
JHN.9.19	„Er den mand her jeres søn, som I påstår er født blind? Hvordan kan det så være, at han kan se nu?”
JHN.9.20	„Ja, det er vores søn. Og det er rigtigt, at han er født blind. 
JHN.9.21	Men hvordan det er gået til, at han nu kan se, eller hvem der er årsag til det, det kan vi ikke sige noget om. Spørg ham selv! Han er gammel nok til selv at svare.” 
JHN.9.22+JHN.9.23	De svarede på den måde, fordi de var bange for de jødiske ledere, som havde vedtaget, at hvis nogen sagde, at Jesus var Messias, skulle de udelukkes fra synagogen.
JHN.9.24	For anden gang tilkaldte farisæerne manden, der havde været blind, og sagde til ham: „Giv Gud æren! Vi ved jo, at han, der helbredte dig, er et syndigt menneske.”
JHN.9.25	„Om han er en synder, det ved jeg ikke,” svarede manden, „men én ting ved jeg: Før var jeg blind, og nu kan jeg se!”
JHN.9.26	„Jamen, hvordan gjorde han det?” spurgte de. „Hvordan fik han dig til at se?”
JHN.9.27	„Det har jeg jo lige fortalt jer!” udbrød manden. „I hørte måske ikke efter? Hvorfor vil I ellers høre det igen? I vil da ikke være hans disciple, vel?”
JHN.9.28	Så skældte de ham ud: „Du kan selv være hans discipel! 
JHN.9.29	Vi ved, at Gud talte til Moses, men vi ved ikke, hvem den her mand er.”
JHN.9.30	„Det var da mærkeligt,” svarede manden. „Han helbreder en blind, og I aner ikke, hvem han er. 
JHN.9.31	Mon Gud ville bønhøre ham, hvis han var et syndigt menneske? Nej, Gud bønhører dem, der viser ham ære og gør hans vilje. 
JHN.9.32	Har man nogensinde før hørt, at en blindfødt er blevet helbredt, så han kunne se? 
JHN.9.33	Hvis den mand ikke kom fra Gud, kunne han ikke have gjort det.”
JHN.9.34	„Vil du nu til at belære os?” råbte de. „Du, som har været en synder hele dit liv!” Så jog de ham ud.
JHN.9.35	Da Jesus hørte, hvordan manden var blevet smidt ud, opsøgte han ham og spurgte: „Tror du på Menneskesønnen?” 
JHN.9.36	„Mester, sig mig, hvem han er, så jeg kan tro på ham,” svarede manden. 
JHN.9.37	„Du har allerede set ham,” sagde Jesus. „For det er mig, der er Menneskesønnen.” 
JHN.9.38	„Herre, jeg tror!” svarede han og faldt på knæ foran Jesus.
JHN.9.39	Da sagde Jesus: „Denne verden vil blive dømt, nu da jeg er kommet. De blinde bliver seende, men de seende bliver blinde.” 
JHN.9.40	Da nogle af de farisæere, som fulgte med Jesus, hørte det, sagde de: „Vil du måske påstå, at vi også er blinde?” 
JHN.9.41	Jesus svarede: „Havde I været blinde, ville I have været uden skyld. Men så længe I påstår, at I kan se, er I skyldige!”
JHN.10.1	Jesus fortsatte med at tale til farisæerne: „Det siger jeg jer: Enhver, som ikke går ind ad døren til fårefolden, men sniger sig ind på anden måde, er en tyv eller røver. 
JHN.10.2	Fårenes rigtige hyrde kommer altid hen til døren, 
JHN.10.3	og det er ham, dørvogteren lukker op for. Fårene kender hans stemme. Han kalder sine får ved navn og fører dem ud på græs. 
JHN.10.4	Når han har lukket alle sine får ud, går han foran dem, og fårene følger ham, fordi de kender hans stemme. 
JHN.10.5	Men de vil ikke følge efter en fremmed. Tværtimod, de vil flygte fra ham, fordi de ikke kender hans stemme.”
JHN.10.6	Jesus brugte det billede på farisæerne, men de forstod ikke, hvad han mente.
JHN.10.7	Derfor prøvede han at forklare det nærmere: „Det siger jeg jer: Jeg er døren til fårefolden. 
JHN.10.8	Fårene har ikke lyttet til de „hyrder’”, som er kommet før mig, for de er tyve og røvere.
JHN.10.9	Jeg er døren. De, der kommer ind i folden gennem mig, skal få det evige liv. De vil gå ud for at finde føde, og de vil komme hjem igen. 
JHN.10.10	Tyven kommer kun for at stjæle, slagte og ødelægge, men jeg er kommet, for at de skal have liv, ja overflod af liv.”
JHN.10.11	Jesus fortsatte: „Jeg er den gode hyrde. Den gode hyrde vover sit liv for at redde fårene. 
JHN.10.12+JHN.10.13	Men en, som er ansat til at vogte får, og altså ikke er fårenes ejer, han er ligeglad med, hvordan det går med fårene, for han tænker kun på at hytte sit eget skind. Når han ser ulven nærme sig, lader han fårene i stikken og flygter. Så går ulven til angreb og spreder fårene for alle vinde.
JHN.10.14	Jeg er den gode hyrde. Jeg kender mine får, og de kender mig, 
JHN.10.15	ligesom Faderen kender mig, og jeg kender ham. Og jeg vil ofre mit liv for at redde fårene.
JHN.10.16	Jeg har andre får, som ikke hører til i denne fold. Dem skal jeg også være hyrde for, og de vil adlyde mig. Alle fårene skal samles, så der bliver én hjord og én hyrde.
JHN.10.17+JHN.10.18	Faderen elsker mig, fordi jeg adlyder den befaling, han har givet mig: at jeg skal ofre mit liv og siden få det igen. Ingen kan tage mit liv, men jeg ofrer det af egen fri vilje. Jeg har autoritet til at ofre mit liv, og jeg har autoritet til at tage det tilbage.”
JHN.10.19	Disse ord førte igen til uenighed blandt de jødiske ledere. 
JHN.10.20	Mange sagde: „Han er besat, han er gal! Hvorfor hører I på ham?” 
JHN.10.21	Andre sagde: „Sådan taler en besat ikke. Kan onde ånder give blinde deres syn igen?”
JHN.10.22+JHN.10.23	Det blev vinter, og Jesus var igen på besøg i Jerusalem, denne gang under Hanukka
JHN.10.24	De jødiske ledere omringede ham og spurgte: „Hvor længe vil du holde os hen i uvished? Er du Messias, så sig det ligeud!”
JHN.10.25	Jesus svarede: „Det har jeg allerede gjort, men I ville ikke tro mig. De undere, jeg gør i min Fars navn, er bevis nok. 
JHN.10.26	Men I tror mig ikke, fordi I ikke hører til blandt mine får. 
JHN.10.27	Mine får adlyder min stemme. Jeg kender dem, og de følger mig. 
JHN.10.28	Jeg giver dem evigt liv, og de skal aldrig gå fortabt. Ingen kan rive dem ud af min hånd. 
JHN.10.29	Min Far, som har givet mig dem, har større magt end nogen anden, og ingen kan rive dem ud af min Fars hånd. 
JHN.10.30	Jeg og Faderen, vi er ét.”
JHN.10.31	Da begyndte de igen at samle sten op for at slå ham ihjel. 
JHN.10.32	Men han sagde: „Jeg har udført mange gode gerninger, som min Far har bedt mig om at gøre. Hvilken af dem er det, I vil stene mig for?”
JHN.10.33	„Du skal ikke stenes for nogen god gerning,” svarede de. „Men du skal dø, fordi du håner Gud. Du er kun et menneske, men du gør dig til ét med Gud!”
JHN.10.34	„Står der ikke i Skriften: ‚Jeg har kaldt jer guder’?
JHN.10.35	„Hvis altså Skriften, som ikke kan annulleres, kalder de mennesker ‚guder’, som Gud havde indsat til at gøre hans vilje, 
JHN.10.36	hvordan kan I så anklage mig, som Faderen har indsat og sendt til verden, og sige, at jeg håner Gud, fordi jeg siger, at jeg er Guds Søn? 
JHN.10.37	Hvis det ikke var min Fars gerninger, jeg gjorde, så skulle I ikke tro mig. 
JHN.10.38	Men når jeg nu gør hans gerninger, så tro i det mindste for gerningernes skyld, så I må kunne forstå og komme til den erkendelse, at Faderen er i mig og jeg er i ham.”
JHN.10.39	De forsøgte derefter at fange ham, men han slap fra dem.
JHN.10.40	Jesus tog nu igen over til området øst for Jordanfloden, til det sted, hvor Johannes tidligere havde døbt. Der opholdt han sig et godt stykke tid, 
JHN.10.41	og mange mennesker flokkedes om ham. De sagde til hinanden: „Johannes udførte ganske vist ingen undere, men alt, hvad han sagde om denne mand, var sandt.” 
JHN.10.42	Og mange af dem kom til tro på Jesus.
JHN.11.1+JHN.11.2	Der var en mand ved navn Lazarus, som boede i landsbyen Betania sammen med sine søstre Maria og Marta. (Det var den Maria, der er kendt for at have hældt kostbar olie ud over Jesu fødder og tørret dem med sit hår). Nu skete der det, at Lazarus blev alvorligt syg. 
JHN.11.3	De to søstre sendte derfor bud til Jesus om, at hans gode ven Lazarus var meget syg.
JHN.11.4	Da Jesus hørte det, sagde han: „Den sygdom ender ikke med døden, men Gud vil blive æret gennem det, der skal ske, og Guds Søn vil også blive æret derved.”
JHN.11.5	Jesus holdt meget af Marta, Maria og Lazarus. 
JHN.11.6	Efter at have fået beskeden, blev han endnu to dage dér, hvor han var, 
JHN.11.7	men så sagde han til disciplene: „Kom, lad os gå tilbage til Judæa!” 
JHN.11.8	Disciplene protesterede: „Mester! For kort tid siden forsøgte de jødiske ledere at slå dig ihjel. Vil du nu derhen igen?”
JHN.11.9	Men Jesus sagde: „Har dagen ikke 12 timer, hvor vi må gøre Guds gerninger? De, der vandrer i lyset, falder ikke, for de ser verdens Lys.
JHN.11.10	Men de, der vandrer i mørket, falder, for de har ikke lyset i sig.” 
JHN.11.11	Så tilføjede han: „Vores ven Lazarus sover, men jeg vil gå hen og vække ham op.” 
JHN.11.12	„Hvis han sover, kommer han sig nok,” sagde disciplene. 
JHN.11.13	De troede nemlig, at Jesus havde talt om almindelig søvn, men han havde talt om Lazarusʼ død. 
JHN.11.14	Så sagde han rent ud: „Lazarus er død, 
JHN.11.15	og for jeres skyld er jeg glad for, at jeg ikke var der, for hans død vil hjælpe jer til at tro. Men lad os nu komme af sted!” 
JHN.11.16	Thomas, der også blev kaldt „Tvillingen”, sagde til de andre disciple: „Lad os bare gå med Jesus! Så dør vi i det mindste sammen!”
JHN.11.17	Da Jesus nåede frem til Betania, fik han at vide, at Lazarus var blevet begravet tre dage forinden. 
JHN.11.18	Betania lå knap tre kilometer fra Jerusalem, 
JHN.11.19	og mange venner fra hovedstaden var kommet for at trøste Marta og Maria i sorgen over deres bror.
JHN.11.20	Da nu Marta hørte, at Jesus var på vej, gik hun ham i møde. Maria derimod blev hjemme. 
JHN.11.21	Da Marta nåede hen til ham, sagde hun: „Herre, hvis du havde været her, så var min bror ikke død. 
JHN.11.22	Men selv nu ved jeg, at hvad du end beder Gud om, det vil han gøre for dig.”
JHN.11.23	„Din bror skal vende tilbage til livet,” sagde Jesus. 
JHN.11.24	„Jeg ved, at han skal vende tilbage til livet på opstandelsens morgen,” svarede Marta. 
JHN.11.25	Jesus fortsatte: „
JHN.11.26	og de, der lever i troen på mig, skal aldrig i evighed dø. Tror du på det, Marta?” 
JHN.11.27	„Ja, Herre,” sagde hun, „jeg tror, at du er Messias, Guds Søn, som vi så længe har ventet skulle komme.”
JHN.11.28	Derefter løb Marta hjem til Maria og hviskede til hende: „Mesteren er kommet, og han vil gerne tale med dig.” 
JHN.11.29	Maria rejste sig med det samme og gik ud for at møde ham.
JHN.11.30	Jesus var endnu ikke kommet ind i landsbyen, men var stadig på det sted, hvor Marta havde mødt ham. 
JHN.11.31	Da de, der var i huset for at trøste Maria, lagde mærke til, at hun pludselig rejste sig og gik, troede de, hun ville ud til Lazarusʼ grav for at græde. Derfor fulgte de efter hende.
JHN.11.32	Maria kom nu ud til det sted, hvor Jesus var, og hun faldt ned for hans fødder og udbrød: „Herre, hvis du havde været her, var min bror ikke død.” 
JHN.11.33	Da Jesus så hende græde og hørte de andres gråd, blev han heftigt oprørt i sin ånd og spurgte: 
JHN.11.34	„Hvor har I lagt ham?” „Herre, kom og se!” lød svaret. 
JHN.11.35	Jesus brast i gråd. 
JHN.11.36	„Se, hvor meget han holdt af Lazarus,” var der nogle, der sagde. 
JHN.11.37	Men andre sagde: „Når han kunne helbrede en blind, kunne han så ikke også have forhindret denne mands død?”
JHN.11.38	Da blev Jesus igen oprørt i sit indre, og han gik hen mod gravstedet, som var en klippehule med en stor sten rullet for indgangen. 
JHN.11.39	„Tag stenen bort!” beordrede han. „Herre,” sagde Marta, „det lugter ikke godt, for det er nu den fjerde dag, han ligger der.” 
JHN.11.40	Jesus svarede: „Har jeg ikke sagt til dig, at hvis du tror, vil du få Guds forunderlige magt at se?” 
JHN.11.41	Så fjernede de stenen fra indgangen.
JHN.11.41	Jesus så op mod himlen og sagde: „Jeg takker dig, Far, fordi du har bønhørt mig. 
JHN.11.42	 ved godt, at du altid hører mig, men jeg siger det for de menneskers skyld, der står her omkring mig, for at de kan komme til tro på, at det er dig, som har sendt mig.” 
JHN.11.43	Så råbte han med høj røst: „Lazarus, kom herud!” 
JHN.11.44	Den døde kom ud—med hænder og fødder viklet ind i ligklæder og med et tørklæde om ansigtet. „Hjælp ham af med de ligklæder!” sagde Jesus.
JHN.11.45	Mange af dem, der var kommet for at trøste Maria og havde set, hvad Jesus gjorde, kom nu til tro på ham. 
JHN.11.46	Men nogle af dem skyndte sig hen til farisæerne for at fortælle, hvad der var sket.
JHN.11.47	Straks sammenkaldte ypperstepræsterne og farisæerne Det jødiske Råd for at drøfte situationen. „Hvad skal vi gøre?” spurgte de hinanden. „Den mand har udført mange mirakler. 
JHN.11.48	Hvis vi lader ham fortsætte på den måde, ender det med, at hele folket slutter sig til ham, og så kommer de romerske hære og overtager vores land
JHN.11.49	En af dem, Kajfas, der var ypperstepræst i det år, sagde: „Forstår I ingenting? 
JHN.11.50	Kan I ikke se, at det er bedre for jer, at én mand lader livet for at redde folket, end at en hel nation går til grunde?” 
JHN.11.51	Det sagde Kajfas ikke af sig selv. Men han var jo ypperstepræst det år, og det, han sagde, var faktisk en profeti om, at Jesus skulle dø for hele folket. 
JHN.11.52	Ja, han skulle ikke bare dø for Israels folk, men han skulle samle Guds børn til ét folk, også dem, der bor rundt omkring i andre lande.
JHN.11.53	Fra den dag begyndte de jødiske ledere at planlægge, hvordan de kunne få Jesus slået ihjel. 
JHN.11.54	Af den grund gik Jesus ikke mere åbenlyst omkring, men holdt sig fra Jerusalem og opholdt sig i udkanten af ørkenen. Da han kom til landsbyen Efraim, blev han dér en tid sammen med sine disciple.
JHN.11.55	Den jødiske påske var nært forestående, og mange mennesker fra hele landet kom ind til Jerusalem flere dage forinden for at gennemgå renselsesceremonien. 
JHN.11.56	Folk ledte efter Jesus, og når de mødtes på tempelpladsen, spurgte de hinanden: „Mon ikke han kommer til påskehøjtiden?” 
JHN.11.57	Imidlertid havde ypperstepræsterne og farisæerne givet befaling om, at hvis nogen vidste, hvor Jesus var, skulle de øjeblikkelig melde det, så man kunne få ham arresteret.
JHN.12.1	Seks dage før påskehøjtiden skulle begynde, kom Jesus til Betania, hvor Lazarus boede—den mand, han havde opvakt fra de døde. 
JHN.12.2	Dér holdt de en fest til ære for Jesus. Marta serverede, og Lazarus var med ved bordet. 
JHN.12.3	Maria havde en flaske
JHN.12.4	Men Judas Iskariot, den discipel, som senere forrådte Jesus, udbrød: 
JHN.12.5	„Den olie var en formue
JHN.12.6	Det sagde han ikke af virkelig omsorg for de fattige, men fordi han var en tyv. Det var ham, der opbevarede pengepungen, og han tog jævnligt af den.
JHN.12.7	„Lad være med at genere hende!” sagde Jesus. „Hun kan gemme resten af olien til min begravelsesdag. 
JHN.12.8	De fattige har I jo altid hos jer—men mig har I ikke altid.”
JHN.12.9	Da folk i Jerusalem hørte, at Jesus var i Betania, gik mange af dem derud—ikke blot for at se Jesus, men også for at møde Lazarus, som han havde oprejst fra de døde. 
JHN.12.10	Ypperstepræsterne besluttede derfor, at de også ville rydde Lazarus af vejen, 
JHN.12.11	for på grund af ham gik mange af folkene i byen over til at tro på Jesus.
JHN.12.12	Næste morgen gik det som en løbeild gennem Jerusalem, at Jesus nu var på vej. En masse mennesker var kommet til byen på grund af påskefesten, 
JHN.12.13	og mange gik ham i møde med palmegrene i hænderne og råbte: „Hoshana! Velsignet er den, som kommer i Herrens navn—Israels konge!”
JHN.12.14	Jesus fik fat i et æselføl og satte sig op for at ride på det. Derved blev det skriftord opfyldt, som siger:
JHN.12.15	„Frygt ikke, Jerusalem!
JHN.12.15	Se, din konge er på vej,
JHN.12.15	og han rider på et æselføl.”
JHN.12.16	Hans disciple forstod ikke på det tidspunkt, at det, der skete, var en opfyldelse af Skriftens profetier. Først efter at Jesus var vendt tilbage til sin herlighed i Himlen, gik det op for dem, hvor mange af Skriftens forudsigelser, der var gået i opfyldelse for øjnene af dem.
JHN.12.17	Alle de, der havde været vidne til, hvordan Lazarus var blevet kaldt ud af graven og oprejst fra de døde, havde fortalt om det vidt og bredt. 
JHN.12.18	Derfor var det en kolossal menneskemængde, der gik Jesus i møde. 
JHN.12.19	Men farisæerne sagde til hinanden: „Se bare, jeres trusler hjælper intet!
JHN.12.20	Blandt de mange mennesker, der var rejst til Jerusalem for at fejre påskefesten, var der også nogle grækere,
JHN.12.21	De henvendte sig til Filip, der var fra Betsajda, og sagde: „Vi vil også gerne møde Jesus.” 
JHN.12.22	Filip sagde det til Andreas, og de gik sammen hen til Jesus og fortalte ham det.
JHN.12.23	Jesus sagde til dem: „Nu er det øjeblik kommet, hvor Menneskesønnen skal ophøjes. 
JHN.12.24	Det siger jeg jer: Hvis ikke et hvedekorn bliver lagt ned i jorden og dør, så bliver det aldrig til mere end det ene korn. Men hvis det dør, vil det bære megen frugt. 
JHN.12.25	Den, der klamrer sig til det jordiske liv, vil miste det himmelske. Men den, der giver afkald på sit eget liv i denne verden, vil få det liv, som varer evigt. 
JHN.12.26	Den, der vil tjene mig, skal følge mig, for min tjener skal være sammen med mig, hvor jeg end er. Og Faderen vil belønne enhver, som vil tjene mig.
JHN.12.27	Mine inderste tanker er i oprør. Skal jeg bede: Far, skån mig for det, der venter forude? Nej, det er jo derfor, jeg er kommet så langt som hertil. 
JHN.12.28	Far, vis din storhed!” I det samme lød en stemme fra himlen: „Jeg har vist min storhed, og jeg vil vise den igen!”
JHN.12.29	Nogle af dem, der stod omkring ham og hørte stemmen, mente, at det havde tordnet, men andre sagde: „Det var en engel, der talte til ham!”
JHN.12.30	Jesus sagde da til dem: „Den stemme lød ikke for min skyld, men for jeres. 
JHN.12.31	Nu er tiden kommet, hvor denne verden skal dømmes. Nu skal denne verdens fyrste smides ud. 
JHN.12.32	Og når jeg bliver løftet op, vil jeg drage alle til mig.” 
JHN.12.33	Med de ord hentydede han til, hvordan han skulle dø.
JHN.12.34	„Løftet op?” spurgte folk. „Vi har lært fra Skriften, at når Messias bliver vores konge, skal han altid være hos os. Hvad mener du så med, at Menneskesønnen vil blive løftet op? Hvem 
JHN.12.35	Jesus svarede: „Lyset er endnu en kort tid iblandt jer. I skal vandre i lyset, mens I har Lyset, for at mørket ikke skal få bugt med jer. De, der vandrer i mørket, ved ikke, hvor de går hen. 
JHN.12.36	Tro på Lyset, mens I har Lyset, så I kan blive Lysets børn.”
JHN.12.36	Med de ord gik han sin vej og forsvandt af syne.
JHN.12.37	Skønt Jesus havde gjort mange undere for øjnene af folk, var der stadig mange, som ikke troede på ham. 
JHN.12.38	Således opfyldtes profeten Esajasʼ ord:
JHN.12.38	„Herre, hvem troede på budskabet?
JHN.12.38	Hvem blev Herrens magt åbenbaret for?”
JHN.12.39	Fordi de afviste budskabet, kunne de ikke komme til tro. Det stemmer med følgende ord fra Esajasʼ bog:
JHN.12.40	„Han har dækket deres øjne til
JHN.12.40	og tillukket deres hjerter,
JHN.12.40	så de intet ser eller forstår
JHN.12.40	og ikke vender sig til mig,
JHN.12.40	så jeg kan helbrede dem.”
JHN.12.41	Esajas viser her hen til Jesus, for han havde set et glimt af Messiasʼ forunderlige storhed.
JHN.12.42	Selv om flertallet tog afstand fra Jesus, var der alligevel mange, som troede på ham, endda nogle af de jødiske ledere. Men de turde ikke sige det offentligt, da de var bange for, at farisæerne skulle udelukke dem af synagogen. 
JHN.12.43	Anerkendelse fra andre mennesker betød mere for dem end anerkendelse fra Gud.
JHN.12.44	Da råbte Jesus: „De, der tror på mig, tror ikke kun på mig, men på ham, der sendte mig. 
JHN.12.45	Og de, der ser mig, ser ham, der sendte mig. 
JHN.12.46	Jeg er kommet for at bringe lys ind i denne mørke verden, så de, der tror på mig, ikke skal forblive i mørket. 
JHN.12.47	Hvis mennesker hører mine ord, men ikke adlyder, så er det ikke mig, der dømmer dem. Jeg er kommet for at frelse mennesker, ikke for at dømme dem. 
JHN.12.48	Men de, der forkaster mig og mine ord, vil på dommens dag blive dømt af de ord, som de har hørt mig sige. 
JHN.12.49	For det budskab, jeg har bragt jer, er ikke fra mig selv. Det er min Far, som har sendt mig med det, og det er ham, der har givet mig befaling om, hvad jeg skal sige. 
JHN.12.50	Jeg ved, at formålet med hans befaling er at give mennesker det evige liv. Jeg siger kun det, som Faderen har bedt mig om at sige.”
JHN.13.1	Alt var klar til at påskehøjtiden kunne begynde. Jesus vidste, at tiden var kommet til, at han skulle gå bort fra denne verden og vende tilbage til Faderen. Den kærlighed, han hele tiden havde haft til dem, der fulgte ham her på jorden, ville han vise endnu engang på den sidste aften, hvor de var sammen.
JHN.13.2	Jesus begyndte nu påskemåltidet sammen med sine disciple. Djævelen havde allerede indgivet Judas Iskariot den tanke, at han skulle forråde Jesus. 
JHN.13.3	Og Jesus vidste, at Faderen havde lagt alt i hans hænder. Han vidste, at det var Gud, der havde sendt ham, og at han snart skulle vende tilbage til Gud.
JHN.13.4	Jesus rejste sig fra det sted, hvor han lå ved bordet, og tog sin yderkjortel
JHN.13.5	Derefter hældte han vand i et vandfad og gav sig til at vaske disciplenes fødder, mens de lå på deres pladser rundt om bordet, og han tørrede deres fødder med det håndklæde, han havde om livet. 
JHN.13.6	Da han kom til Simon Peter, sagde Peter til ham: „Herre, vil du virkelig vaske mine fødder?”
JHN.13.7	„Lige nu forstår du ikke, hvorfor jeg gør det, men senere vil du forstå det.”
JHN.13.8	„Nej! Du skal bestemt ikke vaske mine fødder!”
JHN.13.8	„Hvis jeg ikke gør det, kan du ikke være en af mine disciple.”
JHN.13.9	„Så vask ikke bare fødderne, Herre, men også hænderne og hovedet!”
JHN.13.10	„Den, som har været i bad, er ren og behøver kun at vaske fødderne,” svarede Jesus. „Og I er rene—dog ikke alle.” 
JHN.13.11	Det sagde han, fordi han vidste, hvem der ville forråde ham.
JHN.13.12	Da Jesus havde vasket deres fødder, tog han igen sin yderkjortel på, lagde sig ved bordet og spurgte: „Ved I, hvorfor jeg gjorde det? 
JHN.13.13	I kalder mig ‚Herre’ og ‚Mester’, og det gør I med rette, for det er jeg. 
JHN.13.14	Når nu 
JHN.13.15	Jeg har givet jer et forbillede. Gør det samme for hinanden, som jeg nu har gjort for jer. 
JHN.13.16	Det siger jeg jer: En tjener står ikke over sin herre, og de, der bliver sendt ud på en opgave, skal følge de instrukser, de har fået af dem, der sendte dem af sted. 
JHN.13.17	Det ved I jo godt. Men I oplever først velsignelsen, når I handler på det, I ved.
JHN.13.18	Hvad jeg siger, gælder ikke jer alle, for jeg ved, hvem jeg har udvalgt. Skriften siger: ‚En af dem, der spiser sammen med mig, vil bekæmpe mig.’
JHN.13.19	Jeg siger det allerede nu, for at I kan tro på mig, når det sker. 
JHN.13.20	Det siger jeg jer: Den, der tager imod dem, jeg sender ud, tager imod mig—og den, der tager imod mig, tager imod Faderen, som sendte mig.”
JHN.13.21	Derefter blev Jesus stærkt bevæget i sin ånd og sagde: „Det siger jeg jer: En af jer vil forråde mig!”
JHN.13.22	Disciplene så spørgende på hinanden. Ingen vidste, hvem han hentydede til. 
JHN.13.23	Den discipel, som Jesus elskede særlig højt, lå til bords ved siden af Jesus. 
JHN.13.24	Derfor nikkede Simon Peter til ham over bordet for at få ham til at spørge Jesus, hvem det kunne være. 
JHN.13.25	Den anden discipel lænede så hovedet tilbage mod Jesu bryst og spurgte: „Hvem er det, Herre?” 
JHN.13.26	„Det er ham, som jeg giver det stykke brød, jeg nu dypper i skålen,” svarede Jesus.
JHN.13.26	Så dyppede han et stykke brød og gav det til Judas Iskariot. 
JHN.13.27	Så snart Judas havde fået brødet, kom Satan ind i ham, og Jesus sagde: „Gør det, du har i sinde—men gør det snart!” 
JHN.13.28	Ingen af de andre ved bordet forstod, hvorfor han sagde det til ham. 
JHN.13.29	Nogle troede, at Jesus bad Judas købe ind til højtiden eller give nogle penge til de fattige. Det var nemlig ham, der gik rundt med pengepungen. 
JHN.13.30	Judas tog nu brødet, rejste sig og gik. Det var nat.
JHN.13.31	Da Judas var gået, sagde Jesus: „Nu er tiden kommet, hvor Menneskesønnen vil blive æret, og det, han gør, vil bringe Gud ære. 
JHN.13.32	Siden han vil bringe Gud ære, vil Gud også bringe ham ære, og det kommer til at ske meget snart. 
JHN.13.33	Venner, nu varer det ikke længe, før jeg skal bort. I vil lede efter mig, men som jeg tidligere sagde til de jødiske ledere, siger jeg nu også til jer: Der, hvor jeg skal hen, kan I ikke komme. 
JHN.13.34	Derfor giver jeg jer en ny befaling: I skal elske hinanden. Som jeg har elsket jer, skal I elske hinanden! 
JHN.13.35	Hvis I har kærlighed til hinanden, vil alle kunne se, at I er mine disciple.”
JHN.13.36	„Men Herre,” sagde Peter, „hvor går du hen?” Jesus svarede: „Du kan ikke følge mig nu, men senere vil du komme til mig.” 
JHN.13.37	„Hvorfor kan jeg ikke følge dig nu? Jeg er parat til at dø for dig!” 
JHN.13.38	„Dø for mig?” sagde Jesus. „Inden hanen galer, har du tre gange nægtet at kendes ved mig!”
JHN.14.1	Jesus fortsatte sin tale til disciplene: „I skal ikke være bange eller urolige. I tror på Gud. Tro også på mig.
JHN.14.2	I min Fars hus er der masser af boliger. Hvis ikke, ville jeg have sagt det til jer, for
JHN.14.3	Når alt er parat, kommer jeg tilbage for at hente jer, så I altid kan være sammen med mig der, hvor jeg er. 
JHN.14.4	Og I kender vejen, der fører til det sted, hvor jeg skal hen.”
JHN.14.5	„Nej, Herre,” indvendte Thomas. „Vi ved hverken, hvor du går hen, eller hvordan vi skal finde vej derhen.”
JHN.14.6	Jesus svarede: „Jeg er Vejen og Sandheden og Livet. Ingen kan komme til Faderen uden gennem mig. 
JHN.14.7	Havde I forstået, hvem jeg er, ville I også have forstået, hvem min Far er.
JHN.14.8	„Herre, vis os Faderen!” bad Filip. „Det er alt, hvad vi ønsker.”
JHN.14.9	„Er du stadig ikke klar over, hvem jeg er, Filip?” spurgte Jesus. „Og det efter, at jeg har været så lang tid sammen med jer! Den, som har set mig, har set Faderen. Hvorfor siger du så: ‚Vis os Faderen’? 
JHN.14.10	Tror du da ikke, at jeg er ét med Faderen, og at Faderen er ét med mig? Det jeg siger til jer, kommer ikke fra mig selv, men fra Faderen, som bor i mig. Og det er også ham, der gør sine gerninger gennem mig. 
JHN.14.11	Tro mig, når jeg siger, at jeg er ét med Faderen, og Faderen er ét med mig. Men vil I ikke tro det, så tro på grund af de undere, I har set mig gøre.
JHN.14.12	Det siger jeg jer: De, der tror på mig, skal gøre de samme undere, som jeg har gjort; ja, de skal gøre endnu mere, for jeg er på vej til Faderen. 
JHN.14.13+JHN.14.14	Hør godt efter: Hvad I end beder om i mit navn,
JHN.14.15	Hvis I elsker mig, vil I gøre det, jeg beder jer om. 
JHN.14.16	Jeg vil bede Faderen om at sende jer en anden Vejleder,
JHN.14.17	Det er sandhedens Ånd, som denne verdens mennesker ikke er i stand til at tage imod, for de ser ham ikke, og de kender ham ikke. Men 
JHN.14.18	Jeg er nødt til at forlade jer, men jeg lader jer ikke i stikken—og jeg kommer tilbage til jer igen. 
JHN.14.19	Denne verdens mennesker ser mig snart for sidste gang. Men 
JHN.14.20	Når I ser mig igen, skal I forstå, at jeg er ét med min Far, og at I er ét med mig, ligesom jeg er ét med jer.
JHN.14.21	De, der elsker mig, holder fast ved mine befalinger og adlyder dem. Og de, der elsker mig, vil blive elsket af min Far, og jeg vil elske dem og åbenbare mig selv for dem.”
JHN.14.22	Judas (ikke Iskariot, men den anden discipel af samme navn) sagde til ham: „Herre, hvordan kan det være, at du vil åbenbare dig selv for 
JHN.14.23	Jesus svarede: „Fordi de, der elsker mig, vil gøre det, jeg siger til dem. Derfor vil min Far også elske dem, og vi vil komme og tage bolig i dem. 
JHN.14.24	Men de, der ikke elsker mig, retter sig ikke efter, hvad jeg siger. Det, jeg siger til jer, udspringer ikke af mine egne tanker, men stammer fra Faderen, som sendte mig.
JHN.14.25	Jeg kan fortælle jer de her ting, fordi jeg endnu er hos jer, 
JHN.14.26	men det bliver Helligånden, den nye Vejleder, som Faderen vil sende til jer i mit sted, som skal vejlede jer i alle ting og minde jer om alt det, jeg har sagt til jer.
JHN.14.27	Jeg giver jer min fred, og det er en bedre fred, end den mennesker kan tilbyde. I skal ikke være bange eller modløse! 
JHN.14.28	Jeg har fortalt jer, at jeg er nødt til at forlade jer, men at jeg kommer tilbage til jer igen. Hvis I virkelig elsker mig, vil I glæde jer over, at jeg nu skal hjem til min Far, for han er større end jeg. 
JHN.14.29	Jeg har sagt jer det alt sammen på forhånd, for at I må tro på mig, når det sker.
JHN.14.30	Jeg kan ikke sige mere her og nu, for denne verdens fyrste er på vej herhen. Han har overhovedet ingen magt over mig, 
JHN.14.31	men jeg gør det her, for at mennesker må kunne forstå, at jeg elsker min Far. Derfor gør jeg, hvad han har befalet mig. Kom, lad os rejse os og gå herfra.”
JHN.15.1	Mens de gik,
JHN.15.2	Enhver gren på mig, som ikke bærer frugt, den fjerner han, og enhver gren, som bærer frugt, den beskærer han, for at den kan bære mere frugt. 
JHN.15.3	I er allerede blevet renset gennem det, I har lært af mig.
JHN.15.4	Afbryd ikke forbindelsen til mig, så vil jeg heller ikke afbryde forbindelsen til jer!
JHN.15.5	De, der bliver i mig, bærer megen frugt, men uden mig kan I intet udrette.
JHN.15.6	De grene, der afbryder forbindelsen til mig, bliver som sagt fjernet og smidt på jorden, fordi de ikke bar frugt. Derpå tørrer de ind og bliver til sidst samlet sammen og brændt.
JHN.15.7	Men hvis I bliver i mig, og handler på mine befalinger, så bed om, hvad I vil, og det vil ske. 
JHN.15.8	I ærer min Far ved at bære megen frugt og viser derved, at I er mine disciple.
JHN.15.9	Som Faderen har elsket mig, har jeg elsket jer. Bliv i min kærlighed. 
JHN.15.10	I bliver i min kærlighed ved at adlyde mig, ligesom jeg bliver i min Fars kærlighed ved at adlyde ham. 
JHN.15.11	Jeg siger det her til jer, for at min glæde kan være i jer og fylde jeres hjerter. 
JHN.15.12	Min befaling til jer er, at I skal vise hinanden den samme kærlighed, som jeg har vist jer. 
JHN.15.13	Ingen har større kærlighed end den, der sætter livet til for at redde sine venner. 
JHN.15.14	I er mine venner—hvis I altså gør det, jeg har befalet jer at gøre. 
JHN.15.15	Jeg betragter jer ikke længere som tjenere,
JHN.15.16	Det er ikke jer, der har udvalgt mig, men mig, der har udvalgt jer. Jeg har sat jer til at gå ud og bære frugt—og det skal være en varig frugt—så min Far kan give jer alt, hvad I beder ham om i mit navn. 
JHN.15.17	Min befaling til jer er: 
JHN.15.18	Når I oplever, at verden hader jer, så husk, at den også har hadet mig. 
JHN.15.19	Hvis I tilhørte denne verden, ville den elske jer, som den elsker sine egne. Men fordi jeg har kaldet jer ud af verden, hører I ikke længere til i verden; derfor hader den jer. 
JHN.15.20	Husk på, hvad jeg sagde til jer: En tjener står ikke over sin herre. De, der har forfulgt mig, vil også forfølge jer, men de, der har adlydt mine ord, vil også adlyde jeres. 
JHN.15.21	De vil forfølge jer, fordi I tilhører mig. De kender jo ikke ham, som har sendt mig. 
JHN.15.22	De havde ikke været skyldige, hvis jeg ikke havde været her og talt til dem om deres synd, men nu har de ingen undskyldning. 
JHN.15.23	Den, der hader mig, hader også min Far. 
JHN.15.24	De havde heller ikke været skyldige, hvis jeg ikke havde gjort de store undere iblandt dem, som ingen anden har gjort, men nu har de set dem, og alligevel hader de både mig og min Far. 
JHN.15.25	Således opfyldes Skriftens ord: ‚De hadede mig uden grund.’
JHN.15.26	Når jeg sender Vejlederen til jer—sandhedens Ånd, der kommer fra Faderen—så vil han tale til mennesker om mig. 
JHN.15.27	Men også I skal fortælle om mig, for I har været med mig fra begyndelsen.
JHN.16.1	Jeg siger det, før det sker, for at I ikke skal miste troen. 
JHN.16.2	I vil blive smidt ud af synagogen, ja, det vil komme så vidt, at de, der slår jer ihjel, vil mene, at de dermed tjener Gud. 
JHN.16.3	Og det vil de gøre, fordi de hverken kender min Far eller mig. 
JHN.16.4	Men når forfølgelserne kommer, så husk på, hvad jeg nu har sagt til jer. Jeg har ikke sagt det før, for jeg har hele tiden været hos jer.
JHN.16.5	Nu skal jeg snart tilbage til ham, der sendte mig, og ingen af jer spørger mig længere, hvor jeg går hen. 
JHN.16.6	I er fyldt af sorg og uro på grund af det, jeg har fortalt jer, 
JHN.16.7	men I må tro mig, når jeg siger, at det er bedst for jer, at jeg går bort. Kun hvis jeg går bort, kan Vejlederen komme til jer, og når jeg er gået bort herfra, vil jeg sende ham til jer.
JHN.16.8	Når Helligånden kommer, vil han afsløre folks forkerte opfattelse af synd, retfærdighed og dom. 
JHN.16.9	Deres synd er, at de ikke tror på mig. 
JHN.16.10	Det er retfærdigt, at jeg går til Faderen, og I derfor ikke længere kan se mig. 
JHN.16.11	Dommen består i, at denne verdens fyrste er dømt.
JHN.16.12	Jeg har stadig meget at sige jer, som I ikke kan forstå endnu. 
JHN.16.13	Men når sandhedens Ånd kommer, vil han vejlede jer til hele sandheden. Han vil ikke fremføre sine egne meninger, men det, han hører mig sige, vil han give videre til jer, og han vil åbenbare for jer, hvad fremtiden bringer. 
JHN.16.14	Han vil ophøje og ære mig ved at tage imod det, jeg giver ham, og derefter åbenbare det for jer. 
JHN.16.15	Alt, hvad Faderen har, er også mit. Det er derfor jeg siger, at Helligånden vil tage imod det, jeg giver ham, og åbenbare det for jer.
JHN.16.16	Snart ser I mig ikke mere, men lidt senere vil I se mig igen.” 
JHN.16.17	Da spurgte disciplene hinanden: „Hvad mener han med, at vi snart ikke skal se ham mere, men at vi så lidt senere får ham at se igen? Og hvad mener han med, at han skal gå til Faderen, 
JHN.16.18	og at det skal ske snart? Vi forstår det ikke.”
JHN.16.19	Jesus var klar over, at de ønskede at spørge ham om det, så han sagde: „I spørger hinanden, hvad jeg mener med det, jeg sagde. 
JHN.16.20	Dét siger jeg jer: Denne verden vil glæde sig over det, der skal ske med mig—men I vil sørge og græde. Bagefter vil jeres sorg blive vendt til glæde. 
JHN.16.21	En kvinde glæder sig ikke til den smerte, der er forbundet med at føde, men når barnet 
JHN.16.22	Det samme gælder jer. I er ikke glade lige nu, men vi skal ses igen, og da skal I opleve en glæde i hjertet, som ingen kan tage fra jer. 
JHN.16.23	Når den tid kommer, skal I ikke længere bede 
JHN.16.24	Endnu har I ikke prøvet at bede om noget i mit navn. Bed i mit navn, og I skal få, så I kan blive fyldt af glæde.
JHN.16.25	Indtil nu har jeg måttet tale til jer i billeder, men den tid kommer, hvor det ikke er nødvendigt længere. Da vil jeg tale klart til jer om Faderen. 
JHN.16.26	Når det sker, kan I også gå direkte til ham i mit navn. Det er ikke nødvendigt, at jeg går i forbøn for jer hos Faderen, 
JHN.16.27	for han elsker jer, fordi I elsker mig, og fordi I tror, at jeg er kommet fra ham. 
JHN.16.28	Da jeg kom til denne verden, kom jeg fra Faderen. Nu forlader jeg så denne verden og er på vej tilbage til Faderen.”
JHN.16.29	Disciplene udbrød: „Nu taler du klart og ikke længere i billeder. 
JHN.16.30	Og nu forstår vi, at du ved alt, og at der ikke er grund til at stille spørgsmål ved det, du siger. Derfor tror vi på, at du er kommet fra Gud.”
JHN.16.31	„Mon I nu også tror?” sagde Jesus. 
JHN.16.32	„Om ganske kort tid vil I være spredt for alle vinde, og jeg vil stå alene tilbage. Men jeg er ikke alene, for min Far er med mig. 
JHN.16.33	Jeg har sagt jer alt det her, for at I skal søge jeres fred hos mig. I denne verden vil I blive forfulgt, men vær ved godt mod, for jeg har sejret over verden!”
JHN.17.1	Derefter så Jesus op mod nattehimlen og sagde: „Far, nu er tiden inde. Ophøj din Søn, så jeg kan ophøje dig. 
JHN.17.2	Du har jo givet mig den højeste myndighed over hele menneskeheden, for at jeg kan give evigt liv til alle dem, du har givet mig. 
JHN.17.3	Det evige liv er at kende dig, den eneste sande Gud, og den Frelser og Messias, som du har sendt. 
JHN.17.4	Jeg har æret dig her på jorden ved at fuldføre den opgave, du har givet mig. 
JHN.17.5	Far, ær du nu mig og før mig tilbage til din herlighed—tilbage til den position, jeg havde hos dig, før verden blev skabt.
JHN.17.6	Jeg har åbenbaret, hvem du er, for de mennesker, som du kaldte ud af verden og gav til mig. De var dine, men du gav dem til mig, og de har holdt fast ved dit ord. 
JHN.17.7	Nu forstår de, at alt, hvad jeg har, det har jeg fået fra dig, 
JHN.17.8	for de ord, jeg har fået fra dig, har jeg givet videre til dem, og de har taget imod dem. De ved nu, at jeg er kommet fra dig, og at du har sendt mig.
JHN.17.9	Jeg går i forbøn for dem, Far. Jeg går ikke i forbøn for verden, men for dem, som du har givet mig, for de tilhører dig. 
JHN.17.10	Du og jeg har alt tilfælles, og mine disciple har gjort mig ære. 
JHN.17.11	Nu kommer jeg til dig, for jeg skal ikke være i verden længere, men de skal leve i denne verden. Hellige Far, hold din hånd over dem, som du har givet mig. Beskyt dem med den mægtige kraft, som du gav mig, for at de må blive ét, ligesom vi er ét! 
JHN.17.12	Så længe jeg var hos dem, beskyttede jeg dem med din kraft. Jeg tog hånd om dem, så ikke en eneste af dem gik fortabt—undtagen ham, der måtte gå fortabt, og på den måde blev Skriften opfyldt.
JHN.17.13	Nu er jeg på vej til dig, og jeg siger det her, mens jeg endnu er på denne jord, for at de må blive fyldt med min glæde. 
JHN.17.14	Jeg har indviet dem i dit budskab, og nu hader verden dem, fordi de ikke længere er en del af verden, ligesom jeg ikke er en del af den. 
JHN.17.15	Jeg beder dig ikke om at tage dem ud af verden, men om at beskytte dem fra den Ondes angreb. 
JHN.17.16	Men de hører ikke til i verden, ligesom jeg ikke hører til i verden. 
JHN.17.17	Rens dem gennem dit ord, som er sandheden. 
JHN.17.18	Som du sendte mig til verden, sender jeg nu dem til verden. 
JHN.17.19	Jeg indvier mig selv til dig, for at også de gennem erkendelsen af sandheden må indvi sig helt til dig.
JHN.17.20	Jeg beder ikke kun for dem, der er her, men også for dem, som i fremtiden kommer til tro på mig gennem deres vidnesbyrd. 
JHN.17.21	Jeg beder om, at de alle må blive ét, ligesom du og jeg er ét, så verden kan tro, at du har sendt mig. 
JHN.17.22	Den herlighed, du gav mig, har jeg givet videre til dem, for at de kan blive ét, ligesom vi er ét. 
JHN.17.23	Når jeg er ét med dem, og du er ét med mig, så er enheden fuldkommen! Så vil verden indse, at du har sendt mig, og at du elsker dem, ligesom du elsker mig.
JHN.17.24	Far, mit ønske er, at de, som du har givet mig, må komme til det sted, hvor jeg tager hen, og at de må se den herlighed, som du har givet mig, fordi du har elsket mig, fra før verden blev til. 
JHN.17.25	Retfærdige Far! Selv om verden ikke kender dig, så kender jeg dig, og mine disciple her ved, at du har sendt mig. 
JHN.17.26	Jeg har vist dem, hvem du er, og det vil jeg fortsætte med, for at den kærlighed, hvormed du har elsket mig, må være i dem, og jeg må være i dem.”
JHN.18.1	Da Jesus var færdig med at bede, gik han videre sammen med disciplene. De krydsede Kedrondalen og kom ind i en olivenplantage. 
JHN.18.2	Men også forræderen, Judas, kendte det sted, for Jesus havde ofte været der sammen med sine disciple.
JHN.18.3	Judas havde af ypperstepræsterne og farisæerne fået rådighed over templets vagtmandskab og en deling romerske soldater, og med brændende fakler, olielamper og våben nærmede de sig nu olivenplantagen.
JHN.18.4	Jesus vidste på forhånd, hvad der ville ske. Han trådte frem og spurgte: „Hvem søger I efter?”
JHN.18.5	„Jesus fra Nazaret,” svarede de.
JHN.18.5	„Det er mig,” sagde Jesus.
JHN.18.5	Også forræderen, Judas, stod dér mellem de andre.
JHN.18.6	Da Jesus sagde: „Det er mig,” veg de tilbage og faldt til jorden. 
JHN.18.7	Igen spurgte Jesus: „Hvem søger I efter?”
JHN.18.7	„Jesus fra Nazaret,” svarede de.
JHN.18.8	„Jeg har jo sagt jer, at det er mig,” sagde Jesus. „Når det altså er mig, I vil have fat i, så lad de andre gå!” 
JHN.18.9	Således gik det i opfyldelse, som han tidligere havde sagt om, at ingen af hans disciple skulle gå fortabt.
JHN.18.10	Simon Peter trak sit sværd, slog ud efter en af ypperstepræstens tjenere og huggede hans højre øre af. (Tjeneren hed Malkus.) 
JHN.18.11	Men Jesus sagde til Peter: „Stik dit sværd i skeden! Skulle jeg ikke tømme det lidelsens bæger, som min Far har givet mig?”
JHN.18.12	Befalingsmanden gav da ordre til sine soldater og den jødiske tempelvagt om at pågribe Jesus og binde ham. 
JHN.18.13	Derefter trak de af sted med ham.
JHN.18.13	I første omgang førte de ham til Annas, som var svigerfar til Kajfas. Det var Kajfas, der var den officielle ypperstepræst i det år.
JHN.18.14	Det var også Kajfas, der havde sagt til de jødiske ledere, at det var bedre, at én mand døde, end at hele folket gik til grunde.
JHN.18.15	Simon Peter fulgte efter Jesus sammen med en af de andre disciple, som kendte ypperstepræsten. Derfor fik den anden discipel tilladelse til at komme indenfor porten i ypperstepræstens gård, 
JHN.18.16	mens Peter blev stående udenfor. Den anden discipel talte med den pige, der stod vagt ved porten, og Peter fik så lov til at komme med indenfor. 
JHN.18.17	Men da han gik forbi hende, udbrød hun: „Du er da vist en af hans disciple!”
JHN.18.17	„Nej, det er jeg ikke!” røg det ud af Peter.
JHN.18.18	Vagtmandskabet fra templet og husets tjenestefolk stod og varmede sig omkring nogle trækulsgløder, for det var koldt den nat. Peter stillede sig også derhen for at få varmen.
JHN.18.19	Inde i huset begyndte ypperstepræsten Annas at udspørge Jesus om hans disciple og om, hvad hans lære egentlig gik ud på.
JHN.18.20	„Jeg har talt til folk i fuld offentlighed,” svarede Jesus. „Mange gange har jeg undervist i synagogerne og på tempelpladsen, hvor alle har kunnet høre mig. Intet er sket bag lukkede døre. 
JHN.18.21	Hvorfor spørger du 
JHN.18.22	En af tempelvagterne gav Jesus et slag i ansigtet. „Er det en måde at svare ypperstepræsten på?” sagde han.
JHN.18.23	„Har jeg sagt noget forkert, så sig hvad det er,” svarede Jesus. „Men hvis det, jeg har sagt, er sandt, hvorfor slår du mig så?”
JHN.18.24	Annas sendte nu Jesus videre til Kajfas—stadig med hænderne bundet.
JHN.18.25	Imens stod Simon Peter ude på gårdspladsen og varmede sig ved gløderne. „Du er da også en af hans disciple!” udbrød en af de omkringstående.
JHN.18.25	„Nej, det er jeg ikke!” røg det ud af Peter endnu en gang.
JHN.18.26	Men en af ypperstepræstens tjenere, som var i familie med den mand, hvis øre Peter havde hugget af, udbrød: „Jeg så dig selv ude i olivenplantagen sammen med Jesus!”
JHN.18.27	Igen benægtede Peter det, og i samme øjeblik var der en hane, der galede.
JHN.18.28	Meget tidligt om morgenen førte man Jesus videre fra Kajfasʼ gård til den romerske guvernørs borg. De jødiske ledere ville ikke gå ind et sted, hvor der boede en ikke-jøde, for det ville gøre dem urene, og så ville de ikke kunne deltage i påskefesten. 
JHN.18.29	Derfor gik guvernøren, Pilatus, ud til dem. „Hvad anklager I manden for?” spurgte han. 
JHN.18.30	„Vi ville ikke have arresteret ham og bragt ham herhen, hvis han ikke havde overtrådt loven,” svarede de. 
JHN.18.31	„Nå, men så tag og døm ham ifølge jeres lov!” „Men vi har ikke ret til at korsfæste
JHN.18.32	Dermed opfyldtes Jesu ord om, hvordan han skulle dø.
JHN.18.33	Pilatus gik nu ind i borgen igen og fik også Jesus ført derind. „Er du jødernes konge?” spurgte han. 
JHN.18.34	„Har du selv fundet på det spørgsmål, eller har andre omtalt mig på den måde?” sagde Jesus. 
JHN.18.35	„Er jeg måske jøde?” svarede Pilatus. „Dit eget folks ypperstepræster har overgivet dig til mig. Hvad har du gjort?”
JHN.18.36	„Mit rige er ikke af denne verden,” svarede Jesus. „Havde jeg ønsket at oprette et jordisk rige, så ville mine disciple have kæmpet for, at jeg ikke skulle blive fanget af de jødiske ledere.” 
JHN.18.37	„Så er du altså en konge?” spurgte Pilatus. „På en måde er jeg en konge,” svarede Jesus. „Jeg er kommet til denne verden for at fortælle om sandheden. Det var derfor, jeg blev født, og alle, der hører sandheden til, vil adlyde mig.” 
JHN.18.38	„Hvad er sandhed?” afbrød Pilatus.
JHN.18.38	Derefter gik han igen udenfor til de jødiske ledere og sagde: „Jeg finder ham ikke skyldig. 
JHN.18.39	Men nu er der jo tradition for, at jeg giver jer en fange fri hver påske. Ønsker I, at jeg skal løslade ‚jødernes konge’?” 
JHN.18.40	„Nej, ikke ham, men Barabbas!” råbte de. Barabbas var en mand, der var fængslet for oprør mod romerne.
JHN.19.1	Pilatus lod nu Jesus piske, 
JHN.19.2	og derefter flettede soldaterne en krans af tornede grene, satte den på hovedet af ham som en slags kongekrone og kastede en purpurrød kappe om ham. 
JHN.19.3	Efter tur gik de hen til ham og sagde: „Længe leve jødernes konge!” Samtidig slog de ham i ansigtet.
JHN.19.4	Pilatus gik igen ud til de jødiske ledere, som stod og ventede udenfor. „Jeg vil føre ham ud til jer nu,” sagde han, „for at I skal vide, at jeg ikke finder ham skyldig i nogen forbrydelse.” 
JHN.19.5	Så kom Jesus ud med tornekronen på hovedet og purpurkappen over sig. „Se, her er han!” sagde Pilatus.
JHN.19.6	Så snart ypperstepræsterne og det jødiske vagtmandskab så ham, råbte de: „Korsfæst ham, korsfæst ham!” „Så må I selv gøre det!” sagde Pilatus. „Jeg finder ham ikke skyldig!” 
JHN.19.7	Jøderne svarede: „Ifølge vores lov skal han dø, fordi han har kaldt sig selv for Guds Søn.”
JHN.19.8	Ved de ord blev Pilatus bange. 
JHN.19.9	Han førte Jesus ind i borgen igen og spurgte ham: „Hvor kommer du egentlig fra?” Men Jesus gav ham intet svar. 
JHN.19.10	„Hvorfor svarer du mig ikke?” fortsatte Pilatus. „Er du ikke klar over, at jeg har magt til at sætte dig fri og til at lade dig korsfæste?” 
JHN.19.11	Jesus svarede ham: „Du havde slet ingen magt over mig, hvis ikke den var givet dig ovenfra. Derfor er der større skyld hos dem, der har overgivet
JHN.19.12	Derpå forsøgte Pilatus at få Jesus løsladt, men de jødiske ledere råbte: „Sætter du ham fri, er du ikke kejserens ven! For den, der udråber sig selv til konge, gør oprør mod kejseren.”
JHN.19.13	Da Pilatus hørte det, førte han igen Jesus udenfor og satte sig i dommersædet på den stenlagte terrasse, der på hebraisk kaldes „Gabbata”. 
JHN.19.14	Klokken var omkring seks om morgenen,
JHN.19.15	„Væk med ham!” skreg de. „Væk med ham—korsfæst ham!” „Ønsker I virkelig, at jeg skal korsfæste jeres konge?” indvendte Pilatus. „Vi har ingen anden konge end kejseren,” råbte ypperstepræsterne.
JHN.19.16	Så udleverede Pilatus Jesus til at blive korsfæstet, og soldaterne førte ham bort.
JHN.19.17	Jesus bar selv sit kors til det sted, der kaldtes „Hovedskalsstedet”, på hebraisk „Golgata”. 
JHN.19.18	Dér korsfæstede de ham. Samtidig korsfæstede de to andre mænd, og deres kors blev rejst, et på hver sin side af Jesu kors. 
JHN.19.19	Pilatus havde fået lavet et skilt med teksten: „Jesus fra Nazaret—jødernes konge”, og det blev anbragt på korset. 
JHN.19.20	Teksten var skrevet på hebraisk, latin og græsk, og skiltet blev læst af mange mennesker, for stedet, hvor Jesus blev korsfæstet, lå tæt ved byen. 
JHN.19.21	Men ypperstepræsterne henvendte sig til Pilatus og sagde: „Du må ændre teksten på det skilt. I stedet for ordene ‚jødernes konge’ skal du skrive: ‚Denne mand påstod at være jødernes konge.’ ” 
JHN.19.22	„Hvad jeg skrev, det skrev jeg!” svarede Pilatus kort.
JHN.19.23	Da soldaterne havde korsfæstet Jesus, fordelte de fire af hans fem klædningsstykker imellem sig—et stykke til hver. Men Jesu kjortel var uden sammensyninger, vævet i ét stykke fra øverst til nederst. 
JHN.19.24	Da sagde de: „Det er en skam at rive den i stykker. Lad os hellere kaste lod om, hvem der skal have den.” Da soldaterne gjorde det, gik endnu et skriftord i opfyldelse: „De delte mine klæder mellem sig og trak lod om min kjortel.”
JHN.19.25	Imens det foregik, stod Jesu mor og hans moster i nærheden af korset. Den Maria, som var gift med Klopas, og Maria Magdalene var der også. 
JHN.19.26	Da Jesus så sin mor stå ved siden af den discipel, som han holdt særlig meget af, sagde han til hende: „Han skal være din søn.” 
JHN.19.27	Og til disciplen sagde han: „Hun skal være din mor.” Fra da af tog den discipel sig af hende.
JHN.19.28	Jesus vidste, at alt nu var fuldført. Så sagde han: „Jeg er tørstig.” Det blev opfyldelsen af endnu et skriftord.
JHN.19.29	Nu stod der en beholder med billig, sur vin i nærheden. En af de tilstedeværende soldater dyppede en svamp i vinen, satte den på en stang og rakte den op til Jesus.
JHN.19.30	Da han havde smagt på den sure vin, sagde han: „Det er fuldbragt!” og han bøjede hovedet og udåndede.
JHN.19.31	Alt det her fandt sted dagen før den højhellige påskesabbat. De jødiske ledere ville gerne undgå, at de tre korsfæstede mænd blev hængende til offentlig beskuelse sabbatten over. De bad derfor Pilatus om at give ordre til, at mændenes ben skulle brækkes, så de hurtigt ville dø. 
JHN.19.32	Så kom soldaterne og brækkede benene på de to mænd, der var korsfæstet sammen med Jesus, 
JHN.19.33	men da de kom til Jesus, så de, at han allerede var død. Derfor brækkede de ikke hans ben, 
JHN.19.34	men en af soldaterne stak i stedet et spyd i siden på ham, og der flød vand og blod ud.
JHN.19.35	Det, jeg her har fortalt, har jeg set med mine egne øjne, og alt, hvad jeg siger, er sandt. Jeg kan stå inde for, at det er sandhed, og jeg fortæller det, for at I skal tro det. 
JHN.19.36	Også den sidste hændelse var en opfyldelse af Skriftens ord, der siger: „Ingen af hans knogler må brækkes,”
JHN.19.37	og: „De vil se på ham, som de har gennemboret.”
JHN.19.38	Kort efter henvendte Josef fra Arimatæa sig til Pilatus. Josef var en af Jesu disciple, men ikke åbenlyst, for han var bange for de jødiske ledere. Han bad om tilladelse til at tage Jesu lig ned, og det gav Pilatus ham lov til. Da han tog det ned, 
JHN.19.39	var Nikodemus også med. Det var ham, der var kommet til Jesus om natten. Han medbragte 30 kilo salve, en blanding af myrra og aloe. 
JHN.19.40	De to mænd svøbte Jesu lig ind i linnedklæder sammen med den vellugtende salve, sådan som det var skik ved en jødisk begravelse. 
JHN.19.41	Det sted, hvor Jesus blev korsfæstet, lå i nærheden af en have, hvor der var en nyudhugget grav, som endnu aldrig var blevet brugt. 
JHN.19.42	Da de skulle skynde sig at blive færdige, inden sabbatten begyndte ved solnedgang, og da den grav lå i nærheden, lagde de ham i den.
JHN.20.1	Tidligt søndag morgen, mens det endnu var mørkt, gik Maria Magdalene ud til graven, og hun opdagede, at stenen var rullet fra indgangen. 
JHN.20.2	Derfor skyndte hun sig tilbage til Simon Peter og den anden discipel, som Jesus holdt særlig meget af, og sagde til dem: „Der er nogle, der har taget Herren væk fra graven, og vi ved ikke, hvor de har gjort af ham.”
JHN.20.3+JHN.20.4	De to disciple løb straks ud til graven. I begyndelsen løb de side om side, men den anden discipel løb hurtigere end Peter og nåede først frem. 
JHN.20.5	Da han bøjede sig og kiggede ind i graven, så han, at ligklæderne lå der. Men han gik ikke ind i graven. 
JHN.20.6	Så nåede Peter frem, og han gik derind. Han så også ligklæderne og lagde mærke til, 
JHN.20.7	at det klæde, som Jesus havde haft over sit hoved, ikke var anbragt ved siden af ligklæderne, men lå foldet sammen på et sted for sig selv. 
JHN.20.8	Så gik den discipel, som var kommet først til graven, også derind—og da han så det hele, forstod han pludselig, hvad Jesus havde sagt om, hvad der ville ske med ham, og han blev overbevist.
JHN.20.9	For indtil da havde de ikke forstået, hvad det betød, når Skriften siger, at han skulle genopstå fra de døde. 
JHN.20.10	Derefter gik de hjem igen.
JHN.20.11	I mellemtiden var Maria vendt tilbage til graven. Grædende bøjede hun sig ned og kiggede ind i gravkammeret, 
JHN.20.12	og der fik hun øje på to engle klædt i hvidt. Den ene sad, hvor Jesu hoved havde været, og den anden der, hvor fødderne havde været.
JHN.20.13	„Hvorfor græder du?” spurgte de. „Fordi der er nogle, der har taget min Herre bort,” svarede hun, „og jeg ved ikke, hvor de har lagt ham.” 
JHN.20.14	Da hun havde sagt det, vendte hun sig og så Jesus stå der. Men hun genkendte ham ikke.
JHN.20.15	„Hvorfor græder du?” spurgte Jesus hende. „Hvem leder du efter?” Hun regnede med, at det var gartneren, og sagde derfor: „Hvis det er dig, der har taget ham bort, så sig mig, hvor du har lagt ham, så jeg kan gå hen og hente ham.”
JHN.20.16	„Maria!” sagde Jesus. Hun kiggede på ham og udbrød på hebraisk: „Rabbuni!” (det betyder „Mester”).
JHN.20.17	„Du skal ikke røre ved mig,” sagde han, „jeg er endnu ikke steget op til min Far. Men gå hen til disciplene og sig til dem, at jeg stiger op til min Far og jeres Far, til min Gud og jeres Gud.”
JHN.20.18	Maria løb straks hen til disciplene og sagde: „Jeg har set Herren!” Og hun fortalte dem, hvad han havde sagt.
JHN.20.19	Samme aften var disciplene forsamlede inden døre, og de havde låst dørene af frygt for de jødiske ledere. Pludselig stod Jesus midt iblandt dem. „Fred være med jer!” sagde han. 
JHN.20.20	Så viste han dem sine hænder og sin side. Disciplene blev glade, da de så, at det var Herren.
JHN.20.21	Jesus sagde igen til dem: „Fred være med jer! Ligesom Faderen sendte mig, sådan sender jeg jer.” 
JHN.20.22	Derefter åndede han på dem og fortsatte: „Modtag Helligåndens kraft! 
JHN.20.23	Hvis I tilgiver mennesker deres synder, er de tilgivet, men hvis I nægter at tilgive dem, så bliver de ikke tilgivet.”
JHN.20.24	En af de Tolv ved navn Thomas, også kaldet „Tvillingen”, var ikke til stede, da Jesus viste sig for dem. 
JHN.20.25	De andre disciple fortalte ham bagefter: „Vi har set Herren!” Men han svarede: „Det tror jeg ikke på! Kun hvis jeg med mine egne øjne får naglemærkerne i hans hænder at se og stikker fingeren i dem, og hvis jeg stikker hånden i hans side, vil jeg tro på det!”
JHN.20.26	Den følgende søndag
JHN.20.27	Så vendte han sig til Thomas: „Kom her med din finger,” sagde han. „Se, her er mine hænder. Kom med din hånd og føl på min side. Tro i stedet for at tvivle!” 
JHN.20.28	„Min Herre og min Gud!” udbrød Thomas. 
JHN.20.29	„Nu tror du, fordi du har set mig,” sagde Jesus. „Velsignede er de, som ikke har set og alligevel tror.”
JHN.20.30	Jesus gjorde mange flere mirakler for øjnene af sine disciple end dem, der er nedskrevet i bogen her. 
JHN.20.31	Men jeg har skrevet dette, for at I skal tro på, at Jesus er Messias, Guds Søn, og gennem jeres tro få del i det evige liv.
JHN.21.1+JHN.21.2	Senere viste Jesus sig igen for nogle af disciplene. Det gik sådan til: Simon Peter, Thomas, Natanael fra Kana i Galilæa, Jakob og Johannes samt to andre disciple var samlet ved Galilæasøen.
JHN.21.3	Simon Peter sagde da: „Jeg tror, jeg tager ud og fisker.” „Så tager vi med,” sagde de andre.
JHN.21.3	De gik i båden og sejlede ud, men de fangede ikke noget hele den nat. 
JHN.21.4	Da det begyndte at blive lyst, fik de øje på en mand inde på bredden. Det var Jesus, men de genkendte ham ikke.
JHN.21.5	Han råbte ud til dem: „Har I fanget noget, venner?” „Nej!” råbte de tilbage. 
JHN.21.6	„Kast nettet ud på højre side af båden!” råbte han til dem. „Så skal I nok fange noget.”
JHN.21.6	Det gjorde de så—og de kunne umuligt hale nettet ind på grund af alle de fisk, der var i det. 
JHN.21.7+JHN.21.8	Den discipel, som Jesus holdt særlig meget af, vendte sig til Peter. „Det er Herren,” sagde han. Simon Peter havde taget sin yderkjortel af for bedre at kunne arbejde, og den bandt han nu om livet.
JHN.21.9	Da båden var nået ind til bredden, sprang de seks disciple i land, og de så, at der var tændt en trækulsild, hvor nogle fisk var ved at blive stegt, og der lå også nogle brød. 
JHN.21.10	Jesus sagde: „Kom nu med nogle af de fisk, I har fanget.” 
JHN.21.11	Så vadede Simon Peter i land og trak nettet fuldt af fisk efter sig. Der var 153 store fisk, og nettet var ikke engang gået i stykker. 
JHN.21.12	„Kom nu og få noget at spise,” sagde Jesus. Ingen turde spørge, hvem han var, men de vidste alle, at det måtte være Herren. 
JHN.21.13	Jesus gik nu rundt og delte brød og fisk ud til dem. 
JHN.21.14	Det var tredje gang, han viste sig for disciplene, efter at han var opstået fra de døde.
JHN.21.15	Efter at de havde spist, trak Jesus Simon Peter til side og sagde til ham: „Simon, Johannesʼ søn, elsker du mig mere end de andre gør?” „Ja, Herre,” svarede Peter, „du ved, at jeg holder af dig.” „Så pas mine lam,” sagde Jesus.
JHN.21.16	Jesus gentog spørgsmålet: „Simon, Johannesʼ søn, elsker du mig?” „Ja, Herre,” sagde Peter, „du ved, at jeg holder af dig.” „Så tag dig af mine får,” sagde Jesus.
JHN.21.17	For tredje gang spurgte han: „Simon, Johannesʼ søn, holder du virkelig af mig?”
JHN.21.17	Peter blev bedrøvet over, at Jesus stillede det samme spørgsmål tre gange. „Herre, du kender alle ting,” sagde han, „du ved, at jeg holder af dig.” „Så pas mine får,” sagde Jesus.
JHN.21.18	Derefter fortsatte han: „Det siger jeg dig, Peter: Da du var ung, bandt du selv et bælte om livet
JHN.21.19	Jesus sagde de ord for at tilkendegive, hvordan Peter skulle dø til Guds ære. Derefter sagde Jesus til ham: „Følg mig!”
JHN.21.20	Peter vendte sig nu om og så, at den discipel, som Jesus holdt særlig meget af, var på vej hen imod dem. Det var ham, som ved påskemåltidet havde lænet sig op ad Jesu bryst og spurgt: „Herre, hvem er det, som vil forråde dig?” 
JHN.21.21	Så spurgte Peter: „Hvad med ham, Herre, hvordan skal det gå ham?” 
JHN.21.22	„Hvis jeg vil, at han skal leve, indtil jeg kommer igen,” svarede Jesus, „hvad angår det så dig? Følg du mig!”
JHN.21.23	På den måde spredtes det rygte blandt de kristne, at den discipel ikke skulle dø. Men Jesus havde nu ikke sagt, at han ikke skulle dø. Han sagde: „Hvis jeg vil, at han skal leve, indtil jeg kommer igen, hvad angår det så dig?”
JHN.21.24	Hvad her er skrevet, er altså den discipels vidnesbyrd. Og vi ved, at det, han har fortalt, er sandt.
JHN.21.25	Der er også meget andet, som Jesus gjorde. Men jeg tror, at hvis det alt sammen skulle nedskrives, ville hele verden næppe kunne rumme alle de bøger, som så måtte skrives.
ACT.1.1+ACT.1.2+ACT.1.3	Højtærede Teofilus!
ACT.1.1+ACT.1.2+ACT.1.3	I min tidligere beretning fortalte jeg dig om alle de mirakler, Jesus udførte, og om hans undervisning lige fra begyndelsen af, og indtil han blev taget op til Himlen. I de 40 dage, der gik fra hans opstandelse til hans himmelfart, viste han sig adskillige gange for de apostle, han havde udvalgt. På den måde beviste han, at han virkelig var blevet levende igen, og når de var sammen, talte han med dem om Guds rige og gav dem ved Helligåndens inspiration sine instrukser.
ACT.1.4	En dag, da de spiste sammen, sagde Jesus: „I må ikke tage væk fra Jerusalem, før I har modtaget det, som Faderen har lovet, og som jeg har fortalt jer om. 
ACT.1.5	Johannes døbte jo med vand, men I vil om ganske få dage blive døbt med Helligåndens kraft.”
ACT.1.6	Mens de var sammen, spurgte de ham: „Herre, er tiden nu kommet, hvor du vil genoprette Israels kongerige?”
ACT.1.7	Jesus svarede: „Det tilkommer ikke jer at få kendskab til de tidspunkter, som Faderen i sin almagt har fastsat. 
ACT.1.8	Men I skal modtage en ny kraft, når Helligånden kommer over jer, og så skal I bringe budskabet om mig til Jerusalem, til hele Judæa og Samaria, ja, helt til verdens ende.”
ACT.1.9	Derefter blev Jesus løftet op fra jorden, mens de så på det, og han forsvandt ind i en sky. 
ACT.1.10	Som de nu blev ved at stirre op mod himlen for at se, hvor han var blevet af, stod der pludselig to hvidklædte mænd hos dem. 
ACT.1.11	„Mænd fra Galilæa,” sagde de, „hvorfor står I og stirrer op i luften? Jesus, som nu er taget bort til Himlen, vil komme tilbage igen på samme måde, som I så ham forsvinde.”
ACT.1.12	Apostlene gik så ned fra Olivenbjerget, hvor det her var sket, og tilbage til Jerusalem. Det var kun omkring et kvarters gang. 
ACT.1.13	De gik hen til det hus, hvor de plejede at samles i en stor sal ovenpå. De 11 tilbageværende apostle var: Peter, Johannes, Jakob og Andreas, Filip og Thomas, Bartolomæus og Mattæus, Jakob, Alfæusʼ søn, Simon Frihedskæmper og Judas, Jakobs søn. 
ACT.1.14	De mødtes ofte for i fællesskab at bede til Gud. Også de kvinder, der havde fulgt Jesus, samt Jesu mor og hans brødre, var med.
ACT.1.15	Nogle dage senere, hvor en gruppe på ca. 120 disciple var samlet, rejste Peter sig og sagde: 
ACT.1.16	„Venner, det var jo nødvendigt, at det skriftord, som Helligånden talte gennem David, skulle gå i opfyldelse, det ord, der handler om Judas, som viste vej for dem, der pågreb Jesus. 
ACT.1.17	Judas var en af os og havde fået en aposteltjeneste ligesom os. 
ACT.1.18+ACT.1.19+ACT.1.20	Det profetiske ord fra David, som passer på ham, står i Salmernes Bog:
ACT.1.18+ACT.1.19+ACT.1.20	‚Lad hans hjem ligge øde hen,
ACT.1.18+ACT.1.19+ACT.1.20	lad ingen bo der mere.’
ACT.1.18+ACT.1.19+ACT.1.20	Og et andet sted står der: ‚Lad en anden overtage hans lederfunktion.’
ACT.1.21+ACT.1.22	Peter fortsatte: „Derfor bør vi nu finde en mand, som kan overtage Judasʼ plads. Det skal være en, der har været sammen med os hele tiden, mens Jesus var hos os—lige fra dengang han blev døbt af Johannes, og indtil han blev taget bort og vendte tilbage til Himlen. Den mand skal sammen med os bevidne, at Jesus virkelig er genopstået fra de døde.”
ACT.1.23	De udpegede så to mænd, Josef Justus Barsabbas og Mattias. 
ACT.1.24	Derefter bad de: „Herre, du som kender alle menneskers inderste tanker, vis os nu hvem af dem, du har valgt i stedet for Judas, 
ACT.1.25	så han kan overtage den aposteltjeneste, som Judas forlod for at tage derhen, hvor han hører hjemme.” 
ACT.1.26	Derpå kastede de lod, og loddet faldt på Mattias. Fra da af blev han regnet med blandt apostlene.
ACT.2.1	Pinsemorgen
ACT.2.2	Pludselig kom der en susende lyd ned oppefra som et voldsomt åndepust, og lyden fyldte hele huset, hvor de sad. 
ACT.2.3	Samtidig dalede der små flammer ned, som landede på hver enkelt af de tilstedeværende. 
ACT.2.4	Således blev de alle fyldt med Helligåndens kraft, og de begyndte at tale på fremmede sprog, som de ellers ikke kendte. Det var Ånden, der gav dem ordene.
ACT.2.5	I Jerusalem boede der religiøse jøder fra alverdens lande. 
ACT.2.6	Da den susende lyd kom, strømmede en masse mennesker derhen for at se, hvad der var på færde, og de blev meget forbavsede over at høre disciplene tale alle deres forskellige sprog. 
ACT.2.7	„Hvad sker der her?” råbte de undrende. „Alle de mænd er jo fra Galilæa, 
ACT.2.8	og nu hører vi dem tale til os på vores eget modersmål! 
ACT.2.9	Hvordan går det til, at vi partere, medere og elamitter, vi, der bor i Mesopotamien, Judæa, Kappadokien, Pontus, provinsen Asien,
ACT.2.10	Frygien, Pamfylien, Egypten og Kyrene i Libyen, vi, der kommer fra Rom, både jøder og grækere, der har sluttet sig til jødedommen, 
ACT.2.11	vi kretere og arabere—hvordan går det til, at vi kan høre de her mænd fortælle os om de mægtige ting, Gud har gjort, hver på vores eget sprog?” 
ACT.2.12	Der var stor forvirring, og folk råbte i munden på hinanden: „Hvad sker der?”
ACT.2.13	Men de, der ikke forstod ordene, gjorde nar af disciplene. „De har bare drukket for meget vin!” råbte de.
ACT.2.14	Da trådte Peter frem, og de andre 11 apostle stillede sig ved siden af ham. Han råbte til folkemængden: „Hør efter, alle I jøder, og I, som bor i Jerusalem. 
ACT.2.15	Det er ikke sandt, som nogle af jer siger, at de her mænd har drukket sig fulde. Klokken er jo kun ni om formiddagen. 
ACT.2.16+ACT.2.17	Nej, her opfyldes det, som Gud åbenbarede for profeten Joel:
ACT.2.16+ACT.2.17	‚Det vil ske i de sidste tider,
ACT.2.16+ACT.2.17	at jeg vil udgyde af min Ånd over hele menneskeheden.
ACT.2.16+ACT.2.17	Alle vil komme til at profetere,
ACT.2.16+ACT.2.17	både mænd og kvinder.
ACT.2.16+ACT.2.17	De unge vil få åbenbaret min vilje gennem syner,
ACT.2.16+ACT.2.17	de gamle vil få det gennem drømme.
ACT.2.18	Ja, mine tjenere vil blive fyldt med min Ånd,
ACT.2.18	og de skal profetere.
ACT.2.19	Jeg vil gøre utrolige ting i himmelrummet
ACT.2.19	og store tegn nede på jorden:
ACT.2.19	Blodsudgydelser,
ACT.2.19	ildebrande og røgskyer.
ACT.2.20	Solen skal formørkes,
ACT.2.20	og månen skal blive mørkerød som blod,
ACT.2.20	før Herrens store og frygtindgydende dag kommer.
ACT.2.21	Men enhver, der råber til Herren om hjælp, skal blive frelst.’
ACT.2.22	Lyt til mine ord, venner! I kender nazaræeren Jesus. I ved om de mirakler, tegn og undere, som Gud udførte gennem ham her midt iblandt jer. Dermed viste Gud jer, at det var ham selv, der havde sendt Jesus. 
ACT.2.23	Han blev efter Guds forudbestemte plan forrådt, og med de gudløse romeres hjælp fik I ham naglet til korset og dræbt. 
ACT.2.24	Gud lod ham imidlertid ikke blive i døden, men genoprejste ham fra de døde, for det var umuligt for døden at fastholde ham. 
ACT.2.25	David talte profetisk på hans vegne, da han sagde:
ACT.2.25	‚Jeg stoler altid på Herren.
ACT.2.25	Han står ved min side, så jeg ikke falder.
ACT.2.26	Derfor kan jeg fryde mig og synge glædessange.
ACT.2.26	Der er også håb for mit legeme,
ACT.2.27	for du vil ikke efterlade mig blandt de døde.
ACT.2.27	Du lader ikke din hengivne tjener gå i forrådnelse.
ACT.2.28	Du har vist mig vejen til livet,
ACT.2.28	hos dig fyldes jeg med glæde.’
ACT.2.29	Kære venner! Tillad mig at tale lige ud om vores forfar David. Vi ved alle, at han er både død og begravet, og vi besøger hans grav den dag i dag. 
ACT.2.30	Men David vidste jo, at Gud højtideligt havde lovet, at Israels Konge skulle komme fra hans slægt. Derfor talte han profetisk om den nye Konge. 
ACT.2.31	Så når han talte om, at Kongen ikke skulle efterlades blandt de døde, og at Guds hengivne tjener ikke skulle gå i forrådnelse, var det en forudsigelse om, at Messias skulle genopstå fra de døde.
ACT.2.32	Den Jesus, jeg taler om, blev af Gud oprejst fra de døde. Det kan alle vi, der står her, bevidne. 
ACT.2.33	Efter at han er blevet taget op til Himlen og har indtaget sin plads ved Guds højre side, har han nu sendt os Helligånden, som Faderen havde lovet. Det kan I selv både se og høre.
ACT.2.34	David talte heller ikke om sig selv, da han profeterede om en, der skulle tages op til Himlen. Han siger et andet sted:
ACT.2.34	‚Herren sagde til min herre:
ACT.2.34	Sæt dig ved min højre side,
ACT.2.35	imens jeg overvinder dine fjender.’
ACT.2.36	Derfor erklærer jeg overfor hele Israels folk, at Gud har vist, at Jesus, som I korsfæstede, er både Herre og Messias!”
ACT.2.37	Peters ord ramte tilhørerne lige i hjertet, og de spurgte apostlene: „Hvad skal vi dog gøre?” 
ACT.2.38	Peter svarede: „Vend om fra jeres oprør mod Gud og bliv døbt hver især til at tilhøre Jesus Messias, så jeres synder kan blive tilgivet. Så vil I modtage Helligånden som gave, 
ACT.2.39	for løftet om Helligånden gælder både jer og jeres efterkommere—ja, alle dem, som Herren, vores Gud, vil kalde på fra både nær og fjern.”
ACT.2.40	Peter talte endnu i nogen tid til dem og opfordrede dem indtrængende til at lade sig redde ud af den vantro og vanartede verden.
ACT.2.41	Mange blev overbevist af Peters ord, og den dag blev cirka 3000 mennesker døbt og tilsluttet menigheden. 
ACT.2.42	De deltog fremover ivrigt i apostlenes undervisning og var aktivt med i fællesskabet. De deltog, når der var fællesskabsmåltider,
ACT.2.43	I den følgende tid udførte Gud mange undere og tegn gennem apostlene, så alle i byen blev grebet af ærefrygt. 
ACT.2.44	De, som kom til tro, holdt sammen og havde alle ting fælles. 
ACT.2.45	Det skete ofte, at nogen solgte deres huse og ejendele, og pengene blev delt ud til dem i fællesskabet, der havde størst behov. 
ACT.2.46	Hver dag samledes de på tempelpladsen i enhed og harmoni, og om aftenen mødtes de rundt om i hjemmene for at spise sammen med stor glæde og oprigtig ydmyghed. 
ACT.2.47	De lovpriste Gud og var vellidt af alle mennesker i byen. Og Herren føjede hver dag nogle til, som blev frelst.
ACT.3.1	En dag var Peter og Johannes på vej op til templet for at deltage i den daglige eftermiddagsbøn kl. 15. 
ACT.3.2	Som de nærmede sig templet, så de en mand blive båret hen til indgangen. Han havde været lam fra fødslen af, og man plejede hver dag at anbringe ham ved den indgang til tempelpladsen, der blev kaldt for „Den Smukke Port”. Der kunne han sidde og tigge penge af dem, der gik ind ad porten. 
ACT.3.3	Da han så Peter og Johannes på vej ind i templet, bad han også dem om en skilling. 
ACT.3.4	De standsede og betragtede ham opmærksomt. „Se på os!” sagde Peter. 
ACT.3.5	Den lamme mand så spændt op på dem, for han regnede med, at de ville give ham noget. 
ACT.3.6	„Jeg ejer hverken sølv eller guld, men hvad jeg har, det giver jeg dig,” sagde Peter. „På vegne af nazaræeren Jesus, som er Messias, og med autoritet fra ham siger jeg til dig: Rejs dig op og gå!” 
ACT.3.7	I det samme tog Peter den lamme mands højre hånd for at hjælpe ham op. Straks blev mandens fødder og ankler stærke, 
ACT.3.8	han rejste sig op og støttede på benene. Han begyndte at gå omkring, og derefter fulgte han med Peter og Johannes ind på tempelpladsen, hvor han sprang rundt og dansede og priste Gud. 
ACT.3.9	Da folk derinde hørte glædesudbruddene og så ham danse omkring, 
ACT.3.10	blev de helt ude af sig selv, så forbløffede var de over det, der var sket med ham. Han var jo kendt som den lamme tigger ved „Den Smukke Port”.
ACT.3.11	Mens tiggeren stadig holdt sig tæt ved Peter og Johannes, nåede de hen i den del af tempelområdet, der kaldes for Salomons Søjlegang, og den forbløffede folkemængde samlede sig om dem. 
ACT.3.12	„Hvad er I så forbavsede over, venner?” sagde Peter, da han så dem, „og hvorfor står I og stirrer på os? I må ikke tro, at det er os, der ved egen kraft eller særlig fromhed har fået manden her til at gå. 
ACT.3.13	Nej, det er Abrahams, Isaks og Jakobs Gud—vores forfædres Gud—der står bag det, som her er sket. Han ønsker ved dette under at ære og ophøje sin tjener Jesus, som 
ACT.3.14	Det var jer, som fordømte Guds hellige og uskyldige tjener og i stedet forlangte at få en morder frigivet. 
ACT.3.15	I dræbte livets ophav, men Gud lod ham genopstå fra de døde. Det kan både Johannes og jeg bevidne. 
ACT.3.16	Det er ved troen på Jesus, at manden, som I ser her, og som I kender, er blevet helbredt. Den tro, som Jesus har givet os, har gjort ham fuldstændig rask.
ACT.3.17	Jeg ved godt, at hverken I eller jeres ledere vidste, hvad I gjorde, da I behandlede Jesus på den måde. 
ACT.3.18	Det var med i Guds plan, og derved blev de profetier opfyldt, der forudsagde, at Messias skulle gennemgå store lidelser. 
ACT.3.19	Men nu skal I ændre jeres indstilling og vende jer til Gud, så han kan tilgive jer, 
ACT.3.20	og I kan opleve den fred, der kommer fra Gud. Derefter vil han sende Jesus Messias tilbage til jorden igen, sådan som det for længe siden blev bestemt. 
ACT.3.21	Han skal blive i Himlen, indtil den tid kommer, hvor alt skal genoprettes, som Gud fra ældgammel tid har forudsagt gennem sine hellige profeter. 
ACT.3.22	Moses sagde: ‚Herren, jeres Gud, vil sende jer en profet som mig. Han skal udgå fra jeres eget folk. Lyt til alt, hvad han siger til jer, 
ACT.3.23	for enhver, der ikke retter sig efter det, han siger, vil blive udryddet.’
ACT.3.24	Samuel og de profeter, der var senere end ham, har også alle sammen talt om det, der er sket iblandt os i de her dage. 
ACT.3.25	I er profeternes efterkommere, og I er arvtagere til den pagt, Gud oprettede med vores forfædre. Som en del af pagten gav Gud følgende løfte til Abraham: ‚Gennem en af dine efterkommere vil alle jordens folkeslag blive velsignet.’
ACT.3.26	Da Gud sendte sin Tjener, blev han først sendt til jer med den lovede velsignelse, som I alle sammen kan få del i, hvis I vender om fra jeres onde gerninger.”
ACT.4.1	Mens Peter stod sammen med Johannes og talte til folkemængden, kom de ledende præster derhen sammen med kommandanten for tempelvagten og nogle af saddukæerne. 
ACT.4.2	De var oprørte over, at Peter og Johannes stod og underviste folket og oven i købet påstod, at Jesus var genopstået fra de døde.
ACT.4.3	De to mænd blev pågrebet og sat i arresten til næste dag, for det var for sent til, at Det jødiske Råd kunne samles den dag. 
ACT.4.4	Men mange af dem, der havde hørt Peters tale, kom til tro, og der var nu omtrent 5000 mænd i menigheden.
ACT.4.5	Næste dag blev Rådet kaldt sammen. Det bestod af de jødiske ledere og de skriftlærde i Jerusalem. 
ACT.4.6	Ypperstepræsten Annas var til stede sammen med Kajfas, Johannes, Alexander og andre fra ypperstepræstens familie. 
ACT.4.7	De to disciple blev ført frem, og forhøret begyndte. „Hvem har givet jer ret til at gøre det, I gjorde her i går?” lød det første spørgsmål.
ACT.4.8	Fyldt med Helligåndens kraft svarede Peter: „Ærede ledere og rådsmedlemmer! 
ACT.4.9	Hvis årsagen til forhøret her er den gode gerning, som fandt sted i går, hvor en lam mand blev helbredt, 
ACT.4.10	så lad mig sige ligeud til både jer og hele Israels folk, at når denne mand kan stå sund og rask foran jer, så skyldes det den kraft og autoritet, vi har fået fra nazaræeren Jesus. Det er ham, der er Messias, og det var jer, der korsfæstede ham, men Gud oprejste ham fra de døde. 
ACT.4.11	Han er den sten, som I bygmestre kasserede, men som nu er blevet selve hjørnestenen.
ACT.4.12	Der findes ikke frelse andre steder end hos Jesus, for der er ingen andre i hele verden, som kan frelse os mennesker.”
ACT.4.13	Rådsmedlemmerne undrede sig over, at Peter og Johannes talte med så stor frimodighed, for de var godt klar over, at de var jævne folk uden nogen særlig uddannelse. Men så forstod de, at det var, fordi de havde været sammen med Jesus. 
ACT.4.14	Og den mirakuløse helbredelse kunne de ikke komme udenom, for manden, der var blevet rask, stod selv ved siden af dem. 
ACT.4.15	Derfor sendte de alle ud af retssalen, så de kunne drøfte sagen uforstyrret.
ACT.4.16	„Hvad skal vi stille op med dem?” spurgte de hinanden. „Det går ikke at benægte, at der er sket et mirakel. Hele byen taler jo om det. 
ACT.4.17	Men det må være muligt at lukke munden på dem. Det her må ikke have lov til at brede sig. Vi må forbyde dem at tale til folk om Jesus.”
ACT.4.18	Så blev de to mænd kaldt ind for Rådet igen og fik besked på, at de fra nu af aldrig mere måtte tale om Jesus eller viderebringe hans lære. 
ACT.4.19	„I mener altså, at vi skal adlyde jer i stedet for Gud?” sagde Peter og Johannes. 
ACT.4.20	„Nej, vi kan ikke holde op med at tale om det, vi har set og hørt.”
ACT.4.21	Så lod Rådet disciplene gå, efter at de havde givet dem endnu en advarsel. De turde ikke straffe dem af frygt for, hvordan folkeskaren ville reagere. Alle lovpriste jo Gud for det mirakel, der var sket: 
ACT.4.22	En lam mand på over 40 år var blevet fuldstændig helbredt.
ACT.4.23	Så snart Peter og Johannes var blevet løsladt, vendte de tilbage til de andre apostle og disciple og fortalte, hvad ypperstepræsterne og folkets ledere havde sagt til dem.
ACT.4.24	Da forsamlingen hørte det, forenede de sig i bøn: „Mægtige Herre! Det er dig, som har skabt himlen og jorden og havet og alt, hvad der er i dem. 
ACT.4.25+ACT.4.26	Det er også dig, som for længe siden ved Helligånden talte gennem vores forfar, din tjener David, og sagde:
ACT.4.25+ACT.4.26	Hvorfor er de fremmede folk så rasende?
ACT.4.25+ACT.4.26	Deres konger gør sig klar til kamp.
ACT.4.25+ACT.4.26	Hvorfor lægger folk nytteløse planer?
ACT.4.25+ACT.4.26	Deres ledere samles til rådslagning.
ACT.4.25+ACT.4.26	De kæmper imod Herren selv,
ACT.4.25+ACT.4.26	de angriber hans udvalgte tjener.
ACT.4.27	Dine fjender samlede sig her i Jerusalem, både kong Herodes og den romerske guvernør, Pontius Pilatus, både jøderne og de fremmede, for at bekæmpe din hellige Tjener, Jesus, 
ACT.4.28	og for at udføre det, som du i din almagt og visdom forud havde bestemt skulle ske. 
ACT.4.29	Nu beder vi dig, Herre: Tag dig af deres trusler, og giv dine tjenere frimodighed til at forkynde dit ord. 
ACT.4.30	Send din helbredende kraft, og lad tegn og undere ske i din hellige Tjeners, Jesu, navn.”
ACT.4.31	Da de havde bedt, rystede det sted, hvor de var forsamlet, og de blev alle fyldt med Helligåndens kraft. Derefter fortsatte de frimodigt med at tale Guds ord til folk.
ACT.4.32	Alle de, som var kommet til tro, var ét i hjerte og sind, og ingen anså det, de ejede, for at være deres personlige ejendom. Alt var fælleseje. 
ACT.4.33	Med overbevisende kraft fortalte apostlene om, hvordan Jesus var genopstået fra de døde, og Guds nåde og velsignelse var over dem alle. 
ACT.4.34+ACT.4.35	Ingen manglede noget, for mange af dem, der ejede hus eller ejendom, solgte det og afleverede pengene til apostlene, som så delte pengene ud til dem, der havde behov for at modtage hjælp.
ACT.4.36	Der var en troende levit, som hed Josef og var fra Cypern. Apostlene gav ham tilnavnet Barnabas (det betyder „Trøsteren”). 
ACT.4.37	Han solgte en mark, han havde, og afleverede pengene til apostlene.
ACT.5.1	En mand ved navn Ananias og hans kone, Safira, solgte et jordstykke, de havde. 
ACT.5.2	Derefter beholdt de selv en del af pengene, og Ananias bragte resten til apostlene under foregivende af, at det var hele salgssummen. 
ACT.5.3	Men Peter sagde: „Ananias, hvorfor har du ladet Satan friste dig til at lyve over for Helligånden og selv beholde nogle af pengene? 
ACT.5.4	Ingen tvang dig til at sælge din jord, og da den først var solgt, havde du stadig ret til at bruge pengene, som du ville. Hvordan kunne du finde på at gøre det her? Det er jo ikke os, du har løjet for, men Gud!” 
ACT.5.5	Da Ananias hørte det, faldt han om og døde. Alle de tilstedeværende var dybt rystede. 
ACT.5.6	Nogle unge mænd rejste sig og svøbte ham ind i et lagen. Så bar de ham udenfor og begravede ham.
ACT.5.7	Cirka tre timer senere kom Safira ind uden at vide, hvad der var sket. 
ACT.5.8	Peter spurgte hende: „Er det beløb her den fulde pris, I solgte jorden for?” „Ja, det er det,” svarede hun.
ACT.5.9	„Hvorfor er du og din mand blevet enige om at udfordre Herrens Ånd?” sagde Peter. „Kan du høre skridt uden for døren? Det er dem, som har begravet din mand, der kommer tilbage. De vil også bære dig ud.” 
ACT.5.10	Straks faldt hun om for fødderne af Peter og døde. Da de unge mænd kom ind, fandt de hende død. Så bar de hende ud for at begrave hende ved siden af hendes mand. 
ACT.5.11	Hele menigheden og alle, som ellers hørte om det, blev dybt rystede.
ACT.5.12	Apostlene holdt sammen og blev ved med at forkynde og undervise i Salomons Søjlegang, og de gjorde mange bemærkelsesværdige undere blandt folket. 
ACT.5.13	Ingen af de øvrige troende
ACT.5.14	og flere og flere kom til tro på Herren, både mænd og kvinder. 
ACT.5.15	Apostlene gjorde så mange mirakler, at folk bar de syge ud på gaderne på senge og måtter, der hvor Peter kom forbi, så i det mindste hans skygge ville falde på dem. 
ACT.5.16	Store skarer af mennesker strømmede ind fra de omkringliggende byer med syge og folk, som var plaget af dæmoner—og de blev alle helbredt!
ACT.5.17+ACT.5.18	Ypperstepræsten og hans venner, som alle var saddukæere, blev jaloux på apostlene og satte dem i fængsel. 
ACT.5.19	Men en engel kom om natten og åbnede fængselsportene og førte dem udenfor. Derpå sagde englen: 
ACT.5.20	„Gå tilbage til templet og tal til folk om alt det, som hører det evige liv til.”
ACT.5.21	Derfor gik apostlene allerede næste dag ved daggry op på tempelpladsen og fortsatte med at undervise folk. I mellemtiden sammenkaldte ypperstepræsten og hans venner Rådet, som bestod af alle de jødiske ledere, og de sendte nogle folk fra tempelvagten hen til fængslet for at hente apostlene. 
ACT.5.22	Men de fandt dem ikke i fængslet. Derpå gik de tilbage til Rådet og rapporterede: 
ACT.5.23	„Fængslet var forsvarligt lukket og låst, og vagterne stod på deres poster uden for hver af dørene. Men da vi fik åbnet døren til fangernes celle, var der ingen derinde.”
ACT.5.24	Da kommandanten for tempelvagten og ypperstepræsterne hørte det, vidste de ikke, om de skulle tage det alvorligt, eller hvad der var på færde. 
ACT.5.25	Så kom der en mand og fortalte, at de mænd, som var blevet fængslet dagen før, nu stod henne i templet og underviste folket. 
ACT.5.26	Kommandanten tog af sted med sit vagtmandskab og fik fat i dem—dog uden at bruge vold, for de var bange for, at folk så ville begynde at kaste sten efter dem.
ACT.5.27	Apostlene blev nu ført frem for Rådet, hvorefter ypperstepræsten sagde: 
ACT.5.28	„Har vi ikke udtrykkeligt forbudt jer at tale mere om den mand? Nu har I fyldt hele Jerusalem med jeres propaganda! Det er tydeligt, at I er ude på at give os skylden for hans død.”
ACT.5.29	Peter svarede på apostlenes vegne: „Vi må adlyde Gud mere end mennesker. 
ACT.5.30	Vores forfædres Gud oprejste Jesus fra de døde, efter at I havde fået ham hængt op på et kors og dræbt. 
ACT.5.31	Ham har Gud nu ophøjet og givet pladsen ved sin højre side, og ham har han gjort til leder og Frelser, således at Israels folk kan få anledning til at vende om fra deres synder og blive tilgivet. 
ACT.5.32	Vi kan bevidne alt, hvad der er sket. Og Helligånden, som Gud giver til dem, der vil adlyde ham, bekræfter det.”
ACT.5.33	Da rådsmedlemmerne hørte det, blev de så rasende, at de ville slå apostlene ihjel med det samme. 
ACT.5.34	Men et medlem af Rådet, en farisæer ved navn Gamaliel, som underviste i Toraen og var højt respekteret af folket, rejste sig og anmodede om, at apostlene blev ført uden for rådssalen et øjeblik. 
ACT.5.35	Så vendte han sig til Rådets øvrige medlemmer og sagde: „Venner! Pas på, at I ikke gør noget overilet mod disse mennesker. 
ACT.5.36	For en del år siden var der en mand ved navn Teudas, som gav sig ud for at være noget stort, og der var ca. 400 mænd, der sluttede sig til ham. Men da han til sidst blev dræbt, opløstes det hele af sig selv, og hans tilhængere blev spredt for alle vinde. 
ACT.5.37	Efter ham dukkede så Judas fra Galilæa op, dengang vi havde den store folketælling.
ACT.5.38	Derfor vil jeg råde jer til at lade mændene være i fred. Hvis det her har sit udspring i menneskelige tanker og planer, så vil det hele snart gå i sig selv. 
ACT.5.39	Men hvis Gud står bag det, så kan I ikke standse det, tværtimod risikerer I at komme til at kæmpe mod Gud selv.”
ACT.5.39	Forsamlingen fulgte hans råd. 
ACT.5.40	Apostlene blev kaldt ind igen, blev pisket og endnu en gang advaret imod at tale om Jesus. Så blev de løsladt, 
ACT.5.41	og de gik fra stedet fyldt med glæde over, at Gud havde regnet dem for værdige til at lide for Jesu skyld. 
ACT.5.42	Men de fortsatte med hver dag at forkynde budskabet om, at Jesus er Messias, og undervise folk både på tempelpladsen og rundt omkring i hjemmene.
ACT.6.1	Efterhånden som flere og flere kom til tro, begyndte de græsktalende jødekristne i menigheden at beklage sig overfor de hebraisktalende, fordi de mente, at deres enker blev tilsidesat ved den daglige maduddeling. 
ACT.6.2	Derfor indkaldte de 12 apostle alle lederne til et møde og sagde: „Det er ikke godt, at vi forsømmer forkyndelsen af Guds ord for at tage vare på maduddelingen. 
ACT.6.3	Derfor skal I finde syv erfarne og åndsfyldte mænd iblandt jer, som har et godt ry. Dem vil vi give ansvaret for maduddelingen, 
ACT.6.4	så vi selv kan koncentrere os om bønnen og tjenesten med at forkynde ordet.”
ACT.6.5	De syntes alle, at det var et godt forslag, og de valgte derfor syv mænd: Stefanus (en mand, som var fuld af tro og Helligåndens kraft), Filip, Prokoros, Nikanor, Timon, Parmenas og Nikolaos fra Antiokia (en græker, der tidligere havde sluttet sig til jødedommen). 
ACT.6.6	De syv blev så fremstillet for apostlene, som bad for dem og indsatte dem til tjeneste ved at lægge hænderne på dem og velsigne dem.
ACT.6.7	Guds ord nåede ud i stadig videre kredse, og antallet af disciple voksede stærkt i Jerusalem. Også en del af de jødiske præster kom til tro.
ACT.6.8	Stefanus, der var fuld af Guds nåde og Helligåndens kraft, gjorde opsigtsvækkende tegn og undere blandt folket. 
ACT.6.9	En dag kom der nogle mænd fra den synagoge, der hed „De Frigivnes Synagoge”,
ACT.6.10	Men ingen af dem kunne modsige Stefanusʼ visdomsord og Helligåndens inspiration. 
ACT.6.11	De fik så nogle mænd til at sige: „Vi har hørt den mand tale imod Moses og imod Gud selv!” 
ACT.6.12	Derved fik de ophidset både den jævne befolkning, de jødiske ledere og de skriftlærde. Stefanus blev pågrebet og ført frem for Det jødiske Råd. 
ACT.6.13	Her rejste de falske vidner sig og sagde: „Den mand bliver ved med at tale imod vores hellige tempel og imod Toraen.
ACT.6.14	Vi har selv hørt ham sige, at nazaræeren Jesus vil nedbryde templet og lave om på de love, som Moses har givet os.” 
ACT.6.15	Alle rådsmedlemmerne stirrede på Stefanus, for hans ansigt strålede som en engels.
ACT.7.1	„Er det sandt, hvad de siger om dig?” spurgte ypperstepræsten. 
ACT.7.2	„Ærede medlemmer af det høje råd, hør, hvad jeg har at sige,” begyndte Stefanus sin forsvarstale. „Herlighedens Gud åbenbarede sig for Abraham, før han kom til Karan, mens han endnu boede i Mesopotamien. 
ACT.7.3	Gud sagde til ham: ‚Forlad dit land og dine slægtninge, og tag af sted til det land, som jeg vil vise dig.’
ACT.7.4	Så forlod Abraham kaldæernes land og slog sig ned i Karan. Efter at hans far var død, sendte Gud ham videre, for at han skulle bosætte sig i det land, som vi nu bor i. 
ACT.7.5	Han fik ikke så meget som en fodsbred jord, han kunne kalde sin egen, men Gud lovede ham, at hans efterkommere en dag skulle overtage hele landet, selvom han på det tidspunkt ikke havde nogen børn. 
ACT.7.6	Gud sagde endvidere til ham, at hans efterkommere skulle bo i et fremmed land som slaver, og at de ville blive mishandlet i 400 år. 
ACT.7.7	‚Men jeg vil straffe det folk, som undertrykker dem,’ sagde Gud, ‚og derefter skal de få lov at komme tilbage til det land, de kom fra, hvor de skal tilbede mig.’
ACT.7.8	Derpå oprettede Gud omskærelsens pagt med Abraham.
ACT.7.9	Vores stamfædre var så misundelige på deres bror Josef, at de solgte ham som slave, og han blev ført til Egypten. Men Gud var med ham 
ACT.7.10	og hjalp ham ud af alle hans vanskeligheder, ja, han sørgede for, at selveste Egyptens konge, faraoen, kom til at synes godt om ham. Gud gav Josef en usædvanlig visdom, og faraoen udpegede ham endog til at være landets øverste leder og gav ham ansvaret for alle kongehusets anliggender. 
ACT.7.11	Men Egypten og Kanaʼan blev ramt af hungersnød, og der kom en vanskelig tid, hvor vores forfædre levede på sultegrænsen. 
ACT.7.12	Da Jakob hørte, at der var korn at få i Egypten, sendte han sine sønner af sted, for at de kunne gøre de nødvendige indkøb. 
ACT.7.13	Det var først, da de kom anden gang, at Josef gav sig til kende for sine brødre. Ved samme lejlighed fik faraoen at vide, at Josef havde sin familie i Kanaʼan. 
ACT.7.14	Josef sendte nu bud efter sin far og alle sine brødre med deres familier, for at de skulle komme til Egypten—det drejede sig om i alt 75 personer.
ACT.7.15	Jakob rejste altså til Egypten, og både han selv og hans sønner blev i Egypten resten af deres liv. 
ACT.7.16	Deres jordiske rester blev senere bragt til Sikem og lagt i den grav, som Abraham havde købt for en ret stor sum penge af Hamor-slægten i Sikem.
ACT.7.17	Nu nærmede tidspunktet sig, da Gud ville opfylde sit løfte til Abraham om, at hans efterkommere skulle befries fra slaveriet og få det lovede land i eje. Netop i den periode voksede det jødiske folk og blev meget talstærkt i Egypten. 
ACT.7.18	Så kom der en ny konge til magten, og han kendte ikke noget til Josefs bedrifter. 
ACT.7.19	Han udnyttede vores folk groft og mishandlede vores forfædre. Blandt andet tvang han de israelitiske forældre til at sætte deres spædbørn ud, så de døde. 
ACT.7.20	På den tid blev Moses født, og Gud syntes godt om barnet. I tre måneder passede moderen i al hemmelighed det lille barn hjemme, 
ACT.7.21	men til sidst måtte hun alligevel sætte ham ud. Faraoens datter fandt ham og adopterede ham, 
ACT.7.22	og han blev oplært i egypternes visdom og voksede op til at blive en magtfuld mand i ord og gerning.
ACT.7.23	Da Moses var 40 år gammel, besluttede han at opsøge sine landsmænd, Israels folk. 
ACT.7.24	Under sit besøg hos dem blev han øjenvidne til, at en egypter mishandlede en israelit. Moses angreb egypteren og slog ham ihjel. 
ACT.7.25	Han regnede nu med, at det måtte få hans landsmænd til at indse, at Gud havde sendt ham for at redde dem, men det forstod de ikke.
ACT.7.26	Næste dag fik han øje på to israelitter, der var oppe at slås. Han forsøgte at lægge sig imellem og råbte: ‚Stands! Hvorfor slås I, når I er landsmænd?’ 
ACT.7.27	Men manden, som var årsag til slagsmålet, skubbede Moses til side og sagde: ‚Hvem har sat dig til at dømme os imellem og være vores leder? 
ACT.7.28	Du vil måske slå mig ihjel, ligesom du i går slog egypteren ihjel?’ 
ACT.7.29	Da Moses hørte det, flygtede han skyndsomt ud af landet og boede som fremmed i Midjan, hvor han blev gift og fik to sønner.
ACT.7.30	Der gik 40 år. Så skete det en dag i ørkenområdet ved Sinaibjerget, at en engel åbenbarede sig for ham i flammerne fra en brændende tornebusk. 
ACT.7.31	Han blev meget forbløffet over det syn og gik nærmere for at se nøjere på det. Da lød Herrens stemme: 
ACT.7.32	‚Jeg er dine forfædres Gud—Abrahams, Isaks og Jakobs Gud.’
ACT.7.33	Da sagde Herren: ‚Tag dine sandaler af, for du står på et helligt sted. 
ACT.7.34	Jeg har set, hvordan mit folk bliver undertrykt i Egypten, og jeg har hørt deres klageskrig. Jeg er kommet for at befri dem, og nu vil jeg sende dig til Egypten.’
ACT.7.35	Den Moses, som israelitterne tidligere havde afvist ved at sige: ‚Hvem har sat dig til at dømme os imellem og være vores leder?’, ham var det, Gud udvalgte og udsendte som leder og befrier for Israels folk ved at åbenbare sig for ham på overnaturlig måde gennem en tornebusk. 
ACT.7.36	Det var ham, der førte dem ud i friheden, efter at han havde udført mange undere og mirakler i Egypten og ved Det Røde Hav og under de 40 års ørkenvandring.
ACT.7.37	Det var også Moses, der sagde til Israels folk: ‚Gud vil sende jer en profet som mig. Han skal udgå fra jeres eget folk.’
ACT.7.38	Det var også ham, der var leder for menigheden i ørkenen. Det var ham, der var sammen med englen, som talte til både ham og vores forfædre på Sinaibjerget, og det var ham, der modtog de livgivende ord, som han gav videre til os.
ACT.7.39	Det var ham, vores forfædre nægtede at adlyde. De afviste ham som leder og ville hellere vende tilbage til Egypten. 
ACT.7.40	Derfor sagde de til Aron: ‚Lav os nogle guder, der kan føre os videre, for vi ved ikke, hvad der er blevet af den her Moses, som førte os ud af Egypten!’ 
ACT.7.41	Så lavede de en guldkalv og ofrede til den, og de jublede over den afgud, deres egne hænder havde skabt. 
ACT.7.42	Da vendte Gud sig fra dem, og de begyndte at tilbede solen, månen, stjernerne og alle mulige slags afguder, som der står skrevet i de profetiske bøger: ‚Israels folk, bragte I slagtofre og afgrødeofre til mig i de 40 år i ørkenen? 
ACT.7.43	Nej, I tilbad de afguder, I selv havde lavet. I bar rundt på Moloks telt og Remfans stjerne. Derfor vil jeg sende jer i landflygtighed langt borte, på den anden side af Babylon.’
ACT.7.44	Åbenbaringsteltet var hos vores forfædre, da de gik rundt i ørkenen. Det havde Gud befalet, og han havde givet nøje instruktioner til Moses om, hvordan teltet skulle laves. 
ACT.7.45	Det samme åbenbaringstelt tog Josva og folket med sig, da de begyndte at indtage det lovede land, og Gud drev de forskellige folkeslag bort foran dem. Gud ledte folket frem ved hjælp af åbenbaringsteltet lige indtil Davids tid, 
ACT.7.46	hvor han, som havde fundet nåde for Guds øjne, bad om lov til at opføre et tempel, der skulle være fast bolig for Jakobs Gud. 
ACT.7.47	Dog blev det Salomon, der kom til at bygge templet, 
ACT.7.48	men den Højeste Gud bor ikke i noget, der er skabt af menneskehænder. Som Herren sagde gennem en af sine profeter:
ACT.7.49	‚Himlen er min trone,
ACT.7.49	og jorden er min fodskammel.
ACT.7.49	Hvordan vil I bygge et hus til mig?
ACT.7.49	Hvordan vil I skaffe mig et sted at bo?
ACT.7.50	Jeg har jo selv skabt det hele.’
ACT.7.51	I er akkurat lige så stædige og hårdhjertede som jeres forfædre, og I kæmper altid imod Helligånden. 
ACT.7.52	Findes der én eneste profet, som jeres forfædre ikke har forfulgt? Nej, de dræbte alle dem, der forudsagde, at Messias skulle komme, ham, som I nu har forkastet og myrdet. 
ACT.7.53	I modtog Guds lov formidlet ved engle, men I overholdt den ikke!”
ACT.7.54	Da rådsmedlemmerne hørte det, skar de tænder af raseri. 
ACT.7.55	Stefanus stod helt stille, fyldt med Helligåndens kraft, og stirrede op imod himlen. Han så Guds herlighed, og han så Jesus stående ved Guds højre side. 
ACT.7.56	„Himlen er åben,” råbte han, „og jeg ser Menneskesønnen stå ved Guds højre side!”
ACT.7.57	Ved de ord skreg de op alle sammen, holdt sig for ørerne og fór over ham som en bisværm. 
ACT.7.58	De slæbte ham uden for bymuren for at stene ham. Alle, der havde hørt, hvad Stefanus havde sagt, begyndte nu at kaste sten på ham,
ACT.7.59	Mens stenene haglede ned over Stefanus, bad han: „Herre Jesus, tag imod min ånd.” 
ACT.7.60	Så faldt han på knæ og råbte: „Herre, tilgiv dem den synd, de nu begår!” Med de ord døde han.
ACT.8.1	Og Saul syntes det var godt, at han blev dræbt.
ACT.8.1	Samme dag blev der iværksat en voldsom forfølgelse mod de troende i Jerusalem. De fleste disciple af Jesus forlod byen og spredtes over hele Judæa og Samaria. Apostlene blev dog i Jerusalem. 
ACT.8.2	Nogle gudfrygtige jøder begravede Stefanus og sørgede dybt over ham. 
ACT.8.3	Men Saul søgte at komme de Jesus-troende til livs. Han gik fra hus til hus og arresterede både mænd og kvinder og fik dem sat i fængsel.
ACT.8.4	De disciple, som nu var blevet spredt, forkyndte budskabet om Jesus overalt, hvor de kom frem. 
ACT.8.5	Filip kom til byen Samaria og fortalte folk dér, at Jesus var Messias. 
ACT.8.6	Store menneskeskarer lyttede opmærksomt til, hvad han havde at fortælle, for de så de mirakler, han gjorde. 
ACT.8.7	Mange onde ånder blev drevet ud og forlod deres ofre med høje skrig. Mange handicappede blev helbredt, 
ACT.8.8	og der blev stor glæde i byen.
ACT.8.9	Nu boede der i Samaria en mand ved navn Simon. Han beskæftigede sig med sort magi, imponerede folk og gav sig ud for at være noget stort. 
ACT.8.10+ACT.8.11	Alle, både unge og ældre, var stærkt optaget af ham på grund af hans magiske evner, og man sagde om ham: „Han må være den, som kaldes ‚Guds store kraft’.”
ACT.8.12	De mennesker, som ved at høre Filips budskab om Guds rige var kommet til tro på, at Jesus er den lovede Frelser, lod sig døbe, både mænd og kvinder. 
ACT.8.13	Også Simon kom til tro og blev døbt. Han fulgte i hælene på Filip overalt, hvor han gik, og han var meget imponeret over de tegn og mirakler, som Filip udførte.
ACT.8.14	Da apostlene i Jerusalem hørte, at folk i Samaria havde taget imod Guds ord, sendte de Peter og Johannes derhen. 
ACT.8.15	Så snart de var ankommet, begyndte de at bede for de troende om, at de måtte få Helligåndens kraft, 
ACT.8.16	for indtil nu var Ånden ikke faldet på nogen af dem. De var kun blevet døbt til at tilhøre Jesus som deres Herre. 
ACT.8.17	Peter og Johannes lagde nu hænderne på dem, og de fik Helligåndens kraft.
ACT.8.18	Da Simon så, at Åndens kraft blev givet til de troende, når apostlene lagde hænderne på dem, tilbød han dem penge og sagde: 
ACT.8.19	„Giv også mig en sådan magt, så dem jeg lægger mine hænder på, får Helligåndens kraft.”
ACT.8.20	Peter svarede: „Gid dine penge må gå til grunde—og du selv med—siden du kunne få den tanke, at Guds gave kan købes for penge! 
ACT.8.21	Du har ingen andel i det her, for du står ikke i et ret forhold til Gud. 
ACT.8.22	Du skal vende om fra dine onde tanker og bede Herren om at tilgive din selviskhed. 
ACT.8.23	Jeg kan se, at du er fuld af magtbegær og bundet af synd.”
ACT.8.24	„Åh nej!” udbrød Simon. „Bed for mig til Herren, så det, I har sagt, ikke skal ske med mig.”
ACT.8.25	Efter at Peter og Johannes havde forkyndt budskabet om Jesus i Samaria, vendte de tilbage til Jerusalem. Undervejs gjorde de ophold i adskillige samaritanske landsbyer, for at budskabet om Jesus også kunne blive forkyndt dér.
ACT.8.26	Imidlertid kom der en engel til Filip og sagde: „Tag ned til den vej, der går sydpå fra Jerusalem gennem de øde områder til Gaza.” 
ACT.8.27	Det gjorde han så. Hen ad den samme vej kom en etiopisk hofembedsmand kørende. Det var dronning Kandakes skatmester. Han havde været i Jerusalem for at tilbede i templet, 
ACT.8.28	og han sad nu på hjemvejen i sin vogn og læste højt for sig selv af profeten Esajasʼ bog. 
ACT.8.29	Helligånden sagde til Filip: „Gå hen til den vogn.” 
ACT.8.30	Filip løb så frem til vognen, og han kunne nu høre etiopieren læse op af Esajasʼ bog. „Forstår du betydningen af det, du læser?” spurgte han.
ACT.8.31	„Nej,” svarede etiopieren, „hvordan skulle jeg kunne forstå det, når der ikke er nogen til at forklare mig det?” Han bad derefter Filip om at komme op i vognen og sætte sig ved siden af ham. 
ACT.8.32	Det afsnit af Skriften, som han var i færd med at læse, var:
ACT.8.32	„Tavs gik han i døden,
ACT.8.32	som et får, der føres til slagtning,
ACT.8.32	som et lam, der lader sig klippe uden at klynke.
ACT.8.33	I ydmygelsen blev hans rettigheder taget fra ham.
ACT.8.33	Efterkommere har han ingen af,
ACT.8.33	for hans liv på jorden endte brat.”
ACT.8.34	Hofembedsmanden spurgte nu Filip: „Sig mig, taler profeten om sig selv her eller om en anden?”
ACT.8.35	Så begyndte Filip at fortælle om Jesus, idet han tog udgangspunkt i det oplæste skriftafsnit. 
ACT.8.36	Da de havde kørt en tid, kom de til et sted, hvor der var vand, og hofembedsmanden udbrød: „Se, her er der vand! Er der noget i vejen for, at jeg kan blive døbt?”
ACT.8.38	Så standsede han vognen, og både Filip og hofembedsmanden gik ud i vandet, hvor Filip døbte ham. 
ACT.8.39	Så snart de var kommet op af vandet, tog Herrens Ånd Filip bort.
ACT.8.40	Filip dukkede senere op i Ashdod, og han forkyndte budskabet om Jesus både der og i de byer, han kom igennem på vej til Cæsarea.
ACT.9.1	Saul var stadig fuld af had til Herrens disciple. Han levede og åndede kun for at få dem alle sammen udryddet. Han opsøgte ypperstepræsten i Jerusalem 
ACT.9.2	og bad om at få nogle breve med til synagogerne i Damaskus, så han kunne arrestere dem, som holdt sig til „Vejen”,
ACT.9.3	Kort før han nåede frem til Damaskus, blev han pludselig omsluttet og blændet af et stærkt lys fra himlen. 
ACT.9.4	Han faldt på knæ med ansigtet mod jorden og hørte en stemme, der sagde: „Saul, Saul, hvorfor forfølger du mig?”
ACT.9.5	„Hvem er du, Herre?” spurgte han.
ACT.9.5	Stemmen svarede: „Jeg er nazaræeren
ACT.9.6	Men rejs dig nu op og gå ind i byen. Dér vil du få at vide, hvad du skal gøre.”
ACT.9.7	De mænd, der var sammen med Saul, stod målløse. De kunne høre, at der var en, der talte til Saul, men de kunne ikke se nogen. 
ACT.9.8	Saul rejste sig langsomt op, men da han åbnede øjnene igen, kunne han intet se. Hans ledsagere tog ham ved hånden og førte ham ind til Damaskus. 
ACT.9.9	I de næste tre dage kunne han intet se, og han hverken spiste eller drak noget i den tid.
ACT.9.10	I Damaskus boede der en discipel, som hed Ananias. Til ham sagde Herren i et syn: „Ananias!” „Ja, Herre,” svarede han. 
ACT.9.11	„Gå hen i Den Lige Gade. Find frem til det hus, der tilhører en mand ved navn Judas, og spørg efter Saul fra Tarsos. Han er ved at bede, 
ACT.9.12	og han har i et syn set en mand ved navn Ananias komme ind til ham og lægge hænderne på ham, for at han kan få sit syn igen.”
ACT.9.13	„Jamen, Herre,” udbrød Ananias, „jeg har hørt så mange fortælle om alle de frygtelige ting, han har gjort mod de troende i Jerusalem. 
ACT.9.14	Det siges, at han nu har fået fuldmagt fra ypperstepræsterne, så han kan arrestere alle, der tror på dig.”
ACT.9.15	„Gør det nu alligevel,” sagde Herren, „for jeg har udvalgt ham til at forkynde mit budskab både for Israels folk og for andre folkeslag, endog for konger. 
ACT.9.16	Jeg vil vise ham, hvor meget han skal komme til at gå igennem for min skyld.”
ACT.9.17	Så gik Ananias hen og fandt Saul, lagde hænderne på ham og sagde: „Bror Saul! Herren Jesus, som åbenbarede sig for dig på vejen hertil, har sendt mig, for at du skal få dit syn igen og blive fyldt med Helligåndens kraft.” 
ACT.9.18	Straks faldt der noget ligesom skæl fra Sauls øjne, og han kunne se igen, hvorefter han rejste sig og blev døbt. 
ACT.9.19	Så spiste han igen og kom hurtigt til kræfter.
ACT.9.19	Saul blev hos de Jesus-troende i Damaskus i nogle dage, 
ACT.9.20	og i synagogerne begyndte han straks at forkynde, at Jesus virkelig er Guds Søn. 
ACT.9.21	Alle, der hørte ham, blev meget forbavsede og spurgte hinanden: „Er det ikke den mand, som i Jerusalem bekæmpede de mennesker, som tror på Jesus? Kom han ikke netop hertil i samme ærinde for at arrestere dem og føre dem som fanger til ypperstepræsten?”
ACT.9.22	Som Saul fik stadig større kraft og indsigt, kunne jøderne i Damaskus ikke klare sig imod ham, når han ud fra Skrifterne beviste, at Jesus virkelig er den ventede Messias.
ACT.9.23	Efter nogen tid besluttede de jødiske ledere at slå ham ihjel. 
ACT.9.24	Men Saul blev underrettet om deres planer. Dag og nat holdt man vagt ved byens porte for at få ram på ham. 
ACT.9.25	Derfor hjalp nogle af hans disciple ham en nat ud af byen, idet de firede ham ned i en kurv gennem en åbning i bymuren.
ACT.9.26	Da Saul senere kom til Jerusalem, prøvede han at komme i forbindelse med de Jesus-troende dér, men de var bange for ham. De troede ikke på, at han virkelig var en discipel. 
ACT.9.27	Men Barnabas tog sig af ham og førte ham til apostlene. Han forklarede dem, hvordan Saul på sin rejse havde set Herren, og hvad Herren havde sagt til ham. Han fortalte også, at Saul med stor frimodighed havde forkyndt om Jesus i Damaskus. 
ACT.9.28	Fra da af kunne han færdes frit blandt de troende i Jerusalem. Han forkyndte ivrigt budskabet om Jesus. 
ACT.9.29	Men så kom han til at diskutere med nogle græsktalende jøder, og de lagde planer om at slå ham ihjel. 
ACT.9.30	Da menighedens ledere blev klar over, hvilken fare han befandt sig i, eskorterede de ham til havnebyen Cæsarea, hvorfra de sendte ham med skib til hans hjemby, Tarsos. 
ACT.9.31	Derefter havde menighederne i hele Judæa, Galilæa og Samaria en rolig periode. De levede gudfrygtigt til Herrens ære og voksede under Helligåndens vejledning.
ACT.9.32	Peter rejste meget omkring, og han var engang på besøg i menigheden i Lydda. 
ACT.9.33	I den by traf han en mand ved navn Æneas, der var lam og havde været sengeliggende i otte år. 
ACT.9.34	Peter sagde til ham: „Æneas! Jesus Messias helbreder dig! Stå op og red din seng!” Og han stod ud af sengen med det samme. 
ACT.9.35	Da folk i Lydda og på Saronsletten så Æneas gå rask og rørig omkring, kom mange af dem til tro på Herren.
ACT.9.36	I Joppe var der en discipel ved navn Tabita (det betyder „gazelle”). Hun var altid parat til at give en håndsrækning—også økonomisk. 
ACT.9.37	Men så blev hun pludselig syg og døde. Hendes venner gjorde hende i stand til begravelsen og lagde hende i et rum på første sal. 
ACT.9.38	Joppe ligger ikke langt fra Lydda, så da disciplene hørte, at Peter var i Lydda, sendte de to mænd af sted for at bede ham om at komme hurtigst muligt. 
ACT.9.39	Han tog straks med dem, og så snart de kom til Joppe, førte de ham op til rummet ovenpå. De mange enker, der var samlet dér, kom grædende hen til ham og viste ham de kjortler og andre klædningsstykker, som Tabita havde syet til dem. 
ACT.9.40	Peter bad dem alle om at gå udenfor, hvorefter han knælede ned og bad. Så vendte han sig mod den døde og sagde: „Tabita, rejs dig op!” Hun slog øjnene op, og da hun så Peter, satte hun sig op. 
ACT.9.41	Han gav hende hånden og hjalp hende op at stå. Så kaldte han på enkerne og alle de troende, for at de skulle komme ind og se, at hun nu var i live. 
ACT.9.42	Beretningen om det mirakel spredtes som en løbeild gennem byen, og mange kom til tro på Herren. 
ACT.9.43	Peter blev boende i Joppe et stykke tid hos en garver, der hed Simon.
ACT.10.1	I Cæsarea boede der en mand, som hed Kornelius. Han var officer ved det romerske regiment, der kaldtes „Det italienske”. 
ACT.10.2	Han var en religiøs mand, der sammen med hele sin husstand var gået over til jødedommen. Han hjalp de fattige i den jødiske menighed og bad regelmæssigt til Gud. 
ACT.10.3	En eftermiddag ved tretiden
ACT.10.4	Han stirrede skrækslagen på englen og udbrød: „Hvad er der, Herre?”
ACT.10.4	Englen fortsatte: „Dine bønner og barmhjertighedsgaver har Gud taget imod som et vellugtende offer.
ACT.10.5	Nu skal du sende nogle mænd til Joppe for at hente en mand, som hedder Simon Peter. 
ACT.10.6	Han bor nede ved stranden hos en garver, der også hedder Simon.”
ACT.10.7	Så snart englen var forsvundet, kaldte Kornelius på to af sine tjenere og en gudfrygtig soldat blandt sine betroede folk. 
ACT.10.8	Han fortalte dem, hvad der var sket, og sendte dem derpå af sted til Joppe.
ACT.10.9	Den følgende dag ved tolvtiden ankom de tre mænd til byen. Peter var gået op på husets flade tag for at bede. 
ACT.10.10	Han var godt sulten og ville gerne snart have noget at spise. Mens maden blev tilberedt, fik han et syn: 
ACT.10.11	Himlen var åben, og noget kom dalende ned mod jorden. Det lignede en stor dug, der blev holdt oppe i de fire hjørner. 
ACT.10.12	I dugen var der mange forskellige dyrearter, som jøderne regner for urene og derfor ikke må spise, både pattedyr, krybdyr og fugle. 
ACT.10.13	I det samme hørte han en stemme sige: „Rejs dig, Peter, slagt og spis!” 
ACT.10.14	„Ikke tale om, Herre!” erklærede Peter. „Jeg har jo aldrig spist noget urent eller vanhelligt.” 
ACT.10.15	Stemmen talte igen: „Det, som Gud har erklæret for rent, må du ikke kalde urent.” 
ACT.10.16	Det hele skete tre gange, hvorefter dugen blev løftet op til himlen igen.
ACT.10.17	Peter var forvirret. Hvad kunne det syn betyde? Hvad skulle han gøre? Men netop på det tidspunkt havde de mænd, som Kornelius havde sendt af sted, spurgt sig frem til huset. De stod nu uden for porten 
ACT.10.18	og spurgte, om der i huset var en gæst, der hed Simon Peter. 
ACT.10.19	Mens Peter stadig spekulerede over det syn, han lige havde haft, sagde Helligånden: „Der er kommet tre mænd for at tale med dig. 
ACT.10.20	Gå ned og tag imod dem. Derefter skal du gå med dem uden betænkeligheder, for det er mig, der har sendt dem.” 
ACT.10.21	Peter gik så ned ad trappen fra taget og hen til porten og sagde til dem: „Det er mig, I leder efter. Hvad vil I mig?” 
ACT.10.22	Så fortalte de ham om den romerske officer, Kornelius: „Han er en god og gudfrygtig mand, som jøderne sætter stor pris på, og han har af en engel fået besked på at hente dig til sit hjem, for at han kan høre, hvad du har at fortælle.” 
ACT.10.23	Så indbød Peter dem til at komme indenfor, og de blev godt beværtet.
ACT.10.23	Næste dag tog Peter af sted sammen med de tre udsendinge, og nogle af menighedens ledere fra Joppe tog også med.
ACT.10.24	Dagen efter ankom de til Cæsarea. Kornelius ventede på ham og havde sammenkaldt sin familie og nærmeste venner. 
ACT.10.25	Da Peter var nået hen til huset, kom Kornelius ud til ham, faldt på knæ foran ham og bøjede hovedet mod jorden i dyb ærbødighed. 
ACT.10.26	Men Peter sagde til ham: „Rejs dig op! Jeg er bare et almindeligt menneske.”
ACT.10.27	Mens de fortsatte med at tale sammen, gik de ind i huset, og dér opdagede Peter, at en stor forsamling ventede på ham. 
ACT.10.28	„I ved, at vi jøder ikke har lov til at have fællesskab med eller besøge ikke-jøder, for så bliver vi urene,” forklarede han. „Men Gud har vist mig, at jeg ikke må betragte noget menneske som urent eller uværdigt. 
ACT.10.29	Derfor gik jeg med uden indvendinger, da der blev sendt bud efter mig. Men nu vil jeg så gerne vide, hvorfor jeg skulle komme.”
ACT.10.30	Kornelius svarede: „For nøjagtig tre dage siden
ACT.10.31	Han sagde: ‚Kornelius, Gud har hørt din bøn, og han har lagt mærke til dine barmhjertighedsgerninger. 
ACT.10.32	Nu skal du sende nogle mænd til Joppe for at hente Simon Peter, som bor hos garveren Simon nede ved stranden.’ 
ACT.10.33	Jeg sendte derfor straks bud efter dig, og det var godt, du kom med det samme. Vi er alle samlet her for Guds ansigt for at høre alt, hvad Herren har befalet dig at sige til os.”
ACT.10.34	„Nu forstår jeg virkelig, at alle mennesker er lige for Gud,” begyndte Peter. 
ACT.10.35	„Han accepterer alle, der ærer ham og handler efter hans vilje, uanset hvilket folk de tilhører. 
ACT.10.36	Og det er det budskab, som Gud sendte til Israels folk, idet han forkyndte fred gennem Jesus, Messias: Han er Herre for alle folkeslag. 
ACT.10.37	I ved, hvad der er sket i jødernes land, og at det hele startede i Galilæa, efter at Johannes begyndte at døbe. 
ACT.10.38	I har hørt om nazaræeren Jesus, hvordan Gud udrustede ham med Helligånd og kraft. Han gik omkring og befriede alle, der lå under for Djævelens herredømme. Det kunne han gøre, fordi Gud var med ham. 
ACT.10.39	Vi apostle er vidner om alt det, han gjorde ud over jødernes land, inklusive Jerusalem, hvor han til sidst blev henrettet på et kors. 
ACT.10.40	Men Gud oprejste ham fra døden på den tredje dag og lod ham træde synligt frem. 
ACT.10.41	Han blev ikke set af alle, men kun af os, som Gud i forvejen havde udpeget til at være vidner. Vi både spiste og drak sammen med ham, efter at han var genopstået fra de døde. 
ACT.10.42	Han pålagde os at bevidne hans opstandelse og fortælle det jødiske folk, at det er Jesus og ingen anden, som Gud har indsat til at være dommer over både de levende og de døde. 
ACT.10.43	Det er ham, alle profeterne har skrevet om. Han tilgiver mennesker deres synder, hvis bare de tror på ham.”
ACT.10.44	Mens Peter endnu talte, faldt Helligånden på alle dem, der lyttede. 
ACT.10.45	De Jesus-troende jøder, der var kommet dertil sammen med Peter, var forbløffede over, at Helligåndens gave nu også var blevet givet til andre end jøderne, 
ACT.10.46	men de kunne jo høre dem tale i tunger og prise Gud. 
ACT.10.47	Da sagde Peter: „Er der noget i vejen for, at de mennesker her kan blive døbt, siden de har modtaget Helligåndens kraft, akkurat som vi gjorde?” 
ACT.10.48	Så gav han besked om, at de skulle døbes til at tilhøre Jesus, Messias. Derefter bad de ham om at blive nogle dage hos dem.
ACT.11.1	Det varede ikke længe før apostlene og menighederne rundt omkring i Judæa hørte, at en gruppe ikke-jøder havde taget imod Guds ord. 
ACT.11.2	Da Peter vendte tilbage til Jerusalem, måtte han stå skoleret for menighedens ledere dér. 
ACT.11.3	„Du har besøgt en ikke-jødisk familie, og du har oven i købet spist sammen med dem!” lød anklagen. 
ACT.11.4	Peter fortalte dem så fra ende til anden, hvad der var sket: 
ACT.11.5	„En dag, mens jeg var i bøn i Joppe, havde jeg et syn,” forklarede han. „Noget blev sænket ned fra himlen. Det lignede en stor dug, der blev holdt oppe i de fire hjørner, og den dalede ned foran mig. 
ACT.11.6	Jeg stirrede på den og så alle mulige slags pattedyr, rovdyr, krybdyr og fugle. 
ACT.11.7	Så hørte jeg en stemme sige: ‚Rejs dig, Peter, slagt og spis.’ 
ACT.11.8	‚Ikke tale om, Herre!’ svarede jeg. ‚Sådan nogle urene dyr har jeg aldrig spist.’ 
ACT.11.9	Men stemmen talte igen: ‚Det, som Gud har erklæret for rent, må du ikke kalde urent.’ 
ACT.11.10	Det skete tre gange, og så forsvandt det hele op i himlen.
ACT.11.11	I det samme stod der tre mænd uden for huset, hvor jeg opholdt mig. De var kommet fra Cæsarea for at hente mig. 
ACT.11.12	Helligånden sagde til mig, at jeg skulle gå med dem uden at gøre indvendinger. De seks mænd, der står her, fulgte også med, og vi tog så op til mandens hus. 
ACT.11.13	Da vi ankom, fortalte han os, hvordan en engel pludselig havde stået foran ham og havde sagt til ham: ‚Send bud til Joppe efter en, der hedder Simon Peter. 
ACT.11.14	Han vil fortælle dig, hvordan du selv og hele din husstand kan blive frelst.’
ACT.11.15	Men så snart jeg begyndte at tale til dem, faldt Helligånden på dem, akkurat som det skete for os i begyndelsen. 
ACT.11.16	Så kom jeg i tanke om, hvad Herren havde sagt: ‚Johannes døbte med vand, men I skal døbes med Helligåndens kraft!’ 
ACT.11.17	Gud gav altså de her ikke-jøder den samme gave, som vi fik, da vi var kommet til tro på Herren Jesus, Messias. Hvem er da jeg, at jeg skulle stille mig i vejen for Gud?”
ACT.11.18	Da de hørte den beretning, blev de først helt stille. Derefter begyndte de at lovprise Gud og sagde til hinanden: „Så er det altså Guds ønske, at det ikke kun er jøderne, der skal vende om fra deres synd og modtage det evige liv.”
ACT.11.19	De Jesus-troende, der var flygtet fra Jerusalem under den store forfølgelse efter Stefanusʼ død, nåede så langt som til Fønikien, Cypern og Antiokia. Overalt fortalte de budskabet om Jesus, dog kun til jøderne. 
ACT.11.20	Men nogle af dem, der oprindeligt kom fra Cypern eller Kyrene, var græsktalende, og da de kom til Antiokia, begyndte de at tale til grækerne om Herren Jesus, 
ACT.11.21	og Herrens kraft var med dem, så et stort antal kom til tro.
ACT.11.22	Menigheden i Jerusalem hørte, hvad der var sket i Antiokia, og derfor sendte de Barnabas derhen. 
ACT.11.23	Da han så, hvad Gud i sin nåde havde gjort, blev han meget glad og opmuntrede dem alle til helhjertet at holde fast ved troen på Herren. 
ACT.11.24	Barnabas var et godt menneske, fuld af Helligånd og tro. Ved hans indsats kom mange mennesker til tro på Jesus.
ACT.11.25	Nogen tid efter rejste Barnabas videre til Tarsos for at opsøge Saul. 
ACT.11.26	Da han havde fundet ham, tog han ham med tilbage til Antiokia. I et helt år arbejdede de sammen i menigheden og underviste en stor gruppe mennesker. Det var her i Antiokia, at disciplene for første gang blev kaldt „de kristne”.
ACT.11.27	Mens de var dér, kom nogle profeter fra Jerusalem til Antiokia. 
ACT.11.28	En af dem ved navn Agabos rejste sig ved et møde og forudsagde ved Helligånden, at der ville komme en stor hungersnød over hele verden (det skete, mens Claudius var kejser i Rom). 
ACT.11.29	Disciplene besluttede da at sende hjælp til deres medkristne i Judæa. Enhver skulle give så meget, de havde råd til. 
ACT.11.30	Derefter blev Barnabas og Saul sendt af sted for at overbringe den indsamlede gave til lederne i menigheden i Jerusalem.
ACT.12.1	I mellemtiden var Kong Herodes Agrippa
ACT.12.2	og han lod Jakob, Johannesʼ bror, halshugge. 
ACT.12.3+ACT.12.4	Da kongen mærkede, at det faldt i god jord hos de jødiske ledere, lod han også Peter arrestere og sætte i fængsel, og han gav fire vagthold på hver fire soldater ordre til at bevogte fængslets døre. Det skete under påskehøjtiden, og kongen havde til hensigt at få ham dømt af Det jødiske Råd, så snart påsken var forbi. 
ACT.12.5	Mens Peter blev stærkt bevogtet i fængslet, bad menigheden inderligt og vedvarende for ham.
ACT.12.6	Natten før Peter skulle dømmes, lå han og sov, lænket til to soldater, mens to andre stod vagt lige uden for døren. 
ACT.12.7	Pludselig lå cellen badet i et strålende lys, og en engel stod ved Peters side. Englen gav ham et puf i siden og sagde: „Rejs dig op! Hurtigt!” I det samme faldt lænkerne af hans hænder. 
ACT.12.8	„Tag bælte og sandaler på,” fortsatte englen. Da det var sket, sagde han: „Tag din kappe på og følg efter mig!” 
ACT.12.9	Peter fulgte med englen ud af cellen. Han troede, at det bare var noget, han drømte eller så i et syn, og ikke at det var noget, som virkelig skete. 
ACT.12.10	De passerede den første vagtpost og kort efter den næste. De var nu fremme ved den store jernport, der førte ud i det fri. Den åbnede sig af sig selv, og de fortsatte ud gennem porten og gik sammen et stykke ned ad gaden. Derefter forsvandt englen pludselig.
ACT.12.11	Da gik det langsomt op for Peter, hvad der egentlig var sket. „Nu forstår jeg det,” sagde han til sig selv. „Herren har virkelig sendt sin engel og reddet mig ud af kongens kløer og skånet mig for alt det, folk forventede skulle ske med mig.”
ACT.12.12	Efter at have sundet sig gik han hen til Marias hus, hende, der er mor til Johannes Markus. En masse mennesker var samlet til bøn dér. 
ACT.12.13	Han bankede på døren til portrummet, og en pige, som hed Rhode, gik ud for at høre, hvem det var. 
ACT.12.14	Hun genkendte med det samme Peters stemme og blev så glædeligt overrasket, at hun helt glemte at lukke op og i stedet løb tilbage til de andre, for at fortælle dem, at Peter stod udenfor. 
ACT.12.15	„Du er ikke rigtig klog!” sagde de, men hun blev ved med at påstå, at det var Peter, der stod udenfor. Til sidst sagde de: „Det må være hans skytsengel!” 
ACT.12.16	Imens stod Peter og bankede og bankede. Da de endelig fik lukket op og så, at det virkelig var ham, blev de ude af sig selv af forbavselse. 
ACT.12.17	Men Peter gjorde tegn til, at de skulle være stille, og han fortalte dem, hvordan Herren havde befriet ham fra fængslet. „Fortæl det til Jakob
ACT.12.18	Ved daggry blev der stor opstandelse blandt de soldater, der havde stået vagt. Ingen anede, hvor Peter var blevet af. 
ACT.12.19	Da kongen sendte bud efter ham, og man ikke kunne finde ham, kom vagterne i forhør og blev derefter henrettet. Efter den historie forlod kong Herodes Judæa og tog ophold i Cæsarea.
ACT.12.20	Nogen tid efter ankom en delegation fra Tyrus og Sidon til Cæsarea. Herodes havde haft et meget spændt forhold til de to byer, men de kom nu for at bede om fred, for de fik deres fødevarer fra det område, Herodes regerede over. Det lykkedes for delegationen at komme på venskabelig fod med Blastus, kongens kammertjener, og de fik ham til at hjælpe sig. 
ACT.12.21	Et møde med kongen blev aftalt, og på den fastsatte dag iklædte Herodes sig sin kongelige dragt, satte sig på tronen og holdt en tale til dem. 
ACT.12.22	Da han var færdig, hyldede folket ham og råbte: „Det er en gud og ikke et menneske, der taler!” 
ACT.12.23	I samme øjeblik ramte Herrens engel ham med en sygdom, fordi han tog imod menneskers tilbedelse i stedet for at give Gud æren. Han blev ædt op af orme og døde.
ACT.12.24	Men de kristne havde fremgang, og Guds ord nåede ud til flere og flere mennesker. 
ACT.12.25	Da Barnabas og Saul havde fuldført deres opgave i Jerusalem, tog de Johannes Markus med sig og vendte tilbage til Antiokia.
ACT.13.1	I menigheden i Antiokia var der en række profeter og lærere. Der var Barnabas, Simeon Niger, Lukius fra Kyrene, samt Manaen, der var opvokset sammen med Herodes Antipas, og endelig var der Saul. 
ACT.13.2	En dag, da menigheden holdt gudstjeneste og fastede, sagde Helligånden: „Udtag Barnabas og Saul til den opgave, som jeg har udvalgt dem til!” 
ACT.13.3	Menigheden fortsatte derefter i bøn og faste, og de lagde hænderne på dem for at sende dem af sted med Guds velsignelse.
ACT.13.4	Efter at Barnabas og Saul på den måde var udsendt af Helligånden, tog de ned til Seleukia, hvorfra de sejlede til Cypern. 
ACT.13.5	Da skibet lagde til i den østlige havneby Salamis, gik de fra borde og opsøgte øens jødiske synagoger, hvor de forkyndte Guds ord. De havde taget Johannes Markus med på rejsen som deres hjælper. 
ACT.13.6	De vandrede tværs over øen, indtil de kom til den vestlige havneby Pafos. Her traf de en jødisk troldmand og falsk profet, der hed Bar-Jesus. 
ACT.13.7	Han holdt til hos guvernøren, Sergius Paulus, som for øvrigt var en begavet mand. Guvernøren inviterede Barnabas og Saul på besøg, for han ville gerne høre Guds ord. 
ACT.13.8	Men Bar-Jesus, der også var kendt som Elimas,
ACT.13.9	Saul, som også kaldes Paulus, blev da fyldt med Helligåndens kraft. Han så fast på Elimas og sagde: 
ACT.13.10	„Du er et Djævelens barn, fuld af løgn og bedrag, modstander af alt, hvad der er ret og rigtigt. Hvornår vil du holde op med at modarbejde Herrens planer? 
ACT.13.11	Nu vil Herren straffe dig ved at gøre dig blind for en tid!” I det samme blev alt mørkt omkring ham, så han begyndte at famle rundt for at finde en, der kunne lede ham ved hånden. 
ACT.13.12	Da guvernøren så det mirakel, kom han til tro, så forbløffet var han over den kraft, der fulgte med budskabet om Herren.
ACT.13.13	Paulus og hans ledsagere sejlede derefter ud fra Pafos og ankom til havnebyen Perge i provinsen Pamfylien i Lilleasien. Her forlod Johannes Markus dem og vendte tilbage til Jerusalem. 
ACT.13.14	Men Barnabas og Paulus fortsatte til fods ind i landet til Antiokia i provinsen Pisidien. På sabbatten gik de ind i synagogen og satte sig. 
ACT.13.15	Efter den foreskrevne oplæsning fra Toraen og Profetbøgerne sendte synagogens ledere en besked over til dem: „Venner, hvis I har et opmuntrende ord til folket, så sig frem!”
ACT.13.16	Paulus rejste sig, løftede hånden for at få ro og sagde så: „Israelitter og gudfrygtige grækere, hør, hvad jeg har at sige! 
ACT.13.17	Israels Gud udvalgte vores stamfædre, og han gjorde folket talrigt, da de levede som fremmede i Egypten. Derefter førte han dem ud af Egypten med stor kraft, 
ACT.13.18	og han viste stor tålmodighed over for dem under de 40 års ørkenvandring. 
ACT.13.19+ACT.13.20	Han udryddede syv folkeslag i Kanaʼan og hjalp vores forfædre til at indtage hele det lovede land i løbet af ca. 450 år. Derefter gav han dem en række dommere til at lede landet indtil profeten Samuel. 
ACT.13.21+ACT.13.22	Men så tiggede folket om at få en konge, og Gud gav dem Saul, en søn af Kish fra Benjamins stamme. Han regerede i 40 år, indtil Gud fjernede ham og i stedet gav dem David til konge. Om ham har Gud sagt: ‚David, Isajs søn, er en mand, jeg kan stole på. Han vil gøre min vilje i alle ting.’
ACT.13.23	Af Davids slægt har Gud nu udvalgt og sendt en frelser til Israels folk, sådan som han lovede, og det er Jesus.
ACT.13.24	Men før Jesus begyndte sit virke, forkyndte Johannes Døber for hele Israels folk, at de skulle vende om fra deres synder og lade sig døbe. 
ACT.13.25	Da Johannes var ved at have afsluttet sin gerning, sagde han til folket: ‚Jeg er ikke den Messias, I venter på. Men han kommer snart, og jeg er ikke engang værdig til at løse remmen på hans sandaler.’
ACT.13.26	Hør, venner, budskabet om frelse gælder både jer, som er Abrahams fysiske efterkommere, og jer grækere, som har ærefrygt for Gud. 
ACT.13.27	Jerusalems indbyggere og de jødiske ledere tog ikke imod Frelseren. De accepterede ham ikke som Messias, men dømte ham til døden og opfyldte derved profeternes ord, som bliver oplæst sabbat efter sabbat. 
ACT.13.28	Selv om de ikke kunne finde nogen gyldig grund til at dømme ham til døden, fik de alligevel Pilatus til at slå ham ihjel. 
ACT.13.29	Da alle disse profetier således var gået i opfyldelse, blev han taget ned fra korset og lagt i en gravhule. 
ACT.13.30	Men Gud oprejste ham fra de døde, 
ACT.13.31	og i dagene derefter viste han sig flere gange for dem, der havde fulgt ham fra Galilæa til Jerusalem. De vidner nu offentligt om, hvad de har set.
ACT.13.32+ACT.13.33	Vi står her i dag for at fortælle jer det glædelige budskab: Guds løfte til forfædrene er nu gået i opfyldelse for deres efterkommere. Det skete ved, at han sendte os Jesus som den lovede Profet.
ACT.13.34	Men det, at Jesus skulle opstå fra de døde, og at hans krop ikke skulle gå i forrådnelse, er antydet blandt andet i følgende skriftsted: ‚Jeg vil give jer de hellige, troværdige løfter, jeg gav David.’
ACT.13.35	Løftet forklares ud fra en anden salme, hvor der står: ‚Du vil ikke lade din hengivne tjener gå i forrådnelse.’
ACT.13.36	Der er ikke tale om David her, for efter at han havde tjent sin egen samtid ved at udføre Guds planer, døde han og blev begravet, og han er gået i forrådnelse. 
ACT.13.37	Men der er tale om den hellige Tjener, som Gud nu har oprejst fra de døde. Hans krop er jo ikke gået i forrådnelse.
ACT.13.38+ACT.13.39	I skal vide, kære venner, at det er gennem Jesus, det er blevet muligt at få tilgivelse for sine synder. Det er ved at tro på ham, at enhver kan opnå Guds accept, noget som I aldrig kan opnå ved at forsøge at overholde de jødiske love og regler.
ACT.13.40	Men pas på, for hvis I ikke tager imod budskabet i tro, så går det jer, som der står et sted i de profetiske bøger: 
ACT.13.41	‚Luk øjnene op, I vantro mennesker! I vil blive stumme af undren og gå til grunde! For jeg gør noget i jeres samtid, som I ikke vil tro på, når I får det fortalt.’
ACT.13.42	Da mødet i synagogen var forbi, var der mange, som bad Paulus og Barnabas om at komme igen den følgende sabbat for at fortælle mere. 
ACT.13.43	En del jøder og grækere fra synagogen kom til tro på Jesus, og de fulgte med Paulus og Barnabas, som talte videre med dem og opmuntrede dem til at holde fast ved Guds nåde.
ACT.13.44	Ugen efter var næsten hele byen stuvet sammen i synagogen for at høre dem forkynde om Herren. 
ACT.13.45	Da de jødiske ledere så det vældige opbud af mennesker, blev de jaloux og begyndte hånende at modsige alt, hvad Paulus sagde. 
ACT.13.46	Paulus og Barnabas lod sig dog ikke kue, men sagde: „Vi var nødt til først at bringe budskabet fra Gud til jer, som er jøder. Men når I afviser det og ikke regner jer selv for værdige til at få del i det evige liv, ja, så vender vi os til dem, der ikke er jøder. 
ACT.13.47	Herren har nemlig givet os følgende befaling: ‚Jeg har sat dig som et lys for folkeslagene, så du kan bringe min frelse til jordens fjerneste egne.’
ACT.13.48	Da grækerne hørte det, blev de jublende glade og lovpriste Herren for det budskab, og alle, som var beredt til at opnå det evige liv, kom til tro. 
ACT.13.49	Det var begyndelsen til, at Herrens ord blev kendt på hele den egn.
ACT.13.50	Nu fik de jødiske ledere ophidset de fornemme græske kvinder, som var gået over til jødedommen, samt byens ledende mænd. Det lykkedes dem at oppiske en så kraftig stemning imod Paulus og Barnabas, at de blev jaget ud af byen.
ACT.13.51	De to apostle rystede byens støv af deres fødder som et tegn på, at de overlod dem til deres egen skæbne, og rejste så videre til Ikonion. 
ACT.13.52	Men disciplene i byen blev fyldt med glæde og med Helligåndens kraft.
ACT.14.1	I byen Ikonion gik det på samme måde. Paulus og Barnabas gik hen i synagogen og talte med en sådan gennemslagskraft, at mange af tilhørerne kom til tro, både jøder og grækere. 
ACT.14.2	Men de jøder, der ikke ville lade sig overbevise, gik i gang med at vække misstemning og uvilje mod Paulus og Barnabas hos den græske befolkning. 
ACT.14.3	Det afholdt dog ikke de to apostle fra at blive i længere tid på stedet og frimodigt fortsætte deres forkyndelse. Og Herren bekræftede budskabet ved at give dem kraft til at udføre store undergerninger. 
ACT.14.4	Byen delte sig i to lejre. Nogle holdt med de jødiske ledere, andre holdt med apostlene.
ACT.14.5	En gruppe ledere blandt jøderne og grækerne fik samlet nogle folk, der skulle mishandle og stene Paulus og Barnabas. 
ACT.14.6	Da de to apostle blev klar over det, skyndte de sig bort til området omkring Lystra og Derbe, to byer i provinsen Lykaonien. 
ACT.14.7	Der vandrede de nu omkring og forkyndte det glædelige budskab.
ACT.14.8+ACT.14.9	Imens Paulus talte i Lystra, var der blandt tilhørerne en mand, der havde været lam fra fødslen. Han havde aldrig kunnet stå eller gå. Han lyttede meget opmærksomt til, hvad Paulus sagde. Paulus kiggede nøje på ham og forstod, at manden havde tro til at blive helbredt.
ACT.14.10	Derfor sagde han til ham med høj røst: „Rejs dig og stå på dine ben!” Straks sprang manden op og begyndte at gå omkring.
ACT.14.11	Da folkemængden så, hvad Paulus havde gjort, råbte de på deres eget lokale sprog: „Guderne er kommet ned til os i menneskeskikkelse.” 
ACT.14.12	De mente, at Barnabas var den græske gud Zeus, og at Paulus var Hermes, fordi det var ham, der førte ordet. 
ACT.14.13	Præsten ved Zeustemplet, som lå uden for byen, kom med nogle tyre draperet med blomsterkranse. Han gjorde sig klar til at ofre tyrene til deres ære på den offentlige plads ved byporten under deltagelse af en stor folkemængde.
ACT.14.14	Da det gik op for Barnabas og Paulus, hvad der var ved at ske, blev de forfærdede. De rev en flænge i deres kjortler og sprang ind blandt folkemængden, 
ACT.14.15	mens de råbte: „Hvad er det dog, I gør? Lad være med det! Vi er ikke guder! Vi er ganske almindelige mennesker som I selv. Vi er her for at fortælle jer, at I skal vende om fra det nytteløse afguderi og komme til den levende Gud, som har skabt himlen og jorden og havet og alt, hvad der findes. 
ACT.14.16	Han har indtil nu ladet de forskellige folkeslag passe sig selv, 
ACT.14.17	men der har altid været nogle ting, der har vidnet om hans godhed mod alle mennesker: Han har sendt regnen fra himlen og givet vækst til jeres afgrøder, så I har kunnet glæde jer over at have mad at spise.”
ACT.14.18	Selv efter den forklaring var det kun med nød og næppe, at de to apostle fik folkeskaren til at lade være med at ofre til dem.
ACT.14.19	Senere kom nogle jøder fra Antiokia og Ikonion til Lystra, og de fik befolkningen over på deres side. De stenede Paulus, og derefter slæbte de ham uden for byen, for de var overbevist om, at han var død. 
ACT.14.20	Men da disciplene slog kreds om ham, rejste han sig op og gik tilbage til byen.
ACT.14.20	Den næste dag tog Barnabas og Paulus videre til Derbe, 
ACT.14.21	hvor de forkyndte budskabet om Jesus og vandt mange disciple. Derefter begyndte de på hjemturen og lagde vejen om ad Lystra, Ikonion og Antiokia i Pisidien. 
ACT.14.22	De tilbragte nogen tid hvert sted sammen med disciplene og opmuntrede dem til at holde fast ved troen, selv om de blev forfulgt: „Vi skal gennem mange trængsler, før vi når frem til det kommende Guds rige!” sagde de. 
ACT.14.23	I hver af menighederne indsatte
ACT.14.24	Derpå rejste de videre ned gennem Pisidien til Pamfylien. 
ACT.14.25	De forkyndte ordet i Perge og tog så videre ned til havnebyen Attalia. 
ACT.14.26	Derfra sejlede de til Antiokia, hvor deres rejse var begyndt, og hvorfra de var blevet udsendt med Guds velsignelse til det arbejde, som de nu havde fuldført.
ACT.14.27	Efter hjemkomsten kaldte de menigheden sammen og aflagde rapport om, hvad Gud havde udrettet gennem dem, og om, hvordan Gud også havde givet de ikke-jødiske folkeslag adgang til troen på Jesus. 
ACT.14.28	Derefter blev de et godt stykke tid hos disciplene i Antiokia.
ACT.15.1	Mens Paulus og Barnabas opholdt sig i Antiokia, kom der nogle jøder fra Judæa på besøg, og de stod frem og sagde til menigheden: „I kan kun blive frelst, hvis I bliver omskåret efter de jødiske forskrifter.” 
ACT.15.2	Det førte til en heftig debat mellem Paulus og Barnabas på den ene side og de tilrejsende jøder fra Judæa på den anden. Til sidst blev det besluttet, at Paulus og Barnabas og nogle andre ledere fra menigheden i Antiokia skulle tage til Jerusalem for at diskutere sagen med apostlene og de øvrige ledere i menigheden der.
ACT.15.3	Menigheden udrustede dem til rejsen, og på vej gennem Fønikien og Samaria gjorde de ophold i byerne for at besøge de Jesus-troende dér. Her fortalte de til alles store glæde, at mange ikke-jøder nu også havde vendt sig fra deres synd og havde taget imod budskabet om Jesus.
ACT.15.4	Da de ankom til Jerusalem, blev de taget godt imod af hele menigheden med apostlene og de øvrige ledere i spidsen. Paulus og Barnabas berettede om de store ting, Gud havde udrettet gennem dem i deres arbejde blandt de ikke-jødiske folkeslag. 
ACT.15.5	Men nogle af de farisæere, der var kommet til tro, rejste sig op og sagde: „Disse mennesker skal omskæres, og de skal have besked på at overholde de love og forskrifter, Moses har givet os.”
ACT.15.6	Apostlene og menighedens ledere holdt nu et særskilt møde for at drøfte spørgsmålet. 
ACT.15.7	Det førte til en længere diskussion, og til sidst rejste Peter sig. „Venner,” sagde han. „I ved jo godt alle sammen, hvordan Gud i begyndelsen udvalgte mig iblandt jer og brugte mig til at forkynde budskabet om Jesus for ikke-jøder, så også de kunne komme til tro. 
ACT.15.8	Og Gud, som kender hjertets indstilling, satte det blå stempel på dem ved at give dem Helligåndens kraft, ligesom han gav den til os. 
ACT.15.9	Han gjorde ingen forskel på dem og os, for vi har alle fået hjertet renset gennem troen. 
ACT.15.10	Skal vi nu til at gå i rette med Gud og lægge en byrde på disciplenes skuldre, som hverken vores forfædre eller vi selv har været i stand til at bære? 
ACT.15.11	Nej! Det er gennem Herren Jesu nåde, at vi kommer til tro og bliver frelst på samme måde som dem, der ikke er jøder.”
ACT.15.12	Forsamlingen blev stille, og de lyttede nu til Barnabas og Paulus, der fortalte om de undere, som Gud havde udført gennem dem blandt de ikke-jødiske folkeslag.
ACT.15.13+ACT.15.14	Da de var færdige med deres beretning, tog Jakob ordet og sagde: „Venner, jeg vil gerne sige noget. Simon har fortalt, hvordan Gud greb ind og åbnede døren for mennesker fra andre folkeslag til at blive et folk, der tilhører ham. 
ACT.15.15	Det stemmer helt overens med, hvad profeterne har sagt. Der står jo skrevet: 
ACT.15.16	‚Derefter vil jeg vende tilbage og genopbygge Davids rige.
ACT.15.17	Det gør jeg, for at de øvrige må søge Herren, alle de andre folkeslag, som jo også tilhører mig. Det er Herren, der siger det, og han vil gøre det.’
ACT.15.18	Jakob fortsatte: „Det har altså været kendt fra gammel tid, at de øvrige folkeslag også skulle med. 
ACT.15.19	Jeg mener derfor, at vi ikke skal lægge unødvendige byrder på de ikke-jøder, der vender sig til Gud. 
ACT.15.20	Nej, lad os blot skrive til dem, at de skal afholde sig fra al seksuel synd, og endvidere bør de ikke spise blod, kød fra kvalte dyr eller kød, som først har været ofret til afguderne.
ACT.15.21	Alle kender jo de love, vi har fra Moses, for de er blevet oplæst og forkyndt hver eneste sabbat gennem utallige generationer i synagogerne rundt omkring i de forskellige byer.”
ACT.15.22	Da sagen dermed var afgjort, besluttede apostlene og lederne i samråd med hele menigheden at sende nogle repræsentanter til Antiokia sammen med Paulus og Barnabas. De mænd, der blev udvalgt til den opgave, var to af menighedens ledere, nemlig Judas Barsabbas og Silas. 
ACT.15.23	De fik følgende brev med:
ACT.15.23	Fra apostlene og menighedens ledelse i Jerusalem.
ACT.15.23	Til de ikke-jødiske troende i Antiokia, Syrien og Kilikien.
ACT.15.23	Mange hilsener til jer alle!
ACT.15.24	Vi har fået at vide, at nogle folk herfra har skabt en del uro hos jer ved blandt andet at sætte spørgsmålstegn ved jeres frelse. Det har vi imidlertid aldrig bedt dem om, 
ACT.15.25	og vi er derfor blevet enige om at sende jer to udvalgte mænd fra menigheden her sammen med vores elskede Barnabas og Paulus, 
ACT.15.26	som jo har vovet livet i arbejdet for vores Herre, Jesus Kristus. 
ACT.15.27	Vi sender altså Judas og Silas, for at de mundtligt kan bekræfte det, som vi her skriver om.
ACT.15.28	Helligånden og vi har besluttet, at der ikke skal lægges nogen større byrde på jer, end det er strengt nødvendigt. 
ACT.15.29	Det vil sige, at I skal holde jer fra at spise kød, som er ofret til afguderne, kød af kvalte dyr og blod. Desuden skal I holde jer fra al seksuel synd. Hvis I overholder det, handler I ret. Lev vel!
ACT.15.30	De fire mænd tog så af sted til Antiokia, hvor de kaldte menigheden sammen og overrakte dem brevet. 
ACT.15.31	Da brevet var blevet oplæst, blev der glæde i hele menigheden over de opmuntrende ord. 
ACT.15.32	Judas og Silas var profeter, og de opmuntrede og styrkede menigheden gennem flere budskaber. 
ACT.15.33	De blev i byen et stykke tid, hvorefter de vendte tilbage til Jerusalem med hilsen og tak til dem, der havde sendt dem.
ACT.15.35	Paulus og Barnabas opholdt sig endnu en tid i Antiokia for sammen med mange andre at undervise og forkynde Herrens ord.
ACT.15.36	Nogen tid efter sagde Paulus til Barnabas: „Lad os nu vende tilbage for at se, hvordan det går med menighederne i de byer, hvor vi har forkyndt Herrens ord.” 
ACT.15.37	Men da Barnabas ønskede at tage Johannes Markus med, 
ACT.15.38	gjorde Paulus indsigelser. Han mente ikke, at Markus skulle med dem nu, eftersom han var rejst tilbage, da de kom til Pamfylien, i stedet for at fortsætte i arbejdet sammen med dem.
ACT.15.39	De to mænds uenighed på det punkt blev så skarp, at de besluttede at tage hver sit sted hen. Barnabas tog Markus med sig og sejlede til Cypern. 
ACT.15.40	Men Paulus valgte at tage Silas med, og efter at menighedens ledere havde bedt om, at Gud i sin nåde ville være med dem, 
ACT.15.41	tog de af sted og rejste til provinserne Syrien og Kilikien for at styrke menighederne der.
ACT.16.1	Paulus og Silas fortsatte rejsen, og efter et kort ophold i Derbe ankom de til Lystra. Her traf de en discipel, der hed Timoteus. Selv om hans far var græker, blev han regnet for at være jøde, fordi hans mor var jøde. 
ACT.16.2	Timoteus havde et godt omdømme blandt lederne af menighederne både i Lystra og Ikonion, 
ACT.16.3	så Paulus ville gerne have ham med på den videre rejse. Han fik Timoteus omskåret, inden de tog af sted, af hensyn til de mange jøder, de kom i kontakt med. De vidste nemlig alle, at han ikke var blevet omskåret på grund af sin græske far.
ACT.16.4	De rejste nu fra by til by, og de brugte anledningen til at forklare de lokale menigheder de regler, som apostlene og menighedens ledere i Jerusalem havde besluttet, at de burde overholde. 
ACT.16.5	Ved den undervisning og opmuntring, menighederne modtog fra Paulus og Silas, blev de styrket i troen og voksede dagligt i antal.
ACT.16.6	Derefter rejste Paulus og hans ledsagere gennem distriktet Frygien i den provins, der hed Galatien, efter at Helligånden havde afskåret dem fra at forkynde ordet i provinsen Asien. 
ACT.16.7	Da de nærmede sig grænsen til det område, der hed Mysien,
ACT.16.8	I stedet rejste de mod vest tværs gennem Mysien og nåede til havnebyen Troas.
ACT.16.9	En nat havde Paulus et syn. Han så en mand fra Makedonien,
ACT.16.10	Efter det syn forsøgte vi
ACT.16.11	Vi gik om bord i et skib i Troas og nåede den første dag frem til øen Samotrake. Den næste dag ankom vi til havnebyen Neapolis i Makedonien. 
ACT.16.12	Derfra fortsatte vi til fods til Filippi, der er en romersk koloni og den vigtigste by i den del af Makedonien. Der blev vi nogle dage.
ACT.16.13	På sabbatten gik vi et lille stykke uden for byen langs med en flod, hvor vi mente, jøderne plejede at mødes til bøn. Vi satte os ned og begyndte at tale til de kvinder, der var kommet. 
ACT.16.14	En af dem hed Lydia. Hun var fra Tyatira og handlede med kostbare purpurklæder. Hun havde antaget den jødiske tro, og mens hun lyttede til Paulus, åbnede Herren hendes hjerte, så hun tog ordene til sig. 
ACT.16.15	Sammen med hele sin husstand blev hun døbt, hvorefter hun indbød os som sine gæster. „Hvis I virkelig tror på, at jeg nu hører Herren til,” sagde hun, „så må I også komme og bo i mit hus i nogle dage.” På den måde overtalte hun os.
ACT.16.16	Da vi en dag var på vej ned til det sted ved floden, hvor de samledes til bøn, mødte vi en slavinde, der havde en spådomsånd i sig. Hendes herrer tjente mange penge på grund af hendes evne til at spå. 
ACT.16.17	Hun fulgte i hælene på os og råbte: „Disse mænd er den højeste Guds tjenere, og de er kommet for at forkynde jer vejen til frelse!” 
ACT.16.18	Det gentog sig i mange dage, og til sidst blev det Paulus for meget. Han vendte sig om og talte direkte til dæmonen i hende: „Jeg befaler dig i Jesu Kristi navn at forsvinde ud af hende!” I samme øjeblik forlod den hende.
ACT.16.19	Hendes herrer blev vrede over, at de nu havde mistet deres indtægtskilde, så de greb fat i Paulus og Silas og slæbte dem for dommerne på byens torv. 
ACT.16.20	„De her mennesker skaber oprør i vores by,” sagde de. 
ACT.16.21	„De er jøder, og de lærer folk skikke, som vi romere ikke kan godtage og bestemt ikke kan rette os efter.”
ACT.16.22	Mængden tilsluttede sig anklagen mod Paulus og Silas. Dommerne gav ordre til, at tøjet skulle rives af dem, og at de skulle prygles med knipler. 
ACT.16.23	Efter at de var gennembanket, blev de kastet i fængsel, og fangevogteren fik strenge ordrer til at sørge for, at de ikke undslap. 
ACT.16.24	Han tog ingen chancer, men kastede dem i den inderste celle og spændte deres fødder fast i nogle tunge træblokke.
ACT.16.25	Ved midnatstid var Paulus og Silas i færd med at synge lovsange til Gud, mens alle de andre fanger lyttede. 
ACT.16.26	Pludselig blev fængslet gennemrystet af et kraftigt jordskælv, så det rystede i sin grundvold. I samme øjeblik sprang fængselsdørene op, og alle lænkerne faldt af fangerne. 
ACT.16.27	Fangevogteren vågnede med et sæt, og da han så fængslets døre stå på vid gab, troede han, at fangerne var stukket af, og han greb sit sværd for at begå selvmord.
ACT.16.28	Men Paulus råbte til ham: „Stands! Gør ikke dig selv fortræd! Vi er her jo alle sammen!” 
ACT.16.29	Rystende af angst råbte fangevogteren: „En fakkel! Kom med en fakkel!” hvorpå han styrtede ind i fængslet og kastede sig ned foran Paulus og Silas. 
ACT.16.30	Så førte han dem udenfor og spurgte: „Hvad skal jeg gøre for at blive frelst?” 
ACT.16.31	„Hvis du tager imod Jesus som din Herre, bliver du frelst,” svarede de. „Det gælder både dig og din husstand.”
ACT.16.32	Så forkyndte Paulus og Silas om Jesus både til ham og til de andre, der hørte til husstanden. 
ACT.16.33	Selv om det var midt om natten, gik fangevogteren i gang med at rense deres sår, og straks efter blev han og hele hans husstand døbt. 
ACT.16.34	Da det var sket, tog han Paulus og Silas med ind i sit hus og serverede mad for dem, og alle i huset var jublende glade, fordi de var kommet til tro på Gud.
ACT.16.35	Næste morgen sendte dommerne nogle betjente til fangevogteren med besked om, at han nu kunne løslade de to mænd. 
ACT.16.36	Fangevogteren førte dem hen til Paulus i hans celle og sagde: „Dommerne har sendt besked om, at I skal løslades. Derfor er I fri til at rejse videre i fred.” 
ACT.16.37	Men Paulus svarede: „Til trods for at vi er romerske statsborgere, er vi offentligt og uden dom blevet gennembanket og kastet i fængsel. Og nu vil man så hemmeligt sende os bort. Nej, lad dommerne selv komme herhen og føre os ud af fængslet.” 
ACT.16.38	Betjentene gik tilbage med den besked. Da dommerne hørte, at de var romerske statsborgere, blev de bange. 
ACT.16.39	De kom derfor hen til fængslet og gav dem en undskyldning, hvorefter de førte dem ud af fængslet med en opfordring til at forlade byen. 
ACT.16.40	Men Paulus og Silas gik først tilbage til Lydias hus, hvor de samledes med de troende og opmuntrede dem til at holde fast ved troen. Derpå fortsatte de deres rejse.
ACT.17.1	Paulus og hans ledsagere lagde turen om ad Amfipolis og Apollonia og ankom til Thessaloniki, hvor jøderne havde en synagoge. 
ACT.17.2	Som sædvanlig ønskede Paulus først at tale til jøderne, og de følgende tre sabbatter tog han ind i synagogen og debatterede med dem om, hvad der står i Skrifterne. 
ACT.17.3	Han forklarede dem, at det var Guds plan, at Messias skulle lide døden og derefter genopstå fra de døde. „Og den Jesus, som jeg fortæller jer om,” sagde Paulus til slut, „han er den Messias, som vi har ventet på!” 
ACT.17.4	Nogle af jøderne blev overbevist og kom til tro. Det samme gjorde et stort antal grækere, som tidligere var konverteret til jødedommen, deriblandt en del af byens fremtrædende kvinder.
ACT.17.5	De jøder, som ikke tog imod budskabet, blev fanatiske modstandere. De fik samlet noget rakkerpak fra gaden og fik stemningen pisket godt op i hele byen. Sammen med hoben stormede de Jasons hus for at få fat i Paulus og Silas og slæbe dem for øvrigheden. 
ACT.17.6	Da de ikke kunne finde dem, trak de i stedet Jason og nogle af de andre kristne ud af huset og førte dem hen til byens ledere. De råbte deres anklager ud: „Der er nogle folk, som har forårsaget oprør andre steder i verden, og de er nu kommet til vores by for at gøre det samme her. 
ACT.17.7	Jason har taget imod dem, og de gør alle sammen oprør mod kejseren. De påstår nemlig, at der findes en anden konge, en, der hedder Jesus!” 
ACT.17.8	På den måde fik de gjort byens ledere og alle de tilstedeværende yderst urolige, 
ACT.17.9	men Jason og de andre kristne fik dog lov at gå, efter at der var stillet kaution for dem.
ACT.17.10	Allerede samme nat blev Paulus og hans medarbejdere sendt af sted til Berøa. Den næste sabbat gik de som sædvanlig ind i synagogen for at forkynde budskabet om Jesus. 
ACT.17.11	Jøderne i Berøa var mere storsindede end dem i Thessaloniki. De lyttede opmærksomt til budskabet, og dag efter dag studerede de Skrifterne for at se, om det var sandt, hvad de fik fortalt. 
ACT.17.12	Mange af jøderne kom til tro, foruden en del af de fremtrædende græske kvinder og også mange græske mænd.
ACT.17.13	Men da jøderne i Thessaloniki fik at vide, at Paulus nu også var i gang med at forkynde Guds ord i Berøa, tog de derhen for at ophidse befolkningen imod ham. 
ACT.17.14	Menighedens ledere eskorterede derefter hurtigt Paulus ud til kysten, mens Silas og Timoteus blev tilbage. 
ACT.17.15	De, der fulgte Paulus ned til båden, sejlede med ham helt til Athen, hvorfra de vendte tilbage til Berøa med besked til Silas og Timoteus om hurtigst muligt at komme ned til ham.
ACT.17.16	Mens Paulus ventede på dem i Athen, blev han mere og mere opbragt over alle de afgudsbilleder, han så rundt omkring i byen. 
ACT.17.17	I synagogen om sabbatten debatterede han med de jøder og grækere, som kom der, og på ugens andre dage talte han med de mennesker, han traf på torvet.
ACT.17.18	På et tidspunkt faldt Paulus i snak med en gruppe filosoffer, både epikuræere og stoikere. Nogle sagde: „Sikke dog et snakkehoved!” Andre sagde: „Han vil vist have os til at tro på nogle nye, fremmede guder.” De kendte jo intet til Jesus, og det med opstandelsen fra de døde kunne de slet ikke forholde sig til. 
ACT.17.19	De besluttede så at tage ham med hen til byens højeste rådsforsamling, Areopagos. „Vi vil gerne høre noget mere om den nye lære, som du kommer med,” sagde de. 
ACT.17.20	„Det lyder jo temmelig fremmed for os, men vi vil gerne vide, hvad det hele går ud på.” 
ACT.17.21	Det var nemlig sådan, at både byens indfødte borgere og tilflytterne fik meget tid til at gå med at fortælle og høre sidste nyt.
ACT.17.22	Så stod Paulus frem midt i Areopagos forsamlingen og sagde: „Højtærede mænd her i Athen! Jeg har lagt mærke til, at I er meget interesserede i åndelige spørgsmål. 
ACT.17.23	Da jeg spadserede gennem byen, så jeg de mange religiøse symboler, som I bruger i jeres gudsdyrkelse. Der var blandt andet et alter med inskriptionen: ‚For en ukendt gud’. Den Gud, som I dyrker uden at kende, ham vil jeg gerne fortælle jer om. 
ACT.17.24	Der er en Gud, som har skabt verden og alt, hvad der er i den. Han er Herre over både himlen og jorden. Han bor ikke i menneskeskabte templer. 
ACT.17.25	Han har heller ikke brug for, at mennesker skal sørge for hans fornødenheder. Tværtimod, det er ham, der giver menneskene liv og ånde og alt andet. 
ACT.17.26	Han lod alle racer nedstamme fra det samme menneske og spredte folkeslagene ud over hele jorden. Han har fastsat, hvor længe hvert folkeslag skal bestå, og hvor dets grænser skal gå. 
ACT.17.27	Han skabte menneskene med en længsel efter Gud, så de i deres famlen måske kunne finde ham. Han er nemlig ikke ret langt borte fra en eneste af os, 
ACT.17.28	for han giver os liv, bevægelse og eksistens, ligesom en af jeres egne digtere har sagt: ‚Vi tilhører også hans slægt.’ 
ACT.17.29	Når vi er i slægt med Gud, så ligner vi ham, og så skal vi ikke tænke på Gud som et billede i guld, sølv eller sten, et billede, der er formet ud fra menneskelig tankegang og kunstnerisk dygtighed. 
ACT.17.30	Nok har Gud båret over med tidligere tiders uvidenhed, men nu befaler han, at alle mennesker, hvor de end er, skal vende om til ham. 
ACT.17.31	Han har nemlig fastsat en dag, hvor han vil afsige sin retfærdige dom over alle mennesker i hele verden. Det vil han gøre sammen med en bestemt mand, som han har udvalgt til den opgave, og for at hjælpe alle mennesker til at tro det, har han oprejst ham fra de døde.”
ACT.17.32	Da forsamlingen hørte, at nogen skulle være genopstået fra de døde, gav nogle sig til at le, mens andre sagde: „Det vil vi høre mere om en anden gang.” 
ACT.17.33	Så forlod Paulus dem, 
ACT.17.34	men der var nogle få mænd, der sluttede sig til ham og kom til tro, blandt andre Dionysios, som selv var medlem af Areopagos forsamlingen. Desuden var der en kvinde, der hed Damaris, og flere andre.
ACT.18.1	Derefter forlod Paulus Athen og rejste videre til Korinth. 
ACT.18.2+ACT.18.3	Dér traf han en jøde, som hed Akvila. Hans kone hed Priskilla. Deres arbejde var at sy telte, ligesom Paulus gjorde, så han fik lov til at bo hos dem og arbejde sammen med dem. Akvila stammede oprindelig fra Pontus, men han og hans kone var netop ankommet fra Italien, for kejser Claudius havde givet ordre til, at alle jøder skulle forvises fra Rom. 
ACT.18.4	Hver sabbat var Paulus i synagogen, hvor han debatterede med og søgte at overbevise både jøder og grækere. 
ACT.18.5	Da Silas og Timoteus kom ned til Korinth fra Makedonien, var Paulus helt opslugt af at forkynde Guds ord og søge at overbevise jøderne om, at Jesus virkelig var den ventede Messias. 
ACT.18.6	Men da jøderne hånende afviste ham, rystede Paulus symbolsk
ACT.18.7	Han flyttede så sin undervisning fra synagogen over til et hus, som lå lige ved siden af og tilhørte Titius Justus, en græker som var gået over til jødedommen, men nu var kristen. 
ACT.18.8	Synagogeforstanderen Krispus og hele hans husstand kom også til tro på Herren. Mange af byens indbyggere kom for at lytte til Paulus, og mange kom til tro, hvorefter de blev døbt.
ACT.18.9+ACT.18.10	En nat havde Paulus et syn, i hvilket Herren sagde til ham: „Du skal ikke være bange, for jeg vil beskytte dig, så ingen gør dig fortræd. Fortsæt med at tale og giv ikke op, for jeg har et stort folk i denne by.” 
ACT.18.11	Så blev Paulus i Korinth i halvandet år og underviste i Guds ord.
ACT.18.12	Mens Gallio var guvernør i den romerske provins Akaja,
ACT.18.13	Dér kom de frem med følgende anklage: „Manden her overtaler folk til at dyrke Gud på en måde, som er imod vores lov.” 
ACT.18.14	Men da Paulus skulle til at forsvare sig, vendte Gallio sig til jøderne og sagde: „Hør engang, I jøder, havde der været tale om en grov forbrydelse eller anden lovovertrædelse, så ville jeg godt have hørt på jer. 
ACT.18.15	Men når det drejer sig om ordstrid og magtkampe inden for jeres egen religion, så må I klare det selv. Den slags sager vil jeg ikke dømme i.” 
ACT.18.16	Så jog han dem væk fra domstolen.
ACT.18.17	Alle
ACT.18.18	Efter den hændelse blev Paulus endnu en tid i Korinth, før han besluttede at tage tilbage til provinsen Syrien sammen med Priskilla og Akvila. Så tog de afsked med menigheden og kom ned til havnebyen Kenkrea. Her lod Paulus sit hår klippe, da tiden for hans naziræerløfte var udløbet.
ACT.18.19	De gik om bord i et fragtskib og ankom til Efesos, hvor Paulus efterlod Akvila og Priskilla. Mens skibet lossede i havnen, havde Paulus tid til at aflægge et besøg i synagogen for at debattere med jøderne der. 
ACT.18.20	De bad ham blive nogle dage, men det kunne han ikke. 
ACT.18.21	Da han tog afsked med dem, sagde han: „Om Gud vil, kommer jeg tilbage til jer.” Derefter sejlede han videre med skibet sydpå langs kysten.
ACT.18.22	Da de ankom til Cæsarea, fortsatte Paulus rejsen til fods mod Jerusalem. Efter at have aflagt et kort besøg i menigheden dér, tog han videre til Antiokia. 
ACT.18.23	Dér blev han et godt stykke tid, og da han igen rejste ud, tog han til den frygiske del af provinsen Galatien, hvor han tog rundt og styrkede disciplene i troen.
ACT.18.24	På den tid kom en jøde ved navn Apollos fra Alexandria i Egypten til Efesos. Han var en veltalende mand og var godt kendt med Skrifterne. 
ACT.18.25	Hjemme i Alexandria havde han lært om Jesus, og nu talte han begejstret om det og underviste korrekt ud fra det, han vidste, selv om den eneste dåb, han havde hørt om, var Johannesʼ dåb. 
ACT.18.26	Da han frimodigt stod og talte om Jesus i synagogen, inviterede Priskilla og Akvila ham med hjem og gav ham yderligere undervisning. 
ACT.18.27	Apollos ville gerne rejse over til Akaja, og menighedens ledelse opmuntrede ham til at gøre det. De skrev til de kristne menigheder dér og bad dem tage godt imod ham. Og da han kom derover, blev han ved Guds nåde til stor hjælp for de troende der. 
ACT.18.28	Når der var offentlig debat, tilbageviste han med stor kraft alle de jødiske argumenter, idet han ud fra Skrifterne beviste, at Jesus var den lovede Messias.
ACT.19.1	Mens Apollos opholdt sig i Korinth, rejste Paulus videre fra Galatien gennem det indre højland og kom ned til Efesos. 
ACT.19.2	Der traf han en flok disciple og spurgte dem: „Fik I Helligånden, dengang I kom til tro?”
ACT.19.2	„Vi har ikke engang hørt, at der findes en hellig Ånd,” svarede de.
ACT.19.3	„Hvilken dåb blev I da døbt med?” spurgte han.
ACT.19.3	„Johannes Døbers dåb,” svarede de.
ACT.19.4	„Johannes døbte dem, der havde taget afstand fra deres synd, og han sagde til folk, at de skulle tro på én, som kom bagefter ham, det vil sige Jesus.” 
ACT.19.5	Så snart de hørte det, lod de sig døbe til at tilhøre Herren Jesus. 
ACT.19.6	Og da Paulus lagde hænderne på dem, kom Helligånden over dem, og de talte i tunger og profeterede. 
ACT.19.7	Der var omkring 12 mænd i alt.
ACT.19.8	I de følgende tre måneder kom Paulus til stadighed i synagogen, hvor han frimodigt debatterede med jøderne og talte overbevisende om Guds rige. 
ACT.19.9	Men nogle af dem nægtede hårdnakket at tage imod budskabet, og de talte offentligt imod dem, som blev kaldt „Vejen”. Så forlod Paulus synagogen og tog gruppen af disciple med sig over i Tyrannosʼ forelæsningssal, hvor de holdt daglige samtaler. 
ACT.19.10	Det fortsatte de næste to år, så alle indbyggere i provinsen Asien, både jøder og grækere, fik anledning til at høre Herrens ord.
ACT.19.11	Gud udførte usædvanlige undere gennem Paulusʼ tjeneste 
ACT.19.12	med det resultat, at folk kappedes om at få fat i de arbejdsforklæder eller tøjstykker, som Paulus havde brugt. Når tøjstykkerne derefter blev lagt på syge mennesker, blev de syge helbredt, mens andre blev befriet fra onde ånder.
ACT.19.13	Nogle jødiske eksorcister, som rejste fra by til by, brugte også Jesu navn, når de prøvede at uddrive onde ånder. De sagde: „Jeg befaler jer at forsvinde i kraft af den Jesus, som Paulus forkynder!” 
ACT.19.14	Der var blandt andet syv sønner af den jødiske ypperstepræst Skeuas, som prøvede det. 
ACT.19.15	Men da de gjorde det, svarede den onde ånd: „Jesus kender jeg, og jeg ved, hvem Paulus er, men I—hvem er I?” 
ACT.19.16	Manden, der havde den onde ånd i sig, fór løs på dem og mishandlede dem, så de til sidst måtte flygte ud af huset, forslåede og med tøjet revet af.
ACT.19.17	Den historie blev hurtigt kendt blandt både jøder og grækere i Efesos. Alle blev grebet af ærefrygt, og de var fulde af lovord om Herren Jesus og hans magt. 
ACT.19.18	Som følge af den hændelse kom mange af de nye troende og fortalte åbent om de hemmelige ting, de før havde været involveret i, 
ACT.19.19	og en hel del kom med deres okkulte bøger, som så blev brændt på et stort bål. Man optegnede bøgernes værdi og fandt ud af, at det svarede til 50.000 sølvstykker. 
ACT.19.20	Som følge af Herrens magt fik budskabet flere og flere tilhængere.
ACT.19.21	Derefter besluttede Paulus under ledelse af Helligånden at rejse gennem Makedonien og Akaja til Jerusalem. „Og når jeg har været dér, må jeg videre til Rom,” sagde han. 
ACT.19.22	Han sendte sine to hjælpere, Timoteus og Erastos, i forvejen til Makedonien, mens han selv blev endnu en tid i provinsen Asien.
ACT.19.23	På den tid opstod der en del røre i Efesos omkring dem, der blev kaldt „Vejen”. 
ACT.19.24	En velstående forretningsmand ved navn Demetrios havde mange folk i arbejde med fremstilling af små sølvkopier af Artemistemplet. 
ACT.19.25	Han sammenkaldte til et møde med alle byens øvrige sølvsmede og sagde til dem: „Mine herrer! I ved alle, at vi tjener godt ved at lave vores sølvting. 
ACT.19.26	I har også hørt om den mand, der hedder Paulus. Han har fået en masse mennesker både her i Efesos og i hele Asien til at tro på, at de guder, vi fremstiller, ikke er sande guder. 
ACT.19.27	Ikke alene giver det vores erhverv et dårligt ry, men der er fare for, at vores store gudinde Artemisʼ tempel vil miste sin betydning, og at den gudinde, som hele Asien, ja hele verden, dyrker, vil blive vanæret!” 
ACT.19.28	Den tale satte blodet i kog hos folk, og de begyndte at råbe: „Stor er efesernes Artemis!” 
ACT.19.29	Ophidselsen bredte sig, og snart var hele byen i oprør. Alle stormede mod friluftsteatret. De greb fat i Paulusʼ to rejsekammerater, Aristark og Gajus fra Makedonien, og slæbte dem med for at anklage dem. 
ACT.19.30	Paulus ville også selv være gået hen på teaterpladsen, men disciplene holdt ham tilbage. 
ACT.19.31	Desuden sendte nogle af provinsens ledende mænd, som var venner med Paulus, bud til ham om ikke at sætte livet på spil.
ACT.19.32	Inde i teatret råbte og skreg folk i munden på hinanden, og det hele var én stor forvirring. De fleste var ikke engang klar over, hvad de var der for. 
ACT.19.33	Nogle af jøderne fik øje på Alexander. De satte ham hurtigt ind i sagen og fik ham skubbet frem. Han vinkede med hånden og forsøgte at komme med et forsvar. 
ACT.19.34	Men da alle kunne se, at han var jøde, råbte de i kor i næsten to timer: „Stor er efesernes Artemis!” 
ACT.19.35	Til sidst lykkedes det byrådets formand at berolige dem så meget, at han kunne få ørenlyd. „Borgere i Efesos!” råbte han. „Alle ved, at Efesos er centrum for tilbedelsen af vores berømte Artemis, hvis billede faldt ned til os fra himlen. 
ACT.19.36	Når det er en kendsgerning, som ikke kan diskuteres, så er der ingen grund til at blive foruroliget eller gribe til overilede handlinger. 
ACT.19.37	I har ført de mænd herhen, skønt de hverken har stjålet noget i templet eller har hånet vores gudinde. 
ACT.19.38	Hvis Demetrios og hans sølvsmede har en klage imod dem, er der domstole og fastlagte dage for retsmøder, og dommerne kan straks tage sig af sagen. Lad os derfor bruge de lovlige instanser. 
ACT.19.39	Og hvis I har andre ting at klage over, så kan det ordnes ved et lovligt indkaldt folkemøde, 
ACT.19.40	for vi risikerer at blive anklaget for oprør efter det, der er sket i dag. Der er ingen fornuftig grund til at lave sådan et spektakel.” Med disse ord fik han forsamlingen opløst.
ACT.20.1	Da uroen havde lagt sig, sendte Paulus bud efter disciplene. Han opmuntrede dem til at holde fast ved troen, tog afsked med dem og tog af sted til Makedonien. 
ACT.20.2	I alle de byer, han kom igennem, talte han opmuntrende ord til menigheden.
ACT.20.2	Efter rejsen gennem Makedonien ankom han til den græske halvø, 
ACT.20.3	hvor han blev i tre måneder.
ACT.20.4	Adskillige mænd var med Paulus på rejsen. Det var Sopatros fra Berøa,
ACT.20.5	De var i forvejen sejlet til Troas og ventede på os der. 
ACT.20.6	Vi andre sejlede ud fra Filippi, så snart påskehøjtiden var forbi, og fem dage senere mødtes vi med dem i Troas, hvor vi blev i syv dage.
ACT.20.7	Om søndagen var vi samlet til fællesskabsmåltidet, og Paulus ledte samtalen i menigheden. Da vi skulle videre allerede næste dag, fortsatte samtalen lige til midnat. 
ACT.20.8	Lokalet, som vi var samlet i, lå på anden sal, og der var trykkende varmt på grund af de mange olielamper, der brændte i rummet. 
ACT.20.9	En ung mand, Eutykos, sad i vindueskarmen, og da Paulus holdt samtalen i gang så længe, faldt han til sidst i søvn, styrtede ud ad vinduet og faldt ned på gaden. Da man tjekkede efter, var han død. 
ACT.20.10	Paulus løb også derned, lagde sig oven på ham og slog armene om ham. „I skal ikke være kede af det,” sagde han, „der er liv i ham!” 
ACT.20.11	Paulus gik så op igen, brød brødet til måltidet, hvorefter de spiste, og han fortsatte med at tale med dem indtil daggry. Først derefter rejste han videre. 
ACT.20.12	De bragte den unge mand hjem i live, og de var i det hele taget meget opmuntrede over Paulusʼ besøg.
ACT.20.13	Paulus havde valgt at gå til fods ned til Assos, mens vi andre sejlede med skibet uden om pynten. 
ACT.20.14	Da vi atter mødtes i Assos, sejlede vi sammen videre og lagde til ved øen Mitylene. 
ACT.20.15	Næste dag ankom vi til Kios, den efterfølgende dag nåede vi øen Samos, og dagen efter ankom vi til Milet.
ACT.20.16	Paulus havde besluttet sig til denne gang at sejle forbi Efesos, for at han ikke skulle bruge for megen tid i provinsen Asien. Han ville nemlig skynde sig til Jerusalem for om muligt at nå frem inden pinse.
ACT.20.17	Fra Milet sendte han bud efter lederne fra menigheden i Efesos. 
ACT.20.18	Da de var kommet, sagde han til dem: „I ved, hvordan jeg i al den tid, jeg var hos jer, lige fra den første dag jeg satte mine ben i provinsen Asien, 
ACT.20.19	til stadighed har tjent Herren i al ydmyghed og med tårer under de forfølgelser, jeg har måttet gennemgå på grund af jødernes sammensværgelser imod mig. 
ACT.20.20	Jeg har aldrig holdt mig tilbage fra både offentligt og i hjemmene at forkynde og undervise jer om alt det, som kunne være jer til hjælp. 
ACT.20.21	Jeg har forkyndt det samme budskab for jøder og for grækere om at tage afstand fra det onde og komme til Gud og om at tro på Jesus, vores Herre.
ACT.20.22	Nu er jeg på vej til Jerusalem. Jeg tager derhen i lydighed mod Helligånden uden at vide, hvad der skal ske mig der. 
ACT.20.23	Dog ved jeg, at Helligånden i den ene by efter den anden gentager for mig, at lidelse og fængsel venter mig forude. 
ACT.20.24	Men jeg regner ikke mit eget liv for noget, når blot jeg kan fuldføre den gerning, som Herren Jesus har givet mig, nemlig at forkynde det gode budskab om Guds nåde.
ACT.20.25	Jeg ved, at ingen af jer, som jeg har været sammen med og undervist om Guds rige, kommer til at se mig igen. 
ACT.20.26	Derfor er det mig i dag magtpåliggende at sige til jer, at det ikke er mit ansvar, hvis nogen af jer forspilder jeres liv, 
ACT.20.27	for jeg har ikke undladt at forkynde jer alt, hvad der er Guds vilje. 
ACT.20.28	Tag derfor vare på jer selv og på de mennesker, som Helligånden har sat jer som ledere for. Vær hyrder for Herrens menighed,
ACT.20.29	Jeg ved, at når jeg er borte, vil falske lærere dukke op iblandt jer som ulve, og de vil angribe menigheden uden barmhjertighed. 
ACT.20.30	Endog mænd fra jeres egen kreds vil være parate til at fordreje sandheden for at hverve tilhængere. 
ACT.20.31	Vær derfor på vagt! Og husk på, hvordan jeg på grund af min omsorg for jer blev ved med at vejlede hver enkelt af jer dag og nat i tre år. 
ACT.20.32	Nu overgiver jeg jer til Gud og til budskabet om hans nåde, som kan styrke jer og give jer del i alt det, som Gud har til sine børn.
ACT.20.33	Jeg har aldrig stræbt efter at eje guld eller sølv eller dyrt tøj. 
ACT.20.34	I har selv set, hvordan jeg med egne hænder har arbejdet, ikke blot for at klare mig selv, men også for at kunne sørge for dem, der fulgtes med mig. 
ACT.20.35	Jeg har vist jer, at ved at arbejde bør vi hjælpe dem, der har svært ved at klare sig, og vi bør huske på de ord, som Herren Jesus selv sagde: ‚Der er større velsignelse ved at give end ved at modtage!’ ”
ACT.20.36	Efter at have sagt det knælede han ned og bad sammen med dem. 
ACT.20.37	Derefter omfavnede de ham til afsked, og de brast alle i gråd. 
ACT.20.38	Det, der smertede dem mest, var, at han havde sagt, at de aldrig ville få ham at se igen. Så fulgte de ham ned til skibet.
ACT.21.1	Da vi endelig fik revet os løs fra dem, gik vi om bord og sejlede direkte til Kos. Næste dag nåede vi til Rhodos og derfra videre til Patara. 
ACT.21.2	Her fandt vi et skib, der skulle til Fønikien. Vi gik om bord og sejlede af sted. 
ACT.21.3	Da vi fik Cypern i sigte, sejlede vi syd om øen og satte kursen mod provinsen Syrien. Den første havneby, vi kom til på den fønikiske kyst, var Tyrus, hvor vi opholdt os nogle dage, fordi skibet skulle losse. 
ACT.21.4	Vi gik i land og opsøgte menigheden der, og vi blev hos dem i syv dage. Tilskyndet af Helligånden advarede de Paulus mod at tage ind til Jerusalem. 
ACT.21.5	Da de syv dage var gået, var vi nødt til at gå tilbage til skibet. Hele menigheden, både mænd, kvinder og børn, fulgte med os ud af byen og ned til kysten. Dér knælede vi ned på strandbredden og bad sammen. 
ACT.21.6	Så sagde vi farvel til dem alle, hvorefter vi gik om bord, og de andre vendte hjem.
ACT.21.7	Fra Tyrus sejlede vi sydpå til Ptolemais, og her sluttede den lange sørejse. Vi gjorde en dags ophold i byen og besøgte menighedens ledere. 
ACT.21.8	Den næste dag tog vi videre til menigheden i Cæsarea, hvor vi boede hos evangelisten Filip, som var en af de første syv menighedstjenere. 
ACT.21.9	Han havde fire ugifte døtre, der alle havde profetisk gave. 
ACT.21.10	Under vores ophold dér, som varede i flere dage, kom der en profet ned fra Judæa. Hans navn var Agabos. 
ACT.21.11	Han trådte frem, tog Paulusʼ bælte, bandt sig selv på hænder og fødder med det og sagde: „Helligånden siger: ‚Den mand, som ejer dette bælte, vil jøderne binde på denne måde i Jerusalem og udlevere til de romerske myndigheder.’ ” 
ACT.21.12	Det fik både os, som var hans rejsefæller, og de lokale kristne til at bønfalde Paulus om ikke at tage til Jerusalem. 
ACT.21.13	Men han sagde: „Hvad klynker I over? I gør mig jo bare modløs! Jeg er parat til ikke blot at blive fængslet i Jerusalem, men til at dø, fordi jeg forkynder, at Jesus er Messias.” 
ACT.21.14	Da vi så, at han var urokkelig, sagde vi stille: „Herrens vilje ske.”
ACT.21.15	Kort tid efter gjorde vi klar til afrejse og begyndte turen mod Jerusalem. 
ACT.21.16	Nogle fra menigheden i Cæsarea fulgte med os den første dag for at føre os til den mands hus, hvor vi skulle overnatte på vejen: Han hed Mnason og var fra Cypern, og han var en af de første kristne overhovedet.
ACT.21.17	Da vi næste dag ankom til Jerusalem, blev vi hjerteligt modtaget af menigheden. 
ACT.21.18	Den følgende dag mødtes vi med Jakob og menighedens ledelse. 
ACT.21.19	Paulus bragte dem alle en hilsen og fortalte derefter udførligt om alt det, Gud havde gjort gennem hans arbejde ude blandt de ikke-jødiske folkeslag. 
ACT.21.20	Da de hørte det, lovpriste de Gud, men fortsatte: „Kære bror, du kan se, at tusinder og atter tusinder af jøder er kommet til tro, og de er alle ivrige efter at holde fast ved de jødiske, religiøse love. 
ACT.21.21	De har fået fortalt, at du lærer jøderne i udlandet, at de skal gøre oprør mod Moses ved at holde op med at omskære deres børn og ved ikke længere at følge de jødiske traditioner. 
ACT.21.22	De vil snart få at vide, at du er kommet til byen, så vi må gøre noget. 
ACT.21.23	Vi vil foreslå dig følgende: Der er fire mænd her, som har aflagt et naziræerløfte.
ACT.21.24	Tag med dem hen i templet, men pas på at rense jer selv, før I går derind.
ACT.21.25	Vi forventer ikke, at de ikke-jøder, som er kommet til tro, skal overholde alle de jødiske love. For dem gælder det, som vi allerede har skrevet til dem: At de ikke må spise kød, som er ofret til afguderne, kød af kvalte dyr og blod, og at de skal holde sig fra al seksuel synd.”
ACT.21.26	Paulus gik ind på deres forslag, og den følgende dag gik han sammen med de fire mænd hen til tempelpladsens indgang, hvor de rensede sig i de rituelle bade. Derefter gik de ind på tempelområdet, og Paulus meddelte, at syv dage senere, når naziræerløftet var udløbet, ville han komme med de foreskrevne ofre for dem alle fire.
ACT.21.27	Da de syv dage var ved at være forbi, var der nogle jødiske mænd fra provinsen Asien, som opdagede ham inde på tempelpladsen. De greb fat i ham og fik mængden hidset op imod ham 
ACT.21.28	ved at råbe: „Israelitiske mænd, kom og hjælp os! Her er den mand, som optræder alle vegne og taler imod vores folk, imod de jødiske love og imod templet her. Og nu har han oven i købet vanhelliget dette hellige sted ved at tage grækere med herind!” 
ACT.21.29	De havde nemlig tidligere set ham nede i byen sammen med grækeren Trofimos, der var fra Efesos, og nu troede de, at Paulus havde taget ham med ind i helligdommen. 
ACT.21.30	Fra hele byen kom folk løbende, og de skreg og råbte. Paulus blev slæbt ud af templet, og portene blev omgående smækket i efter den larmende hob. 
ACT.21.31	Men da de ville til at slå ham ihjel, nåede en melding op til kommandanten for den romerske garnison, at hele Jerusalem var i oprør. 
ACT.21.32	Hurtigt kaldte han sine soldater og officerer sammen og styrtede ned til folkemængden. Da folk så kommandanten og soldaterne komme stormende, holdt de op med at slå løs på Paulus. 
ACT.21.33	Kommandanten lod ham arrestere og gav ordre til, at hans hænder og fødder skulle lægges i lænker. „Hvem er han?” råbte han. „Hvad har han gjort?” 
ACT.21.34	I larmen og forvirringen var det umuligt at finde ud af, hvad folk råbte i munden på hinanden. Derfor gav han ordre til, at Paulus skulle føres ind i kasernen. 
ACT.21.35	Da de nåede frem til trappen, var ophidselsen så voldsom, at soldaterne måtte bære Paulus imellem sig for at beskytte ham. 
ACT.21.36	Mængden pressede på og råbte hele tiden: „Han skal dø! Han skal dø!”
ACT.21.37	Mens de nu var ved at føre Paulus ind gennem porten, vendte han sig til kommandanten og sagde: „Må jeg sige noget til dig?” „Taler du græsk?” udbrød kommandanten. 
ACT.21.38	„Er du da ikke den egypter, der for nogen tid siden ledte et oprør og førte 4000 bevæbnede mænd ud i ørkenen?” 
ACT.21.39	„Nej,” svarede Paulus, „jeg er jøde og kommer fra Tarsos, en kendt by i Kilikien. Må jeg få lov at sige et par ord til folket?” 
ACT.21.40	Kommandanten gav ham lov, og Paulus stillede sig på trappen og løftede hånden. Stilheden sænkede sig over pladsen, og han begyndte at tale til dem på hebraisk:
ACT.22.1	„Mine ærede landsmænd, hør, hvad jeg har at sige til mit forsvar!” begyndte Paulus. 
ACT.22.2	Da de hørte, at han talte hebraisk, blev der stille i den store forsamling. Han fortsatte: 
ACT.22.3	„Jeg er jøde, født i Tarsos i Kilikien, men jeg er opvokset her i byen og uddannet under Gamaliel. Han har lært mig at følge alle de jødiske love og forfædrenes traditioner til punkt og prikke. Jeg var lige så fanatisk i min gudsdyrkelse, som I er her i dag. 
ACT.22.4	Jeg forfulgte dem, som kalder sig ‚Vejen’, og ville have dem slået ihjel. Jeg fik dem arresteret og smidt i fængsel, både mænd og kvinder. 
ACT.22.5	Både ypperstepræsten og alle medlemmerne i Det jødiske Råd kan bevidne, at jeg taler sandt. For det var dem, der skrev de breve, som jeg fik med til de jødiske ledere i Damaskus med tilladelse til at arrestere folk også dér og føre dem til Jerusalem, så de kunne blive straffet.
ACT.22.6	Men så skete der noget, bedst som jeg var på vej til Damaskus. Jeg var næsten nået frem til byen. Det var midt på dagen. Pludselig kom der et blændende lys fra himlen, og det omsluttede mig. 
ACT.22.7	Jeg faldt på knæ med ansigtet mod jorden og hørte en stemme sige: ‚Saul, Saul, hvorfor forfølger du mig?’ 
ACT.22.8	‚Hvem er du, herre?’ spurgte jeg. Stemmen svarede: ‚Jeg er nazaræeren Jesus, ham du forfølger.’ 
ACT.22.9	De mænd, der var med mig, så lyset, men hørte ikke, hvad der blev sagt. 
ACT.22.10	Jeg spurgte: ‚Hvad skal jeg gøre, Herre?’ Og Herren svarede: ‚Rejs dig og gå ind til Damaskus. Der vil du få mere at vide om de planer, jeg har for dig.’ 
ACT.22.11	Jeg var blevet blind på grund af det skarpe lys, så mine ledsagere måtte tage mig ved hånden og føre mig ind til Damaskus.
ACT.22.12	I byen boede der en mand, som hed Ananias. Han var en gudfrygtig mand, der efterlevede vores jødiske lov, og han var meget respekteret af alle byens jøder. 
ACT.22.13	Han kom hen til mig og sagde: ‚Bror Saul, få synet tilbage!’ I det samme kunne jeg se igen. 
ACT.22.14	Videre sagde han: ‚Gud, vores forfædres Gud, har udvalgt dig til at kende hans vilje. Du skal få lov at se Den Retfærdige og høre ham tale til dig, 
ACT.22.15	for du skal fortælle hele verden alt, hvad du har set og hørt. 
ACT.22.16	Hvad er der nu mere at vente på? Rejs dig op, lad dig døbe og få dine synder renset bort ved at tro på og bede om Herrens tilgivelse.’
ACT.22.17	Senere var jeg tilbage i Jerusalem. En dag, mens jeg bad i templet, var jeg pludselig som i en anden verden, 
ACT.22.18	og i et syn så jeg Herren, som sagde til mig: ‚Skynd dig at forlade Jerusalem, for folk her vil ikke tage imod det, du fortæller om mig.’ 
ACT.22.19	‚Jamen, Herre,’ svarede jeg, ‚de ved jo alle sammen, at det var mig, som fik arresteret alle dem, der troede på dig, og jeg sørgede for, at de blev pisket i synagogerne. 
ACT.22.20	Dengang Stefanus blev dræbt, stod jeg lige ved siden af og godkendte, hvad de gjorde, ja, det var mig, der passede på tøjet for dem, der slog ham ihjel.’ 
ACT.22.21	Men Herren sagde til mig: ‚Tag af sted! For jeg vil sende dig til de folkeslag, der er langt borte.’ ”
ACT.22.22	Op til det punkt havde folkemængden lyttet opmærksomt til Paulus, men nu begyndte hylekoret igen. „Han skal dø!” råbte de. „Sådan en skal ikke have lov til at leve!” 
ACT.22.23	De skreg og krængede deres kapper af og kastede støv op i luften. 
ACT.22.24	Kommandanten gav derfor ordre til, at Paulus skulle føres ind i kasernen, og at han skulle forhøres under piskeslag, for at man kunne finde ud af, hvad han havde gjort, som kunne gøre mængden så rasende. 
ACT.22.25	Da de var i færd med at spænde ham fast for at piske ham, vendte han sig til den nærmeste officer og spurgte: „Er det tilladt at piske en romersk statsborger, der ikke engang har været for retten?”
ACT.22.26	Officeren gik til kommandanten og sagde: „Er du klar over, hvad du er ved at gøre? Manden er romersk statsborger!” 
ACT.22.27	Kommandanten kom hen til Paulus og spurgte: „Sig mig, er du romersk statsborger?” „Ja, det er jeg,” svarede han. 
ACT.22.28	„Det er jeg også,” udbrød kommandanten, „men det har kostet mig en formue at blive det.” „Jeg er født romersk statsborger,” sagde Paulus.
ACT.22.29	Da de soldater, der stod parate til at piske ham, hørte det, trak de sig hurtigt tilbage. Kommandanten blev også bange, da det gik op for ham, at han havde ladet en romersk statsborger lægge i lænker. 
ACT.22.30	Men han ville gerne finde ud af, hvad det var, jøderne anklagede Paulus for. Næste dag lod han derfor lænkerne blive taget af Paulus og befalede, at han skulle fremstilles for ypperstepræsterne og Det jødiske Råd. Derpå blev Paulus ført frem for Rådet.
ACT.23.1	Paulus så uforfærdet rådsmedlemmerne i øjnene og sagde: „Ærede medlemmer af det høje råd, jeg har altid levet med en god samvittighed over for Gud.” 
ACT.23.2	Øjeblikkelig befalede ypperstepræsten Ananias, at de, der stod nærmest, skulle give Paulus et slag på munden. 
ACT.23.3	Men Paulus sagde til ham: „Gud vil slå dig, din hykler! Her sidder du og skal dømme mig efter loven, og så giver du stik imod loven ordre til, at de skal slå mig.” 
ACT.23.4	„Hvad bilder du dig ind?” sagde de omkringstående. „Hvordan tør du håne Guds ypperstepræst?” 
ACT.23.5	„Jeg kunne ikke se, at han var ypperstepræst,” svarede Paulus. „Der står jo skrevet: ‚Du må ikke tale ondt om dit folks leder.’
ACT.23.6	Paulus vidste godt, at den ene halvdel af Rådet bestod af saddukæere og den anden halvdel af farisæere. Derfor råbte han nu ud over forsamlingen: „Jeg er farisæer, og jeg er søn af en farisæer. Når jeg stilles for retten i dag, er det, fordi jeg tror på, at det er muligt at genopstå fra de døde.” 
ACT.23.7	Så snart han havde sagt det, opstod der splid mellem farisæerne og saddukæerne. 
ACT.23.8	Saddukæerne mener nemlig, at der ikke er nogen opstandelse fra de døde, og at der hverken findes engle eller ånder, men farisæerne tror på det alt sammen. 
ACT.23.9	Under den højrøstede diskussion sprang nogle af de skriftlærde farisæere op og råbte: „Manden har ikke gjort noget forkert. Måske har en ånd eller en engel talt til ham.” 
ACT.23.10	Det førte til endnu mere spektakel, og da kommandanten blev bange for, at Paulus skulle blive sønderrevet af dem, gav han sine soldater ordre til at gribe ind og bringe Paulus i sikkerhed i kasernen.
ACT.23.11	Den nat stod Herren foran ham og sagde: „Vær ved godt mod! For ligesom du har fortalt om mig her i Jerusalem, sådan skal du også fortælle om mig i Rom.”
ACT.23.12+ACT.23.13	Næste morgen rottede mere end 40 jøder sig sammen og svor på, at de hverken ville nyde vådt eller tørt, før de havde slået Paulus ihjel. 
ACT.23.14	Så gik de til ypperstepræsterne og lederne og sagde til dem: „Vi har svoret på, at vi intet vil spise eller drikke, før vi har fået Paulus slået ihjel. 
ACT.23.15	Derfor vil vi bede jer om at forklare kommandanten, at Paulus bliver nødt til at komme for Rådet igen, så I kan forhøre jer nærmere om ham. Vi vil så ligge på lur og dræbe ham, før han når frem.”
ACT.23.16	Men Paulusʼ søstersøn hørte om deres planer, og han gik hen til kasernen og fortalte Paulus om det. 
ACT.23.17	Paulus fik derefter fat i en af officererne og sagde til ham: „Før den unge mand her til kommandanten. Han har noget vigtigt at fortælle ham.” 
ACT.23.18	Officeren tog den unge mand med sig ind til kommandanten og sagde: „Fangen Paulus tilkaldte mig og bad mig føre den unge mand her til dig. Han har noget at fortælle dig.” 
ACT.23.19	Kommandanten tog den unge mand ved hånden, trak ham til side og sagde: „Hvad har du på hjerte?”
ACT.23.20	Han svarede: „Jøderne har aftalt, at de vil bede dig om at få Paulus bragt ind for Rådet i morgen under påskud af, at de gerne vil forhøre ham noget mere. 
ACT.23.21	Men du skal ikke lade dig overtale, for et eller andet sted på vejen ligger over 40 mænd i baghold, og de har svoret, at de hverken vil nyde vådt eller tørt, før de har fået ham slået ihjel. De venter kun på, at du skal give tilladelse til at føre ham for Rådet.” 
ACT.23.22	Kommandanten sendte ham derpå bort med ordene: „Sig ikke til nogen, at du har røbet det for mig.”
ACT.23.23	Kommandanten kaldte så på to af sine officerer og gav dem følgende ordre: „Gør klar til at tage af sted til Cæsarea i aften klokken ni med 200 fodfolk, 200 spydkastere og 70 ryttere. 
ACT.23.24	Sørg også for en hest til Paulus og bring ham til guvernøren Felix i god behold.” 
ACT.23.25	Så skrev han et brev til guvernøren:
ACT.23.26	Til Hans Excellence, guvernør Felix. Mange hilsener!
ACT.23.27	Denne mand blev pågrebet af jøderne, og de var ved at slå ham ihjel. Men da jeg blev klar over, at han var romersk statsborger, kom jeg med mine folk og reddede ham. 
ACT.23.28	Da jeg gerne ville vide, hvad de havde at anklage ham for, førte jeg ham frem for deres Råd. 
ACT.23.29	Det viste sig at være nogle stridigheder om deres religiøse love. Det var ikke noget, han kunne fængsles for, endsige dømmes til døden for. 
ACT.23.30	Da jeg imidlertid fik underretning om, at der var planlagt en sammensværgelse imod ham, besluttede jeg at lade ham overføre til dig. Jeg vil så give hans modstandere besked om, at de kan komme til dig med deres anklager mod ham.
ACT.23.30	Ærbødigst,
ACT.23.30	Claudius Lysias.
ACT.23.31	Soldaterne tog så af sted med Paulus, som de havde fået besked på, og i løbet af natten nåede de frem til Antipatris. 
ACT.23.32	Næste dag førte rytterne ham videre til Cæsarea, mens de øvrige soldater vendte tilbage til kasernen. 
ACT.23.33	Da de ankom til Cæsarea, fremstillede de Paulus for provinsens guvernør, som fik det medfølgende brev. 
ACT.23.34	Han læste det og spurgte så Paulus, hvilken provins han kom fra. „Kilikien,” svarede Paulus. 
ACT.23.35	„Godt,” sagde guvernøren, „du vil blive afhørt, når dine anklagere når frem.” Han gav så ordre til, at Paulus skulle holdes i forvaring i Kong Herodesʼ borg.
ACT.24.1	Fem dage efter at Paulus blev pågrebet,
ACT.24.2+ACT.24.3	Da Paulus derefter blev ført ind, begyndte Tertullus sin anklagetale: „Højtærede Felix! Vores taknemmelighed for den udbredte fred og de gode kår, som du har bragt til os jøder, kender ingen grænser. Vi er ikke i tvivl om, at det er din visionære ledelse, der har givet os de storslåede reformer, som nu bliver gennemført på alle områder. 
ACT.24.4	Vi ønsker ikke at bruge mere af din kostbare tid end højst nødvendigt, og derfor beder jeg dig om, at du allernådigst vil høre på os, når vi fremlægger sagen i al korthed. 
ACT.24.5	Vi har erfaret, at manden her er en ballademager, som forårsager optøjer blandt jøderne overalt i verden. Han er leder for den sekt, der er kendt under navnet Nazaræerne.
ACT.24.6	Han prøvede endda at vanhellige templet, og derfor arresterede vi ham.
ACT.24.8	Når du selv har forhørt ham om alle de her ting, vil du bedre kunne forstå, hvad det er, vi anklager ham for.” 
ACT.24.9	De jødiske ledere støttede Tertullus i alle anklagerne og påstod, at sådan forholdt det sig.
ACT.24.10	Guvernøren gav tegn til, at Paulus nu havde lejlighed til at forsvare sig, og han begyndte sin tale: „Det er med stor glæde og frimodighed, at jeg fremfører mit forsvar for dig, Felix, for jeg ved, at du har været dommer i jødiske sager i mange år. 
ACT.24.11	Det er ikke mere end 12 dage siden, jeg ankom til Jerusalem for at tilbede i helligdommen. Det kan du let få bekræftet. 
ACT.24.12	Jeg har ikke på noget tidspunkt foranstaltet diskussioner eller skabt røre blandt folk hverken på tempelpladsen, i synagogerne eller noget andet sted i byen. 
ACT.24.13	De er ikke i stand til at bevise en eneste af deres anklager imod mig. 
ACT.24.14	Men jeg indrømmer, at jeg tjener vores forfædres Gud i overensstemmelse med det, som vi kalder ‚Vejen’, men som de kalder en sekt. Jeg tror på alt det, der står i Toraen og de profetiske skrifter. 
ACT.24.15	Endvidere er jeg overbevist om, at Gud engang vil oprejse alle mennesker fra de døde, hvad enten de hører ham til eller ej. Mine anklagere har for øvrigt den samme overbevisning. 
ACT.24.16	Derfor gør jeg også mit bedste for altid at bevare en ren samvittighed for både Gud og mennesker.
ACT.24.17	Efter at have rejst i udlandet i flere år vendte jeg tilbage til Jerusalem for at overbringe en barmhjertighedsgave til mit folk og for at bringe nogle ofre til Gud. 
ACT.24.18	Det var derfor, jeg var i templet, men jeg havde renset mig forinden. Jeg gav aldeles ingen anledning til sammenstimlen eller optøjer. 
ACT.24.19	Det var nogle jøder fra provinsen Asien, som skabte tumulter. De burde have været her, hvis de havde haft noget at anklage mig for. 
ACT.24.20	Men lad nu dem, der står her, fortælle, om man fandt noget at dømme mig for, da jeg blev fremstillet for Det jødiske Råd. 
ACT.24.21	Det skulle da lige være den ene ting, jeg råbte, nemlig: ‚Når jeg stilles for retten i dag, er det, fordi jeg tror på opstandelsen fra de døde.’ ”
ACT.24.22	Felix vidste god besked om „Vejen”, så han hævede retten med følgende kommentar: „Når garnisonskommandanten Lysias er kommet herned, vil jeg afsige min dom.” 
ACT.24.23	Derefter gav han ordre til officeren om, at Paulus skulle varetægtsfængsles og behandles godt, ligesom hans venner gerne måtte besøge ham og give ham, hvad han havde behov for.
ACT.24.24	Felix tog på en kort rejse og kom tilbage nogle dage senere sammen med sin kone Drusilla, der var jøde. Så sendte han bud efter Paulus, for at de begge kunne høre ham tale om troen på Jesus som Messias. 
ACT.24.25	Men da Paulus begyndte at tale til dem om, hvordan man bliver accepteret af Gud, om afholdenhed og om den dom, der kommer engang, blev Felix ubehagelig berørt. „Lad det være nok for denne gang,” sagde han. „Du kan godt gå nu. Når jeg en dag får tid, sender jeg bud efter dig igen.” 
ACT.24.26	Han håbede på at kunne presse penge af Paulus og sendte af den grund ofte bud efter ham for at tale med ham. 
ACT.24.27	Sådan gik der to år, hvorefter Felix blev afløst som guvernør af Porkius Festus, og da Felix gerne ville stå sig godt med jøderne, lod han Paulus blive i fængslet.
ACT.25.1	Tre dage efter at Festus havde overtaget sit nye embede som provinsguvernør, rejste han fra Cæsarea til Jerusalem. 
ACT.25.2+ACT.25.3	Der mødtes ypperstepræsterne og de andre jødiske ledere med ham for at forklare ham, hvad anklagen mod Paulus gik ud på. De lagde pres på ham for at få ham til at overføre Paulus til Jerusalem. De tænkte på at lægge sig i baghold og slå Paulus ihjel, mens han var undervejs. 
ACT.25.4	Men Festus svarede, at Paulus skulle blive i Cæsarea, og at han selv havde til hensigt at tage tilbage dertil så hurtigt som muligt. 
ACT.25.5	„Hvis manden har gjort noget galt,” tilføjede han, „så kan nogle af jeres ledere tage derned sammen med mig og komme frem med deres anklager der.”
ACT.25.6	Guvernørens ophold i Jerusalem strakte sig over højst otte-ti dage. Så rejste han tilbage til Cæsarea, og dagen efter ankomsten satte han sig på dommersædet og gav ordre til, at Paulus skulle føres for retten.
ACT.25.7	Så snart Paulus var kommet ind i retslokalet, blev han omringet af de jøder, som var fulgt med guvernøren fra Jerusalem, og de bombarderede ham med mange alvorlige anklager, som de dog ikke kunne bevise. 
ACT.25.8	Paulus forsvarede sig med ordene: „Jeg har ikke gjort oprør mod den jødiske lov, jeg har ikke vanhelliget templet, og jeg har heller ikke sat mig op mod de romerske myndigheder.”
ACT.25.9	Festus ville gerne stå sig godt med jøderne, så han spurgte Paulus: „Er du villig til at tage til Jerusalem, så jeg kan afgøre sagen der?” 
ACT.25.10	„Nej,” svarede Paulus, „min sag er bragt frem for en romersk domstol, og dér bør den gå sin gang. Jeg har ikke gjort noget galt over for jøderne, og det ved du godt. 
ACT.25.11	Hvis jeg havde gjort noget, der var dødsstraf for, ville jeg være parat til at dø. Men da deres beskyldninger ikke har noget på sig, er der ingen, der har ret til at prisgive mig til dem. Jeg appellerer min sag til den kejserlige domstol!” 
ACT.25.12	Festus forhandlede derpå med sine rådgivere og svarede: „Godt, når du har appelleret til den kejserlige domstol, skal vi sørge for, at du bliver sendt til Rom.”
ACT.25.13	Nogen tid efter kom Kong Agrippa og Berenike
ACT.25.14	Besøget varede i adskillige dage, og på et tidspunkt sagde Festus til kongen: „Der er en fange her, hvis sag Felix har overladt til mig. 
ACT.25.15	Da jeg var i Jerusalem, kom ypperstepræsterne og en del andre jødiske ledere for at forklare mig, hvad sagen drejede sig om, og de forlangte, at jeg skulle dømme ham. 
ACT.25.16	Jeg gjorde dem opmærksom på, at man ifølge romersk lov ikke dømmer en mand, før hans sag har været for retten. Han skal have lov til at møde sine anklagere ansigt til ansigt, så han kan forsvare sig. 
ACT.25.17	Da de så kom herned for at få sagen genoptaget, sørgede jeg for allerede dagen efter at få retten sat og Paulus ført frem. 
ACT.25.18	Jeg havde ventet, at de ville anklage ham for en eller anden forbrydelse, men det gjorde de ikke. 
ACT.25.19	Deres anklager vedrørte nogle af deres religiøse stridsspørgsmål. Og de var uenige med hensyn til en mand ved navn Jesus, som er død, men som Paulus påstår er i live. 
ACT.25.20	Da jeg ikke vidste, hvad jeg skulle stille op med den slags religiøse stridigheder, spurgte jeg, om han så ville lade sin sag prøve hos jøderne i Jerusalem. 
ACT.25.21	Men det fik ham til at appellere til kejseren. Derfor holder jeg ham fængslet, indtil jeg kan få ham overført til Rom.”
ACT.25.22	„Jeg kunne godt selv tænke mig at høre den mand,” sagde Agrippa. „Det kan du få lov til allerede i morgen,” svarede Festus.
ACT.25.23	Næste morgen mødte Agrippa og Berenike op i deres fineste skrud, og sammen med de højeste officerer og de mest fremtrædende mænd i byen trådte de ind i retssalen. Festus gav så ordre til, at Paulus skulle føres ind. 
ACT.25.24	Festus begyndte med at sige: „Kong Agrippa! Ærede tilhørere! Foran jer står nu den mand, som alle de jødiske ledere har tryglet mig om at dømme til døden, både da jeg var i Jerusalem, og da de kom herhen. 
ACT.25.25	Men jeg har ikke kunnet finde noget, som han kan straffes med døden for. Eftersom han nu selv har appelleret sin sag til Hans Majestæt, har jeg truffet den afgørelse, at han skal sendes til Rom. 
ACT.25.26	Men jeg har ikke nogen reel anklage, jeg kan sende med til Majestæten. Det er grunden til, at jeg i dag har ført ham frem for jer alle og særlig for dig, Kong Agrippa, for at jeg efter forhøret kan vide, hvad jeg skal skrive. 
ACT.25.27	Jeg synes nemlig, det er urimeligt at sende en fange af sted uden klart at angive, hvad han sigtes for.”
ACT.26.1	Derpå sagde Agrippa til Paulus: „Du har nu mulighed for at tale din sag.” 
ACT.26.2	Paulus løftede hånden til hilsen og begyndte: „Ærede Kong Agrippa, jeg betragter det som en velsignelse for mig, at det er over for dig, jeg i dag skal forsvare mig med hensyn til alt det, som jøderne anklager mig for, 
ACT.26.3	for jeg ved, at du har et indgående kendskab til de traditioner og stridigheder, som optager jøderne. Derfor beder jeg dig lytte tålmodigt til mig.
ACT.26.4+ACT.26.5	Alle jøderne har kendt mig i lang tid. De har kunnet observere mit liv og min opvækst blandt mit eget folk i Jerusalem. Og hvis de ellers vil indrømme det, kan de bevidne, at jeg har levet som farisæer, altså den strengeste gruppe inden for vores religion. 
ACT.26.6+ACT.26.7	Herre, konge, grunden til, at jeg i dag står her som anklaget, er, at jeg har sat min lid til det løfte, som Gud gav vores forfædre.
ACT.26.8	Hvorfor har I så svært ved at tro på, at Gud formår at gøre de døde levende?
ACT.26.9	Jeg var selv engang overbevist om, at man burde gøre alt for at bekæmpe de mennesker, der troede på nazaræeren Jesus. 
ACT.26.10	Det gjorde jeg også i Jerusalem. Med fuldmagt fra ypperstepræsterne fik jeg mange af de kristne sat i fængsel, og når der var afstemning i Rådet om, hvorvidt de skulle henrettes, stemte jeg for det. 
ACT.26.11	Rundt omkring i synagogerne prøvede jeg ved hjælp af tortur at tvinge de kristne til at afsværge deres tro. Ja, jeg var så rasende på dem, at jeg endog forfulgte dem til fjerntliggende byer uden for landets grænser.
ACT.26.12	Det var med det i tanke, at jeg en dag var på vej til Damaskus med fuldmagt fra ypperstepræsterne. 
ACT.26.13	Men så skete der noget, højtærede konge. Det var midt på dagen, og pludselig kom der et blændende lys ovenfra, som var stærkere end solens lys. Det omsluttede både mig og mine ledsagere. 
ACT.26.14	Vi faldt alle på knæ med ansigtet mod jorden, og jeg hørte en stemme sige til mig på hebraisk: ‚Saul, hvorfor forfølger du mig? Det bliver værst for dig selv, hvis du sparker imod brodden!’ 
ACT.26.15	‚Hvem er du, herre?’ spurgte jeg. Herren svarede: ‚Jeg er Jesus, som du forfølger. 
ACT.26.16	Men rejs dig nu op og stå på dine ben, for jeg har åbenbaret mig for dig, fordi jeg har udvalgt dig til at være min tjener og mit vidne. Du skal fortælle mennesker om det, du har oplevet i dag, og om det, jeg i fremtiden vil vise dig, 
ACT.26.17	når jeg redder dig ud af kløerne på dit eget folk og ud af kløerne på de andre folkeslag, som jeg vil sende dig til. 
ACT.26.18	Jeg sender dig til dem, for at du skal åbne deres øjne, så de kan vende sig fra mørket til lyset, fra Satans magt til Guds magt, og så de kan modtage tilgivelse for deres synd og komme med blandt dem, der er renset ved troen på mig.’
ACT.26.19	Fra det tidspunkt, Kong Agrippa, har jeg altid være lydig mod den åbenbaring, jeg modtog fra Gud. 
ACT.26.20	Først forkyndte jeg for jøderne i Damaskus, så i Jerusalem og i hele det jødiske land og derefter for de ikke-jødiske folkeslag. Budskabet drejer sig om at ændre sind og vende om til Gud og derefter lade det nye liv udmønte sig i handling. 
ACT.26.21	Det er baggrunden for, at jøderne pågreb mig på tempelpladsen, og at de er ude på at få mig slået ihjel. 
ACT.26.22	Men Gud har hjulpet mig igen og igen, når jeg har stået frem for både høj og lav for at forkynde budskabet. Og jeg har ikke sagt andet end det, både Moses og profeterne for længst har sagt skulle ske, 
ACT.26.23	nemlig at Messias skulle lide, at han skulle bringe lys til både jøderne og de andre folkeslag, og at han er den første til at genopstå fra de døde.”
ACT.26.24	Da han sagde det, brød Festus ind. „Du er fra forstanden, Paulus!” råbte han. „Den megen lærdom har gjort dig vanvittig!” 
ACT.26.25	„Jeg er ikke spor vanvittig, højtærede Festus. Jeg taler både sandt og fornuftigt. 
ACT.26.26	Kongen kender det alt sammen. Derfor taler jeg så frimodigt, for jeg ved, at han er godt inde i den sag. Det er jo ikke noget, der er foregået i en afkrog. 
ACT.26.27	Kong Agrippa, tror du på profeternes ord? Det ved jeg, du gør.” 
ACT.26.28	Agrippa svarede: „Du er lige ved at få mig overtalt til at blive en kristen.” 
ACT.26.29	„Hvad enten det er lige ved eller langt fra,” fortsatte Paulus, „så er min bøn til Gud, at ikke alene du, men også alle, som lytter til mig her i dag, må få det, som jeg har det—bortset fra mine lænker.”
ACT.26.30	Så rejste kong Agrippa, Berenike, Festus og de andre prominente gæster sig og forlod salen. 
ACT.26.31	På vej ud sagde de til hinanden: „Den mand har ikke gjort noget, han kan dømmes til døden eller fængsles for.” 
ACT.26.32	Agrippa sagde derpå til Festus: „Han kunne være blevet sat på fri fod i dag, hvis han ikke havde appelleret sin sag til kejseren.”
ACT.27.1	Det var nu afgjort, at vi skulle sejle til Italien, og derfor blev Paulus sammen med en del andre fanger sat under opsyn af en officer ved navn Julius fra den kejserlige hærafdeling. 
ACT.27.2	Vi gik om bord i et skib, der var på vej hjem til Adramyttion og på turen skulle anløbe havne langs Lilleasiens kyst. Aristark fra Thessaloniki var også med os.
ACT.27.3	Efter en dags sejlads gjorde vi et kort ophold i Sidon. Julius var meget venlig over for Paulus og lod ham gå i land, så han kunne besøge sine venner og nyde godt af deres gæstfrihed. 
ACT.27.4	Da vi skulle sejle videre mod vest, havde vi modvind, og derfor drejede vi i stedet mod nord og sejlede i læ af Cypern. 
ACT.27.5	Vi passerede efterhånden provinserne Kilikien og Pamfylien og lagde ind til byen Myra i Lykien.
ACT.27.6	Dér fandt officeren et egyptisk skib med hjemsted i Alexandria. Eftersom det skulle til Italien, blev vi alle overført til det skib, og vi sejlede af sted. 
ACT.27.7+ACT.27.8	I flere dage gik det kun langsomt fremad, da vi havde stiv modvind, og med meget besvær nåede vi på højde med Knidos. Her blev vestenvinden os for stærk, så vi drejede mod syd for at komme i læ af Kreta. Da vi havde passeret Kap Salmone på øens østlige spids, sejlede vi med stort besvær vestpå langs kysten og kom endelig til „Gode Havne” i nærheden af byen Lasæa. 
ACT.27.9	På grund af den megen modvind havde vi spildt en masse tid. Det var allerede tiden for efterårsstormene,
ACT.27.10	„Mine herrer,” sagde han, „jeg forudser vanskeligheder. Hvis vi fortsætter rejsen nu, vil det føre til skibbrud med tab af både skibet og lasten. Ja, også menneskeliv vil gå tabt.” 
ACT.27.11	Men Julius foretrak at lytte til styrmanden og kaptajnen frem for Paulus. 
ACT.27.12	Og da den lille havn, vi var i, var uegnet til overvintring, holdt et flertal af besætningen på, at de skulle sejle videre langs kysten til Føniks, der var en havneby på Kreta, som havde indsejling fra sydvest og kunne yde beskyttelse mod storme fra nordvest.
ACT.27.13	Da der var en let vind fra syd, så det ud til, at de kunne gennemføre deres plan. De lettede derfor anker og sejlede langs kysten. 
ACT.27.14	Men inden længe slog vejret pludselig om, og der kom en orkan af den slags, som er kendt under navnet „Nordøstorkanen”. 
ACT.27.15	Der var ikke andet at gøre end at lade skibet drive for vinden og blive ført til havs. 
ACT.27.16	En kort tid lå vi i læ bag en lille ø, som hedder Kauda, hvor det med nød og næppe lykkedes os at få skibsjollen hevet indenbords. 
ACT.27.17	Derefter surrede mandskabet tov rundt om skibet og under kølen for at styrke skroget. Da de var bange for at blive blæst helt ned til den nordafrikanske kyst, hvor skibet ville gå på grund på sandbankerne, firede de drivankeret ned.
ACT.27.18	Næste dag var stormen lige voldsom, og besætningen begyndte at kaste skibets last over bord. 
ACT.27.19	Dagen efter kastede de også størstedelen af sejlene og skibsgrejet over bord.
ACT.27.20	Den frygtelige storm rasede med uformindsket styrke i flere døgn. Vi så hverken sol eller stjerner, og der var ikke længere noget håb om redning. 
ACT.27.21	Ingen havde lyst til at tage føde til sig, men så kaldte Paulus besætningen sammen og sagde: „Folkens! I burde have lyttet til mig og aldrig have sejlet ud fra ‚Gode Havne’. Så havde I sparet os for de tab, vi allerede har lidt. 
ACT.27.22	Men nu beder jeg jer om at fatte nyt mod, for selv om skibet ikke kan reddes, vil ingen komme til at miste livet. 
ACT.27.23	I nat kom der en engel til mig fra den Gud, som jeg tilhører og tjener, og han sagde: 
ACT.27.24	‚Vær ikke bange, Paulus! Det er Guds plan, at du skal stå foran den kejserlige domstol, og Gud vil også nådigt redde alle dem, der er i skibet sammen med dig.’ 
ACT.27.25	Da jeg er overbevist om, at det vil ske, som Gud har sagt til mig, skal I være ved godt mod. 
ACT.27.26	Men vi kommer til at strande på en ø.”
ACT.27.27	Efter at vi i 14 dage havde drevet om i Middelhavet, fik sømændene midt om natten en formodning om, at der måtte være land forude. 
ACT.27.28	De loddede dybden og målte 20 favne
ACT.27.29	Det betød, at vi meget snart ville nå land, og da søfolkene var bange for, at der var klipper og skær langs kysten, kastede de fire ankre ud fra agterstavnen og bad til, at det snart ville blive lyst. 
ACT.27.30	Besætningsmedlemmerne lagde planer om at rømme skibet. De firede jollen i søen, idet de lod som om, de ville lægge ankre ud fra forstavnen. 
ACT.27.31	Men Paulus sagde til den romerske officer og soldaterne: „Hvis ikke de sømænd bliver om bord, kan I ikke blive reddet.” 
ACT.27.32	Så kappede soldaterne tovene til jollen og lod den drive bort.
ACT.27.33	Da det første dagslys kunne skimtes, opfordrede Paulus alle til at spise noget. „I har ikke spist i 14 dage,” sagde han. 
ACT.27.34	„I skal sørge for at få noget mad, for det vil hjælpe jer til at blive reddet. Ingen af jer vil miste så meget som et hovedhår.” 
ACT.27.35	Så tog han selv et brød, takkede Gud for øjnene af dem alle, brækkede det i stykker og begyndte at spise. 
ACT.27.36	Alle de andre fik nyt mod og gav sig til at spise. 
ACT.27.37	Vi var 276 mennesker om bord. 
ACT.27.38	Da alle var blevet mætte, smed besætningen alt kornet over bord, for at skibet ikke skulle stikke så dybt.
ACT.27.39	Da det blev lyst, kunne de se land, men ingen genkendte det. De så, at der var en strandbred ved en bugt, og derfor besluttede de at lade skibet løbe på grund der. 
ACT.27.40	De kappede ankrene og løsnede roret, som havde været surret fast med reb, hejste forsejlet og styrede skibet ind mod strandbredden. 
ACT.27.41	De kom til et sted, hvor to havstrømme mødtes, og dér satte de skibet på grund på en sandbanke. Forstavnen satte sig godt fast og blev stående urokkelig, mens agterskibet efterhånden blev slået i stykker af den voldsomme brænding. 
ACT.27.42	Soldaterne ville slå fangerne ihjel, for at ingen af dem skulle svømme i land og flygte. 
ACT.27.43	Men den romerske officer ville redde Paulus og forhindrede dem i at gøre det. Han gav ordre til, at alle, der kunne svømme, skulle springe over bord først, 
ACT.27.44	og at de øvrige skulle prøve at nå ind til land ved at klamre sig til planker eller vragrester fra skibet. Alle blev på den måde reddet i land i god behold.
ACT.28.1	Da alle var bjærget op på stranden, fik vi at vide, at øen hed Malta. 
ACT.28.2	De indfødte på øen var meget venlige og viste os en usædvanlig omsorg. De tændte et bål på stranden, og vi samlede os om ilden, for det var begyndt at regne, og det var meget koldt. 
ACT.28.3	Paulus samlede en bunke kvas, men da han lagde den på bålet, krøb en giftslange frem på grund af varmen og bed sig fast i hans hånd. 
ACT.28.4	Da de indfødte så slangen hænge fast i hånden, sagde de til hinanden: „Den mand er sikkert en morder. Selv om han slap godt fra havet, tillader retfærdighedens gudinde ikke, at han får lov at leve.” 
ACT.28.5	Men Paulus rystede slangen af over ilden og så ikke ud til at have lidt nogen overlast. 
ACT.28.6	De indfødte betragtede ham afventende. De regnede med, at han ret hurtigt ville svulme op eller falde død om. Da de havde iagttaget ham et stykke tid, og der stadig ikke var sket noget, ændrede de holdning og mente nu, at han måtte være en gud.
ACT.28.7	I nærheden af det sted, hvor vi var drevet i land, lå en landejendom, som tilhørte øens fornemmeste mand, Publius. Han tog venligt imod os og beværtede os i tre dage. 
ACT.28.8	Nu var det sådan, at Publiusʼ far lå syg med feberanfald og dysenteri. Paulus gik ind til ham, lagde hænderne på ham og bad for ham. Og han blev straks helbredt. 
ACT.28.9	Derefter kom resten af de syge på øen og blev helbredt. 
ACT.28.10	Folk forærede os mange gaver, og da vi skulle sejle videre, bragte de os alt muligt, som vi kunne få brug for på rejsen.
ACT.28.11	Først da der var gået tre måneder efter skibbruddet, kunne vi komme videre. Det blev med et skib fra Alexandria, der havde tvillingeguderne Castor og Pollux som galionsfigur. Det havde ligget i vinterhavn på øen. 
ACT.28.12	Først anløb vi Syrakus på Sicilien, hvor vi blev i tre dage. 
ACT.28.13	Derefter kastede vi los og ankom til Regium på Italiens sydspids, og da der dagen efter blæste en god søndenvind, ankom vi allerede den følgende dag til Roms havneby, Puteoli, og gik fra borde. 
ACT.28.14	Sådan endte den lange sørejse til Rom. I Puteoli fandt vi frem til nogle kristne, og de indbød os til at blive der en uges tid.
ACT.28.15	I Rom havde de kristne hørt, at vi var på vej, og de kom ud for at tage imod os. Nogle mødte vi ved Forum på Via Appia, og andre mødte vi ved „De tre Kroer”. Da Paulus så dem, takkede han Gud og fik nyt mod.
ACT.28.16	Da vi ankom til Rom, fik Paulus lov til at bo for sig selv sammen med den soldat, som skulle bevogte ham. 
ACT.28.17	Et par dage efter sin ankomst sendte han bud til byens jødiske ledere og indbød dem til at komme og besøge ham. Da de var kommet, sagde han til dem: „Mine ærede landsmænd! Jeg blev pågrebet af jøderne i Jerusalem og overgivet til de romerske myndigheder, selv om jeg hverken har gjort noget forkert imod vores folk eller imod de skikke, vi har fra forfædrene. 
ACT.28.18	Romerne stillede mig for retten, hvorefter de ville løslade mig, fordi de ikke kunne finde noget grundlag for den dødsdom, som jøderne krævede. 
ACT.28.19	Men da jøderne protesterede mod den afgørelse, blev jeg tvunget til at appellere min sag til kejseren, selv om jeg ikke har noget at anklage mit eget folk for. 
ACT.28.20	Det er derfor, jeg har bedt jer komme her i dag. Jeg vil gerne fortælle jer, at jeg bærer de her lænker på grund af min tro på ham, som Israels folk har ventet og håbet på så længe.” 
ACT.28.21	De svarede: „Vi har ikke modtaget noget brev fra Judæa om den sag, og der er heller ikke kommet nogle ledere derfra med en rapport om, at du skulle have gjort noget forkert. 
ACT.28.22	Men vi vil gerne høre din mening om den sekt, som vi har hørt, at mange taler imod.”
ACT.28.23	De aftalte et tidspunkt for et møde, og på den fastsatte dag kom et større antal mennesker til det sted, hvor Paulus boede. Han underviste dem grundigt om Guds rige og søgte ud fra Toraen og de profetiske bøger at overbevise dem om, at Jesus er Messias. Han begyndte undervisningen om morgenen og fortsatte lige til aften.
ACT.28.24	Nogle lod sig overbevise af Paulusʼ ord, men andre ville ikke tro det. 
ACT.28.25	Da de tog derfra, diskuterede de indbyrdes frem og tilbage. Paulus havde sluttet med at sige: „Helligånden havde ret, da han gennem profeten Esajas sagde til jeres forfædre:
ACT.28.26	Sig til dette folk:
ACT.28.26	‚I hører, men forstår dog intet.
ACT.28.26	I ser, men fatter dog intet.’
ACT.28.27	For dette folk går rundt med lukkede øjne,
ACT.28.27	så de intet ser.
ACT.28.27	De har ørerne tilstoppede,
ACT.28.27	så de intet hører.
ACT.28.27	Deres hjerter er tillukkede,
ACT.28.27	så de ikke føler anger eller skyld.
ACT.28.27	Derfor kommer de ikke til mig,
ACT.28.27	så jeg kan helbrede dem.
ACT.28.28	Derfor kan jeg fortælle jer, at når I ikke vil høre, bliver budskabet om Guds frelse bragt ud til de ikke-jødiske folkeslag—og de vil høre efter!”
ACT.28.30	De næste to år boede Paulus nu i det hus, han havde lejet, og han tog imod alle, som besøgte ham. 
ACT.28.31	Han fortsatte med at forkynde om Guds rige, og han underviste frimodigt om Herren Jesus Kristus, uden at nogen forsøgte at hindre ham i det.
ROM.1.1	Kære medkristne i Rom!
ROM.1.1	Dette brev er fra Paulus, som er kaldet til at være apostel i tjenesten for Jesus Kristus. Det var Gud, der udvalgte mig til at sprede det glædelige budskab, 
ROM.1.2	som han for længe siden talte om gennem sine profeter, og som er nedskrevet i de hellige Skrifter. 
ROM.1.3+ROM.1.4	Profeterne forudsagde, at der skulle komme en Frelser, og det er Jesus, Guds Søn og vores Herre. Hvad hans menneskelighed angår, nedstammer han fra Kong David, men hvad hans hellige åndsnatur angår, blev han ved opstandelsen fra de døde anerkendt som Guds magtfulde Søn. 
ROM.1.5	Det er ham, der har givet os nåde og kraft til at være hans apostle og hjælpe folk fra alle folkeslag til at leve i tillidsfuld lydighed over for Gud. 
ROM.1.6	Det gælder også jer i Rom, som er kaldet til at tilhøre Jesus Kristus.
ROM.1.7	Nåde være med jer og fred fra Gud, vores Far, og Jesus Kristus, vores Herre. I skal vide, at Gud elsker jer, og at I er kaldet til at leve for ham.
ROM.1.8	Først af alt takker jeg Gud for alt, hvad han har gjort for jer gennem Jesus Kristus. Jeres tro er jo blevet kendt i hele verden! 
ROM.1.9	Gud er mit vidne på, at jeg tit tænker på jer og beder for jer, alt imens jeg sætter hele mit liv ind på at forkynde budskabet om hans Søn. 
ROM.1.10	Og jeg beder til stadighed om, at Gud snart vil gøre det muligt for mig at komme og besøge jer. 
ROM.1.11	Jeg længes efter at se jer, for at jeg kan udruste jer med Åndens gaver, så I kan blive styrket i jeres tro, 
ROM.1.12	eller snarere, at vi kan opmuntre og styrke hinanden gennem vores fælles tro.
ROM.1.13	I skal vide, kære venner, at jeg tit har tænkt på at besøge jer, så jeg kunne være til hjælp for 
ROM.1.14+ROM.1.15	Jeg længes efter at forkynde budskabet om Jesus også i Rom, for det er min opgave at forkynde det for alle mennesker, uanset om de er veluddannede eller uuddannede, om de bliver set op til eller set ned på.
ROM.1.16	Jeg skammer mig bestemt ikke over at fortælle budskabet om Jesus, for det indeholder en guddommelig kraft, som er i stand til at give evigt liv til alle, der tror på ham. Budskabet kom først til jøderne, men nu når det ud til alle mennesker. 
ROM.1.17	Kernen i budskabet er, at vi bliver accepteret af Gud og erklæret skyldfri bare ved at overgive os til ham i tro og leve i den tro. Der står jo også i Skriften: „Den retskafne får livet ved sin tro.”
ROM.1.18	Guds straf hænger over hovedet på de mennesker, der undertrykker sandheden ved deres ugudelighed og uretfærdighed. 
ROM.1.19+ROM.1.20	De kan ikke undskylde sig med, at de ikke kender noget til Gud, for han har sat sine tydelige spor i skaberværket. Godt nok kan man ikke direkte se eller måle den evige Gud, men den verden, han har skabt, viser hans guddommelige magt. 
ROM.1.21	De kender altså noget til Gud, men de viser ham hverken respekt eller taknemmelighed. Tværtimod har deres tåbelige tanker ført dem ud i et tomt og håbløst liv. 
ROM.1.22	De tror, de er så kloge, men i virkeligheden er de det modsatte. 
ROM.1.23	I stedet for at tilbede den evige og mægtige Gud dyrker de alle mulige slags hjemmelavede afguder, der forestiller mennesker, fugle, slanger eller andre dyr.
ROM.1.24	Derfor har Gud ladet dem følge deres egne lyster, selvom de ødelægger sig selv gennem de skamløse ting, de gør med hinanden. 
ROM.1.25	De vil hellere tro på en løgn end på sandheden om Gud, og de tilbeder det skabte i stedet for Skaberen, som fortjener evig tilbedelse. 
ROM.1.26	Derfor har Gud ladet dem følge deres skamløse lyster. Kvinder har imod naturens orden et seksuelt forhold til andre kvinder i stedet for til mænd. 
ROM.1.27	På samme måde har mænd et forhold til andre mænd, og på den måde tilfredsstiller de deres lyster. Men resultatet af deres fejltagelse rammer dem selv.
ROM.1.28	Fordi de ikke sætter pris på at lære Gud bedre at kende, har han overladt dem til deres egen forfejlede tankegang og umoralske livsførelse. 
ROM.1.29	De er ondskabsfulde, selviske, jaloux, voldelige, stride, uhæderlige, feje og fulde af løgn. 
ROM.1.30	De taler ondt om andre mennesker og hader Gud. De er arrogante og overlegne. De er i oprør mod forældre, praler af deres bedrifter og finder altid på nye ondskabsfuldheder. 
ROM.1.31	De er tåbelige, illoyale, afstumpede og ubarmhjertige. 
ROM.1.32	De ved godt, hvad Gud ønsker, de skal gøre, og at han har ret til at straffe den slags med døden. Alligevel lever de på den måde og bekræfter hinanden i deres umoralske livsstil.
ROM.2.1	Men hvem du end er, kan du ikke tillade dig at dømme andre og undskylde dig selv. I og med at du dømmer andre, dømmer du jo også dig selv. Du gør nemlig de samme ting, som du fordømmer hos andre. 
ROM.2.2	Vi ved, at Guds retfærdige dom hænger over hovedet på dem, som gør det onde. 
ROM.2.3	Men tror du virkelig, at du kan undslippe dommen, hvis du gør de samme ting? 
ROM.2.4	Prøver du at dække dig under, at Gud er så god, forstående og tålmodig? Gud er tålmodig for at give dig anledning til at bede ham om tilgivelse, 
ROM.2.5	men hvis du ikke vil angre og vende om fra din ondskab, må du tage din straf, når Gud på dommens dag afsiger sin retfærdige dom.
ROM.2.6	Når Gud til sin tid dømmer hele menneskeheden, får alle den dom, de har fortjent. 
ROM.2.7	De, som med udholdenhed har gjort det gode og ønsket at få del i den herlighed, ære og udødelighed, som Gud tilbyder, vil modtage det evige liv hos Gud. 
ROM.2.8	Men de, som i deres selviskhed og i deres oprør mod sandheden fra Gud har gjort det onde, vil få Guds vrede og straf at føle. 
ROM.2.9	Alle, der er ulydige og onde, vil opleve en dyb smerte som straf, hvad enten de er jøder eller ej, 
ROM.2.10	mens alle, der gør det gode, vil opleve herlighed, ære og fred som belønning. Det gælder, hvad enten de er jøder eller ej, 
ROM.2.11	for Gud ser ikke efter folks status. 
ROM.2.12	De, der forsynder sig uden at kende Guds lov, vil blive dømt uden hensyn til den lov. Men de, der kender Guds lov og alligevel forsynder sig imod den, vil blive dømt under henvisning til den lov. 
ROM.2.13	Det er nemlig ikke nok, at du, som er jøde, kender Guds lov. Du skal også overholde den, hvis du vil gøre dig håb om at blive frikendt.
ROM.2.14	Når de, som ikke kender Guds lov, alligevel gør, hvad loven foreskriver, viser det, at de følger deres egen indre lov, 
ROM.2.15	og at lovens krav på en måde er skrevet i deres hjerter. Deres samvittighed kræver, at de følger den lov, og på dommens dag vil nogle føle sig dømt af deres samvittighed, mens andre vil føle sig frikendt. 
ROM.2.16	Den dag, hvor menneskene bliver stillet for Guds domstol, vil Jesus Kristus dømme deres skjulte tanker, sådan som jeg har forklaret det i mit budskab.
ROM.2.17	Du, som er jøde, tror, at alt er i den skønneste orden, fordi du kender Guds lov, og du er stolt over at tilhøre Guds folk. 
ROM.2.18	Fordi du er blevet undervist i Guds lov, mener du, at du kender Guds vilje, og at du altid véd, hvad der er det rigtige. 
ROM.2.19	Du er overbevist om, at du kan vejlede de blinde og bringe lys til dem, der lever i mørket. 
ROM.2.20	Du søger at opdrage de umodne og undervise de uvidende, for du har jo adgang til al den visdom og sandhed, der findes i den jødiske lov.
ROM.2.21	Men når du nu er sådan en god lærer, hvorfor tager du så ikke selv ved lære? Du prædiker, at man ikke må stjæle, men du stjæler selv! 
ROM.2.22	Du fordømmer andres utroskab, men hvad med dig selv? Du foragter dem, der dyrker afgudsbilleder, men er ikke bleg for at stjæle deres kostbare statuetter. 
ROM.2.23	Du er stolt over at have Guds lov, men du vanærer Gud ved at overtræde den. 
ROM.2.24	Du opfylder det ord fra Skriften, hvor der står, at Gud bliver vanæret ude blandt folkeslagene på grund af jer.
ROM.2.25	At du er jøde og tilhører Guds folk, giver dig ingen fortrin over for Gud, hvis du ikke overholder hans lov. I så fald er du ikke bedre stillet end alle andre mennesker. 
ROM.2.26	Tværtimod! Hvis de andre gør det, som loven foreskriver, så burde de regnes for bedre jøder end dig. 
ROM.2.27	De, som ikke er jøder, men helt naturligt overholder lovens forskrifter, vil derfor have ret til at dømme dig, der overtræder loven, selvom du er jøde og véd alt om loven. 
ROM.2.28	Du har det ydre tegn på at være jøde, nemlig omskærelsen, men det er ikke nok til at gøre dig til en sand jøde. 
ROM.2.29	At være sand jøde er en hjertesag, ikke en formssag. Den virkelige omskærelse foregår i hjertet. Det er en åndelig indvielse til Gud. Sande jøder søger anerkendelse hos Gud, ikke hos mennesker.
ROM.3.1	„Jamen, er omskærelsen da til ingen nytte? Har vi jøder da slet ingen fortrin?” er der måske nogle af jer, der vil spørge. 
ROM.3.2	Jo, vi har mange fortrin. Først og fremmest var det os, der fik Guds ord betroet. 
ROM.3.3	Ganske vist var mange jøder ikke lydige mod det, Gud sagde til dem, men deres manglende trofasthed betyder ikke, at Gud holder op med at være trofast. 
ROM.3.4	Gud står ved sit ord, om så alle andre svigter. Som David sagde til Gud: „Du anklager mig med rette, din dom er retfærdig.”
ROM.3.5	„Jamen, hvis nu vores synder får folk til at kunne se Guds godhed, er det så ikke uretfærdigt af ham at straffe os?” Sikke noget sludder! 
ROM.3.6	Selvfølgelig ikke! Hvordan skulle Gud kunne være en retfærdig dommer, hvis han ikke straffer alt det onde? 
ROM.3.7	„Jamen, hvis nu mine små løgne sætter Guds sandhed i relief og dermed ophøjer ham, så burde han vel ikke se på mig som en synder?” 
ROM.3.8	Hvis det var rigtigt, kunne man lige så godt sige: „Lad os gøre det onde, for så kan folk lettere se det gode.” Der er ligefrem nogle, der ondskabsfuldt påstår, at 
ROM.3.9	„Hvad så?” spørger du måske. „Er vi jøder da ikke bedre end andre mennesker?” Nej, for jeg har jo allerede gjort rede for, at alle mennesker, både jøder og ikke-jøder, er under syndens magt. 
ROM.3.10	Det fremgår også af følgende citater fra Skrifterne:
ROM.3.10	„Ingen gør Guds vilje,
ROM.3.10	ikke en eneste.
ROM.3.11	Ingen er forstandig,
ROM.3.11	ingen søger Gud.
ROM.3.12	Alle er kommet på afveje,
ROM.3.12	fordærvede af synd.
ROM.3.12	Ingen gør det gode,
ROM.3.12	ikke én eneste.”
ROM.3.13	„Deres strube stinker som en åben grav,
ROM.3.13	deres tunge er belagt med smiger.”
ROM.3.13	„Deres ord dræber som slangegift.”
ROM.3.14	„De har munden fuld af forbandelser og trusler.”
ROM.3.15	„De kommer hurtigt ind i slagsmål og vold.
ROM.3.16	Der er ødelæggelse og elendighed i deres kølvand.
ROM.3.17	De kender ikke fredens vej.”
ROM.3.18	„De har ingen respekt for Gud.”
ROM.3.19	Vi ved, at Skriften
ROM.3.20	Der er nemlig ingen mennesker, der kan blive accepteret af Gud ved at prøve at overholde Guds lov. Den afslører kun, at vi ikke 
ROM.3.21+ROM.3.22	Gud har nu åbenbaret en ny måde, hvorpå vi kan blive accepteret af ham, og den er allerede omtalt i Toraen
ROM.3.23	Alle har jo svigtet og lever ikke op til Guds ideal.
ROM.3.24	Men vi bliver erklæret skyldfri på grund af Guds nåde. Det er en gave til os. Gaven består i, at Jesus Kristus påtog sig den straf, vi skulle have haft. 
ROM.3.25+ROM.3.26	Gud sendte Kristus, for at han ved sin død skulle tage straffen for alle menneskers synder. Før Kristus døde, var Gud på grund af sin barmhjertighed villig til at udskyde straffen for de synder, som blev begået i fortiden. Nu, da Kristus 
ROM.3.27	Hvad har vi så at rose os af? Ingenting, for Gud accepterer os ikke på grund af vores gode gerninger, men på grund af vores tro. 
ROM.3.28	Et menneske bliver accepteret af Gud ved at tro på Kristus og ikke ved at skulle leve op til det, som den jødiske lov forlanger.
ROM.3.29	Eller er Gud måske kun Gud for os jøder? Er han ikke også Gud for alle de andre folkeslag? Jo, det er han. 
ROM.3.30	For der er kun én Gud, og han accepterer alle mennesker som skyldfri, hvis de tror på Jesus, hvad enten de er jøder eller ej.
ROM.3.31	Betyder vores tro så, at vi bare skal smide Guds lov væk? Nej, bestemt ikke, vi skal opfylde
ROM.4.1	Hvordan blev så Abraham, vores stamfar, accepteret af Gud? 
ROM.4.2	Hvis det var på grund af hans gode gerninger, så ville han have haft noget at rose sig af, dog ikke over for Gud. 
ROM.4.3	Men nu siger Skriften: „Abraham troede på Gud, og derfor blev han accepteret.”
ROM.4.4	Løn er noget, man får udbetalt, fordi man har gjort sig fortjent til det ved at udføre et stykke arbejde—det er ikke en gave. 
ROM.4.5	Men man kan ikke arbejde sig frem til en fortjeneste hos Gud. Man må tro på ham, for han erklærer syndere skyldfri på grundlag af deres tro. 
ROM.4.6	I Skriften har David også omtalt den lykke, det er at blive accepteret af Gud, uden at man har gjort sig fortjent til det ved selv at præstere noget. Hør blot, hvad han sagde:
ROM.4.7	„Lykkelige er de, hvis forseelser er tilgivet,
ROM.4.7	hvis synderegister er slettet ud.
ROM.4.8	Lykkelige er de mennesker,
ROM.4.8	som Herren ikke tilregner skyld.”
ROM.4.9	Gælder den lykke kun de omskårne, altså jøderne? Nej, den gælder også de uomskårne. Vi sagde jo lige, at Abraham blev accepteret af Gud, fordi han havde tro, 
ROM.4.10	og det skete, før han blev omskåret. 
ROM.4.11	Omskærelsen fik han bagefter som et konkret tegn på, at han allerede var accepteret af Gud på grund af sin tro. På den måde blev han „troens far” og dermed også far til alle de uomskårne, som senere ville blive accepteret af Gud på grund af deres tro. 
ROM.4.12	Han er samtidig far til alle de omskårne, hvis de vel at mærke følger det eksempel på tro, som Abraham viste os, før han blev omskåret.
ROM.4.13	Abraham fik et løfte om, at hans efterkommere skulle få herredømmet over jorden, men det var ikke som en belønning for hans evne til at overholde loven. Det var, fordi han allerede var accepteret af Gud på grund af sin tro. 
ROM.4.14	Hvis det kunne opnås som belønning for at overholde loven, ville det være unødvendigt at tro, og der ville heller ikke være brug for løftet som en gave fra Gud. 
ROM.4.15	Hvor der er en lov, vil overtrædelse af loven medføre straf. Men løftet til Abraham byggede ikke på nogen lov, og derfor er der heller ingen lovovertrædelse, som kan forhindre løftets opfyldelse.
ROM.4.16	Det hele bygger altså på tro, og dermed bliver opfyldelsen af løftet en gave. På den måde er der heller ingen tvivl om, at løftet virkelig bliver opfyldt. Og løftet gælder ikke kun for dem, som lever under de love, som Moses modtog, men for alle, som regnes for Abrahams børn, fordi de har den samme tillid til Gud, som han havde. På den måde er Abraham blevet far til alle os, som tror. 
ROM.4.17	Der står jo i Skriften, at Gud sagde til ham: „Du skal blive far til mange folkeslag.”
ROM.4.18+ROM.4.19	Gud havde nemlig lovet Abraham, at han skulle få en søn, og at hans efterkommere skulle blive talrige som sandet og stjernerne. Men det så totalt håbløst ud, for hans kone, Sara, var gammel og havde aldrig kunnet få børn, og han selv var næsten 100 år. Alligevel holdt Abraham fast på håbet i tro, og hans tro blev ikke ødelagt af, at det så umuligt ud. 
ROM.4.20	Han vaklede ikke i vantro, men blev styrket i troen på, at Gud nok skulle holde sit løfte, og derfor lovpriste han Gud. 
ROM.4.21	Han var overbevist om, at hvad Gud har lovet, har han også magt til at gøre.
ROM.4.22	Det var på grund af den tro, at Gud accepterede ham, 
ROM.4.23	som Skriften siger. Men det med at blive accepteret af Gud på grundlag af tro gælder ikke kun Abraham. 
ROM.4.24	Det gælder lige så meget for os, at vi bliver accepteret af Gud på grund af vores tro på ham, som oprejste Jesus, vores Herre, fra de døde. 
ROM.4.25	Jesus blev slået ihjel for at tage straffen for vores synder, og han blev oprejst fra de døde, for at vi kunne blive frikendt og få nyt liv.
ROM.5.1	Vi blev altså accepteret af Gud, da vi kom til tro på Jesus Kristus, vores Herre. Derfor er vi nu forsonet med Gud og har fået fred i hjertet. 
ROM.5.2	Det er også Jesus, der gennem vores tro har ført os ind i den nåde, vi nu lever i, og vi ser med glæde frem til, at vi engang skal få del i al Guds herlighed. 
ROM.5.3	Men ikke bare det. Vi glæder os endda over at blive forfulgt, for vi ved, at forfølgelserne styrker vores udholdenhed. 
ROM.5.4	Udholdenheden giver os karakterstyrke, og karakterstyrken giver os en stærk forventning om at få del i Guds herlighed engang. 
ROM.5.5	Og vi bliver ikke skuffet i vores forventning, for Gud har givet os Helligåndens kraft og fyldt vores hjerter med sin kærlighed.
ROM.5.6	Mens vi endnu var magtesløse og ugudelige, kom Kristus i rette tid og ofrede sit liv for at redde os. 
ROM.5.7	Der er ikke mange, der vil ofre livet for at redde et medmenneske! Jo, måske hvis det er et usædvanlig godt menneske. 
ROM.5.8	Men Gud viser sin kærlighed mod os, ved at Kristus ofrede sit liv for os, mens vi stadig var syndere, 
ROM.5.9	og han har nu accepteret os på grund af Kristi stedfortrædende død. Derfor kan vi trygt regne med, at når Kristus ved sin død forsonede os med Gud, vil han også redde os på dommens dag. 
ROM.5.10	Selvom vi var fjender af Gud, blev vi alligevel forsonet med ham, fordi hans Søn døde for os. Nu, da vi er blevet Guds venner, kan vi være forvissede om, at vi vil få det evige liv, fordi Jesus lever. 
ROM.5.11	Altså er det en utrolig glæde for os, at vi er blevet forsonet med Gud gennem Jesus Kristus, vores Herre.
ROM.5.12	Det første menneske, Adam, bragte synden ind i verden, og synden førte døden med sig. Sådan fik døden magt over alle mennesker, fordi alle syndede. 
ROM.5.13	Synden var i verden, inden loven kom, men den kunne ikke udpeges, så længe der ingen lov var. 
ROM.5.14	Døden herskede derfor også i verden, før loven kom, det vil sige fra Adam til Moses. Selv de, der ikke var ulydige mod Gud på samme direkte måde som Adam, måtte dø.
ROM.5.14	Adam kan sammenlignes med Jesus i den forstand, 
ROM.5.15+ROM.5.16	at ét menneskes handling har fået konsekvenser for hele menneskeheden. Men hvor ét menneskes ulydighed førte til død for et utal af mennesker, bragte ét andet menneskes lydighed Guds vældige kærlighed og nåde ud til et utal af mennesker. Efter at ét menneske havde forsyndet sig, måtte Gud afsige dommen over os mennesker og erklære os skyldige. Men efter at mange mennesker havde forsyndet sig, gav Jesus Kristus frivilligt sit liv for os, og derved kunne Gud erklære os skyldfri. 
ROM.5.17	Det var ét menneskes synd, som førte til, at døden fik herredømmet over menneskene. Men det var ét menneskes gave, som fører til, at livet får herredømmet over alle, som tager imod Guds overstrømmende nåde og tilgivelse i Jesus Kristus.
ROM.5.18	Det vil altså sige, at ét menneskes forkerte handling førte til fordømmelse og død for alle mennesker. Men det var også ét menneskes rigtige handling, der førte til frikendelse og liv for alle mennesker. 
ROM.5.19	Ét menneskes ulydighed førte til, at mange andre gjorde oprør mod Gud. Men det er også ét menneskes lydighed, der fører til, at mange andre ønsker at gøre Guds vilje.
ROM.5.20	Da loven kom til, voksede synden. Men da synden blev større, blev Guds nåde endnu større. 
ROM.5.21	Før havde synden herredømmet, og det førte til død. Men hos dem, som har opnået Guds tilgivelse, er det nåden, som har herredømmet, og det fører til det evige liv ved Jesus Kristus, vores Herre.
ROM.6.1	„Skal vi så ikke fortsætte med at synde, så Guds nåde kan blive endnu større?” er der måske nogle, der vil spørge. 
ROM.6.2	Nej, bestemt ikke! Det er da meningsløst at fortsætte et syndigt liv, når synden ikke længere har magten over os! 
ROM.6.3	Ved I ikke, at alle vi, der er døbt til at tilhøre Jesus, vores Frelser, blev ét med ham i hans død? 
ROM.6.4	Jesus døde og blev begravet, men fik nyt liv ved Guds kraft. På samme måde er vores gamle liv dødt, og det blev begravet, da vi blev døbt, for at vi skulle leve et helt nyt liv. 
ROM.6.5	Vi blev ét med Jesus i dåben. Da vi altså er ét med ham i en død, der ligner hans, skal vi også være ét med ham i et liv, der ligner hans. 
ROM.6.6	Vi ved, at vores gamle levevis er korsfæstet med Kristus, så synden ikke længere har ret til at regere over os. Derfor er vi ikke længere slaver af synden. 
ROM.6.7	Den, som er død, er nemlig løst fra syndens herredømme.
ROM.6.8	Vi døde sammen med Kristus. Derfor tror vi på, at vi også skal leve sammen med ham. 
ROM.6.9	Vi ved, at Kristus blev oprejst fra de døde og aldrig dør igen. Døden har intet at skulle have sagt over ham. 
ROM.6.10	Ved sin død gjorde han sig én gang for alle fri af synden, og det liv, han nu lever, lever han for Gud.
ROM.6.11	Husk på, at I er sluppet fri af syndens herredømme. Derfor kan I nu sammen med Kristus leve for Gud. 
ROM.6.12	Selvom I stadig er dødelige mennesker, må I ikke lade synden regere i jeres liv, så I adlyder jeres syndige tilbøjeligheder. 
ROM.6.13	Lad jer ikke rive med af ondskaben og uretfærdigheden. Nej, nu da I er gået over fra døden til livet, skal I stille jer til rådighed for Gud og gøre det, som er godt og ret. 
ROM.6.14	Synden skal ikke herske over jer, for I lever ikke under loven, men under Guds nåde.
ROM.6.15	„Skal vi så bare synde løs, fordi vi ikke lever under loven, men under Guds nåde?” spørger nogen måske. På ingen måde! 
ROM.6.16	Ved I ikke, at hvis man lader sig styre af noget, bliver man slave af det? Lader du synden styre dit liv, fører det til død. Men lader du lydighed mod Gud styre dit liv, fører det til Guds accept og velbehag. 
ROM.6.17	I har været slaver af synden, men Gud ske tak, at I med liv og sjæl er blevet lydige mod den undervisning, I har modtaget. 
ROM.6.18	I er løst fra syndens slaveri og er nu ivrige efter at gøre det, som er ret. 
ROM.6.19	Jeg bruger disse menneskelige billeder om slaveri for at hjælpe jer, da I stadig er svage i troen. Før i tiden var I behersket af urene tanker og onde handlinger, som førte til et udsvævende liv. Men nu skal jeres liv være kendetegnet af rene tanker og gode gerninger.
ROM.6.20	Dengang I var slaver af synden, tænkte I ikke på, om det, I gjorde, var godt i Guds øjne. 
ROM.6.21	Hvad førte det jer ud i? Kun ting, som I nu skammer jer over. Sådan et liv ender nemlig med død. 
ROM.6.22	Nu, da I er løst fra syndens lænker og er kommet ind i et lydighedsforhold til Gud, fører det til et liv, som Gud kan acceptere, og det ender med evigt liv. 
ROM.6.23	Synd straffes med døden, men Gud skænker det evige liv gennem Jesus, vores Frelser og Herre.
ROM.7.1	Kære venner, jeg taler nu til jer, som kender de jødiske love. I ved godt, at man kun er undergivet loven, så længe man lever. 
ROM.7.2	En gift kvinde er ifølge loven bundet til sin mand, så længe han er i live. Men hvis han dør, bliver hun løst fra den lov, som bandt hende til ham, 
ROM.7.3	og hun er fri til at gifte sig med en anden mand. Hvis hun derimod flytter sammen med en anden mand, mens hendes egen mand stadig lever, så bryder hun ægteskabet. 
ROM.7.4	Sådan er det også med jer, kære venner. For det første blev I frigjort fra loven, da Kristus døde for jer. For det andet fik I frihed til at binde jer til en anden, og denne anden, som I nu tilhører, er den genopstandne Kristus selv. Det betyder, at I nu kan gøre, hvad Gud ønsker. 
ROM.7.5	Dengang vi levede uden Kristus, fik vores syndige tilbøjeligheder næring af lovens forbud og fik os til at gøre ting, som fører til død. 
ROM.7.6	Men nu er vi løst fra loven. Vi er frigjort fra det, som bandt os, så vi nu kan tjene Gud på en helt ny måde—ved at lytte til Guds Ånd—i stedet for den gamle måde, som var bundet til lovens bogstav.
ROM.7.7	Betyder det så, at loven er af det onde? Nej, aldeles ikke. Havde loven ikke været der til at pege på synden, ville jeg ikke have forstået syndens væsen. Jeg ville ikke have vidst, hvor slemt det er at begære noget, som tilhører en anden, hvis ikke loven havde sagt, at det måtte jeg ikke. 
ROM.7.8	Synden brugte altså lovens forbud til at vække alle mulige former for begær i mig. Uden loven har synden ikke den samme magt. 
ROM.7.9	Før jeg kendte til loven, levede jeg udmærket. Men da jeg så hørte om lovens forbud, kom der liv i synden, 
ROM.7.10	og mit liv blev helt elendigt. Lovens bud, som skulle have givet mig et godt liv, resulterede i det modsatte. 
ROM.7.11	Synden udnyttede nemlig lovens forbud til at få mig på afveje, og på den måde blev mit liv elendigt. 
ROM.7.12	Altså er loven god, og lovens bud sigter mod det, som er godt, retfærdigt og rigtigt.
ROM.7.13	Jamen, hvis loven er god, hvordan kunne den så føre til sådan en elendighed?—Det var egentlig ikke loven, der gjorde det. Det var synden. I og med at synden brugte det gode til at opnå det onde, blev det klart, hvor ond synden i virkeligheden er.
ROM.7.14	Jeg ved
ROM.7.15	Så forstår jeg ikke, hvad det er, jeg gør. Jeg gør nemlig ikke det, jeg gerne vil, men derimod det, jeg ikke ønsker at gøre. 
ROM.7.16	Når jeg altså gør det, jeg ikke ønsker at gøre, så er jeg enig i, at loven har ret. 
ROM.7.17	Og det er egentlig ikke mig, der gør det, men synden, som bor i mig. 
ROM.7.18	Jeg må erkende, at der ikke bor noget godt i mit syndige jeg, for selvom jeg har viljen til at gøre det rigtige, har jeg ikke magten til det. 
ROM.7.19	Jeg gør nemlig ikke det gode, som jeg ønsker at gøre. Tværtimod gør jeg det onde, som jeg ikke ønsker at gøre. 
ROM.7.20	Så når jeg gør det, jeg ikke ønsker, så er det egentlig ikke mig selv, der gør det, men synden, som bor i mig. 
ROM.7.21	Så længe jeg lever under syndens herredømme, gælder den grundlov, at når jeg ønsker at gøre det gode, kommer det onde til udtryk. 
ROM.7.22	Selvom jeg i mit inderste glæder mig over Guds lov, 
ROM.7.23	så finder jeg, at der er en anden lov, der styrer mine handlinger og ødelægger mine gode forsætter. Jeg er taget til fange af synden, som regerer i mit liv. 
ROM.7.24	Hvor er det frygteligt! Hvem kan redde mig ud af dette elendige liv, som fører til død?
ROM.7.25	Det, jeg her har beskrevet, er, hvad der sker, når man prøver at tjene Guds lov med sit sind, alt imens man stadig er slave under synden. Men Gud ske lov, at Jesus Kristus, vores Herre, redder mennesker ud af den elendighed.
ROM.8.1	Så er der da nu ingen fordømmelse for dem, der tilhører Jesus Kristus. 
ROM.8.2	For gennem Kristus er jeg
ROM.8.3	Loven var ikke stærk nok til at sejre over menneskets syndige natur, men Gud gav os sejr. Han sendte jo sin egen Søn ind i denne verden, for at han skulle leve under samme vilkår, som vi syndige mennesker levede under, og han gjorde ham til syndebuk for os alle. På den måde blev synden, som var i mennesket, dømt til døden. 
ROM.8.4	Derfor kan vi, som nu lever under Åndens ledelse—og ikke under syndens herredømme—opfylde lovens gode hensigt. 
ROM.8.5	De, der lever under syndens herredømme, tænker i syndens tankebaner, mens de, der lever under Åndens ledelse, tænker i Åndens tankebaner. 
ROM.8.6	Syndens tanker fører til død, men Åndens tanker fører til liv og fred. 
ROM.8.7	Synd er nemlig oprør og fjendskab mod Gud. Synden hverken vil eller kan underordne sig Guds vilje, 
ROM.8.8	og de, der lever et liv styret af synden, kan ikke behage Gud. 
ROM.8.9	I, derimod, er ikke styret af synden, men af Ånden, hvis ellers Guds Ånd bor i jer. Men de, som ikke har Kristi Ånd, hører ikke Kristus til.
ROM.8.10	Når Kristus bor i jer, skal legemet ganske vist dø engang, fordi synden bragte døden ind i verden, men Ånden giver nyt liv, fordi Kristus tog straffen for al synd på sig selv. 
ROM.8.11	Og da Guds Ånd bor i jer, vil han, som oprejste Jesus fra de døde, også oprejse jeres dødelige legemer til sin tid og give jer det evige liv.
ROM.8.12	Altså, kære venner, da synden ikke længere har magt over jer, skal I ikke leve et syndigt liv. 
ROM.8.13	Det syndige liv straffes med døden. Men hvis I ved Åndens kraft sætter en stopper for de syndige handlinger, skal I få det evige liv.
ROM.8.14	Alle, som bliver ledt af Guds Ånd, er Guds børn. 
ROM.8.15	Den Ånd, I har fået, gør jer ikke til slaver, for så kom I blot igen til at leve et liv i frygt. Nej, Guds Ånd gør det klart for jer, at I er Guds børn. Det er Guds Ånd i os, der gør, at vi kan kalde ham vores far. 
ROM.8.16	Det er Guds Ånd, der bekræfter over for vores egen ånd, at vi virkelig er Guds børn.
ROM.8.17	Da vi nu er blevet børn af Gud, som Kristus er det, kan vi regne med at få del i alt det, som Gud vil give sine børn. Er vi parate til at lide, som Kristus led, kan vi også regne med at få del i den samme herlighed, som han fik del i. 
ROM.8.18	De lidelser, vi skal igennem her og nu, regner jeg ikke for noget i sammenligning med den herlighed, som vi skal opleve engang. 
ROM.8.19	Alt, hvad Gud har skabt, længes efter at få del i den herlighed, som hans børn engang skal få. 
ROM.8.20	Hele skaberværket lever under håbløshedens åg, ikke fordi det ønskede det, men fordi Gud måtte straffe de første menneskers ulydighed. Dog er der håb. 
ROM.8.21	Alt det skabte vil engang blive sat fri fra den nuværende forgængelighed og død og få del i den herlige frihed, som Guds børn skal opleve. 
ROM.8.22	Vi ved, at alt det skabte til stadighed stønner og vrider sig som i veer. 
ROM.8.23	Selv vi, der har fået Guds Ånd som en forsmag på den kommende herlighed, stønner og sukker, mens vi med længsel venter på at få en ny og udødelig krop og på at modtage alt, hvad Gud har til os som sine elskede børn. 
ROM.8.24	Vi fik et fantastisk håb, da vi kom til tro. Man behøver jo ikke at håbe på det, man ser foran sig. 
ROM.8.25	Men når vi håber på det, vi endnu ikke har set, så gør vi det med udholdenhed og stor forventning.
ROM.8.26	Desuden kommer Helligånden os til hjælp i vores magtesløshed, for vi ved ikke, hvordan vi bedst kan bede til Gud. Men så træder Ånden til og beder med dybe suk, som ikke kan udtrykkes i ord. 
ROM.8.27	Gud kender det inderste i hjertet og ved, hvad Helligånden har i tanke, for Ånden beder inderligt på vores vegne og efter Guds vilje. 
ROM.8.28	Og vi ved, at Gud kan få det bedste ud af alting, når det gælder dem, der elsker ham—dem, som han har besluttet at kalde. 
ROM.8.29	Han kendte dem i forvejen, og han har bestemt, at de skal komme til at ligne hans Søn, så Jesus kan være den første af mange søskende. 
ROM.8.30	Dem, Gud i forvejen har vedkendt sig, har han også kaldet. Og dem, han har kaldet, har han også frikendt, og dem, der er frikendt, får del i hans herlige og evige liv.
ROM.8.31	Behøver jeg at sige mere? Når Gud er med os, hvem kan da besejre os? 
ROM.8.32	Gud ofrede sin egen søn for os! Når han har givet os så stor en gave, mon han så ikke også vil give os, hvad vi ellers har brug for? 
ROM.8.33	Når Gud har frikendt sine børn, hvem har så ret til at anklage dem? 
ROM.8.34	Når Kristus er død for os, hvem vover så at fordømme os? Ikke alene døde Kristus for os, men han blev oprejst fra de døde og sidder nu ved Guds højre hånd og beder inderligt for os. 
ROM.8.35	Intet kan skille os fra Kristi kærlighed, det være sig lidelser, vanskeligheder eller forfølgelse, sult eller fattigdom, fare eller død. 
ROM.8.36	Selvom Skriften lover os modgang, når den siger: „Vi er i livsfare hver eneste dag. Vi er som får, der er på vej til slagtning”,
ROM.8.37	så kommer vi igennem det hele sejrende, fordi Kristus i sin kærlighed giver os styrke. 
ROM.8.38+ROM.8.39	Jeg er overbevist om, at intet i hele universet kan skille os fra Guds kærlighed—hverken engle eller åndsmagter, hverken det, som eksisterer nu, eller det, som vil komme i fremtiden, hverken himmelrummets eller havdybets kræfter. Nej, intet i livet—end ikke døden—kan rive os ud af den kærlighed, som Gud har vist os gennem Jesus Kristus, vores Herre!
ROM.9.1+ROM.9.2	Jeg bærer på en stor sorg og har en stadig smerte i mit hjerte. Jeg lyver ikke, for jeg tilhører Kristus. Helligånden bekræfter over for min samvittighed, at jeg taler sandt, når jeg siger, 
ROM.9.3	at jeg er parat til selv at gå fortabt, hvis det kunne redde mine jødiske landsmænd fra fortabelsen. 
ROM.9.4	Det drejer sig jo om israelitterne, der blev udvalgt til at være Guds eget folk, og de har oplevet hans mægtige undere. Det var dem, han oprettede sine pagter med. Det var dem, der modtog Guds lov, tempeltjenesten og løfterne om velsignelse. 
ROM.9.5	De udgør Abrahams slægt, og ud af den slægt kom Messias, han, som er Herre over alle ting. Lovet være Gud til evig tid. Amen.
ROM.9.6	Når nu flertallet af jøder ikke oplevede den velsignelse, som Gud havde lovet skulle komme gennem Abrahams slægt, betyder det så, at man ikke kan stole på Guds løfter? Nej, for det er ikke alle jøder, der hører med til det sande Guds folk.
ROM.9.7	Det er jo heller ikke alle Abrahams efterkommere, der får del i Guds løfte til Abrahams slægt, men kun dem, der nedstammer fra hans søn Isak. 
ROM.9.8	Det betyder, at man ikke bliver et Guds barn blot ved, at man nedstammer fra Abraham,
ROM.9.9	Guds løfte vedrørende Isak lød jo sådan: „Næste år ved denne tid kommer jeg igen, og da har Sara født en søn.”
ROM.9.10+ROM.9.11+ROM.9.12	Gud gav også et løfte til Rebekka, som blev gift med vores stamfar Isak. Da hun ventede tvillinger, sagde Gud til hende: „Den ældste kommer til at tjene den yngste.”
ROM.9.13	Gud har jo selv sagt: „Jeg foretrak Jakob frem for Esau.”
ROM.9.14	Betyder det så, at Gud er uretfærdig? På ingen måde! 
ROM.9.15	Han sagde engang til Moses: „Jeg viser barmhjertighed mod hvem, jeg vil.”
ROM.9.16	Altså beror det ikke på menneskers viljestyrke eller anstrengelser, men på Guds barmhjertighed. 
ROM.9.17	Gud sagde engang til Egyptens konge: „Jeg har gjort dig til konge for at demonstrere min magt på dig, og for at mit navn kan blive kendt over hele jorden.”
ROM.9.18	Det er altså Gud selv, der afgør, hvem han vil være barmhjertig imod, og hvem han vil gøre hård.
ROM.9.19	Nu siger du måske: „Så kan Gud da ikke bebrejde os noget, for vi kan ikke gå imod Guds vilje.” 
ROM.9.20	Menneske dog! Tør du gå i rette med Gud? Mon det, som er skabt, har ret til at beklage sig over for Skaberen og sige: Hvorfor har du skabt mig sådan? 
ROM.9.21	Har pottemageren ikke ret til ud af den samme klump ler at lave enten en smuk vase eller en krukke til affald? 
ROM.9.22	Selvom Gud ønskede at udøve sin magt og straffe dem, som gjorde oprør imod ham, og som er på vej mod fortabelsen, så holdt han igen. Har han ikke ret til det? 
ROM.9.23	Han ønsker nemlig at vise sin overstrømmende kærlighed og nåde mod dem, han har beredt til at få del i hans herlighed.
ROM.9.24	Vi hører med til dem, som har oplevet Guds tilgivelse, uanset om vi er af jødisk afstamning eller ej. 
ROM.9.25	Det nye Guds folk står omtalt hos Hoseas, hvor han siger:
ROM.9.25	„Det folk, som ikke var mit folk, vil jeg kalde ‚mit folk’,
ROM.9.25	og det folk, som jeg ikke elskede, vil jeg kalde ‚det elskede’.”
ROM.9.26	Hoseas siger også: „På det sted, hvor der blev sagt til dem: ‚I er ikke mit folk’, vil de blive kaldt ‚den levende Guds børn’.”
ROM.9.27	Og Esajas råbte med smerte om det jødiske folk: „Selvom Israels folk er talrigt som sandet ved stranden, vil kun nogle få af dem blive reddet, 
ROM.9.28	for Herren vil gøre kort proces og føre straffen over landet til ende.”
ROM.9.29	Det er, som Esajas også har forudsagt: „Hvis ikke den almægtige Gud havde reddet en rest, var vi blevet udslettet som Sodoma, gjort til intet som Gomorra.”
ROM.9.30	Hvad kan vi uddrage af alt det her? At folk, som ikke er jøder, og som ikke stræbte efter at blive accepteret af Gud, blev accepteret, vel at mærke på grund af deres tro. 
ROM.9.31	Men jøderne, som hele tiden stræbte efter det ved at prøve at overholde loven, opnåede det aldrig. 
ROM.9.32	Hvorfor ikke? Fordi de mente, at han ville godtage dem på grund af deres gode gerninger, ikke på grund af deres tro. De snublede over „anstødsstenen”, 
ROM.9.33	og dermed opfyldte de Skriftens ord:
ROM.9.33	„Jeg lægger en anstødssten på Zions bjerg,
ROM.9.33	og folk vil snuble over den.
ROM.9.33	Men de, der tror på ham,
ROM.9.33	vil ikke blive skuffede.”
ROM.10.1	I skal vide, kære venner, at jeg ønsker af hele mit hjerte og beder om, at mine jødiske landsmænd må få det evige liv. 
ROM.10.2	Jeg kan bevidne, at de brænder for Guds sag, men at de mangler forståelse for, hvad hans vilje er. 
ROM.10.3	De forstår nemlig ikke, at det at blive godtaget af Gud er en gave. I stedet prøver de at blive accepteret af ham ved at gøre, hvad de kan, for at opfylde den jødiske lov. De har ikke forstået Guds måde at gøre det på, 
ROM.10.4	for den jødiske lovs tidsalder ophørte, da Kristus kom.
ROM.10.5	Angående dem, der er underlagt den jødiske lov, skriver Moses: „Den, der overholder alle disse love, vil få livet derved.”
ROM.10.6	Når det derimod drejer sig om dem, der er accepteret af Gud på grund af tro, siger Skriften: „Du skal ikke spørge, hvem der kan stige op til Himlen (nemlig for at hente Kristus ned), 
ROM.10.7	eller hvem, der kan stige ned i afgrunden (nemlig for at hente Kristus op fra de døde.)” 
ROM.10.8	Skriften siger nemlig også: „Du kender allerede budskabet. Det er i dit hjerte og på dine læber.”
ROM.10.9	Hvis du ærligt kan sige: „Jesus er herre i mit liv”, og hvis du i dit hjerte tror på, at Gud oprejste Jesus fra de døde, så får du det evige liv. 
ROM.10.10	Gud accepterer og giver evigt liv til alle, som i deres hjerte tror på Jesus, og som med munden bekræfter deres tro.
ROM.10.11	Skriften siger også: „De, der tror på ham, vil ikke blive skuffede.”
ROM.10.12	I det stykke er der ingen forskel på jøder og andre folkeslag, for de har alle den samme Jesus som deres Herre, og han giver sin rige velsignelse til alle, der råber til ham om hjælp. 
ROM.10.13	Der står nemlig skrevet: „Enhver, der råber til Herren om hjælp, vil blive reddet.”
ROM.10.14	Men hvordan kan nogen søge hjælp hos Jesus, hvis de ikke tror på ham? Og hvordan kan nogen komme til tro på ham, hvis de ikke har hørt om ham? Og hvordan kan de høre om ham, hvis ingen fortæller dem om ham? 
ROM.10.15	Og hvordan kan nogen fortælle om ham, hvis de ikke sendes ud med budskabet? Som Skriften siger: „Hvor er det dejligt, når nogen kommer med et glædeligt budskab.”
ROM.10.16	Men ikke alle ønskede at tage imod det glædelige budskab. Det er, som Esajas sagde: „Herre, hvem troede på budskabet?”
ROM.10.17	Troen udspringer af det, som høres, og det, som høres, udspringer af budskabet om Kristus.
ROM.10.18	Har jøderne da ikke hørt budskabet? Jo, helt bestemt, for det er, som Skriften siger: „Deres ord når ud til jordens ende. Budskabet høres i hele verden.”
ROM.10.19	Har jøderne da ikke forstået budskabet? Jo, men de tog ikke imod det.
ROM.10.20	Endvidere sagde Gud helt klart gennem profeten Esajas: „Jeg blev fundet af dem, der ikke søgte mig. Jeg viste mig for dem, der ikke spurgte efter mig.”
ROM.10.21	Og om jøderne siger han: „Dagen lang rakte jeg hænderne ud mod et ulydigt og oprørsk folk.”
ROM.11.1	Betyder det, at Gud har skubbet det jødiske folk fra sig? Nej, bestemt ikke. Jeg tilhører jo selv det samme folk. Jeg nedstammer fra Abraham og hører til Benjamins stamme. 
ROM.11.2	Gud har ikke slået hånden af det folk, han selv har udvalgt. Kender I ikke det sted i Skriften, hvor Gud taler til Elias, dengang Elias beklagede sig over Israels folk? 
ROM.11.3	„Herre! Dine profeter har de slået ihjel, og dine altre har de revet ned. Jeg er den eneste, der er tilbage, og nu vil de også slå mig ihjel!”
ROM.11.4	Men Gud svarede: „Jeg har stadig 7000 mænd, som ikke har bøjet knæ for afguderne.”
ROM.11.5	Det samme gælder i dag. Der er et lille mindretal, som Gud i sin nåde har udvalgt. 
ROM.11.6	Men de er ikke blevet udvalgt på grund af deres gode gerninger, for så ville der ikke være tale om nåde.
ROM.11.7+ROM.11.8	Altså er det kun en lille, udvalgt skare blandt jøderne, som har opnået det, de alle søgte efter. De øvrige er blevet forhærdede, som Skriften siger: „Gud har gjort dem åndeligt sløve. De har øjne, men kan ikke se. De har ører, men kan ikke høre.”
ROM.11.9	Og David siger:
ROM.11.9	„Må deres fester føre dem i fælden,
ROM.11.9	så de bliver fanget og får løn som forskyldt.
ROM.11.10	Gør det sort for deres øjne,
ROM.11.10	så de ikke kan se.
ROM.11.10	Lad dem altid gå rundt med bøjet ryg.”
ROM.11.11	Betyder jødernes fald, at alt er forbi for dem? Nej, bestemt ikke. Men da de afviste budskabet, nåede det ud til de andre folkeslag. På den måde ville Gud gøre jøderne misundelige. 
ROM.11.12	Da jødernes afvisning af budskabet betød en rigdom af velsignelse for resten af verden, og da deres tab betød gevinst for de øvrige folkeslag, hvilken velsignelse vil der så ikke komme ud af det, når jøderne engang fuldt ud tager imod deres Messias? 
ROM.11.13	Lad mig fortælle jer kristne, som ikke har jødisk baggrund, at selvom jeg er jøde, har Gud først og fremmest sendt mig for at forkynde budskabet om Jesus for de andre folkeslag. Og det er jeg glad for, 
ROM.11.14	især hvis det kan gøre nogle af mine landsmænd misundelige, så de også kan blive frelst. 
ROM.11.15	For hvis den kendsgerning, at de fleste jøder afviste budskabet, var årsag til, at mennesker ud over hele verden nu bliver forsonet med Gud, hvad vil der så ikke ske, når hele det jødiske folk engang kommer til tro på deres Messias? Det bliver, ligesom når de døde får nyt liv.
ROM.11.16	Hvis roden af et træ er god i Guds øjne, er hele træet også godt,
ROM.11.17	Det er roden af oliventræet, der giver næring til hele træet. Gud har brækket nogle grene af træet på grund af deres vantro, men I, som er blevet „Abrahams børn” ved troen, er blevet indpodet mellem de oprindelige grene, selvom I kommer fra et vildtvoksende oliventræ. I har fået del i den rige næring, der kommer fra roden.
ROM.11.18	Men pas på, at I ikke ser ned på de grene, som blev brækket af. Husk på, at det ikke er jer, der giver næring til roden, men roden, der giver næring til jer. 
ROM.11.19	Du spørger måske: „Blev jeg ikke podet ind, fordi de blev brækket af?” 
ROM.11.20	Jo, men husk lige på, at de blev brækket af på grund af deres vantro, og at du har fået en plads på grund af din tro. Bliv endelig ikke for stolt og selvsikker. 
ROM.11.21	Når Gud ikke skånede de grene, som naturligt hørte med på træet, så vil han heller ikke skåne dig, hvis du er vantro. 
ROM.11.22	Gud er både streng og nådig. De, som blev brækket af, oplevede hans strenghed, men du har oplevet hans nåde. Bliv endelig ved med at leve i tro på Guds nåde, ellers bliver du også brækket af. 
ROM.11.23	Selv de grene, som blev brækket af, vil blive podet tilbage på træet, hvis de da ikke fremturer i deres vantro. Gud er nemlig i stand til at pode dem ind igen. 
ROM.11.24	Du stammer jo fra et vildt oliventræ, og er imod skik og brug blevet indpodet på et forædlet oliventræ. Hvor meget snarere burde så ikke de grene, der oprindeligt stammer fra det forædlede oliventræ, blive podet tilbage på det træ, som de kom fra?
ROM.11.25	Kære venner, for at I ikke skal tro for meget om jer selv, vil jeg gerne fortælle jer noget, som Gud har åbenbaret for mig. En del af det jødiske folk vil være uimodtagelige over for budskabet om Jesus, indtil det er nået ud til alle folkeslag. 
ROM.11.26	Til sidst vil så hele det jødiske folk blive frelst, som der står skrevet:
ROM.11.26	„Befrieren vil komme fra Zion
ROM.11.26	og fjerne genstridigheden fra Israels folk.
ROM.11.27	Det her er min pagt med dem:
ROM.11.27	Jeg vil udslette deres synder.”
ROM.11.28	Tænker vi på budskabet om Jesus, så er jøderne blevet fjender af Gud, så budskabet derved nåede ud til jer. Men tænker vi på Guds udvælgelse, så er de stadig elskede af Gud på grund af pagten med Abraham. 
ROM.11.29	For når Gud har udvalgt mennesker og lovet at udøse sin nåde og velsignelse over dem, vil han altid stå ved sine løfter. 
ROM.11.30	I levede engang i oprør mod Gud, men som følge af jødernes oprør mod Jesus, har I nu oplevet Guds barmhjertighed. 
ROM.11.31	På samme måde lever jøderne nu i oprør mod Jesus, for at de også kan komme til at opleve Guds barmhjertighed. 
ROM.11.32	Gud lader nemlig alle mennesker gennemleve et oprør, så han kan vise sin nåde over for alle mennesker.
ROM.11.33	Hvem kan lodde dybden af Guds rigdom, visdom og indsigt? Ingen kan udgrunde hans beslutninger eller forklare hans handlemåde.
ROM.11.34	„Hvem har indsigt i Herrens tanker?
ROM.11.34	Hvem kan være hans rådgiver?”
ROM.11.35	„Hvem giver nye rigdomme til Gud?
ROM.11.35	Står Gud i gæld til noget menneske?”
ROM.11.36	I Gud har alt sin begyndelse, sin eksistens og sin fuldendelse. Ham tilhører æren til evig tid. Amen.
ROM.12.1	Kære venner, I har oplevet Guds nåde, og derfor beder jeg jer indtrængende om at give jer selv til ham som en levende offergave. Det glæder Gud, og det er den åndelige måde at tjene ham på. 
ROM.12.2	Jeres liv skal ikke styres af verdens tankegang. Lad i stedet Guds Ånd forvandle jeres tanker og vaner, så I kan glæde ham ved at leve efter hans vilje som gode og modne kristne.
ROM.12.3	På grundlag af den nåde, som Gud har givet mig til at tjene ham, siger jeg til enhver af jer: Hav ikke højere tanker om jer selv, end hvad der er rimeligt, men bedøm jer selv ud fra, hvor stor en tro Gud har givet hver enkelt af jer. 
ROM.12.4	Ligesom et legeme består af mange dele, og hver del har sin særlige funktion, 
ROM.12.5	således udgør alle vi, som tilhører Kristus, ét legeme. Vi hører sammen i en enhed, og vi er hver for sig dele af det samme legeme. 
ROM.12.6	Gud har i sin nåde givet os forskellige gaver, så vi kan hjælpe hinanden. De, der har profetisk gave, skal bruge den i forhold til den tro, de har fået. 
ROM.12.7	De, der har gaver til at yde praktisk hjælp, skal gøre det med tjenersind. De, der har gaver til at undervise, bør tage sig af undervisningen. 
ROM.12.8	De, der har gaver til at opmuntre andre, skal gøre dét. De, der har en givertjeneste, bør give uden bagtanke. De, der har en ledertjeneste, bør lede med omhu. De, der har en barmhjertighedstjeneste, bør tjene med glæde.
ROM.12.9	Kærligheden skal være ægte. Tag afstand fra det onde, og gør jer til ét med det gode. 
ROM.12.10	Elsk hinanden som kristne brødre og søstre. Kom hinanden i forkøbet med at vise respekt. 
ROM.12.11	Bliv ikke sløve. Vær brændende i ånden. Tjen Herren. 
ROM.12.12	Glæd jer i det håb, I har fået. Hold ud, når I møder modstand. Bliv ved med at bede. 
ROM.12.13	Hjælp dem af jeres medkristne, som er i nød. Vær gæstfri over for de fremmede.
ROM.12.14	Velsign dem, der forfølger jer. Forband dem ikke, men bed for dem. 
ROM.12.15	Glæd jer med de glade, og græd med de grædende. 
ROM.12.16	Lad ikke menneskers sociale status bestemme, hvordan I tænker om dem.
ROM.12.17	Gengæld ikke ondt med ondt, men stræb efter at gøre det, som alle kan se er godt. 
ROM.12.18	Lev i fred med alle mennesker—så vidt I kan. 
ROM.12.19	Kære venner, tag ikke hævn, men lad Gud tage sig af at straffe. Der står jo skrevet: „Hævnen og gengældelsen er min, siger Herren.”
ROM.12.20	Der står også skrevet: „Er din fjende sulten, så giv ham noget at spise. Er han tørstig, så giv ham noget at drikke. På den måde gør du ham skamfuld.”
ROM.12.21	Lad dig ikke rive med af det onde, men overvind det onde med det gode.
ROM.13.1	Respekter de myndigheder, I har over jer, for enhver myndighed har sin magt fra Gud og har fået sin plads af ham. 
ROM.13.2	De, der gør oprør mod myndighederne, bekæmper altså en samfundsordning, som Gud har givet, og de vil komme til at bøde for det. 
ROM.13.3	Ordensmagten er jo ikke til skræk og advarsel for dem, der gør det gode, men for dem, der gør det onde. Hvis du vil undgå at leve i frygt for myndighederne, så gør det gode. Derved får du deres anerkendelse. 
ROM.13.4	De handler på Guds vegne til gavn for dig. Men hvis du handler ondt, har du grund til at frygte, for de har magt til at straffe dig. 
ROM.13.5	Altså bør man underordne sig myndighederne, ikke kun af frygt for straf, men også af hensyn til sin samvittighed. 
ROM.13.6	Det er også derfor, I betaler skat. Embedsmændene har jo brug for løn, så de kan udføre det arbejde, Gud har lagt hen til dem. 
ROM.13.7	Derfor skal I også yde, hvad der er nødvendigt, hvad enten det drejer sig om at betale skatter og afgifter, eller om at vise ære og respekt.
ROM.13.8	Undgå at leve i gæld, undtagen kærlighedsgælden over for din næste. Den, der lever i kærlighed til sine medmennesker, har opfyldt lovens hensigt. 
ROM.13.9	Loven har mange bud: „Du må ikke bryde ægteskabet”, „Du må ikke begå drab”, „Du må ikke stjæle”, „Du må ikke begære, hvad der tilhører andre” og mange flere.
ROM.13.10	Hvis du holder af dine medmennesker, vil du ikke gøre dem noget ondt. Altså opfylder man loven, når man viser kærlighed.
ROM.13.11	Det er på høje tid at vågne op og skride til handling. Det er allerede længe siden, I kom til tro på Jesus, og han kommer snart for at hente os. 
ROM.13.12	„Natten” er snart forbi. „Dagen” er nær. Lad os derfor holde os fra lyssky handlinger og kun gøre det, der tåler at komme frem i lyset. 
ROM.13.13	Lad os leve på en måde, som ikke volder anstød, ikke med drukture, utugt og skamløse handlinger, skænderier og misundelse. 
ROM.13.14	Nej, I skal gøre jer til ét med Herren Jesus Kristus i den måde, I lever på. Lad jer ikke rive med af de gamle, syndige tanker og vaner.
ROM.14.1	Vis forståelse for de svage i troen, og lad være med at dømme hinandens motiver. 
ROM.14.2	Nogle mener, at det er i orden at spise hvad som helst. De svage i troen mener, at man kun må spise grønsager.
ROM.14.3	De, der spiser alt, må ikke ringeagte dem, der ikke gør det, og de, der ikke spiser alt, må ikke fordømme dem, der gør det, for Gud har accepteret dem. 
ROM.14.4	Det er ikke dit ansvar at være dommer over andres meninger. Det er Gud, der afgør, om de gør det rigtige eller ej, for det er ham, de tjener. Og Gud er i stand til at hjælpe dem, så de ikke til sin tid bliver dømt.
ROM.14.5	Nogle mener, at visse dage er mere hellige end andre dage. Andre mener, at alle dage er lige gode. Her må hver enkelt nå frem til sin egen overbevisning. 
ROM.14.6	De, der betragter bestemte dage som mere hellige end andre, gør det til Guds ære. De, der mener, at man kan spise alt, gør det til Guds ære, for de takker ham for maden. De, der mener, at man ikke bør spise visse ting, gør det til Guds ære, og de takker ham også for maden. 
ROM.14.7	Der er jo ingen af os, der lever eller dør for selv at få ære. 
ROM.14.8	Nej, vi ønsker at leve til Guds ære og dø til Guds ære. Hvad enten vi lever eller dør, så tilhører vi ham. 
ROM.14.9	Da Kristus døde og blev levende igen, blev han herre over både de døde og de levende.
ROM.14.10	Hvor tør du dømme dine medkristne eller se ned på dem? Husk på, at vi alle en dag vil blive stillet for Guds domstol. 
ROM.14.11	Der står jo skrevet: „Så sandt jeg lever, siger Herren, skal alle bøje knæ for mig, og alle skal erklære, at jeg er Gud.”
ROM.14.12	Altså skal hver eneste af os en dag stå til regnskab over for Gud.
ROM.14.13	Hold op med at dømme hinanden. I skulle hellere tage den beslutning aldrig at gøre noget, der kan føre til, at en medkristen mister troen. 
ROM.14.14	Jeg er overbevist om, at ifølge Herren Jesus er der ingen mad, der i sig selv er uren, og derfor ikke må spises. Men de, der har samvittighedskvaler ved at spise visse ting, skal hellere lade være. 
ROM.14.15	Hvis du sårer en af dine medkristne ved det, du spiser, handler du ikke længere i kærlighed. Lad ikke din frihed til at spise hvad som helst ødelægge et menneske, som Kristus døde for. 
ROM.14.16	Frihed er godt, men det må ikke føre til, at I får et dårligt ry. 
ROM.14.17	Guds rige er nemlig ikke et spørgsmål om, hvad man spiser og drikker, men om at opleve den accept, fred og glæde, der kommer fra Helligånden. 
ROM.14.18	Hvis I tjener Kristus med den holdning, vil I glæde Gud og blive respekteret af mennesker.
ROM.14.19	Gør alt, hvad I kan, for at leve i harmoni med hinanden og styrke fællesskabet. 
ROM.14.20	Ødelæg ikke Guds værk på grund af maden. Det er tilladt at spise alt, men det bliver til noget forkert for dem, der spiser, hvad deres samvittighed forbyder dem. 
ROM.14.21	Du bør derfor hverken spise kød, drikke vin eller foretage dig andre ting, hvis dine handlinger får en medkristen til at miste troen. 
ROM.14.22	Den overbevisning du har om frihed til at spise alt, bør du holde for dig selv. Vær du glad, hvis du ikke er i tvivl om, hvad der er det rigtige at gøre, 
ROM.14.23	men de, der tvivler på, at de gør det rigtige, har allerede dømt sig selv, for så handler de ikke ud fra deres egen overbevisning. Gør du noget, du mener, er forkert—ja, så er det forkert.
ROM.15.1	Vi, som er „stærke”, skal bære over med andres svagheder og ikke kun tænke på os selv. 
ROM.15.2	Vi skal alle gøre, hvad vi kan, for at glæde og styrke vores næste. 
ROM.15.3	Kristus tænkte jo heller ikke på at behage sig selv. Tværtimod, som Skriften siger: „Den hån, som ramte dig, ramte også mig.”
ROM.15.4	Alt, hvad der står i Skriften, blev skrevet, for at vi kan lære af det. Skriften motiverer os altså til at være udholdende og styrker vores overbevisning om engang at få alt det, Gud vil give os.
ROM.15.5	Jeg ønsker for jer, at Gud, som giver os udholdenhed og styrke, vil hjælpe jer til at blive inspireret af Kristus og leve i enighed med hinanden, 
ROM.15.6	så I sammen kan lovprise Gud, vores Herres Jesu Kristi Far.
ROM.15.7	Accepter hinanden, ligesom Kristus har accepteret jer, hvad enten I har jødisk baggrund eller ej. På den måde bliver Gud æret. 
ROM.15.8	Husk på, at Jesus kom for at tjene både jøder og ikke-jøder. Han viste os jøder, at det, Gud havde lovet vores forfædre, var sandt, 
ROM.15.9	og han gav ikke-jøderne en anledning til at prise Gud for hans barmhjertighed. At det glædelige budskab skulle nå ud til alle folkeslag er forudsagt mange steder i Skriften, som for eksempel:
ROM.15.9	„Derfor vil jeg lovprise dig blandt folkeslagene.
ROM.15.9	Jeg vil synge om din storhed.”
ROM.15.10	„Glæd jer, I folkeslag, sammen med hans folk.”
ROM.15.11	„Pris Herren, alle nationer.
ROM.15.11	Lovsyng ham, alle folkeslag.”
ROM.15.12	Esajas siger det sådan:
ROM.15.12	„Der vil komme et rodskud fra Isajs stub,
ROM.15.12	en konge, som skal regere over alle folkeslag,
ROM.15.12	og han er den, der bringer håb til menneskeheden.”
ROM.15.13	Jeg ønsker for jer, at Gud, som er grundlaget for alt håb, vil fylde jer med glæde og fred i jeres tro og give jer en stærk forventning ved Helligåndens kraft.
ROM.15.14	Jeg tvivler ikke på jeres gode sindelag, kære venner, og jeg er overbevist om, at I allerede ved nok til at kunne vejlede hinanden. 
ROM.15.15	Når jeg alligevel i brevet her med stor frimodighed har givet jer nogle påmindelser, er det på grund af den opgave, som Gud i sin nåde har lagt hen til mig, 
ROM.15.16	nemlig at bringe Guds glædelige budskab om Jesus som Frelser til alle folkeslag. Formålet er at føre jer frem for Gud som en offergave, han kan tage imod med glæde, en gave, som Helligånden har renset og helliggjort.
ROM.15.17	Jeg er utrolig taknemmelig for alt det, som Jesus Kristus har udført i min tjeneste for Gud, 
ROM.15.18+ROM.15.19	men jeg ønsker ikke at tale om det på anden måde, end at det er Kristus, der har gjort det. Mange mennesker er kommet til tro og blevet lydige mod Gud gennem mine ord og handlinger, som er udført ved hans Ånds kraft. Der er sket både tegn og undere, så jeg har været i stand til at forkynde det glædelige budskab lige fra Jerusalem og hele vejen op gennem Lilleasien og Grækenland. 
ROM.15.20	Jeg har sat en ære i altid at forkynde budskabet på steder, hvor mennesker ikke før har hørt om Kristus, så jeg ikke bygger oven på en grundvold, som andre har lagt. 
ROM.15.21	I stedet har jeg søgt at efterleve det skriftord, som siger:
ROM.15.21	„De, der ikke har hørt om ham,
ROM.15.21	skal få ham at se.
ROM.15.21	De, der ikke kender ham,
ROM.15.21	vil lære ham at kende.”
ROM.15.22+ROM.15.23	Endnu har det ikke været muligt for mig at besøge jer, selvom jeg i mange år har haft et ønske om at kunne gøre det. Men nu, da mit arbejde i disse egne er færdigt, 
ROM.15.24	planlægger jeg en rejse til Spanien. På vejen dertil håber jeg at se jer og glæde mig over fællesskabet med jer for en tid. Jeg håber så, at I vil hjælpe mig videre på rejsen. 
ROM.15.25	Men lige nu skal jeg til Jerusalem med en pengegave til de kristne der. 
ROM.15.26	De kristne i Makedonien og Akaja besluttede nemlig at være med til at give en gave til de fattige blandt de kristne i Jerusalem. 
ROM.15.27	Når de gerne ville være med, skyldes det også, at de på en måde står i gæld til dem. Når de som kristne ikke-jøder har fået del i en åndelig rigdom fra de kristne jøder, bør de også til gengæld hjælpe dem på det materielle område. 
ROM.15.28	Så snart jeg har fået denne gave sikkert overbragt til dem, vil jeg rejse til Spanien via jer. 
ROM.15.29	Og jeg har tillid til, at når jeg kommer til jer, vil det være med stor velsignelse fra Kristus.
ROM.15.30	Jeg har en bøn til jer, kære venner, da vi er forbundet med hinanden gennem den kærlighed, der kommer fra Helligånden, og fordi vi alle har Jesus Kristus som vores Herre. Bed inderligt til Gud sammen med mig, 
ROM.15.31	at han vil redde mig fra at falde i kløerne på de vantro jøder i Judæa provinsen, som jeg skal rejse igennem, og at de kristne i Jerusalem vil være villige til at modtage gaven. 
ROM.15.32	Derefter kommer jeg og besøger jer, om Gud vil, og jeg glæder mig til at hvile ud hos jer en tid. 
ROM.15.33	Nu beder jeg om, at Gud, som er den, der giver os fred i hjertet, vil være med jer alle. Amen.
ROM.16.1	Føbe kommer til jer med min bedste anbefaling.
ROM.16.2	Tag venligt imod hende, som det forventes blandt kristne, og hjælp hende med, hvad hun har brug for. Hun har virkelig været til stor hjælp for mange, også for mig.
ROM.16.3	Hils Priska
ROM.16.4	De satte engang deres egne liv på spil for at redde mig. Ikke alene er jeg dem meget taknemmelig, men alle menighederne i de græsktalende lande er taknemmelige for deres tjeneste. 
ROM.16.5	Hils også menigheden, der samles i deres hjem.
ROM.16.5	Hils min kære ven, Epainetos, som var den første, der kom til tro på Kristus i Lilleasien. 
ROM.16.6	Hils Maria, som har gjort et stort arbejde iblandt jer. 
ROM.16.7	Hils mine jødiske landsmænd, Andronikos og Junia,
ROM.16.8	Hils min gode ven, Ampliatos. 
ROM.16.9	Hils min medarbejder, Urbanus, og min gode ven Stakys. 
ROM.16.10	Hils Apelles, som har stået sin prøve i tjenesten for Kristus. Hils Aristobuls folk. 
ROM.16.11	Hils min landsmand Herodion og de kristne hos Narkissos. 
ROM.16.12	Hils Tryfæna og Tryfosa, som har gjort et stort arbejde for Herren. Hils min kære Persis. Hun har gjort et enormt arbejde for Herren. 
ROM.16.13	Hils Rufus, som på en særlig måde blev udvalgt. Og hils hans mor, der også har været som en mor for mig. 
ROM.16.14	Hils Asynkritos, Flegon, Hermes, Patrobas, Hermas og de medarbejdere, som er sammen med dem. 
ROM.16.15	Hils Filologos og Julia, Nereus og hans søster, og Olympas, og alle de kristne, som er sammen med dem. 
ROM.16.16	Hils hinanden med et helligt kindkys. Alle menighederne her sender deres hilsener.
ROM.16.17	Kære venner, jeg vil opfordre jer til at være på vagt over for dem, der skaber splid og ødelægger folks tro ved at forkynde en lære, som er i modstrid med den undervisning, I har fået. Hold jer væk fra dem, 
ROM.16.18	for den slags mennesker tjener ikke Kristus, vores Herre. De søger kun det, der gavner dem selv. Ved deres fristende, sukkersøde ord fører de troskyldige mennesker på afveje. 
ROM.16.19	Jeg glæder mig over, at I har ry for at være lydige mod Gud! Men jeg ønsker, at I må være vise i jeres vurdering af, hvad der er godt, og uskyldsrene med hensyn til det onde. 
ROM.16.20	Gud, som bringer fred, vil snart besejre Satan og lægge ham for jeres fødder. Vores Herres, Jesu Kristi, nåde være med jer alle.
ROM.16.21	Min medarbejder, Timoteus, sender jer sin hilsen, og det samme gør mine landsmænd, Lukius, Jason og Sosipatros. 
ROM.16.22	(Også jeg, Tertius, som har ført pennen i brevet her, sender jer hilsen i Herrens navn.) 
ROM.16.23	Min og hele menighedens vært, Gajus, sender jer også sin hilsen. Det samme gør Erastos, byens regnskabsfører, og vores kristne ven, Kvartus.
ROM.16.25	Lovet være Gud, som har magt til at gøre jer stærke i troen i kraft af det glædelige budskab om Jesus Kristus, som jeg forkynder. Gud vil styrke jeres forståelse af mysteriet om den frelsesplan, som i umindelige tider har ligget skjult, 
ROM.16.26	men som nu er blevet åbenbaret. Det mysterium har de profetiske skrifter hentydet til, og det er nu blevet klargjort efter den evige Guds befaling, så mennesker fra alle folkeslag kan blive hjulpet til at leve i tillidsfuld lydighed til ham. 
ROM.16.27	Ja, lovet være Gud, som alene har al visdom, og som vi har lært at kende gennem Jesus Kristus. Ham tilhører æren i al evighed! Amen!
1CO.1.1	Dette brev er fra Paulus, som efter Guds vilje er kaldet til at være apostel i tjenesten for Jesus, som er Messias. Min medarbejder, Sostenes, sender jer også mange hilsener.
1CO.1.2	Jeg skriver til jer, som udgør menigheden i Korinth, jer, som ved Kristus er blevet renset og kaldet til at være hans folk sammen med alle de andre kristne rundt omkring i hele verden, der ligesom os tror på og beder til vores Herre, Jesus Kristus.
1CO.1.3	Nåde være med jer og fred fra Gud, vores Far, og Herren Jesus Kristus.
1CO.1.4	Jeg kan aldrig blive træt af at takke Gud for jer og for den rigdom af nådegaver, som I har fået del i gennem Jesus Kristus. 
1CO.1.5	I er jo blevet beriget på alle måder, både med guddommeligt inspirerede budskaber og med kundskab om mange ting. 
1CO.1.6	Ved disse overnaturlige gaver er sandheden i budskabet om Kristus blevet bekræftet iblandt jer, 
1CO.1.7	og det i så høj grad, at I ikke mangler nogen af de åndelige gaver, mens I med forventning ser frem til, at Jesus Kristus, vores Herre, kommer tilbage. 
1CO.1.8	Han vil også styrke jer og fortsætte sin gerning i jer til det sidste, så der ikke bliver noget at anklage jer for på den dag, da Jesus Kristus afsiger sin dom. 
1CO.1.9	Ja, det vil Gud gøre, fordi han er trofast, og fordi det er ham selv, der har kaldet jer ind i fællesskabet med hans Søn, Jesus Kristus, som er vores Herre.
1CO.1.10	Med den autoritet, som vores Herre, Jesus Kristus, har givet mig, formaner jeg jer, mine venner, til alle at stå sammen. Der må ikke være splittelser iblandt jer, men I skal arbejde frem mod at have samme sindelag og samme overbevisning.
1CO.1.11	Efter hvad jeg hører fra Kloes folk, er der nemlig stridigheder iblandt jer. 
1CO.1.12	Jeg tænker på, at nogle af jer siger: „Vi hører til Paulus”, og andre: „Vi hører til Apollos”, og andre igen: „Vi hører til Peter”, mens nogle siger: „Vi hører til Kristus”. 
1CO.1.13	Hvad er det for noget snak? Er Kristus måske delt op i smådele? Det var ikke mig, der blev korsfæstet for jer! Og I er heller ikke blevet døbt til at tilhøre Paulus. 
1CO.1.14	Jeg er Gud taknemmelig for, at jeg ikke har døbt nogen af jer, undtagen Krispus og Gajus. 
1CO.1.15	Så der er ingen, der kan sige, at de er blevet døbt til at tilhøre mig. 
1CO.1.16	For resten har jeg også døbt Stefanasʼ husstand. Ellers mener jeg ikke, at jeg har døbt nogen. 
1CO.1.17	Kristus udsendte mig jo ikke for at døbe, men for at forkynde budskabet om Jesus, og det gør jeg uden at bygge på menneskelig visdom, for at Kristi kors ikke skal miste sin kraft.
1CO.1.18	For selvom budskabet om korset lyder tåbeligt for dem, der er på vej til fortabelsen, så er det for os, der er på vej til det evige liv, et udtryk for Guds kraft og visdom. 
1CO.1.19	Der står jo skrevet:
1CO.1.19	„De vises visdom vil jeg sætte til side,
1CO.1.19	de kloges klogskab vil jeg gøre til intet.”
1CO.1.20	Jamen, hvad så med alle verdens vismænd? Hvad med alle de lærde, alle filosofferne? Ved I ikke, at Gud har afsløret denne verdens visdom som det, den i virkeligheden er—tåbelighed? 
1CO.1.21	Det hører jo med til Guds visdom, at mennesker ikke ad visdommens vej kan nå til erkendelse af ham. Derfor besluttede han ved hjælp af den „tåbelige” forkyndelse at frelse dem, der tager imod budskabet i tro. 
1CO.1.22	Jøderne vil se beviser, og grækerne søger filosofisk visdom, 
1CO.1.23	men vores budskab er om den korsfæstede Kristus. For jøderne er det en forargelse og for grækerne den rene galskab, 
1CO.1.24	men for dem, som er kaldet af Gud, både jøder og grækere, repræsenterer Kristus Guds kraft og Guds visdom. 
1CO.1.25	Selv Guds „tåbelighed” er visere end menneskelig visdom, og Guds „svaghed” er stærkere end menneskelig styrke.
1CO.1.26	Tænk bare på, venner, hvor få af jer, der var vise i verdens øjne, dengang I kom til tro, hvor få af jer, der havde indflydelse i samfundet, og hvor få af jer, der kom fra fornemme familier. 
1CO.1.27	Nej, Gud valgte at gøre noget, som i verdens øjne ser tåbeligt ud, for at lukke munden på de kloge. Han udvalgte de magtesløse for at gøre magthaverne til skamme. 
1CO.1.28	Gud valgte det, som var ubetydeligt og ringeagtet i verden, det som intet var, for at gøre det, som var noget, til intet. 
1CO.1.29	Altså har mennesker ikke noget at prale af over for Gud.
1CO.1.30	Det er Gud, der har gjort det sådan, at I nu 
1CO.1.31	Dermed opfyldes Skriftens ord: „Ingen kan rose sig af andet end det, Herren har gjort.”
1CO.2.1	Sådan var det også, dengang jeg kom til jer i Korinth. Da jeg fortalte jer om Guds frelsesplan, satte jeg ikke min lid til flot retorik eller menneskelig visdom. 
1CO.2.2	Jeg havde nemlig besluttet mig til ikke at ville tale om andet end Jesus Kristus og hans død på korset. 
1CO.2.3	Jeg kom til jer i afmægtighed med megen ængstelse og bæven, 
1CO.2.4	og min forkyndelse var ikke baseret på kloge ord og god overtalelsesevne. Nej, den var baseret på en demonstration af Helligåndens kraft, 
1CO.2.5	så jeres tro ikke skulle bygge på menneskelig visdom, men på Guds kraft.
1CO.2.6	Visdomsord bruger vi i en forsamling af modne kristne, men det er ikke en visdom, der kommer fra denne verden, eller den visdom, som anvendes af verdens magthavere, som for øvrigt er på vej til at miste deres magt. 
1CO.2.7	Nej, vi taler med Guds visdom om den frelsesplan, der hidtil har været som et mysterium, og som han udtænkte, før verden blev skabt, med den hensigt at give et vidunderligt liv til alle, der hører ham til. 
1CO.2.8	Ingen af denne verdens ledere kendte til den plan. Havde de gjort det, ville de ikke have korsfæstet vores vidunderlige Herre. 
1CO.2.9	Men på den måde blev det skriftord opfyldt, hvor der står: „Hvad intet øje har set, hvad intet øre hørt, og hvad intet menneske har kunnet forestille sig, det har Gud beredt for dem, der elsker ham.”
1CO.2.10	Og det har Gud nu åbenbaret for os ved sin Ånd. Helligånden har nemlig kendskab til alt, selv Guds dybder. 
1CO.2.11	Ligesom ingen kender et menneskes tanker, undtagen det menneske selv, sådan kender heller ingen Guds tanker, undtagen Gud selv og hans Ånd.
1CO.2.12	Vi har ikke verdens ånd, men Gud har givet os sin egen Ånd, for at vi kan forstå betydningen af alt det, han i sin nåde har givet os. 
1CO.2.13	Og det taler vi om med ord, som ikke udspringer af menneskelig visdom, men af den inspiration, som Helligånden giver os, idet vi forklarer åndelige ting for åndelige mennesker. 
1CO.2.14	Uåndelige mennesker kan ikke forstå eller tage imod det, der kommer fra Guds Ånd. For dem er det jo bare tåbelig snak. De er ude af stand til at forstå det, for det skal bedømmes åndeligt. 
1CO.2.15	Åndelige mennesker kan bedømme alle ting, men de kan ikke selv bedømmes af uåndelige mennesker. 
1CO.2.16	For som Skriften siger: „Hvem har indsigt i Herrens tanker? Hvem kan være hans rådgiver?”
1CO.3.1	Da jeg var hos jer, venner, kunne jeg ikke tale til jer som til åndeligt modne mennesker, ja, man kunne dårligt se, at I var blevet kristne. I var som nyfødte børn i jeres tro på Kristus, 
1CO.3.2	så jeg gav jer mælk og ikke fast føde, for det var I slet ikke parate til. Og det er I stadig ikke! 
1CO.3.3	Når I er misundelige på hinanden og strides om magten, viser det så ikke, at I endnu er åndeligt umodne og handler ud fra denne verdens tankegang? 
1CO.3.4	Er det ikke et udtryk for menneskelig tankegang at sige: „Jeg hører til Paulusʼ parti”, eller: „Jeg hører til Apollosʼ parti”? 
1CO.3.5	Hverken Apollos eller jeg ønsker blokdannelser i menigheden. Vi er kun Guds tjenere, og vi er medarbejdere på jeres tro. Hver af os gjorde kun det, Gud havde givet os at gøre: 
1CO.3.6	Det var mig, der plantede, og Apollos, der vandede, men det var Gud, der gav væksten. 
1CO.3.7	Altså afhænger det mere af Gud, som får det til at gro, end af hvem, der planter og vander. 
1CO.3.8	Den, der planter, og den, der vander, arbejder sammen og ikke imod hinanden. De vil hver især få deres løn for det arbejde, de har udført. 
1CO.3.9	Vi er Guds medarbejdere, mens I er den mark, han arbejder på.
1CO.3.9	Man kan også sige, at I er det hus, han er ved at bygge. 
1CO.3.10	Ved Guds nåde har jeg som en erfaren bygmester lagt et fundament, og andre har bygget ovenpå. Men vi må alle passe på, hvordan vi bygger. 
1CO.3.11	For det er ikke muligt at lægge et andet fundament end det, der allerede er lagt, nemlig Jesus Kristus. 
1CO.3.12+1CO.3.13	En dag vil det blive afsløret, hvordan hver enkelt har bygget oven på det fundament, om de har bygget med guld, sølv og ædelstene, eller med træ, strå og halm. På dommens dag vil nemlig enhvers arbejde blive prøvet i ilden. 
1CO.3.14	De, der har bygget sådan, at deres arbejde består ildprøven, vil blive belønnet for det. 
1CO.3.15	Men de, hvis arbejde ikke består prøven, vil ingen løn få. Dog vil de selv komme frelst igennem, ligesom et menneske bliver reddet ud af et brændende hus.
1CO.3.16	Ved I ikke, at I er Guds hus? Guds Ånd bor jo i jer. 
1CO.3.17	Hvis nogen prøver at ødelægge Guds hus, vil Gud ødelægge dem, for Gud værner om sin hellige bolig, og I er hans bolig.
1CO.3.18	Pas på, at I ikke narrer jer selv! I, som mener, at I er kloge i denne verden, må give afkald på jeres egen visdom, før I kan tage imod Guds visdom. 
1CO.3.19	Denne verdens visdom er nemlig tåbelig i Guds øjne. Det er, som der står skrevet: „Han fanger de kloge i deres egen snedighed.”
1CO.3.20	Og et andet sted står der: „Herren kender de kloges tanker og ved, at de er uden værdi.”
1CO.3.21	Derfor skal I ikke prale af, hvad bestemte mennesker har udrettet. I har jo adgang til det hele. 
1CO.3.22	I har nydt godt af både Paulus, Apollos og Peter. I har kundskab om verden, livet, døden, nutiden og fremtiden—alt ligger for jeres fødder. 
1CO.3.23	Men husk at underordne jer Kristus, ligesom Kristus underordnede sig Gud.
1CO.4.1	Altså skal I betragte os som medarbejdere i tjenesten for Kristus, som forvaltere, der har fået indsigt i Guds mysterier. 
1CO.4.2	En forvalter skal være trofast og pålidelig i sit arbejde. 
1CO.4.3	For mig betyder det kun lidt, om I eller andre mennesker bedømmer min trofasthed i tjenesten. Jeg tør ikke engang stole på min egen bedømmelse i den sag. 
1CO.4.4	Skønt jeg ikke er bevidst om, at jeg skulle have gjort noget forkert, så er det i sig selv ikke noget bevis på, at jeg ikke har gjort det. Det tilkommer Herren alene at bedømme mig. 
1CO.4.5	Lad derfor være med at drage forhastede slutninger og dømme folk før tiden. Dommen kommer, når Herren kommer! Han vil bringe alt det frem i lyset, der har været skjult i mørket, og han vil åbenbare alle de skjulte motiver, der har været i menneskers hjerter. Da vil Gud give hver enkelt den ros, de fortjener.
1CO.4.6	Både Apollos og jeg har valgt at følge de principper, jeg lige har omtalt, for at vi kan være et eksempel for jer, og for at I kan lære at leve efter de skriftsteder, jeg har citeret ovenfor.
1CO.4.7	Hvem har indsigt til at bedømme dig og din indsats? Er det ikke Gud, der har givet dig nåde til at udrette det, som er lykkedes for dig? Vil du tage æren for det, som Gud i sin nåde har givet dig?
1CO.4.8	I har jo overflod på alle måder! I er rige, som jeg ved ikke hvad! Helt uden vores hjælp er I allerede blevet fyrster! Ja, gid I var fyrster, for så kunne vi da regere sammen. 
1CO.4.9	Faktisk synes jeg, at Gud har sat os apostle bagerst i rækken som dødsdømte fanger, der i slutningen af sejrherrens triumftog vises frem for både engle og mennesker. 
1CO.4.10	Vi anses for tåber, fordi vi tjener Kristus, men I er vise og forstandige. Vi er de svage, men I er de stærke! I bliver æret og set op til, men vi bliver ringeagtet og overset. 
1CO.4.11	Vi vandrer fra sted til sted, og vi oplever sult, tørst og kulde. Vi er hjemløse og mishandlede. 
1CO.4.12	Vi slider og slæber for at opretholde livet. Når vi bliver hånet, svarer vi ved at velsigne. Når vi bliver forfulgt, finder vi os i det. 
1CO.4.13	Når man taler ondt om os, svarer vi venligt. Altid bliver vi behandlet som det skidt, man træder på, som udskud i alles øjne.
1CO.4.14	Jeg skriver ikke det her til jer for at give jer dårlig samvittighed, men for at vejlede jer som mine elskede børn. 
1CO.4.15	Der er masser af mennesker, der gerne vil fortælle jer, hvad I skal gøre, men I har ikke mange åndelige fædre. I og med at I tog imod det glædelige budskab om Jesus, som jeg bragte jer, blev jeg jeres åndelige far. 
1CO.4.16	Derfor beder jeg jer om at lytte til mig og gøre som jeg.
1CO.4.17	Det er også derfor, jeg har sendt Timoteus til jer med det her brev. Han er en af dem, jeg har vundet for Kristus, og som jeg holder meget af. Han er en trofast Herrens tjener, og han kan undervise jer på samme måde, som jeg gør i de forskellige menigheder.
1CO.4.18	Da jeg ikke kunne komme til jer, blev nogle af jer vældig store i munden. 
1CO.4.19	Men jeg kommer snart, om Herren vil, og så vil jeg gerne kunne se Guds kraft i funktion hos jer frem for de mange store ord. 
1CO.4.20	Guds rige består jo ikke i ord, men i kraft. 
1CO.4.21	Hvad vil I helst? Skal jeg svinge pisken eller komme med den blide kærlighed?
1CO.5.1	Hvor utroligt det end lyder, så har jeg hørt, at der er seksuel synd iblandt jer, og det af en så alvorlig karakter, at man ikke engang finder mage til blandt de gudløse, nemlig at en mand i jeres menighed lever sammen med sin stedmor. 
1CO.5.2	Og I slår det bare hen! I skulle hellere med skam og bedrøvelse udelukke den mand af jeres fællesskab. 
1CO.5.3	Selvom jeg befinder mig langt borte, følger jeg i min ånd levende med i, hvad der sker hos jer, og jeg har afsagt dommen over den skyldige. 
1CO.5.4	I bør samles i Herren Jesu navn—og jeg vil være med jer i tankerne—og ud fra den autoritet, som Jesus, vores Herre, har givet os, 
1CO.5.5	skal I overgive denne mand til Satan, så han bliver angrebet på sin krop. Måske kan det få ham til at vende sig fra sin synd, og dermed kan hans ånd blive reddet på dommens dag.
1CO.5.6	Her har I ikke noget at være stolte af. Ved I ikke, at en smule surdej kan gennemsyre hele dejen? 
1CO.5.7	Fjern den gamle surdej, så I kan være ligesom en ny dej, der ikke indeholder nogen urenheder. Kristus blev jo ofret som vores påskelam.
1CO.5.8	Så lad os fejre påske med usyrnet brød—med sandhed og renhed—og ikke med gammel surdej—ondskab og moralsk forfald.
1CO.5.9	I mit tidligere brev skrev jeg, at I ikke måtte have noget at gøre med dem, der lever i seksuel synd. 
1CO.5.10	Jeg mente naturligvis ikke de mennesker, der ikke er kristne, og som lever et liv kendetegnet af seksuel synd, griskhed, tyverier og afgudsdyrkelse, for så måtte I jo forlade denne verden. 
1CO.5.11	Hvad jeg mente, var, at I ikke skal have fællesskab med nogen, der påstår, at de er kristne, men hvis liv er kendetegnet af seksuel synd, griskhed, afgudsdyrkelse, hån, druk eller tyverier. I skal tage afstand fra sådanne mennesker. 
1CO.5.12	Er det måske vores opgave at dømme de mennesker, der ikke følger Kristus? Nej, men det er jeres opgave at dømme dem, som hører til i jeres menighed. 
1CO.5.13	Dem, der er udenfor, må Gud dømme, men I skal fjerne det onde fra jeres midte!
1CO.6.1	Hvis en af jer har et mellemværende med en anden fra menigheden, bør I løse sagen ved at bringe den til menighedens ledelse i stedet for at gå til en verdslig domstol. 
1CO.6.2	Ved I ikke, at de kristne en dag skal dømme verden? Når I skal dømme verden, skulle I så ikke kunne klare sådanne småsager? 
1CO.6.3	En dag skal vi jo dømme englene. Skulle vi så ikke kunne klare almindelige hverdagsproblemer? 
1CO.6.4	Når der opstår interne stridigheder blandt menighedens medlemmer, vil I så som dommere bruge folk, som menigheden ikke har tillid til? 
1CO.6.5	Det er for dårligt. Er der ikke en eneste iblandt jer, som har tilstrækkelig visdom til at dømme i den slags sager? 
1CO.6.6	Skal den ene kristne virkelig sagsøge den anden og endda have sagen afgjort af ikke-kristne dommere? 
1CO.6.7	Det er faktisk en falliterklæring, at kristne overhovedet fører retssager imod hinanden. Hvorfor ikke hellere lide uret og blive snydt? 
1CO.6.8	Tænk, at nogle af jer ligefrem bedrager jeres medkristne og gør dem uret!
1CO.6.9	Ved I ikke, at de, der lever i oprør mod Gud, ikke får del i Guds rige? Pas på, at I ikke bedrager jer selv! Mennesker, der lever i seksuel synd, utroskab eller afgudsdyrkelse, vil ikke få del i Guds rige. Det samme gælder mænd, som praktiserer homoseksualitet, 
1CO.6.10	og det gælder tyveknægte, griske mennesker, drankere, svindlere og dem, der nedgør andre. 
1CO.6.11	Den form for levevis har nogle af jer haft, men nu er I blevet renset fra jeres synder. I er frikendte på grund af det, som Herren Jesus Kristus og Guds Ånd har gjort for jer, og I er nu indviet til at tjene Gud.
1CO.6.12	„Alt er tilladt,” siger nogle af jer. Men ikke alt er gavnligt. Det kan godt være, at alt er tilladt for mig, men jeg skal ikke lade noget få kontrollen over mig. 
1CO.6.13	„Maden er skabt til maven, og maven er skabt til maden,” siger nogle. Ja, men der er evighedsværdier, som er vigtigere end fysisk tilfredsstillelse. Vi har ikke fået en krop for at bruge den til seksuel synd, men for at bruge den til ære for Kristus og lade ham være herre over den. 
1CO.6.14	Ligesom Gud oprejste Jesus fra de døde, vil han også oprejse os ved sin kraft.
1CO.6.15	Ved I ikke, at I hver for sig er lemmer på Kristi legeme? Kan man tage en del af Kristi legeme og bruge det til prostitution?
1CO.6.16	Ved I ikke, at den mand, der giver sig hen til en prostitueret, gør sig til ét med hende? „De to skal blive ét,”
1CO.6.17	Men den, der giver sig hen til Herren, bliver åndeligt forenet med ham. 
1CO.6.18	I må afholde jer fra seksuel umoral.
1CO.6.18	I påstår, at synd ikke har noget med kroppen at gøre. Det passer ikke, for den, der går i seng med en prostitueret, synder netop mod sin egen krop.
1CO.6.19	Ved I ikke, at Helligånden, som I har fået fra Gud, bor i jeres krop? Ved I ikke, at I ikke længere tilhører jer selv? 
1CO.6.20	Gud har ikke alene løskøbt jer, men også betalt en meget høj pris. Brug derfor jeres krop til ære for ham, som I tilhører.
1CO.7.1	Med hensyn til jeres spørgsmål om ægteskab og sex, så er det prisværdigt for en mand at leve i cølibat, 
1CO.7.2	men hvis manden er gift, bør han være sammen med sin kone, og konen bør være sammen med sin mand, for at de ikke skal fristes til seksuel synd. 
1CO.7.3	Manden bør opfylde sin kones ægteskabelige behov, og konen bør tilsvarende opfylde sin mands behov. 
1CO.7.4	En gift kvinde tilhører sin mand og ikke kun sig selv, og tilsvarende tilhører en gift mand sin kone og ikke kun sig selv. 
1CO.7.5	Derfor må I ikke afvise jeres ægtefælles ønske om sex, med mindre I er enige om at være afholdende en tid, for at I bedre kan koncentrere jer om at bede. Derefter skal I være sammen igen, for at Satan ikke skal friste jer, når jeres drifter bliver for stærke. 
1CO.7.6	Det her er en indrømmelse, jeg giver jer, ikke en befaling. 
1CO.7.7	Jeg kunne ønske, at alle havde det som jeg, men enhver har sin egen nådegave fra Gud—én person har det på én måde, en anden har det på en anden måde.
1CO.7.8	Med hensyn til enkerne og enkemændene, vil jeg sige: Det er prisværdigt for dem at forblive ugift ligesom jeg. 
1CO.7.9	Men hvis de ikke kan leve i afholdenhed, må de hellere gifte sig, for det er bedre at gifte sig end at blive opslugt af sine drifter.
1CO.7.10	Men med hensyn til dem, der 
1CO.7.11	(Hvis hun alligevel skiller sig fra ham,
1CO.7.12	Med hensyn til blandede ægteskaber har jeg selv en mening, men ikke en direkte befaling fra Herren: Hvis en troende mand er gift med en ikke-troende kvinde, som gerne vil blive hos ham, så må han ikke gå fra hende. 
1CO.7.13	Og hvis en troende kvinde har en mand, der ikke er troende, men som er villig til at blive sammen med hende, så må hun ikke gå fra ham. 
1CO.7.14	En troende kvinde bliver jo ikke uren ved at være gift med en ikke-troende mand, og en troende mand bliver jo heller ikke uren ved at være gift med en ikke-troende kvinde. Den ikke-troende ægtefælle regnes som værende ren i Guds øjne gennem sit ægteskab med en troende ægtefælle. Ellers ville deres børn jo være urene, men det er de ikke. 
1CO.7.15	Hvis derimod den ikke-troende ægtefælle ønsker at blive skilt, så lad dem blive skilt. I sådanne tilfælde er en troende mand eller kvinde ikke under tvang. Gud har kaldet os til at leve i fred. 
1CO.7.16	En troende kvinde kan jo ikke vide, om hendes mand vil komme til tro, ligesom en troende mand ikke kan vide, om hans kone vil komme til tro.
1CO.7.17	I bør hver især acceptere det liv, Gud har kaldet jer til at leve, og de vilkår, Herren har givet jer i livet. Sådan er min undervisning i alle menighederne.
1CO.7.18	Hvis en mand har gennemgået den jødiske omskærelsesceremoni, inden han blev en kristen, skal han ikke søge at ændre på det, og hvis han ikke er blevet omskåret, skal han ikke blive det nu. 
1CO.7.19	For en kristen betyder det intet, om han har gennemgået den ceremoni eller ej. Det afgørende er at gøre Guds vilje.
1CO.7.20	Fortsæt blot i den situation, I var i, da I blev kristne. 
1CO.7.21	Var du slave på det tidspunkt, så lad det ikke bekymre dig, men skulle du få en chance for at blive fri, så udnyt den bare. 
1CO.7.22	Var du slave, da Herren kaldte dig ind i sit rige, så glæd dig over, at du nu er frigjort fra syndens slaveri. Og var du fri, da du blev kaldet, så husk, at du nu er slave hos Kristus. 
1CO.7.23	Det kostede ham dyrt at løskøbe dig, så pas på, at du ikke igen bliver slave af verdslig tankegang. 
1CO.7.24	Altså, kære venner, bør I tjene Gud, lige meget hvilken situation I var i, dengang I blev kristne.
1CO.7.25	Med hensyn til de unge, som endnu aldrig har været gift, har jeg ingen særlig befaling fra Herren. Men jeg fortæller jer min mening som en person, man kan fæste lid til på grund af Herrens barmhjertige indgriben i mit liv. 
1CO.7.26	I den trængselstid, som vi befinder os i, mener jeg, at det er en fordel at forblive ugift. 
1CO.7.27	Hvis du er bundet i et ægteskab, skal du ikke opløse det. Hvis du ikke er bundet, så lad være med at gifte dig. 
1CO.7.28	Men hvis en ung mand alligevel beslutter at gifte sig, er der ikke noget forkert i det, og hvis en ung pige gifter sig i en tid som denne, så har hun ikke gjort noget forkert. Men hvis I gør det, vil I få nogle problemer, som jeg kunne ønske, at I blev skånet for. 
1CO.7.29+1CO.7.30+1CO.7.31	Det siger jeg jer, venner: Verden i sin nuværende form er tæt ved at have nået sin afslutning. Der er ikke lang tid tilbage. Derfor gør det fra nu af ikke den store forskel, om man er gift eller ugift, om man sørger eller er glad, om man har penge at købe for eller ej, og om man udnytter det, verden har at byde på, eller ej.
1CO.7.32	Jeg vil gerne skåne jer for de bekymringer, der hører denne verden til. En ugift mand tænker på det, der hører Herren til, hvordan han kan glæde sin Herre. 
1CO.7.33	Men en gift mand tænker på det, der hører denne verden til, hvordan han kan glæde sin kone, 
1CO.7.34	og på den måde er hans tanker delt. Det samme gælder den ugifte kvinde eller unge pige. De tænker på det, der hører Herren til, og indvier både deres krop og ånd til at tjene Herren. Men en gift kvinde tænker på det, der hører denne verden til, hvordan hun kan glæde sin mand. 
1CO.7.35	Jeg siger ikke det her for at begrænse jeres frihed, men for at I kan tjene Herren på en god og helhjertet måde uden at blive optaget af så mange andre ting.
1CO.7.36	Hvis en mand har en ugift datter, som gerne vil giftes, og som ikke er helt ung mere, og hvis han mener, det ville bringe skam over datteren, hvis hun forblev ugift, så lad ham gøre det, han mener, er det rigtige: lad hende blive gift. Det er der ikke noget forkert i. 
1CO.7.37	Men hvis han har overvejet sagen grundigt og har taget sin beslutning, hvis han ikke er blevet presset til noget, der er imod hans overbevisning, og hvis han mener, at datteren bør forblive ugift, så er det i orden. 
1CO.7.38	Altså er det i orden for en mand at gifte sin datter bort, og det er i orden ikke at gøre det, dog anbefaler jeg det sidste.
1CO.7.39	En kvinde er bundet af sit ægteskab, så længe hendes mand lever. Men hvis manden sover ind,
1CO.7.40	Dog vil hun, så vidt jeg kan se, få mere velsignelse ud af ikke at gifte sig, og jeg tror, at jeg har den opfattelse fra Guds Ånd.
1CO.8.1	Med hensyn til jeres spørgsmål om at spise kød, som har været ofret til afguderne, så er det rigtigt, som I siger: „Vi har alle kundskab.” Men kundskab kan gøre mennesker indbildske. Kærligheden, derimod, søger altid det bedste for de andre. 
1CO.8.2	De, der mener at have al kundskab, har endnu meget at lære. 
1CO.8.3	Og Gud kender dem, der elsker ham.
1CO.8.4	Om det at spise kød, som har været ofret til afguderne, så ved vi jo, at afguder i virkeligheden slet ikke eksisterer, og vi ved, at der kun findes én Gud. 
1CO.8.5	Og selvom der er såkaldte guder, som menes at holde til enten i himmelrummet eller på jorden, og selvom der er masser af mennesker, der ynder at blive kaldt guder og herrer, 
1CO.8.6	så er der for os kun én sand Gud, Faderen, fra hvem alting er kommet, og som skabte os til at være hans. Og der er kun én sand Herre, Jesus Kristus, ved hvem alt er blevet til, og som gav os livet.
1CO.8.7	Men ikke alle er nået til den erkendelse. Nogle har indtil nu været vant til at tilbede afguderne ved at spise den slags offerkød, og derfor går det nu imod deres samvittighed, hvis de spiser det. De er jo stadig nye og skrøbelige i troen. 
1CO.8.8	Det, vi spiser, gør hverken fra eller til over for Gud. Vi mister intet ved at afholde os fra bestemte spiser, og vi opnår intet over for Gud ved at holde os til bestemte spiser. 
1CO.8.9	Men pas på, at I ikke ved at bruge den frihed, I har, får en medkristen til at miste troen. 
1CO.8.10	Hvis nye, skrøbelige kristne ser jer spise offerkød i et afgudstempel, vil de så ikke drage den slutning, at så kan de også gøre det? Men for dem kan det betyde et tilbagefald til den gamle afgudsdyrkelse. 
1CO.8.11	På den måde har jeres bedreviden ødelagt troen hos en svag medkristen, en, som Kristus ofrede sit liv for! 
1CO.8.12	Hvis I forsynder jer imod jeres medkristne og får dem til at gå imod deres samvittighed, så har I dermed forsyndet jer imod Kristus. 
1CO.8.13	Hvis det, at jeg spiser kød, får min medkristen til at miste troen, så vil jeg i al evighed afholde mig fra at spise kød.
1CO.9.1	Har jeg ikke min frihed? Er jeg ikke apostel? Har jeg ikke med egne øjne set Jesus, vores Herre? Er I ikke resultatet af min tjeneste for Herren? 
1CO.9.2	Hvis jeg ikke har fungeret som apostel over for andre, så har jeg i hvert fald for jer. Det, at I tilhører Herren, er beviset på min tjeneste som apostel.
1CO.9.3	Til dem, som gerne vil tage mig i forhør, vil jeg sige følgende til mit forsvar: 
1CO.9.4	Har Barnabas og jeg ikke ret til kost og logi, når vi besøger en menighed? 
1CO.9.5	Hvis jeg havde en kone, havde jeg så ikke ret til at tage hende med overalt, sådan som de andre apostle, Jesu brødre og Peter gør? 
1CO.9.6	Er det kun Barnabas og mig, der er tvunget til at have et arbejde ved siden af vores tjeneste? 
1CO.9.7	Betaler en soldat sin egen løn? Ejer nogen en frugtplantage uden at have ret til at spise af frugten? Har en hyrde ikke ret til at drikke af mælken fra de får og geder, han vogter?
1CO.9.8	Er det, jeg siger her, kun mennesketanker? Siger Guds lov ikke det samme? 
1CO.9.9	I den lov, som Gud gav Moses, står der faktisk: „I må ikke binde munden til på en okse, mens den tærsker korn.”
1CO.9.10	Mon ikke han også tænkte på os? Naturligvis! De, der pløjer, skal have lov til at pløje med forventning om at få del i høsten engang. Det samme gælder dem, der tærsker. 
1CO.9.11	Vi har sået en åndelig udsæd i jeres hjerter. Er det da for meget forlangt, at I til gengæld deler jeres materielle goder med os, 
1CO.9.12	sådan som I gør for andre, der besøger jer? Har I ikke endnu mere grund til at gøre det samme for os?
1CO.9.12	Men vi har valgt ikke at gøre krav på vores ret til at modtage betaling. I stedet prøver vi at klare os selv, så godt vi kan. Vi ønsker på ingen måde at lægge hindringer i vejen for det budskab om Kristus, som vi forkynder.
1CO.9.13	Ved I ikke, at de, der gør tjeneste i helligdommen, spiser af den mad, der bliver bragt som offergaver til Gud? Ved I ikke, at de, der foretager ofrene på Guds alter, får del i det, der ofres? 
1CO.9.14	På samme måde har Herren Jesus bestemt, at de, der forkynder budskabet om ham, skal kunne leve af det.
1CO.9.15	Men jeg har aldrig gjort brug af en eneste af disse rettigheder, og jeg skriver heller ikke det her for at antyde, at jeg nu vil til at gøre det. Jeg vil nemlig hellere dø af sult end kræve betaling for at forkynde budskabet om Jesus. 
1CO.9.16	At forkynde om Jesus er jo ikke noget, jeg kan rose mig af. Det er lagt hen til mig som en nødvendighed. Ve mig, hvis jeg ikke gør det! 
1CO.9.17	Hvis jeg selv havde valgt at forkynde budskabet, så kunne jeg forvente løn for det. Men sådan er det jo ikke. Det er Gud, der har udvalgt mig og betroet mig den opgave. 
1CO.9.18	Og ved I, hvad min løn er? Det er den glæde, jeg har ved at forkynde uden betaling og uden at gøre krav på alle mine rettigheder.
1CO.9.19	Fordi jeg således ikke er forpligtet over for nogen bestemt, kan jeg tjene alle mennesker, og mit mål er at vinde så mange som muligt for Kristus. 
1CO.9.20	Når jeg er sammen med jøder, der jo lever under loven, gør jeg som dem, selvom jeg ikke selv er underlagt loven. Det gør jeg i håbet om at vinde dem for Kristus. 
1CO.9.21	Når jeg er sammen med dem, der ikke kender til loven, bekymrer jeg mig ikke om den, for jeg ønsker at vinde dem for Kristus. Dog er det ikke sådan, at jeg er uden nogen lov fra Gud, for jeg er underlagt Kristi kærlighedslov.
1CO.9.22	Når jeg er sammen med de svage, opfører jeg mig, som om jeg selv var svag, for at jeg kan vinde de svage. På den måde prøver jeg så vidt muligt at identificere mig med alle mennesker i håb om, at i det mindste nogle af dem vil få det evige liv. 
1CO.9.23	Alt dette gør jeg på grund af det budskab, jeg har fået betroet, og for at få del i de velsignelser, det indeholder.
1CO.9.24	Tænk på dem, der løber om kap på et atletikstadion. De er alle med fra starten, men kun én vinder førstepræmien. Løb for at vinde! 
1CO.9.25	Idrætsfolk må give afkald på mange ting for at vinde sejren. De gør det for at få en sejrskrans,
1CO.9.26	Altså løber jeg direkte mod målet, fast besluttet på at vinde. Jeg bokser ikke ud i luften. 
1CO.9.27	Jeg holder min krop i ave og tøjler den, for at ikke jeg, der har forkyndt for andre, skal risikere at blive diskvalificeret og ikke nå frem til målet.
1CO.10.1	Husk på, kære venner, at alle vores forfædre blev beskyttet af en sky under ørkenvandringen, og at de alle gik igennem Det Røde Hav. 
1CO.10.2	Derved blev de knyttet til Moses, ligesom dåben har knyttet jer til Kristus, og de forstod, hvor vigtigt det var at adlyde ham. 
1CO.10.3	De var fælles om at spise den mad, som kom ned fra himlen, 
1CO.10.4	og de var fælles om at drikke det vand, som på underfuld vis vældede frem fra en klippe. Det skete flere gange, som om klippen fulgte med dem, og den klippe er symbol på Kristus, som altid følger med jer. 
1CO.10.5	Alligevel var de allerfleste af dem ulydige, så Gud kunne ikke acceptere dem, og alle de, der var ulydige, døde under den lange ørkenvandring.
1CO.10.6	Alt det, der skete med dem, er blevet et eksempel til skræk og advarsel for os, så vi ikke skal gøre, hvad der er ondt i Herrens øjne, sådan som de gjorde. 
1CO.10.7	Lad os ikke tilbede afguderne, sådan som nogle af dem gjorde. Der står jo skrevet: „De satte sig ned for at spise og drikke, og så stod de op for at danse foran afguden og more sig.”
1CO.10.8	Lad os ikke tage del i religiøs prostitution, som nogle af dem gjorde.
1CO.10.9	Lad os ikke sætte os op mod Herren,
1CO.10.10	Lad os ikke beklage os og gøre oprør mod Gud, som nogle af dem gjorde og blev dræbt af dødens engel.
1CO.10.11	Alt det, der skete med dem, er blevet afskrækkende eksempler for os. Det blev nedskrevet som en advarsel til os, der lever i de sidste tider. 
1CO.10.12	Hvis nogen mener, at 
1CO.10.13	De fristelser, I har mødt, er ikke værre end dem, folk ellers bliver stillet overfor. Og Gud er altid parat til at hjælpe jer. Han vil ikke tillade, at I fristes over evne. Når fristelsen kommer, vil han skabe en vej ud af situationen, så I ikke bukker under.
1CO.10.14	Derfor, venner, skal I holde jer langt væk fra enhver form for afgudsdyrkelse. 
1CO.10.15	I er jo fornuftige mennesker og kan selv bedømme det, jeg siger. 
1CO.10.16	Når vi deltager i nadveren og drikker af det bæger med vin, som vi takker Gud for, så bliver vi knyttet sammen med Kristi blod, som han ofrede for os. Og når vi spiser nadverbrødet, så bliver vi knyttet sammen med Kristi legeme, som han ofrede for os. 
1CO.10.17	Fordi der kun er ét brød, udgør vi tilsammen ét legeme, selvom vi er mange, for vi har alle spist af det samme brød. 
1CO.10.18	Tænk på det gamle Guds folk, Israel!
1CO.10.19	Hvad vil jeg sige med det her? Siger jeg, at afguderne virkelig eksisterer, eller at afgudsofringerne er sande ofringer? 
1CO.10.20	Slet ikke! Men det, de ofrer, bliver ofret til onde ånder, og jeg ønsker ikke, at nogen af jer ved at spise disse ofre skal blive knyttet til onde ånder. 
1CO.10.21	I kan ikke på én gang være ét med Herren og ét med de onde ånder. I kan ikke på én gang deltage i Herrens nadver og i en ofringsfest til onde ånder. 
1CO.10.22	Tør I provokere Herren og vække hans vrede, som Israels folk gjorde? Har vi større magt, end han har?
1CO.10.23	„Alt er tilladt”, siger nogle af jer. Men ikke alt er gavnligt. Det kan godt være, at alt er tilladt, men det er ikke alt, som er til gavn for andre mennesker. 
1CO.10.24	Tænk ikke kun på jer selv! Tænk på, hvad der hjælper de andre.
1CO.10.25	Alt det kød, der sælges på torvet, kan I spise med god samvittighed uden at spørge, om det er afgudsofferkød, 
1CO.10.26	for: „Jorden og alt, hvad der er på den, tilhører Herren.”
1CO.10.27	Hvis en ikke-troende indbyder jer til middag, og hvis I siger ja tak, så kan I med god samvittighed spise alt, hvad der bliver sat på bordet uden at spørge, hvor det stammer fra. 
1CO.10.28	Men hvis man siger til jer: „Det er kød fra afgudstemplet”, så lad være med at spise det af samvittighedshensyn. 
1CO.10.29	Jeg mener ikke din egen samvittighed, men den anden persons.
1CO.10.29	„Men hvorfor skal min frihed begrænses af andre menneskers skrøbelige samvittighed?” vil nogen måske indvende. 
1CO.10.30	„Hvis 
1CO.10.31	Jo, det skal jeg sige jer: I skal gøre alting til Guds ære! Også når I spiser og drikker. 
1CO.10.32	Jeres handlinger bør ikke vække anstød, hverken hos jøder, grækere eller Guds menighed. 
1CO.10.33	Det er sådan, jeg selv gør, når jeg søger at komme alle i møde. Jeg tænker ikke på, hvad der er bedst for mig selv, men på, hvad der er bedst for dem, så de har mulighed for at få det evige liv.
1CO.11.1	Følg mit eksempel, sådan som jeg følger Kristi eksempel.
1CO.11.2	Den ros skal I have, at I husker mig og holder fast ved den undervisning og vejledning, som jeg modtog fra Kristus og gav videre til jer.
1CO.11.3	Jeg vil gerne, at I skal forstå, at ligesom Kristus stod til ansvar over for Gud med sine ord og handlinger, sådan står enhver mand til ansvar over for Kristus, og en gift kvinde står til ansvar over for sin mand.
1CO.11.4	Hvis en mand tildækker sit hoved, når han beder, eller når han profeterer, bringer han skam over Kristus.
1CO.11.5	Men hvis en kvinde ikke tildækker sit hoved, når hun beder eller profeterer, bringer hun skam over sin mand.
1CO.11.6	Hvis en kvinde ikke tildækker sit hoved, er det lige så slemt, som hvis hun får sit hår klippet af. Siden det er upassende for hende at få håret klippet af, må hun forstå, at hun bør tildække sit hoved, når hun beder eller profeterer. 
1CO.11.7	En mand bør ikke tildække sit hoved, for han er skabt i Guds billede og til Guds ære, mens en kvinde er skabt til mandens ære. 
1CO.11.8	Manden blev jo ikke skabt ud fra en kvinde, men kvinden blev skabt ud fra en mand. 
1CO.11.9	Manden blev heller ikke skabt på grund af kvinden, men kvinden blev skabt på grund af manden.
1CO.11.10	Derfor skal kvinden have en beskyttende autoritet over sig—og ved at tildække sit hoved viser hun over for den åndelige verden, at hun er villig til at underordne sig. 
1CO.11.11	Men i Guds plan har manden brug for kvinden og kvinden brug for manden, 
1CO.11.12	for selvom kvinden oprindeligt blev skabt ud fra manden, så er alle mænd siden da blevet født af kvinder, og alle er skabt af Gud.
1CO.11.13	Hvad synes I selv? Er det rigtigt for en kvinde at træde frem for Gud i bøn uden at have noget over hovedet? 
1CO.11.14	(Reagerer I ikke imod det, hvis en mand har langt hår, fordi I betragter det som vanærende? 
1CO.11.15	Men for en kvinde er det en ære at have langt hår. Det fungerer som et dække fra naturens hånd.) 
1CO.11.16	Men hvis nogen gerne vil skændes om det, vil jeg bare sige: 
1CO.11.17	Med hensyn til det følgende kan jeg ikke rose jer. Der sker ting hos jer, som gør, at jeres sammenkomster i menigheden er til mere skade end gavn for fællesskabet.
1CO.11.18	Først og fremmest har jeg hørt, at der er splittelser iblandt jer, når I kommer sammen i menigheden, og jeg er tilbøjelig til at tro det. 
1CO.11.19	(Det er vel også nødvendigt, at der opstår grupper hos jer, så I kan finde ud af, hvem der har ret.
1CO.11.20	Når I således kommer sammen for at fejre nadveren, er det egentlig ikke Herrens måltid, I er samlet om. 
1CO.11.21	For I tager hver især jeres egen mad og vin frem og skynder jer at sætte det til livs. På den måde er der nogle, der sidder og er sultne, mens andre får for meget at drikke. 
1CO.11.22	Hvad er det for noget rod? Har I ikke jeres egne hjem, hvor I kan holde fest, hvis I vil? Hvorfor ser I ned på de andre i fællesskabet og gør dem skamfulde, der ikke har noget at komme med? Hvad skal jeg sige, når jeg hører om den slags? Det kan jeg i hvert fald ikke rose jer for.
1CO.11.23	Det følgende er, hvad jeg har modtaget fra Herren, og hvad jeg også har givet videre til jer: Den nat, da Herren Jesus blev forrådt, tog han et brød, 
1CO.11.24	takkede Gud, brækkede det over og sagde: „Dette er mit legeme, som gives for jer. Spis det for at huske på, hvad jeg har gjort.” 
1CO.11.25	Efter måltidet tog han også vinbægeret og sagde: „Dette bæger vin er mit blod, som besegler den nye pagt. Hver gang I drikker det, så husk på, hvad jeg har gjort.” 
1CO.11.26	Indtil Herren kommer, forkynder I derfor budskabet om hans død, hver gang I spiser af brødet og drikker af bægeret.
1CO.11.27	Det betyder også, at hvis nogen spiser af brødet og drikker af Herrens bæger på en uværdig måde, gør de sig skyldige i synd over for Herrens legeme og blod. 
1CO.11.28	Derfor bør man bedømme sig selv, før man spiser brødet og drikker af bægeret. 
1CO.11.29	For hvis man deltager i nadveren uden at tage hensyn til, hvad Kristi legeme betyder, så spiser og drikker man sig en dom til. 
1CO.11.30	Af den grund er der mange svage og syge hos jer, og nogle sover ind. 
1CO.11.31	Men hvis I bedømmer jer selv, inden I spiser, kommer I ikke under Guds dom. 
1CO.11.32	Når vi dømmes og irettesættes af Herren, så er det, for at vi ikke skal fordømmes og straffes sammen med verden.
1CO.11.33	Derfor siger jeg til jer, venner: Når I er samlet for at fejre fællesmåltidet, så vent på hinanden og del med hinanden. 
1CO.11.34	Hvis nogle er meget sultne, skal de spise, inden de går hjemmefra, så jeres sammenkomster ikke skal bringe straf over jer. De øvrige ting vil jeg tale med jer om, når jeg kommer.
1CO.12.1	Venner, nu kommer jeg til spørgsmålet om, hvordan Guds Ånd arbejder. Det ønsker jeg, at I skal vide god besked om.
1CO.12.2	I ved, hvordan det var, før I kom til tro. Dengang blev I uden at tænke nærmere over det drevet hen mod de umælende afguder. 
1CO.12.3	Derfor vil jeg gerne klargøre for jer, at ingen, som taler ved Guds Ånd, kan sige: „Forbandet være Jesus”. På den anden side kan heller ingen bekende: „Jesus er Herre” uden at være under indflydelse af Helligånden.
1CO.12.4	Der er forskellige former for nådegaver, men det er den samme Ånd, som er kilden til dem alle. 
1CO.12.5	Der er forskellige måder at tjene Jesus på, men det er den samme Herre, vi tjener. 
1CO.12.6	Der er forskellige kraftfulde gerninger, men det er den samme Gud, som giver alle sin kraft til at udføre dem.
1CO.12.7	Når den enkelte får en åbenbaring fra Helligånden, er det, for at det skal blive til gavn for andre mennesker. 
1CO.12.8	Én modtager måske et visdomsord fra Helligånden, mens en anden modtager et kundskabsord fra den samme Ånd. 
1CO.12.9	Én modtager tro, mens en anden får nådegaver til at helbrede syge ved den samme Ånd. 
1CO.12.10	Én får kraft til at gøre undere, mens andre får inspiration til at tale profetisk, til at bedømme ånderne, til forskellige slags tungetale eller til at udlægge en tungetale. 
1CO.12.11	Men det er den samme Helligånd, der giver kraften og inspirationen til alle disse ting, og det er ham, der bestemmer, hvilke nådegaver den enkelte får.
1CO.12.12	Ligesom et menneskelegeme har mange helt forskellige dele, som trods deres forskellighed hører til det samme legeme, sådan er det også med Kristi legeme. 
1CO.12.13	Vi blev jo alle døbt til at tilhøre ét og samme legeme ved den samme Ånd, hvad enten vi er jøder eller ikke-jøder, slaver eller frie mennesker. Og vi har alle fået den samme Ånd, som vi kan modtage kraft fra.
1CO.12.14	Et menneskelegeme består jo af mange forskellige dele med hver deres funktion. 
1CO.12.15	Hvis foden ville sige: „Jeg hører ikke med til legemet, fordi jeg ikke kan gøre det, som hånden kan,” så betyder det ikke, at foden af den grund ikke hører med til legemet. 
1CO.12.16	Eller hvis øret ville sige: „Jeg hører ikke med til legemet, fordi jeg ikke kan gøre det, som øjet kan,” ville det så indebære, at øret ikke hører med til legemet? 
1CO.12.17	Tænk hvis hele legemet var øje. Hvor ville hørelsen blive af? Eller hvis hele legemet var et stort øre, hvordan skulle man så kunne lugte eller smage? 
1CO.12.18	Nej, Gud har netop skabt vores legeme med mange dele, og han har sat hver del nøjagtigt, hvor han vil have den. 
1CO.12.19	Hvis alle dele var ens, ville der jo slet ikke være noget legeme. 
1CO.12.20	Men nu er det sådan, at der er mange dele og dog kun ét legeme.
1CO.12.21	Øjet kan ikke sige til hånden: „Dig har jeg ikke brug for!” Og hovedet kan ikke sige til fødderne: „Jer har jeg ikke brug for!” 
1CO.12.22	Tværtimod, de dele af vores legeme, som synes at være de svageste, er i virkeligheden de mest nødvendige! 
1CO.12.23	De dele af vores legeme, som vi synes er mindre ærefulde, behandler vi med den største ære, og de legemsdele, vi generer os for at vise frem, sørger vi for at holde skjult under tøjet. 
1CO.12.24	Det har de andre dele af vores legeme ikke brug for. Gud har altså føjet legemet sammen på en sådan måde, at de dele, der naturligt holdes i baggrunden, bliver vist en særlig ære og omsorg. 
1CO.12.25	Det er, for at der ikke skal være splittelser i legemet.
1CO.12.25	De enkelte dele af legemet skal have lige så meget omsorg for hinanden, som de har for sig selv. 
1CO.12.26	Hvis én del lider, så lider alle de andre legemsdele også, og hvis én del bliver hædret, så glæder alle de andre dele på legemet sig også.
1CO.12.27	I udgør altså tilsammen Kristi legeme, men hver for sig er I kun en del af det. 
1CO.12.28	Og de dele, som Gud har sat i sin menighed, er først og fremmest apostlene, dernæst profeterne og for det tredje lærerne. Desuden er der dem, der gør undere, dem, der har nådegaver til at helbrede syge, dem, der er gode til at hjælpe andre, dem, der har evner til at organisere, og dem, der har forskellige slags tungetale. 
1CO.12.29	Er alle dele på legemet apostle? Er alle profeter? Er alle lærere? Kan alle gøre undere? 
1CO.12.30	Har alle nådegaver til at helbrede syge? Er det alle, der kan give et budskab i tunger? Eller kan alle udlægge et sådant budskab?
1CO.12.31	Søg blot efter de største nådegaver, men lad mig først vise jer noget, som er større end alt andet.
1CO.13.1	Om jeg så var i stand til at tale alle de jordiske og himmelske sprog, men ikke havde kærlighed, da var jeg som en rungende gonggong eller et støjende bækken.
1CO.13.2	Om jeg havde profetiens gave, havde åbenbaring om alle mysterier og havde al kundskab, om jeg havde den tro, der flytter bjerge, men ikke havde kærlighed, da var jeg intet.
1CO.13.3	Om jeg gav alle mine ejendele væk, om jeg ofrede mit liv for at få ære,
1CO.13.4	Kærligheden er barmhjertig og venlig. Kærligheden er ikke misundelig, ikke pralende eller indbildsk. 
1CO.13.5	Den gør ikke andre mennesker skamfulde og er ikke selvisk. Den lader sig ikke ophidse og bærer ikke nag. 
1CO.13.6	Den sørger, hvis nogen lider uret, men glæder sig, når sandheden sejrer. 
1CO.13.7	Kærligheden holder altid fast. Den er fuld af tillid, forventning og udholdenhed.
1CO.13.8	Kærligheden varer evigt. Profetier vil forsvinde, tungetale vil forstumme, og kundskabsord vil høre op. 
1CO.13.9	Kundskab er jo ufuldkommen, og profetier er mangelfulde, 
1CO.13.10	men når det fuldkomne først er der, vil det ufuldkomne forsvinde.
1CO.13.11	Da jeg var barn, talte, tænkte og argumenterede jeg som et barn, men da jeg blev voksen, aflagde jeg det barnagtige. 
1CO.13.12	Vi ser endnu som gennem en tåge eller som i et vandspejl, men en dag skal vi se ansigt til ansigt. Min erkendelse er stadig ufuldkommen, men en dag skal jeg forstå alt til fuldkommenhed, ligesom Gud nu kender mig til fuldkommenhed.
1CO.13.13	Der er tre blivende fundamenter: tro, håb
1CO.14.1	Stræb efter at vise kærlighed og søg de åndelige gaver, især den profetiske gave. 
1CO.14.2	De, der taler i tunger, henvender sig til Gud og ikke til mennesker, for ingen forstår, hvad de siger. Ved Åndens inspiration taler de om ting, der er skjult for den menneskelige forstand. 
1CO.14.3	Men de, der taler profetisk, giver styrke, hjælp og trøst til dem, der hører det. 
1CO.14.4	De, der taler i tunger, styrker sig selv, men de, der profeterer, styrker menigheden.
1CO.14.5	Jeg ville ønske, at I alle kunne tale i tunger, men endnu hellere, at I alle kunne profetere. Det er nemlig bedre at profetere end at tale i tunger—medmindre man også udlægger tungetalen, så hele menigheden kan få gavn af det.
1CO.14.6	Hvis jeg kom på besøg hos jer, venner, og stod og talte i tunger til jer, hvad ville I få ud af det? Ville I ikke få mere ud af det, hvis jeg kom med en åbenbaring, et kundskabsord, et profetisk budskab eller en undervisning? 
1CO.14.7	Tænk på et musikinstrument, for eksempel en fløjte eller en harpe. Hvis den ene tone ikke kan skelnes fra den anden, hvordan kan der så komme en melodi ud af det? 
1CO.14.8	Hvis en hornblæser giver et uklart signal, vil soldaterne så gøre sig klar til kamp? 
1CO.14.9	På samme måde med jer: Hvis I taler i tunger uden at komme med et klart budskab, hvordan kan man så forstå, hvad I siger? Det er som at tale ud i luften.
1CO.14.10	Der findes en mangfoldighed af sprog i verden, og de giver alle god mening for dem, der kender sproget. 
1CO.14.11	Men hvis en person taler til mig på et sprog, jeg ikke kender, vil vi stå der uden at kunne kommunikere med hinanden. 
1CO.14.12	Forstår I, hvor jeg vil hen? Siden I er så ivrige efter de åndelige gaver, så skal I være særligt opsatte på at få dem, der kan styrke menigheden. Jo flere, jo bedre. 
1CO.14.13	Derfor bør den, der taler i tunger, bede om også at kunne udlægge tungetale.
1CO.14.14	Hvis jeg beder i tunger, så er det min ånd, der beder, mens min forstand er koblet fra. 
1CO.14.15	Hvad skal jeg så gøre? Jeg vil fortsat bede i ånden, men jeg vil også bede med forstanden. Jeg vil fortsat synge i ånden, men jeg vil også synge med forstanden. 
1CO.14.16	Hvis du lovpriser Gud i ånden, kan de udenforstående jo ikke være med i din lovprisning, for de kan ikke forstå, hvad du siger. 
1CO.14.17	Din lovprisning er god nok, men de andre får ikke gavn af den. 
1CO.14.18	Jeg takker Gud for, at jeg taler mere i tunger end jer alle sammen, 
1CO.14.19	men i en menighedsforsamling vil jeg hellere tale fem ord med min forstand, så jeg kan undervise andre, end tusindvis af ord i tunger.
1CO.14.20	Venner, brug jeres forstand. I må gerne være uerfarne i ondskab, men ellers skal I tænke som modne, erfarne mennesker. 
1CO.14.21	Der står skrevet: „Jeg taler til mit folk på andre sprog og i andre tungemål, men de hører ikke efter, siger Herren.”
1CO.14.22	En tungetale er altså et tegn for de vantro, ikke for dem, der tror. Men et profetisk budskab er et tegn for dem, der tror, ikke for de vantro.
1CO.14.23	Hvis nu hele menigheden er samlet, og I alle sammen taler i tunger, og der så kommer nogle udenforstående eller ikke-troende ind, vil de så ikke tro, at I er fra forstanden? 
1CO.14.24	Men hvis I alle taler profetisk, og der så kommer nogle ikke-troende eller udenforstående ind, så vil de blive afsløret af alle og bedømt af alle. 
1CO.14.25	Deres inderste tanker bliver bragt for dagen, og så vil de falde på knæ, tilbede Gud og udbryde: „Gud er virkelig midt iblandt jer!”
1CO.14.26	Hvad følger nu heraf, venner? Når I kommer sammen, så bør I hver især komme med noget, der kan styrke fællesskabet. Én kan synge en salme, én kan undervise og én kan komme med en åbenbaring. Én kan bringe et budskab i tunger, og én kan udlægge det.
1CO.14.27	Taler nogen i tunger, så lad det være to, højst tre, hver gang—og én ad gangen. Og der skal være en til stede, som kan udlægge det. 
1CO.14.28	Hvis der ikke er det, så skal de, der taler i tunger, tie stille i menighedens forsamling. Men de må gerne tale for sig selv ind for Gud.
1CO.14.29	Er der nogle med profetisk gave til stede, så lad to eller tre af dem komme med deres budskaber, og de andre skal bedømme, hvad der bliver sagt. 
1CO.14.30	Hvis en anden får en åbenbaring, som han sidder dér midt i forsamlingen, så skal den første tie stille. 
1CO.14.31	I kan alle sammen komme til at profetere, den ene efter den anden, så alle kan lære noget og blive opmuntret og hjulpet. 
1CO.14.32	De, der får et profetisk budskab fra Gud, bestemmer jo selv, hvornår og hvordan de vil bringe det. 
1CO.14.33	Gud ønsker ikke forvirring, men fred.
1CO.14.33	Som det er skik i alle de andre kristne menigheder, 
1CO.14.34	skal kvinderne tie stille ved jeres samlinger, for det er dem ikke tilladt at tage ordet. De skal derimod underordne sig, som også Skriften siger. 
1CO.14.35	Hvis der er noget, de gerne vil lære mere om, kan de spørge deres mænd derhjemme. Det er ikke passende for en kvinde at tage ordet, når hele menigheden er samlet. 
1CO.14.36	Tror I måske, at Guds ord er udsprunget fra jer, eller at det kun er nået frem til jer?
1CO.14.37	Hvis nogen anser sig selv for at være en profet eller have åndelig indsigt, så må de også kunne forstå, at det, jeg skriver til jer, er en befaling fra Herren. 
1CO.14.38	Hvis nogen ikke anerkender det, så lad være med at anerkende dem.
1CO.14.39	Altså, venner, stræb efter at kunne profetere og forbyd ikke tungetale. 
1CO.14.40	Men sørg for, at alt sker på en god og ordentlig måde.
1CO.15.1	Kære venner, jeg vil minde jer om det budskab om Jesus, som jeg forkyndte for jer, som I tog imod, og som nu er grundlaget for jeres tro. 
1CO.15.2	Det er på grund af det budskab, I får lov at gå ind til det evige liv, hvis I da holder fast ved det ord, jeg forkyndte for jer—ellers var det forgæves, at I kom til tro.
1CO.15.3	Kernen i det budskab, jeg gav jer, sådan som jeg selv hørte det og tog imod det, er, at Kristus døde for vores synder i overensstemmelse med, hvad der står i Skrifterne, 
1CO.15.4	at han blev begravet, og at han på den tredje dag blev oprejst fra de døde, som der står i Skrifterne. 
1CO.15.5	Efter at være genopstået blev han set af Peter og senere af de Tolv samtidigt. 
1CO.15.6	Derefter blev han set af mere end 500 kristne på én gang, og selvom nogle af dem nu er sovet ind, lever de fleste. 
1CO.15.7	Siden blev han set af Jakob og derefter af alle apostlene. 
1CO.15.8	Sidst af alle fik også jeg lov at se ham, jeg, der er lige så lidt værd som et dødfødt barn. 
1CO.15.9	Jeg er jo den ringeste af alle apostlene—ja, jeg burde ikke engang kaldes apostel, for jeg har forfulgt Guds menighed. 
1CO.15.10	Men af Guds nåde er jeg blevet det, jeg er. Hans nåde over mig har heller ikke været forgæves, for jeg har arbejdet hårdere end nogen af de andre apostle. Dog er det ikke min fortjeneste, men det skyldes alene den nåde og kraft, som Gud har velsignet mig med. 
1CO.15.11	Uanset hvem, der bragte jer budskabet, jeg eller de andre, så er det det samme budskab om Jesus, vi forkynder, og det er det, I er kommet til tro på.
1CO.15.12	Når I nu har fået at vide, at Kristus opstod fra de døde, hvordan kan så nogle af jer påstå, at det slet ikke er muligt at genopstå? 
1CO.15.13	Hvis det ikke er muligt, så kan Kristus jo heller ikke være genopstået. 
1CO.15.14	Men hvis han ikke er genopstået, så er vores forkyndelse tom snak og jeres tro til ingen nytte. 
1CO.15.15	I så fald har vi afgivet falsk vidnesbyrd om Gud, for vi har sagt, at han oprejste Kristus fra de døde. Men det kan han ikke have gjort, hvis det ikke er muligt at opstå fra de døde. 
1CO.15.16	Altså, hvis døde ikke kan genopstå, så er Kristus heller ikke genopstået. 
1CO.15.17	I så fald er jeres tro værdiløs, og I har ikke fået tilgivelse for jeres synder. 
1CO.15.18	Desuden er alle de, som er sovet ind i troen på Kristus, gået fortabt, 
1CO.15.19	og vi, som har satset vores største forventninger i dette liv på Kristus, er så de ynkværdigste af alle mennesker.
1CO.15.20	Men nu 
1CO.15.21	Døden kom ind i verden på grund af ét menneske, nemlig Adam. Ligeledes blev opstandelsen fra de døde en realitet på grund af ét menneske, nemlig Kristus. 
1CO.15.22	Ligesom alle, der er af Adams slægt, skal dø, sådan skal alle, der hører Kristus til, oprejses til nyt liv. 
1CO.15.23	Det sker i en bestemt rækkefølge: Først af alle er Kristus genopstået, og når han kommer igen, skal alle de, der hører ham til, genopstå. 
1CO.15.24	Derefter kommer verdens ende, når han har fjernet enhver fjendtlig øvrighed, myndighed og magt, og når han overgiver herredømmet til Gud, Faderen. 
1CO.15.25	Det er nemlig nødvendigt, at Kristus sidder på tronen, indtil han har overvundet alle sine fjender. 
1CO.15.26	Den sidste fjende, som bliver besejret, er døden. 
1CO.15.27	Der står skrevet: „Han blev sat som hersker over alle ting.”
1CO.15.28	Når således alt er blevet underlagt Kristi herredømme, vil Sønnen selv blive underlagt Faderens herredømme. Da vil Gud være den øverste hersker over alt og alle.
1CO.15.29	Hvis de døde ikke genopstår, hvorfor lader nogle sig så døbe på vegne af dem, som er døde?
1CO.15.30	Og hvorfor skulle vi udsætte os selv for fare hver eneste dag? 
1CO.15.31	Jeg har gang på gang stået ansigt til ansigt med døden, men jeg er virkelig stolt over det, som vores Herre, Jesus Kristus, har udrettet iblandt jer. 
1CO.15.32	Hvis jeg kun havde et menneskeligt håb at støtte mig til, ville jeg så have fortsat kampen mod de bæster i Efesos? Hvis der ikke var nogen opstandelse fra de døde, kunne vi lige så godt gøre, som der står skrevet: „Lad os spise og drikke, for i morgen skal vi dø!”
1CO.15.33	Lad jer ikke føre vild. Husk på, at „Gode vaner forsvinder i dårligt selskab.” 
1CO.15.34	Kom nu til fornuft og forlad det vildspor, I er slået ind på. Det er jo en skændsel for jer, at nogle af jer er så uvidende om Gud.
1CO.15.35	Nogen vil sikkert indvende: „En død kan da umuligt genopstå? Hvad for en krop vil han stille med?”
1CO.15.36	Prøv at tænke dig om! Det sædekorn, du lægger i jorden, må dø, før det kan blive til en ny plante. 
1CO.15.37	Og den nye plante, der vokser op, er jo ikke det samme som det nøgne sædekorn, du lagde i jorden, hvad enten det nu var et hvedekorn eller et andet korn. 
1CO.15.38	Når sæden er lagt i jorden, får Gud en plante til at vokse frem efter sit design, og de forskellige slags sædekorn bliver til forskellige planter.
1CO.15.39	Ikke alle levende væsener har den samme form. Mennesker, dyr, fugle og fisk er alle forskellige. 
1CO.15.40	Desuden er der himmelske legemer og jordiske legemer. De himmelske legemer har en anden energi og udstråling end de jordiske. 
1CO.15.41	Solen har sin særlige udstråling, og månen og stjernerne deres, og den ene stjerne adskiller sig fra den anden i energi og udstråling.
1CO.15.42	Det, der sker i naturen, kan sammenlignes med det, der sker, når de døde genopstår. Det, der lægges i jorden, er forgængeligt; det, der opstår, er uforgængeligt. 
1CO.15.43	Det, der lægges i jorden, er værdiløst; det, der opstår, er herligt. Det, der lægges i jorden, er magtesløst; det, der opstår, er fuldt af kraft. 
1CO.15.44	Der lægges et fysisk legeme ned, men der opstår et åndeligt legeme. Når der findes et fysisk legeme, må der også findes et åndeligt. 
1CO.15.45	Skriften siger jo også, at den første mand, Adam, blev et levende væsen og gav det fysiske liv videre. Men den sidste Adam, Kristus, giver åndeligt liv. 
1CO.15.46	Det fysiske liv kommer først, derefter det åndelige.
1CO.15.47	Adam blev skabt af jordens muld, men Kristus kom ovenfra—fra Himlen. 
1CO.15.48	Alle mennesker har den samme slags legeme som Adam, et jordisk legeme, men alle, der hører Kristus til, vil få samme slags legeme som ham, et himmelsk legeme. 
1CO.15.49	Ligesom vi fik et jordisk legeme, skal vi også få et himmelsk legeme. 
1CO.15.50	Hør godt efter, venner: Et almindeligt menneske af kød og blod kan ikke få del i det kommende Guds rige. Det forgængelige kan ikke få del i det uforgængelige.
1CO.15.51+1CO.15.52	Lad mig fortælle jer en åbenbaring, jeg har fået med hensyn til, hvad der vil ske, når den sidste trompet lyder, og Jesus kommer igen: Vi skal ikke alle sove ind, men alle vil få et nyt legeme. Det vil ske i et nu, i et øjeblik. Når trompeten lyder, vil alle de døde kristne opstå med nye uforgængelige legemer, og vi andre, som stadig lever, vil blive totalt forvandlet. 
1CO.15.53	Det her forgængelige legeme må nødvendigvis forvandles til et uforgængeligt legeme. 
1CO.15.54	Når det sker, vil det være en opfyldelse af følgende to skriftord:
1CO.15.54	„Truslen om død er vendt til sejr!”
1CO.15.54	og
1CO.15.55	„Oh, død, hvad blev der af din sejr?
1CO.15.55	Oh, død, hvor er din brod?”
1CO.15.56	Døden bruger synden som sin dræbende brod, og synden får sin styrke fra loven. 
1CO.15.57	Men vi priser Gud, som giver os sejren over disse magter gennem Jesus Kristus, vores Herre.
1CO.15.58	Derfor, mine elskede venner: Stå urokkeligt fast og gør altid jeres yderste i tjenesten for Herren. I ved jo, at jeres arbejde for ham ikke er forgæves.
1CO.16.1	Med hensyn til indsamlingen til de kristne i Jerusalem skal I gøre det samme, som jeg har pålagt menighederne i Galatien: 
1CO.16.2	Hver søndag skal hver enkelt af jer lægge noget af sit overskud til side, så I ikke først begynder indsamlingen, når jeg kommer. 
1CO.16.3	Efter at jeg er kommet, kan I så udvælge nogle pålidelige budbringere, og jeg vil skrive et brev, som de kan få med til Jerusalem, når de tager af sted med jeres kærlighedsgave. 
1CO.16.4	Og hvis det er bedst, at jeg selv tager med, kan vi følges ad.
1CO.16.5	Jeg kommer og besøger jer, når jeg har været i Makedonien, som jeg blot rejser hurtigt igennem. 
1CO.16.6	Hos jer vil jeg gerne blive et stykke tid—måske hele vinteren—for at I kan hjælpe mig med forsyninger, før jeg fortsætter mod mit næste rejsemål. 
1CO.16.7	Denne gang ønsker jeg ikke blot at gøre et kort ophold og rejse videre med det samme. Jeg kommer for at blive en tid, hvis ellers Herren vil. 
1CO.16.8	Jeg bliver i Efesos til pinse, 
1CO.16.9	for selvom her er mange modstandere, er der åbne døre for et stort og frugtbart arbejde.
1CO.16.10	Når Timoteus når frem til jer, så tag jer godt af ham, så han ikke har noget at frygte. Han arbejder jo for Herren ligesom jeg, 
1CO.16.11	og I skal vise ham respekt. Når han tager tilbage hertil, så giv ham det, han har brug for til rejsen. Jeg vil vente på ham og hans ledsagere her.
1CO.16.12	Med hensyn til min gode medarbejder, Apollos, så havde jeg stærkt opfordret ham til at tage med på rejsen til jer sammen med de andre, men det var han ikke opsat på lige på det tidspunkt. Han vil komme, når han finder det belejligt.
1CO.16.13	Vær altid parat til Herrens genkomst og vær trofaste over for ham. Vær modige og stærke. 
1CO.16.14	Hvad I end gør, så gør det i kærlighed!
1CO.16.15+1CO.16.16	I kender jo Stefanas og hans familie og ved, at de var blandt de første, der blev kristne i provinsen Akaja. De har givet sig selv fuldt ud til tjenesten i menigheden. Jeg beder jer om at underordne jer og vise respekt over for sådanne mennesker og alle vores medarbejdere, som arbejder hårdt i tjenesten for Herren. 
1CO.16.17	Jeg blev glad for at få besøg af Stefanas, Fortunatus og Akaikos. De har afhjulpet savnet af jer, 
1CO.16.18	for de har været mig til trøst og opmuntring, ligesom de har været det for jer. Jeg håber, at I skønner på sådanne mænd.
1CO.16.19	Menighederne i provinsen Asien sender jer mange hilsener. Akvila og Priska og menigheden, som samles i deres hus, hilser jer hjerteligt i Herren. 
1CO.16.20	Også menighedens ledere sender deres særlige hilsen. Hils hinanden med et helligt kindkys.
1CO.16.21	Disse afsluttende ord skriver jeg med egen hånd. 
1CO.16.22	Den, som ikke elsker Herren, vil blive dømt. Kom snart, Herre!
1CO.16.23	Herren Jesu nåde være med jer!
1CO.16.24	Mine kærligste hilsener til jer alle i Jesu Kristi navn.
2CO.1.1	Dette brev er fra Paulus, som efter Guds vilje er apostel i tjenesten for Jesus Kristus. Jeg og min medarbejder, Timoteus, sender mange hilsener til jer, som hører til menigheden i Korinth, samt til alle de andre kristne i Akaja. 
2CO.1.2	Nåde være med jer og fred fra Gud, vores Far, og Herren Jesus Kristus.
2CO.1.3	Vi takker og priser Gud, som er Far til vores Herre, Jesus Kristus. Han er en barmhjertig Gud, der opmuntrer os på alle måder. 
2CO.1.4	Han trøster og styrker os i alle vores trængsler, så vi kan videregive hans trøst og styrke til andre, der har det svært. 
2CO.1.5	Det er jo sådan, at jo mere vi lider for Kristus, des mere giver han os af sin trøst og opmuntring. 
2CO.1.6	Når vi bliver udsat for trængsler, kommer det faktisk jer til gode! Når vi er kommet styrket igennem lidelserne, kan vi nemlig opmuntre jer til at udholde tilsvarende lidelser. 
2CO.1.7	Vi har fuld tillid til, at I vil komme styrket igennem, for vi er overbeviste om, at når I står over for sådanne lidelser, vil I få den samme trøst og hjælp, som vi har fået.
2CO.1.8	Vi kan godt fortælle jer, venner, at de trængsler, vi var udsat for i provinsen Asien, var så overvældende, at vi næsten ikke kunne holde det ud. Vi havde opgivet alt håb om at slippe levende fra det. 
2CO.1.9	Vi regnede os faktisk allerede for døde, for at vi ikke skulle tro, at vi havde nogen chance for at redde os selv. Det var kun Gud, der kunne hjælpe os, han, som endog formår at give nyt liv til de døde. 
2CO.1.10	Og han greb ind! Han reddede os fra den visse død, og vi har tillid til, at det vil han fortsat gøre, 
2CO.1.11	når I står sammen med os i bøn. Når Gud så i sin nåde redder os, vil mange mennesker lovprise ham, netop fordi så mange har bedt for os.
2CO.1.12	Vi kan med god samvittighed sige, at vores handlemåde i almindelighed og især over for jer ved Guds hjælp har været uangribelig og redelig. Det skyldes ikke verdslig visdom, men Guds nåde. 
2CO.1.13+2CO.1.14	Derfor er jeg også åben og oprigtig over for jer i mine breve. Der står ikke noget mellem linierne. Lige nu forstår I os måske ikke helt, men det er jeg sikker på, at I kommer til. På den dag, da Herren Jesus afsiger sin dom, vil I sætte pris på, hvad vi har gjort for jer, ligesom vi vil glæde os over, hvor langt I er kommet.
2CO.1.15+2CO.1.16	Da jeg var sikker på jeres forståelse og tillid, havde jeg oprindeligt regnet med at gøre ophold hos jer både på min rejse videre til Makedonien og på tilbagevejen, for at jeg kunne blive til dobbelt velsignelse for jer. Derefter kunne I så hjælpe mig videre til Judæa. 
2CO.1.17	Når jeg ikke fulgte min plan, betyder det så, at jeg ikke er til at stole på? Er jeg måske som de mennesker, der siger ja, selvom de mener nej? 
2CO.1.18	Slet ikke! Jeg mener, hvad jeg siger, og Gud er trofast, han vil hjælpe mig til at opfylde mit løfte om at besøge jer. 
2CO.1.19	Jesus Kristus, Guds Søn, som Timoteus, Silvanus og jeg har forkyndt for jer, sagde jo heller ikke ja til noget uden at gøre det. Og gennem Jesus har Gud sagt sit ja til verden, 
2CO.1.20	for alt, hvad Gud har lovet, bliver opfyldt gennem Jesus.
2CO.1.20	Derfor har vi også sagt ja til Gud, og nu lever vi til hans ære. 
2CO.1.21	Det er jo ham, der har udrustet os med sin Ånd, og det er ham, der arbejder på at grundfæste både jer og os i Kristus. 
2CO.1.22	Han har givet os Helligånden i vores hjerter som en forsmag på den herlighed, der venter os, og som et tegn på, at vi tilhører ham.
2CO.1.23	Jeg bedyrer højt og helligt og med Gud som vidne, at det var for at skåne jer, at jeg ikke besøgte jer på det planlagte tidspunkt. 
2CO.1.24	Vi er jo ikke herrer over jeres tro, men medarbejdere på jeres glæde. Det viste sig jo også, at I stod fast i troen.
2CO.2.1	Jeg besluttede altså, at jeg ikke ville aflægge endnu et smertefuldt besøg hos jer. 
2CO.2.2	Hvis jeg kom og gjorde jer kede af det, hvem skulle så gøre mig glad? Kan jeg forvente, at dem, jeg gør sørgmodige, skulle kunne opmuntre mig til gengæld? 
2CO.2.3	Altså skrev jeg et brev i stedet for. Jeg ville helst ikke komme til jer og risikere at blive nedtrykt i stedet for at blive opmuntret. Jeg er nemlig overbevist om, at I vil glæde jer over at kunne gøre mig glad. 
2CO.2.4	Jeg skrev det brev med meget uro i sindet, med tårer i øjnene og med et tungt hjerte. Jeg skrev det ikke for at gøre jer kede af det, men for at I kunne forstå, hvor meget jeg holder af jer.
2CO.2.5	Det er ikke mig, den pågældende mand har bragt sorg over, men det er stort set jer alle sammen. Det er vist ikke for meget sagt, er det? 
2CO.2.6	Men nu har han fået straf nok. 
2CO.2.7	I skal tilgive og trøste ham, ellers bliver han måske så modløs, at han går til grunde over det. 
2CO.2.8	Vis ham, at I elsker ham.
2CO.2.9	En anden grund til at jeg skrev, var, at jeg ville sætte jeres lydighed på prøve. 
2CO.2.10	Når I tilgiver ham, gør jeg det også—hvis jeg da har noget at tilgive ham for. Jeg tilgiver ham for jeres skyld og i lydighed mod Kristus, 
2CO.2.11	så at Satan ikke skal overrumple os. 
2CO.2.12	Da jeg ankom til Troas, havde jeg rig anledning til at forkynde budskabet om Kristus. 
2CO.2.13	Men jeg havde ikke fred i min ånd, fordi min kære medarbejder Titus endnu ikke var kommet tilbage med nyheder fra sit besøg hos jer. Derfor sagde jeg farvel til menigheden i Troas og rejste videre til Makedonien i håb om at møde ham der.
2CO.2.14	Og Gud være lovet. Hvor vi end går, fører han os altid i sit triumftog, fordi Kristus 
2CO.2.15	Vi er som en duft af Kristus, der stiger op til ære for Gud, både overfor dem, der frelses, og overfor dem, der fortabes. 
2CO.2.16	De, der er på vej til fortabelsen, betragter os med afsky, og det fører dem i døden, men de, der er på vej til frelsen, opfanger duften af liv, og det fører dem ind i det evige liv. Hvem er værdig og egnet til en sådan opgave? 
2CO.2.17	Vi er ikke som dem, der udnytter Guds ord til egen fordel. Nej, vi er sendt af Gud, og vi forkynder hans ord redeligt og sandt. Vi står jo til ansvar over for ham og taler de ord, vi har fra Kristus.
2CO.3.1	Begynder vi nu igen at anbefale os selv? Har vi måske som visse andre folk brug for anbefalingsbreve fra jer eller til jer? 
2CO.3.2	Nej, I er vores anbefalingsbrev. Det er skrevet i jeres
2CO.3.3	I viser med jeres liv, at I er et anbefalingsbrev fra Kristus, der er blevet til gennem vores tjeneste. Det er ikke et brev skrevet med pen og blæk, men med den levende Guds Ånd, og det står prentet dybt i jeres hjerter, ikke på stentavler.
2CO.3.4	Vi har tillid til, at Gud gennem Kristus giver os nåde og styrke til at tjene ham. 
2CO.3.5	Vi regner ikke os selv for noget særligt. De evner og færdigheder, vi har, er jo, hvad Gud har givet os. 
2CO.3.6	Det er også ham, der har gjort os til tjenere for den nye pagt, som ikke bygger på en nedskreven lov, men på Ånd. Loven bringer død, men Ånden giver liv. 
2CO.3.7+2CO.3.8	Tjenesten i den gamle pagt byggede på love, der var hugget ind i sten, og den førte til død. Da Moses kom ned fra bjerget med stentavlerne, strålede hans ansigt efter at have været i Guds nærhed, så Israels folk ikke kunne holde ud at se på ham.
2CO.3.9	Hvis den gamle pagts tjeneste var herlig, selvom den førte til, at mennesker kom under Guds dom, hvor meget herligere er så ikke den nye pagts tjeneste, der fører til, at mennesker bliver frikendt af Gud? 
2CO.3.10	I sammenligning med den overvældende herlighed i den nye pagt er den gamle pagts herlighed for intet at regne. 
2CO.3.11	Når den gamle pagts tjeneste havde herlighed over sig, selvom den var bestemt til at forsvinde, hvor meget større herlighed er der så ikke over den nye pagts tjeneste, som er kommet for at blive.
2CO.3.12	Da vi har en så stor og vedvarende herlighed, kan vi tale åbent og ærligt uden at lægge skjul på noget. 
2CO.3.13	Vi gør ikke som Moses, der skjulte sit ansigt bag et slør, så israelitterne ikke kunne se, hvordan stråleglansen forsvandt. 
2CO.3.14	I stedet for at få sandheden at vide blev folks tanker låst fast på det, der var engang. Lige til i dag ligger der et tilsvarende slør over deres tanker under oplæsningen af den gamle pagts skrifter, så de ikke forstår den dybere mening. Det slør fjernes først, når de kommer til tro på Kristus. 
2CO.3.15	Det er stadigvæk sådan, at hver gang Mosesʼ skrifter bliver læst op, er deres tanker dækket af et slør. 
2CO.3.16	Men når nogen vender sig til Herren Jesus, bliver sløret taget bort. 
2CO.3.17	Jesus har sendt Helligånden, og hvor hans Ånd er, dér er der frihed. 
2CO.3.18	Alle vi, som har fået sløret fjernet, kan nu se hans herlighed—med de begrænsninger, der hører det jordiske liv til
2CO.4.1	Da det er på grund af Guds barmhjertighed, at vi har fået lov at tjene ham, giver vi ikke op, selvom vi møder modstand. 
2CO.4.2	Vi tager afstand fra alle uetiske og lyssky metoder og forfalsker ikke Guds ord med snedige omfortolkninger. Gud er vores vidne! Vi fremlægger sandheden åbent og ærligt, så I med god samvittighed kan tro på, hvad vi siger. 
2CO.4.3	Hvis vores budskab om frelsen i Kristus virker uforståeligt for nogle, er det tegn på, at der endnu ligger et slør over deres tanker, og at de er på vej mod fortabelsen. 
2CO.4.4	Denne verdens gud, Satan, har gjort dem så blinde og vantro, at de ikke kan se det herlige lys, der stråler fra budskabet om Kristus, han, som er Guds billede.
2CO.4.5	Det er ikke vores egne idéer, vi forkynder, eller vores egen ære, vi søger. Nej, vi forkynder, at Jesus Kristus er Herre over alle mennesker, mens vi er jeres tjenere på grund af den opgave, Jesus har givet os. 
2CO.4.6	Gud, som ved skabelsen befalede, at der skulle blive lys midt i mørket, lod nemlig sit lys skinne ind i vores hjerter, så vi kunne se hans herlighed, som den er åbenbaret gennem Jesus Kristus.
2CO.4.7	Vi er som skrøbelige lerkar, hvori en vidunderlig skat er blevet lagt. På den måde kan det ses, at den overvældende kraft kommer fra Gud og ikke fra os selv. 
2CO.4.8	Vi møder modstand fra alle sider, men vi er ikke sat ud af spillet. Vi kender til at leve i uvished, men vi giver ikke op. 
2CO.4.9	Vi bliver forfulgt, men vil aldrig blive forladt. Vi er blevet slået til jorden, men ikke slået ihjel. 
2CO.4.10	Vi har ar og mærker efter pisk og har været døden nær i vores tjeneste for Jesus. Men så har vi til gengæld også oplevet hans livgivende kraft. 
2CO.4.11	Ja, vi lever i konstant livsfare for Jesu skyld med det resultat, at hans kraft bliver åbenbaret i vores dødelige legemer. 
2CO.4.12	Vores tjeneste betyder død for os, men den bringer liv til jer.
2CO.4.13	„Jeg troede, og derfor talte jeg,”
2CO.4.14	for vi ved, at den samme Gud, som oprejste Herren Jesus fra døden, vil oprejse os på samme måde og lade os stå foran sin trone sammen med jer. 
2CO.4.15	Alt det her gør vi for at tjene jer. Jo flere mennesker, der får del i Guds nåde, jo større bliver lovprisningen til Guds ære.
2CO.4.16	Derfor giver vi ikke op. Selvom vores krop efterhånden bliver nedslidt, bliver vores indre liv fornyet dag for dag. 
2CO.4.17	Vi kan bære vores nuværende trængsler, fordi de fører os frem til en evig, umådelig herlighed. 
2CO.4.18	Vi satser ikke på det, der hører den synlige verden til, men på det, der hører den usynlige verden til. Den synlige verden er jo snart forbi, men den usynlige varer evigt.
2CO.5.1	Vi har en jordisk krop som en midlertidig bolig for vores ånd. Og vi ved, at når den krop engang er gået til grunde, vil vi få et nyt, himmelsk legeme. Det bliver en evig bolig, som ikke er bygget af menneskehænder. 
2CO.5.2	Midt i alle vores kvaler med den jordiske krop længes vi efter den dag, hvor vi skal iklædes et himmelsk legeme. 
2CO.5.3	Når det sker, er vi fri for at være som afklædte ånder uden et legeme at opholde os i. 
2CO.5.4	Vores jordiske krop kan få os til at stønne og sukke, men vi vil alligevel ikke så gerne miste den. Vi længes derimod efter at blive iklædt det nye legeme, så det nuværende liv, der ender i døden, kan erstattes af det evige liv. 
2CO.5.5	Det er Guds plan for os, at vi skal få sådan et åndeligt, himmelsk legeme, og han har givet os Helligånden som en forsmag på det himmelske liv.
2CO.5.6	Derfor er vi altid ved godt mod, og vi ved, at vi er på vej hjem til Herren, selvom vi endnu en tid skal opholde os i en jordisk krop. 
2CO.5.7	Vi lever jo i tro og ikke på grundlag af det, vi kan se. 
2CO.5.8	Vi taber ikke modet, selvom vi hellere ville forlade den jordiske krop og tage hjem til Herren. 
2CO.5.9	Vi sætter en ære i at behage ham i alt, hvad vi gør, hvad enten vi er hjemme hos ham, eller vi ikke er kommet hjem endnu. 
2CO.5.10	Alle skal jo træde frem for Kristi domstol, og så vil man få belønning eller straf alt efter, hvad godt eller ondt man har gjort i sit liv her på jorden.
2CO.5.11	Det er på grund af ærefrygt for Herren, at vi søger at vinde mennesker. Gud kender os fuldt ud, og jeg håber, at I også forstår os.
2CO.5.12	Det er egentlig ikke, fordi jeg nu vil til at rose mig selv over for jer, men jeg vil gerne give jer mulighed for at rose jer af mig, så I har noget at sige til dem, der roser sig af ydre ting frem for af det, der bor i hjertet.
2CO.5.13	Da jeg havde store, åndelige åbenbaringer, tænkte jeg kun på Gud. Men når jeg skal tjene jer, tænker jeg på, hvad der er bedst for jer. 
2CO.5.14	Det er Kristi kærlighed, der får os til at gøre det, vi gør. Vi ved jo, at han døde i vores sted, og derfor er vi færdige med det gamle liv, vi levede før. 
2CO.5.15	Han døde i alles sted, for at alle, der lever, ikke længere skal leve for sig selv, men for ham, som døde og opstod for deres skyld.
2CO.5.16	Derfor ser vi ikke på mennesker på samme måde nu, som før vi blev kristne. Selv Kristus bedømte vi engang ud fra et rent menneskeligt synspunkt, men det gør vi ikke mere. 
2CO.5.17	Den, der kommer til tro på Kristus, bliver et nyt menneske. Det gamle liv er forbi, et nyt liv er begyndt. 
2CO.5.18	Det er alt sammen en gave fra Gud, der gennem det, Kristus gjorde, har forsonet os med sig selv og givet os forsoningens tjeneste. 
2CO.5.19	Sagt med andre ord: Det var Gud, som gennem Kristus tilbød fred, forsoning og fællesskab mellem sig selv og verden ved at tilgive mennesker deres synder. Og han har betroet os at bringe dette budskab om forsoning til alle mennesker. 
2CO.5.20	Vi er nu ambassadører for Kristus og taler på hans vegne. Gennem os bønfalder Gud mennesker om at blive forsonet med ham! 
2CO.5.21	Kristus var syndfri, men Gud lagde vores synd på ham, så vi derigennem kunne blive frikendt og accepteret af Gud.
2CO.6.1	Som Guds medarbejdere bønfalder vi jer om at holde fast ved Guds nåde, som I har modtaget. 
2CO.6.2	Han har jo sagt:
2CO.6.2	„I nådens time bønhørte jeg dig.
2CO.6.2	Jeg hjalp dig, da du havde brug for frelse.”
2CO.6.2	Hør efter! Nådens time er nu! Frelseren er her i dag.
2CO.6.3	Vi vil på ingen måde vække anstød hos nogen eller være årsag til kritik af tjenesten for Gud. 
2CO.6.4	Nej, alt, hvad vi gør, skulle gerne vise, at det er Gud, vi tjener. Vi har været udholdende under lidelser og vanskeligheder af enhver art. 
2CO.6.5	Vi er blevet slået, har været i fængsel og er blevet angrebet af oprørske folkemasser. Vi har slidt og slæbt, våget nætter igennem og fastet mange gange. 
2CO.6.6	Altid handler vi ud fra rene motiver, vi tænker, før vi taler, er tålmodige, viser venlighed, følger Helligåndens inspiration og viser kærlighed uden bagtanker. 
2CO.6.7	Vi forkynder sandheden og handler i Guds kraft. Vi kæmper med Guds ord som et sværd i højre hånd og med troens skjold i venstre.
2CO.6.8	Vi er blevet hædret, men også foragtet. Nogle taler godt om os, andre håner os. Nogle mener, vi vildleder folk, andre, at vi taler sandt. 
2CO.6.9	Nogle ignorerer os, mens andre anerkender os. Vi har været døden nær, og dog lever vi endnu. Vi er blevet pryglet, men dog ikke slået ihjel. 
2CO.6.10	Vi har oplevet sorg, men hele tiden glæder vi os. Vi er fattige, men vi beriger alligevel mange. Vi ejer intet, og dog har vi alt.
2CO.6.11	Kære venner i Korinth! Vi har talt frit fra leveren til jer, og I har en stor plads i vores hjerter. 
2CO.6.12	Vi ser ikke skævt til jer, men det er jer, der ser skævt til os. 
2CO.6.13	Vi elsker jer, som var I vores børn. Kan I ikke have den samme tillid og kærlighed til os, som vi har til jer?
2CO.6.14	Gør jer ikke til ét med de vantro. Kan godhed og ondskab arbejde sammen? Kan lys og mørke danne team? 
2CO.6.15	Kan Kristus og Djævelen trække i samme retning? Kan en troende og en ikke-troende være sammen om at tjene Herren? 
2CO.6.16	Er der plads til afguder i Guds tempel? I
2CO.6.16	„Jeg vil bo hos dem
2CO.6.16	og vandre rundt iblandt dem.
2CO.6.16	Jeg vil være deres Gud,
2CO.6.16	og de skal være mit folk.”
2CO.6.17	Derfor sagde han også:
2CO.6.17	„Gå væk fra dem.
2CO.6.17	Skil jer ud fra dem.
2CO.6.17	Rør ikke noget urent.”
2CO.6.17	Og den øverste Gud siger:
2CO.6.17	„Jeg vil tage imod jer
2CO.6.18	og være som en Far for jer.
2CO.6.18	I skal være mine sønner og døtre.”
2CO.7.1	Da vi nu har fået disse løfter, venner, burde vi så ikke vende os bort fra alt urent, hvad enten det har med kroppen eller ånden at gøre? Det må være vores mål at være uangribelige, så vi kan ære Gud med vores liv.
2CO.7.2	Hold op med at se skævt til os. Vi har jo ikke gjort jer uret, behandlet jer dårligt eller udnyttet jer. 
2CO.7.3	Jeg siger ikke det her for at dømme jer. Jeg har jo allerede sagt, at I har en stor plads i vores hjerter, og at vi vil stå sammen med jer i liv og død. 
2CO.7.4	Jeg skriver til jer med stor frimodighed, og jeg er stolt af jer. Hvad jeg hører om jer, har opmuntret og glædet mig meget midt i alle mine trængsler.
2CO.7.5	Da vi kom til Makedonien, havde vi heller ikke dér nogen ro på os. Vi måtte kæmpe på flere fronter, for der var den ydre modstand såvel som den indre bekymring. 
2CO.7.6	Men Gud, som styrker de nedtrykte, gav os ny styrke, da Titus kom. 
2CO.7.7	Det var ikke kun det, at han kom, der glædede os, men også, at hans besøg hos jer havde været så opmuntrende. Han fortalte, hvor meget I længes efter os, hvor bedrøvede I var over det, som var sket, og hvor loyale I var over for mig. Det glædede mig virkelig meget.
2CO.7.8	Nu fortryder jeg ikke, at jeg skrev det brev til jer, selvom det i første omgang gjorde jer kede af det. Jeg var ellers ved at fortryde, at jeg havde skrevet brevet, for jeg var klar over, at det ville gøre jer kede af det, i det mindste for en tid. 
2CO.7.9	Men nu er jeg glad for, at jeg skrev det. Jeg glæder mig ikke over jeres bedrøvelse, men over, at bedrøvelsen fik jer til at tage afstand fra det onde. I bedrøvelsen vendte I jer til Gud, og på den måde fik vores brev et positivt resultat. 
2CO.7.10	Gud kan nemlig bruge den slags bedrøvelse til at føre mennesker til omvendelse og evigt liv. Det er en bedrøvelse, man ikke ville have været foruden. Men den bedrøvelse, som udspringer af verdslig tankegang, ender i død.
2CO.7.11	Tænk på, hvad denne bedrøvelse fra Gud udrettede hos jer! I blev ivrige efter at forsvare den rette lære. I blev oprørte over den synd, der var begået, og forskrækkede over konsekvenserne. I blev ivrige efter at straffe den skyldige. Alt det, I gjorde, har nu bragt jer tilbage på den rette vej. 
2CO.7.12	Jeg skrev ikke brevet kun med henblik på den, der havde begået uretten, eller den, der var offer for uretten, men for at I selv kunne blive klar over, hvor stærk jeres loyalitet over for os og over for Gud i virkeligheden er. 
2CO.7.13	At opleve jeres loyalitet har været til stor opmuntring for os.
2CO.7.13	Oven på den opmuntring har det været os en stor glæde at se Titus være så glad. I gav ham fred i sindet med det, I gjorde. 
2CO.7.14	Jeg havde rost jer over for ham, og I gjorde ikke min ros til skamme. Jeg bestræber mig altid på at sige sandheden, så det var jo rart, at min rosende omtale af jer viste sig at være sand. 
2CO.7.15	Nu har han endnu større kærlighed til jer, for han husker, hvordan I modtog irettesættelsen med frygt og bæven, og hvordan I alle handlede i lydighed. 
2CO.7.16	Jeg glæder mig over, at jeg til enhver tid kan have tillid til jer.
2CO.8.1	Venner, jeg vil gerne fortælle jer om, hvordan Guds nåde er kommet til udtryk i menighederne i Makedonien. 
2CO.8.2	Midt i deres mange trængsler har de oplevet en overvældende glæde, og midt i deres dybe fattigdom har de vist en utrolig hengivenhed, 
2CO.8.3	for de gav ikke bare, hvad de havde råd til, men de gav meget mere, kan jeg godt fortælle jer. Og de gjorde det helt af egen fri vilje. 
2CO.8.4	De bad os indtrængende om at tage imod deres pengegave, så de kunne få lov at være med til at hjælpe de nødlidende kristne i Jerusalem. 
2CO.8.5	De gav langt mere, end vi havde kunnet forestille os. Fordi de vidste, det var Guds vilje, gav de sig selv helhjertet, først og fremmest til Herren og derefter til os.
2CO.8.6	Derfor har vi bedt Titus om at rejse ned til jer og færdiggøre den indsamling, som han tidligere satte i gang hos jer. 
2CO.8.7	Ligesom I har overflod på så mange måder, stor tro, mange forkyndere, megen kundskab, stor begejstring og stor kærlighed til os, så vis jer også rige nu, hvor det gælder om at bidrage til denne kærlighedsgave.
2CO.8.8	Det er ikke nogen ordre, jeg kommer med. Men da andre har vist stor iver efter at være med i indsamlingen, vil jeg gerne se, hvor ægte jeres kærlighed er på det her område. 
2CO.8.9	Tænk på, hvordan vores Herre, Jesus Kristus, viste sin kærlighed og nåde. Han var rig, men blev fattig for jeres skyld, for at I ved hans fattigdom kunne blive rige.
2CO.8.10	Jeg mener, det vil være godt for jer at gøre det færdigt, som I begyndte på for et år siden. Det var jo jer, der tog initiativet til at begynde en indsamling. 
2CO.8.11	Gør den nu færdig med samme iver, som I havde i begyndelsen. Giv hvad I kan! 
2CO.8.12	Hvis I giver af et villigt sind, er det ikke så vigtigt, hvor meget I har at give af. Gud vil, at I skal give af det, I har—ikke af det, I ikke har. 
2CO.8.13	Det er jo ikke meningen, at I skal lide nød for at andre kan nyde. Det er et spørgsmål om at dele ligeligt. 
2CO.8.14	I har rigeligt i øjeblikket og kan hjælpe de andre. En anden gang, når I har brug for hjælp, kan de hjælpe jer. På den måde bliver goderne ligeligt fordelt. 
2CO.8.15	Husk på, hvad Skriften siger: „De, der samlede meget, fik ikke for meget. Og de, der samlede mindre, fik ikke for lidt.”
2CO.8.16	Jeg takker Gud, fordi han har givet Titus samme inderlige omsorg for jer, som jeg selv har. 
2CO.8.17	Han var fyr og flamme, så snart jeg foreslog ham at rejse ned til jer. Han længes nemlig efter at møde jer igen. 
2CO.8.18	Sammen med ham sender vi en anden kristen medarbejder, som er anerkendt i alle menighederne på grund af sit arbejde med at forkynde det glædelige budskab. 
2CO.8.19	Desuden er han af menighederne blevet udpeget til at rejse sammen med os, så længe vi er i gang med denne pengeindsamling. Herren vil blive æret gennem indsamlingen, og den viser vores iver efter at hjælpe hinanden. 
2CO.8.20	Ved at rejse sammen kan vi undgå, at nogen vil mistænke os for at misbruge det store beløb, som er blevet os betroet. 
2CO.8.21	Det er vigtigt for os at gøre det, der er ros værd—ikke kun i Guds øjne, men også i menneskers.
2CO.8.22	Sammen med de to sender vi endnu en af vores medarbejdere, som mange gange har vist sin iver efter at tjene Herren. Nu er han ivrig efter at komme af sted, og han har stor tillid til jer efter det, jeg har fortalt om jer. 
2CO.8.23	Titus er jo min assistent, som også vil være til hjælp for jer, og de to andre er udsendt fra menighederne og gør Kristus ære.
2CO.8.24	Når de tre udsendinge kommer til jer, så vis jeres kærlighed i praksis og bevis, at vi havde ret, da vi roste jer over for dem i menighedernes påhør.
2CO.9.1	Det er næsten overflødigt, at jeg skriver til jer om denne kærlighedsgave til de kristne i Jerusalem. 
2CO.9.2	Jeg kender jo jeres iver efter at hjælpe. Det har jeg rost jer for over for menighederne i Makedonien, og jeg har sagt, at I nede i Akaja allerede for et år siden var parat til at sende en gave. Det var faktisk jeres iver efter at hjælpe, der fik mange af de andre til at slutte sig til indsamlingen. 
2CO.9.3	Jeg sender nu mine medarbejdere, for at min ros af jer ikke skal vise sig at være grundløs på det punkt. Det gør jeg, for at I kan være parate, når jeg kommer, som jeg har sagt, at I ville være. 
2CO.9.4	Hvis nogle fra menighederne i Makedonien rejser med mig ned til jer, og de så opdager, at I slet ikke er klar, når vi kommer, ville det være flovt for både jer og mig. 
2CO.9.5	Derfor mente jeg, at det var bedst, hvis mine medarbejdere rejste i forvejen, så de kan hjælpe jer til at få færdiggjort indsamlingen af den gave, som I har lovet. Lad det være en rigelig gave, så den bliver et udtryk for Guds velsignelse, ikke for nogens smålighed.
2CO.9.6	Husk på, at de, der sår sparsomt, skal høste sparsomt, men de, der sår rigeligt, skal høste rigeligt. 
2CO.9.7	I må hver især afgøre, hvor meget I vil give. Gør det ikke som en sur pligt, for Gud elsker en glad giver. 
2CO.9.8	Gud har magt til at lade sin nåde strømme ud over jer, så I altid har noget at gøre godt med, uden at I selv kommer til at mangle. 
2CO.9.9	Skriften taler på følgende måde om dem, der adlyder Gud og gør det rette:
2CO.9.9	„De giver gavmildt til dem, der er i nød.
2CO.9.9	Deres godhed vil aldrig blive glemt.”
2CO.9.10	Ligesom Gud velsigner landmandens marker, så der bliver korn til at bage brød af og såsæd til næste år, sådan vil han også velsigne det, I giver, så jeres godhed bringer megen velsignelse med sig. 
2CO.9.11	I bliver rige på alt, så I kan tjene Gud helhjertet og oprigtigt. Når vi bringer jeres gave videre, vil mange mennesker takke Gud for jer. 
2CO.9.12	For når I tjener Gud ved at dele med de nødlidende, så møder I ikke kun deres behov, men I bliver også årsag til, at mange mennesker vil takke Gud. 
2CO.9.13	Ved at gennemføre denne indsamling giver I ære til Gud, dels fordi det viser, at I er lydige over for budskabet om Kristus, dels fordi det viser jeres oprigtige omsorg for de fattige, ja over for alle mennesker, 
2CO.9.14	og dels fordi det bevirker, at de vil længes efter at have fællesskab med jer, og de vil bede for jer på grund af Guds overvældende nåde, som de oplever gennem jeres handling.
2CO.9.15	Lad os altid takke Gud, fordi han gav sin Søn—en gave langt større, end ord kan udtrykke.
2CO.10.1	Nogle af jer beskylder mig for at optræde spagfærdigt, når jeg er hos jer, men modigt, når jeg er langt væk. Jeg advarer jer med den nænsomhed og venlighed, som kendetegner Kristus selv, 
2CO.10.2	og jeg håber ikke, det bliver nødvendigt for mig at optræde modigt og stærkt for at irettesætte dem, der mener, at vi handler ud fra selviske motiver. 
2CO.10.3	Godt nok lever vi her i verden, men vi kæmper ikke med verdslige våben. 
2CO.10.4	Vi bruger ikke menneskelige metoder i den åndelige kamp, men Guds mægtige kraft, som kan nedbryde tankemæssige fæstningsværker og besejre imponerende argumenter 
2CO.10.5	og overmodige tanker, der går imod en sand forståelse af Gud. Vi tager den slags tanker til fange og fører dem ind i lydighed mod Kristus. 
2CO.10.6	Og vi er klar til at straffe dem iblandt jer, som stadig måtte være ulydige, efter at resten af jer er blevet lydige.
2CO.10.7	I ser overfladisk på tingene, men de, som véd med sig selv, at de hører Kristus til, må da kunne bedømme, at når de hører Kristus til, så gør vi det også. 
2CO.10.8	Jeg kunne godt rose mig endnu mere af den autoritet, Herren har givet os som apostle—en autoritet vi har fået for at styrke jer, ikke for at straffe jer—og jeg er ikke bange for at gøre det, hvis det bliver nødvendigt. 
2CO.10.9	Men jeg ønsker ikke, at det skal se ud, som om jeg er ude på at skræmme jer i mine breve. 
2CO.10.10	„Hans breve,” siger nogle jo, „har stor kraft og styrke, men når han selv kommer, er han svag og ikke værd at høre på.” 
2CO.10.11	De, der taler sådan, må gøre sig klart, at det vi siger på afstand i vores breve, det handler vi på, når vi er hos jer.
2CO.10.12	Misforstå mig ikke! Jeg kunne ikke drømme om at stille mig på linie med de mænd, der hele tiden anbefaler sig selv. Det er ikke klogt af dem udelukkende at sammenligne sig med hinanden og ustandselig måle sig med deres egen målestok. 
2CO.10.13	Vi ønsker ikke at forsvare os selv mere end rimeligt er. Vi holder vores tjeneste inden for de grænser, Gud har afstukket for os, og vores tjeneste over for jer ligger inden for de grænser. 
2CO.10.14	Vi går nemlig ikke for vidt, når vi mener at have det åndelige ansvar for jer. Det var jo os, der først tog helt over til Korinth med budskabet om Kristus.
2CO.10.15	Vi ønsker ikke uretmæssigt at tage æren for det arbejde, som andre har udført iblandt jer, men vi håber, at når jeres tro vokser, vil vi kunne udvide vores arbejdsfelt endnu mere, 
2CO.10.16	så vi kan forkynde budskabet om Kristus i de områder, som ligger endnu længere væk end Korinth. På den måde undgår vi risikoen for at komme til at rose os af andres arbejde. 
2CO.10.17	Skriften siger jo: „Ingen kan rose sig af andet end det, Herren har gjort.”
2CO.10.18	Det er jo ikke den, der anbefaler sig selv, der opnår anerkendelse, men den, som Herren anbefaler.
2CO.11.1	Nu håber jeg, I vil bære over med lidt tåbelig snak fra min side—ja, det gør I jo allerede! 
2CO.11.2	Gud har lagt en længsel i mit hjerte efter at beskytte jer mod åndelig utroskab. For ligesom en ung jomfru holder sig fra andre mænd i hengivenhed over for den mand, hun er forlovet med, sådan bør I være hengivne over for Kristus alene. 
2CO.11.3	Men jeg er bange for, at det skal lykkes nogle af de falske forkyndere at dreje jeres tanker bort fra den rene og enkle hengivenhed over for Kristus, ligesom Slangen narrede Eva med sin snedige overtalelsesevne. 
2CO.11.4	For hvis nogen kommer og forkynder jer en anden Jesus, end ham vi forkyndte, eller hvis I åbner jer for en anden ånd end Helligånden, som I modtog, eller hvis nogen viser jer en anden vej til frelse, så accepterer I det uden videre! 
2CO.11.5	Men jeg mener ikke, at jeg står tilbage for de „superapostle”, som optræder hos jer. 
2CO.11.6	Det kan godt være, at jeg ikke er nogen stor taler, men jeg har til gengæld et indgående kendskab til det, jeg taler om. Det er I vist også klar over, for vi har bevist det over for jer på mange forskellige måder.
2CO.11.7	Var det forkert af mig at forkynde Guds budskab uden at få betaling for det? Skulle jeg have fremhævet mig selv noget mere? Når jeg bøjede mig ned, var det for at kunne løfte jer op. 
2CO.11.8	I de andre menigheder tog jeg imod betaling, for at jeg kunne klare at betjene jer. 
2CO.11.9	Og da mine penge slap op, mens jeg var hos jer, bad jeg ikke jer om noget, men det var de kristne, som kom fra Makedonien, der gav mig, hvad jeg havde brug for. Jeg har aldrig bebyrdet jer med udgifter og vil heller ikke gøre det. 
2CO.11.10	Så sandt Kristus bor i mig, skal den ære ikke tages fra mig i provinsen Akaja. 
2CO.11.11	Hvorfor ikke? Mon det er, fordi jeg ikke elsker jer? Gud ved, hvor meget jeg elsker jer!
2CO.11.12	Jeg vil fortsat handle på den måde over for jer, for at de andre ikke skal få en chance for at prale med, at de står på linie med os. 
2CO.11.13	De er nemlig falske apostle. De er bedragere, som giver sig ud for at være sendt af Kristus. 
2CO.11.14	Det er ikke så mærkeligt, for Satan selv giver sig jo ud for at være en lysets engel. 
2CO.11.15	Derfor kan det ikke undre nogen, at de, der tjener Satan, påstår, at de tjener Gud. Men de vil få løn som forskyldt.
2CO.11.16	Nu vil jeg alligevel prale lidt. Det gør jeg ikke, for at I skal synes jeg er tåbelig, men selvom I skulle synes det, så hør alligevel på mig. 
2CO.11.17	Herren har ikke befalet mig at fremhæve mig selv, og det er sikkert tåbeligt af mig at gøre det. 
2CO.11.18	Men når så mange andre roser sig af de ydre ting, som verden ser på, så vil 
2CO.11.19	I er jo så kloge, at I gladelig tager imod nogle tåbeligheder. 
2CO.11.20	I accepterer uden videre, hvis nogen umyndiggør jer eller æder jer ud af huset, eller hvis nogen tager magten over jer, ophøjer sig selv og behandler jer med foragt. 
2CO.11.21	Jeg må med skam bekende, at 
2CO.11.21	Men når de andre nu tillader sig at prale, så lad mig også gøre det, selvom det er tåbeligt. 
2CO.11.22	De er stolte over at være hebraisktalende jøder. Det er jeg også! De siger, at de hører til Guds udvalgte folk. Det gør jeg også! De siger, at de er Abrahams efterkommere. Det er jeg også! 
2CO.11.23	De siger, at de tjener Kristus. Nu bliver jeg helt ustyrlig: Det gør jeg da endnu mere end dem! Jeg har slidt og slæbt mere end dem, og jeg har været i fængsel flere gange, end de har. Jeg er blevet pryglet mere end dem og har ofte været døden nær. 
2CO.11.24	Fem gange har jøderne givet mig de frygtelige 39 piskeslag. 
2CO.11.25	Tre gange er jeg blevet slået med stokke, og én gang er jeg blevet stenet. Tre gange har jeg lidt skibbrud, og et helt døgn har jeg drevet rundt på havet. 
2CO.11.26	Jeg har haft mange farlige rejser. Jeg har været i fare på floder, i fare blandt røvere, i fare blandt mine egne landsmænd og i fare blandt fremmede folkeslag. Jeg har været i fare i byer, i ørkener og på de oprørte have. Jeg har også været i fare midt iblandt mennesker, der gav sig ud for at være kristne. 
2CO.11.27	Jeg har slidt, lidt afsavn og haft mange søvnløse nætter. Jeg har lidt sult og tørst, og mange gange har jeg fastet. Ofte har jeg frosset og manglet tøj at tage på. 
2CO.11.28	Og oven i alt det daglige, ydre stress bekymrer jeg mig for, hvordan menighederne klarer sig. 
2CO.11.29	Er det mærkeligt, at også jeg føler mig svag? Er det mærkeligt, at også jeg fristes til at give op, når andre falder fra? 
2CO.11.30	Skal jeg endelig rose mig af noget, så lad mig rose mig af min magtesløshed. 
2CO.11.31	Gud, vores Herres Jesu Kristi Far, ved, at jeg taler sandt. Han være priset i al evighed! 
2CO.11.32	I Damaskus satte Kong Aretasʼ guvernør vagter ved byens porte for at fange mig. 
2CO.11.33	Men gennem et hul i bymuren blev jeg firet ned i en kurv og slap derfra.
2CO.12.1	Selvom det lyder som tåbeligt praleri, så lad mig alligevel gå videre og fortælle om de syner og åbenbaringer, Herren har givet mig.
2CO.12.2+2CO.12.3	For 14 år siden skete der noget for et menneske, som hører Kristus til. Han blev løftet op og ført til den tredje himmel. Jeg ved ikke om kroppen var med, eller det kun var ånden. Gud alene ved det! Dog ved jeg, hvem det menneske var. 
2CO.12.4	Han kom til Paradis, hvor han hørte ufattelige ting, som det ikke er op til et menneske at tale om. 
2CO.12.5	Den oplevelse er nok værd at fremhæve, men jeg vil ikke fremhæve det, jeg selv formår. Hvis jeg skal fremhæve noget i mig selv, bliver det kun min afmægtighed. 
2CO.12.6	Hvis jeg fik lyst til at prale af noget, kunne jeg godt gøre det uden at være en tåbe, for det ville jo være sandt. Men jeg foretrækker at lade være, for at ingen skal have højere tanker om mig, end de får ved at se og høre mig, 
2CO.12.7	ikke mindst på grund af de store åbenbaringer, jeg har fået.
2CO.12.7	For at jeg ikke skulle blive hovmodig, fik jeg derfor en „torn i kødet”, et Satans sendebud, til at slå mig i ansigtet. 
2CO.12.8	Tre gange har jeg bedt Herren om, at den måtte blive fjernet. 
2CO.12.9	Men han sagde til mig: „Min nåde er dig nok, for min kraft når sit mål gennem magtesløshed.” Derfor vil jeg hellere fremhæve min magtesløshed, for at kraften fra Kristus kan virke gennem mig. 
2CO.12.10	Derfor kan jeg se det gode ved at være magtesløs, ved at blive mishandlet og lide nød, ved at blive forfulgt og være i vanskeligheder for Kristi skyld. For når jeg er magtesløs, da er jeg stærk.
2CO.12.11	Nu blev jeg så en tåbe—men det var jer, der tvang mig til det! Kunne I ikke have sagt noget godt om mig? Selvom jeg intet er i mig selv, så står jeg ikke tilbage for jeres „superapostle”. 
2CO.12.12	Med stor udholdenhed har jeg virket som apostel iblandt jer, og beviset på min aposteltjeneste er de tegn, undere og vældige gerninger, der er sket. 
2CO.12.13	Det eneste, jeg ikke har gjort, er at ligge jer til byrde, således som jeg ellers gør i de andre menigheder. Mon I kan tilgive mig det?
2CO.12.14	Det er nu tredje gang, jeg gør mig parat til at besøge jer, og det skal stadig ikke koste jer noget. Jeg er ikke interesseret i jeres penge, men i jer selv! Det er jo ikke børnene, der skal lægge penge til side til forældrene, men forældrene, der skal sørge for børnene. 
2CO.12.15	Jeg er kun glad for at kunne give mig selv til jer. Ja, jeg vil ofre alt for jeres skyld. Elsker 
2CO.12.16	Vil I ikke indrømme, at jeg aldrig har ligget jer til byrde? Men nu siger man alligevel, at jeg var snu nok til at føre jer bag lyset og udnytte jer. 
2CO.12.17	Men hvordan? Har nogen af de medarbejdere, jeg sendte til jer, udnyttet jer? 
2CO.12.18	Jeg bad Titus om at besøge jer og sendte en anden medarbejder med. Mon Titus har udnyttet jer? Umuligt! Vi er nemlig ledet af samme Ånd og følger samme spor.
2CO.12.19	I har måske hele tiden tænkt, at vi skriver alt det her for at forsvare os over for jer? Men sådan forholder det sig ikke! Vi taler som Kristi tjenere, der skal stå til regnskab for Gud, og alt, hvad vi siger og skriver, kære venner, det gør vi for at hjælpe og styrke jer. 
2CO.12.20	Jeg er stadig bange for, at når jeg kommer til jer, vil jeg finde jer i en tilstand, som jeg ikke bryder mig om. Så vil I heller ikke blive særlig glade for at høre, hvad jeg har at sige jer! Jeg er bange for, at jeg vil blive vidne til skænderier og misundelse, vrede og egoisme, sårende ord og sladder, hovmod og oprør. 
2CO.12.21	Jeg er bange for, at Gud igen vil ydmyge mig foran jer, og at jeg kommer til at stå med bedrøvelse på grund af, at mange af dem, der tidligere har begået synder iblandt jer, ikke har vendt sig bort fra deres onde gerninger, såsom urent begær, seksuel synd og anden umoralsk opførsel.
2CO.13.1	Det er nu tredje gang, jeg kommer til jer, og det er på tide at få sagen afgjort, som der står skrevet: „Ud fra to eller tre vidneudsagn kan en sag afgøres.”
2CO.13.2	Ved mit andet besøg hos jer advarede jeg de syndige mennesker om, at hvis sagen ikke var bragt i orden, inden jeg kom næste gang, så ville jeg ikke lægge fingrene imellem. Nu er jeg på vej, og derfor gentager jeg denne advarsel over for dem, der dengang syndede, og over for alle andre, som har gjort syndige ting. 
2CO.13.3	I vil jo så gerne se bevis på, at det er Kristus, der taler gennem mig. Godt, I skal komme til at opleve, at han ikke er svag, men har magt til at straffe de skyldige. 
2CO.13.4	Godt nok så han magtesløs ud, da han blev korsfæstet, men nu lever han med Guds mægtige kraft til sin rådighed. Vi har oplevet den samme magtesløshed, som han måtte igennem, men nu lever vi sammen med ham og har Guds kraft til rådighed over for jer.
2CO.13.5	Se nøje på jeres egne liv! Prøv efter, om I virkelig lever i troen på Kristus. Hvis ikke Jesus Kristus bor i jer, består I ikke prøven! 
2CO.13.6	Jeg håber, at I kan se, at vi består prøven.
2CO.13.7	Vi beder Gud om, at I må tage afstand fra det onde. Det væsentlige for os er ikke, om 
2CO.13.8	Man kan ikke kæmpe 
2CO.13.9	Hvis I blot er stærke, er vi tilfredse med at være svage. Og vi beder specielt om, at I som menighed må blive genoprettet. 
2CO.13.10	Jeg skriver dette til jer nu i håbet om, at jeg ikke behøver at være streng over for jer, når jeg kommer, men at jeg må bruge den autoritet, som Herren har givet mig, til at styrke jer i stedet for at straffe jer.
2CO.13.11	Og nu til sidst, kære venner: Glæd jer. Sørg for, at alt kommer i orden og vær ved godt mod. Stå sammen i enhed og fred. Så vil kærlighedens og fredens Gud være med jer. 
2CO.13.12	Hils hinanden med et helligt kindkys. Alle de kristne her sender jer deres hilsener.
2CO.13.13	Herren Jesu Kristi nåde, Guds kærlighed og Helligåndens fællesskab være med jer alle!
GAL.1.1	Dette brev er fra Paulus, der er kaldet til at tjene Jesus som apostel. Min kaldelse kommer ikke fra et menneske eller en gruppe mennesker. Den kommer fra Jesus Kristus selv og fra Gud, vores Far, som oprejste ham fra de døde. 
GAL.1.2	Jeg og alle vennerne, som er sammen med mig her, sender mange hilsener til jer, som tilhører de kristne menigheder i provinsen Galatien. 
GAL.1.3	Nåde være med jer og fred fra Gud, vores Far, og Herren Jesus Kristus.
GAL.1.4	I ved, hvordan Jesus gav sit liv, for at vi kunne få tilgivelse for vores synder og blive sat fri fra de onde tanker og vaner, som hører denne verden til. Han gik i døden for os, fordi det var Guds vilje, han, som er vores Far. 
GAL.1.5	Han skal have æren i al evighed. Amen.
GAL.1.6+GAL.1.7	Jeg er chokeret over, at I så hurtigt har vendt jer fra Gud, som kaldte jer til at leve i Kristi nåde. Vi bragte jer det glædelige budskab om Jesus, men I har nu taget imod et andet budskab, som bestemt ikke er glædeligt. Der er nogen, der skaber forvirring iblandt jer ved at fordreje glædesbudskabet fra Kristus. 
GAL.1.8	Hvis nogen bringer jer et budskab, der går imod det, vi forkyndte for jer, bliver han ramt af Guds dom. Det gælder også, hvis vi selv eller en engel gør det. 
GAL.1.9	Lad mig sige det en gang til, fordi det er så vigtigt: Guds dom vil ramme enhver, der kommer med et andet budskab end det, I allerede har taget imod!
GAL.1.10	I kan godt se, at jeg ikke taler mennesker efter munden. Jeg ønsker kun at gøre Guds vilje og tjene ham. Hvis jeg bare sagde det, folk gerne vil høre, kunne jeg ikke tjene Kristus.
GAL.1.11+GAL.1.12	Jeg understreger for jer, kære venner, at det budskab, jeg har forkyndt jer, ikke er noget, som mennesker har fundet på, eller noget, jeg har lært under mine studier. Det er Jesus Kristus selv, der har åbenbaret det for mig.
GAL.1.13	I har hørt om, hvordan jeg engang levede som rettroende jøde. Jeg forfulgte de kristne af al magt og forsøgte at udrydde Guds menighed. 
GAL.1.14	Jeg var helt opslugt af at studere og følge vores jødiske traditioner, og jeg var langt mere fanatisk i min religiøse overbevisning end mine jævnaldrende. 
GAL.1.15+GAL.1.16	Men Gud besluttede at åbenbare sin Søn for mig, og da blev jeg klar over, at han, allerede før jeg blev født, havde udvalgt mig til at forkynde budskabet om Jesus for mennesker af alle folkeslag. Det gjorde han alene på grund af sin nåde og kærlighed. Da jeg fik den åbenbaring, spurgte jeg ikke straks mennesker til råds, 
GAL.1.17	og jeg tog ikke til Jerusalem for at blive belært af dem, som allerede var apostle før mig. Nej, jeg begav mig straks ud i den arabiske ødemark og vendte senere tilbage til Damaskus.
GAL.1.18	Først tre år efter, at Jesus havde vist sig for mig, tog jeg til Jerusalem for at lære apostlen Peter at kende, og jeg blev hos ham i to uger. 
GAL.1.19	Jeg så ikke noget til de andre apostle, undtagen Jesu bror, Jakob. 
GAL.1.20	Gud er mit vidne på, at det, jeg skriver her, er den absolutte sandhed. 
GAL.1.21	Efter opholdet i Jerusalem tog jeg til Syrien og Kilikien. 
GAL.1.22	De kristne menigheder i Judæa havde aldrig mødt mig personligt. 
GAL.1.23	Men de havde gentagne gange hørt, at den mand, som før i tiden forfulgte dem, nu udbredte den selv samme tro, som han før prøvede at udrydde. 
GAL.1.24	Og de takkede Gud for, hvad der var sket med mig.
GAL.2.1	14 år efter tog jeg igen til Jerusalem, denne gang sammen med Barnabas. Jeg tog også Titus med. 
GAL.2.2	Gud havde gennem en åbenbaring vist mig, at jeg skulle tage derhen. Jeg mødtes så med lederne i menigheden i Jerusalem, som alle var jødekristne, og forelagde dem det budskab, som jeg forkynder for alle folkeslagene. Det gjorde jeg for at sikre mig, at mit arbejde ikke ville blive modarbejdet af de andre og derfor være forgæves. 
GAL.2.3	Titus, som jeg havde med, var aldrig blevet omskåret, fordi han ikke er jøde. Men lederne i Jerusalem accepterede ham som en kristen uden at kræve, at han først skulle omskæres.
GAL.2.4	Jeg tog til Jerusalem, fordi nogle jøder var kommet til Antiokia og havde påstået, at man ikke kunne være kristen uden at blive omskåret. De havde sneget sig ind i menigheden under påskud af at være kristne, men de var ude på at ødelægge den frihed, vi har i Jesus, vores Frelser, og gøre os alle til slaver af de jødiske love. 
GAL.2.5	Men vi nægtede at bøje os for deres krav. At leve i Guds nåde er nemlig selve kernen i vores budskab.
GAL.2.6	Under mødet i Jerusalem blev det klart, at lederne dér ikke havde noget at indvende imod det budskab, jeg forkynder. (At disse ledere var meget ansete, er uvæsentligt for mig, for Gud vurderer ikke mennesker efter, hvilken status de har.) 
GAL.2.7	Tværtimod accepterede de fuldt ud, at Gud har givet mig den opgave at forkynde budskabet om Jesus for de andre folkeslag, mens Peter har fået til opgave at forkynde det for jøderne. 
GAL.2.8	De accepterede, at ligesom Gud står bag Peters tjeneste som apostel for jøderne, på samme måde står han også bag min tjeneste som apostel for de andre folkeslag. 
GAL.2.9	Da Jakob, Peter og Johannes, der regnes for de øverste ledere, hørte, hvordan Gud havde velsignet min tjeneste, gav de Barnabas og mig hånden på, at vi alle skulle stå sammen i tjenesten for Gud. De accepterede, at vi skulle koncentrere os om de øvrige folkeslag, mens de selv ville gå til jøderne. 
GAL.2.10	Dog bad de os om at hjælpe de fattige kristne i Jerusalem, men det har jeg også altid været mere end villig til.
GAL.2.11	Engang, da Peter var på besøg i menigheden i Antiokia, var jeg nødt til at konfrontere og irettesætte ham, for han var helt forkert på den. 
GAL.2.12	Da han først ankom, havde han intet imod at have spisefællesskab med de kristne, som ikke var jøder. Men da nogle af Jakobs jødiske bekendte fra Jerusalem kom, trak han sig tilbage fra fællesskabet med de ikke-jødiske kristne. Det gjorde han af frygt for dem, der mener, at man ikke kan være kristen uden også at være omskåret. 
GAL.2.13	De øvrige jødekristne i Antiokia fulgte Peter i hans hykleri. Ja, selv Barnabas lod sig rive med ind i det.
GAL.2.14	Da jeg så, hvordan de jødekristne ledere gik på kompromis med sandheden, irettesatte jeg Peter i alles påhør. Jeg sagde til ham:
GAL.2.14	„Selvom du er jøde, følger du jo ikke længere alle de jødiske skikke. Hvordan kan du så forlange, at de kristne, som ikke er jøder, skal antage jødiske skikke, før du kan acceptere dem?
GAL.2.15	Vi, der er født som jøder, har i modsætning til dem, der ikke er jøder, et grundigt kendskab til de jødiske love. 
GAL.2.16	Alligevel har vi indset, at mennesker ikke kan blive accepteret af Gud ved at overholde de jødiske love, men det bliver de ved at tro på, at Jesus er deres Frelser. Derfor har vi også sat vores lid til Jesus. Vi ved, at vi er blevet accepteret af Gud på grund af vores tro på Kristus og ikke ved at overholde de jødiske love. 
GAL.2.17	Nogle jøder betragter os som store syndere, fordi vi har sat de jødiske love til side for i stedet at blive accepteret på grundlag af, hvad Kristus har gjort for os. Er det sandt, at vi er store syndere, fordi vi har sat vores lid til Kristus i stedet for lovgerninger? Absolut nej! 
GAL.2.18	Det er kun, hvis jeg går tilbage og genopbygger det system af love, som jeg er blevet løst fra, at jeg virkelig er en synder.
GAL.2.19	Også 
GAL.2.20	Mit gamle liv er korsfæstet med Kristus. Jeg lever ikke, som jeg gjorde før, men nu lever Kristus i mig. Alt, hvad jeg gør, det gør jeg i troen på Guds Søn, som elskede mig og gav sit liv for mig. 
GAL.2.21	Jeg står fast på, at Gud accepterer os alene på grund af sin nåde. Hvis det var muligt at blive accepteret af Gud ved blot at overholde de jødiske love, så døde Kristus jo til ingen nytte!”
GAL.3.1	I tåbelige galatere, hvordan kunne I komme sådan på afveje? Har nogen forhekset jer? Har vi ikke klart fortalt jer om Kristi død på korset? 
GAL.3.2	Sig mig engang: Modtog I Helligånden, fordi I var gode til at overholde de jødiske love? Eller var det, fordi I greb om budskabet i tro? 
GAL.3.3	Er I virkelig så tåbelige? I begyndte jeres kristenliv så godt i Åndens kraft. Vil I nu forsøge at fuldføre det ved jeres egne anstrengelser? 
GAL.3.4	I har allerede været udsat for megen forfølgelse, siden I blev kristne. Har det hele været til ingen nytte? 
GAL.3.5	Når Gud giver jer sin Ånds kraft og gør mirakler iblandt jer, er det så, fordi I er gode til at overholde de jødiske love, eller fordi I tror på det budskab, I fik fortalt?
GAL.3.6	Tænk på, at Abraham havde tro til Gud, og det var derfor, Gud accepterede ham.
GAL.3.7	I skal vide, at det er dem, der har tro som Abraham, der er de sande børn af Abraham. 
GAL.3.8	Skriften har for længe siden gjort det klart, at Gud ville acceptere alle folkeslag på grund af deres tro. Det kan man se af det løfte, Gud gav Abraham, nemlig: „Gennem dig vil alle folkeslag blive velsignet.”
GAL.3.9	Derfor vil alle, der har den samme tillid til Gud, som Abraham havde, også opnå den samme velsignelse, som Abraham opnåede.
GAL.3.10	Alle, som prøver at blive accepteret af Gud på grundlag af lovgerninger, lever under Guds dom. Der står jo skrevet: „Enhver, som ikke holder fast ved og handler efter alt, hvad der er skrevet i denne lovbog, kommer under Guds dom.”
GAL.3.11	Det skulle være klart for enhver, at ingen opnår det evige liv ved at overholde alle lovene. Der står jo skrevet: „Den retskafne får livet ved sin tro.”
GAL.3.12	Men den jødiske lov bygger ikke på tro, men på overholdelse af alle lovene. Der står jo skrevet: „Den, der overholder alle disse love, vil få livet derved.”
GAL.3.13	Nu har Kristus frikendt os fra den dom, som følger af ikke at kunne overholde alle lovene. Det gjorde han ved selv at gå ind under dommen i stedet for at lade dommen ramme os. Da Jesus døde på korset, oplevede han Guds dom, for der står skrevet: „Den, der hænges op på et stykke træ, er under Guds dom.”
GAL.3.14	Da Jesus døde i stedet for os, nåede den velsignelse, som var lovet Abraham, ud til alle folkeslagene. Det betyder også, at det er ved tro, vi modtager Helligånden, som blev lovet os.
GAL.3.15	Lad mig prøve at forklare det for jer ved at bruge et dagligdags eksempel. Når et testamente først er underskrevet og gjort retsgyldigt, kan ingen føje noget til eller trække noget fra. 
GAL.3.16	Sådan er det også med pagten mellem Gud og Abraham. Guds pagt med Abraham indeholdt et løfte om, at en af hans efterkommere ville blive til stor velsignelse. Skriften siger ikke „og dine efterkommere”, som om det gjaldt mange, men „og en af dine efterkommere”,
GAL.3.17	Det, jeg mener, er, at det løfte om velsignelse, som pagten med Abraham indeholdt, blev ikke trukket tilbage, da Gud 430 år senere oprettede en pagt med hele Israels folk, lovens pagt. 
GAL.3.18	Gud gav et løfte til Abraham på grundlag af sin nåde. Men hvis løftet om velsignelse bliver opfyldt ved, at man overholder loven, så er der ikke længere tale om et løfte, som opfyldes ved Guds nåde.
GAL.3.19	Hvad er så formålet med loven? Den blev nødvendig på grund af menneskers ondskab, og den skulle være i kraft, indtil den efterkommer, som løftet talte om, var kommet. Jødernes lov blev givet til Moses med engles hjælp, og Moses var som et mellemled mellem Gud og folket. 
GAL.3.20	Gud gav ikke sine love direkte til folket. Men da han gav sit løfte til Abraham, skete det direkte, for Gud er ikke afhængig af et mellemled.
GAL.3.21	Er loven da i modstrid med Guds løfter? Selvfølgelig ikke! Havde der eksisteret et sæt lovregler, som kunne give evigt liv, så ville man kunne blive accepteret af Gud ved at overholde de regler. 
GAL.3.22	Men det kan ikke lade sig gøre, for Skriften siger, at alle mennesker er under syndens magt.
GAL.3.23	Indtil det at tro på Kristus blev en mulighed, levede vi jøder som i et fangenskab og blev bevogtet af loven. 
GAL.3.24	Den skulle holde os i skak, indtil Kristus kom, og vi dermed kunne blive accepteret af Gud på grundlag af vores tro på ham. 
GAL.3.25	Og nu, da vi 
GAL.3.26	Gennem jeres tro på Jesus er I alle blevet Guds børn. 
GAL.3.27	Alle I, som blev døbt til at tilhøre Kristus, har iklædt jer Kristus. 
GAL.3.28	Der er opstået en helt ny enhed mellem jøder og grækere, slaver og frie folk, mænd og kvinder. Vi er alle blevet ét på grund af vores fælles tro på Kristus. 
GAL.3.29	Da I nu tilhører Kristus, er I også åndeligt set børn af Abraham, og I er blevet medarvinger til det, som Gud for længe siden lovede Abraham.
GAL.4.1+GAL.4.2	Lad mig bruge et eksempel. Tænk på et lille barn, som er arving til al sin fars ejendom. Indtil barnet når den myndighedsalder, som faderen forud har bestemt, har det ingen rettigheder over arven og kan derfor sammenlignes med faderens slaver. Barnet er under opsyn af en værge, og arven er i andres varetægt indtil det rette tidspunkt. 
GAL.4.3	Sådan er det også med os. Indtil Kristus kom, levede vi som umyndige børn. Vi levede som slaver af religiøse regler og denne verdens tankegang. 
GAL.4.4+GAL.4.5	Men da den tid kom, som Gud forud havde fastsat, sendte han sin Søn her til jorden, født af en kvinde. Kristus gik ind under den jødiske lovs herredømme for at kunne løskøbe os fra at være slaver af den og give os de fulde rettigheder som Guds sande børn.
GAL.4.6	Da I nu er blevet Guds børn, har Gud givet jer sin egen Søns Ånd, og det er den Ånd, som gør, at vi kan kalde Gud vores Far. 
GAL.4.7	Altså er I ikke længere slaver, men børn af Gud. Men når I er børn, er I også retmæssige arvinger til alt, hvad Gud har til sine børn.
GAL.4.8	Før i tiden var I slaver af afguder og ting, der ikke kommer fra den sande Gud. I kendte ham jo ikke dengang. 
GAL.4.9	Men nu kender I Gud, ja endnu mere: I er kendt af Gud. Hvorfor vil I så vende tilbage til et liv styret af ineffektive lovregler og nytteløse anstrengelser? Vil I gerne være slaver af dem igen? 
GAL.4.10	I går højt op i reglerne for de ugentlige, månedlige og årlige jødiske ceremonier og fester. 
GAL.4.11	Jeg er bange for, at mit arbejde hos jer har været forgæves. 
GAL.4.12	Kære venner, jeg beder jer inderligt om at leve, som jeg gør—i frihed fra disse ting—for jeg er blevet som jer ikke-jøder—frigjort fra de jødiske lovregler.
GAL.4.12	I tog så venligt imod mig, da jeg kom til jer første gang. 
GAL.4.13	I husker jo nok, at det var min fysiske svaghed, der blev anledningen til, at jeg første gang fortalte jer om Jesus. 
GAL.4.14	Men selvom jeg så ynkelig ud, viste I hverken foragt eller afsky for mig. I tog imod mig som Guds sendebud, ja, som havde jeg været Frelseren Jesus selv. 
GAL.4.15	I var så glade og lykkelige dengang. Hvor er den glæde henne i dag? Jeg husker jeres kærlighed til mig. I ville endog have revet jeres øjne ud og givet dem til mig, hvis det havde været muligt. 
GAL.4.16	Mon I nu bliver vrede på mig, fordi jeg siger jer sandheden?
GAL.4.17	De mennesker, som ønsker, at I skal følge de jødiske lovregler, gør alt, for at I skal komme over på deres side. De tænker ikke på, hvad der er bedst for jer, men kun på at trække jer væk fra os, så I kan blive lige så ivrige efter at følge reglerne, som de selv er. 
GAL.4.18	Det er fint at være ivrig, hvis det altså er efter at gøre det rigtige. Det burde I altid være, ikke kun når jeg er hos jer. 
GAL.4.19	Åh, mine elskede børn, jeg føler en dyb smerte for jer, som om jeg var i fødselsveer. Jeg kæmper for, at I må komme til at ligne Kristus mere og mere. 
GAL.4.20	Jeg ville ønske, at jeg var hos jer nu, så jeg kunne udtrykke mig klarere og bedre vide, hvad jeg skal sige. Jeg ved snart ikke, hvad jeg skal tænke om jer.
GAL.4.21	Sig mig engang, I som så gerne vil følge de jødiske lovbøger, ved I egentlig, hvad der står i dem? 
GAL.4.22	Der står blandt andet, at Abraham fik to sønner. Den ene blev født af slavekvinden Hagar, den anden af hans kone Sara, den frie kvinde.
GAL.4.23	Slavekvindens søn blev født som følge af menneskelige planer. Den frie kvindes søn blev født som følge af et løfte fra Gud. 
GAL.4.24	Den historie har en dybere betydning. De to kvinder symboliserer de to pagter mellem Gud og mennesker. Lovens pagt, som Gud oprettede med Israels folk på Sinaibjerget, svarer til slavekvinden Hagar. Den pagts „børn” lever som slaver. 
GAL.4.25	Sinaibjerget i Arabien symboliserer det jordiske Jerusalem, som er centrum for de jøder, der lever som slaver af loven. 
GAL.4.26	Den frie kvinde, Sara, er symbol på det himmelske Jerusalem, og hendes „børn” lever i frihed. Hun er „mor” til alle os, som tror på Kristus. 
GAL.4.27	Der står jo skrevet:
GAL.4.27	„Glæd dig, du kvinde, som ikke kan få børn.
GAL.4.27	Bryd ud i jubel, du, som ikke kender til veer.
GAL.4.27	Den tilsidesatte hustru får masser af børn,
GAL.4.27	langt flere end hende, der har manden.”
GAL.4.28	I, som er kristne, ligner Saras søn, Isak, idet jeres åndelige fødsel er et resultat af Guds løfte til Abraham. 
GAL.4.29	Men det samme som skete dengang, sker også i dag. De, som er „født” i kraft af menneskelig tankegang, forfølger dem, som er „født” i kraft af Helligånden. 
GAL.4.30	Det har Skriften også noget at sige om: „Jag slavekvinden og hendes søn bort, for slavekvindens søn må aldrig få del i den frie søns arv.”
GAL.4.31	Altså er vi ikke født til at leve i slaveri, men til at leve i frihed.
GAL.5.1	Kristus har sat os i frihed, for at vi skulle blive ved med at leve i frihed. Derfor skal I stå fast på jeres frihed og ikke lade jer skubbe tilbage til en slavetilværelse.
GAL.5.2	Hør hvad jeg, Paulus, siger til jer: Hvis I lader jer omskære for at få Gud til at acceptere jer, så gavner Kristi død jer ikke. 
GAL.5.3	Jeg vil sige det helt klart til ethvert menneske, som lader sig omskære for at blive som jøderne: Så er du også nødt til at overholde alle de jødiske lovregler! 
GAL.5.4	I, der søger at blive accepteret af Gud ved at følge de jødiske love, har afbrudt forbindelsen med Kristus. I har sagt nej til Guds nåde! 
GAL.5.5	Vi, der tror på Kristus, ser med stor forventning og forvisning frem til at blive accepteret af Gud på grund af vores tro. Den overbevisning har vi fra Helligånden. 
GAL.5.6	For os, der tilhører Jesus Kristus, gør det ingen forskel, om et menneske er omskåret eller ej. Det eneste, der betyder noget, er den tro, der leves ud i kærlighed.
GAL.5.7	Det gik ellers så godt med jeres liv som kristne. Hvem har overtalt jer til at forlade sandheden? 
GAL.5.8	En sådan overtalelse kommer bestemt ikke fra ham, der kaldte jer til at leve i nåden. 
GAL.5.9	Pas på! En smule surdej kan gennemsyre hele dejen! 
GAL.5.10	Men jeg tror nu alligevel på, at I vil være enige med mig. Så megen tiltro har jeg til Herren. Og de, der skaber forvirring iblandt jer, vil komme til at bøde for det, hvem de end er.
GAL.5.11	Kære venner, hvis jeg stadig forkyndte, at man skulle omskæres for at blive accepteret af Gud, så ville jøderne straks holde op med at forfølge mig. Så behøvede jeg heller ikke at forkynde det budskab om korset, der er dem så meget imod. 
GAL.5.12	Gid de, der forvirrer jer med deres snak om omskærelse, ville lemlæste sig selv.
GAL.5.13	Kære venner, I er kaldet til et liv i frihed fra lovgerninger. Men misbrug ikke friheden. Gør den ikke til en undskyldning for at handle selvisk. Nej, I skal tjene hinanden i kærlighed. 
GAL.5.14	Hele loven er samlet i én befaling, nemlig kærlighedsbudet: Du skal elske din næste som dig selv.
GAL.5.15	Hvis I altid kritiserer og bagtaler hinanden, så ender det med, at I ødelægger hinanden. 
GAL.5.16	Nej, I skal leve jeres liv efter Helligåndens vejledning, siger jeg. På den måde kan I undgå at føre jeres selviske tilbøjeligheder ud i livet. 
GAL.5.17	Jeres selviske vilje og Guds Ånds vilje trækker jo i hver sin retning. De ligger altid i konflikt med hinanden, så I risikerer at blive lammet i jeres handlinger. 
GAL.5.18	Men hvis I virkelig er ledt af Helligånden, behøver I ikke loven til at holde styr på jer.
GAL.5.19+GAL.5.20+GAL.5.21	Folks ugudelige og egoistiske handlinger er velkendte, som for eksempel: Seksuel synd, umoral og perversitet; afgudsdyrkelse og okkultisme; had, skænderier og misundelse; hidsighed og selviske ambitioner; klikedannelse og jalousi; drukkenskab og orgier. Jeg har sagt det før, men siger det gerne igen: De, der lever på den måde, vil ikke få adgang til det kommende Guds rige.
GAL.5.22+GAL.5.23	Men det, Helligånden frembringer i os, er: Kærlighed, glæde og fred; tålmodighed og hjælpsomhed; godhed og troskab; nænsomhed og selvbeherskelse. Ingen lov forbyder den slags ting.
GAL.5.24	De, som lever deres liv med Kristus som Herre, har korsfæstet det gamle liv med dets egoisme og begær. 
GAL.5.25	Da Guds Ånd har givet os et nyt liv, må vi også følge Åndens vejledning.
GAL.5.26	Lad os ikke være selvglade. Det provokerer og skaber misundelse.
GAL.6.1	Hvis nogen af jer kommer til at gøre et fejltrin, skal I andre, som er stærkere i Ånden, hjælpe vedkommende op igen, men gør det nænsomt. Glem ikke, at det kunne have været jer selv, som faldt for en fristelse. 
GAL.6.2	Vær med til at bære hinandens byrder. På den måde opfylder I Kristi kærlighedslov.
GAL.6.3	Hvis I tror for meget om jer selv, bedrager I jer selv. 
GAL.6.4	I må hver især vurdere jeres egne handlinger. Er I tilfredse med dem, kan I være glade. Men lad være at sammenligne jer med hinanden. 
GAL.6.5	I må tage det ansvar på jer, som I hver især har fået.
GAL.6.6	De, der modtager undervisning i Guds ord, bør dele alt godt med dem, der underviser dem.
GAL.6.7	Bedrag ikke jer selv. Tag ikke Guds godhed for givet, for hvad et menneske sår, skal det også høste. 
GAL.6.8	De, der investerer i deres eget selviske begær, vil høste død og ødelæggelse, men de, der investerer i det, som Helligånden ønsker, vil høste evigt liv ved Helligånden. 
GAL.6.9	Lad os ikke blive trætte af at gøre det rette, for det vil resultere i en rig høst, når tiden er inde, blot vi ikke giver op. 
GAL.6.10	Lad os derfor bruge enhver anledning til at gøre godt mod alle mennesker, men især mod dem, vi hører sammen med i troen på Kristus.
GAL.6.11	Det her skriver jeg selv.
GAL.6.12	De, der gerne vil gøre jøderne tilpas, prøver at tvinge jer til at blive omskåret. De ønsker nemlig ikke at blive forfulgt på grund af budskabet om, at Gud accepterer mennesker alene ved tro på Kristus, uden omskærelse. 
GAL.6.13	De jødekristne, som lægger så meget vægt på omskærelse, overholder ikke selv alle de jødiske love, men de vil gerne have jer omskåret, så de kan prale af jeres omskærelse over for andre jøder. 
GAL.6.14	Men hvis jeg skal prale af noget, bliver det kun af, at Jesus Kristus, vores Herre, døde på korset for vores skyld. På grund af hans død er verden som død for mig, og jeg er som død for verden. 
GAL.6.15	Om man er omskåret eller ej har intet at gøre med at blive accepteret af Gud. Det, der betyder noget, er, om et menneske har modtaget det nye, åndelige liv.
GAL.6.16	Alle, som følger disse anvisninger, vil opleve Guds fred og barmhjertighed. De udgør det sande Israel, Guds folk.
GAL.6.17	Lad ingen volde mig flere bryderier. Det er jo mig og ikke de omtalte folk, der går rundt med ar på kroppen, og det gør jeg, fordi jeg fortæller om Jesus.
GAL.6.18	Herren Jesu Kristi nåde være med jeres ånd. Amen.
EPH.1.1	Kære trofaste medkristne i Efesos.
EPH.1.2	Nåde være med jer og fred fra Gud Fader og fra Herren Jesus Kristus.
EPH.1.3	Vi takker og priser Gud, som er Far til vores Herre, Jesus Kristus. Han har jo gennem Kristus velsignet os med alle Himlens åndelige velsignelser.
EPH.1.4+EPH.1.5	Allerede i tidernes morgen besluttede Gud på grund af sin kærlighed og efter sin egen fuldkomne plan, at han gennem Jesus Kristus ville gøre os til sine børn. Endnu før han grundlagde universet, udvalgte han os til at få lov at stå som rensede og skyldfri foran ham i kraft af, hvad Kristus ville gøre for os. 
EPH.1.6	Og nu priser vi Gud for den fantastiske nåde, han viste imod os ved at ofre sin elskede Søn, 
EPH.1.7	for da Kristus døde i vores sted, blev vi løskøbt og alle vores synder tilgivet. Så storslået er Guds nåde. 
EPH.1.8	Den udøste han over os i rigt mål tillige med al mulig visdom og indsigt. 
EPH.1.9+EPH.1.10	Han besluttede af egen fri vilje at gøre os bekendt med det mysterium, som hans frelsesplan hidtil har været. Når tiden er inde, vil han fuldføre sin plan ved at lægge alle ting i himlen og på jorden ind under Kristi herredømme. 
EPH.1.11	Gud gennemfører alt, hvad han har sat sig for, og han har for længst bestemt, at vi gennem Kristus skulle blive hans ejendomsfolk. 
EPH.1.12	Vi jøder har i lang tid set frem til, at Messias skulle komme en dag, og nu kan vi fryde os over hans herlige frelsesplan. 
EPH.1.13	Men også I ikke-jøder har hørt sandhedens ord, budskabet om frelse. I er kommet til tro på Kristus og er blevet beseglet med Helligånden, som Gud lovede at sende. 
EPH.1.14	Helligånden giver os en forsmag på alt det, vi vil få i eje, når vi som Guds ejendomsfolk opnår den endelige befrielse. Lad os lovprise den herlige Gud, vi har.
EPH.1.15	Da jeg har hørt om jeres tro på Herren Jesus
EPH.1.16	kan jeg ikke lade være med igen og igen at takke Gud for jer i mine bønner. 
EPH.1.17	Og jeg beder om, at vores Herres, Jesu Kristi, Gud, vores vidunderlige Far, vil give jer åndelig visdom og åbenbaring, så I fuldt ud kan forstå alt, hvad I har fået adgang til gennem Kristus. 
EPH.1.18	Jeg beder om, at det må blive klart for jer, hvor stor en forventning vi lever i, hvor stor en herlighed der venter os, som hører ham til, 
EPH.1.19+EPH.1.20	og hvor umådelig stor den kraft er, som står til rådighed for os, der tror på ham. Det er den samme mægtige kraft, som Gud brugte til at oprejse Kristus fra de døde, hvorefter han gav ham pladsen ved sin højre hånd i den himmelske verden. 
EPH.1.21	Kristus er nu Herre over alle myndigheder, autoriteter, magter og herskere, ja over enhver autoritet i denne verden såvel som i den kommende. 
EPH.1.22	Gud har lagt alle ting under hans herredømme og på alle områder gjort ham til leder
EPH.1.23	der udgør hans legeme. Han, som fører alt til fuldendelse på alle områder, når sin egen fuldendelse gennem enheden med sin menighed.
EPH.2.1	Engang var I åndeligt set døde på grund af jeres synd og oprør mod Gud. 
EPH.2.2	I fulgte strømmen og lod jer lede af tidsånden. I fulgte herskeren over de onde åndsmagter, den ånd, som stadig styrer dem, der lever i oprør mod Gud. 
EPH.2.3	Sådan har vi været alle sammen. Vores livsstil afspejlede de lidenskaber, der beherskede os, og vi gjorde alt, hvad vores lyster og tanker lokkede os til. Af natur var vi som alle andre under Guds vrede og dom.
EPH.2.4+EPH.2.5	Men Gud er fuld af barmhjertighed. I sin store kærlighed gav han os, som var åndeligt døde midt i vores synder, et helt nyt liv sammen med Kristus—men husk, at det kun er ved hans nåde, I fik del i det evige liv! 
EPH.2.6	Ikke alene har vi fået et nyt liv gennem Kristus, men vi har fået plads ved siden af ham i den himmelske verden. 
EPH.2.7	Hvad Kristus har gjort for os, vil for altid være en demonstration af Guds fantastiske nåde og godhed. 
EPH.2.8	Ved Guds nåde er I frelst i kraft af jeres tro på Kristus. Det er ikke jeres egen fortjeneste, men en gave fra Gud. 
EPH.2.9	Det er ikke en belønning for gode gerninger, og derfor er der heller ingen, der har noget at prale af. 
EPH.2.10	Gud har gjort os til det, vi er. Vi er nye skabninger i Jesus Kristus, så vi kan gøre de gode gerninger, som Gud i forvejen har lagt til rette for os.
EPH.2.11	I ved, at jøderne altid har betragtet sig selv som Guds særlige folk, og I andre blev ikke regnet for noget, fordi I ikke har det ydre tegn, som omskærelsen er, og derfor ikke hørte med til Guds folk. 
EPH.2.12	I levede engang uden kendskab til den Messias, som skulle komme, og havde ikke adgang til de fordele, jøderne havde som Guds folk. I stod som fremmede over for de løfter, Gud havde givet i sine pagter. I levede uden håb og havde ingen Gud, I kunne vende jer til for at få hjælp. 
EPH.2.13	Men nu er det anderledes. Nu tilhører I Jesus, som er Messias. I, som engang var langt borte fra Gud, er nu kommet tæt på ham, for Messias døde jo også for jeres skyld.
EPH.2.14	Det er ham, der har skabt fred mellem os. Ved sin lidelse og død gjorde han de to parter til ét og nedbrød den mur af fjendskab, der tidligere adskilte os. 
EPH.2.15	Han afskaffede den jødiske lov med dens bud og forskrifter for at kunne gøre de to parter til ét og skabe en helt ny menneskehed, der ved tro på ham har fundet fred. 
EPH.2.16	Hans mål var at forsone begge parter med Gud gennem sin død på korset, fjerne det gamle fjendskab mellem os og gøre os til ét. 
EPH.2.17	Han kom med budskabet om fred både til os jøder, der kendte Gud i forvejen, og til jer, som var langt borte fra Gud. 
EPH.2.18	I kraft af at høre Kristus til har begge parter nu adgang til Faderen gennem én og samme Helligånd. 
EPH.2.19	Altså er I ikke længere fremmede og udenforstående, men hører med til Guds nye folk.
EPH.2.20	Guds menighed er ligesom en bygning, der bliver opført på et solidt fundament, som lægges af apostlene og profeterne med Jesus Kristus som den altafgørende hjørnesten. 
EPH.2.21	I kraft af at Jesus er menighedens Herre, sammenføjes de forskellige dele af bygningen og opbygges til et helligt Guds tempel. 
EPH.2.22	Og i kraft af ham er I også blevet en del af den bygning, der er en ny, åndelig bolig for Gud.
EPH.3.1	Jeg, Paulus, sidder nu i fængsel, fordi jeg tjener Jesus Kristus og har forkyndt budskabet om ham for jer og andre ikke-jøder. 
EPH.3.2	Som I ved, har Gud givet mig den opgave at bringe budskabet om hans nåde til de ikke-jødiske folkeslag. 
EPH.3.3	Jeg har allerede kort omtalt den frelsesplan, som hidtil har været et mysterium for jøderne, men som Gud har åbenbaret for mig. 
EPH.3.4	Når I læser det, jeg her skriver, kan I forstå, at Gud har givet mig indsigt i sin plan angående Messias. 
EPH.3.5	Han indviede ikke de tidligere generationer i denne plan, men nu har han gennem Helligånden åbenbaret den for sine hellige apostle og profeter. 
EPH.3.6	Planen går ud på, at også de, som ikke er jøder, nu ved tro på Kristus kan få del i Guds løfter. De bliver en del af Kristi legeme og får deres andel i alt det, Gud har lovet at give sine børn.
EPH.3.7	Gud greb ind i mit liv med sin vældige kraft, og i sin nåde gav han mig det privilegium at tjene ham ved at forkynde det glædelige budskab om Jesus. 
EPH.3.8	Tænk engang! Jeg, som er den ringeste af alle Guds børn, har fået lov til at fortælle alle folkeslagene om de ufattelige, åndelige rigdomme, de har adgang til gennem Kristus. 
EPH.3.9	Gud, som er alle tings skaber, har haft sin frelsesplan klar fra tidernes morgen, men først nu er den blevet åbenbaret, og det blev min opgave at klargøre denne plan for alle
EPH.3.10	Gennem effektueringen af den plan er menigheden i stand til at demonstrere de mange facetter af Guds fantastiske visdom over for de himmelske magter og autoriteter. 
EPH.3.11	Hele denne evige plan har sit centrum i Jesus Kristus, vores Herre, og det er ham, der førte planen ud i livet. 
EPH.3.12	Alle vi, som tror på ham, kan nu frimodigt og tillidsfuldt komme frem for Gud. 
EPH.3.13	Derfor skal I ikke tabe modet over det, jeg må lide for jeres skyld. I skal hellere føle jer beæret over, at jeg er villig til at lide for at bringe jer ikke-jøder det glædelige budskab.
EPH.3.14	Når jeg tænker på storheden og visdommen i Guds frelsesplan, må jeg bøje mine knæ for Faderen i taknemmelighed og lovprisning. 
EPH.3.15	Han er et forbillede for ethvert faderforhold i Himlen og på jorden. 
EPH.3.16	Jeg beder om, at Gud ved sin Helligånd og i kraft af sin mægtige herlighed vil give jer stor indre styrke, 
EPH.3.17	og om, at jeres tro på Kristus må være af en sådan art, at han kan have fast bopæl i jeres hjerter. Jeg beder også om, at I må blive fast forankret i hans kærlighed, 
EPH.3.18	så I sammen med alle de andre kristne kan forstå, hvor bred og lang og høj og dyb den er.
EPH.3.19	Jeg beder om, at I virkelig må kunne tage imod Kristi kærlighed, der overgår menneskelig fatteevne, så I fuldt ud kan opleve alt det, Gud har til jer.
EPH.3.20+EPH.3.21	Gud virker gennem os med sin kraft og kan gøre meget mere, end vi beder om eller forstår. Lad os som hans menighed til enhver tid, både nu og i al evighed, give ham ære for, hvad han har gjort muligt gennem Jesus, som er Messias. Amen.
EPH.4.1	Jeg, som nu sidder fængslet her, fordi jeg tjener Herren, bønfalder jer om at leve det kald værdigt, som I har modtaget. 
EPH.4.2	Vær ydmyge og imødekommende. Vær tålmodige og bær over med hinanden i kærlighed. 
EPH.4.3	Gør alt for at fastholde den enhed, som Helligånden skaber, og den fred, som binder os sammen. 
EPH.4.4	Vi er jo dele af det samme legeme og har fået den samme Ånd, ligesom vi har den samme stærke forventning om en herlig fremtid. 
EPH.4.5	Der er kun én Herre, én tro, én dåb 
EPH.4.6	og én Gud, som er Far for os alle. Han står over os alle, virker gennem os alle og bor i os alle.
EPH.4.7	Kristus har delt ud af sine åndelige gaver til os, og vi har hver især fået nåde til at tjene ham i overensstemmelse med hans plan. 
EPH.4.8	Det hedder jo: „Han steg op til det høje, frigav fanger og gav menneskene gaver.”
EPH.4.9	Når der står, at han steg op, må det betyde, at han først var steget ned til jordens nederste regioner.
EPH.4.10	Og han, som steg ned, er den samme som steg op, højt over himmelrummet, for at bringe alt til fuldendelse.
EPH.4.11	Kristus gav os apostle, profeter, evangelister, hyrder og lærere. 
EPH.4.12	Deres opgave er at træne de kristne til at udføre hver deres tjeneste, så Kristi legeme kan styrkes og udvikles, 
EPH.4.13	indtil vi alle når frem til enhed i troen på og forståelsen af Guds Søn, til en sådan grad af åndelig modenhed, at vi fuldt ud kan repræsentere Kristus.
EPH.4.14	Målet er, at vi ikke længere skal være ustabile som en båd, der kastes hid og did af vinden, eller være som godtroende børn. Lad os ikke blive vildledt af menneskers snedige påhit og falske lærdomme. 
EPH.4.15	Nej, i trofasthed overfor sandheden og i kærlighed til hinanden skal vi vokse op til at ligne Kristus på enhver måde. Det er jo ham, der er hovedet for legemet, 
EPH.4.16	og under hans ledelse sammenføjes det og vokser i kærlighed, idet hver enkelt del udfører sin specielle opgave og derved hjælper til at knytte det hele sammen til en enhed.
EPH.4.17	På Herrens vegne siger jeg: I må ikke længere leve som de gudløse, der ikke har noget mål i livet. 
EPH.4.18	På grund af deres formørkede tankegang, deres uvidenhed om Gud og deres afvisende holdning er de fremmedgjorte over for det liv, Gud gerne vil give dem. 
EPH.4.19	De er uden forståelse for Guds vilje, og i deres egoisme har de kastet sig ud i en umoralsk livsstil.
EPH.4.20	Sådan må I ikke leve. I er blevet undervist om Kristus, 
EPH.4.21+EPH.4.22	og I har lært, at sandheden findes hos Jesus. Derfor skal I aflægge den gamle livsstil, som I havde før i tiden, da I blev bedraget af jeres begær og var på vej mod fortabelsen. 
EPH.4.23	I stedet skal I fornyes i tanker og sind. 
EPH.4.24	I skal iklæde jer det nye liv, som Gud har givet jer, så I kan ligne ham og leve med en ren samvittighed i lydighed mod sandheden.
EPH.4.25	Læg al løgn til side og tal sandhed til hinanden.
EPH.4.26	Bliver I oprørte over noget, da synd ikke.
EPH.4.27	og lad ikke Djævelen få fodfæste i jeres liv. 
EPH.4.28	De, som plejer at stjæle, skal holde op med det og i stedet bruge hænderne til noget godt, så de har noget at give af til dem, der har brug for hjælp. 
EPH.4.29	Undgå sårende ord. Sig hellere noget, som kan styrke og opmuntre. Lad jeres ord være til velsignelse for dem, I taler til. 
EPH.4.30	Gør ikke Helligånden bedrøvet. Gud har jo beseglet jer med sin Ånd og dermed bekræftet, at I hører ham til og vil få del i den endelige befrielse.
EPH.4.31	Afhold jer fra enhver form for bitterhed, hidsighed, vredesudbrud, skænderier og hånlige ord, ja alt, hvad der er ondt. 
EPH.4.32	Vær venlige og barmhjertige over for hinanden. Tilgiv hinanden, ligesom Gud tilgav jer på grund af det, Kristus har gjort.
EPH.5.1	Da I nu er Guds elskede børn, så lad ham være jeres forbillede i alle ting. 
EPH.5.2	Elsk hinanden, ligesom Kristus elskede os. Han gav jo afkald på sit liv for vores skyld og bragte sig selv som et lifligt duftende offer til Gud.
EPH.5.3	Seksuel synd, umoralske handlinger eller griskhed må ikke forekomme hos jer, for det hører ikke hjemme blandt Guds folk. 
EPH.5.4	Uanstændig snak, tåbeligheder og ondskabsfuld ironi passer sig heller ikke for kristne. Brug i stedet munden til at takke Gud. 
EPH.5.5	I kan være sikre på én ting: Folk, der lever i seksuel synd eller anden umoral eller griske personer vil ikke få del i Kristi og Guds rige. Griskhed er nemlig en form for afgudsdyrkelse. 
EPH.5.6	Lad jer ikke bedrage med tomme løfter om, at der ikke sker noget ved det, for Guds dom vil ramme dem, der lever i oprør mod ham og gør sådanne ting. 
EPH.5.7	Derfor må I ikke gøre fælles sag med den slags mennesker.
EPH.5.8	Før i tiden spredte I mørke omkring jer, men nu spreder I lyset fra Herren. I skal leve som lysets børn, 
EPH.5.9	for Guds lys giver sig udslag i godhed, retfærdighed og sandhed. 
EPH.5.10	I skal gøre det, der glæder Herren. 
EPH.5.11	Hold jer fra lyssky foretagender, som intet godt fører med sig. Afslør dem hellere. 
EPH.5.12	Man vil jo skamme sig over bare at nævne, hvad visse folk laver i det skjulte. 
EPH.5.13	Men når alle disse ting kommer frem i lyset, afsløres deres sande natur, 
EPH.5.14	for det er lyset, der gør, at man kan se tingene, som de i virkeligheden er. Derfor siger vi: „Vågn op, du, som går rundt i søvne! Rejs dig op fra de åndeligt døde, så vil Kristus blive dit lys.”
EPH.5.15	Derfor må I nøje overveje, hvad det er, I gør. Opfør jer ikke som de uvise, men lev klogt og besindigt. 
EPH.5.16	Udnyt enhver chance for at gøre det gode, for I lever i en ond verden. 
EPH.5.17	Vær derfor ikke tankeløse, men prøv at forstå, hvad der til enhver tid er Herrens vilje. 
EPH.5.18	Drik jer ikke fulde, for det får jer bare til at skeje ud. Nej, lad jer fylde med Helligåndens kraft, 
EPH.5.19	så I opmuntrer hinanden med lovsange, salmer og åndelige sange. Lovsyng Herren i jeres hjerter, 
EPH.5.20	og sig altid tak til Gud, Faderen, for alt, hvad I har fået gennem vores Herre, Jesus Kristus.
EPH.5.21	I skal ære Kristus ved at underordne jer hinanden.
EPH.5.22	En kvinde, der er gift, skal underordne sig sin mand, ligesom hun underordner sig Kristus som Herre. 
EPH.5.23	En mand har nemlig ansvar for sin kone, ligesom Kristus har ansvar for menigheden.
EPH.5.24	Ligesom menigheden underordner sig Kristus, bør kvinderne underordne sig deres mænd i alle ting.
EPH.5.25	Til manden siger jeg: Vis din kone den samme kærlighed, som Kristus viste menigheden. Han ofrede sit eget liv for menighedens skyld! 
EPH.5.26+EPH.5.27	Ligesom en brud beredes til at møde sin brudgom ved at gennemgå et rensende bad, gøre sig smuk og indvi sig til at leve i troskab og renhed sammen med sin mand, sådan er menigheden blevet beredt til at blive Kristi brud. Han gav den et rensende bad ved Guds ord for at kunne føre den til sig selv som en skøn brud, der er parat til at leve i troskab og renhed sammen med ham.
EPH.5.28	En mand bør have samme opofrende omsorg for sin kone, som han har for sig selv. For det en mand gør imod sin kone, gør han i virkeligheden imod sig selv. De er jo ét! 
EPH.5.29+EPH.5.30	Ingen bekæmper vel sit eget legeme? Nej, vi passer godt på vores legeme. På samme måde passer Kristus godt på os, der er hans menighed og udgør hans legeme, 
EPH.5.31	for som Skriften siger: „Derfor skal en mand forlade sin far og mor og knytte sig til sin kone, og de to skal blive ét.”
EPH.5.32	Der ligger en dybere mening skjult her. Det handler nemlig også om forholdet mellem Kristus og menigheden. 
EPH.5.33	Det gælder altså for jer mænd, at hver eneste af jer skal have lige så meget omsorg for sin kone, som han har for sig selv, og konen skal have respekt for sin mand.
EPH.6.1	Til jer børn, som hører Herren til, siger jeg: Adlyd jeres forældre, for det er Guds vilje for jer. 
EPH.6.2	Der står jo skrevet: „Du skal ære din far og din mor,” og det er det første af budene, som har et løfte tilknyttet, nemlig dette: 
EPH.6.3	„…så du kan få et godt og langt liv på jorden.”
EPH.6.4	Til jer forældre siger jeg: Vær ikke hårdhændede over for jeres børn, så de bliver oprørske, men vejled dem og advar dem, som Herren selv ville gøre det.
EPH.6.5	Til jer, som er slaver, siger jeg: Adlyd jeres jordiske herrer. Vis samme respekt og hengivenhed over for dem som over for Kristus. 
EPH.6.6	I skal ikke kun arbejde hårdt, når jeres herre holder øje med jer. Nej, I skal arbejde som Kristi tjenere, der af hele deres hjerte ønsker at gøre Guds vilje. 
EPH.6.7	Udfør villigt jeres arbejde, som var det Herren selv og ikke mennesker, I arbejdede for. 
EPH.6.8	Husk, at Herren vil lønne jer for godt udført arbejde, lige meget om I er slaver eller ej.
EPH.6.9	Og I herrer skal tænke i de samme baner over for jeres slaver. Lad være med at underkue dem, for I ved, at I og jeres slaver har den samme Herre i Himlen, og han ser ikke på folks status i samfundet.
EPH.6.10	Til sidst vil jeg minde jer om at hente styrke fra Herren og hans vældige kraft. 
EPH.6.11	Ifør jer hele Guds rustning, så I kan forsvare jer mod Satans lumske angreb. 
EPH.6.12	Den kamp, vi står i, er jo ikke mod mennesker, men imod åndelige magter, autoriteter og herskere i denne mørke verden, mod en hær af onde ånder i himmelrummet.
EPH.6.13	Derfor skal I tage hele Guds udrustning på, så I kan forsvare jer imod den Ondes angreb og stå fast, indtil alle angrebene er overstået. 
EPH.6.14	Spænd sandheden som bælte om livet. Tag ret levevis på som brynje 
EPH.6.15	og budskabet om fred som støvler, så I kan stå fast.
EPH.6.16	Løft troens skjold, som I kan bruge til at stoppe Satans brændende pile. 
EPH.6.17	Tag frelsens hjelm på og forsvar jer med Åndens sværd, som er Guds ord. 
EPH.6.18	Vær altid i bøn til Gud under Åndens inspiration, hvad enten det er forbøn eller bøn om hjælp. Vær udholdende og årvågne, når I beder for alle dem, der hører Kristus til.
EPH.6.19	Bed også for mig, at Gud må give mig de rette ord, så jeg med frimodighed kan kommunikere det budskab om Kristus, som Gud har åbenbaret for os, 
EPH.6.20	og som er årsag til, at jeg sidder i fængsel. Bed om, at jeg må have frimodighed til at fortsætte med at tale om det, for jeg ved, at det er den opgave, Herren har sendt mig for at udføre.
EPH.6.21	Dette brev bliver overbragt jer af Tykikos, som er en elsket medkristen og en trofast medarbejder i Herrens tjeneste. Han kan fortælle jer mere nyt herfra. 
EPH.6.22	Jeg sender ham til jer, for at I kan høre, hvordan det går os, og for at han kan være til opmuntring for jer.
EPH.6.23	Fred, kærlighed og tro fra Gud Fader og Herren Jesus Kristus være med jer, kære venner. 
EPH.6.24	Guds nåde være over alle, som med en udødelig kærlighed elsker Jesus Kristus, vores Herre.
PHP.1.1	Kære ledere og medhjælpere i menigheden og alle i Filippi, som hører Jesus Kristus til. Dette brev er fra Paulus og Timoteus, Jesu Kristi tjenere. 
PHP.1.2	Nåde være med jer og fred fra Gud, vores Far, og Herren Jesus Kristus.
PHP.1.3+PHP.1.4	Hver gang jeg tænker på jer, fyldes mit hjerte med glæde, og når jeg beder for jer, gør jeg det med tak til Gud. 
PHP.1.5	I har jo været med til at sprede det glædelige budskab om Kristus lige fra det øjeblik, I tog imod det, og I gør det stadig. 
PHP.1.6	Det var Gud, som begyndte sit gode værk i jer, og jeg er overbevist om, at han også vil fuldføre det. Han vil fortsat arbejde med jer indtil den dag, hvor Jesus Kristus kommer igen.
PHP.1.7	Det er kun naturligt, at jeg tænker sådan om jer, for I har vist stor hengivenhed over for mig.
PHP.1.8	Gud ved, hvor meget jeg længes efter jer alle, og hvor højt jeg elsker jer med Jesu Kristi kærlighed.
PHP.1.9	Jeg beder om, at jeres kærlighed må blive ved med at vokse, og at I må få stadig større åndelig forståelse og dømmekraft, 
PHP.1.10	så I kan skønne, hvad der er det væsentlige og træffe de rigtige valg. Jeg beder om, at I på dommens dag må kunne stå med en ren og uplettet samvittighed 
PHP.1.11	og med rige resultater af de gode gerninger, som Kristus har udført gennem jer til ære og pris for Gud.
PHP.1.12	Jeg er glad for at kunne fortælle jer, kære venner, at det, der er sket med mig, faktisk har bevirket, at budskabet om Kristus er nået endnu længere ud. 
PHP.1.13	Alle her omkring—og det gælder også soldaterne i garnisonen—er klar over, at jeg sidder i fængsel, fordi jeg tjener Kristus. 
PHP.1.14	Desuden har mit fangenskab givet mange af de kristne her større tillid til Gud, så de nu frimodigt forkynder Guds ord uden frygt.
PHP.1.15	Selvom der er nogle, der taler om Kristus, fordi de er misundelige på mig og gerne vil skabe vanskeligheder for mig, er der andre, der har gode motiver. 
PHP.1.16	De sidstnævnte forkynder Ordet af kærlighed, og de ved, at jeg er her, fordi Herren har givet mig den opgave at forsvare budskabet om Jesus. 
PHP.1.17	De første derimod har ikke rene motiver, men taler om Kristus for at give mig endnu flere problemer her i fængslet. 
PHP.1.18+PHP.1.19	Men hvilket motiv de end har, så bliver det gode budskab om Kristus altså forkyndt—og det vil jeg glæde mig over.
PHP.1.18+PHP.1.19	Jeg glæder mig også over, at I beder for mig, for jeg er sikker på, at ved jeres bøn og ved den hjælp, Jesu Kristi Ånd giver mig, vil jeg komme sejrrig igennem denne prøvelse. 
PHP.1.20	Det er mit håb og min faste overbevisning, at jeg ikke på nogen måde skal komme til at svigte Kristus, men at han nu som altid må blive æret ved, at jeg frimodigt forkynder det budskab, han har givet mig. Hvad enten jeg skal dø i tjenesten for ham, eller jeg får lov at leve, vil jeg altid ære ham. 
PHP.1.21	Så længe jeg lever, lever jeg for Kristus. Og når jeg dør, bliver det endnu bedre. 
PHP.1.22	Men siden der er gode resultater af mit arbejde her på jorden, ved jeg snart ikke, hvad jeg helst vil. 
PHP.1.23	På en måde foretrækker jeg at dø og derefter være sammen med Kristus, for det ville være herligt. 
PHP.1.24	Men så længe der endnu er brug for mig på jorden, er jeg parat til at blive. 
PHP.1.25	Derfor tror jeg også, at jeg skal blive her endnu en tid til glæde for jer og for at hjælpe jer til at vokse i troen. 
PHP.1.26	Når jeg så besøger jer en gang til, får I endnu mere grund til at lovprise Jesus Kristus for, hvad han udretter gennem min tjeneste.
PHP.1.27	Men hvad der end sker, så skal I leve på en sådan måde, at I ærer Kristus ved det. Hvad enten jeg kommer og besøger jer, eller jeg må nøjes med at høre om jer, forventer jeg, at I står side om side i samme ånd og kæmper for troens sag. 
PHP.1.28	I skal ikke være bange for, hvad jeres modstandere kan finde på at gøre. For dem er jeres tro jo et klart fingerpeg om, at de går fortabt, men at I vil få det evige liv. Det er alt sammen med i Guds plan. 
PHP.1.29	Af Guds nåde har I ikke alene fået lov at tro på Kristus, men I har også fået lov at lide for ham, 
PHP.1.30	mens I fortsat kæmper den samme kamp, som I engang så mig stå i, og som I nu hører, at jeg stadig står i.
PHP.2.1	Betyder det noget for jer at blive mindet om, hvad Kristus har gjort for os, at blive trøstet og opmuntret, at opleve Åndens fællesskab og at mærke den indbyrdes kærlighed og omsorg? 
PHP.2.2	Hvis de ting betyder noget for jer, så gør min glæde fuldkommen ved at praktisere dem. Stå sammen i kærlighed og vær ét i sjæl og sind. 
PHP.2.3	Gør intet ud fra selviske motiver eller personlige ambitioner. Vær ydmyge og se op til hinanden, så I giver andre mere ære end jer selv. 
PHP.2.4	Sørg ikke bare for jeres egne behov, men tænk også på de andres. 
PHP.2.5	Lad Jesus Kristus være jeres forbillede og efterlign hans indstilling:
PHP.2.6	Han var lig med Gud,
PHP.2.6	og havde ret til at fastholde den lighed.
PHP.2.7+PHP.2.8	Dog gjorde han ikke krav på sin ret,
PHP.2.7+PHP.2.8	men gav afkald på sin guddomsmagt,
PHP.2.7+PHP.2.8	tog tjenerskikkelse på og blev menneske.
PHP.2.7+PHP.2.8	Som menneske ydmygede han sig
PHP.2.7+PHP.2.8	og accepterede den værste død—
PHP.2.7+PHP.2.8	døden på et kors.
PHP.2.9	Derfor har Gud ophøjet ham
PHP.2.9	og givet ham et navn og en position
PHP.2.9	højt over alle andre.
PHP.2.10	Alle kommer til at bøje knæ for ham
PHP.2.10	i himlen og på jorden og under jorden.
PHP.2.11	Og alle skal erklære
PHP.2.11	til Gud Faders ære:
PHP.2.12	Kære venner! Da jeg var hos jer, adlød I altid omhyggeligt mine anvisninger. Nu, hvor jeg er langt borte, skal I i endnu højere grad lade Gud få lov at fortsætte sit frelsesværk i jeres liv, idet I adlyder ham med dyb ærefrygt. 
PHP.2.13	Det er jo Gud selv, som giver jer lyst og styrke til at adlyde ham og gøre hans vilje. 
PHP.2.14	Gør det alt sammen uden beklagelser eller indvendinger, 
PHP.2.15	så I kan stå som uangribelige forbilleder, Guds uskyldsrene børn. Midt i den fordærvede og forvildede verden skal I være som strålende lys, der skinner for dem, der lever i mørket. 
PHP.2.16	Når I således lever i overensstemmelse med livets ord, kan jeg på dommens dag glæde mig over, at det ikke var forgæves, jeg kom til jer og arbejdede så hårdt for jeres skyld. 
PHP.2.17	Og skulle mit arbejde for at bringe jer til troen resultere i, at jeg må lide døden, så vil jeg alligevel glæde mig over det og glæde mig sammen med jer. 
PHP.2.18	På samme måde bør I også være glade—og glæde jer sammen med mig.
PHP.2.19	Jeg håber, at Herren Jesus vil gøre det muligt for mig snart at sende Timoteus til jer, så jeg kan blive opmuntret ved at høre, hvordan I har det. 
PHP.2.20	Ingen af mine andre medarbejdere har en så oprigtig omsorg for jer som Timoteus. 
PHP.2.21	De fleste mennesker synes, det er vigtigere at sørge for deres egne behov end at tjene Jesus Kristus. 
PHP.2.22	I ved, at Timoteus er som en søn for mig, og at han har stået sin prøve ved at arbejde sammen med mig, når jeg har forkyndt om Jesus. 
PHP.2.23	Jeg regner med at sende ham til jer, så snart jeg er klar over, hvad der skal ske med mig her, 
PHP.2.24	og jeg har den tillid til Herren, at jeg også selv snart kan få mulighed for at besøge jer.
PHP.2.25	Jeg har valgt at sende Epafroditus tilbage til jer med dette brev. I sendte ham jo til mig, for at han skulle hjælpe mig med mine behov, og han har været en kær medarbejder og kampfælle for mig. 
PHP.2.26	Men han længes meget efter jer, og han er urolig, fordi I hørte, at han var syg. 
PHP.2.27	Og syg det var han, ja døden nær, men Gud forbarmede sig over ham, og dermed også over mig, så jeg ikke skulle opleve den ene sorg efter den anden. 
PHP.2.28	Derfor er jeg ekstra opsat på at sende ham af sted nu med brevet, for jeg ved, at I vil blive meget glade for at se ham. Og jeg vil have den bekymring mindre. 
PHP.2.29	Tag med glæde imod ham som en Herrens tjener. Mennesker som ham skal I vise stor respekt, 
PHP.2.30	for han satte livet på spil og var døden nær i tjenesten for Kristus. Det, som I ikke kunne gøre for mig, fordi I var langt borte, det gjorde han.
PHP.3.1	Venner, glæd jer over at tilhøre Herren! Jeg gentager gerne mig selv for at slå det helt fast for jer.
PHP.3.2	Vogt jer for de ondskabsfulde mennesker blandt jøderne, der siger, at I skal omskæres for at høre med til Guds folk. 
PHP.3.3	Det er jo os, der er Guds folk, os, der tjener Gud i Åndens kraft og sætter al vores lid til, hvad Jesus Kristus har gjort for os og ikke til en religiøs baggrund og tradition.
PHP.3.4	Skal vi endelig tale om religiøs baggrund, så er der næppe nogen, der har en bedre baggrund end mig. 
PHP.3.5+PHP.3.6	Jeg er født israelit og hører til Benjamins stamme. Alle mine forfædre er jøder, og jeg blev omskåret på ugedagen for min fødsel. Som farisæer var jeg fanatisk med hensyn til at overholde den jødiske lov, hvilket resulterede i, at jeg forfulgte de kristne. Jeg opfyldte alle reglerne til punkt og prikke.
PHP.3.7	Men alt det, som jeg dengang mente, var så vældig værdifuldt, har jeg lært at regne for værdiløst på grund af Kristus. 
PHP.3.8	Ja, faktisk regner jeg alt det gamle for at være uden værdi, fordi jeg nu har noget langt bedre. Jeg har nemlig lært Jesus Kristus at kende som min Herre. Derfor har jeg taget afstand fra min tidligere religiøsitet og kasseret den som affald. 
PHP.3.9	Nu ønsker jeg kun at blive ét med Kristus. Jeg forsøger ikke længere at opnå Guds accept ved at prøve at overholde den jødiske lov, men sætter min lid til, hvad Kristus har gjort for mig. 
PHP.3.10	Derved kan jeg også blive ét med ham i hans lidelser og død og få del i den kraft, der oprejste ham fra de døde. 
PHP.3.11	Jeg ser jo frem til at genopstå fra de døde, ligesom han gjorde.
PHP.3.12	Jeg mener ikke, at jeg allerede har forstået det hele eller er blevet fuldkommen. Men jeg bliver ved med at arbejde hen mod det mål, som Kristus gav mig, da han i sin tid greb ind i mit liv. 
PHP.3.13	Kære venner, jeg mener som sagt ikke, at jeg har nået målet endnu, men jeg bestræber mig på ikke at se tilbage på det, der ligger bag mig, og kæmper i stedet frem mod det, der ligger foran. 
PHP.3.14	Jeg løber frem mod målet for at kunne modtage den himmelske sejrskrans, som Gud har kaldet os til gennem Jesus Kristus. 
PHP.3.15	Lad nu alle os, som er nået til åndelig modenhed, have samme indstilling. Og skulle der være et og andet, I ser anderledes på, så vil Gud åbenbare det for jer. 
PHP.3.16	Men lad os i alle tilfælde stå sammen og være enige, så langt som vi nu er nået i vores fælles forståelse.
PHP.3.17	Følg mit eksempel, kære venner, og læg mærke til dem, der lever med os som forbillede. 
PHP.3.18	Mange gange har jeg sagt det, og jeg siger det igen med tårer i øjnene: Der er mange, som har taget afstand fra budskabet om Kristi forsoningsdød på korset. 
PHP.3.19	De går deres undergang i møde. De lever for at tilfredsstille deres lyster, sætter en ære i det, de burde skamme sig over, og er kun optaget af jordiske ting. 
PHP.3.20	Men vores fokus og hjemsted er i Himlen, hvorfra vi med længsel venter på, at vores Frelser, Jesus Kristus, skal vende tilbage. 
PHP.3.21	Han vil forvandle vores ufuldkomne, jordiske legemer og gøre dem lig sit eget fuldkomne, himmelske legeme ved den kraft, som gør ham til Herre over alle ting.
PHP.4.1	Kære venner, jeg elsker jer og længes efter jer, I som er min glæde og sejrskrans. Hold fast ved Herren, sådan som jeg har undervist jer om.
PHP.4.2	Jeg opfordrer alvorligt Euodia og Syntyke til med Herrens hjælp at nå til enighed! 
PHP.4.3	Og jeg beder dig, min trofaste kollega,
PHP.4.4	Vær altid glade i jeres tro på Herren! Jeg siger igen: Vær glade! 
PHP.4.5	Lad alle mærke, at I har et venligt sind. Herren er nær.
PHP.4.6	Vær ikke bekymrede for noget, men sig altid Gud tak og læg jeres ønsker frem for ham i bøn. 
PHP.4.7	Så vil I opleve, at Guds fred, som overgår al menneskelig forstand, vil beskytte jeres tanker og hjerter og bevare jeres tillid til Jesus Kristus.
PHP.4.8	Desuden opfordrer jeg jer, kære venner, til at fokusere jeres tanker på det, der er sandt og ædelt, ret og rent, det, man værdsætter og taler godt om, ja alt, hvad der udmærker sig og er værd at rose. 
PHP.4.9	Lev efter det forbillede, I har i mig, og den undervisning, I har modtaget fra mig. Så vil fredens Gud være med jer.
PHP.4.10	Jeg priser Herren og er inderlig taknemmelig for, at jeres omsorg for mig er blomstret op igen, og for den gave, I har sendt mig. Jeg ved godt, at I hele tiden har ønsket at hjælpe mig, men at I ikke havde mulighed for det. 
PHP.4.11	Det er ikke, fordi jeg led nogen nød, for jeg har lært at være tilfreds med det, jeg har. 
PHP.4.12	Jeg ved, hvad det vil sige at klare mig med lidt, såvel som hvordan det er at have overflod. Jeg har lært hemmeligheden ved at være tilfreds i enhver situation, hvad enten jeg kan spise mig mæt eller må sulte, hvad enten jeg har overflod eller lider mangel. 
PHP.4.13	Alt dette kan jeg klare ved den styrke, Kristus giver mig. 
PHP.4.14	Men det var smukt af jer at hjælpe mig i min vanskelige situation.
PHP.4.15	I ved, at dengang jeg kom til jer med budskabet om Kristus og så siden rejste videre og forlod Makedonien, var I, kære filippere, den eneste menighed, der støttede mig økonomisk. 
PHP.4.16	Selv da jeg var i Thessaloniki, sendte I mig ikke mindre end to gange, hvad jeg havde brug for. 
PHP.4.17	For mig er det ikke selve gaven, der er det vigtigste, men den stadigt voksende belønning, I kan se frem til at få engang.
PHP.4.18	Jeg takker for den rundhåndede gave, Epafroditus kom med fra jer, og nu har jeg rigeligt. Det var som en offergave fra jer med en liflig duft, som Gud har glædet sig over. 
PHP.4.19	Og min Gud vil af sin herlige rigdom gennem Jesus Kristus give jer alt, hvad I har brug for. 
PHP.4.20	Lovet være Gud, vores Far, i al evighed! Amen.
PHP.4.21	Hils alle, som tilhører Jesus Kristus. Lederne her sender jer også deres hilsener. 
PHP.4.22	Jeg skal også hilse fra alle de andre kristne her, og især fra dem, der er i kejserens tjeneste. 
PHP.4.23	Herren Jesu Kristi nåde være med jeres ånd.
COL.1.1+COL.1.2	Kære trofaste medkristne i Kolossæ. Dette brev er fra Paulus, der ved Guds vilje er blevet apostel i tjenesten for Jesus Kristus, og fra Timoteus, min medarbejder. Nåde være med jer og fred fra Gud, vores Far.
COL.1.3	Når vi beder for jer, takker vi altid Gud, vores Herres Jesu Kristi Far. 
COL.1.4	Vi har jo hørt om jeres tro på Jesus som Messias og om jeres kærlighed til alle, der tror på ham, 
COL.1.5	en kærlighed, som næres af forventningen om den herlighed, der venter jer i Himlen, sådan som I har hørt gennem det sande budskab om evigt liv ved tro på Kristus. 
COL.1.6+COL.1.7	Fra den dag Epafras, vores elskede medarbejder, bragte jer budskabet, og I oplevede Guds nåde, har det båret frugt i jeres liv, ligesom det gør i resten af verden. Epafras er en Kristi tjener og beder trofast for jer. 
COL.1.8	Det er ham, der har fortalt os om jeres kærlighed, som er en frugt af Guds Ånd. 
COL.1.9	Derfor er vi også blevet ved med at bede for jer, lige siden vi først hørte om jer, for vi ønsker, at I må få visdom og åndelig indsigt, så I fuldt ud kan forstå, hvad der er Guds vilje, 
COL.1.10	så I kan leve sådan, at det ærer og glæder Herren. Det gør I ved at udføre alle slags gode gerninger og stadig vokse i jeres forståelse af Gud. 
COL.1.11	Så vil han styrke jer på alle måder ved sin fantastiske kraft, så I kan holde ud under al modgang og med glæde 
COL.1.12	være taknemmelige over, at vores himmelske Far har givet jer adgang til alt det, han har til sine børn, dem, der lever i lyset. 
COL.1.13	Han har jo frigjort os fra mørkets magt og ført os ind i sin elskede Søns rige. 
COL.1.14	På grund af Jesu død blev alle vores synder tilgivet, og vi blev erklæret skyldfri.
COL.1.15	Vi kan se den usynlige Gud ved at se hans Søn, som er Herre over alt det skabte. 
COL.1.16	Alt i himlen og på jorden blev til og eksisterer ved hans medvirken og for hans skyld, både det synlige og det usynlige, inklusive alt, som har magt og autoritet i den åndelige verden. 
COL.1.17	Han var til før alt andet, og alt eksisterer i kraft af ham. 
COL.1.18	Han er leder
COL.1.19	Det var nemlig Guds plan og vilje at åbenbare hele sit guddommelige væsen gennem sin Søn, 
COL.1.20	og Gud skabte gennem hans død på korset mulighed for fred og forsoning mellem sig selv og alt på jorden og i himlen.
COL.1.21	I, der engang var langt borte fra Gud og fjendtligt indstillede over for ham midt i jeres onde handlinger, 
COL.1.22	er nu blevet forsonet med ham. Gennem sin død skabte Kristus forsoning mellem jer og Gud, så I kan se frem til at stå foran ham fuldt ud accepterede, skyldfri og hævet over enhver anklage, 
COL.1.23	hvis I altså bliver grundfæstet og styrket i troen, så I kan stå fast og ikke miste det håb, I modtog gennem budskabet om Kristus. Det budskab er nået ud over hele verden, og jeg, Paulus, har investeret mit liv i at forkynde det overalt.
COL.1.24	Jeg har måttet lide meget, fordi jeg har forkyndt budskabet om Kristus for jer ikke-jøder. Men jeg glæder mig midt i det hele. Kristus måtte jo også lide meget, og jeg fortsætter blot, hvor han slap, til gavn for menigheden, som er hans legeme. 
COL.1.25+COL.1.26	Jeg blev tjener for Guds menighed for at udføre den opgave, som Gud har givet mig med henblik på jer. Jeg er med til at gøre den plan til virkelighed, som har været et mysterium gennem tiderne og ikke blev forstået af de tidligere generationer, men nu er blevet åbenbaret for hans hellige tjenere. 
COL.1.27	Gud besluttede at vise os, hvor stor en rigdom der ligger i, at budskabet om frelse også gælder for ikke-jøder. Det betyder, at Kristus nu bor i jer, og det giver jer et stærkt håb om en herlig fremtid. 
COL.1.28	Når vi fortæller jer om Kristus, gør vi det med al den visdom, vi har fået fra Gud. Vi underviser og retleder jer alle sammen med det formål, at hver enkelt af jer må nå frem til fuld modenhed i Kristus. 
COL.1.29	Det er det mål, jeg arbejder og kæmper for med Guds kraft, som virker mægtigt i mig.
COL.2.1	Jeg vil gerne have, at I skal vide, hvor svær en åndelig kamp jeg kæmper både for jer, for menigheden i Laodikea og for alle de andre, som jeg aldrig har mødt personligt. 
COL.2.2	Jeg beder om, at I må blive knyttet sammen i kærlighed og styrkes i jeres tro med en åndelig rigdom af indsigt og overbevisning. Derved vil I bedre kunne fatte det mysterium fra Gud, som Kristus nu har åbenbaret. 
COL.2.3	Det er jo hos ham, at alle visdommens og kundskabens kostelige skatte ligger gemt. 
COL.2.4	Det siger jeg for at advare jer imod dem, der vil prøve at bedrage jer med veltalenhed og falske argumenter. 
COL.2.5	Selvom jeg opholder mig langt borte fra jer, tænker jeg meget på jer, og jeg glæder mig over at høre, at I står sammen i jeres fællesskab og har en stærk tro på Kristus.
COL.2.6	Nu, hvor Jesus Kristus er jeres Herre, skal I leve i lydighed mod ham. 
COL.2.7	Stå fast i troen og søg jeres åndelige næring og styrke fra ham, sådan som I har lært, og vær altid fyldt med tak til Gud.
COL.2.8	Pas på, at I ikke bliver fanget ind af forførende filosofier og indholdsløse ideologier, der ikke er baseret på Kristus, men på menneskelige traditioner og religiøse regler. 
COL.2.9	For i Kristus er hele Guds væsen åbenbaret i menneskelig skikkelse, 
COL.2.10	og alt, hvad I har brug for, kan I få fra ham. Han er den højeste hersker, og alle andre magter og myndigheder i universet er underlagt ham.
COL.2.11	I behøver ikke at blive omskåret for at blive regnet med til Guds folk. Nej, ved jeres tro på Kristus er I åndeligt talt blevet omskåret. I tog afsked med det gamle liv, 
COL.2.12	da I blev begravet i dåbens vand, ligesom Kristus blev begravet, og I stod op fra dåben til et nyt liv sammen med Kristus, fordi I tror på den Guds kraft, der oprejste ham fra de døde. 
COL.2.13	Engang var I åndeligt talt døde og levede i synd og umoralitet, men Gud har givet jer et nyt liv, ligesom Kristus fik et nyt liv. Gud tilgav os alle vores overtrædelser, 
COL.2.14	og anklageskriftet imod os, som byggede på lovens krav, tilintetgjorde han ved at fastgøre det til korset. 
COL.2.15	Han besejrede ondskabens magter og myndigheder og fratog dem grundlaget for at anklage os, da han offentligt ydmygede dem ved sin sejr på korset.
COL.2.16	I skal derfor ikke føle fordømmelse, hvis nogen kritiserer jer for, hvad I spiser og drikker, eller hvis nogen anklager jer for ikke at overholde de ugentlige, månedlige eller sæsonbestemte jødiske højtider. 
COL.2.17	Disse lovbud og højtider var påbudt, fordi de pegede hen på noget, som senere skulle ske. De var som skyggen af en fremtidig virkelighed, og den virkelighed er kommet med Kristus. 
COL.2.18	Lad ikke nogen tage den sejr fra jer, som Kristus har vundet. Følg ikke de folk, som insisterer på ydre religiøs fromhed, som tilbeder englene, som fordyber sig i deres egne drømme og syner, og som praler med deres menneskelige visdom. 
COL.2.19	De underordner sig ikke Kristus, som dog er menighedens hoved, hvorfra hele legemet styres og vokser, mens alle dele og forbindelsesled udfører hver deres opgave.
COL.2.20	Da I nu ligesom Kristus er løst fra jeres gamle liv og dermed ikke længere er underlagt denne verdens religiøse regler, hvorfor så blive ved med at gå op i lovbud som f.eks: 
COL.2.21	„Det må du ikke bruge”, eller: „Den slags er det forbudt at spise” eller: „Det må du ikke røre.” 
COL.2.22	Alle de ting, I ikke må røre, er jo bare almindelige ting, som har en kort levetid og er beregnet til at blive brugt. En sådan lære med bud og regler bygger på mennesketanker. 
COL.2.23	Det kan lyde vældig fromt, og man kan fristes til at tro, at den slags ydre religiøsitet, påtaget ydmyghed og asketiske påbud er udtryk for sand visdom, men i virkeligheden er de uden værdi og effekt over for hjertets ondskab.
COL.3.1	Nu, hvor I ligesom Kristus er blevet oprejst til et nyt liv, skal I lægge vægt på de værdier, som kommer ovenfra, hvor Kristus sidder på tronen ved Guds højre hånd. 
COL.3.2	Læg vægt på den himmelske verdens værdier, ikke de jordiske. 
COL.3.3	Jeres gamle liv er forbi, og jeres kommende liv ligger gemt hos Gud, hvor Kristus er. 
COL.3.4	Når Kristus bliver åbenbaret i sin herlighed, vil jeres kommende liv blive synligt, og I vil opnå den samme herlighed, som Kristus har.
COL.3.5	Alt det i jeres gamle liv, som hører denne verden til, skal I derfor overgive til døden: seksuel synd, urene tanker, skammelige lidenskaber og ondt begær, samt pengegriskhed, som er en form for afgudsdyrkelse. 
COL.3.6	Gud vil straffe de ulydige mennesker, der lever sådan. 
COL.3.7	I levede også engang i ulydighed mod Gud, 
COL.3.8	men nu skal I lægge al den slags fra jer. Undgå vredesudbrud, hidsighed, sjofelheder, samt ondskabsfulde og hånlige ord. 
COL.3.9	Lyv ikke for hinanden. I har jo aflagt den gamle livsstil med alle dens onde gerninger, 
COL.3.10	og I har iført jer det nye liv, som vokser og fornyes i takt med jeres forståelse af Gud, så I kommer til at ligne ham mere og mere. 
COL.3.11	Det har ikke noget at sige, om man er græker eller jøde, omskåret eller uomskåret, fremmed eller udlænding, slave eller fri. Nu er det Kristus, det drejer sig om. Han er grundlaget for alle ting, og han virker i og gennem os alle.
COL.3.12	Som Guds udvalgte, elskede og hellige børn skal I iklæde jer det liv, han gav jer. Vær barmhjertige, venlige, ydmyge, imødekommende og tålmodige. 
COL.3.13	Bær over med hinanden og tilgiv hinanden, så snart der er noget at tilgive. Som Herren tilgav jer, skal I også tilgive hinanden. 
COL.3.14	Frem for alt skal jeres liv være præget af kærlighed, som er det bedste middel til at knytte os sammen.
COL.3.15	Lad den fred, som kommer fra Kristus, kontrollere jeres tanker. I blev jo kaldet til at leve i fred som lemmer på samme legeme. Vær altid taknemmelige. 
COL.3.16	Lad Kristi ord få lov at fylde meget i jeres liv, så I kan undervise og vejlede hinanden med hans visdom. Syng lovsange, salmer og åndelige sange med taknemmelighed i hjertet til Gud. 
COL.3.17	Lad alt, hvad I siger og gør, være motiveret af lydighed mod Kristus og taknemmelighed til Gud, Faderen, for alt, hvad I har fået gennem Kristus.
COL.3.18	En gift kvinde skal underordne sig sin mand, som det passer sig for dem, der hører Herren til. 
COL.3.19	Manden skal elske sin kone og må ikke blive bitter på hende.
COL.3.20	Børn skal adlyde deres forældre i alle ting, for det glæder Herren. 
COL.3.21	Forældre må ikke være hårdhændede over for deres børn, så de mister modet.
COL.3.22	I, som er slaver, skal i alle forhold være lydige mod jeres jordiske herrer og ikke kun arbejde, når der bliver holdt øje med jer. Gør jeres arbejde helhjertet og til ære for Herren. 
COL.3.23	Hvad I end gør, så læg hele jeres sjæl i det, som om det var Herren selv og ikke mennesker, I arbejdede for. 
COL.3.24	I ved jo, at I vil modtage jeres løn fra Herren engang. Kristus er jeres sande Herre. 
COL.3.25	Men de, der gør andre uret, skal få deres straf, og så er det lige meget, hvilken status de har haft.
COL.4.1	De af jer, som ejer slaver, skal behandle dem anstændigt og retfærdigt. Sørg for, at de får, hvad de har brug for. I ved jo, at I også selv har en Herre i Himlen, som en dag vil gøre regnskabet op med jer.
COL.4.2	Bed med udholdenhed, åndsnærværelse og taksigelse. 
COL.4.3	Bed også for os, at Gud må give os gode muligheder for at forkynde hans ord og fortælle dem, som ikke er jøder, at Guds plan om frelsen i Kristus også gælder dem. Det er jo på grund af det budskab, jeg sidder i fængsel her. 
COL.4.4	Bed om, at jeg må kunne forklare det på den rette måde.
COL.4.5	Vær betænksomme i jeres relationer med dem, der ikke hører Herren til, og brug de muligheder, I får. 
COL.4.6	Vær altid venlige og imødekommende, så de kan se jeres visdom.
COL.4.7	Brevet her bliver bragt til jer af Tykikos, min elskede og trofaste medarbejder i Herrens tjeneste. Han kan fortælle jer mere nyt herfra. 
COL.4.8	Jeg sender ham til jer, for at I kan høre, hvordan det står til hos os, og for at han kan være til opmuntring for jer. 
COL.4.9	Sammen med ham sender jeg Onesimos, som også er en trofast og elsket kristen, en af jeres egne. Han og Tykikos kan fortælle jer om alt, hvad der sker her.
COL.4.10	Aristark, som sidder fængslet sammen med mig, hilser jer hjerteligt. Det samme gør Markus, Barnabasʼ fætter. I har hørt, at han tænker på at besøge jer. Tag godt imod ham, når han kommer. 
COL.4.11	Også Justus sender hilsen. De tre er de eneste jødekristne, der arbejder sammen med mig for Guds rige, og de har været til stor opmuntring for mig.
COL.4.12	Epafras, som jo er en af jeres egne og en Jesu Kristi tjener, sender hilsener. Han kæmper altid for jer i bøn om, at I må stå fast som modne kristne, der fuldt ud kender Guds vilje. 
COL.4.13	Jeg kan godt fortælle jer, at han har bedt meget både for jer og de kristne i Laodikea og Hierapolis.
COL.4.14	Vores elskede medarbejder, lægen Lukas, sender hilsener, og det samme gør Demas. 
COL.4.15	Hils menighedens ledere i Laodikea. Hils også Nymfa og menigheden, der samles i hendes hjem.
COL.4.16	Når brevet er blevet læst op hos jer, så sørg for at give det videre til menigheden i Laodikea, så de også kan læse det op. Samtidig kan I få fat i mit brev til dem og læse det op i jeres menighed. 
COL.4.17	Til Arkippos siger jeg: Tag din tjeneste alvorligt, så du fungerer i den og fuldfører den opgave, Herren har givet dig.
COL.4.18	Her skriver jeg min hilsen med min egen håndskrift. Husk på, at jeg sidder i fængsel. Guds nåde være med jer.
1TH.1.1	Dette brev er fra Paulus, Silas og Timoteus til menigheden i Thessaloniki, der tilhører Gud Fader og Herren Jesus Kristus. Nåde være med jer og fred fra Gud!
1TH.1.2	Vi er meget taknemmelige til Gud for alt, hvad han har gjort for jer alle sammen, og vi beder til stadighed for jer. 
1TH.1.3	Når vi nævner jer ind for Gud, vores Far, tænker vi på jeres arbejde for troens sag, jeres utrættelige kærlighed og jeres udholdenhed i forventningen om det, Jesus Kristus, vores Herre, vil give jer. 
1TH.1.4	Vi ved, kære venner, at det er Gud, der i sin kærlighed har udvalgt jer, 
1TH.1.5	for han bekræftede vores budskab med Helligåndens manifestationer og mirakler, så det ikke var vores ord alene, der gav jer den stærke overbevisning. I så også selv, hvordan vores levevis bekræftede, at budskabet ikke var tomme ord.
1TH.1.6	Selvom I vidste, at det ville betyde forfølgelse, tog I imod vores budskab og blev fyldt med glæde fra Helligånden. I fulgte det eksempel, som vi og Herren viste jer. 
1TH.1.7	Derved er I blevet et forbillede for alle de kristne i Makedonien og Akaja. 
1TH.1.8	Fra jer er Herrens ord nået vidt omkring, langt ud over Makedoniens og Akajas grænser. Hvor vi end kommer, træffer vi folk, der fortæller os om jeres tro på Gud. Vi behøver ikke engang selv at sige noget om det, 
1TH.1.9	for andre fortæller om, hvad der skete, da vi kom til jer, og hvordan I brød med afguderne og vendte jer til den levende og sande Gud for at tjene ham. 
1TH.1.10	Og de fortæller om, hvordan I med stor forventning ser frem til, at Guds Søn, Jesus, som blev oprejst fra de døde, skal vende tilbage fra Himlen og frelse os fra den kommende dom.
1TH.2.1	Det var altså absolut umagen værd, at vi kom til jeres by. 
1TH.2.2	I ved, hvordan vi lige forinden var blevet forfulgt og mishandlet i Filippi, men Gud gav os frimodighed til at forkynde budskabet om Kristus for jer, selvom det betød mere forfølgelse. 
1TH.2.3+1TH.2.4	Det gjorde vi, fordi Gud anså os for værdige til at få hans budskab betroet. Vores tjeneste udspringer ikke af vildfarelse, urene motiver eller uærlighed. Derfor er vi heller ikke ude på at blive anerkendt af mennesker, men kun af Gud, som kender vores motiver.
1TH.2.5	Som I ved, prøvede vi ikke at vinde jer med smigrende ord, og Gud ved, at vi ikke prøvede at udnytte jer økonomisk under et eller andet fromt påskud. 
1TH.2.6	Vi søgte heller ikke menneskers anerkendelse, hverken jeres eller andres. 
1TH.2.7	Skønt vi som Kristi apostle kunne have stillet krav til jer, gjorde vi det ikke. I stedet tog vi os af jer med nænsomhed som en mor, der sørger for sine børn. 
1TH.2.8	Og vi kom til at holde så meget af jer, at vi besluttede ikke kun at give jer Guds ord. Nej, vi gav alt, hvad vi havde i os. 
1TH.2.9	I husker nok, hvordan vi sled i det. Dag og nat arbejdede vi for at tjene til vores ophold, så vi ikke skulle ligge nogen af jer til byrde. Og samtidig forkyndte vi budskabet om Kristus for jer. 
1TH.2.10	I ved, og Gud ved, hvor retsindigt, redeligt og uangribeligt vi færdedes iblandt jer. 
1TH.2.11+1TH.2.12	Som en far taler opmuntrende og formanende til sine børn, sådan formanede og opmuntrede vi jer og indprentede hver eneste af jer, at I skal leve, så det bringer Gud ære. Han har jo kaldet jer ind i sit rige for at dele sin herlighed med jer.
1TH.2.13	Vi er virkelig taknemmelige til Gud over, at I tog imod vores budskab, ikke som menneskeord, men som Guds ord. Og det er jo netop det, det er! Det er også derfor, det gør sin gerning i jer, som tror. 
1TH.2.14	I oplever nu det samme som menighederne i Judæa. I er blevet forfulgt af jeres landsmænd, ligesom de er blevet af deres. 
1TH.2.15	De vantro jøder slog nemlig både deres egne profeter og Herren Jesus ihjel. Og nu forfølger de også os. De er fjender af både Gud og mennesker, 
1TH.2.16	for de prøver at hindre os i at forkynde Guds budskab for alle folkeslagene, så de kan få det evige liv. På den måde er deres synd blevet så stor, at Guds fulde dom nu hænger over hovedet på dem.
1TH.2.17	Kære venner, vi har været adskilt fra jer et stykke tid, dog kun rent fysisk, for i vores tanker har vi altid været sammen med jer, og vi længes meget efter at se jer igen. 
1TH.2.18	Vi vil meget gerne besøge jer, og jeg, Paulus, har forsøgt at komme af sted indtil flere gange, men Satans håndlangere har hidtil hindret os. 
1TH.2.19	I betyder så meget for os. I giver os håb og glæde, og når Herren Jesus Kristus kommer igen, vil I være blandt dem, som vi kan være stolte af. 
1TH.2.20	Ja, allerede nu er I vores stolthed og glæde.
1TH.3.1+1TH.3.2	Da vi til sidst ikke kunne holde det ud længere, besluttede vi andre
1TH.3.3	så I ikke skulle tabe modet i alle de vanskeligheder, I måtte gennemgå. Men I ved jo, at kristne kan regne med at blive forfulgt. 
1TH.3.4	Da vi var hos jer, sagde vi på forhånd, at der ville komme forfølgelser. Og det holdt stik, som I ved. 
1TH.3.5	Da jeg altså ikke kunne bære uvisheden længere, sendte jeg som sagt Timoteus for at få at vide, hvordan det stod til med jeres tro. Jeg var bange for, at Fristeren måske havde fået jer til at falde fra troen, og at alt vores arbejde dermed havde været forgæves.
1TH.3.6	Men nu er Timoteus netop vendt tilbage med godt nyt om jeres tro og jeres kærlighed. Han har fortalt, at I husker os med glæde, og at I længes lige så meget efter at se os, som vi længes efter at se jer. 
1TH.3.7	Kære venner, de opmuntrende nyheder om jeres stærke tro har givet os nyt mod midt i vores vanskeligheder og lidelser. 
1TH.3.8	Da vi nu ved, at I står fast i troen på Herren, kan vi ånde lettet op.
1TH.3.9	Hvordan skal vi nogensinde kunne takke Gud nok for al den glæde, I har bragt os? 
1TH.3.10	Dag og nat beder vi indtrængende Gud om, at vi må få lov til at se jer igen og hjælpe jer med det, der endnu måtte mangle i jeres forståelse af Gud.
1TH.3.11	Vi beder om, at Gud, vores Far, og Jesus Kristus, vores Herre, vil gøre det muligt for os at besøge jer. 
1TH.3.12	Og vi beder om, at Herren vil lade jeres kærlighed til hinanden og til alle mennesker vokse, ligesom vi har stor kærlighed til jer, 
1TH.3.13	så I bliver styrket i troen og sammen med alle de andre kristne kan stå fejlfrie og hellige for Guds ansigt, når Jesus Kristus, vores Herre, kommer igen.
1TH.4.1	Med den autoritet, som Herren Jesus har givet os, beder vi jer nu indtrængende om at glæde Gud ved til enhver tid at leve efter hans vilje, sådan som vi underviste jer om. Det gør I jo allerede nu, men vi ønsker, at I må gøre yderligere fremskridt. 
1TH.4.2	I husker nok de påbud, vi gav jer fra Herren Jesus. 
1TH.4.3	Gud ønsker, at I skal indvi jeres liv til ham og afholde jer fra seksuel synd. 
1TH.4.4	I må hver især forstå, hvordan man vinder sig en kone på en anstændig og ærbar måde, 
1TH.4.5	ikke i sanseligt begær, sådan som de gudløse gør. 
1TH.4.6	I må heller ikke synde imod en ven eller udnytte ham i denne sag.
1TH.4.7	Gud har jo ikke kaldet os til et liv i synd, men til et liv i hellighed. 
1TH.4.8	Hvis nogen ikke respekterer disse påbud, er det jo ikke mennesker, de ringeagter, men Gud selv, han, som giver jer
1TH.4.9	Vi behøver vist ikke at skrive til jer om den indbyrdes kærlighed i det kristne fællesskab. Gud har jo selv lært jer at elske hinanden, 
1TH.4.10	og I har allerede vist jeres kærlighed til de kristne i hele Makedonien. Alligevel beder vi jer om at arbejde endnu mere på den indbyrdes kærlighed. 
1TH.4.11	Sæt en ære i at leve stilfærdigt, passe jeres egne sager og arbejde flittigt, sådan som vi tidligere har sagt. 
1TH.4.12	Så vil mennesker, der ikke er kristne, respektere jer, og I behøver ikke at være afhængige af økonomisk hjælp fra andre.
1TH.4.13	Vi vil gerne gøre det helt klart for jer, venner, hvad der sker med de kristne, som er sovet ind, så I ikke skal fortvivle af sorg som dem, der lever uden håb. 
1TH.4.14	Da vi tror på, at Jesus døde og derefter genopstod, tror vi også på, at Gud på samme måde vil lade dem genopstå, som er sovet ind i troen på Jesus. 
1TH.4.15	Det her siger vi jer fra Herren selv: Vi, som er i live, når Jesus kommer igen, skal ikke gå forud for dem, der er sovet ind. 
1TH.4.16	Herren selv vil stige ned fra Himlen, og der vil lyde et mægtigt kommandoråb, en overengels røst og en fanfare fra Guds trompet. Så vil allerførst de, der er døde i troen på Kristus, genopstå. 
1TH.4.17	Derefter skal vi, der er i live her på jorden, bortrykkes sammen med dem op i skyerne for at møde Herren i luften. Fra da af skal vi altid være sammen med Herren. 
1TH.4.18	Så trøst hinanden med dette budskab!
1TH.5.1	Hvornår vil det ske? Det behøver vi vist ikke sige så meget om, kære venner. 
1TH.5.2	I ved udmærket godt, at Herrens dag kommer lige så uventet som en tyv om natten. 
1TH.5.3	Når folk siger: „Der er fred og ingen fare!” kommer ulykken pludselig over dem—som veer over en fødende kvinde—og der er ingen steder, de kan flygte hen. 
1TH.5.4	Men I, kære venner, lever jo ikke i mørket, og den dag vil derfor ikke overrumple jer som en tyv. 
1TH.5.5	I er jo alle sammen lysets børn og lever ikke under mørkets magt. 
1TH.5.6	Lad os derfor ikke gå rundt i en åndelig søvn, som mørkets børn gør, men altid være årvågne og besindige, 
1TH.5.7	for de, der sover åndeligt, lever i mørket, ligesom dem, der beruser sig. 
1TH.5.8	Men lad os, der hører lyset til, være årvågne og mådeholdne, iført troen og kærligheden som brynje og frelsesvisheden som hjelm.
1TH.5.9	Det er ikke Guds hensigt, at vi skal rammes af hans vrede, men at vi skal få det evige liv gennem Jesus Kristus, vores Herre. 
1TH.5.10	Jesus døde for os, for at vi kan få det samme opstandelsesliv, som han har, hvad enten vi sover eller er vågne på det tidspunkt, han kommer.
1TH.5.11	Altså bør I opmuntre og styrke hinanden, sådan som I allerede gør.
1TH.5.12	Vi beder jer, venner, respekter dem, der har ansvar for at vejlede jer og være ledere i menigheden. 
1TH.5.13	På grund af det arbejde, de udfører, bør I vise dem al mulig agtelse og kærlighed og leve i harmoni med hinanden.
1TH.5.14	Konfronter de genstridige,
1TH.5.15	Sørg for, at ingen gengælder ondt med ondt. Stræb altid efter at gøre godt mod hinanden i menigheden, ja, mod alle mennesker.
1TH.5.16	Vær altid glade, 
1TH.5.17	bed uden at blive trætte, 
1TH.5.18	og sig tak under alle forhold, for det er Guds vilje for jer, som tilhører Jesus Kristus.
1TH.5.19	Udsluk ikke Ånden, 
1TH.5.20	og foragt ikke profetiske budskaber, 
1TH.5.21	men vurder det hele. Hold fast ved det, som er godt, 
1TH.5.22	og hold jer fra alt, hvad der er ondt.
1TH.5.23	Vi beder om, at fredens Gud vil gøre jer hellige og rene og bevare jeres ånd, sjæl og legeme, så I ikke kommer under anklage, den dag Jesus Kristus, vores Herre, kommer igen. 
1TH.5.24	Han, der kalder jer, er trofast. Han vil føre jer igennem til målet.
1TH.5.25	Venner, bed også for os! 
1TH.5.26	Hils alle vennerne med et helligt kindkys, 
1TH.5.27	og lov mig at læse brevet op for alle de troende. 
1TH.5.28	Jesu Kristi nåde være med jer!
2TH.1.1	Dette brev er fra Paulus, Silas og Timoteus til menigheden i Thessaloniki, der tilhører Gud, vores Far, og Herren Jesus Kristus. 
2TH.1.2	Nåde være med jer og fred fra Gud Fader og Herren Jesus Kristus.
2TH.1.3	Vi har god grund til altid at takke Gud for jer, kære venner, fordi jeres tro på ham og jeres kærlighed til hinanden bliver ved at vokse. Og det gælder hver eneste af jer. 
2TH.1.4	Derfor er vi stolte af jer og fortæller med glæde de andre menigheder om jeres udholdenhed og tro midt i alle de forfølgelser og prøvelser, I skal igennem. 
2TH.1.5	Jeres tro og udholdenhed viser, at det er helt retfærdigt, når Gud til sin tid vil regne jer for værdige til at få del i hans rige. I må lide nu, fordi I hører Guds rige til, 
2TH.1.6	men Gud vil straffe dem, der forfølger jer. Også på det punkt er hans dom retfærdig. 
2TH.1.7	I, derimod, vil sammen med os opleve fred og hvile, når Herren Jesus kommer fra Himlen med sine mægtige engle. 
2TH.1.8	Med flammende ild vil han udføre den retfærdige dom over alle, der ikke vil anerkende Gud eller adlyde budskabet om Jesus, vores Herre. 
2TH.1.9	Den slags mennesker må betale prisen for deres ulydighed, nemlig evig undergang og adskillelse fra Herren. De får aldrig del i hans herlighed og magt. 
2TH.1.10	Men den dag Jesus kommer, vil han blive hyldet og beundret af alle dem, der hører ham til og tror på ham. Og dem hører I med til, fordi I troede på det vidnesbyrd om Gud, som vi bragte jer.
2TH.1.11	Det er med tanke på den kommende herlighed, at vi altid beder for jer. Vi beder om, at Gud vil hjælpe jer til at ære ham ved at leve sådan, som han har kaldet jer til. Vi beder om, at han ved sin kraft vil hjælpe jer til at gøre det gode og handle i tro. 
2TH.1.12	På den måde vil I bringe ære til Jesus, vores Herre, og han vil bringe ære til jer. Det sker ved, at I oplever nåden fra Gud og Herren Jesus Kristus i jeres liv.
2TH.2.1+2TH.2.2	Hvad angår spørgsmålet om, hvornår vores Herre, Jesus Kristus, kommer igen, og hvordan vi skal mødes med ham, så beder vi jer om ikke at blive forvirrede eller forskrækkede over rygter om, at han allerede skulle være kommet. Tro ikke på den slags, lige meget om det kommer via såkaldt åndelig åbenbaring, via et kundskabsord eller via et brev, som man påstår, vi skulle have skrevet. 
2TH.2.3	Lad ikke nogen vildlede jer.
2TH.2.3	Før Herrens Dag kommer, bliver der et stort oprør mod Gud, og Det onde
2TH.2.4	Han vil bekæmpe alt, hvad der har med Gud at gøre, og ophøje sig over alt, hvad der er helligt. Han vil endog tage plads i Guds tempel og bilde folk ind, at han er Gud. 
2TH.2.5	Husker I ikke, at jeg talte om det, da jeg var hos jer? 
2TH.2.6	Og I ved godt, hvad det er, der holder ham tilbage, indtil det bliver hans tid til at træde frem. 
2TH.2.7	Selvom hans ondskab allerede virker i det skjulte, så vil han ikke træde offentligt frem, før det,
2TH.2.8	Derefter vil han ikke længere arbejde i det skjulte. Når Herren Jesus kommer for at dømme verden, vil han udslette og fuldstændigt tilintetgøre Det onde Menneske med et åndepust.
2TH.2.9	Når Det onde Menneske træder frem, vil han få magt fra Satan til at forføre mennesker med alle mulige løgne og tegn og undere. 
2TH.2.10	Han vil i sin ondskab forføre alle dem, der er på vej til fortabelse, fordi de tog afstand fra den sandhed, som ellers kunne frelse dem. 
2TH.2.11	Derfor overgiver Gud dem til at blive forført, så de tror på løgnen. 
2TH.2.12	Alle, som ikke troede på sandheden, men besluttede at leve i oprør mod Gud, bliver dømt.
2TH.2.13	Vi har virkelig grund til at takke Gud for jer til hver en tid, venner. Herren elsker jer, og Gud udvalgte jer til at være blandt de første, der blev frelst. I kom til tro på sandheden og blev renset og helliget af hans Ånd. 
2TH.2.14	Gennem budskabet om Kristus, som vi bragte til jer, får I del i den herlighed, som kommer fra Jesus Kristus, vores Herre.
2TH.2.15	Stå fast, kære venner, og hold jer til den undervisning, I fik af os, enten det var mundtligt eller gennem et brev. 
2TH.2.16	Herren Jesus Kristus og Gud, vores Far, som elsker os og i sin nåde har givet os en evig trøst og et sikkert håb, 
2TH.2.17	vil selv opmuntre jer og styrke jer til gode ord og handlinger.
2TH.3.1	I øvrigt, venner, bed også for os. Bed om, at Herrens ord må slå igennem her hos os med samme herlighed som dengang, det kom til jer. 
2TH.3.2	Bed også om, at vi må blive reddet ud af kløerne på de nederdrægtige, onde mennesker, der modarbejder os. Det er jo ikke alle, der tager imod troen.
2TH.3.3	Men Herren er trofast! Han vil styrke jer og beskytte jer mod den Ondes angreb. 
2TH.3.4	Fordi I hører Herren til, regner vi med, at I både nu og fremover vil efterleve det, vi har påbudt jer. 
2TH.3.5	Vi beder om, at Herren vil føre jer endnu dybere ind i Guds kærlighed og Kristi udholdenhed.
2TH.3.6	Det, vi siger nu, venner, er en befaling, som vi giver jer i Herren Jesu Kristi navn: Hold jer fra enhver kristen, som lever et uansvarligt liv i lediggang og ikke vil følge de anvisninger, vi har givet jer. 
2TH.3.7	I ved jo godt, at I bør følge vores eksempel, og I har aldrig set os drive tiden bort. 
2TH.3.8+2TH.3.9	Vi levede ikke på jeres bekostning, selvom vi var berettiget til det, men vi sled og slæbte dag og nat for ikke at ligge nogen af jer til byrde. Det var for at vise jer et godt eksempel 
2TH.3.10	og leve efter princippet: „Den, der ikke vil arbejde, fortjener ikke føden.” Det var jo et princip, vi underviste jer om, da vi var hos jer.
2TH.3.11	Alligevel hører vi, at nogle af jer ikke vil arbejde, men spilder tiden med at blande sig i andre folks sager. 
2TH.3.12	I Herren Jesu Kristi navn formaner vi disse folk til at arbejde støt og roligt, så de selv kan tjene til føden.
2TH.3.13	I må aldrig blive trætte af at gøre det gode, kære venner. 
2TH.3.14	Hvis nogen ikke vil rette sig efter anvisningerne i dette brev, så læg mærke til, hvem det er, og hold jer fra dem. Måske kan det få dem på andre tanker. 
2TH.3.15	I skal dog ikke behandle dem som fjender, men prøve at tilrettevise dem som jeres medkristne.
2TH.3.16	Vi beder om, at fredens Gud må give jer sin fred, hvad der end sker. Herren være med jer alle.
2TH.3.17	Denne hilsen skriver jeg med egen hånd, sådan som jeg plejer at gøre i alle mine breve for at bevise, at de virkelig kommer fra mig. Sådan er min håndskrift.
2TH.3.18	Herren Jesu Kristi nåde være med jer alle.
1TI.1.1	Dette brev er fra Paulus, der efter befaling fra Gud, vores Frelser, og Jesus Kristus, vores håb, er blevet apostel i tjenesten for Jesus Kristus.
1TI.1.2	Kære Timoteus, mit sande barn i troen. Må du opleve nåde, barmhjertighed og fred fra Gud, vores Far, og Jesus Kristus, vores Herre.
1TI.1.3	Da jeg rejste videre til Makedonien, efterlod jeg dig i Efesos, for at du skulle irettesætte visse personer, som forvirrer folk med deres forkerte lære. 
1TI.1.4	Du skal beordre dem til ikke at være så optaget af myter og endeløse stamtavler,
1TI.1.5	Formålet med din irettesættelse af dem skal være at fremme den kærlighed, der udspringer af et rent hjerte, en god samvittighed og en oprigtig tro. 
1TI.1.6	Det er, når folk glemmer kærligheden, at de begiver sig ud i sådanne formålsløse diskussioner. 
1TI.1.7	De vil gerne undervise i Guds lov, men de ved ikke, hvad de snakker om, og de forstår ikke baggrunden for det, de har så travlt med at udtale sig om.
1TI.1.8+1TI.1.9	En lov er en god ting, hvis man altså bruger den rigtigt og forstår, at den ikke er til for dem, der gør det rigtige i forvejen, men for dem, der er lovløse og oprørske. Loven finder anvendelse over for de gudløse og respektløse syndere, dem, der ikke er kommet til tro, og folk, der gør vold mod forældre og begår mord, 
1TI.1.10	folk, der lever i seksuel synd, praktiserer homoseksualitet eller er slavehandlere, folk, der lyver og afgiver falsk forklaring eller på anden måde handler i modstrid med den sunde lære. 
1TI.1.11	Den sunde lære finder vi i det herlige budskab om Kristus, som vores vidunderlige Gud har betroet mig at forkynde.
1TI.1.12	Jeg er fuld af taknemmelighed til Jesus Kristus, vores Herre, fordi han anså mig for at være trofast og betroede mig denne tjeneste, som han også har givet mig kraft til at udføre. 
1TI.1.13	Engang hånede og forfulgte jeg de kristne med et utroligt hovmod. Men alligevel var Gud nådig imod mig, for jeg vidste ikke, hvad jeg gjorde dengang. 
1TI.1.14	Herrens nåde strømmede ud over mig, så jeg blev fyldt med den tro og kærlighed, der har sin kilde i Jesus Kristus. 
1TI.1.15	Jeg, som var den største synder, forstod pludselig, at Jesus Kristus kom til denne verden for at frelse syndere. Tro mig, og accepter, hvad jeg siger. 
1TI.1.16	Netop fordi han kom for at frelse syndere, viste han nåde imod mig. Derved er jeg blevet et fantastisk eksempel på den enestående kærlighed, han ønsker at udvise over for dem, der endnu har til gode at komme til tro på ham og modtage det evige liv.
1TI.1.17	Han er evighedens Konge,
1TI.1.17	usynlig og uforgængelig.
1TI.1.17	Der er ingen anden Gud.
1TI.1.17	Giv ham ære nu og i al evighed.
1TI.1.17	Amen.
1TI.1.18+1TI.1.19	Timoteus, mit barn, det er altså den opgave, jeg har givet dig ansvar for, og det stemmer også overens med de profetiske ord, som tidligere blev udtalt over dig. Hold fast ved de ord, så du kan kæmpe den gode kamp i tro og med en ren samvittighed.
1TI.1.18+1TI.1.19	Desværre har nogle mennesker ignoreret deres samvittighed og lidt skibbrud i deres trosliv. 
1TI.1.20	Det gælder blandt andet Hymenæus og Alexander, som jeg har måttet overgive til Satan, for at de må lære ikke at vise hån mod Gud.
1TI.2.1	Derfor understreger jeg vigtigheden af at bede for alle mennesker, påkalde Guds hjælp, gå i inderlig forbøn for hinanden og sige tak til Gud. 
1TI.2.2	Bed specielt for konger og alle i ledende stillinger, så vi kan leve et fredeligt og stilfærdigt liv med en værdighed, som ærer Gud. 
1TI.2.3	Det er godt og værdsat hos Gud, vores Frelser.
1TI.2.4	Gud ønsker jo, at alle må komme til erkendelse af sandheden og få det evige liv. 
1TI.2.5+1TI.2.6	Der er nemlig kun én Gud og én formidler mellem Gud og mennesker, mennesket Jesus Kristus. Da tiden var inde til det, gav Jesus sit liv som løsesum for at kunne sætte alle mennesker i frihed, og det er kernen i budskabet. 
1TI.2.7	Som en trofast og sandfærdig forkynder, apostel og lærer har jeg fået til opgave at bringe dette budskab ud til alle folkeslag. Jeg lyver ikke. Det er den rene og skære sandhed.
1TI.2.8	Når mændene rundt omkring i menighederne løfter hænderne i bøn, skal det være med hengivenhed til Gud, uden vrede eller indbyrdes splid. 
1TI.2.9	Kvinderne skal være anstændige i deres påklædning og smykke sig med en værdig og fornuftig optræden frem for med kunstfærdige frisurer, kostbare smykker og dyrt tøj. 
1TI.2.10	Lad dem vise deres gudsfrygt gennem gode gerninger. 
1TI.2.11	En kvinde bør underordne sig og tage imod belæring i stilhed. 
1TI.2.12	Jeg kan ikke tillade en kvinde at optræde som lærer. Hun bør leve i stilhed og ikke være dominerende over for en mand.
1TI.2.13	Hvorfor? Fordi Adam blev skabt først og derefter Eva. 
1TI.2.14	Og det var ikke Adam, der blev bedraget af Satan, men kvinden, og det førte til oprør mod Guds vilje. 
1TI.2.15	Men kvinden vil nå frem til det evige liv ved at værne om kaldet som opdrager for sine børn og leve et fornuftigt liv i tro og kærlighed og hellighed.
1TI.3.1+1TI.3.2	Tro mig, at komme med i menighedens ledelse er et udmærket ønske at have, men der må stilles visse krav til en leder: Han skal have et godt ry og have vist trofasthed i sit ægteskab,
1TI.3.3	Han må hverken være drikfældig eller stridslysten, men skal være venlig og fredsommelig, og han må ikke være pengegrisk. 
1TI.3.4	Han skal være en god leder i sit eget hjem og være i stand til at opdrage sine børn til at være lydige og vise respekt. 
1TI.3.5	(For hvis en mand ikke er en god leder i sit eget hjem, hvordan skulle han så kunne lede Guds menighed?) 
1TI.3.6	Han må ikke være en helt ny kristen, for at han ikke skal blive hovmodig og falde ind under den samme dom, som Djævelen fik. 
1TI.3.7	Det er også nødvendigt, at han har et godt ry uden for menigheden, så han ikke bliver offer for den forhånelse, som Djævelen vil prøve at angribe ham med.
1TI.3.8	De, der hjælper med praktiske opgaver i menigheden, skal også være ærværdige mænd, man kan stole på. De må ikke være drikfældige eller ude efter at berige sig selv. 
1TI.3.9	De skal med ren samvittighed holde fast ved budskabet om Kristus, som nu er åbenbaret for os. 
1TI.3.10	Prøv dem af først, og hvis de klarer opgaverne godt, kan de indsættes i deres hjælpetjeneste i menigheden. 
1TI.3.11	De kvindelige medhjælpere skal også være ærværdige personer, der ikke løber med sladder.
1TI.3.12	Medhjælpere
1TI.3.13	De, som trofast har udført deres arbejde i menigheden, har gjort gode fremskridt i deres kristne liv, og de vil opleve stor frimodighed i troen på Jesus Kristus.
1TI.3.14+1TI.3.15	Jeg regner med snart at komme på besøg hos dig. Men skulle jeg blive forsinket, har jeg nu givet dig nogle retningslinier for ledelsen i Guds hus, den levende Guds menighed, som bærer og understøtter sandheden. 
1TI.3.16	Og det er bestemt en stor skat, der ligger gemt i vores gudsdyrkelse:
1TI.3.16	„Han
1TI.3.16	vandrede i Helligåndens kraft,
1TI.3.16	blev betjent af engle,
1TI.3.16	forkyndt blandt folkeslagene,
1TI.3.16	troet på over hele verden,
1TI.3.16	taget op til Himlens herlighed.”
1TI.4.1	Helligånden gør det helt klart, at i den sidste tid, før Jesus kommer igen, vil nogle af de kristne tage afstand fra troen. I stedet vil de blive ivrige tilhængere af lærere, hvis undervisning er inspireret af bedrageriske og dæmoniske ånder. 
1TI.4.2	De vil lyve uden at fortrække en mine, for de har mistet deres samvittighed. 
1TI.4.3	De vil forbyde ægteskab og kræve, at man undgår at spise visse ting, som jo ellers er skabt af Gud, for at de, der tror og kender sandheden, kan spise dem med tak til Gud. 
1TI.4.4	Alt, hvad Gud har skabt, er nemlig godt, og i stedet for at forkaste det, kan vi spise det med taknemmelighed. 
1TI.4.5	Gud har jo erklæret, at ingen mad er uren, og desuden takker vi ham for maden. 
1TI.4.6	Når du forklarer det her for de kristne, er du en god tjener for Jesus Kristus. Du skal hente din styrke fra budskabet om troens betydning og fra den gode undervisning, som du har modtaget. 
1TI.4.7	Afvis de tåbelige myter, der intet godt fører med sig.
1TI.4.7	Brug hellere tiden på at øve dig i gudsfrygt. 
1TI.4.8	Fysisk træning er godt, men giver et begrænset udbytte, for det gavner kun en tid. Gudsfrygt har man derimod stort udbytte af, for det gavner en både her i livet og i den kommende verden. 
1TI.4.9	Tro mig, og accepter, hvad jeg siger. 
1TI.4.10	Vi slider og kæmper jo netop, fordi vi har sat alt vores håb til den levende Gud, som giver evigt liv til alle, der tror på Kristus. 
1TI.4.11	Tilrettevis dem, der tager fejl, og undervis dem om det rette.
1TI.4.12	Lad ingen se ned på dig, fordi du er ung, men vær et forbillede for de troende både med dine ord og med dit liv. Vær et godt eksempel for dem, når det gælder kærlighed, trofasthed og renhed. 
1TI.4.13	Brug tiden, indtil jeg kommer, til at læse op for dem fra Skriften, til at styrke dem i troen og til at undervise dem. 
1TI.4.14	Glem ikke den nådegave, du har, den du modtog fra Gud, da menighedens ledere profeterede over dig og bad for dig med håndspålæggelse. 
1TI.4.15	Giv dig i kast med opgaverne, så vil enhver kunne se, hvordan det vil lykkes for dig. 
1TI.4.16	Vær bevidst om, hvordan du lever og underviser, og hold ud. Din tjeneste fører jo både dig selv og dine tilhørere frem til det evige liv.
1TI.5.1+1TI.5.2	Du må ikke tale hårdt til en ældre mand, men vejled ham med respekt, som var han din egen far. Vejled de yngre mænd, som var det dine egne brødre, og de ældre kvinder, som var det din egen mor. De unge piger skal du omgås med anstændighed og respekt, som var det dine søstre.
1TI.5.3	Hvis en enke ingen børn har, der kan tage sig af hende, bør menigheden træde til og hjælpe.
1TI.5.4	Men hvis hun har børn eller børnebørn, må det være dem, der skal lære at vise gudsfrygt ved at tage sig af deres egne familiemedlemmer. På den måde viser de deres taknemmelighed for, hvad deres forældre eller bedsteforældre har givet dem. Det er en handlemåde, som Gud værdsætter. 
1TI.5.5	Menigheden bør altså tage sig af de enker, som står alene i verden, som har sat alt deres håb til Gud, og som nu lever i bøn og påkaldelse dag og nat. 
1TI.5.6	Men enker, der kun lever for at møde deres egne behov, er derimod som levende døde. 
1TI.5.7	Giv menigheden de her anvisninger, så der ikke er noget at udsætte på dem. 
1TI.5.8	De, der ikke vil sørge for deres egne slægtninge og især deres nærmeste familie, har fornægtet troen og er værre end de vantro.
1TI.5.9	En enke, der ønsker at tjene Gud og få sit underhold fra menigheden, skal være mindst 60 år gammel, og hun skal have vist trofasthed i sit ægteskab.
1TI.5.10	Hun skal være kendt for sin gode livsførelse. Har hun taget sig godt af sine børn? Har hun vist gæstfrihed? Har hun vist tjenersind overfor de kristne? Har hun hjulpet mennesker, som var i nød? Har hun på alle måder søgt at gøre det rette?
1TI.5.11	Yngre enker skal menigheden ikke forsørge, for når deres lyst til giftermål kommer i vejen for deres indvielse til Kristus, vil de giftes. 
1TI.5.12	Derved svigter de deres løfte om hengivenhed til Kristus alene. 
1TI.5.13	Hvis de yngre enker ikke har noget at bestille, går de på besøg i det ene hus efter det andet og begynder at løbe med sladder og blande sig i andre folks sager. 
1TI.5.14	Derfor er mit råd, at det er bedre for de unge enker at gifte sig igen og passe børn og hjem. Ellers kan Fjenden let føre dem på afveje. 
1TI.5.15	Der er allerede nogle, der har vendt sig fra troen for at følge Satan.
1TI.5.16	Altså, hvis en troende mand eller kvinde
1TI.5.17	Dem, der er gode ledere i menigheden, bør I vise dobbelt ære,
1TI.5.18	I Skriften hedder det: „I må ikke binde munden til på en okse, mens den trækker tærskeslæden.” Og et andet sted tales der om, at en arbejder er sin løn værd.
1TI.5.19	Hør ikke på klager over en leder i menigheden, medmindre der er to eller tre vidner, der kan bekræfte dem. 
1TI.5.20	Hvis han virkelig har forsyndet sig, bør du irettesætte ham, mens menigheden hører på det, så det kan virke afskrækkende på de andre. 
1TI.5.21	Med Gud og Herren Jesus Kristus og de udvalgte engle som vidner pålægger jeg dig alvorligt at følge de her anvisninger uden at dømme nogen på forhånd og uden at bøje retten.
1TI.5.22	Vær ikke for hurtig til ved håndspålæggelse at indsætte nogen til en tjeneste i menigheden, og lad dig ikke drage med i andres frafald. Hold dig selv fri af al synd. 
1TI.5.23	(Og drik ikke længere kun vand, men tag lidt vin for din maves skyld, og fordi du så ofte er syg.) 
1TI.5.24	Nogle menneskers synder kan man tydeligt se her og nu, mens andre menneskers synder først afsløres ved den endelige dom. 
1TI.5.25	På samme måde er det med gode gerninger. Nogle er tydelige for enhver, mens andre ikke kommer for dagen før til sidst.
1TI.6.1	En kristen slave skal vise sin herre respekt, for at Guds navn og det kristne budskab ikke skal få et dårligt ry. 
1TI.6.2	Er slavens herre også troende, må slaven ikke vise ham mindre respekt, fordi de som kristne står lige. Tværtimod, så bør slaven udføre sit arbejde endnu bedre, for den, der nyder godt af hans veludførte arbejde, er en kristen, som er elsket af Gud.
1TI.6.2	Du skal undervise om de her ting, Timoteus, og styrke menigheden. 
1TI.6.3	Hvis nogle folk kommer med en forkert undervisning, og hvis de ikke vil holde sig til den sunde lære, vi har fra Jesus Kristus, og den undervisning, der fremmer gudsfrygten, 
1TI.6.4	så er de hovmodige og forstår ikke, hvad de udtaler sig om. De er syge efter at diskutere og slås om ord, og det fører bare til misundelse og strid, fornærmelser og ondsindede angreb på folks personlighed. 
1TI.6.5	Der vil konstant være sammenstød mellem mennesker, der har mistet deres dømmekraft, som har fjernet sig fra sandheden og mener, at gudsfrygt skal give økonomisk udbytte. 
1TI.6.6	Gudsfrygt giver faktisk et stort udbytte, men kun hvis man samtidig kan leve nøjsomt. 
1TI.6.7	Vi havde jo ikke noget med os, da vi blev født, og vi kan ikke tage noget med os, når vi skal herfra. 
1TI.6.8	Vi skal være glade og tilfredse, når vi har mad at spise og tøj at tage på. 
1TI.6.9	De, der vil være rige, falder let i fristelser og går i Djævelens fælde. De får alle slags tåbelige og skadelige ønsker og vaner, som styrter mennesker i ødelæggelse og fortabelse. 
1TI.6.10	Kærlighed til penge fører til alt muligt ondt. Nogle er på grund af kærlighed til penge faret vild fra troen og har påført sig selv stor smerte.
1TI.6.11	Flygt fra den slags fristelser, du Guds mand. Stræb i stedet efter altid at gøre det rette. Øv dig i gudsfrygt, tro,
1TI.6.12	Kæmp for troens gode sag. Hold fast ved det evige liv, som Gud har kaldet dig til, og som du har bekendt dig til med den gode bekendelse i mange vidners nærvær. 
1TI.6.13+1TI.6.14	Ind for Guds ansigt, han, som giver alle ting liv, og med tanke på Jesus Kristus, som aflagde den gode bekendelse foran Pontius Pilatus, formaner jeg dig til at leve i lydighed mod det, du har fået befaling om. Lad din livsførelse være uplettet og uangribelig lige til den dag, da vores Herre, Jesus Kristus, vender tilbage. 
1TI.6.15	Når tiden er inde, vil Gud lade Kristus komme til syne i al sin herlighed:
1TI.6.15	Gud,
1TI.6.15	den vidunderlige og enestående Hersker,
1TI.6.15	Kongen over alle konger,
1TI.6.15	Herren over alle herrer,
1TI.6.16	han, som alene er udødelig,
1TI.6.16	som bor i et lys, ingen kan nærme sig,
1TI.6.16	han, som ingen har set eller 
1TI.6.16	ham tilhører æren og magten i evighed.
1TI.6.16	Amen.
1TI.6.17	Sig til de rige, at de ikke må være overmodige og sætte deres lid til de usikre penge. De skal i stedet sætte deres lid til den Gud, som i rigt mål giver os alt muligt, vi kan glæde os over. 
1TI.6.18	Sig til dem, at de skal bruge deres penge til at gøre godt med. De bør være rige på gode gerninger, gavmilde og altid parate til at dele med andre. 
1TI.6.19	På den måde bruger de deres rigdom til at lægge et godt fundament for evigheden, og dermed får de fat i det virkelige liv.
1TI.6.20	Timoteus, værn om den tjeneste, Gud har betroet dig. Hold dig fra tåbelige og nytteløse diskussioner med dem, der ud fra deres såkaldte kundskab gerne vil modsige dig. 
1TI.6.21	Ved at følge den slags kundskab er nogle kørt af sporet med deres tro.
1TI.6.21	Guds nåde være med jer!
2TI.1.1	Dette brev er fra Paulus, som efter Guds vilje er blevet apostel i tjenesten for Jesus Kristus. Min livsmission er at forkynde om det evige liv, som Gud har lovet dem, der tror på Jesus Kristus.
2TI.1.2	Kære Timoteus, min elskede søn i troen. Må du opleve barmhjertighed, nåde og fred fra Gud, vores Far, og Jesus Kristus, vores Herre.
2TI.1.3	Jeg takker Gud for dig, hver gang jeg tænker på dig, om det så er dag eller nat, den Gud, som jeg tjener med en ren samvittighed, og som min familie har tjent gennem mange generationer.
2TI.1.4	Jeg glæder mig til at mødes med dig igen, for jeg husker dine tårer, da vi sidst sagde farvel til hinanden.
2TI.1.5	Jeg tænker tit på din helhjertede tro på Herren. Både din mor, Eunike, og din mormor, Lois, havde en stærk tro, og jeg er overbevist om, at du har den samme stærke tro.
2TI.1.6	Derfor vil jeg også opfordre dig til at opflamme den nådegave fra Gud, som du fik, da jeg bad for dig under håndspålæggelse. 
2TI.1.7	Gud har ikke givet os en frygtsom ånd, der gør os modløse, men en ånd, der giver os kraft, kærlighed og sund fornuft.
2TI.1.8	Du må ikke skamme dig over at fortælle andre om vores Herre, og du må ikke tabe modet, fordi jeg sidder i fængsel. Vær parat til at lide for budskabet om Kristus, ligesom jeg gør, og søg kraft dertil fra Gud, 
2TI.1.9	som frelste os og kaldte os til at tjene ham. Det var ikke noget, vi gjorde os fortjent til. Det var ene og alene, fordi han, længe før verden blev til, havde besluttet at vise os sin nåde gennem Jesus Kristus. 
2TI.1.10	Den plan blev åbenbaret for alle, da vores Frelser, Jesus Kristus, kom til jorden. Han tilintetgjorde dødens magt og åbenbarede vejen til liv og udødelighed gennem troen på ham. 
2TI.1.11	Og Gud udvalgte mig til at være forkynder, lærer og apostel for dette budskab. 
2TI.1.12	Det er derfor, jeg må igennem de her lidelser. Men det har ikke slået mig ud, for jeg kender ham, jeg har sat min lid til, og jeg er sikker på, at han har magt til at værne om den tjeneste, han har betroet mig, indtil han kommer.
2TI.1.13	Det, du har lært af mig, skal være din rettesnor for sund forkyndelse, og du skal udføre din tjeneste med den trofasthed og kærlighed, som kommer fra Jesus Kristus selv.
2TI.1.14	Ved hjælp af Helligånden, som bor i os, skal du værne om den gode tjeneste, du har fået betroet.
2TI.1.15	Du ved, at alle mine medarbejdere fra provinsen Asien har forladt mig, deriblandt Fygelos og Hermogenes.
2TI.1.16	Herren velsigne Onesiforos og hans familie! Han har flere gange besøgt mig og opmuntret mig, og han har aldrig skammet sig over, at jeg sidder i lænker. 
2TI.1.17	Tværtimod, da han kom til Rom, søgte han straks efter mig og fandt ud af, hvor jeg var. 
2TI.1.18	Må Herren vise ham nåde på dommens dag. Og du ved bedst selv, hvor stor en hjælp han var for os, da vi var i Efesos sammen.
2TI.2.1	Timoteus, min søn, hent din styrke fra den nåde, som Jesus Kristus giver. 
2TI.2.2	Alt, hvad du har hørt mig undervise om i mange vidners nærvær, skal du give videre til trofaste mennesker, som er kvalificerede til selv at undervise andre.
2TI.2.3	Som en god soldat, der kæmper for Jesus Kristus, må du være parat til at lide ondt ligesom vi andre. 
2TI.2.4	En soldat i tjeneste vil gerne gøre den, der har hvervet ham, tilfreds. Derfor kan han ikke være opslugt af dagliglivets gøremål. 
2TI.2.5	Og idrætsfolk må følge spillets regler, hvis de skal vinde sejrskransen. 
2TI.2.6	Den landmand, som har slidt i marken, må være den første til at få del i høsten. 
2TI.2.7	Tænk over det, jeg siger. Herren vil give dig indsigt i alle de her ting.
2TI.2.8	Glem aldrig essensen af min forkyndelse: Jesus Kristus 
2TI.2.9	Det er, fordi jeg har forkyndt dette glædelige budskab, at jeg må lide og sidder i lænker, som om jeg var en forbryder. Men Guds ord kan man ikke standse med lænker. 
2TI.2.10	Jeg er parat til at udholde det alt sammen for de udvalgtes skyld, så de må opnå frelsen i Jesus Kristus og den evige herlighed, som følger med. 
2TI.2.11	Tro mig:
2TI.2.11	Er vi døde med ham, skal vi leve med ham.
2TI.2.12	Holder vi ud, skal vi regere med ham.
2TI.2.12	Fornægter vi ham, vil han også fornægte os.
2TI.2.13	Er vi troløse, forbliver han dog trofast,
2TI.2.13	for han kan ikke fornægte sin egen natur.
2TI.2.14	Det skal du minde folk om, og du skal formane de genstridige i Guds navn. Sig til dem, at de ikke må føre nytteløse diskussioner—det virker blot ødelæggende på tilhørerne. 
2TI.2.15	Sørg for at holde dig selv på ret kurs i forhold til det sande budskab, så du til sin tid kan stå frem for Gud som en, der ikke behøver at skamme sig over sit arbejde. 
2TI.2.16	Hold dig fra den tåbelige og tomme snak, der kun fører mennesker bort fra Gud. 
2TI.2.17	Den slags er som kræft, der æder om sig. Hymenæus og Filetus er eksempler på folk, 
2TI.2.18	som er kommet bort fra sandheden. De ødelægger troen hos nogle ved at hævde, at de dødes opstandelse allerede har fundet sted. 
2TI.2.19	Men sandheden er baseret på et solidt fundament, som Gud selv har lagt, og det fundament har følgende indskrift: „Herren kender dem, der hører ham til,” og: „Alle, der vedkender sig Herren, skal tage afstand fra det onde.”
2TI.2.20	I et fornemt hjem findes der skåle af guld og sølv, men også nogle af træ og ler. De fine skåle bruges, når der er fest, mens de billige bruges til daglig. 
2TI.2.21	De, der holder sig fra nytteløse diskussioner og falsk lære, er som rene skåle, der altid er klar til brug, og som husets herre kan anvende til mange gode formål.
2TI.2.22	Flygt fra de ting, som frister unge mennesker, og stræb efter hæderlighed, trofasthed, kærlighed og fred ligesom alle de andre, der tror på og beder til Herren af et rent hjerte.
2TI.2.23	Endnu en gang siger jeg til dig, at du skal holde dig fra de dumme, ja tåbelige diskussioner. Du ved, at det kun fører til skænderier, 
2TI.2.24	og en Herrens tjener skal ikke skændes med nogen. Han bør være venlig mod alle, dygtig til at lære fra sig og udholdende i modgang. 
2TI.2.25	Han skal irettesætte sine modstandere med nænsomhed. Måske de så med Guds hjælp vil ændre mening og komme til erkendelse af sandheden. 
2TI.2.26	Måske de vil komme til fornuft og blive friet ud af den fælde, Djævelen har fanget dem i for at få dem til at gøre, hvad han vil.
2TI.3.1	Du skal vide, Timoteus, at den sidste tid, før Herren kommer igen, bliver en meget vanskelig tid. 
2TI.3.2	Folk vil kun tænke på sig selv og deres penge. De vil være arrogante og store i munden. De vil håne Gud og gøre oprør mod deres forældre. De vil være utaknemmelige og respektløse, 
2TI.3.3	afstumpede og hårdhjertede. De vil være anklagende, hæmningsløse, brutale, uden ønske om at gøre godt, 
2TI.3.4	forræderiske, fremfusende og hovmodige. De vil være mere opsat på at søge fornøjelser end på at søge Gud. 
2TI.3.5	De vil have en overfladisk religiøsitet, men vil ikke have noget med Guds kraft at gøre. Hold dig fra den slags mennesker.
2TI.3.6	Nogle af dem er falske lærere, der trænger sig ind i hjemmene og får magt over svage kvinder, der går rundt og er tynget af skyldfølelse over deres synder. Sådanne kvinder har et utal af behov 
2TI.3.7	og er altid parate til at følge nye lærere. Men de når aldrig frem til at forstå sandheden. 
2TI.3.8	Som Jannes og Jambres
2TI.3.9	Derfor kan de heller ikke blive ved. En dag vil man indse, hvor tåbelige de er—ligesom det skete for Jannes og Jambres.
2TI.3.10	Timoteus, du har fulgt mig tæt på i lang tid. Du har observeret min undervisning, min adfærd og mine mål i livet. Du kender min trofasthed, langmodighed, kærlighed og udholdenhed. 
2TI.3.11	Du ved også om de forfølgelser og lidelser, jeg har været igennem i Antiokia, i Ikonion og i Lystra. Du ved, hvordan jeg holdt ud gennem dem alle sammen, og hvordan Herren reddede mig hver gang. 
2TI.3.12	Alle, der ønsker at tjene Jesus Kristus og leve et gudfrygtigt liv, vil blive forfulgt. Sådan er det bare. 
2TI.3.13	Men de ondskabsfulde, religiøse bedragere vil synke dybere og dybere. De er faret vild og fører andre på vildspor.
2TI.3.14	Du, derimod, skal holde fast ved det, du har lært og har sat din lid til. Du kender jo dem, der har undervist dig. 
2TI.3.15	Desuden er du fra din tidligste barndom blevet oplært i de hellige skrifter, som hjalp dig til at forstå, at frelsen modtages ved tro på Jesus Kristus. 
2TI.3.16	Hele Skriften er inspireret af Gud og kan bruges til undervisning, til irettesættelse, til korrektion og til træning i at leve ret, 
2TI.3.17	så enhver, der ønsker at tjene Gud, kan blive fuldt udrustet til at gøre det gode.
2TI.4.1+2TI.4.2	Jeg er meget bevidst om, at Gud ser og hører alt, hvad jeg gør. Jeg tænker også meget på, at Jesus Kristus skal dømme de levende og de døde, og at han kommer og opretter sit rige. Derfor vil jeg minde dig om det ansvar, du har, for at forkynde det budskab, du har fået betroet, hvad enten du synes, det er belejligt eller ubelejligt. Du skal afsløre enhver falsk lære og korrigere de vildfarne. Vejled mennesker med megen tålmodighed og klar undervisning. 
2TI.4.3	Der kommer nemlig en tid, hvor folk ikke vil rette sig efter den sunde lære, men i stedet følger deres egne ønsker og holder sig til de forkyndere, der fortæller dem, hvad de gerne vil høre. 
2TI.4.4	De vil vende det døve øre til sandheden og i stedet lytte til myter. 
2TI.4.5	Du skal være på vagt på alle områder. Vær ikke bange for at lide ondt, men gør et godt stykke arbejde som evangelist. Vær helhjertet i din tjeneste.
2TI.4.6	Hvad mig angår, så skal mit blod snart ofres som et drikoffer. Tiden er inde til, at jeg skal herfra. 
2TI.4.7	Jeg har kæmpet den gode kamp, fuldført løbet og bevaret troen. 
2TI.4.8	Nu venter belønningen forude, retfærdighedens sejrskrans, som Herren, den retfærdige dommer, vil overrække mig på den store dag. Ja, ikke bare mig, men alle, som længes efter, at han skal komme igen.
2TI.4.9+2TI.4.10	Kom til mig, så hurtigt du kan, for Demas har forladt mig af kærlighed til den nuværende verden og er taget til Thessaloniki. Kreskens er rejst til Galatien og Titus til Dalmatien. 
2TI.4.11	Kun Lukas er endnu hos mig. Tag Markus med dig hertil, for jeg har brug for ham i tjenesten. 
2TI.4.12	Tykikos har jeg sendt til Efesos. 
2TI.4.13	Tag den frakke med, som jeg efterlod hos Karpos i Troas—og husk mine bøger, især dem på pergament.
2TI.4.14	Kobbersmeden Alexander har gjort mig meget ondt, men det er Herrens sag at straffe ham. 
2TI.4.15	Du skal være på vagt over for ham, for han er en stærk modstander af vores forkyndelse.
2TI.4.16	Første gang jeg skulle forsvare mig for domstolen, var der ingen, der hjalp mig. Alle svigtede mig. Gid de aldrig skal stå til regnskab for det. 
2TI.4.17	Men Herren hjalp og styrkede mig, så jeg kunne fuldføre min forkyndelse og bringe budskabet om ham ud til alle folkeslag. Og han reddede mig fra at blive dømt til døden. 
2TI.4.18	Ja, Herren vil fortsat redde mig ud af ethvert ondt angreb og føre mig sikkert ind i sit himmelske rige. Æren tilhører ham i al evighed! Amen.
2TI.4.19	Hils Priska og Akvila. Hils Onesiforos og hans familie. 
2TI.4.20	Erastos blev i Korinth, og jeg måtte efterlade Trofimos i Milet, da han blev syg.
2TI.4.21	Skynd dig at komme, før det bliver vinter. Jeg skal hilse fra Eubulos, Pudens, Linus, Claudia og alle de troende her. 
2TI.4.22	Herren være med din ånd! Nåde være med jer!
TIT.1.1	Dette brev er fra Paulus, Guds tjener og apostel for Jesus Kristus. Jeg blev udsendt for at forkynde troens budskab for dem, som Gud har udvalgt, og hjælpe dem til fuldt ud at forstå, hvordan de kan tjene Gud på den sande måde. 
TIT.1.2	Jeg bygger min tjeneste på forventningen om at få det evige liv, som Gud, der jo ikke kan lyve, gav løfte om allerede før tidens begyndelse. 
TIT.1.3	Da den fastsatte tid var inde, åbenbarede han sit budskab for os, og det budskab har Gud, vores Frelser, betroet mig og befalet, at jeg skulle bringe videre.
TIT.1.4	Kære Titus, mit sande barn i troen, må du opleve nåde og fred fra Gud Fader og Jesus Kristus, vores Frelser.
TIT.1.5	Jeg efterlod dig jo på Kreta, for at du kunne løse de problemer, vi manglede at få løst, og for at du i hver by kunne indsætte ledere i menighederne, sådan som jeg gav dig besked om.
TIT.1.6	En leder i menigheden skal have et godt ry. Han skal være tro i sit ægteskab og have lært sine børn at være trofaste,
TIT.1.7	En, der får et lederansvar i Guds menighed, må ikke være arrogant, hidsig, drikfældig, stridslysten eller ude efter at berige sig selv. 
TIT.1.8	Han skal være gæstfri, godhjertet, fornuftig, retsindig, hengiven til Gud og have selvkontrol. 
TIT.1.9	Han skal være godt inde i den troværdige undervisning, vi har givet, så han kan vejlede andre ud fra den sunde lære og gendrive modstanderne.
TIT.1.10	Der er jo mange oprørske mennesker, der fører menigheden på vildspor, og det gælder især dem, der kræver, at alle kristne skal omskæres og holde de jødiske love. De siger en masse, men ved ikke, hvad de snakker om. 
TIT.1.11	Dem skal du lukke munden på! De har allerede fået flere familier ført bort fra Guds nåde ved at undervise om ting, de skulle holde fingrene fra. Og så tager de endda betaling for det!
TIT.1.12	En profetisk digter, som selv er fra Kreta, har sagt: „Kreterne lyver altid. De er nogle dovne, forslugne, vilde bæster.” 
TIT.1.13	Det er rigtigt nok. Derfor skal du irettesætte de falske lærere strengt, så de kan blive sunde i troen 
TIT.1.14	og holde op med at hænge sig i jødiske myter og påbud fra folk, der har vendt sig fra sandheden. 
TIT.1.15	Alt er rent for de rene, men for de vantro og urene er alt urent. De har dårlig samvittighed, og deres tanker er urene. 
TIT.1.16	De hævder ganske vist, at de kender Gud, men deres livsførelse viser noget andet. De er afskyelige, ulydige og ude af stand til at gøre noget godt.
TIT.2.1	Du, derimod, skal undervise om det, der hører med til den sunde lære. 
TIT.2.2	De ældre mænd skal vise selvbeherskelse og værdighed, de skal have sund fornuft og være et forbillede i tro, kærlighed og udholdenhed. 
TIT.2.3	De ældre kvinder skal ligeledes opføre sig på en måde, der sømmer sig for kristne. De må ikke løbe med sladder
TIT.2.4	som kan hjælpe de unge kvinder til at elske deres mænd og tage sig af deres børn 
TIT.2.5	og til at leve fornuftigt og moralsk uangribeligt. De skal også lære at være gode husmødre, der er villige til at underordne sig deres mænd, så Guds ord ikke kommer i vanry. 
TIT.2.6+TIT.2.7	Du skal formane de unge mænd til ligeledes at være fornuftige i alt, hvad de foretager sig, og du skal selv være et godt forbillede. Din undervisning skal være uangribelig og værdig. 
TIT.2.8	Den skal være korrekt, så du vinder respekt hos dem, der gerne vil modsige dig, men ikke kan finde noget dårligt at sige om os.
TIT.2.9	Slaverne skal underordne sig deres herrer i alle ting og gøre et godt stykke arbejde. De må ikke svare igen 
TIT.2.10	eller stikke noget til sig, men vise, at de er til at stole på, så de ved deres livsførelse skaber respekt om Guds, vores Frelsers, lære.
TIT.2.11	Gud har åbenbaret sin nåde, som gør det muligt for alle mennesker at blive frelst. 
TIT.2.12	Hans nåde opdrager os til at sige nej til at leve et gudløst liv fuldt af syndige lidenskaber og i stedet leve fornuftigt, retskaffent og gudfrygtigt, så længe vi er her på jorden.
TIT.2.13	Samtidig ser vi med forventning frem til den herlighed, vi skal opleve, når vores store Gud og Frelser, Jesus Kristus, kommer igen. 
TIT.2.14	Jesus gav jo sit liv for vores skyld, så han kunne løskøbe os fra al ondskab og umoralitet og gøre os til sit ejendomsfolk, et folk, der ivrigt søger at gøre det gode.
TIT.2.15	Du skal formane alle til at følge de her anvisninger, og du skal irettesætte de falske lærere. Gør det med myndighed, og lad dig ikke skræmme af, hvad folk tænker om dig.
TIT.3.1	Mind de kristne om, at de skal underordne sig regering og øvrighed, være lydige og altid parate til at gøre det rette. 
TIT.3.2	De må ikke håne nogen eller komme i klammeri, men de skal være venlige og hensynsfulde mod alle.
TIT.3.3	Lad os ikke glemme, at også vi engang var på vildspor og levede i et tankeløst oprør mod Gud. Vi var slaver af mange forskellige former for begær og syndige lidenskaber. Vi levede et liv i ondskab og misundelse. Vi hadede andre, og de hadede os til gengæld. 
TIT.3.4	Men så åbenbarede Gud, vores Frelser, sin godhed og kærlighed til os mennesker. 
TIT.3.5	Det var ikke på grund af noget godt, vi havde gjort, at han frelste os. Nej, det var alene på grund af hans nåde imod os, at vi blev født på ny. Det var som at få et rensende bad,
TIT.3.6	Gud udøste Helligåndens kraft over os i rigt mål gennem Jesus Kristus, vores Frelser. 
TIT.3.7	Ved at tage imod hans nåde blev vi accepteret af Gud, og vi fik en forvisning om at få del i det evige liv.
TIT.3.8	Mine ord er troværdige. Jeg råder dig til at understrege det her, så de, der er kommet til tro på Gud, må lægge vægt på at gøre gode gerninger. Det er nemlig godt og gavnligt for os mennesker. 
TIT.3.9	Sørg for at undgå tåbelige diskussioner og skænderier om den jødiske lov og de lange stamtavler.
TIT.3.10	Hvis du to gange har prøvet at vejlede og advare en, der kommer med falsk lære, og han ikke vil høre efter, skal du vise ham bort. 
TIT.3.11	Et sådant menneske har vendt sig bort fra sandheden og har ved sin synd dømt sig selv.
TIT.3.12	Jeg regner med at sende enten Artemas eller Tykikos til dig. Så snart en af dem kommer, vil jeg gerne, at du så hurtigt som muligt møder mig i Nikopolis. Jeg har nemlig bestemt mig for at blive dér vinteren over. 
TIT.3.13	Hjælp advokaten Zenas og Apollos med alt, hvad de har brug for, så de kan fortsætte deres rejse. 
TIT.3.14	Vores folk skal lære at være ivrige efter at gøre godt og hjælpe til, hvor der er behov for det. Ellers er der ingen frugt af deres tro.
TIT.3.15	Alle, som er hos mig, sender deres hilsener. Hils alle dem, som elsker os, fordi vi er fælles om troen.
TIT.3.15	Guds nåde være med jer alle!
PHM.1.1	Dette brev er fra Paulus, som sidder fængslet for Jesu Kristi skyld, og fra Timoteus, min medarbejder.
PHM.1.1	Kære Filemon, min ven og partner i tjenesten, 
PHM.1.2	hils Apfia
PHM.1.3	Nåde være med jer og fred fra Gud, vores Far, og Herren Jesus Kristus.
PHM.1.4	Jeg takker altid Gud, når jeg beder for dig, kære Filemon. 
PHM.1.5	Jeg har jo hørt om din levende tro på Jesus, vores Herre, og om din kærlighed til ham og alle kristne. 
PHM.1.6	Det er min bøn, at det fællesskab om troen, som du er med i, må blive endnu mere effektivt i tjenesten for Kristus gennem en fuld forståelse af alt det gode, han har givet os del i.
PHM.1.7	Jeg har hørt, hvordan du har været til stor hjælp og opmuntring for de kristne der, og det har opmuntret mig meget at høre om din kærlighed til dem. Det har virkelig givet mig en stor glæde.
PHM.1.8+PHM.1.9	Fordi jeg kender din kærlighed, kommer jeg med en bøn til dig. Egentlig kunne jeg vel frimodigt i Kristi navn befale dig at gøre det, som bør gøres. Du ville utvivlsomt være lydig over for en gammel mand som mig, der oven i købet er fængslet for Kristi skyld. Men jeg vil hellere appellere til dit gode hjerte. 
PHM.1.10	Min bøn til dig angår Onesimos, som jeg har vundet for Herren, mens jeg har siddet i fangenskab her. Han er blevet som en søn for mig.
PHM.1.11	Før i tiden var Onesimos
PHM.1.12	Når jeg nu sender ham tilbage til dig, er det, som om jeg sender mit eget hjerte. 
PHM.1.13	Jeg ville gerne have beholdt ham her, for han har været mig til stor hjælp, mens jeg har siddet i fængsel på grund af mit budskab om Jesus. Du ville sikkert gerne selv have hjulpet mig, men det gjorde din slave så i stedet for. 
PHM.1.14	Alligevel vil jeg ikke beholde ham uden dit samtykke, for han er trods alt din slave. Jeg ønsker heller ikke at tvinge dig til at gøre en god gerning. Den slags skal være frivilligt. 
PHM.1.15	Måske var det nødvendigt, at du skulle undvære ham for en tid for netop at få ham tilbage for evigt, 
PHM.1.16	ikke kun som slave, men som noget langt bedre, en medkristen som er højt elsket, ikke mindst af mig. Men du vil også selv elske ham højere nu, da I ud over det daglige arbejdsfællesskab også har fællesskab i Herren.
PHM.1.17	Hvis du virkelig betragter mig som partner i tjenesten, så tag imod ham, som du ville tage imod mig. 
PHM.1.18	Hvis han har gjort noget forkert eller skylder dig noget, så skriv det på min regning. 
PHM.1.19	Jeg vil betale det for ham. Det garanterer jeg for ved min egen underskrift. På den anden side kunne man jo egentlig også sige, at du på en måde skylder mig dit liv.
PHM.1.20	Kære kristne ven, vil du ikke nok gøre mig den tjeneste? Giv mig den glæde for Kristi skyld! 
PHM.1.21	Jeg har skrevet det her brev i tillid til, at du vil gøre, hvad jeg beder dig om. Ja, jeg er overbevist om, at du ville gøre meget mere.
PHM.1.22	Samtidig vil jeg også bede dig om at være parat til at tage imod mig som din gæst. Jeg regner nemlig med, at Gud vil svare på jeres bønner og give mig min frihed tilbage, så jeg kan besøge jer.
PHM.1.23	Epafras sender jer mange hilsener. Han sidder også i fængsel her for troens skyld. 
PHM.1.24	Også mine medarbejdere Markus, Aristark, Demas og Lukas sender deres hilsener.
PHM.1.25	Herren Jesu Kristi nåde være med jeres ånd!
HEB.1.1	Mange gange og på forskellige måder har Gud op gennem tiderne talt til vores forfædre gennem profeterne, 
HEB.1.2	men nu her i de sidste tider har han talt til os ved sin Søn, Jesus. Verden blev oprindelig skabt ved Jesu medvirken, og Gud har nu indsat ham som Herre over alle ting.
HEB.1.3	Jesus gav os et glimt af Guds herlighed og viste os Guds væsen, og han opretholder verden alene ved den kraft, der er i hans ord. Efter at Jesus ved sin død havde tilvejebragt forsoning for al synd, satte han sig på tronen ved den mægtige Guds højre hånd i den himmelske verden.
HEB.1.4	Guds egen Søn står langt over Guds sendebud, englene,
HEB.1.5	Har Gud måske nogen sinde sagt til et af sine sendebud:
HEB.1.5	„Du er min Søn,
HEB.1.5	i dag er jeg blevet din Far.”
HEB.1.5	eller:
HEB.1.5	„Jeg vil være hans Far,
HEB.1.5	og han skal være min Søn.”
HEB.1.6	Og da Gud sendte sin egen Søn til jorden, sagde han: „Alle Guds sendebud skal tilbede ham.”
HEB.1.7	Mens Skriften taler på følgende måde om Guds brug af sendebud:
HEB.1.7	„Han, der bruger stormvinde som sine sendebud
HEB.1.7	og gør lynene til sine tjenere,”
HEB.1.8	så står der om Sønnen:
HEB.1.8	„Dit rige, Gud, skal bestå for evigt,
HEB.1.8	du regerer med retfærdighed.
HEB.1.9	Du elsker det gode og hader det onde.
HEB.1.9	Derfor har Gud udvalgt og salvet dig
HEB.1.9	med glædens olie frem for andre.”
HEB.1.10	Endvidere står der om Sønnen:
HEB.1.10	„Herre, i begyndelsen grundlagde du jorden,
HEB.1.10	med egne hænder skabte du himmelrummet.
HEB.1.11	Det hele skal forgå,
HEB.1.11	men du vil bestå.
HEB.1.11	Himmel og jord slides op,
HEB.1.11	som var de et stykke tøj.
HEB.1.12	Du ruller dem sammen som en kappe,
HEB.1.12	skifter dem ud, som man gør med sit tøj.
HEB.1.12	Men du er altid den samme,
HEB.1.12	dine leveår får aldrig ende.”
HEB.1.13	Har Gud nogen sinde sagt til en af englene: „Sæt dig ved min højre side, mens jeg overvinder dine fjender.”
HEB.1.14	Nej, englene er blot åndelige tjenere, som Gud sender ud for at hjælpe dem, der har fået adgang til det evige liv.
HEB.2.1	Derfor skal vi virkelig holde fast ved det budskab, vi har hørt, så vi ikke glider bort fra det. 
HEB.2.2	De jødiske love, som blev givet til vores forfædre ved engles medvirken, var yderst alvorlige og vigtige, og når nogen var ulydige og overtrådte dem, fik de straf som fortjent. 
HEB.2.3	Hvordan skulle vi så kunne undgå at blive straffet, hvis vi ikke tager budskabet om Guds fantastiske frelse alvorligt? Det budskab blev jo forkyndt af Herren Jesus selv og siden givet videre til os af dem, der selv havde hørt ham. 
HEB.2.4	Desuden har Gud bekræftet budskabet ved tegn og undere og mange forskellige mirakler og ved de åndelige gaver, som Gud efter sin egen plan deler ud til de troende.
HEB.2.5	Det bliver heller ikke engle, men mennesker, der får magten i den nye verden, som vi har hørt skal komme engang. 
HEB.2.6	Der står et sted i Skriften:
HEB.2.6	„Hvad er da et menneske, at du bekymrer dig om det,
HEB.2.6	et menneskebarn, at du tager dig af det?
HEB.2.7	Du satte menneskene lavere end englene for en tid,
HEB.2.7	gav dem kongelig ære og værdighed.
HEB.2.7	Du gav mennesket ansvar for dit skaberværk,
HEB.2.8	det blev sat som hersker over alle ting.”
HEB.2.8	Når der står, at mennesket blev sat som hersker over alle ting, så betyder det alle ting uden undtagelse. Det er endnu ikke blevet opfyldt. 
HEB.2.9	Men vi kan se, at Jesus, som for en kort tid blev sat på et lavere niveau end englene, nu har fået kongelig ære og værdighed, efter at han var villig til at lide og dø. Han led og døde, for at Guds nåde og kærlighed kunne komme os alle til gode.
HEB.2.10	Gud, som har skabt hele verden med et bestemt mål for øje, havde besluttet, at Jesus skulle nå fuldendelsen gennem lidelser. Da han led på korset, åbnede han døren til vores frelse og skabte muligheden for, at mange mennesker kan opleve den herlighed, det er at blive Guds børn. 
HEB.2.11	Både han, der banede vejen til frelse, og vi, der fulgte vejen, har samme Far. Derfor er Jesus heller ikke bange for at kalde os for sine venner,
HEB.2.12	som der står skrevet:
HEB.2.12	„Jeg vil fortælle om dig til mine venner,
HEB.2.12	jeg vil synge din pris midt i en stor forsamling.”
HEB.2.13	Endvidere står der: „Jeg sætter al min lid til ham.”
HEB.2.14	Da nu de børn, der er tale om, er mennesker af kød og blod, var han nødt til selv at blive et menneske af kød og blod, for at han ved sin død kunne erobre magten fra ham, som ellers var herre over døden, nemlig Djævelen. 
HEB.2.15	Således satte han menneskene fri fra dødsangstens tyranni, som de ellers skulle leve under hele livet. 
HEB.2.16	Det er jo ikke engle, han er kommet for at hjælpe, men dem, der er børn af Abraham.
HEB.2.17	Derfor var han nødt til på enhver måde at blive som os, så han kunne blive en barmhjertig og trofast ypperstepræst i tjenesten for Gud og dermed gøre forsoning mulig for alle mennesker. 
HEB.2.18	Fordi han selv måtte igennem prøvelser og lidelser, er han i stand til at hjælpe dem, der står midt i prøvelserne.
HEB.3.1	Kære venner, I, som har modtaget det himmelske kald, tænk på, hvordan Jesus som apostel og ypperstepræst for vores tro 
HEB.3.2	var trofast over for Gud, som gav ham den opgave. Moses var også trofast over for Gud i den opgave, han fik som leder i Guds husholdning. 
HEB.3.3	Men ligesom en mand, der bygger et hus, får større ære end selve huset, sådan er Jesu tjeneste langt mere betydningsfuld end Mosesʼ tjeneste. 
HEB.3.4	Ligesom ethvert hus har en bygherre, sådan er det Gud, der er den store Bygherre bag alle ting. 
HEB.3.5+HEB.3.6	Moses var Guds tjener, men Kristus er Guds egen Søn. Mosesʼ tjeneste peger profetisk hen på det, der senere skulle ske, og han var trofast i det lederansvar han fik for det Guds folk, han selv var en del af. Men Jesus har som Guds Søn lederansvaret for et nyt Guds folk, og vi tilhører det folk—hvis vi da holder fast ved den frimodighed og glæde, vi oplevede, dengang vi fik vished om at få det evige liv.
HEB.3.7+HEB.3.8	Hør derfor efter, hvad Helligånden siger:
HEB.3.7+HEB.3.8	„Gid I ville lytte til, hvad han siger i dag:
HEB.3.7+HEB.3.8	Lad være med at lukke af for mit ord,
HEB.3.7+HEB.3.8	som da jeres forfædre gjorde oprør
HEB.3.7+HEB.3.8	og satte sig op imod mig i ørkenen.
HEB.3.9+HEB.3.10	De provokerede mig ved at sætte mig på prøve,
HEB.3.9+HEB.3.10	selv om de havde set mine undere i 40 år.
HEB.3.9+HEB.3.10	Derfor blev jeg vred på dem og sagde:
HEB.3.9+HEB.3.10	‚De går altid deres egne veje
HEB.3.9+HEB.3.10	i stedet for at følge mine.’
HEB.3.11	Så svor jeg i min vrede:
HEB.3.11	‚De skal ikke få lov at opleve min hvile.’ ”
HEB.3.12	Pas derfor på, kære venner, at ingen af jer gemmer på ondskab og vantro i jeres hjerter, så I glider væk fra den levende Gud. 
HEB.3.13	I stedet bør I hver dag opmuntre hinanden, så længe verden står, så ingen af jer på grund af syndens snedige forførelse lukker af over for Gud. 
HEB.3.14	For hvis vi indtil det sidste holder fast ved den overbevisning, vi havde i begyndelsen, skal vi få del i alt det, som tilhører Kristus.
HEB.3.15	Da synden er så snedig, må I ikke glemme advarslen fra før:
HEB.3.15	„Gid I ville lytte til, hvad han siger i dag:
HEB.3.15	Lad være med at lukke af for mit ord
HEB.3.15	som dengang under oprøret.”
HEB.3.16	Hvem var det, som hørte, hvad Gud sagde, og dog gjorde oprør mod ham? Det var alle dem, der forlod Egypten med Moses som anfører. 
HEB.3.17	Og hvem var det, Gud var vred på i 40 år? Det var alle dem, som havde gjort oprør og derfor måtte dø i ørkenen. 
HEB.3.18	Hvem var det, Gud talte om, da han svor, at de ikke fik lov at opleve hvilen i det land, han havde lovet dem? Det var alle dem, der var ulydige. 
HEB.3.19	Og hvorfor kom de ikke ind i det land, hvor Gud havde lovet at give dem hvile? Fordi de ikke havde tillid til ham.
HEB.4.1	Løftet om at gå ind til Guds hvile gælder stadig, åndeligt set. Lad os derfor være på vagt, så ingen af jer risikerer at gå glip af den hvile. 
HEB.4.2	Vi har hørt det glædelige budskab om den hvile, der venter os, akkurat som folket dengang fik løftet om hvilen i det land, Gud havde lovet dem. Men det, at de hørte løftet, betød ikke, at de fik det opfyldt, for de troede ikke på det, de hørte.
HEB.4.3	Altså er det kun, når vi tror på Guds løfte, at vi får lov til at gå ind til hans hvile. Det passer med, hvad han sagde om de vantro: „Så svor jeg i min vrede, at de ikke skal få lov at opleve min hvile.”
HEB.4.3	Det sagde Gud, selvom alt var planlagt og havde været klar siden verdens skabelse. 
HEB.4.4	Der står jo et sted om den syvende dag: „Siden alting nu var fuldført, kunne Gud hvile på den syvende dag.”
HEB.4.5	Men selvom løftets land var parat, måtte Gud sige: „De skal ikke få lov at opleve min hvile.” 
HEB.4.6	Der er dog alligevel nogle, som får lov til at komme ind i Guds hvile, selvom de, der først fik løftet, ikke oplevede at få det opfyldt, fordi de var ulydige mod Gud. 
HEB.4.7	Han fastsatte nemlig en ny dag, for de ord, der allerede er citeret fra Davids salme, hvor han taler om „i dag”, blev sagt mange år senere:
HEB.4.7	„Gid I ville lytte til, hvad han siger i dag:
HEB.4.7	Lad være med at lukke af for mit ord.”
HEB.4.8	Hvis det var lykkedes Josva at føre folket ind til hvilens land, havde Gud ikke behøvet senere at tale om en ny tid, hvor man kunne opleve Guds hvile. 
HEB.4.9	Altså er der stadig en hvile i vente til Guds folk. 
HEB.4.10	De, som oplever at gå ind til den hvile, vil kunne hvile fra deres anstrengelser, ligesom Gud hvilede efter at have skabt verden. 
HEB.4.11	Lad os derfor stræbe efter at komme ind i den hvile, og lad ingen af os gå glip af den på grund af ulydighed og oprør som dengang i ørkenen.
HEB.4.12	Pas på ikke at være ulydige, for når Gud taler, er der både liv og kraft i hans ord. De er skarpere end noget tveægget sværd og er i stand til at trænge ind i hjertets inderste kroge. Guds ord afslører vores hemmeligste tanker og motiver, og de sætter skel mellem det sjælelige og det åndelige. 
HEB.4.13	Ingen kan gemme sig for Gud. Alt ligger åbent og udbredt for hans øjne, og vi skal engang stå til regnskab over for ham.
HEB.4.14	Lad os derfor holde fast ved det, vi er kommet til tro på, for Jesus, Guds Søn, som steg op gennem himlene og nu er i Guds nærhed, er vores fantastiske ypperstepræst. 
HEB.4.15	Han forstår vores svagheder, for han har ligesom vi været udsat for alle mulige fristelser, dog uden at bukke under for dem. 
HEB.4.16	Lad os derfor frimodigt træde frem for Guds trone, for han vil i sin nåde og barmhjertighed komme os til hjælp i rette tid.
HEB.5.1	De jødiske ypperstepræster var mennesker som alle andre, men de blev udvalgt til at tjene Gud på deres medmenneskers vegne. De skulle bringe ofre og gaver til Gud, for at menneskers synder kunne blive tilgivet. 
HEB.5.2	De kunne vise barmhjertighed og forståelse for tankeløse og vildførte menneskers synd og svigten, fordi de selv var mennesker, som begik fejl. 
HEB.5.3	Derfor måtte de bringe syndofre både for folkets synder og deres egne synder.
HEB.5.4	Ingen har ret til selv at påtage sig den ære at være ypperstepræst. Han skal kaldes og indsættes af Gud, ligesom Aron blev det. 
HEB.5.5	Heller ikke Kristus påtog sig selv den ære at være ypperstepræst. Nej, han blev indsat af Gud, som sagde til ham:
HEB.5.5	„Du er min Søn,
HEB.5.5	i dag er jeg blevet din Far.”
HEB.5.6	Og et andet sted taler Skriften således om ham: „Du skal være præst efter Melkizedeks forbillede for evigt.”
HEB.5.7	Engang, mens Jesus levede her på jorden som menneske, bad han inderligt til Gud med tårer og smerte, for han vidste, at Gud var den eneste, der kunne redde ham fra en frygtelig død. Og Gud hørte hans bøn på grund af hans gudsfrygt.
HEB.5.8	Selvom Jesus var Guds Søn, måtte han gennem sine lidelser lære, hvad fuld lydighed indebærer. 
HEB.5.9	Da hans gerning var fuldført, havde han dermed skabt grundlaget for, at alle, som adlyder ham, opnår en evig frelse. 
HEB.5.10	Gud havde jo kaldt ham ypperstepræst for evigt efter Melkizedeks forbillede.
HEB.5.11	Det kunne der siges meget mere om, men det er vanskeligt at forklare, for I har svært ved at forstå det. 
HEB.5.12	I har nu været kristne i lang tid, og I burde derfor kunne undervise andre, men i stedet trænger I til igen at blive undervist om de grundlæggende sandheder i Guds ord. Ja, I er som små børn, der endnu kun tåler mælk og ikke fast føde. 
HEB.5.13	De, der lever af mælk, har svært ved at forstå Guds vilje. De er endnu på begynderstadiet. 
HEB.5.14	Men den faste føde er for de modne kristne, som gennem øvelse har lært at skelne mellem det rigtige og det forkerte.
HEB.6.1	Nu vil vi så gå videre med den undervisning, der passer til modne mennesker. Det skulle jo ikke være nødvendigt én gang til at lære jer de mest elementære ting om Kristus, nemlig at man frelses ved troen på Gud og ikke ved nytteløse anstrengelser. 
HEB.6.2	Det burde også være overflødigt at tale om de forskellige slags dåb, om håndspålæggelse, om opstandelsen fra de døde og om Guds dom, som afgør menneskers evige skæbne. 
HEB.6.3	Lad os nu gå videre med undervisningen, hvis Gud da tillader det.
HEB.6.4+HEB.6.5+HEB.6.6	Når mennesker først har set Guds lys og nydt godt af Himlens velsignelser, og når de har fået Helligåndens kraft og har fået en forsmag på den kommende verdens vidundere, og hvor herligt det er at høre, når Gud taler, og de så alligevel falder fra, da kan man ikke føre dem tilbage til Herren. De har jo derved korsfæstet Guds Søn igen og hånet ham offentligt. 
HEB.6.7	Når en mark opsuger den regn, som falder på den, og producerer en god høst til gavn for dem, der dyrker jorden, vil den opleve Guds velsignelse. 
HEB.6.8	Men hvis den derimod frembringer tidsler og tjørnebuske, er den intet værd og vil opleve Guds dom. Det ender med, at man afbrænder den.
HEB.6.9	Selvom jeg skriver sådan, kære venner, er jeg overbevist om, at det står bedre til med jer, og at I er på frelsens vej. 
HEB.6.10	Gud er ikke uretfærdig. Han vil huske jeres arbejde og den kærlighed til ham, som I har vist ved, at I har hjulpet og stadig hjælper jeres medkristne. 
HEB.6.11	Vi ønsker inderligt, at hver eneste af jer lige til det sidste må fortsætte med begejstret at holde fast ved visheden om den herlighed, der venter jer. 
HEB.6.12	Så bliver I ikke sløve, men bliver som dem, der ved tro og udholdenhed oplever opfyldelsen af alt, hvad Gud har lovet sine børn.
HEB.6.13+HEB.6.14	I ved, at da Gud lovede Abraham en søn, svor han ved sit eget navn—han havde jo ikke noget større at sværge ved—og sagde til Abraham, at han ville velsigne ham og gøre hans efterkommere talrige.
HEB.6.15	Og efter at have ventet med stor tålmodighed fik Abraham til sidst løftet opfyldt.
HEB.6.16	Når mennesker sværger på, at de vil gøre et eller andet, sværger de i Guds navn og påkalder Guds straf over sig selv, hvis de bryder deres løfte. At sværge på den måde gør al diskussion overflødig. 
HEB.6.17	Således garanterede Gud også sit løfte ved at sværge på det, for han ønskede at slå det helt fast over for dem, som løftet gælder, at det er et urokkeligt løfte. 
HEB.6.18	Der er altså to ting, som slår fast, at løftet 
HEB.6.19	Visheden om frelse er som et anker for sjælen, et anker, der når helt ind i Guds nærvær, bag forhænget ind til det inderste rum i den himmelske helligdom, hvor det er gjort urokkeligt fast. 
HEB.6.20	Jesus gik jo forud for os ind i Guds nærvær for dér at tjene som vores evige ypperstepræst efter Melkizedeks forbillede.
HEB.7.1	Melkizedek var konge i byen Salem og samtidig præst for den højeste Gud. Da Abraham vendte tilbage efter at have vundet et stort slag mod flere konger, gik Melkizedek ham i møde og velsignede ham. 
HEB.7.2	Abraham tog en tiendedel af alt det, han havde erobret i krigen, og gav det til Melkizedek. Hans navn, Melkizedek, betyder „retfærdighedens konge”, men han er også en „fredskonge”, for han er konge over Salem, som betyder fred. 
HEB.7.3	Skriften taler hverken om Melkizedeks far eller mor eller om hans slægtsforhold overhovedet. Hans liv er beskrevet, som var det uden begyndelse og afslutning, og derfor er hans præstetjeneste uden afslutning. Han er således et billede på Guds Søn.
HEB.7.4	Læg mærke til, hvor stor en ære Melkizedek modtog. Vores forfar Abraham gav jo Melkizedek en tiendedel af krigsbyttet. 
HEB.7.5	Senere kom der en lov, som foreskrev, at præsterne fra Levis stamme skulle modtage tiende fra alle de andre stammer, selv om de alle var Abrahams efterkommere. 
HEB.7.6	Melkizedek var ikke præst fra Levis slægt, men alligevel modtog han tiende fra Abraham. Endvidere velsignede Melkizedek den store Abraham, som havde fået Guds løfter. 
HEB.7.7	Det viser uden diskussion Melkizedeks storhed, for den, der velsigner, er altid større end den, der bliver velsignet. 
HEB.7.8	De jødiske præster, der senere modtog tiende, var almindelige, dødelige mennesker. Men om Melkizedek fortælles der ikke om nogen afslutning på hans liv. 
HEB.7.9	Man kan på en måde sige, at Levi, som er stamfar til de jødiske præster, som modtager tienden, selv gav tiende til Melkizedek gennem sin forfar, Abraham. 
HEB.7.10	For selvom Levi endnu ikke var født, da Abraham gav tiende til Melkizedek, så lå kimen til hans eksistens hos Abraham.
HEB.7.11	Det jødiske folk har fra gammel tid haft deres forskrifter om et præstedømme, hvor præsterne skal komme fra Levis stamme og Arons slægt. Hvis den forordning havde kunnet føre os til målet, havde Gud ikke haft nogen grund til at sende Kristus som en evig præst efter Melkizedeks forbillede. Så havde det været nok med præsterne fra Arons slægt under det gamle system. 
HEB.7.12	Når nu Gud har erstattet det gamle præstedømme med noget helt nyt, må det gamle lovsystem også nødvendigvis erstattes af noget nyt.
HEB.7.13	Den ypperstepræst, vi taler om her, tilhørte også en anden stamme, hvorfra der aldrig har været udtaget nogen til præstetjeneste. 
HEB.7.14	Vores Herre kom som bekendt fra Judas stamme, og Moses har aldrig nævnt noget om præster fra den stamme.
HEB.7.15	At det drejer sig om noget helt nyt, bekræftes også ved, at Kristus blev ypperstepræst efter Melkizedeks forbillede. 
HEB.7.16	Han blev jo ikke præst i kraft af en lov, der kræver, at man kommer fra en bestemt stamme, men i kraft af det evige og uforgængelige liv, han repræsenterer. 
HEB.7.17	Det bliver også bevidnet i Skriften, hvor der står om ham: „Du skal være præst efter Melkizedeks forbillede for evigt.”
HEB.7.18	Den gamle lov er altså nu sat til side, for den var ubrugelig, uden kraft. 
HEB.7.19	Loven kunne jo ikke føre os til målet. I stedet har vi fået noget langt bedre, for Kristus har bragt os ind i Guds nærhed og givet os vished for, at vi vil få det evige liv.
HEB.7.20+HEB.7.21	Endvidere har Gud svoret på, at Kristus altid skal være vores ypperstepræst. Så stærke ord har han aldrig brugt om de almindelige ypperstepræsters indsættelse til tjeneste. Kun til Kristus lyder det: „Herren har aflagt et urokkeligt løfte: Du skal være præst for evigt.” 
HEB.7.22	Det er på det grundlag, at Jesus er blevet garant for en ny pagt, der er langt bedre end den gamle.
HEB.7.23	Der er endnu en forskel: Ifølge den gamle ordning var man nødt til at indsætte en ny ypperstepræst, hver gang døden satte en stopper for den tidligere ypperstepræsts tjeneste. 
HEB.7.24	Men den ypperstepræstelige tjeneste Jesus udfører, kommer aldrig til ophør. Han lever jo for evigt. 
HEB.7.25	Fordi han lever evigt og altid beder inderligt for os, er han i stand til at føre alle mennesker, som ønsker at komme til Gud gennem ham, til den fuldkomne frelse.
HEB.7.26	Det er netop sådan en ypperstepræst, vi har brug for, en, der trofast tjener Gud uden synd, ubesmittet af det onde og ophøjet over alle himle. 
HEB.7.27	Han er helt anderledes end de andre ypperstepræster, som gang på gang måtte bringe slagtofre til Gud, først for at få tilgivelse for deres egne synder og dernæst for folkets synder. Den slags gentagne syndofre behøver Kristus ikke at bringe, for da han ofrede sig selv på korset, skabte han fuld forsoning én gang for alle. 
HEB.7.28	Med udgangspunkt i de jødiske love blev dødelige og ufuldkomne mennesker indsat som ypperstepræster, men med udgangspunkt i løftet om en evig præst efter Melkizedeks forbillede, et løfte, som kom senere end lovbogen, er Guds egen Søn indsat som en evig og fuldkommen ypperstepræst.
HEB.8.1	Hovedsagen i det, som her er sagt, er, at vi har en fantastisk ypperstepræst, som sidder på tronen i Himlen ved den mægtige Guds højre hånd. 
HEB.8.2	Han gør tjeneste i den sande, åndelige helligdom i Himlen, som er skabt af Herren selv og ikke bygget af mennesker.
HEB.8.3	Enhver ypperstepræst er indsat til at bringe gaver og ofre. Derfor måtte Kristus også som ypperstepræst bringe et offer. 
HEB.8.4	Han kunne ikke være blevet en almindelig ypperstepræst her på jorden, for der er allerede indsat præster efter lovbogens forskrifter, og de bringer de fastsatte gaver og ofre i templet. 
HEB.8.5	De tjener dog kun ved en jordisk helligdom, som er et billede på den sande helligdom i Himlen. Da Moses skulle bygge helligdommen i ørkenen, sagde Gud jo til ham: „Vær omhyggelig med at lave det hele i overensstemmelse med den plan, jeg viser dig her på bjerget.”
HEB.8.6	Men i stedet for en jordisk præstetjeneste har Kristus nu fået en meget vigtigere tjeneste i og med, at den nye pagt, han har indstiftet, er meget bedre end den gamle, og de løfter, som den nye pagt indeholder, er meget bedre end den gamle pagts løfter.
HEB.8.7	Hvis den første pagt havde været god nok, havde det ikke været nødvendigt at erstatte den med en anden. 
HEB.8.8	Men Gud vidste, at den gamle pagt var utilstrækkelig, og derfor kom han med følgende udsagn gennem en af profeterne:
HEB.8.8	„Engang i fremtiden vil jeg oprette en ny pagt med Israels og Judas folk, siger Herren. 
HEB.8.9	Den nye pagt vil ikke komme til at ligne den, jeg oprettede med deres forfædre, da jeg tog dem ved hånden og førte dem ud af slaveriet i Egypten. De overholdt jo ikke pagtens betingelser, og derfor lod jeg dem sejle deres egen sø, siger Herren. 
HEB.8.10	Den ny pagt, som jeg vil oprette med Israels folk engang i fremtiden, indeholder følgende løfte: Jeg vil lægge mine love i deres sind og skrive dem på deres hjerter. Jeg vil være deres Gud, og de skal være mit folk. 
HEB.8.11	Da skal man ikke længere sige til sine venner eller familie, at de bør kende mig som deres herre, for alle, både små og store, skal forstå, at jeg er Herren. 
HEB.8.12	Jeg vil være nådig og tilgive dem deres ondskab, og jeg vil slette deres synder fra min hukommelse.”
HEB.8.13	Når Gud her taler om en 
HEB.9.1	I den første pagt mellem Gud og hans folk var der en række forskrifter for, hvordan præsterne skulle tjene i den jordiske helligdom, 
HEB.9.2	som var et telt, der bestod af to rum. Det forreste rum indeholdt guldlysestagen og det bord, hvor de hellige brød lå.
HEB.9.3	Bag det inderste forhæng var der et andet rum, som kaldtes det allerhelligste rum. 
HEB.9.4	Hertil hørte røgelsesalteret af guld og pagtens ark, som på alle sider var overtrukket med ægte guld. Inde i arken lå stentavlerne, som de ti bud var skrevet på, en guldkrukke med manna og Arons stav, som engang havde fået blade og blomster.
HEB.9.5	Oven på arken var der to strålende keruber, hvis vinger var bredt ud over arkens låg, der blev kaldt forsoningsstedet. Men det kan jeg ikke gå nærmere ind på nu.
HEB.9.6	Efter at helligdommen var blevet indrettet på den måde og gjort klar, udførte præsterne dagligt deres opgaver i det forreste rum. 
HEB.9.7	Det var kun ypperstepræsten, der havde lov til at gå ind i det inderste rum, og kun én gang om året. Han havde altid blod med som et forsoningsoffer til Gud for at bede om tilgivelse for både sine egne og folkets uforsætlige synder. 
HEB.9.8	Helligånden viser os derved, at så længe det forreste rum stadig er i brug, er der ikke almen adgang til det allerhelligste rum. 
HEB.9.9	Det er et billede på den nuværende tid, hvor præsterne stadig bringer gaver og ofre, som dog ikke kan rense deres samvittighed. 
HEB.9.10	De følger en række regler for, hvad man må spise og drikke, og de gennemgår de foreskrevne rituelle renselsesceremonier. Det er alt sammen regler for en gudsdyrkelse, som skulle gælde, indtil den nye pagt kom med en ny og bedre ordning.
HEB.9.11	Nu er Kristus så blevet ypperstepræst i den nye og bedre ordning. Han er gået ind i den himmelske helligdom, som ligger på et højere og fuldkomment plan. Den helligdom er ikke bygget af mennesker, og den hører ikke med til den jordiske verden. 
HEB.9.12	Han gik én gang for alle ind i det allerhelligste rum i den himmelske helligdom og stænkede blod på forsoningsstedet. Men det var ikke blod fra gedebukke eller tyrekalve.
HEB.9.13	Hvis det at blive stænket med blod fra gedebukke og tyrekalve eller aske fra en kvie kunne give en ydre renselse til mennesker, som var blevet urene,
HEB.9.14	hvor meget mere vil da ikke Kristi blod rense vores samvittighed fra nytteløse anstrengelser,
HEB.9.15	Formålet med, at Kristus formidlede en ny pagt, var, at han gennem sin død kunne skabe forsoning for alle de synder, der blev begået under den gamle pagt, så de mennesker, Gud kalder på, kan få opfyldt det løfte om evige velsignelser, som Gud havde givet. 
HEB.9.16+HEB.9.17	For det er med pagten som med et testamente: Det kan først træde i kraft, når den, som har oprettet det, er død.
HEB.9.18	Således kunne den første pagt heller ikke træde i kraft uden blodsudgydelse. 
HEB.9.19	Dengang Moses havde oplæst alle lovreglerne for hele folket, tog han blodet fra de slagtede tyrekalve og gedebukke, blandede det med vand og stænkede det både på lovbogen og på hele folket.
HEB.9.20	Derefter sagde han: „Dette blod besegler den pagt, som Gud har befalet jer at overholde.” 
HEB.9.21	På samme måde stænkede han blod på åbenbaringsteltet og på alle de redskaber, der blev brugt af præsterne. 
HEB.9.22	Stort set alt under den gamle pagts forordninger blev renset ved, at der blev stænket blod på det, og uden blodsudgydelse var ingen tilgivelse mulig.
HEB.9.23	Derfor var det nødvendigt, at den jordiske helligdom, som er et billede på den himmelske helligdom, blev renset med blodet fra offerdyrene. Men den virkelige, åndelige helligdom i Himlen krævede et andet og stærkere offer. 
HEB.9.24	Kristus gik ikke ind i den helligdom, som er bygget af mennesker, og som er et billede på den himmelske helligdom. Nej, han gik ind i selve Himlen og kan nu træde frem for Guds ansigt på vores vegne. 
HEB.9.25+HEB.9.26	Ypperstepræsterne går år efter år ind i det allerhelligste rum med offerblod, som dog ikke er deres eget. Hvis Jesus skulle skabe forsoning for vores synder på tilsvarende måde, så skulle han have ofret sig selv masser af gange lige fra verdens grundlæggelse. Men nu har han åbenbaret sig ved tidernes afslutning for ved sit offer at gøre ende på synden én gang for alle. 
HEB.9.27	Og ligesom det er ethvert menneskes lod én gang at dø og senere blive stillet for Guds domstol, 
HEB.9.28	sådan måtte Kristus dø én gang for at bære straffen for utallige menneskers synder. Når han senere kommer tilbage, er det ikke for at ofre sig selv igen, men for at frelse alle dem, der med forventning ser frem til hans komme.
HEB.10.1	Lovbogens regler om syndofre er kun et ufuldstændigt billede på det langt bedre syndoffer, der senere skulle foretages. De præster, der år for år bringer de samme ofre, opnår derfor aldrig fuld tilgivelse. 
HEB.10.2	Hvis de var blevet renset for deres synd én gang for alle, så ville de ikke længere være sig deres synd bevidst, og så ville de ikke fortsætte med at bringe ofre år efter år. 
HEB.10.3	Men nu er de årlige ofre en stadig påmindelse om synd og skyld. 
HEB.10.4	Blod fra tyre og bukke kan nemlig umuligt udslette menneskers synder.
HEB.10.5	Derfor sagde Kristus ved sin indtræden i denne verden:
HEB.10.5	„Det er ikke slagtofre og afgrødeofre, du ønsker,
HEB.10.5	men du har givet mig et legeme.
HEB.10.6	Brændofre og syndofre har du ikke behag i.
HEB.10.7	Da sagde jeg: Se, jeg er parat!
HEB.10.7	Der står skrevet om mig i bogrullen,
HEB.10.7	og jeg er kommet for at gøre din vilje, Gud.”
HEB.10.8	Han sagde altså først: „Det er ikke slagtofre, afgrødeofre, brændofre og syndofre du ønsker, og du har ikke behag i dem.” Alle de ofre bliver ellers bragt efter lovbogens påbud og forskrifter. 
HEB.10.9	Derefter sagde han: „Se, jeg er kommet for at gøre din vilje.” Han ophæver således den første ordning for at etablere en ny. 
HEB.10.10	Det er altså efter Guds vilje, at vi nu er blevet forsonet med ham og renset for skyld, ved at Jesus Kristus ofrede sit eget legeme én gang for alle.
HEB.10.11	Alle præsterne fortsætter dag efter dag med at bringe de samme ofre, der dog aldrig kan forsone os med Gud og udslette vores skyld. 
HEB.10.12	Men efter at Kristus havde bragt ét eneste endegyldigt syndoffer, satte han sig på tronen ved Guds højre hånd. 
HEB.10.13	Og nu venter han på, at hans fjender skal blive besejret. 
HEB.10.14	Gennem det ene offer har han for altid gjort alle, som hører ham til, fuldkomne i Guds øjne.
HEB.10.15	Også Helligånden fortæller os om det i den førnævnte profeti. For efter at have sagt: 
HEB.10.16	„Den ny pagt, som jeg vil oprette med dem engang i fremtiden, bygger på følgende løfte: Jeg vil lægge mine love i deres sind og skrive dem på deres hjerter,” 
HEB.10.17	fortsætter han med at sige: „Jeg vil slette deres synder fra min hukommelse.”
HEB.10.18	Når al synd nu én gang for alle er blevet tilgivet, er der jo ikke længere brug for syndofre.
HEB.10.19	Fordi Jesus ofrede sig selv for os, kære venner, kan vi nu uden frygt bevæge os helt ind i det allerhelligste rum, hvor Guds strålende nærvær er. 
HEB.10.20	Det er noget helt nyt, at vi har direkte adgang til Gud i det allerhelligste rum inde bag forhænget, og Jesus er selv den levende vej, som fører derind. 
HEB.10.21	Da vi nu som Guds folk har en så fantastisk ypperstepræst, 
HEB.10.22	så lad os med oprigtigt hjerte og i troens faste overbevisning gå ind i Guds nærvær. Vi har jo fået en ren samvittighed, efter at vi er blevet bestænkede med Jesu blod, og efter at vi er blevet renset med rent vand.
HEB.10.23	Lad os urokkeligt holde fast ved det håb om evigt liv, vi er kommet til tro på. Gud er nemlig trofast og holder, hvad han har lovet! 
HEB.10.24	Lad os tage os af hinanden og opmuntre hinanden til at vise kærlighed og gøre godt. 
HEB.10.25	Lad os ikke forlade det kristne fællesskab, som nogle har for skik, men opmuntre hinanden til ikke at falde fra—især nu, hvor vi kan se, at tiden for hans genkomst nærmer sig.
HEB.10.26	For hvis nogle på trods af at være nået til fuld forståelse af sandheden alligevel med fuldt overlæg lever i synd, findes der ikke noget andet offer, som kan rense dem for synden. 
HEB.10.27	De må leve med en frygtelig forventning om Guds dom og den flammende ild, som vil fortære alle, der sætter sig op imod Gud. 
HEB.10.28	De, der under den gamle pagt satte sig op imod Guds lov, blev uden barmhjertighed dræbt, hvis der var to eller tre vidner til deres synd. 
HEB.10.29	Hvor meget strengere straf venter da ikke dem, som tramper på Guds Søn, som ringeagter den tilgivelse, de selv har modtaget ved Jesu blod, og som viser foragt for nådens Ånd. 
HEB.10.30	Vi kender jo ham, der sagde: „Det er mit ansvar at straffe dem.” Han sagde også: „Herren vil dømme sit folk.”
HEB.10.31	Det er frygteligt at komme under den levende Guds dom.
HEB.10.32	Tænk på den første tid, da I lige havde modtaget sandhedens lys. I holdt ud gennem forfølgelse og mange lidelser. 
HEB.10.33	Somme tider blev I offentligt gjort til grin og mishandlet, og andre gange stillede I jer solidarisk med dem, der oplevede den slags ting. 
HEB.10.34	I følte med dem, der blev kastet i fængsel, og I kunne med sindsro se på, at alle jeres ejendele blev taget fra jer, for I vidste, at noget bedre ventede jer i den kommende verden, hvor de vedvarende værdier findes.
HEB.10.35	Hold fast på jeres frimodighed, for med den har I udsigt til en stor belønning. 
HEB.10.36	I har brug for udholdenhed for at kunne gøre Guds vilje og få det, som Gud har lovet jer. 
HEB.10.37	Der er ikke så lang tid tilbage. Skriften siger: „Han, som skal komme, vil komme, og han kommer ikke for sent. 
HEB.10.38	Den retskafne får livet ved sin tro. De, der vender sig væk fra mig, har jeg ikke behag i.”
HEB.10.39	Men 
HEB.11.1	Hvad er tro? Tro er grundlaget for vores håb, en overbevisning om ting, der ikke kan ses.
HEB.11.2	Vi har jo mange vidnesbyrd om den tro, vores forfædre havde.
HEB.11.3	Det er ved tro, vi forstår, at universet blev til på Guds befaling. Den synlige verden blev skabt ud fra den usynlige verden.
HEB.11.4	Abel troede Gud. Derfor var han i stand til at bringe et offer, der var bedre end Kains. Gud accepterede Abels gave og viste dermed, at Abel havde et ret forhold til Gud. Abel selv er død, men hans tro er et vidnesbyrd for os endnu den dag i dag.
HEB.11.5	Enok troede Gud. Derfor blev han taget op til Himlen, så han undgik at dø. Ingen kunne finde ham, for Gud havde taget ham til sig. Men inden da havde han fået det vidnesbyrd, at Gud glædede sig over ham.
HEB.11.6	Gud kan kun glæde sig over dem, der har tro, for de, der henvender sig til Gud, må nødvendigvis tro, at han er til, og at han belønner dem, der søger ham.
HEB.11.7	Noa troede Gud. Da Gud advarede ham om syndfloden, der skulle komme, troede han på det, selvom der ikke var nogen tegn på, at der ville komme en oversvømmelse. Han adlød Gud, og i ærefrygt for ham byggede han en ark for at redde sin familie. På den måde forkyndte Noa dommen over den onde verden, og selv blev han på grund af sin tro accepteret af Gud.
HEB.11.8	Abraham troede Gud. Da Gud bad ham om at forlade sit hjem og fædreland og rejse bort til et andet land, som Gud ville give ham og hans efterkommere i arv og eje, tog han af sted uden at vide, hvor han kom hen. 
HEB.11.9	Han slog sine telte op i et land, som tilhørte andre, og i tillid til Gud vandrede han fra sted til sted i det land, han var blevet lovet. Det samme gjorde Isak og Jakob, der jo fik det samme løfte. 
HEB.11.10	Abraham så nemlig frem til at bo i byen med de evige grundvolde, som Gud selv er både arkitekt og bygmester for.
HEB.11.11	Sara troede Gud. Derfor kunne hun blive stammor til et helt folk til trods for, at hun var for gammel til at få børn. Hun troede på, at Gud, der havde givet løfte om en søn, var til at stole på. 
HEB.11.12	Således blev Abraham stamfar til et helt folk. Selvom han gik på gravens rand, blev han ene mand stamfar til et folk så talrigt, at det er lige så umuligt at tælle som himlens stjerner og sandet ved havets bred.
HEB.11.13	Abraham og Sara, Isak og Jakob døde alle i tro uden at se løftet blive opfyldt. Men de skimtede det forude og hilste det velkommen, og de sagde helt klart, at de var som udlændinge på midlertidigt ophold på denne jord. 
HEB.11.14	De, der taler sådan, giver udtryk for, at de er på udkig efter et hjemland. 
HEB.11.15	Hvis de havde tænkt på det land, de oprindeligt kom fra, kunne de have vendt tilbage dertil. 
HEB.11.16	Men de længtes efter noget endnu bedre, nemlig det himmelske hjemland. Derfor skammer Gud sig ikke ved at blive kaldt deres Gud, og han har en evig by parat til dem.
HEB.11.17+HEB.11.18	Da Gud satte Abraham på prøve, holdt Abraham fast på sin tro og var parat til at ofre sin søn Isak på alteret, også selvom det var hans eneste søn, og Gud havde lovet ham: „Det er gennem Isak, din slægt skal opbygges.”
HEB.11.19	Abraham regnede nemlig med, at Gud kunne oprejse Isak fra de døde, hvis det skulle være. Han fik ham jo også tilbage i live som et billede på Jesu opstandelse fra de døde.
HEB.11.20	Isak troede Gud. Derfor kunne han velsigne sine to sønner Jakob og Esau med fremtiden for øje.
HEB.11.21	Jakob troede Gud. Lige før han døde, velsignede han Josefs sønner i tro og bøjede hovedet over sin stav i tilbedelse.
HEB.11.22	Josef troede Gud. Inden sin død talte han om, at Gud en dag ville føre Israels folk ud af Egypten, og han fik dem til at love, at de ville tage hans jordiske rester med sig til det land, Gud havde lovet at give dem.
HEB.11.23	Mosesʼ forældre troede Gud, og de skjulte ham i tre måneder efter fødslen. De så, at han var en dejlig dreng, og de var ikke bange for at trodse kongens ordre.
HEB.11.24	Moses troede Gud, da han som voksen gav afkald på sin position som søn af Faraos datter. 
HEB.11.25+HEB.11.26	I stedet for at nyde en kortvarig fornøjelse uden for Guds vilje foretrak han at dele kår med Guds folk. Frem for at eje alle Egyptens skatte foretrak han at blive mishandlet—ligesom Kristus blev det—for han så frem til sin belønning.
HEB.11.27	Moses forlod Egypten i tro til Gud og uden at frygte kongens vrede. Han holdt ud, fordi han hele tiden holdt den Usynlige for øje. 
HEB.11.28	I tro indførte han den første påske med blodet på dørstolperne, for at dødsenglen ikke skulle gå ind i israelitternes hjem og dræbe den førstefødte søn i hver familie.
HEB.11.29	Israelitterne viste tro til Gud, da de gik gennem Det Røde Hav som over tørt land. Men egypterne, som fulgte bagefter, druknede alle sammen.
HEB.11.30	Israelitterne viste tro til Gud, da de på hans befaling vandrede rundt om Jeriko i syv dage, så byens mure faldt.
HEB.11.31	Ved at hjælpe de israelitiske spioner viste den prostituerede Rahab, at hun troede på Gud. Derfor blev hun ikke dræbt sammen med dem, der var ulydige.
HEB.11.32	Behøver jeg sige mere? Det ville tage for lang tid at fortælle om Gideon, Barak, Samson, Jefta, David, Samuel og alle profeterne. 
HEB.11.33	Ved deres tro besejrede sådanne helte fjendtlige folkeslag, regerede med retfærdighed og så Guds løfter blive opfyldt. De lukkede løvers gab 
HEB.11.34	og overlevede brændende flammer. De undslap overlegne hære, fik ny kraft efter udmattelse, ny styrke i krig og slog fjendehære på flugt.
HEB.11.35	Nogle kvinder havde tro til at få deres kære oprejst fra de døde. Nogle mennesker blev tortureret til døde, fordi de ikke ville fornægte deres tro. De ville hellere se frem til den kommende genopstandelse. 
HEB.11.36	Andre blev hårdt prøvet med hån og piskeslag, eller de blev kastet i fængsel og lagt i lænker. 
HEB.11.37	Nogle blev stenet, skåret midt over eller henrettet med sværd. Andre gik sultende rundt, klædt i fåre- eller gedeskind, forfulgte og mishandlede. 
HEB.11.38	De var for gode til denne verden. De måtte flygte gennem ørkener og over bjerge og skjule sig i bjerghuler eller huller i jorden.
HEB.11.39	Alle dem, der her er omtalt, fik et godt vidnesbyrd for deres tro, men opnåede ikke at se Guds løfte opfyldt, 
HEB.11.40	for Gud havde en større plan om, at de ikke skulle nå målet, før vi fik chancen for at komme med.
HEB.12.1	Lad da også os med udholdenhed gennemføre det løb, som ligger foran os, inspireret af den mængde af troshelte, som allerede har fuldført løbet. Lad os kaste alt det bort, som tynger os, og synden, som så let griber fat i os og får os til at snuble. 
HEB.12.2	Lad os rette blikket fremad mod Jesus, som startede os på troens vandring og også vil føre os til målet. Ved at se frem til den glæde, der ventede ham, kunne han udholde skammen og døden på korset, og nu sidder han på tronen ved Guds højre hånd. 
HEB.12.3	Tænk på al den modstand fra syndige mennesker, som Jesus måtte kæmpe imod—så vil I også kunne holde ud uden at miste håbet eller tabe modet. 
HEB.12.4	I jeres kamp mod synden er I jo endnu ikke nået dertil, hvor I har mistet livet.
HEB.12.5	Husk på den formaning, hvor Skriften omtaler jer som Guds børn:
HEB.12.5	„Mit barn, strit ikke imod, når Herren opdrager på dig,
HEB.12.5	tab ikke modet, når han sætter dig i rette.
HEB.12.6	Det er jo dem, han elsker, han opdrager på.
HEB.12.6	Han irettesætter dem, han regner som sine børn.”
HEB.12.7	Hold ud, når I sættes i rette, for det gavner jer. Gud behandler jer som en far, der opdrager sine børn. Kan man forestille sig et barn, der aldrig bliver irettesat? 
HEB.12.8	Hvis I ingen opdragelse får, så betyder det, at I slet ikke er hans børn. 
HEB.12.9	Vi har alle haft jordiske fædre som irettesatte os, og vi havde respekt for dem. Hvor meget mere skal vi så ikke underordne os vores åndelige Far og få livet fra ham i eje? 
HEB.12.10	Vores jordiske fædre har opdraget os i en kort årrække efter bedste evne, men Guds opdragelse er altid til bedste for os, og den sigter på, at vi får del i hans hellighed. 
HEB.12.11	Enhver irettesættelse er smertefuld, mens den står på, og bringer ikke umiddelbart glæde. Men på langt sigt bliver de, der tager ved lære af irettesættelsen, i stand til at gøre det rigtige og leve med fred i hjertet.
HEB.12.12	Se nu at få gang i de slappe hænder og de stive knæ! 
HEB.12.13	Følg den lige vej fremad, så jeres stive led ikke forvrides, men får ny smidighed. 
HEB.12.14	Stræb efter at holde fred med alle og at leve et helligt liv. Uden hellighed får ingen Herren at se. 
HEB.12.15	Sørg for, at ingen glider væk fra Guds nåde. Lad ingen bitterhed få lov at spire frem i jer og sprede sin gift, så mange bliver smittet af den. 
HEB.12.16	Pas på, at ingen af jer er utro
HEB.12.17	I ved jo godt, at da han bagefter med tårer bønfaldt sin far om alligevel at få del i velsignelsen, blev han afvist. Det var for sent at få det lavet om.
HEB.12.18	I står jo ikke som Israels folk ved et konkret bjerg med flammende ild, mørke, sorte skyer og et voldsomt uvejr.
HEB.12.19	Dengang folket hørte lyden fra vædderhornet og den vældige røst, blev de så bange, at de bad sig fri for at høre Gud tale til dem.
HEB.12.20	De kunne ikke klare, at Gud havde sagt, at selv et dyr, der rørte ved bjerget, skulle stenes.
HEB.12.21	Guds hellighed var så frygtindgydende, at selv Moses udbrød: „Jeg ryster af angst.”
HEB.12.22	Nej, I står ved „Zions bjerg”, den levende Guds by, det himmelske Jerusalem, hvor tusinder af engle er samlet til fest. 
HEB.12.23	I står overfor Guds menighed af arveberettigede børn, indskrevet som borgere i Himlen. I står over for den Gud, som vil dømme alle mennesker, og over for vores retsindige forfædres ånder, som er nået frem til målet. 
HEB.12.24	Ja, I står over for Jesus selv, som indstiftede den nye pagt, over for Jesu blod, der har et bedre budskab om renselse og tilgivelse end Abels blod, som råbte på hævn.
HEB.12.25	Pas på, at I ikke beder jer fri for at høre, hvad Gud taler til jer. For når Israels folk blev straffet, fordi de nægtede at adlyde, da Gud talte sit advarende ord til dem på jorden, hvor meget mere skal vi da ikke blive straffet, hvis vi vender os bort fra Gud, når han taler fra Himlen. 
HEB.12.26	Da han talte fra Sinaibjerget, rystede jorden ved hans stemme, men nu har han givet et andet løfte: „Én gang mere vil jeg ryste ikke kun jorden, men også himlen.”
HEB.12.27	Udtrykket „én gang mere” betyder, at alt det, der hører den skabte verden til, vil blive fjernet ved den sidste rystelse. Kun det, der står urokkeligt fast, vil bestå.
HEB.12.28	Da vi tilhører Guds rige, som står urokkeligt fast, så lad os tjene Gud med taknemmelighed og på en måde, der glæder ham, med ærefrygt og dyb respekt. 
HEB.12.29	For vores Gud er som en fortærende ild, når han straffer de ugudelige.
HEB.13.1	Hold fast ved den indbyrdes kærlighed. 
HEB.13.2	Forsøm ikke at byde de fremmede velkommen hos jer, for derved har nogle haft engle som gæster uden at vide af det. 
HEB.13.3	Husk på dem, der sidder i fængsel, og føl med dem, som var I selv i fængsel. Føl smerten hos dem, der mishandles, som var det jeres egen krop, det gik ud over.
HEB.13.4	Alle bør respektere ægteskabet, og I skal være tro mod jeres ægtefælle, for Gud vil dømme dem, der er utro eller lever i seksuel synd. 
HEB.13.5	Hold jer fri af pengebegær og vær tilfredse med det, I har. Gud har jo sagt: „Jeg vil aldrig svigte dig eller forlade dig.”
HEB.13.6	Derfor kan vi med frimodighed sige:
HEB.13.6	„Herren er min hjælper, så jeg vil intet frygte.
HEB.13.6	Hvad kan mennesker gøre mig?”
HEB.13.7	Tænk på jeres ledere, som har talt Guds ord til jer. Se på, hvad de har udrettet, og efterlign deres tro. 
HEB.13.8	Jesus Kristus er den samme i går og i dag, ja til evig tid. 
HEB.13.9	Lad jer ikke rive med af forskellige, fremmede lærdomme. Det er godt for det indre menneske at hente styrke i Guds nåde og ikke i religiøse spiseregler, som alligevel ikke hjælper dem, der prøver at overholde dem.
HEB.13.10	Vi har et alter, som de præster, der gør tjeneste i templet, ikke har adgang til. 
HEB.13.11	Ypperstepræsten bragte på forsoningsdagen blodet fra syndofrene ind i åbenbaringsteltets allerhelligste rum, men dyrenes kroppe blev brændt uden for lejren.
HEB.13.12	Jesus skabte forsoning mellem Gud og folket ved sit eget blod, da han blev dræbt uden for byen. 
HEB.13.13	Lad os derfor samles med ham uden for lejren, selvom vi bliver hånet for det. 
HEB.13.14	Der findes nemlig ikke noget sted i denne verden, som kan være vores blivende hjem. Vi ser i stedet frem til vores evige hjem i den himmelske verden.
HEB.13.15	Lad os på grund af, hvad Jesus har gjort, altid bringe lovprisningsofre til Gud. Lad os prise og takke Gud med vores ord. 
HEB.13.16	Men forsøm heller ikke at gøre godt og at dele med andre, for sådanne ofre glæder Gud.
HEB.13.17	Adlyd jeres åndelige ledere og ret jer efter dem. De våger over jer, fordi de har ansvar for jer og en dag skal aflægge regnskab for deres tjeneste over for Gud. Hvis I adlyder lederne, vil de kunne gøre deres arbejde med glæde, i stedet for at det bliver en byrde. Det sidste ville ikke være godt for jer.
HEB.13.18	Bed for os, venner, for vi mener at have en god samvittighed, da vi altid søger at gøre det rigtige. 
HEB.13.19	Netop nu har jeg særligt brug for jeres forbøn, så jeg hurtigt kan få mulighed for at besøge jer.
HEB.13.20	Jesus, vores Herre, er den store Hyrde for fårene, og han beseglede en evig pagt med sit eget blod. Jeg beder om, at Fredens Gud, som oprejste Jesus fra de døde, 
HEB.13.21	vil udruste jer med alt, hvad I har brug for for at kunne gøre hans vilje, og at han ved Kristi kraft vil fremelske alt det i os alle, som glæder ham. Æren tilhører Jesus Kristus i al evighed. Amen.
HEB.13.22	Kære venner, tag godt imod mine formaninger, selvom jeg har skrevet i al korthed. 
HEB.13.23	I skal vide, at vores medarbejder Timoteus nu er blevet løsladt, og hvis han snart kommer hertil, vil jeg tage ham med, når jeg kommer til jer. 
HEB.13.24	Hils alle jeres ledere og de andre troende. De kristne fra Italien sender hilsen til jer. 
HEB.13.25	Guds nåde være med jer alle!
JAS.1.1	Dette brev er fra Jakob, Guds og Herren Jesu Kristi tjener. Jeg skriver til de jødekristne fra de 12 stammer, der bor rundt omkring i verden. Guds fred!
JAS.1.2	Kære venner, når I kommer ud for mange forskellige vanskeligheder og problemer, så glæd jer over det. 
JAS.1.3	I ved jo, at når jeres tro
JAS.1.4	Og hvis I ellers holder ud gennem prøvelserne, vil I vokse i modenhed, så I ikke står tilbage på noget område.
JAS.1.5	Hvis I mangler visdom, skal I bede om at få den fra Gud. Gud giver nemlig gerne til alle uden at komme med bebrejdelser. 
JAS.1.6	Men I skal bede i tro uden at tvivle. For hvis I vakler i jeres tillid til Gud, er I som havets bølger, der kastes frem og tilbage af stormen, 
JAS.1.7+JAS.1.8	eller som en, der står med et ben i hver lejr og går skiftevis i den ene og den anden retning. Beder I på den måde, kan I ikke regne med at få noget fra Herren.
JAS.1.9	De kristne, der har en lav position i samfundet, kan glæde sig over at have en høj position i den åndelige verden. 
JAS.1.10	De, der før var rige, kan glæde sig over at være blevet ydmyget, for rigdom forgår som blomster, der visner. 
JAS.1.11	Når solen brænder i dagens hede, svides planterne. Blomsterne falmer, og deres pragt forsvinder. Sådan kan rigdom forsvinde, hurtigt og uden varsel.
JAS.1.12	Velsignede er de, der holder ud, når der er modgang, for når de er kommet sejrende igennem, vil de få det evige liv som belønning. Det har Gud lovet alle dem, som elsker ham.
JAS.1.13	Når du bliver fristet til at gøre noget forkert, skal du ikke sige: „Det er Gud, der frister mig.” Gud fristes aldrig til at gøre noget ondt, og han frister heller aldrig nogen til at gøre det. 
JAS.1.14	Når du bliver fristet, er det, fordi du bliver tiltrukket af noget, som du i virkeligheden har lyst til. 
JAS.1.15	Giver du efter for fristelsen, fører det til synd, og synden fører i sidste ende til død.
JAS.1.16	Elskede venner, lad jer ikke bedrage. 
JAS.1.17	Det er udelukkende gode og fuldkomne gaver, der kommer til os fra vores himmelske Far, som har skabt lysene i himmelrummet. Hans lys er uforanderligt, og han skjules ikke af skygger. 
JAS.1.18	Han besluttede at give os nyt liv gennem sandhedens ord, så vi blev hans særlige ejendom blandt al skabningen.
JAS.1.19	Kære venner, husk, at det er godt at lytte, at tænke sig om, før man taler, og ikke være for hurtig til at blive vred, 
JAS.1.20	for et menneskes vrede kommer i vejen for Guds vilje. 
JAS.1.21	Derfor skal I lægge alle urene tanker og onde handlinger bag jer og koncentrere jer om at give vækstbetingelser til det ord, som er plantet i jer, og som er i stand til at føre jer frem til det evige liv.
JAS.1.22	I bedrager jer selv, hvis I kun hører ordet uden at handle på det. 
JAS.1.23	Hvis I kun lytter til undervisningen, men ikke handler på det, I hører, er det, som når I betragter jeres ansigt i et spejl. 
JAS.1.24	Lige så snart I vender ryggen til spejlet, har I glemt, hvordan I så ud. 
JAS.1.25	Men hvis I fordyber jer i frihedens fuldkomne lov, og bliver ved med at holde den for øje, bliver I ikke som dem, der hører og glemmer, men som dem, der hører og handler. Det er jo dem, der handler på Guds ord, der oplever Guds velsignelse.
JAS.1.26	De, der mener, at de tjener Gud, men ikke tøjler deres tunge, bedrager sig selv. Den måde at tjene Gud på er intet værd. 
JAS.1.27	Nej, en god og ægte måde at tjene Gud, vores Far, på er at tage sig af forældreløse børn og fattige enker og undgå at blive forurenet af verdslighed.
JAS.2.1	Kære venner, er det virkelig i overensstemmelse med jeres tro på Herren Jesus Kristus, herlighedens Herre, at I vurderer mennesker efter deres sociale status? 
JAS.2.2	Lad os sige, at der kommer en ind i jeres menighedsforsamling, som er elegant klædt med guldringe på fingrene. Samtidig kommer også en fattig og snavset person ind. 
JAS.2.3	Så skynder I jer hen for at tage imod den rige og anviser ham den bedste plads, men til den fattige siger I bare: „Du kan stå i gangen!” eller: „Sæt dig her på gulvet!” 
JAS.2.4	Er det nu ikke en underlig opførsel? Mon ikke der er noget galt med jeres motiver?
JAS.2.5	Tænk jer om, kæreste venner! Har Gud ikke netop udvalgt dem, der er fattige i denne verdens øjne, til at være rige i troen? Er det ikke dem, der vil få del i den herlighed, som Gud har lovet alle, der elsker ham? 
JAS.2.6	Hvordan kan I så vise ringeagt for de fattige? Er det ikke de rige, der undertrykker jer? Er det ikke dem, der slæber jer for retten? 
JAS.2.7	Er det ikke dem, der håner Jesus Kristus, jeres Herre?
JAS.2.8	I skulle hellere følge det ædle princip, som udtrykkes i skriftordet: „Du skal elske din næste som dig selv.” 
JAS.2.9	I gør jer skyldige i synd, når I vurderer folk efter deres sociale status. I bryder Guds lov. 
JAS.2.10	Den, der overtræder bare ét af lovens bud, er lige så skyldig som den, der overtræder dem alle. 
JAS.2.11	Gud, som sagde, at du ikke må bryde ægteskabet, sagde også, at du ikke må begå drab. Så hvis du begår drab,
JAS.2.12	I skal tale og handle som mennesker, der skal dømmes efter kærlighedens lov, den lov, der sætter i frihed. 
JAS.2.13	Og der vil ikke være nogen barmhjertighed for dem, der ikke viser andre barmhjertighed. Det er jo bedre at vise barmhjertighed end at fordømme.
JAS.2.14	Hvad får man ud af at have en tro, som man ikke giver udtryk for i handling? Den slags tro giver ikke adgang til det evige liv. 
JAS.2.15	Hvis man har venner, der mangler både tøj og mad, 
JAS.2.16	og man siger til dem: „Husk nu at tage noget varmt tøj på og sørg for at få noget at spise! Farvel, og Gud velsigne jer!”, uden at man giver dem hverken mad eller tøj, hvad hjælper det så? 
JAS.2.17	Hvis troen står alene uden at give sig udtryk i handling, er den død.
JAS.2.18	Måske vil nogen indvende: „Nogle tror, andre handler!” Hertil vil jeg svare: „Jeg kan vise dig min tro gennem mine handlinger. Men hvordan kan jeg se din tro, hvis du ikke handler på den? 
JAS.2.19	Tror du virkelig, det er tilstrækkeligt bare at have en trosbekendelse, der siger: ‚Jeg tror på én, sand Gud.’? Det er godt, at du tror på den ene, sande Gud! Det gør de onde ånder også, men de ryster alligevel af skræk for dommens dag.
JAS.2.20	Tænk dig om! Skal jeg forklare dig, hvorfor tro, der ikke omsættes i handling, er værdiløs? 
JAS.2.21	Tænk på vores forfar Abraham. Var det ikke, fordi han handlede i lydighed, at han opnåede Guds anerkendelse? Han var jo villig til endog at ofre sin søn, Isak, på alteret. 
JAS.2.22	Kan du ikke se, at der var et samspil mellem hans tro og hans lydighed? Hans tro blev først til sand tro, ved at han handlede på den. 
JAS.2.23	Det er derfor, Skriften siger, at Gud accepterede ham på grund af hans tro.
JAS.2.24	Heraf kan I se, at man får del i frelsen gennem lydighedshandlinger, og ikke gennem „tro” alene.
JAS.2.25	Selv den prostituerede Rahab er et eksempel på tro, der viste sig i handling. Reddede hun ikke livet på grund af, hvad hun gjorde? Hun nøjedes ikke med kun at „tro”, men hun handlede ved at skjule de israelitiske udsendinge og hjælpe dem med at slippe bort ad en anden vej. 
JAS.2.26	Ligesom kroppen dør, når åndedrættet hører op, sådan dør troen, hvis den ikke giver sig udtryk i handling.
JAS.3.1	Kære venner, kun ganske få af jer bør søge at blive lærere i menigheden. Vi, der har ansvar for den rette lære, kan nemlig forvente en strengere dom. 
JAS.3.2	Vi begår jo alle sammen fejl på mange forskellige måder. Den, der ikke siger noget forkert, har nået en høj grad af modenhed og vil også have kontrol over alle sine handlinger. 
JAS.3.3	Når vi lægger bidsel i munden på en hest, må den adlyde os, og så har vi hele hesten under kontrol. 
JAS.3.4	Eller tænk på skibene: De kan være nok så store, og kraftige vinde kan drive dem, men styrmanden kan med et ganske lille ror dreje sit skib, hvorhen han vil.
JAS.3.5+JAS.3.6	På samme måde er tungen kun en lille del af vores krop, men den kan sætte en lavine af begivenheder i gang. Som en lille gnist kan sætte en stor skov i brand, kan tungen med ondskabsfulde ord ødelægge hele vores liv, selvom den kun er en lille del af kroppen. Er vores tunge først sat i brand af ilden fra Helvede, så kan den ødelægge hele vores tilværelse. 
JAS.3.7	Både vilde dyr og fugle, krybdyr og havdyr kan tæmmes og er blevet tæmmet, 
JAS.3.8	men tungen er det nærmest umuligt at tæmme. Det er svært at holde dens ondskab i skak, og den udspyr let en dødbringende gift. 
JAS.3.9	Tungen kan bruges til at lovprise Gud, men den samme tunge kan også bruges til at forbande mennesker, der jo er skabt i Guds billede. 
JAS.3.10	Hvis den samme mund både lovpriser og forbander, må der være noget galt, venner! 
JAS.3.11	Kan den samme kilde give både ferskvand og saltvand? 
JAS.3.12	Kan der vokse oliven på et figentræ eller figner på en vinstok? Nej vel? Det er umuligt at hente ferskvand op fra en saltholdig kilde.
JAS.3.13	Er der nogen iblandt jer, der mener, at de er vise og forstandige? Så lad dem gå foran med et godt eksempel og demonstrere deres visdom gennem ydmyghed og gode gerninger. 
JAS.3.14	Men hvis nogen er præget af bitter misundelse eller selviskhed, så kan de i alt fald ikke prale af at have Guds visdom. 
JAS.3.15	Den slags „visdom” kommer ikke fra Gud. Tværtimod, det er en jordisk, menneskelig tankegang, der stammer fra de onde ånder. 
JAS.3.16	Misundelse og selviskhed forvolder kaos og al slags ondskab. 
JAS.3.17	Men den visdom, der kommer fra Gud, er først og fremmest uskyldsren, dernæst fredselskende og imødekommende. Den tager hensyn til andre og er kendetegnet ved barmhjertighed og gode gerninger. Den er upartisk og oprigtig. 
JAS.3.18	Fredselskende mennesker planter fred, og de høster frugterne deraf.
JAS.4.1	Når der er skænderier og stridigheder iblandt jer, hvad skyldes det så? Mon ikke det skyldes de selviske motiver, der raser i jer? 
JAS.4.2	I ønsker at få både det ene og det andet, men får intet. I er misundelige og ødelægger hinandens liv for at få fat i det, I ønsker, men I får det ikke, fordi I ikke beder til Gud om det, I ønsker. 
JAS.4.3	Og selvom I beder, får I alligevel ikke noget, fordi I beder med forkerte motiver. I er jo kun ude på at få jeres egne ønsker opfyldt.
JAS.4.4	Det er en vantro måde at handle på. Ved I ikke, at venskab med verden er fjendskab med Gud? Den, som kun tænker på at opnå verdslig tilfredsstillelse, kan ikke samtidig gøre Gud tilfreds. 
JAS.4.5	Det er ikke for ingenting, når Skriften siger, at den menneskelige natur, vi har fået, så let bliver misundelig.
JAS.4.6	Men desto større er den nåde, vi får, som der står skrevet: „Gud modarbejder de hovmodige, men de ydmyge giver han nåde.”
JAS.4.7	Altså skal I underordne jer Guds vilje. Hold stand over for Djævelen, så går han sin vej. 
JAS.4.8	Hold jer nær til Gud, så holder han sig nær til jer. Bed om tilgivelse for jeres onde handlinger. Og I, der står med et ben i hver lejr, I skal indvi jeres liv helt til Gud. 
JAS.4.9	Græd over det onde, I har gjort. Sørg over det med oprigtig anger. Skift latteren ud med bedrøvelse og alvor. 
JAS.4.10	Bøj jer ydmygt for Herren, så vil han rejse jer op.
JAS.4.11	Hold op med at dømme og tale ondt om hinanden, kære venner. For gør I det, trodser I befalingen om, at vi skal elske hinanden. Det betyder, at I gør jer til dommere over befalingen i stedet for at følge den. 
JAS.4.12	Kun Gud selv, der gav os den befaling, har ret til at være dommer. Kun han har magt til at frikende os eller dømme os skyldige. Hvilken ret har I da til at dømme hinanden?
JAS.4.13	Og nu med hensyn til jer, der siger: „I dag eller i morgen tager vi til den eller den by og bliver der et års tid for at handle og tjene penge.” 
JAS.4.14	Hvordan kan I vide, hvad der sker i morgen? Jeres liv er som en røgsky, der ses en kort tid, men derefter forsvinder. 
JAS.4.15	I skulle hellere sige: „Hvis Herren vil, og vi lever så længe, så vil vi gerne gøre det eller det.” 
JAS.4.16	Men nu praler I og bruger store ord, og det er ikke godt.
JAS.4.17	I det hele taget gælder det, at man begår en synd, hvis man ved, hvad der er det rigtige at gøre, men alligevel ikke gør det.
JAS.5.1	Til de rige vil jeg sige: Græd og klag over al den elendighed, I kommer til at opleve. 
JAS.5.2	Jeres kostbarheder vil gå til grunde og jeres fine tøj blive ædt af møl. 
JAS.5.3	Jeres guld og sølv vil blive fortæret som af rust og blive et vidnesbyrd imod jer som en ild, der brænder jer op. I har skrabet rigdomme sammen til jer selv her i de sidste tider. 
JAS.5.4	Men hør råbene fra de arbejdere, der har høstet jeres marker, og som I har snydt for deres løn. Den almægtige Gud har hørt deres klage. 
JAS.5.5	I har nydt et liv i sus og dus på jorden og er blevet fede, mens andre har sultet. 
JAS.5.6	I har fået hæderlige mennesker dømt. I har ødelagt deres liv, selvom de ikke havde gjort jer noget.
JAS.5.7	Kære kristne venner, vent tålmodigt på Herrens komme. Tænk på landmanden, der med forventning ser frem til den værdifulde høst fra sine marker. Han venter tålmodigt, mens regnen giver vækst, både den tidlige og den sene regn. 
JAS.5.8	Sådan skal I også være tålmodige og holde ud, for Herren kommer snart. 
JAS.5.9	Lad være med at klage over hinanden, for at I ikke selv skal blive dømt. Den store Dommer står allerede klar ved døren.
JAS.5.10	Følg det eksempel på tålmodighed i lidelse, som de gamle profeter har givet jer. De var jo mennesker, der levede tæt på Gud og talte på hans vegne. 
JAS.5.11	Vi ved, at de, der holdt ud gennem lidelserne, blev velsignet af Gud. I har hørt om Jobs udholdenhed, og I ved, hvordan Gud velsignede ham til sidst, for han er en kærlig og barmhjertig Gud.
JAS.5.12	Husk også på, kære venner, at I ikke må sværge, hverken ved Himlen eller jorden eller noget som helst andet. Hvis I mener „ja”, så sig „ja”, og hvis I mener „nej”, så sig „nej”, ellers vil Gud dømme jer.
JAS.5.13	Hvis I lider ondt, skal I bede. Er I glade, så syng lovsange. 
JAS.5.14	Hvis nogle af jer ligger syge, kan I tilkalde menighedens ledere. De vil så salve jer med olie i Herrens navn og bede for jer, 
JAS.5.15	så vil bøn i tillid til Herren gøre jer raske, så I kan stå op fra sygesengen. Og har I begået en synd, vil I få tilgivelse. 
JAS.5.16	Bekend derfor jeres synder for hinanden og bed for hinanden, så I kan blive helbredt.
JAS.5.16	Troens bøn kan udrette store mirakler. 
JAS.5.17	Tænk blot på Elias. Han var ligesom os, et ganske almindeligt menneske, men han bad inderligt om, at det ikke måtte regne, og der faldt ingen regn i tre og et halvt år i hele landet. 
JAS.5.18	Så bad han om, at det igen måtte regne, og det begyndte at øse ned, så planterne kunne vokse.
JAS.5.19	Kære venner, hvis en af jer er kommet bort fra sandheden, og en anden hjælper ham tilbage på den rette vej, 
JAS.5.20	så har det menneske reddet en sjæl fra døden, og mange synder er blevet tilgivet.
1PE.1.1	Dette brev er fra Peter, en af Jesu Kristi apostle. Jeg skriver til de kristne,
1PE.1.2	Gud Fader udvalgte jer i sin forudviden til at blive frikendt for skyld og straf, ved at Jesus Kristus ofrede sit liv for jer, og til et liv i lydighed og indvielse til Gud ved Helligåndens medvirken.
1PE.1.2	Må I opleve stadig mere af Guds nåde og fred.
1PE.1.3+1PE.1.4	Vi takker og priser Gud, som er Far til vores Herre, Jesus Kristus. Ved hans store barmhjertighed er vi blevet født på ny. Og fordi Jesus Kristus opstod fra de døde, er vi overbeviste om, at vi får del i det vidunderlige liv, der venter os i Himlen, det evige liv, som aldrig kan ødelægges eller miste sin herlighed. 
1PE.1.5	Det gælder alle jer, der gennem jeres tro bliver beskyttet af Guds kraft, indtil I når frem til den fulde frigørelse, som allerede ligger parat, men først bliver virkeliggjort ved afslutningen af den nuværende tidsalder.
1PE.1.6	Det kan I se frem til med glæde, selvom I nu for en kort tid må igennem lidelser, som gør jer bedrøvede. 
1PE.1.7	Det er jo sådan, jeres tro
1PE.1.8	I elsker Jesus, selvom I aldrig har set ham, og I tror på ham, selvom I endnu ikke ser ham, og I skal fryde jer over ham med en ubeskrivelig og vidunderlig glæde, 
1PE.1.9	den dag I når målet for jeres tro, nemlig jeres sjæles frelse.
1PE.1.10	Den frelse prøvede profeterne at forstå og forestille sig, når de profeterede om den nåde, som I skulle få del i. 
1PE.1.11	Når Kristi Ånd i dem talte om de lidelser, som Messias engang skulle igennem, og om den herlighed, som ville komme bagefter, grundede de over, hvornår og hvordan det ville ske. 
1PE.1.12	De forstod, at budskabet ikke angik dem selv, men deres efterkommere. Det glædelige budskab om Jesus har I nu hørt og taget imod, og det blev fortalt jer af mennesker, der var inspireret af Helligånden, som blev sendt ned fra Himlen. Det er et budskab, som selv englene ville ønske, de kunne forstå.
1PE.1.13	Altså skal I tænke jer godt om og holde hovedet koldt. Hold fast i forventningen om den herlighed, I vil få del i, når Jesus Kristus kommer igen. 
1PE.1.14	Hold fast ved jeres lydighed mod Gud, så I ikke bliver presset tilbage til den egoistiske og syndige levevis, I havde før i tiden, da I ikke kendte Jesus. 
1PE.1.15	Nu skal I leve et rent og helligt liv, ligesom Gud, der kaldte jer, er hellig. 
1PE.1.16	Der står jo skrevet: „I skal være hellige, for jeg er hellig.”
1PE.1.17	Gud, som I tilhører og kalder jeres Far, dømmer nemlig ikke mennesker efter deres status og meninger, men efter deres handlinger. Lev derfor i ærefrygt for ham under jeres kortvarige ophold her på jorden.
1PE.1.18	I ved, hvor meget det kostede Gud at købe jer fri fra det indholdsløse liv, I arvede fra jeres forfædre. Løsesummen var ikke forgængelige, materielle værdier som guld eller sølv. 
1PE.1.19	Nej, I blev købt med Kristi dyrebare blod, blodet fra Guds uskyldige offerlam. 
1PE.1.20	Gud bestemte, længe før verden blev skabt, at Jesus skulle være dette offerlam, og hans plan er nu ved tidernes ende blevet fuldført for jer, 
1PE.1.21	som gennem ham er kommet til tro på den almægtige Gud, der oprejste ham fra de døde og ophøjede ham til den himmelske herlighed. Derfor kan I have fuld tillid til, at Gud giver jer del i det evige liv.
1PE.1.22	I lydighed mod sandheden er I nu blevet renset i sjæl og sind, så I oprigtigt kan leve i kærlighed. Så elsk da hinanden inderligt og helhjertet. 
1PE.1.23	I er jo blevet født på ny, ikke ved en naturlig fødsel, men ved en overnaturlig fødsel ved Guds livgivende og evige ord. 
1PE.1.24	Der står jo skrevet:
1PE.1.24	„Ethvert menneske er som græs,
1PE.1.24	dets herlighed kortvarig som en kornblomst.
1PE.1.24	Græsset visner, og blomsten falder.
1PE.1.25	Men Guds ord varer til evig tid.”
1PE.1.25	Og det evige ord har I mødt i budskabet om Jesus.
1PE.2.1	Læg derfor al ondskab til side, hvad enten det er falskhed, hykleri, misundelse eller sårende ord.
1PE.2.2+1PE.2.3	Har I oplevet Herrens godhed?
1PE.2.4+1PE.2.5	Kom til Jesus, som er den dyrebare, levende sten, der blev udvalgt af Gud som hjørnestenen i det nye åndelige tempel, selvom han blev vraget af de menneskelige bygmestre, det jødiske præsteskab. Lad ham bruge jer som levende sten, når han bygger sit nye tempel. I skal være et nyt, helligt præsteskab, der med hjælp fra Jesus Kristus bringer åndelige ofre, som Gud med glæde kan tage imod. 
1PE.2.6	Skriften siger det sådan:
1PE.2.6	„Jeg lægger på Zions bjerg
1PE.2.6	en udvalgt og dyrebar hjørnesten.
1PE.2.6	De, der tror på ham,
1PE.2.6	vil ikke blive skuffede.”
1PE.2.7	For jer, som tror på Jesus, er han den dyrebare hjørnesten. Men for dem, der nægter at tro på ham, opfyldes følgende skriftord:
1PE.2.7	„Den sten, bygmestrene kasserede,
1PE.2.7	blev selve hjørnestenen.”
1PE.2.8	„…en anstødssten, som de vil snuble over.”
1PE.2.8	De, der er ulydige mod Guds ord, snubler og falder. Sådan har Gud bestemt det. 
1PE.2.9	Men I er blevet en udvalgt slægt, et kongeligt præsteskab, et helligt folk, ja, Guds ejendomsfolk, så I kan fortælle om, hvor vidunderlig han er, som kaldte jer ud af mørket og ind i sit underfulde lys. 
1PE.2.10	I, der ikke før hørte sammen som et folk, er nu blevet Guds folk. I, som ikke kendte til Guds barmhjertighed, har nu erfaret hans barmhjertighed.
1PE.2.11	Elskede venner, i denne verden er vi kun på gennemrejse. Vi bor her en kort tid som udlændinge og fremmede. Derfor opfordrer jeg jer til ikke at bukke under for selvisk begær, for det ødelægger sjælen. 
1PE.2.12	Selv når de gudløse taler ondt om jer, skal I opføre jer godt og prisværdigt over for dem, så de må blive tiltrukket ved at iagttage jeres gode liv og gerninger. Så vil de på dommens dag kunne takke Gud for jer.
1PE.2.13	Da I repræsenterer Herren, skal I underordne jer de menneskelige myndigheder, hvad enten det er en konge, som er sat til at regere, 
1PE.2.14	eller det er ordensmagten, som straffer forbryderne og påskønner dem, der handler ret. 
1PE.2.15	Det er nemlig Guds vilje, at jeres eksemplariske levevis skal lukke munden på dem, som kommer med uovervejede beskyldninger imod jer. 
1PE.2.16	Kristus har sat jer i frihed, men brug ikke friheden som en undskyldning for onde handlinger. Nok er I frie, men I er også Guds tjenere. 
1PE.2.17	Vis respekt for alle mennesker, og vis jeres kærlighed til alle de kristne. Frygt Gud og respekter kongen.
1PE.2.18	I, der er slaver, skal underordne jer under jeres herrer og vise dem respekt. Det gælder ikke kun, hvis jeres herrer er gode og venlige, men også hvis de er hårde og urimelige. 
1PE.2.19	For det er prisværdigt, hvis I kan udholde selv en urimelig behandling i bevidstheden om at tjene Gud. 
1PE.2.20	Der er ingen ære ved at udholde en straf, I har fortjent. Men finder I jer i at blive straffet, selvom I ikke har gjort noget forkert, så er det al ære værd.
1PE.2.21	Lidelse hører med til det kald, I har fået fra Gud. Kristus viste jer et godt eksempel ved at lide for jer, selvom han intet forkert havde gjort. Følg hans eksempel. 
1PE.2.22	Han begik aldrig nogen synd og var helt igennem ærlig. 
1PE.2.23	Han svarede ikke igen, når han blev uretfærdigt anklaget. Han truede ikke dem, der mishandlede ham, men han overlod sin sag til Gud, der dømmer retfærdigt. 
1PE.2.24	Han tog vores synder på sig, da han døde på korset. På den måde blev vi frigjort fra syndens herredømme, så vi nu kan gøre Guds vilje. Ved hans sår fik vi helbredelse. 
1PE.2.25	I var som vildfarne får, men nu har I fået en hyrde, der virkelig har omsorg for jer.
1PE.3.1+1PE.3.2	I kvinder, som er gift, skal underordne jer under jeres mænd. Derved kan nogle af de mænd, som nægter at tage imod budskabet om Jesus, vindes uden ord, når de lægger mærke til jeres respektfulde og eksemplariske levevis. 
1PE.3.3	Vær ikke så stærkt optaget af jeres udseende, af kunstfærdige frisurer, kostbare smykker og fornemt tøj, 
1PE.3.4	at I forsømmer at pleje hjertets indre skønhed, der giver sig udtryk i en venlig og stilfærdig optræden. Det er en skønhed, som ikke falmer, og den er meget værd i Guds øjne. 
1PE.3.5	Det var den samme skønhed, der i gamle dage prægede de gudfrygtige kvinder, som satte al deres lid til Gud og underordnede sig deres mænd. 
1PE.3.6	Således adlød Sara sin mand, Abraham, og kaldte ham „herre”. I er hendes „døtre”, hvis I på den måde gør det rette, og så behøver I ikke være bange for, at I bliver truet af jeres mænd.
1PE.3.7	Og I mænd, vær hensynsfulde over for jeres koner. Værdsæt deres særlige følsomhed og vis dem ære, for de er medarvinger til det evige liv. Hvis ikke I ærer dem, bliver jeres bønner blokeret.
1PE.3.8	Og nu et ord til jer alle: I skal leve i indbyrdes harmoni og være medfølende, kærlige, omsorgsfulde og ydmyge over for hinanden. 
1PE.3.9	Gengæld ikke ondt med ondt, eller anklage med anklage, men velsign i stedet for. I er kaldet til at velsigne hinanden, og derved bliver I også selv velsignet. 
1PE.3.10	Som Skriften siger:
1PE.3.10	„De, der gerne vil have et godt liv
1PE.3.10	og ønsker sig gode dage,
1PE.3.10	skal holde deres tunge i skak
1PE.3.10	og ikke lade løgn komme over deres læber.
1PE.3.11	De skal holde sig fra det onde,
1PE.3.11	gøre det gode og stræbe efter fred.
1PE.3.12	Herren beskytter de retskafne og hører deres bøn om hjælp,
1PE.3.12	men han er imod dem, der handler ondt.”
1PE.3.13	Hvem vil gøre jer fortræd, hvis I er ivrige efter at gøre det gode? 
1PE.3.14	Men skulle det ske, at nogen gør jer fortræd uden grund, så tag det som en velsignelse. Vær ikke bange for dem og bliv ikke slået ud over det. 
1PE.3.15	Indvi jer helt til at følge Kristus som jeres Herre. Vær parate til at gøre rede for jeres forventning om det evige liv, når nogen spørger om jeres tro. 
1PE.3.16	Gør det med venlighed og respekt og med god samvittighed, så jeres modstandere bliver flove over, at de har gjort nar af jer og talt ondt om jeres kristne livsstil. 
1PE.3.17	Husk, at det er bedre at lide ondt—om Gud vil—for at have gjort noget godt end at blive straffet for at have gjort noget ondt.
1PE.3.18	Kristus måtte jo også lide, skønt han var uskyldig. Han døde én gang for alle, for at vi kunne få vores synder tilgivet. Han var selv uden synd, men døde for syndige menneskers skyld, for at han kunne bringe os tilbage til fællesskabet med Gud. Han døde rent fysisk, men blev levendegjort i ånden. 
1PE.3.19	Og det var i dén åndelige skikkelse, at han besøgte de dødes ånder, der blev holdt i forvaring,
1PE.3.20	Der traf han dem, der døde på Noas tid, fordi de nægtede at bøje sig for Gud, selvom Gud ventede tålmodigt på dem i alle de år, det tog Noa at bygge arken. Ved hjælp af arken kom nogle få personer frelst gennem syndflodens vand. Det var otte personer i alt. 
1PE.3.21	Det, der skete dengang, er et billede på dåben, som I også skal igennem for at blive frelst. Dåben drejer sig ikke om at få fjernet snavs fra kroppen, men er et spørgsmål
1PE.3.22	og at han blev taget op til Himlen og nu sidder ved Guds højre hånd, hvorfra han hersker over både engle og åndelige autoriteter og magter.
1PE.4.1	Kristus måtte igennem fysiske lidelser, og I må være indstillet på det samme. De, der er villige til at gennemgå fysiske lidelser, har gjort op med et liv i synd. 
1PE.4.2	De lever resten af deres liv her på jorden i overensstemmelse med Guds vilje og ikke styret af syndige lidenskaber. 
1PE.4.3	I har brugt tilstrækkelig meget af jeres tid på at leve et selvisk liv ligesom de vantro. Det gav sig udslag i seksuelle udskejelser og syndigt begær, løsslupne fester, natlige orgier, druk og afskyelig afgudsdyrkelse. 
1PE.4.4	Jeres venner fra dengang undrer sig over, at I ikke længere vil være med i deres mange udskejelser, og de gør nar af jer.
1PE.4.5	Men de skal en dag stå til regnskab over for Gud, der er parat til at dømme levende og døde. 
1PE.4.6	Da også de døde vil blive dømt engang, måtte Jesus forkynde budskabet for dem og give dem mulighed for at få åndeligt liv, selvom de allerede havde oplevet den fysiske død.
1PE.4.7	Verdens ende er nær. Vær derfor fornuftige og mådeholdne, så I kan bede. 
1PE.4.8	Og vigtigst af alt: Elsk hinanden med en inderlig kærlighed, for kærligheden gør, at mange synder bliver tilgivet.
1PE.4.9	Vær gæstfri mod hinanden uden at beklage jer. 
1PE.4.10	Gud har givet hver enkelt af jer en nådegave, som I er ansvarlige for at bruge til gavn for de andre. 
1PE.4.11	Er det din gave at forkynde ordet, så tal i overensstemmelse med Guds ord. Er det din gave at have en særlig hjælpetjeneste, så udfør din tjeneste med den styrke, Gud giver. I alle disse ting er det Gud, der skal have æren på grund af, hvad Jesus Kristus har gjort for os. Ham tilhører æren og magten i al evighed. Amen.
1PE.4.12	Elskede venner, I skal ikke undre jer over den ildprøve, I gennemgår, som om det er noget mærkeligt, der sker med jer. 
1PE.4.13	Nej, glæd jer over at få lov at lide på samme måde, som Kristus led, for så kan I også glæde og fryde jer over at møde ham, når han kommer i al sin herlighed. 
1PE.4.14	Når I bliver hånet, fordi I er kristne, skal I tænke på, hvor velsignede I er, for Guds herligheds og krafts Ånd er over jer. 
1PE.4.15	Ingen af jer har jo begået kriminelle handlinger såsom vold, tyveri eller hæleri,
1PE.4.16	Hvis I lider ondt, fordi I er kristne, har I ingen grund til at skamme jer. I skal hellere lovprise Gud for den ære, det er at få lov at være kristen.
1PE.4.17	Guds dom vil komme, og han er allerede begyndt med at rense ud blandt sit eget folk. Men hvis det, der sker med os nu, kun er begyndelsen, hvordan skal det så ende for dem, der afslår Guds tilbud om frelse? 
1PE.4.18	Skriften spørger:
1PE.4.18	„Hvis retskafne mennesker med nød og næppe bliver frelst,
1PE.4.18	hvordan skal det så gå de ugudelige syndere?”
1PE.4.19	Altså skal de, der lider efter Guds vilje, fortsætte med at gøre det gode og overlade deres sjæls skæbne til den trofaste Skaber.
1PE.5.1	Og nu et ord til jer, der er ledere i en menighed. Jeg er selv leder og var vidne til,
1PE.5.2	Vær gode hyrder for den del af Guds hjord, I har fået ansvar for. Jeres tjeneste skal bygge på ønsket om at gøre Guds vilje og ikke fordi, I føler jer tvunget til det. Gør det ikke for pengenes skyld, men fordi I gerne vil. 
1PE.5.3	Pas på ikke at se menigheden som nogle, I hersker over, men vær et forbillede for dem. 
1PE.5.4	Når så overhyrden kommer, vil I blive belønnet med en herlig sejrskrans, der aldrig visner.
1PE.5.5	Også jer unge har jeg et ord til: I skal underordne jer lederne. Ja, I skal alle sammen være ydmyge over for hinanden, for „Gud modarbejder de hovmodige, men de ydmyge giver han nåde.”
1PE.5.6	Hvis I vil bøje jer under Guds vældige magt, vil han ophøje jer, når tiden er inde til det.
1PE.5.7	Kast alle jeres bekymringer på ham, for han har omsorg for jer.
1PE.5.8	Vær altid på vagt over for jeres modstander, Djævelen, for han strejfer omkring som en brølende løve på jagt efter et offer. 
1PE.5.9	Vær stærke i troen og stå hans fristelser imod. Tænk på, at andre kristne over hele verden må gennemgå de samme lidelser, som I skal igennem. 
1PE.5.10	Det er kun en kort tid, I må lide. Al nådes Gud, som gennem Kristus har kaldet jer til evig herlighed, vil opmuntre, støtte, styrke og befæste jer. 
1PE.5.11	Ham tilhører magten i al evighed. Amen.
1PE.5.12	Jeg har skrevet dette brev med hjælp fra min trofaste medarbejder Silas for i korthed at opmuntre jer og forsikre jer om, at den Guds nåde, I har taget imod, er sandhed. Hold fast ved det.
1PE.5.13	Mange hilsener fra menigheden her i Rom,
1PE.5.14	Nu må I hilse hinanden med et helligt kindkys. Fred være med alle jer, som tilhører Kristus.
2PE.1.1	Dette brev er fra Simon Peter, som er apostel i tjenesten for Jesus Kristus. Jeg skriver til alle jer, der har fået den samme dyrebare tro, som vi har, nemlig troen på, at vi er accepteret som skyldfri på grundlag af, hvad vores Gud og Frelser, Jesus Kristus, har gjort for os.
2PE.1.2	Jeg ønsker for jer, at I hele tiden må vokse i jeres forståelse af Gud og vores Herre, Jesus Kristus, og derved opleve en stadig større rigdom af nåde og fred.
2PE.1.3	Gud gav os jo gennem sin guddommelige magt muligheden for at leve efter hans vilje, og det sker ved en voksende forståelse af ham. Han indbød os til at få del i den ophøjede godhed, han selv besidder. 
2PE.1.4	Han opfyldte for os de dyrebare og store løfter, som han havde givet i de profetiske skrifter. Derved fik I del i hans guddommelige natur efter at være undsluppet den undergang, som denne verden går i møde på grund af sit egoistiske begær.
2PE.1.5	Sæt derfor alt ind på, at jeres tro bliver en tro, der 
2PE.1.6	og den åndelige indsigt med selvbeherskelse. Selvbeherskelsen fører til udholdenhed, og udholdenheden skal bruges i tjenesten for Gud. 
2PE.1.7	Tjenesten for Gud skal udføres i kærlighed til de andre kristne, og den indbyrdes kærlighed skal suppleres med kærlighed over for alle mennesker. 
2PE.1.8	Jo mere de her ting bliver en del af jeres liv, jo mere vil I vokse i jeres forståelse af vores Herre, Jesus Kristus, og i jeres tjeneste for ham. 
2PE.1.9	Men de, der mangler disse ting, er blinde eller utrolig kortsynede. De har glemt, at Gud har sat dem fri fra deres gamle liv i synd. 
2PE.1.10	Men I, kære venner, skal sørge for at gøre jeres kaldelse og udvælgelse urokkelig ved at følge de her principper. Så vil I ikke snuble, 
2PE.1.11	og der vil ikke være tvivl om, at I får adgang til vores Herres og Frelsers, Jesu Kristi, evige rige.
2PE.1.12	Det er derfor, jeg bliver ved med at minde jer om de grundlæggende principper, selvom I allerede kender dem og står fast på sandheden, så langt som I nu har forstået den. 
2PE.1.13	Det ligger mig meget på hjerte at opflamme jer med den slags påmindelser, så længe jeg endnu lever på denne jord. 
2PE.1.14	Jeg ved nemlig, at jeg snart skal sige farvel til min krop, den midlertidige bolig, jeg opholder mig i. Vores Herre, Jesus Kristus, fortalte mig jo også, at sådan ville det gå. 
2PE.1.15	Derfor er jeg meget opsat på, at I vil kunne huske de her principper, også efter at jeg er gået bort.
2PE.1.16	Det var ikke opspind og myter, vi bragte videre, dengang vi fortalte jer om, at vores Herre, Jesus Kristus, vil komme igen
2PE.1.17+2PE.1.18	Han tog os jo med op på det hellige bjerg, og vi så den ære og herlighed, som Gud Fader gav ham. Vi hørte den mægtige Guds røst, der lød fra himlen: „Det er min elskede Søn. Ham er jeg fuldt tilfreds med.”
2PE.1.19	Vi er nu mere end nogensinde overbeviste om sandheden i profeternes ord, og I gør klogt i at værdsætte dem som en lygte, der viser vej gennem mørket, indtil Jesus kommer og hans strålende lys
2PE.1.20	I skal være klar over, at ingen af profetierne i Skriften udsprang af profeternes egne idéer. 
2PE.1.21	Profetier bygger nemlig ikke på menneskers vilje, men tilskyndet af Helligånden bragte mennesker de budskaber, som de fik fra Gud.
2PE.2.1	Men ligesom der var falske profeter blandt Guds folk dengang, sådan vil der også komme falske lærere blandt jer. De vil gøre oprør mod Herren, som købte dem fri, og de vil infiltrere jeres fællesskab med deres falske og nedbrydende lære. Men de vil gå en brat undergang i møde. 
2PE.2.2	Mange vil følge dem i deres udsvævelser, og på grund af dem vil sandhedens vej få et dårligt ry. 
2PE.2.3	De vil i deres griskhed forkynde hvad som helst for at få fat i folks penge.
2PE.2.3	Men Gud har allerede for længe siden afsagt sin dom over dem, og straffen hænger over hovedet på dem. 
2PE.2.4	Han skånede jo heller ikke de engle, der gjorde oprør. De blev kastet i underverdenens mørke fangekældre, hvor de bliver bevogtet indtil dommens dag. 
2PE.2.5	Han undlod heller ikke at straffe de mennesker, der levede før syndfloden. Selvom Noa fortalte dem om Guds vilje og den kommende dom, ville de ikke høre på ham. Derfor udryddede Gud den oprørske verden gennem syndfloden, mens Noa sammen med sine syv familiemedlemmer blev reddet. 
2PE.2.6	Senere straffede Gud byerne Sodoma og Gomorra og forvandlede dem til askedynger. Dermed blev de et eksempel til skræk og advarsel for alle, der senere begår tilsvarende synder. 
2PE.2.7+2PE.2.8	Men han reddede den uskyldige Lot ud af Sodoma, for Lot var en mand, der ønskede at gøre Guds vilje. Han led under den skamløse måde, folk opførte sig på, ja, det pinte ham dybt dag efter dag at skulle være vidne til alle de forfærdelige ting, der skete omkring ham.
2PE.2.9	På tilsvarende måde vil Herren redde dem, der tror på ham, ud af deres prøvelser, mens han vil straffe de ulydige og holde dem i forvaring indtil dommens dag. 
2PE.2.10	Først og fremmest vil han straffe dem, der i deres urene begær lever i seksuel synd, og dem, der gør oprør mod hans autoritet.
2PE.2.10	De falske lærere vil være utrolig selvsikre og arrogante. De vil ikke engang vige tilbage for at håne stærke åndsmagter, 
2PE.2.11	som selv englene, der i magt og styrke står over menneskene, aldrig har vovet at afsige en forhånende dom over på Guds vegne. 
2PE.2.12	De falske lærere forstår ikke, hvem det er, de håner, og de vil gå til grunde som fornuftløse dyr, der af natur er bestemt til at blive fanget og dræbt. 
2PE.2.13	De vil få løn som forskyldt. De elsker at deltage i overdådige fester dagen lang. De er en skamplet og en skændsel for jer, når de fremturer i deres vildfarelser ved jeres selskabelige sammenkomster. 
2PE.2.14	De er hele tiden på udkig efter anledninger til synd og utroskab. De forfører ubefæstede sjæle og kender kunsten at skrabe til sig. Guds dom venter på dem! 
2PE.2.15	De har forladt den lige vej og er gået vild som Bileam, Beors søn, der gerne tog sig betalt for sine onde handlinger, 
2PE.2.16	men blev standset i sin galskab og irettesat, da hans æsel talte til ham med menneskestemme.
2PE.2.17	De falske lærere udretter intet af værdi, for de er som udtørrede kilder eller som skyer, der drives af sted af vinden uden at give regn. Der venter dem en plads i det yderste mørke. 
2PE.2.18	Med tomme løfter og drevet af deres eget begær lokker de mennesker, der ellers lige var sluppet fri af dårligt selskab, og leder dem tilbage i synden. 
2PE.2.19	De lover dem frihed, men er selv slaver af deres umoralske liv. For det, som man er besejret af, er man også slave af. 
2PE.2.20	Når nogen er undsluppet det verdslige livs umoralitet og har lært vores Herre og Frelser, Jesus Kristus, at kende, men igen bliver indfanget og kontrolleret af de gamle synder, er deres situation blevet værre end før. 
2PE.2.21	Det ville have været bedre, om de mennesker ikke havde lært sandhedens vej at kende frem for først at se den og så vende ryggen til det hellige bud, som blev dem betroet. 
2PE.2.22	Et gammelt ordsprog siger: „Som en hund, der slikker sit eget bræk i sig.”
2PE.3.1	Det er nu det andet brev, jeg skriver til jer, elskede venner. I dem begge har jeg opfordret jer til at leve med en ren samvittighed 
2PE.3.2	og huske på, hvad de hellige profeter har sagt for længe siden. I skal også huske at efterleve de påbud fra vores Herre og Frelser, som jeres apostle har undervist jer om.
2PE.3.3	I skal vide, at der i de sidste dage vil komme mennesker, der vil håne jer og følge deres egne ugudelige lyster. 
2PE.3.4	De vil sige: „Nå, hvad bliver det til med, at Jesus kommer igen? Gud har jo ikke gjort noget siden vores forfædres tid. Verden er, som den har været fra tidernes morgen.” 
2PE.3.5+2PE.3.6	Men de, der siger sådan, lukker øjnene for den kendsgerning, at den Gud, som ved sit skaberord i begyndelsen dannede himlen og lod jorden stige frem af vandmasserne, er den samme Gud, som udryddede hele den daværende, onde verden gennem syndflodens vandmasser. 
2PE.3.7	Det samme skaberord fra Gud bevarer den nuværende jord og himmel indtil dommens dag, hvor alle oprørske og ugudelige mennesker skal tilintetgøres i en mægtig brand.
2PE.3.8	Elskede venner, husk på, at for Gud er én dag som 1000 år, og 1000 år som én dag. 
2PE.3.9	Det er ikke, fordi Gud er langsom til at opfylde sit løfte, sådan som nogle mener. Men han er uhyre tålmodig over for menneskeheden, fordi han ikke ønsker, at nogen skal gå fortabt, men at alle kan få lejlighed til at tage afstand fra deres synd og tage imod hans frelse.
2PE.3.10	Herrens dag kommer! Den kommer lige så uventet som en tyv om natten. Da vil himlen forsvinde med et stormsus, stjernebillederne
2PE.3.11	Da nu vores jord står over for en total tilintetgørelse, bør I så ikke desto mere leve i lydighed mod Guds vilje? 
2PE.3.12	Vær i forventning til, at Guds dag kommer snart, og gør, hvad I kan, for at det skal ske hurtigt. Når den dag kommer, vil himlen bryde i brand og forsvinde, og stjernerne vil brænde op og smelte. 
2PE.3.13	Men vi ser frem til den nye himmel og den nye jord, som Gud har lovet os, og dér hersker Guds vilje uden begrænsning.
2PE.3.14	Når I nu har det at se frem til, kære venner, så stræb efter, at der ikke skal være noget at udsætte på jer, men at I kan træde frem for Gud med fred i sindet. 
2PE.3.15	Og I skal se Guds tålmodighed med verden som et udtryk for hans ønske om, at alle mennesker skal have mulighed for at blive frelst. Vores elskede ven og medarbejder Paulus har med den visdom, han har fået, skrevet om det i flere af sine breve. 
2PE.3.16	I hans breve er der ting, som er svære at forstå, og som de, der ikke har fået en solid undervisning, fordrejer til deres egen ulykke, ligesom de fordrejer de andre skrifter.
2PE.3.17	I har fået alt det her at vide på forhånd, kære venner. Pas derfor på, at I ikke bliver revet med af de oprørske menneskers vildfarelser og dermed mister jeres faste ståsted. 
2PE.3.18	Nej, I skal vokse i jeres forståelse af Guds nåde og i kendskabet til vores Herre og Frelser, Jesus Kristus. Han skal have al æren nu og i al evighed. Amen!
1JN.1.1+1JN.1.2+1JN.1.3	Vi fortæller jer om det Livets Ord, som var til fra begyndelsen hos Faderen. Han blev sendt her til jorden, for at vi kunne se ham og gennem ham få del i det evige liv. Vi så ham med vores egne øjne, og vi rørte ved ham med vores egne hænder. Han bragte budskabet om evigt liv til os mennesker, og vi har selv lyttet til det. Vi fortæller jer om det, vi selv har set og hørt, for at I må opleve det samme fællesskab, som vi oplever, nemlig fællesskabet med Faderen og med hans Søn, Jesus Kristus. 
1JN.1.4	Vi skriver det her til jer, for at jeres
1JN.1.5	Det budskab, som Jesus kom med, og som vi giver videre til jer, er, at Gud er lys. Der findes slet intet mørke i ham. 
1JN.1.6	Hvis vi siger, at vi har fællesskab med ham, men samtidig lever i åndeligt mørke, så lyver vi og følger ikke sandheden. 
1JN.1.7	Men hvis vi lever i Guds lys, ligesom Jesus altid levede i lyset, så har vi fællesskab med hinanden, og Jesu Kristi, Guds Søns, blod renser os fra al synd.
1JN.1.8	Hvis vi siger, at vi aldrig forsynder os, bedrager vi os selv og nægter at se sandheden i øjnene. 
1JN.1.9	Men hvis vi bekender vores synder, kan vi være sikre på, at han, som er trofast og uden synd, vil tilgive os og fjerne vores skyld. 
1JN.1.10	At påstå, at vi aldrig har begået en synd, er det samme som at kalde Gud for en løgner, og det viser, at vi endnu ikke har taget hans ord til os.
1JN.2.1	Mine kære børn, jeg skriver det her for at hjælpe jer til ikke at synde. Men hvis I synder, så har vi en, der går i forbøn for os hos Faderen, nemlig Jesus Kristus, som selv er syndfri. 
1JN.2.2	Han har allerede ved at ofre sit liv skaffet os tilgivelse for alle vores synder, ja, ikke kun for vores, men for alle menneskers synder.
1JN.2.3	Det er ved at gøre, hvad Jesus påbyder os, at vi kan blive klar over, om vi virkelig tilhører ham. 
1JN.2.4	Hvis vi siger, at vi kender Jesus, men ikke adlyder ham, så lyver vi. Det har intet med sand kundskab at gøre. 
1JN.2.5	Men adlyder vi ham, har Gud nået sit mål med at vise os sin kærlighed. Lever vi på den måde, så ved vi, at vi tilhører ham. 
1JN.2.6	Hvis vi siger, at vi tilhører Jesus, må vi også leve, ligesom han gjorde.
1JN.2.7	Elskede venner, det er ikke et nyt bud, jeg skriver til jer om. Nej, budet om at vise kærlighed har I altid kendt. Det er et gammelt bud, som I har hørt før. 
1JN.2.8	Alligevel er der noget nyt ved det. Det nye er, at Jesus med sit liv viste, hvad budet betyder, og det må vi
1JN.2.9	Hvis nogen siger, at de lever i Guds lys, men samtidig hader en anden kristen, så lever de stadig i mørket. 
1JN.2.10	De, der elsker andre kristne, lever i lyset, og intet får dem til at snuble. 
1JN.2.11	Men, de der hader andre kristne, lever i åndeligt mørke. De famler rundt i mørke, for de er åndeligt blinde.
1JN.2.12	Jeg skriver til jer børn, hvis synder er tilgivet ved Jesu død.
1JN.2.13	Jeg skriver til jer fædre, som kender ham, der er forud for alt andet.
1JN.2.13	Jeg skriver til jer unge, som har sejret over den Onde.
1JN.2.14	Jeg henvender mig til jer børn, fordi I har lært Faderen at kende.
1JN.2.14	Jeg henvender mig til jer fædre, fordi I kender ham, der er forud for alt andet.
1JN.2.14	Jeg henvender mig til jer unge, fordi I er stærke og holder fast ved Guds ord og derved sejrer over den Onde.
1JN.2.15	Elsk ikke denne verden eller det, der findes i verden. Hvis du elsker verden, kan du ikke samtidig elske Gud.
1JN.2.16	Alt, hvad der hører denne verden til: fysisk begær, misundelse og pral med materiel rigdom, er ikke fra Faderen, men fra verden. 
1JN.2.17	Denne verden og alt, hvad den tilbyder, er på vej mod sin undergang. Men de, der gør Guds vilje, vil leve til evig tid.
1JN.2.18	Mine kære børn! Vi lever i de sidste tider. I har hørt, at Antikrist engang vil fremstå som en fuldstændig modsætning til Kristus. Men allerede nu har Kristus mange modstandere, mange antikrister. Det viser blot, at vi lever i de sidste tider. 
1JN.2.19	Disse modstandere er kommet fra vores egne rækker, men de har aldrig virkelig været en del af os. Havde de været det, ville de være blevet hos os. Da de forlod os, blev det klart for alle, at de aldrig havde været ét med os.
1JN.2.20	Det er anderledes med jer. I har modtaget Helligånden, så I kender det hele.
1JN.2.21	Jeg har derfor ikke skrevet til jer, som om I ikke kendte Sandheden. Tværtimod! I er jo kommet til erkendelse af Sandheden, og I ved, at ingen løgn stammer fra Sandheden.
1JN.2.22	De, der siger, at Jesus ikke er Kristus, den lovede Messias, er løgnere og antikrister, som gør oprør mod Faderen og Sønnen. 
1JN.2.23	De, der tager afstand fra Sønnen, tager også afstand fra Faderen. Men de, der vedkender sig Sønnen, vedkender sig også Faderen.
1JN.2.24	Hold derfor fast ved det, I har hørt fra begyndelsen, for så vil I også holde fast ved Sønnen og ved Faderen. 
1JN.2.25	Og husk, at han har lovet os det evige liv.
1JN.2.26	Jeg har skrevet det her til jer, fordi der er nogle, der prøver at føre jer på vildspor. 
1JN.2.27	Men I har fået Helligånden, og han er altid hos jer, så I egentlig ikke har brug for, at andre skal undervise jer. Det er Helligånden, der hjælper jer til en sand forståelse af alle ting, for han lyver aldrig. Han har også lært jer betydningen af at holde fast ved Kristus.
1JN.2.28	Altså, mine kære børn, vi skal holde fast ved Kristus, så vi kan være frimodige og ikke behøver at skamme os, når han kommer igen. 
1JN.2.29	Da I ved, at 
1JN.3.1	Tænk, hvor højt Gud Fader elsker os! Vi må kaldes hans børn, og det 
1JN.3.2	Elskede venner, vi er Guds børn allerede her og nu, og vi kan ikke forestille os, hvor herligt det vil blive i fremtiden engang. Vi ved dog så meget, at når Jesus kommer igen, skal vi blive ligesom ham, for til den tid får vi ham at se, som han er i al sin herlighed. 
1JN.3.3	Enhver, der lever i den forventning, må rense sig for at blive ligesom ham, der er renheden selv.
1JN.3.4	Enhver, der lever i synd, lever i oprør mod Gud. Al synd er nemlig oprør mod Gud. 
1JN.3.5	I ved, at Jesus blev født ind i denne verden for at tage vores synd på sig,
1JN.3.6	Den, der holder fast ved ham,
1JN.3.7	Lad ingen føre jer på vildspor, kære børn! De, der følger Guds vilje, ligesom Jesus gjorde, er dem, der hører ham til. 
1JN.3.8	De, der lever i synd, følger Djævelens vilje, for Djævelen har levet i oprør mod Gud fra begyndelsen af. Husk, at Guds Søn kom til jorden for at gøre ende på Djævelens gerninger. 
1JN.3.9	De, der er født af Gud, lever ikke i synd, for de har noget af Guds natur i sig. De kan ikke få sig selv til at synde, for de er født af Gud. 
1JN.3.10	Men de, der ikke lever efter Guds vilje og ikke elsker andre kristne, er ikke født af Gud. På den måde kan man skelne mellem, hvem der er Guds børn, og hvem der er Djævelens børn.
1JN.3.11	Det er altså ikke et budskab, som er nyt for jer, for I har altid vidst, at: 
1JN.3.12	Lad os ikke være som Kain, der fulgte den Ondes vilje og myrdede sin bror. Hvorfor gjorde han det? Han hadede ham, fordi hans egne handlinger var onde, men Abels var gode. 
1JN.3.13	Derfor skal I ikke undre jer over, at verden hader jer.
1JN.3.15	Hvis I, som tilhører samme åndelige familie, hader hinanden, er I jo ikke bedre end mordere, og I ved, at mordere ikke har del i det evige liv. 
1JN.3.16	Vi har lært, hvad kærlighed virkelig er, ved at se Jesus ofre sit liv for os. Derfor bør vi også være parate til at ofre livet for vores medkristne.
1JN.3.17	Hvis en kristen, der har rigeligt med penge, ser en anden kristen lide nød, men nægter at hjælpe, hvordan kan Guds kærlighed så være i sådan en person? 
1JN.3.18	Mine kære børn, lad os ikke nøjes med at 
1JN.3.19	Derved kan vi vide, at vi hører Sandheden til, og så kan vi stå foran Gud med god samvittighed. 
1JN.3.20	Selvom vores hjerte måske vil fordømme os, så ved vi, at Gud er større end vores hjerte, og at han kender det hele.
1JN.3.21	Elskede venner, hvis vores hjerte ikke fordømmer os, kan vi være frimodige over for Gud 
1JN.3.22	og tro på, at vi får det, vi beder om, fordi vi følger hans befalinger og gør det, der glæder ham. 
1JN.3.23	Hans befaling er, at vi skal tro på hans Søn, Jesus Kristus, og at vi skal elske hinanden. 
1JN.3.24	De, der følger hans befalinger, holder sig nær til ham, og han holder sig nær til dem. Hvordan kan vi vide, at Gud er os nær? Det kan vi gennem den Ånd, han har givet os.
1JN.4.1	Elskede venner, I skal ikke tro på alt, hvad I hører. Vurder det for at se, om det er inspireret af Gud. For der er mange falske profeter, som rejser rundt i verden med deres forførende budskaber. 
1JN.4.2	Vi kan bedømme, om de taler ud fra Guds Ånd på følgende måde: Hvis de forkynder, at Jesus er den ventede Messias, og at han er kommet herned på jorden som et menneske af kød og blod, så er det et budskab, der kommer fra Gud. 
1JN.4.3	Men hvis de forkynder noget andet om Jesus, er de ikke sendt af Gud. Så er de inspireret af den antikristelige ånd, den oprørsånd, som I har hørt skal komme, og som allerede er begyndt sit virke her på jorden.
1JN.4.4	Men I, kære børn, I tilhører Gud. I har vundet sejr over dem, for den Ånd, som bor i jer, er stærkere end den ånd, som styrer verden. 
1JN.4.5	De falske profeter taler ud fra menneskelig tankegang, fordi de tilhører denne verden, og derfor lytter verden til dem. 
1JN.4.6	Vi er derimod Guds børn. De, der kender Gud, lytter til os, men de, der ikke tilhører Gud, lytter ikke til os. Det er på den baggrund, at vi kan skelne mellem Guds Ånd, som taler sandt, og den ånd, som fører folk på vildspor.
1JN.4.7	Elskede venner, lad os elske hinanden, for den sande kærlighed kommer fra Gud. De, der viser deres kærlighed i handling, er født af Gud og kender Gud. 
1JN.4.8	Men de, der ikke har kærlighed, kender ikke Gud, for Gud er kærlighed. 
1JN.4.9	Gud viste sin utrolige kærlighed over for os ved at sende sin eneste Søn til verden, for at vi gennem ham skulle få evigt liv. 
1JN.4.10	Den sande kærlighed blev altså demonstreret ved, at Gud elskede os nok til at sende sin Søn som soning for vores synder, ikke ved, at 
1JN.4.11	Elskede venner, når Gud har elsket os med en så overvældende kærlighed, bør vi så ikke også elske hinanden? 
1JN.4.12	Ingen har nogen sinde set Gud direkte, men hvis vi elsker hinanden, så er Gud os nær, og hans kærlighed kommer til udtryk gennem os.
1JN.4.13	Det er ud fra den Ånd, han har givet os, at vi kan vide, at vi hører ham til, og at han bor i os. 
1JN.4.14	Jeg kan personligt bevidne, at Gud Fader sendte sin Søn til jorden som verdens Frelser, for jeg har selv været sammen med Jesus. 
1JN.4.15	De, der vedkender sig troen på, at Jesus er Guds Søn, vil opleve, at Gud bliver hos dem, og de bliver hos Gud. 
1JN.4.16	Og vi har oplevet og tror på den kærlighed, som Gud har vist imod os.
1JN.4.16	Gud er kærlighed, og de, der lever i kærlighed, lever med Gud, og Gud lever i dem. 
1JN.4.17	Hvis vi, mens vi lever i denne verden, elsker på samme måde, som han gjorde, så har han nået sit mål med os, hvad kærlighed angår, og vi kan være frimodige på dommens dag.
1JN.4.18	Guds kærlighed giver ikke plads til frygt. Tværtimod, Guds fuldkomne kærlighed jager frygten på flugt. Frygt har nemlig med straf at gøre, og de, der lever i frygt, har ikke fuldt ud forstået Guds kærlighed. 
1JN.4.19	 elsker, fordi 
1JN.4.20	Hvis nogen siger, at de elsker Gud, samtidig med at de hader andre kristne, lyver de. Hvis du ikke kan elske en anden kristen, som du har set i levende live, hvordan kan du så elske Gud, som du aldrig har set? 
1JN.4.21	Gud har befalet os, at vi, der elsker ham, også skal elske hinanden.
1JN.5.1	Alle, som tror, at Jesus er den lovede Messias, er Guds børn. Hvis vi elsker ham, som vi er børn af, må vi også elske de andre børn, han har. 
1JN.5.2	Vi ved, at vi elsker Guds børn, hvis vi elsker Gud og adlyder hans befalinger. 
1JN.5.3	Vi viser vores kærlighed til Gud ved at adlyde hans befalinger, og det er ikke nogen tung byrde. 
1JN.5.4	For alt, hvad der er født af Gud, sejrer over verden. Det er altså gennem vores tro, at verden bliver besejret.
1JN.5.5	Kun de, der tror, at Jesus er Guds Søn, kan sejre over verden. 
1JN.5.6	Jesus Kristus kom gennem vand og blod.
1JN.5.7	Der er altså tre, der vidner om, at Guds Søn blev menneske: 
1JN.5.8	Helligånden, vandet og blodet. De tre afgiver det samme vidnesbyrd. 
1JN.5.9	Tager vi imod menneskers vidnesbyrd, bør vi i langt højere grad tage imod Guds eget vidnesbyrd. Og dette er altså det vidnesbyrd, Gud selv har givet om sin Søn. 
1JN.5.10	De, der er kommet til tro på Guds Søn, ved i deres hjerte, at det er sandt. Men de, der ikke tror på, at Jesus er Guds Søn, mener åbenbart, at Gud lyver. De tror jo ikke på det vidnesbyrd, Gud har aflagt om sin egen Søn.
1JN.5.11	Gud har også sagt, at han giver os evigt liv, og at vi får det gennem hans Søn. 
1JN.5.12	De, der har Sønnen, har livet, men de, der ikke har Sønnen, har heller ikke livet. 
1JN.5.13	Jeg har skrevet det her til jer, som tror på Guds Søn, for at I skal vide, at I har evigt liv.
1JN.5.14	Vi har den tillid til ham, at han svarer os, når vi beder, lige meget hvad det drejer sig om, så længe det er i overensstemmelse med hans vilje. 
1JN.5.15	Hvis vi altså ved, at han svarer os, hvad vi end beder om, så ved vi også, at vi får,
1JN.5.16	Hvis I ser en kristen begå en synd, som ikke fører til døden, så skal I bede til Gud for ham, og Gud vil give ham livet, hvis han da ikke er en af dem, der synder med døden til følge. Der er en synd, som fører til død, og det er ikke angående den, I skal bede. 
1JN.5.17	Enhver oprørsk handling er synd, men ikke alle former for synd ender med død.
1JN.5.18	Vi ved, at de, som er Guds børn, ikke lever i synd, men Guds Søn
1JN.5.19	Vi ved, at 
1JN.5.20	Vi ved, at Guds Søn 
1JN.5.21	Mine kære børn, vær på vagt over for alle former for afgudsdyrkelse.
2JN.1.1	Kære udvalgte frue.
2JN.1.1	Den gamle mand sender mange hilsener til dig og dine børn, som jeg elsker meget højt. Og det er ikke kun mig, der elsker jer, men det gør alle, der er kommet til erkendelse af sandheden. 
2JN.1.2	Vi er knyttet sammen, fordi vi har taget imod sandheden, og den bliver i os til evig tid.
2JN.1.3	Min bøn for jer er, at Gud Fader og Jesus Kristus, hans Søn, vil give jer nåde, barmhjertighed og fred til at leve jeres liv i sandhed og kærlighed.
2JN.1.4	Hvor har det glædet mig at møde nogle af dine børn her og se, at de lever i overensstemmelse med sandheden, sådan som Faderen har befalet os.
2JN.1.5	Alligevel vil jeg minde dig om, kære frue, at vi altid skal vise hinanden kærlighed. Det er ikke nogen ny befaling, jeg skriver til dig. Det er den samme, vi altid har kendt. 
2JN.1.6	Hvordan viser vi så kærlighed? Det gør vi ved at følge hans befaling. Og hans befaling er, at vi skal leve i kærligheden, sådan som vi har hørt det fra begyndelsen.
2JN.1.7	Det er vigtigt, at I holder fast ved sandheden, for der er mange bedragere, som rejser rundt i verden. De tror ikke på, at Jesus, Messias, kom til jorden som et menneske af kød og blod. Den slags folk er bedragere, og de lever i oprør mod Kristus.
2JN.1.8	Pas på, at I ikke mister noget af det, I allerede har opnået, men gør, hvad I kan, for at I til sidst kan få den fulde løn af Herren. 
2JN.1.9	Den, som går for vidt og ikke forbliver i Kristi lære, har ikke del i Gud. Men den, som holder fast ved den sande lære, har del i Sønnen såvel som i Faderen. 
2JN.1.10	Hvis nogle kommer for at undervise jer, og det ikke er den sande lære, de kommer med, skal I ikke byde dem velkommen eller invitere dem indenfor. 
2JN.1.11	For hvis I opmuntrer dem, gør I jer medansvarlige for deres onde handlinger.
2JN.1.12	Selvom jeg har meget, jeg gerne vil skrive til jer, vil jeg ikke bruge mere papir og blæk, for jeg håber snart at komme og besøge jer, så vi kan tale sammen ansigt til ansigt og glæde os over at være sammen.
2JN.1.13	Din udvalgte søsters børn sender mange hilsener.
3JN.1.1	Min kære Gajus.
3JN.1.1	Dette brev er fra den gamle mand. Du skal vide, at jeg holder utrolig meget af dig. 
3JN.1.2	Jeg håber, at du er rask, og at alt står vel til hos dig. Jeg kan forstå, at du har det godt, åndeligt set, 
3JN.1.3	for nogle af vennerne, som har været på gennemrejse, har glædet mig meget ved at fortælle om, hvordan du lever i troskab mod sandheden. 
3JN.1.4	Intet kan gøre mig mere glad end at høre, at mine børn er tro mod sandheden.
3JN.1.5	Det er et udtryk for din trofasthed, kære ven, at du tager dig af de venner, der er på gennemrejse, endda selvom du slet ikke kender dem. 
3JN.1.6	De har fortalt menigheden her om din kærlige omsorg for dem. Du gør også vel i at hjælpe dem videre på en måde, der er Gud værdig. 
3JN.1.7	De rejser jo i Navnets tjeneste og tager ikke imod gaver eller underhold fra dem, der ikke kender ham. 
3JN.1.8	Derfor må vi andre tage os af den slags mennesker, så vi kan arbejde i fællesskab for sandheden.
3JN.1.9	Jeg har tidligere skrevet til menigheden om det her, men Diotrefes, som gerne vil være deres leder, anerkender os ikke. 
3JN.1.10	Når jeg kommer, vil jeg derfor tage de ting op, han har gjort, og al den onde sladder, han har sat i gang om os. Det er ikke nok for ham at tale negativt om os. Han nægter også at tage imod de medarbejdere, vi sender til ham, ligesom han forbyder andre at gøre det. Hvis de alligevel gør det, smider han dem ud af menigheden.
3JN.1.11	Kære ven, efterlign ikke dem, der handler ondt, men kun dem, der gør det gode. De, der gør det gode, viser, at de tilhører Gud. Men de, der handler ondt, har aldrig forstået, hvem Gud er.
3JN.1.12	Alle giver Demetrios et godt vidnesbyrd, og det gør selve Sandheden også. Jeg kan også kun give ham min anbefaling, og du ved, at du kan stole på os.
3JN.1.13	Jeg har meget mere, jeg gerne vil sige, men jeg vil ikke skrive det med pen og blæk. 
3JN.1.14	Jeg håber snart at mødes med dig, og så kan vi tales ved ansigt til ansigt. 
3JN.1.15	Fred være med dig! Vennerne her sender hilsen til dig. Hils hver enkelt af vennerne der.
JUD.1.1	Dette brev er fra Judas, Jesu Kristi tjener, bror til Jakob. Jeg skriver til jer, som er kaldet til at tilhøre Gud. I er omsluttet af Gud Faders kærlighed og bliver holdt fast af Jesus Kristus.
JUD.1.2	Jeg ønsker for jer, at I hele tiden må vokse i oplevelsen af Guds barmhjertighed, fred og kærlighed.
JUD.1.3	Elskede venner, da jeg er meget ivrig efter at skrive til jer om den frelse, vi er fælles om, anser jeg det for nødvendigt at formane jer til at kæmpe for den lære, som Gud én gang for alle har overdraget til sit folk. 
JUD.1.4	Der er nemlig nogle ugudelige mennesker, som har sneget sig ind iblandt os. De mener, at fordi Gud er nådig, kan de tillade sig en umoralsk levevis, og de nægter at anerkende Jesus Kristus som vores eneste Herre og Mester. Men dommen over dem er afsagt for længst.
JUD.1.5	Jeg vil minde jer om, at selvom Gud i første omgang reddede sit folk ud af Egypten, så udryddede han senere dem, som gjorde oprør mod ham. 
JUD.1.6	Jeg vil også minde jer om de engle, der gjorde oprør og overskred de grænser, Gud havde sat for dem. Dem har Gud lagt i ubrydelige lænker i mørke fængsler indtil dommens store dag.
JUD.1.7	Tænk også på indbyggerne i Sodoma og Gomorra og deres nabobyer, som kastede sig ud i seksuelle perversiteter. Deres byer blev tilintetgjort og er en stadig påmindelse om, at Gud straffer synd og oprør. 
JUD.1.8	Alligevel gør de falske lærere, der har sneget sig ind iblandt os, det samme. Deres drømmerier fører til, at de synder mod deres egen krop, de gør oprør mod alle autoriteter, og de håner stærke åndsmagter. 
JUD.1.9	Selv ærkeenglen Mikael vovede ikke at komme med nogen hånende anklage mod Djævelen, da han kæmpede med ham om Mosesʼ lig. Han sagde blot: „Herren vil straffe dig!” 
JUD.1.10	Men de her falske lærere taler nedsættende om ting, de ikke forstår sig på. De er som dyr, der handler efter deres instinkter, og dermed ødelægger de sig selv. 
JUD.1.11	Ve dem, for de følger Kains eksempel. De begår den samme fejl som Bileam, for de vil gøre hvad som helst for penge. De er som Kora, der gjorde oprør mod Gud, og de vil også blive straffet, som han blev. 
JUD.1.12	De er en skamplet på jeres kærlighedsmåltider, når de rager til sig uden at tage hensyn til andre. De er som skyer, der drives af sted for vinden uden nogensinde at give regn. De er som frugttræer, der ikke bærer frugt ved høsttid. De vil blive rykket op med rode og skal dø to gange.
JUD.1.13	De er som havets skummende bølger, der skyller affald op på stranden. De er som stjerner, der er kommet ud af kurs og er på vej ud i det yderste mørke.
JUD.1.14	Det var den slags mennesker Enok profeterede om, da han i den syvende generation efter Adam sagde: „Jeg så for mig Herren komme med sine hellige titusinder. 
JUD.1.15	Han dømmer de ugudelige og afslører alt det onde, de har sagt og gjort i deres oprør imod ham.” 
JUD.1.16	Altid beklager de sig over deres skæbne og skyder skylden på andre. De gør alt det onde, der falder dem ind, praler af egne bedrifter og bruger smiger, når de kan se deres fordel ved det.
JUD.1.17	Men I, kære venner, skal huske på, hvad I har hørt fra Jesu Kristi apostle. 
JUD.1.18	De sagde jo, at mange i de sidste tider vil håne jer og følge deres egne ugudelige lyster.
JUD.1.19	Det er den slags mennesker, som skaber splittelser i menigheden. Deres tankegang er verdslig, og de mangler Åndens kraft.
JUD.1.20	Men I, kære venner, skal opmuntre og styrke hinanden i jeres dyrebare tro, idet I beder i Helligåndens kraft. 
JUD.1.21	Hold fast ved Guds kærlighed og se med forventning frem til det evige liv, som Jesus Kristus i sin nåde vil give jer.
JUD.1.22	Nogle kristne har en ærlig tvivl. Dem skal I være barmhjertige overfor, når I vejleder dem. 
JUD.1.23	Andre er tæt på fortabelsens afgrund. Frels dem som ud af et brændende hus. Andre igen lever i åbenlys synd. Dem skal I også være barmhjertige overfor, men pas på, at I ikke bliver revet med af deres synd. Tag afstand fra alt, hvad de gør.
JUD.1.24+JUD.1.25	Lad os prise ham, som alene er Gud, ham, som giver os evigt liv gennem Jesus Kristus, vores Herre. Han har magt til at bevare jer fra fald og føre jer frem for sin herlige trone som frikendte mennesker, der jubler af glæde. Ham tilhører al ære, storhed, magt og autoritet fra før tidens begyndelse, nu og i al evighed. Amen.
REV.1.1	Denne bog handler om, hvad Gud lod Jesus Kristus åbenbare for sine tjenere angående, hvad der snart skal ske. Han åbenbarede det for mig, hans tjener Johannes, ved at sende en engel, 
REV.1.2	og jeg fortæller jer her om, hvad Gud sagde, og hvad Jesus viste mig, akkurat som jeg så det. 
REV.1.3	Velsignet er den, der læser eller hører de profetiske ord, og tager dem til sig, for tiden er nær.
REV.1.4	Jeg, Johannes, sender hilsen til de syv menigheder i provinsen Asien: Nåde og fred være med jer fra den evige Gud, han som er, og som var, og som kommer, og fra de syv ånder,
REV.1.5	og fra Jesus Kristus, hvis ord er absolut troværdige. Han er den første, der er opstået fra de døde, og han regerer over alle jordens konger. Han elsker os, og ved sin død befriede han os fra syndens slaveri 
REV.1.6	og gjorde os til konger og præster for Gud, sin Far. Ham tilhører æren og magten i al evighed. Amen.
REV.1.7	Se, han vil komme med skyerne, og alle vil se ham, også de, der har gennemboret ham.
REV.1.8	„Jeg er Alfa og Omega,”
REV.1.9	Jeg, Johannes, jeres medkristen, har sammen med jer del i Guds rige, i forfølgelserne og i at holde ud gennem trængslerne. Jeg blev forvist til øen Patmos, fordi jeg havde forkyndt Guds ord og fortalt om Jesus. 
REV.1.10	En søndag, mens jeg var på øen, kom jeg under Helligåndens magt. Bag mig hørte jeg en stemme, der lød som en trompetfanfare, og den sagde til mig: 
REV.1.11	„Skriv ned, hvad du ser, og send bogen til de syv menigheder i Efesos, Smyrna, Pergamon, Tyatira, Sardes, Filadelfia og Laodikea.”
REV.1.12	Da jeg vendte mig om for at se, hvem der talte til mig, så jeg syv guldlysestager. 
REV.1.13	Midt imellem dem stod en skikkelse, der lignede et menneske. Han var iført en lang klædning, der nåede til fødderne, og han havde et guldbroderet bånd over brystet. 
REV.1.14	Hans hoved og hår var hvidt som uld og sne, og hans øjne lyste som ild. 
REV.1.15	Hans fødder skinnede som blankt metal opvarmet i ilden, og hans stemme lød som drønet fra et vandfald. 
REV.1.16	I sin højre hånd holdt han syv stjerner. I munden havde han et skarpt, tveægget sværd, og han udstrålede et lys som den skarpeste sol.
REV.1.17	Da jeg så ham, faldt jeg ned for hans fødder, som om jeg var død, men han lagde sin højre hånd på mit hoved og sagde: „Vær ikke bange! Jeg er den første og den sidste 
REV.1.18	og den, som lever. Jeg var død, men nu lever jeg i al evighed. Jeg har magten over døden og nøglerne til dødsriget. 
REV.1.19	Skriv det ned, du ser, både det, der er nu, og det, der senere vil ske. 
REV.1.20	Lad mig forklare dig betydningen af de syv stjerner, du så i min højre hånd, og de syv guldlysestager: De syv stjerner står for de syv menigheders engle,
REV.2.1	Skriv til menigheden
REV.2.2	Jeg ved, hvordan du har slidt og slæbt og holdt ud gennem forfølgelserne. Jeg ved også, at du ikke tolererer onde mennesker i din midte. Jeg ser, at du har vurderet dem, der kalder sig selv apostle uden at være det, og du har fundet, at de lyver. 
REV.2.3	Jeg ved, at du har været udholdende og har lidt for mit navns skyld, og at du ikke er kørt træt.
REV.2.4	Men jeg har det imod dig, at du har mistet din første kærlighed. 
REV.2.5	Tænk derfor over, hvorfra du er faldet. Kom tilbage og gør, som du gjorde i begyndelsen. Ellers kommer jeg og flytter din lysestage fra dens plads. Det vil jeg gøre, hvis du ikke lægger kursen om. 
REV.2.6	Dog vil jeg rose dig, fordi du tager lige så stærkt afstand fra nikolaitternes gerninger, som jeg gør.
REV.2.7	Den, som har øre, vil forstå, hvad Ånden siger til menighederne. Den, der sejrer, vil jeg give lov til at spise af frugten fra livets træ, der står i Guds Paradis.
REV.2.8	Skriv til menigheden i Smyrna: Dette budskab kommer fra ham, som er den første og den sidste, han som var død, men blev levende.
REV.2.9	Jeg ved, hvad du har udrettet. Jeg kender til de forfølgelser, du har været igennem, og jeg ved, at du er fattig. Men du er alligevel rig! Jeg har hørt de falske anklager fra dem, der mener om sig selv, at de er de sande jøder,
REV.2.10	Vær ikke bange for de lidelser, der venter dig. Djævelen vil kaste nogle af jer i fængsel for at friste jer til frafald. I ti dage vil I opleve stor trængsel. Men vær tro indtil døden. Jeg vil give jer det evige liv som belønning.
REV.2.11	Den, som har øre, vil forstå, hvad Ånden siger til menighederne: Den, der sejrer, bliver ikke ramt af den anden død.
REV.2.12	Skriv til menigheden i Pergamon: Dette budskab kommer fra ham, der har det skarpe, tveæggede sværd.
REV.2.13	Jeg ved, at du bor dér, hvor Satan har sin trone. Men du holder fast ved mit navn og har ikke fornægtet troen på mig, ikke engang da Satans håndlangere slog min trofaste tjener Antipas ihjel. 
REV.2.14	Men jeg har ikke desto mindre nogle få ting at udsætte på dig. Du huser nemlig nogle, der følger Bileams lære. Husk, at han fik kong Balak til at lokke israelitterne med til at spise kød, der var ofret til afguderne, og tage del i religiøs prostitution.
REV.2.15	Du har også nogle, der følger nikolaitternes falske lære, og derved forføres de til at synde på samme måde, som israelitterne gjorde dengang. 
REV.2.16	Du må tage skarpt afstand fra sådan en lære. Hvis du ikke gør det, kommer jeg hurtigt for at slå disse mennesker ned med min munds sværd.
REV.2.17	Den, som har øre, vil forstå, hvad Ånden siger til menighederne: Den, der sejrer, vil jeg give af den skjulte manna.
REV.2.18	Skriv til menigheden i Tyatira: Dette budskab kommer fra Guds Søn, hvis øjne lyser som ild, og hvis fødder skinner som blankt metal.
REV.2.19	Jeg ved, hvad du har udrettet, og jeg kender din kærlighed, din trofaste og gode tjeneste og din udholdenhed, ja, du arbejder hårdere nu end i begyndelsen. 
REV.2.20	Men jeg har det imod dig, at du finder dig i kvinden Jezabel, som kalder sig selv profet. Hun lærer mine tjenere at tage del i festmåltider for afguderne og i religiøs prostitution. 
REV.2.21	Jeg har givet hende tid til at ændre holdning, men det har hun ikke gjort. 
REV.2.22	Nu vil jeg straffe hende med sygdom. De, der følger hende, vil komme til at lide forfærdeligt, hvis de ikke tager afstand fra hendes handlinger, 
REV.2.23	ja, jeg sender hendes ‚børn’ i døden. Så vil alle menighederne forstå, at jeg kender ethvert menneskes tanker og motiver, og jeg giver hver især løn som forskyldt.
REV.2.24	Med hensyn til jer andre i Tyatira, som ikke følger den falske lære, og som ikke kender til ‚Satans dybe mysterier’, som de kalder det, jer vil jeg ikke lægge nye byrder på. 
REV.2.25	Men hold fast ved det, I har, indtil jeg kommer. 
REV.2.26+REV.2.27+REV.2.28	De, der vinder sejr og bliver ved med at udføre mine gerninger lige til det sidste, vil jeg give autoritet over folkeslagene, den samme magt og myndighed, som min Far har givet mig. Med jernscepter skal de knuse de genstridige, som man slår de mislykkede lerkar i stykker.
REV.2.29	Den, som har øre, vil forstå, hvad Ånden siger til menighederne.
REV.3.1	Skriv til menigheden i Sardes: Dette budskab kommer fra ham, der har Guds syv ånder og de syv stjerner.
REV.3.1	Jeg ved, hvad du har udrettet, og at man siger om dig, at du har åndeligt liv, men du er næsten død. 
REV.3.2	Vågn op og styrk den smule liv, som endnu er tilbage i dig. Dine handlinger har ikke været tilfredsstillende i min Guds øjne. 
REV.3.3	Husk på det budskab, du i sin tid hørte og tog imod. Vend tilbage til det og følg det. Men hvis du ikke vågner op af din sløvhed, så kommer jeg over dig som en tyv om natten. Du vil ikke have nogen anelse om, hvornår jeg kommer.
REV.3.4	Dog er der nogle få i menigheden i Sardes, som ikke lever i synd. De vil komme til at vandre sammen med mig, klædt i hvidt, for det er de værdige til. 
REV.3.5	De, der sejrer, skal nemlig klædes i hvidt, og jeg vil aldrig slette deres navne af livets bog, men jeg vil kendes ved dem over for min Far og over for hans engle.
REV.3.6	Den, som har øre, vil forstå, hvad Ånden siger til menighederne.
REV.3.7	Skriv til menigheden i Filadelfia: Dette budskab kommer fra den Sande og Hellige, ham, som har Davids nøgle. Når han lukker op, kan ingen lukke i, og når han lukker i, kan ingen lukke op.
REV.3.8	Jeg ved, hvad du har udrettet, og jeg har lukket en dør op foran dig, som ingen kan lukke i. For selvom du ikke er særlig stærk, har du holdt fast ved mit ord, og du har ikke fornægtet din tro på mig. 
REV.3.9	Jeg vil give dig nogle af dem fra Satans forsamling, dem, der siger om sig selv, at de er de sande jøder. Men de lyver, for det er de ikke. De vil komme til at kaste sig ned for dine fødder i ærefrygt, og de vil forstå, at jeg har vist dig min kærlighed. 
REV.3.10	Fordi du har holdt fast ved mit budskab om at holde ud, vil jeg også holde dig fast og fri dig ud af den tid med prøvelser, som skal komme over hele verden for at sætte alle mennesker på prøve. 
REV.3.11	Jeg kommer snart! Hold fast ved det, du har, så ingen skal tage din sejrskrans.
REV.3.12	De, der sejrer, vil jeg gøre til søjler i min Guds helligdom,
REV.3.13	Den, som har øre, vil forstå, hvad Ånden siger til menighederne.
REV.3.14	Skriv til menigheden i Laodikea: Dette budskab kommer fra ham, der opfylder alle løfter. Han er trofast og taler altid sandt. Han er Guds skaberværks ophav.
REV.3.15	Jeg ved, hvad du har udrettet, men også, at du hverken er kold eller varm. Gid du dog var enten kold eller varm.
REV.3.16	Men fordi du er som lunkent vand, har jeg til hensigt at spytte dig ud. 
REV.3.17	Du siger, at du er rig, har alt og ikke trænger til noget. Men du er ikke klar over, at du er elendig og ynkværdig, fattig, blind og nøgen. 
REV.3.18	Derfor råder jeg dig til at købe det ædle guld hos mig, for så bliver du rig. Køb den hvide klædning hos mig, så du ikke skal gå nøgen og skamfuld omkring. Køb også salve til dine øjne, så du kan få øjnene op for sandheden. 
REV.3.19	Dem, jeg holder af, irettesætter jeg. Jeg opdrager dem. Tag derfor afstand fra din lunkenhed og bliv brændende i din iver.
REV.3.20	Hør! Jeg står uden for døren og banker på. Hvis du hører min stemme og åbner døren, så vil jeg komme indenfor, og vi kan have fællesskab med hinanden. 
REV.3.21	Dem, der vinder sejr, vil jeg gøre til mine medregenter, akkurat som jeg selv vandt sejr og nu sidder på tronen ved siden af min Far.
REV.3.22	Den, som har øre, vil forstå, hvad Ånden siger til menighederne.”
REV.4.1	Efter at jeg havde set Jesus og fået budskabet til de syv menigheder, fik jeg et andet syn. Jeg så en åben dør ind til Himlen, og jeg hørte den samme stemme, som havde talt til mig før, den, der lød som en trompetfanfare. Stemmen sagde til mig: „Kom herop! Så vil jeg vise dig, hvad der vil ske senere hen.” 
REV.4.2	Straks kom jeg under Åndens magt, og i den himmelske verden så jeg nu en trone, og der sad en person på den. 
REV.4.3	Han strålede som diamanter og rubiner.
REV.4.4	Rundt om Guds trone stod 24 andre troner, og der sad 24 medregenter
REV.4.5	Ud fra tronen kom der lynglimt og tordenbrag, og foran tronen var der syv brændende fakler, det er Guds syv ånder. 
REV.4.6	Foran tronen var der også noget ligesom et gennemsigtigt, krystalklart hav. Tæt rundt om Guds trone var der fire levende væsener med øjne overalt, både foran og bagpå. 
REV.4.7	Det første levende væsen lignede en løve, det andet en okse, det tredje havde et ansigt som et menneske, og det fjerde lignede en ørn. 
REV.4.8	De fire væsener havde hver seks vinger med øjne både på ydersiden og indersiden. Dag og nat råbte de uafbrudt: „Hellig, hellig, hellig er Herren, den øverste hersker, han, som var, og som er, og som kommer!”
REV.4.9	Hver gang de fire væsener med deres hyldest og tak ærede ham, der sad på tronen, ham, som lever i al evighed, 
REV.4.10	bøjede de 24 medregenter sig ned for ham, og de hyldede ham. De tog deres sejrskranse af og lagde dem ned foran ham og råbte: 
REV.4.11	„Herre, vores Gud, du er værdig til at få al ære, hyldest og magt, for du har skabt alle ting, og de eksisterer, fordi du ville det!”
REV.5.1	Derefter lagde jeg mærke til, at han, der sad på tronen, havde en bogrulle i sin åbne højre hånd. Der var skrevet både inden i den og uden på den, og den var forseglet med syv segl. 
REV.5.2	Og jeg så en mægtig engel, som råbte: „Hvem er værdig til at bryde de syv segl og åbne bogrullen?” 
REV.5.3	Men der var ingen i himlen eller på jorden eller under jorden, der var i stand til at åbne bogrullen eller se, hvad der stod i den. 
REV.5.4	Jeg græd meget over, at ingen blev fundet værdig til at åbne bogrullen. 
REV.5.5	Men en af medregenterne sagde til mig: „Du skal ikke græde. Løven af Judas stamme, rodskuddet
REV.5.6	Da så jeg en skikkelse som et lam, der stod ved tronen i midten, imellem de fire levende væsener og de 24 medregenter. Lammet så ud, som om det havde været slået ihjel. Det havde syv horn, og det havde syv øjne, der symboliserer Guds syv ånder, der er sendt ud over hele jorden. 
REV.5.7	Lammet gik frem og tog bogrullen ud af hånden på ham, der sad på tronen.
REV.5.8	Idet Lammet tog bogrullen, udtrykte de fire levende væsener deres hyldest til det ved at kaste sig ned på knæ foran det. Det samme gjorde de 24 medregenter, og de havde hver en harpe og en guldskål fyldt med røgelse, som er Guds folks takoffer i form af bøn. 
REV.5.9	De sang en ny sang, der lød således: „Du er værdig til at tage bogrullen og til at bryde dens segl. For du blev slået ihjel, og med dit blod løskøbte du mennesker fra alle sprog og folkeslag, for at de kunne tilhøre Gud. 
REV.5.10	Du har gjort dem til præster og konger for vores Gud, og de skal regere på jorden.”
REV.5.11	Derefter hørte jeg en høj lyd, og jeg så tusindvis, ja millioner, af engle rundt om tronen og de fire levende væsener og de 24 medregenter. 
REV.5.12	De sang med høj røst: „Det ofrede Lam er værdigt til at få magt og rigdom, visdom og styrke, ære, herlighed og lovprisning!”
REV.5.13	Samtidig hørte jeg alle levende skabninger i himlen, på jorden, under jorden og på havet synge: „Både han, der sidder på tronen, og Lammet, skal have lovprisning, ære, herlighed og magt i al evighed!”
REV.5.14	De fire levende væsener brød ud i et „Amen!”, og de 24 medregenter faldt igen på knæ og gav deres hyldest.
REV.6.1	Da Lammet brød det første af de syv segl, hørte jeg et af de fire levende væsener råbe med tordenrøst: „Kom!” 
REV.6.2	Derefter så jeg en hvid hest med en rytter, som holdt en bue i hånden. Rytteren fik udleveret en sejrskrans, og han red af sted fra sejr til sejr, for han var bestemt til at sejre.
REV.6.3	Da Lammet brød det andet segl, hørte jeg det andet levende væsen råbe: „Kom!” 
REV.6.4	Og der kom en rød hest med en rytter, som fik udleveret et vældigt sværd. Han tog freden bort fra jorden, så folk begyndte at nedslagte hinanden.
REV.6.5	Da Lammet brød det tredje segl, hørte jeg det tredje levende væsen råbe: „Kom!” Og der kom en sort hest med en rytter, som holdt en skålvægt i hånden. 
REV.6.6	Da hørte jeg en stemme inde fra de fire væsener, som råbte: „Et kilo hvede vil koste en dagløn, og tre kilo byg vil koste en dagløn. Men olivenolien og vinen må du ikke skade!”
REV.6.7	Da Lammet brød det fjerde segl, hørte jeg det fjerde levende væsen råbe: „Kom!” 
REV.6.8	Og der kom en gustengul hest med en rytter, som hed „Døden”, og Dødsriget fulgte med ham. De fik lov til at dræbe en fjerdedel af jordens befolkning gennem krig og sult, sygdom og vilde dyr.
REV.6.9	Da Lammet brød det femte segl, så jeg neden for alteret i det himmelske tempel sjælene af dem, som var blevet slået ihjel, fordi de holdt fast ved Guds ord og ikke ville fornægte deres tro på ham. 
REV.6.10	„Herre, du er den sande og hellige Gud,” råbte de. „Hvor længe vil det vare endnu, før du holder dom over dem, der bor på jorden, og hævner vores død?” 
REV.6.11	Da fik de hver en lang, hvid klædning, og der blev sagt til dem, at de skulle vente et stykke tid endnu, indtil det fulde antal af deres medtjenere og medkristne, som skulle slås ihjel ligesom dem selv, var nået.
REV.6.12	Da Lammet brød det sjette segl, kom der et voldsomt jordskælv. Solen blev mørk som en sørgedragt, og månen blev rød som blod. 
REV.6.13	Himlens stjerner faldt ned mod jorden, som frugterne falder fra et figentræ, der gennemrystes af en vældig storm. 
REV.6.14	Himlen blev rullet sammen som en bogrulle, og alle bjerge og øer blev flyttet fra deres plads. 
REV.6.15	Alle mennesker på jorden søgte at gemme sig i huler og bag klipper i bjergene, både konger og stormænd, hærførere og rigmænd, magthavere, slaver og almindelige borgere. 
REV.6.16	De råbte til bjergene og klippestykkerne: „Styrt sammen over os!
REV.6.17	For hvem kan undgå straf på den store dommens dag, som nu er kommet?”
REV.7.1	Derefter så jeg fire engle stå ved de fire verdenshjørner. De holdt jordens fire vinde tilbage, så de ikke kunne blæse over land og hav eller mod noget træ. 
REV.7.2	En femte engel trådte frem i den østlige horisont, og han havde den levende Guds segl med sig. Han råbte med høj røst til de fire engle, som havde fået magt til at skade både jord og hav: 
REV.7.3	„Rør ikke jorden eller havet eller noget træ, før vi har mærket vores Guds tjeneres pander med hans segl.” 
REV.7.4	Jeg hørte tallet på de beseglede. Det var 144.000 af alle Israels stammer, 
REV.7.5+REV.7.6+REV.7.7+REV.7.8	12.000 fra hver af de 12 stammer: Juda, Ruben, Gad, Asher, Naftali, Manasse, Simeon, Levi, Issakar, Zebulon, Josef og Benjamin.
REV.7.9	Derefter lagde jeg mærke til en stor flok mennesker, som stod foran Lammet og Guds trone i Himlen, klædt i lange, hvide dragter og med palmegrene i hænderne. Der var mennesker fra alle folkeslag og sprog, og der var så mange, at ingen kunne tælle dem. 
REV.7.10	De råbte: „Frelsen kom fra vores Gud, som sidder på tronen, og fra Lammet!”
REV.7.11	Alle englene stod i en kreds omkring Guds trone og de 24 medregenter og de fire levende væsener. De faldt på knæ foran tronen, og med ansigtet mod jorden hyldede de Gud: 
REV.7.12	„Ja, det er rigtigt! Gud skal have ære, tak og lovprisning i al evighed. Han har al herlighed, visdom, kraft og magt. Amen!”
REV.7.13	En af medregenterne vendte sig til mig og sagde: „Ved du, hvem de mennesker i hvide dragter er? Ved du, hvor de er kommet fra?”
REV.7.14	„Nej, herre,” svarede jeg, „men du ved det.”
REV.7.14	„De er kommet ud af den store trængsel,” sagde han. „De har gjort deres dragter rene i Lammets blod, så de er helt hvide. 
REV.7.15	Derfor står de nu foran Guds trone og tjener ham dag og nat i hans helligdom. Han, som sidder på tronen, vil tage sig af dem, 
REV.7.16	og de skal aldrig mere sulte eller tørste eller døje under sol og hede. 
REV.7.17	Lammet, der står ved tronen, vil være deres hyrde og lede dem til kilden med det livgivende vand, og Gud vil tørre hver tåre af deres kinder.”
REV.8.1	Da Lammet brød det syvende segl, blev der stilhed i Himlen i cirka en halv time. 
REV.8.2	Jeg så, at de syv engle, som stod foran Gud, hver fik rakt en trompet. 
REV.8.3	En anden engel kom og stillede sig ved det guldbelagte røgelsesalter
REV.8.4	Det gjorde han, og fra alteret steg duften af røgelse sammen med gudsfolkets bønner op til Gud. 
REV.8.5	Derefter fyldte englen røgelseskarret med gløder fra alteret og hældte indholdet ud over jorden. Da brød et voldsomt uvejr løs med lyn og torden, og der kom et kraftigt jordskælv. 
REV.8.6	De syv engle med de syv trompeter gjorde sig nu parate til at blæse i dem.
REV.8.7	Da den første engel blæste i sin trompet, blev noget, der lignede hagl og ild, blandet med blod, kastet ned mod jorden. Det fik en tredjedel af landjorden til at stå i flammer. Skove og træer brændte op, og alle planter blev svedet af.
REV.8.8	Da den anden engel blæste i sin trompet, blev noget, der lignede et mægtigt, brændende bjerg, kastet i havet. 
REV.8.9	Da blev en tredjedel af havet blodrødt. En tredjedel af alt liv i havet døde, og en tredjedel af alle skibe på havet blev ødelagt.
REV.8.10	Da den tredje engel blæste i sin trompet, styrtede en mægtig stjerne som en brændende fakkel ned fra himlen. Den forurenede en tredjedel af alle jordens floder og kilder. 
REV.8.11	Stjernens navn er „Malurt”, fordi en tredjedel af alt vand på jorden blev bittert som malurt, og mange mennesker døde af at drikke det.
REV.8.12	Da den fjerde engel blæste i sin trompet, blev en tredjedel af solen, en tredjedel af månen og en tredjedel af stjernerne ramt, så de mistede en tredjedel af deres lys. Dagen mistede en tredjedel af sit lys og det samme gjorde natten.
REV.8.13	Derefter så jeg en ørn, der fløj hen over himlen, og jeg hørte den skrige: „Et tredobbelt ‚ak og ve’ over dem, der bor på jorden, når de tre sidste engle blæser i deres trompeter.”
REV.9.1	Da den femte engel blæste i sin trompet, så jeg, at der faldt en stjerne fra himlen ned på jorden. Den fik nøglen til skakten, som fører ned til jordens indre afgrund. 
REV.9.2	Den åbnede for skakten ned til afgrunden, og en røgsky som fra en meget stor ovn steg op og skyggede for solen, så det blev halvmørkt over det hele. 
REV.9.3	Ud af røgskyen kom der græshopper, som spredte sig ud over jorden, og de blev udstyret med den samme gift, som skorpioner har. 
REV.9.4	De fik at vide, at de hverken måtte angribe græs, urter eller træer, men kun de mennesker, der ikke havde Guds mærke på panden. 
REV.9.5	De fik ikke lov til at slå dem ihjel, men til at pine dem i fem måneder. Og smerterne er, som når man bliver stukket af en skorpion. 
REV.9.6	Det bliver så pinefuldt, at menneskene vil ønske at dø, men de dør ikke.
REV.9.7	Græshopperne lignede heste, der er rustet til krig. Det var, som om de havde gyldne kranse på hovederne. Deres ansigter lignede menneskeansigter. 
REV.9.8	Deres hår var langt som en kvindes hår, og deres tænder frygtindgydende som en løves tænder. 
REV.9.9	De var dækket af brynjer, der var lavet af jern, og lyden af deres vinger var som lyden af mange stridsvogne med heste i fuldt trav. 
REV.9.10	De havde haler med en stikkende brod ligesom skorpioner, og med deres stik havde de magt til at plage menneskene i fem måneder. 
REV.9.11	De havde en hersker over sig, nemlig afgrundens engel. Hans hebraiske navn er Abaddon, og hans græske navn er Apollyon.
REV.9.12	Det var det første „ak og ve”, men der er endnu to tilbage.
REV.9.13	Da den sjette engel blæste i sin trompet, hørte jeg en stemme, der kom fra hornene på det forgyldte røgelsesalter i Guds tempel. 
REV.9.14	Stemmen råbte til den sjette engel, der havde trompeten: „Løs de fire engle, der står bundne ved den store flod Eufrat!” 
REV.9.15	De fire engle, som var holdt i beredskab til netop denne time, dag, måned og år, blev løst, og deres opgave var at dræbe en tredjedel af alle mennesker. 
REV.9.16	De sendte en rytterhær af sted på 20.000 gange 10.000 mand. Jeg hørte tallet blive nævnt.
REV.9.17	Jeg iagttog hestene såvel som de ryttere, der sad på dem. Rytterne havde ildrøde, mørkeblå og svovlgule rustninger på. Hestenes hoveder var frygtindgydende som løvehoveder, og røg og ild og brændende svovl stod ud af munden på dem. 
REV.9.18	En tredjedel af alle mennesker blev dræbt af røgen, ilden og den brændende svovl. 
REV.9.19	Hestene kunne dræbe både med munden og med halen. Halen lignede en slange og havde et hoved, som huggede efter folk.
REV.9.20	De mennesker, der overlevede disse plager, holdt dog ikke op med deres onde handlinger. De fortsatte med at dyrke onde ånder og afgudsbilleder af guld, sølv, kobber, sten og træ, afguder, der hverken kan se eller høre eller bevæge sig. 
REV.9.21	De holdt ikke op med deres voldshandlinger, okkultisme, seksuelle synder og tyverier.
REV.10.1	Jeg så en mægtig engel komme ned fra Himlen. Han var omgivet af en sky og havde en regnbue omkring hovedet. Hans ansigt skinnede som solen, og hans ben lyste som to ildsøjler. 
REV.10.2	Han havde en lille, åben bogrulle i hånden, og han satte sin højre fod på havet og den venstre på landjorden. 
REV.10.3	Han udstødte et råb som en løves brøl, og de syv tordener svarede ham. 
REV.10.4	Da jeg skulle til at skrive ned, hvad de havde sagt, råbte en stemme fra Himlen: „Det, de syv tordener sagde, er hemmeligt. Skriv ikke noget om det!”
REV.10.5+REV.10.6	Den mægtige engel, som stod med det ene ben på havet og det andet på landjorden, løftede højre hånd mod himlen og svor ved ham, der lever i al evighed, og som skabte himlen og alt, hvad der findes i den, og jorden og alt, hvad den rummer, og havet og alt, hvad der er i det. „Nu er tiden udløbet!” råbte han. 
REV.10.7	„Når den syvende engel blæser i sin trompet, bliver den sidste del af Guds hemmelige plan ført ud i livet, den plan, som han har forkyndt for sine tjenere, profeterne.”
REV.10.8	Så talte stemmen fra Himlen igen til mig: „Gå hen til den mægtige engel, der står på havet og landjorden, og tag imod den lille, åbne bogrulle, han har i hånden.” 
REV.10.9	Jeg gik hen til englen og bad ham om at give mig den lille bogrulle. „Ja, tag den og spis den,” sagde han. „Den vil smage som sød honning i din mund, men når du har spist den, vil den give dig store smerter i maven.”
REV.10.10	Jeg tog så den lille bogrulle fra englens hånd og spiste den. Den var sød som honning i min mund, men den gav mig store smerter i maven. 
REV.10.11	Så sagde stemmen: „Der er stadig mere, du skal profetere om mange folkeslag, sproggrupper og magthavere.”
REV.11.1	Derpå fik jeg en målestok i hånden: „Gå hen og mål Guds helligdom,” blev der sagt. „Opmål alteret og tæl dem, som tilbeder der. 
REV.11.2	Men forgården uden for helligdommen skal du ikke måle, for den er i hænderne på de ikke-jødiske folkeslag. De får 42 måneder til at trampe rundt i den hellige by. 
REV.11.3	Jeg vil lade mine to profeter fremstå, klædt i sørgedragt, og de skal profetere i alle de 1260 dage.
REV.11.4	De to profeter svarer til de to oliventræer og de to lysestager,
REV.11.5	Hvis nogen forsøger at gøre dem fortræd, bliver de dræbt. Flammer vil slå ud fra profeternes mund og fortære dem. 
REV.11.6	Profeterne får magt til at lukke himlen, så der ikke falder regn i den periode, hvor de profeterer. De får også magt til at forvandle floder og have til blod og til at sende alle slags plager over jorden, når de ønsker det.
REV.11.7	Når profeterne har afsluttet de 42 måneders budskaber, vil der komme et uhyre op fra afgrundens mørke. Det vil gå til angreb på dem og slå dem ihjel. 
REV.11.8	Deres lig vil komme til at ligge på gaden i den store by, hvor deres Herre blev korsfæstet. Det svarer åndeligt set til Sodoma og Egypten. 
REV.11.9	Mennesker fra alle folkeslag og sprog vil se på deres lig i tre og en halv dag, og man vil ikke tillade, at ligene bliver begravet. 
REV.11.10	Over hele verden vil man fejre, at dommedagsprofeterne er døde. Overalt vil folk glæde og fryde sig, og de vil sende hinanden gaver, for de to profeter var til stor irritation for dem, der boede på jorden.”
REV.11.11	Da de to profeter havde ligget døde i tre og en halv dag, gjorde Gud dem levende igen, og de rejste sig op. Alle, der så det, blev grebet af rædsel. 
REV.11.12	Så lød der en kraftig stemme fra Himlen, som sagde: „Kom herop!” Straks fór de to profeter op til Himlen og forsvandt i en sky, mens deres fjender så på det. 
REV.11.13	I det samme kom der et voldsomt jordskælv, så en tiendedel af byen styrtede sammen, og 7000 mennesker omkom. De overlevende blev forfærdede og gav Himlens Gud ære.
REV.11.14	Det var det andet „ak og ve”. Snart kommer det tredje.
REV.11.15	Da den syvende engel blæste i sin trompet, lød der høje råb i Himlen: „Nu overtager Herren, vores Gud, sammen med sin Messias herredømmet over verden, og de skal herske i al evighed!”
REV.11.16	De 24 medregenter, der sad på deres troner omkring Guds trone, faldt på knæ med ansigtet mod jorden, og de hyldede Gud: 
REV.11.17	„Vi takker dig Herre, du den øverste hersker og Gud, du som er, og som var. For nu vil du udøve din store magt, og nu er det dig, der regerer. 
REV.11.18	Folkeslagene har vist 
REV.11.19	Derefter blev der åbnet ind til det allerhelligste rum i Guds himmelske helligdom, så pagtens ark kunne ses. Og der kom lynglimt og tordenbrag, jordskælv og voldsomt haglvejr.
REV.12.1	Et stort tegn kom til syne på himlen. Det var en kvinde, der strålede som solen og stod med fødderne på månen. På hovedet havde hun en sejrskrans med 12 stjerner på. 
REV.12.2	Hun var gravid og var allerede begyndt at føde. Hun skreg af smerte under fødselsveerne.
REV.12.3	Så kom der et andet tegn på himlen. Det var en stor, ildrød drage. Den havde ti horn og syv hoveder med en lille krone på hvert hoved. 
REV.12.4	Dens hale fejede en tredjedel af himlens stjerner ned på jorden. Dragen stillede sig foran kvinden, som var ved at føde sit barn, parat til at sluge barnet, så snart det var født. 
REV.12.5	Hun fødte en søn, som skal herske over alle folkeslagene med et jernscepter. Barnet blev taget op til Gud og hans trone, 
REV.12.6	mens kvinden flygtede ud i ørkenen hen imod et sted, som Gud havde gjort parat til hende, hvor hun kunne overleve i 1260 dage.
REV.12.7	Der blev krig i himmelrummet. Mikael og hans engle gik til angreb på dragen. Dragen og dens onde ånder gjorde modstand, 
REV.12.8	men de var ikke stærke nok, så de måtte forlade himmelrummet. 
REV.12.9	Så blev den store Drage, den gamle Slange, som kaldes Djævelen og Satan, han, som bedrager hele verden, kastet ned på jorden. Det samme skete med alle hans onde ånder.
REV.12.10	Så hørte jeg en høj stemme i Himlen råbe: „Nu er vores Guds herredømme brudt igennem med kraft og frelse, og nu har hans Messias fået magten. For han, der dag og nat anklagede vores medkristne over for Gud, er blevet styrtet. 
REV.12.11	De sejrede over ham på grund af Lammets forsoningsdød, og fordi de ikke fornægtede deres tro på ham. De havde ikke deres liv for kært til at gå i døden. 
REV.12.12	Derfor: Glæd jer, I som opholder jer i Himlen, men ve jer, der er på landjorden og på havet, for Djævelen er kommet ned til jer, og han er rasende. Han er nemlig klar over, at hans tid er kort.”
REV.12.13	Da dragen indså, at den var kastet ned på jorden, forfulgte den kvinden, der havde født drengen. 
REV.12.14	Kvinden fik to mægtige ørnevinger og fløj længere ud i ørkenen til det sted, hvor hun kunne være i sikkerhed for dragen, og hvor der ville blive sørget for hende i tre et halvt år. 
REV.12.15	Dragen spyede en flod af vand efter kvinden for at skylle hende bort. 
REV.12.16	Men jorden hjalp hende, for den åbnede sin mund og slugte floden. 
REV.12.17	Optændt af raseri mod kvinden gjorde dragen sig parat til at angribe hendes andre børn, dem, der holder Guds bud og holder fast ved deres tro på Jesus. 
REV.12.18	Derefter stillede den sig op på strandbredden.
REV.13.1	Nu så jeg et uhyre stige op fra havets dyb. Det havde ti horn og syv hoveder. På hvert af de 10 horn var der en lille krone, og på hvert af de syv hoveder stod der et blasfemisk ord. 
REV.13.2	Uhyret havde en krop som en leopard, fødder som en bjørn, og hovederne var som løvehoveder med et uhyggeligt gab. Dragen gav uhyret samme kraft og myndighed, som den selv havde. 
REV.13.3	Jeg så, at et af uhyrets hoveder havde fået et dødeligt hug, men det var helet igen. Hele verden beundrede uhyret og fulgte det, 
REV.13.4	og man hyldede dragen, fordi den havde givet uhyret så stor en magt. Man hyldede også uhyret og sagde: „Ingen kan stå mål med uhyret. Ingen har magt til at kæmpe mod det.”
REV.13.5	Uhyret fik evne til at tale, så det kunne bruge store ord og håne Gud. I 42 måneder fik det magt til at gøre, hvad det ville, på jorden. 
REV.13.6	Det udtalte mange bespottelser imod Gud. Det hånede både Guds hellige navn og Guds bolig,
REV.13.7	Det fik lov til at føre krig mod dem, der vedkendte sig Gud, og besejre dem. Det fik også magt over alle folkeslag og nationer, 
REV.13.8	så alle de, der bor på jorden, bøjede sig for uhyret og hyldede det, undtagen dem, der fra verdens grundlæggelse har haft deres navne skrevet i livets bog, det ofrede Lams bog.
REV.13.9	Lad den, som har øre, høre godt efter. 
REV.13.10	De, der skal i fangenskab, må gå i fangenskab! De, der skal dræbes med sværd, må dø for sværdet! Her gælder det om at holde fast ved Gud og være udholdende og trofaste.
REV.13.11	Derefter så jeg et andet uhyre komme frem. Det steg op af jorden, og det havde to horn. Det så ud som et lam, men det talte som en drage. 
REV.13.12	Det nye uhyre udøvede samme magt som det første uhyre. Det handlede på det første uhyres vegne og fik hele jordens befolkning til at hylde det første uhyre, som havde fået det dødelige hug, men var blevet helet. 
REV.13.13	Det udførte mange mirakuløse tegn og fik endog ild til at falde ned fra himlen, mens alle så på det. 
REV.13.14	Det vildledte jordens befolkning ved hjælp af de mirakler, som det havde fået magt til at udføre. Det fik dem til at lave en statue af det uhyre, hvis dødelige hug var helet. 
REV.13.15	Det fik endda magt til at gøre statuen levende, så den kunne tale og dræbe enhver, der ikke ville bøje sig for den og hylde den. 
REV.13.16	Uhyret sørgede for, at alle mennesker, høj og lav, rige og fattige, slaver og frie, fik dets mærke på deres højre hånd eller på panden. 
REV.13.17	Ingen kunne købe eller sælge noget, medmindre de havde det mærke på sig. Mærket var det første uhyres navn, eller rettere det tal, som stod for dets navn. 
REV.13.18	Her gælder det om at have visdom: Lad den, der har indsigt, udregne tallets betydning. Det er et menneskes tal, og tallet er 666.
REV.14.1	Derefter så jeg, at Lammet pludselig stod på Zions bjerg. Sammen med det så jeg 144.000, som havde Lammets navn og dets Fars navn skrevet på panden. 
REV.14.2	Så hørte jeg en buldren fra Himlen, der lød som et mægtigt vandfald eller en vedvarende torden. Det var som en utrolig mængde af harpespillere, 
REV.14.3	der spillede og sang foran Guds trone, de fire levende væsener og de 24 medregenter. Det var en ny sang, som kun de 144.000, der var blevet løskøbt fra jorden, kunne lære. 
REV.14.4	Det er dem, som ikke er blevet urene ved at dyrke afguder. De er uskyldsrene som jomfruer. Det er dem, der følger Lammet, hvor det end går. De er løskøbt ud af menneskeheden som den første høst for Gud og for Lammet. 
REV.14.5	Der kommer ikke et usandt ord fra deres mund, og der er intet at udsætte på dem.
REV.14.6	Derefter så jeg en engel flyve rundt på himlen. Den forkyndte det evige budskab om tro på Kristus på ethvert sprog til alle folkeslag over hele jorden. 
REV.14.7	„Giv Gud den ære, der tilkommer ham,” råbte englen. „Dommens time er kommet. Bøj jer for ham, der skabte himlen og jorden, havet og alle vandkilderne.”
REV.14.8	Endnu en engel fulgte efter. Han råbte: „Hun er faldet! Det store Babylon, som forførte alle nationerne til at drikke af sin berusende og besnærende vin, er faldet.”
REV.14.9	En tredje engel fulgte efter, og han råbte: „De, der tilbeder uhyret og dets statue og tager imod dets mærke på panden eller på hånden, 
REV.14.10	vil få Guds vrede at føle i fuldt mål. De vil opleve en nådesløs straf, hvor de bliver pint i ild og svovl for øjnene af de hellige engle og Lammet. 
REV.14.11	Røgen fra deres pinested vil i al evighed stige op, og hverken dag eller nat vil der være nogen lindring for dem, der tilbeder uhyret og dets statue, og som tager imod dets mærke.”
REV.14.12	Men for alle dem, der tilhører Gud, dem, der holder fast ved hans befalinger og troen på Jesus, gælder det om at være udholdende.
REV.14.13	Så hørte jeg en stemme fra Himlen sige: „Skriv: ‚Velsignede er alle de, der fra nu af dør i troen på deres Herre.’ Ja, siger Ånden, så kan de få lov til at hvile ud efter den hårde kamp, for deres gerninger taler deres sag.”
REV.14.14	Derefter så jeg pludselig en hvid sky, og på skyen sad en skikkelse, som lignede et menneske.
REV.14.15	En anden engel kom ud fra den himmelske helligdom og råbte til ham, der sad på skyen: „Sving din segl over jorden og høst. Tiden er inde, for kornet er klar til høst.” 
REV.14.16	Han, som sad på skyen, svang sin segl over jorden, og jordens korn blev høstet.
REV.14.17	Bagefter kom endnu en engel ud fra helligdommen med en skarp segl i hånden. 
REV.14.18	En engel mere kom til syne, denne gang fra alteret, og han havde magt over ilden. Han råbte til englen med den skarpe segl: „Brug din segl og skær klaserne af jordens vinstok, for druerne er klar til høst.” 
REV.14.19	Så svang englen sin segl over jorden, skar druerne af jordens vinstok og kastede dem i Guds vredes mægtige persekar. 
REV.14.20	Druerne blev trådt i persekarret uden for byen, og fra karret strømmede der en flod af blod, der var 1.600 stadier
REV.15.1	Der kom endnu et stort og forbavsende tegn på himlen. Jeg så syv engle, som skulle udføre syv plager, der var udtryk for Guds sidste vrede og straf.
REV.15.2	Men først så jeg ligesom et glasklart hav, blandet op med ild, og jeg så dem, der var kommet sejrrigt ud af kampen med uhyret, dets statue og dets tal. De stod ved det glasklare hav. I hånden havde de alle en harpe, som de havde fået af Gud, 
REV.15.3	og de sang en lovprisningssang til Lammet, ligesom Moses takkede Gud med en sejrssang:
REV.15.3	„Utrolige og underfulde er dine gerninger,
REV.15.3	du den øverste Herre og Gud.
REV.15.3	Du handler retfærdigt og sandt,
REV.15.3	du, konge over alle folkeslag.
REV.15.4	Alle må bøje sig for dig, Herre,
REV.15.4	og ære dit ophøjede navn,
REV.15.4	for du alene er hellig.
REV.15.4	Alle folkeslag vil komme til dig,
REV.15.4	de vil bøje sig i støvet og tilbede dig,
REV.15.4	for de har set dine retfærdige gerninger.”
REV.15.5	Derefter så jeg, at der blev lukket op ind til den himmelske helligdom, åbenbaringsteltet, 
REV.15.6	og ud derfra kom de syv engle, der skulle udføre de syv plager. De var alle klædt i en skinnende hvid linnedklædning med et guldbroderet bånd over brystet. 
REV.15.7	Et af de fire levende væsener gav hver af de syv engle en guldskål, fyldt med den evige Guds vrede og straf. 
REV.15.8	Helligdommen blev nu fyldt med røgen fra Guds herlighed og magt, og ingen kunne gå derind, før de syv engle havde fuldført de syv plager.
REV.16.1	Så hørte jeg en kraftig stemme inde fra helligdommen råbe ud til de syv engle: „Gå hen og tøm de syv skåle med Guds vrede ud over jorden!”
REV.16.2	Den første engel gik da frem og tømte sin skål ud over jorden. Det resulterede i, at grimme og ondartede bylder brød ud på de mennesker, som bar uhyrets mærke og faldt på knæ foran statuen.
REV.16.3	Den anden engel tømte sin skål i havet. Derved blev vandet mørkt som blodet fra en død person, og alt liv i havet døde.
REV.16.4	Den tredje engel tømte sin skål i alle floder og kilder, og det hele blev til blod. 
REV.16.5	Så hørte jeg vandenes skytsengel sige til Gud: „Du er hellig og retfærdig, du som er, og som var. Du har udmålt en rimelig straf, 
REV.16.6	for alle de, der har udgydt dine profeters og hellige tjeneres blod, fortjener selv at få blod at drikke.” 
REV.16.7	Og jeg hørte en stemme fra alteret sige: „Ja, Herre, du den øverste hersker og Gud, dine domme er retfærdige og korrekte.”
REV.16.8	Den fjerde engel tømte sin skål ud over solen. Derved fik solen magt til at skolde alle mennesker på jorden. 
REV.16.9	Folk fik forbrændinger af den voldsomme hede, og de hånede Gud, fordi han havde sendt de frygtelige plager, men ingen af dem omvendte sig og gav ham ære.
REV.16.10+REV.16.11	Den femte engel tømte sin skål over uhyrets trone, så hele dets rige blev indhyllet i mørke. Folk bed sig i læben på grund af smerter og bylder, men det fik dem ikke til at angre deres ondskab. I stedet hånede de bare Himlens Gud.
REV.16.12	Den sjette engel tømte sin skål over den store flod Eufrat. Den tørrede helt ud, så Østens konger kunne komme over med deres hære uden problemer. 
REV.16.13	Jeg så nu, at der ud af munden på dragen, uhyret og den falske profet
REV.16.14	Det var dæmoniske ånder, som gjorde undere og mirakler. De tog ud til alle jordens konger for at mobilisere dem til krigen på den mægtige Guds store dag, han som hersker over alle ting.
REV.16.15	(„Husk nu, at jeg kommer uden varsel som en tyv! Velsignede er de, der altid er parat og har tøjet klar, så de ikke skal gå omkring uden tøj, så alle ser deres nøgenhed.”)
REV.16.16	De tre ånder fik samlet kongerne med deres hære på det sted, som på hebraisk kaldes Harmagedon.
REV.16.17	Den syvende engel tømte sin skål ud i luften, og der lød en kraftig stemme fra helligdommen, fra Guds trone: „Nu er det gjort!” 
REV.16.18	Lynene flammede, og tordenen bragede, og der kom et utrolig voldsomt jordskælv. Aldrig i menneskehedens historie har der været så kraftigt et jordskælv. 
REV.16.19	Den Store By blev splittet i tre dele, og byer over hele verden styrtede sammen. Gud straffede det store Babylon, så det fik Guds vrede at føle i fuldt mål. 
REV.16.20	Øer forsvandt, og bjerge blev jævnet med jorden. 
REV.16.21	Kæmpehagl på over 30 kilo faldt ned fra himlen på menneskene. Men de hånede bare Gud på grund af den frygtelige katastrofe, som haglene forvoldte.
REV.17.1	En af de syv engle, som hver havde fået en skål med Guds vrede, kom hen for at tale med mig. „Kom!” sagde han. „Jeg vil vise dig dommen over den store skøge, som bor ved de mange vande. 
REV.17.2	Jordens konger har forgudet hende, og mennesker verden over har beruset sig i hendes forførende vin.”
REV.17.3	Englen bragte mig i ånden ud i en ørken, hvor jeg så en kvinde sidde på et skarlagenrødt uhyre, der havde syv hoveder og ti horn. Uhyret var fuldt af blasfemiske ord. 
REV.17.4	Kvinden var klædt i kostbart, purpurfarvet og skarlagenrødt tøj, og hun havde smykket sig med guld, ædelsten og perler. I hånden havde hun et guldbæger, som var fyldt til randen med modbydelige og urene symboler på hendes onde handlinger. 
REV.17.5	På hendes pande var der skrevet et hemmelighedsfuldt navn: „Det Mægtige Babylon, igangsætteren af al jordens modbydelighed og afguderi.” 
REV.17.6	Og jeg så, at kvinden var beruset efter at have drukket blodet fra de mennesker, der troede på Jesus og ikke fornægtede ham. Jeg blev meget forundret, da jeg så hende.
REV.17.7	Englen sagde til mig: „Hvorfor er du forundret? Lad mig forklare dig hemmeligheden om kvinden og det uhyre med de syv hoveder og ti horn, som hun sidder på. 
REV.17.8	Uhyret har haft stor magt, men har det ikke nu. Det vil stige op fra afgrunden med ny magt, men det går sin undergang i møde. Alle de mennesker, hvis navne ikke fra verdens grundlæggelse har været skrevet i livets bog, vil fyldes af beundring for det uhyre, som var engang, ikke er nu, men snart kommer tilbage.
REV.17.9	Her gælder det om at have visdom. De syv hoveder symboliserer de syv høje, som kvinden sidder på, men de viser også hen til syv konger. 
REV.17.10	Fem er faldet, en regerer nu, og den sidste er endnu ikke kommet. Når han kommer, vil han kun have magt i kort tid. 
REV.17.11	Selve uhyret, som var engang, men ikke er nu, symboliserer en konge nummer otte, af samme art som de syv, men også den konge vil gå sin undergang i møde. 
REV.17.12	De ti horn symboliserer ti fyrster, som ikke har noget at regere over, men i en kort periode vil de få lov at regere sammen med uhyret. 
REV.17.13	De ti har fælles mål og tanke, og de stiller deres magt og indflydelse til rådighed for uhyret. 
REV.17.14	De vil gå til angreb på Lammet, men Lammet vil sejre over dem, fordi han er Kongen over alle konger og har magten over alle magthavere. Og de, der står på Lammets side, er de kaldede, udvalgte og trofaste.”
REV.17.15	Derefter sagde englen til mig: „De mange vande du så, dér hvor skøgen bor, symboliserer alverdens folkemasser, alle folkeslag og sprog. 
REV.17.16	Uhyret og de ti horn vil senere hade skøgen og ødelægge hende. De vil rive tøjet af hende, fortære hendes kød og brænde resterne op. 
REV.17.17	Det var nemlig en del af Guds plan, at de ti konger skulle underkaste sig uhyrets vilje, indtil Guds ord er gået i opfyldelse. 
REV.17.18	Kvinden, som du så sidde på de syv høje, symboliserer Den Store By, som alle jordens herskere bøjer sig for.”
REV.18.1	Derefter så jeg en anden engel komme ned fra Himlen. Den havde stor magt, og dens herlighed oplyste jorden. 
REV.18.2	Den råbte med høj stemme: „Hun er faldet! Det mægtige Babylon ligger i ruiner! Byen er nu bolig for dæmoner, et fængsel for alverdens forhadte, urene ånder, et opholdssted for alskens urene fugle, for alle slags urene og afskyelige dyr. 
REV.18.3	Alle folkeslag drak af hendes forførende vin.
REV.18.4	Dernæst hørte jeg en anden stemme råbe fra Himlen: „Mit folk, fjern jer fra hende, så I ikke tager del i hendes synder og bliver ramt af hendes plager, 
REV.18.5	for hendes synder har tårnet sig op til himlen, og Gud vil straffe hendes ondskab. 
REV.18.6	Hun vil få løn som forskyldt, ja en dobbelt portion straf for alt det onde, hun har gjort. Fyld det bæger op, hun har forført andre med, men gør drikken dobbelt så stærk! 
REV.18.7	Giv hende lige så meget sorg og pine, som hun før havde selvglæde og luksus. Hun sagde til sig selv: ‚Jeg er en rig dronning og ikke en fattig enke. Sorg kommer jeg aldrig til at opleve.’ 
REV.18.8	Derfor skal hun på én og samme dag blive ramt af alle sine plager: Sult, sorg og død. Hun skal komme til at brænde op, for Gud Herren, som dømte hende, er stærk.
REV.18.9	Når regenterne på jorden, som forgudede hende og tog del i hendes luksus, ser røgen fra de brændende ruiner, vil de græde og sørge over hende. 
REV.18.10	De vil holde sig på lang afstand af frygt for, at hendes plager skal ramme dem, og de vil råbe: ‚Ak og ve, du store by! Babylon, du mægtige by! På én time kom straffen over dig!’
REV.18.11+REV.18.12	Jordens handelsmænd vil græde og sørge over hende, fordi ingen mere køber deres varer, deres ladninger af guld, sølv, ædelsten, perler, fint linned, silke og kostbare stoffer, fornemt træ, udsøgte elfenbens- og træskærerarbejder, samt fine ting af kobber, jern og marmor. 
REV.18.13	Der er heller ikke salg i deres kostbare krydderier, røgelse, parfumer, vin, olivenolie, fint mel, hvede, køer, får, heste, vogne og slaver. 
REV.18.14	Deres tanker går til den ødelagte by: ‚De vidunderlige ting, du satte så stor pris på, kan du ikke nyde længere, og alle dine kostbarheder er ødelagt. Det er alt sammen forbi for evigt.’
REV.18.15	Handelsmændene, der har tjent formuer ved at sælge deres varer til hende, holder sig på lang afstand af frygt for, at hendes plager skal ramme dem. De vil græde og sørge 
REV.18.16	og råbe: ‚Ak og ve! Det var en mægtig by, den var som en dronning klædt i det fineste purpur og skarlagenrøde klæder, smykket med guld, ædelsten og perler. 
REV.18.17	Al den umådelige rigdom blev ødelagt—på én time.’
REV.18.17	Alle, der sejler på havene, styrmænd, kaptajner og menige søfolk stod på lang afstand, 
REV.18.18	og mens de så på røgen fra brandtomten, råbte de: ‚Verdens rigeste by ligger i ruiner!’ 
REV.18.19	De sørgede og græd, kastede støv på hovedet og råbte: ‚Ak og ve. Hvilken storslået by! Alle, der havde skibe på havet, blev rige på grund af dens købekraft. Men nu er den lagt i aske—på én time!’ ”
REV.18.20	Til slut råbte stemmen: „Fryd dig, Himmel! Glæd jer, I som tilhører Gud! Glæd jer, apostle og profeter! For Gud har givet jer oprejsning og dømt hende, der kæmpede imod jer.”
REV.18.21	En vældig engel tog en sten, der var så stor som en møllesten, kastede den i havet og råbte: „Så hurtigt og voldsomt vil den store by, Babylon, blive fjernet fra jordens overflade. 
REV.18.22	Aldrig mere skal der lyde sang eller musik derfra, hverken harper, fløjter eller trompeter. Aldrig mere vil man høre den kendte lyd af håndværkere i arbejde eller kvinder ved kværnen. 
REV.18.23	Aldrig mere skal der tændes en lampe, og ingen brudepars glade stemmer skal høres. Denne bys handelsmænd var de rigeste i verden. Alle folkeslag blev forført af byens besnærende rigdom. 
REV.18.24	Og den var skyld i, at Guds folk og profeter ud over hele verden blev slået ihjel.”
REV.19.1	Efter dette hørte jeg et vældigt råb fra en stor flok mennesker i Himlen:
REV.19.1	„Halleluja!
REV.19.1	Nu er Guds herlighed kommet med kraft og frelse.
REV.19.2	Hans domme er korrekte og retfærdige.
REV.19.2	Han dømte den store skøge,
REV.19.2	som ødelagde verden med sin forførelse.
REV.19.2	Han straffede hende, som dræbte hans tjenere.
REV.19.3	Halleluja!
REV.19.3	Røgen fra byen vil stige op i al evighed.”
REV.19.4	De 24 medregenter og de fire levende væsener faldt på knæ og tilbad Gud, der sad på tronen. „Amen! Halleluja!” råbte de. 
REV.19.5	Derpå lød en stemme fra tronen: „Pris Gud, alle hans tjenere og de, der ærer ham, både kendte og ukendte!”
REV.19.6	Dernæst hørte jeg lyden af råb fra en stor menneskemængde. Det var en buldrende lyd som et mægtigt vandfald eller en kraftig torden:
REV.19.6	„Halleluja!
REV.19.6	Nu er det Herren, den Gud, som hersker over alle ting, der regerer!
REV.19.7	Lad os være glade og juble og lovprise ham.
REV.19.7	Nu kan Lammets bryllupsfest begynde.
REV.19.7	Hans brud har gjort sig parat,
REV.19.8	hun har fået en skinnende hvid klædning at tage på.”
REV.19.8	(Den hvide klædning er Guds folks gode gerninger.)
REV.19.9	Englen sagde nu til mig: „Skriv: Velsignede er alle, der er indbudt til Lammets bryllupsfest.” Og han fortsatte: „De ord, du hørte, er Guds sande ord!” 
REV.19.10	Jeg kastede mig ned for hans fødder for at hylde ham, men han sagde til mig: „Nej, gør det ikke. Jeg er Guds tjener ligesom du og de andre kristne, der holder fast ved budskabet om Jesus. Giv Gud al ære, for den profetiske Ånd fortæller om 
REV.19.11	Derefter så jeg Himlen blive åbnet, og en person kom ridende på en hvid hest. Han blev kaldt „Trofast og Sand”, for han dømmer retfærdigt og fører kun retfærdig krig. 
REV.19.12	Hans øjne strålede som ild. På hovedet havde han mange kroner, og der stod et navn, som kun han selv kan tyde. 
REV.19.13	Kappen, han havde om sig, var dyppet i blod, og hans navn var „Guds Ord”. 
REV.19.14	En meget stor flok ryttere kom ud fra Himlen på hvide heste. De var iført skinnende hvide klæder og sluttede sig til den første rytter. 
REV.19.15	I munden havde han et skarpt sværd, som han vil bruge mod folkeslagene, for han vil herske over dem med et jernscepter og udføre den højeste Guds straf, som når man træder druer i en vinperse. 
REV.19.16	På hans kappe og hans lår
REV.19.17	Derefter så jeg en anden engel, der stod i solen. Han råbte med høj stemme til alle fugle, som flyver højt over jorden: „Kom til Guds store festmåltid! 
REV.19.18	Kom og spis kødet af regenter, hærchefer og helte, af heste og ryttere, af slaver og frie, høj og lav!” 
REV.19.19	Dernæst så jeg uhyret og alle jordens regenter og deres hære. De samlede sig til krig mod ham, der sad på hesten, og mod hans hær. 
REV.19.20	Men uhyret blev overmandet sammen med den falske profet, der havde udført mirakler på uhyrets vegne. (De mirakler havde forført dem, der bar uhyrets mærke, og dem, der tilbad dets statue). Begge to blev kastet levende i søen med brændende svovl. 
REV.19.21	Men resten blev dræbt med det sværd, som han, der sad på hesten, havde i munden. Og alle fuglene åd sig mætte i de dræbtes kød.
REV.20.1	Jeg så nu en engel komme ned fra Himlen. Han havde nøglen til afgrunden i hånden, og han bar på en tung jernlænke. 
REV.20.2	Han greb fat i dragen, den gamle Slange, som er Djævelen og Satan, lænkede ham og smed ham i afgrunden, hvor han skulle være i 1000 år. 
REV.20.3	Hullet over afgrunden blev forsvarligt lukket og forseglet, så han ikke mere kunne vildlede nationerne. Når de 1000 år er forbi, skal han efter Guds plan slippes løs for en kort tid.
REV.20.4	Derefter så jeg en masse troner, og nogle, der satte sig på tronerne.
REV.20.5	Det er den første genopstandelse. (De andre døde blev ikke levende, før de 1000 år var gået). 
REV.20.6	Velsignede og hellige er de, der kommer med i den første genopstandelse. Dem har den anden død ingen magt over. De skal være præster for Gud og Kristus, og de skal regere sammen med ham i 1000 år.
REV.20.7	Når de 1000 år er forbi, skal Satan lukkes ud af sit fængsel, 
REV.20.8	og han vil tage ud til alle nationer i hele verden, især Gog og Magog, for at overtale dem til at hjælpe ham i den forestående krig. Jeg så ham samle soldater så talrige som havets sand. 
REV.20.9	Hærene drog frem over jorden og omringede den elskede by, hvor Guds folk havde forskanset sig. Men så kom der ild ned fra Himlen og fortærede dem. 
REV.20.10	Djævelen, som havde vildledt dem, blev kastet i søen med brændende svovl, hvor uhyret og den falske profet allerede var. Der skal de pines dag og nat i al evighed.
REV.20.11	Derefter så jeg en stor, hvid trone og Gud selv, der sad på den. Jord og himmel flygtede for ham, men der var ingen steder, de kunne være. 
REV.20.12	Dernæst så jeg de døde stå foran tronen, både de rige og de fattige. Mange bøger blev åbnet, og en ganske særlig bog blev åbnet. Det var livets bog. De døde blev bedømt efter deres gerninger, i overensstemmelse med, hvad der stod i bøgerne. 
REV.20.13	Havet gav sine døde tilbage, og døden og dødsriget gav sine døde tilbage. Alle blev bedømt efter deres gerninger. 
REV.20.14	Døden og dødsriget blev kastet i ildsøen. Det er den anden død—ildsøen. 
REV.20.15	Alle, der ikke var skrevet op i livets bog, blev kastet i ildsøen.
REV.21.1	Derefter så jeg en ny himmel og en ny jord, for den første himmel og den første jord var forsvundet, og havet var der ikke mere. 
REV.21.2	Jeg så den hellige by, det ny Jerusalem, være på vej ned fra Himlen parat til at tage imod sine indbyggere som en brud, der har smykket sig og er parat til at møde sin brudgom. 
REV.21.3	Så hørte jeg en høj stemme fra tronen: „Se! Guds bolig er nu hos menneskene. Han vil bo sammen med dem, og de skal være hans folk. 
REV.21.4	Han vil tørre hver en tåre af deres kind, og der skal ikke længere være død eller sorg, skrig eller smerte. Alt det gamle er forbi.”
REV.21.5	Han, der sad på tronen, sagde: „Se, jeg gør alting nyt!” Og han fortsatte: „Skriv det ned, for det er troværdige og sande ord.” 
REV.21.6	Så sagde han til mig: „Nu er det sket. Jeg er Alfa og Omega, begyndelsen og afslutningen. De, der tørster, vil jeg frit lade drikke af kilden med det livgivende vand. 
REV.21.7	De, der sejrer, vil få del i alt dette. Jeg vil være deres Gud, og de skal være mine børn. 
REV.21.8	Men de, der mangler tillid til og tro på Gud, de afskyelige mennesker og voldsmændene,
REV.21.9	En af de syv engle, der havde hældt de syv sidste plager ud over jorden, kom hen til mig og sagde: „Kom! Jeg vil vise dig bruden, Lammets hustru.” 
REV.21.10	Så førte han mig i ånden op på et stort og højt bjerg, hvorfra han viste mig den hellige by, Jerusalem, som var på vej ned fra Guds Himmel. 
REV.21.11	Den var fyldt med Guds herlighed og strålede som en kostbar ædelsten, som en krystalklar diamant. 
REV.21.12	Bymuren var meget høj. Den havde 12 porte, og ved hver port stod der en engel. Portene havde som indskrift navnene på Israels 12 stammer. 
REV.21.13	Tre porte vendte mod øst, tre mod nord, tre mod syd og tre mod vest. 
REV.21.14	Byens mur havde 12 grundsten, og navnene på Lammets 12 apostle stod skrevet på dem.
REV.21.15	Den engel, som talte med mig, havde en målestok af guld for at kunne opmåle byen, dens porte og dens mur. 
REV.21.16	Byens grundflade var en firkant, og den var lige så bred, som den var lang. Han opmålte byen med målestokken og fandt, at den var 12.000 stadier
REV.21.17	Derefter målte han muren til at være 144 alen
REV.21.18	Muren var bygget af jaspis, og byen selv var af rent guld, der skinnede som krystalglas. 
REV.21.19	Bymurens grundsten var prydet med følgende 12 ædelsten: Jaspis, safir, agat, smaragd, 
REV.21.20	onyks, karneol, krysolit, beryl, topas, krysopras, hyacinth og ametyst. 
REV.21.21	De 12 porte var 12 perler, og hver port var lavet af en eneste perle. Byens gader var af rent guld, klart som glas.
REV.21.22	Jeg så ikke noget tempel i byen, for templet udgøres af Gud Herren selv, han, som hersker over alle ting, og Lammet. 
REV.21.23	Byen har heller ikke brug for solens eller månens lys, for Guds herlighed oplyser den, og Lammet er dens lys. 
REV.21.24	Jordens folkeslag skal leve i det lys, der stråler fra byen, og jordens konger skal give ære til byen. 
REV.21.25	Byens porte bliver aldrig lukket, for der er ingen nat mere. 
REV.21.26	Folkene skal ære og lovprise byen, 
REV.21.27	og der er intet urent i byen og ingen, der lever skamløst eller lyver, for byen er skabt til dem, der er indskrevet i livets bog hos Lammet.
REV.22.1	Så viste englen mig en flod med livgivende vand, rent og klart som krystal. Den udsprang fra Guds og Lammets trone, som står i byen, 
REV.22.2	og floden fortsatte ned midt gennem byens hovedgade. På hver side af floden voksede livgivende træer. Det er træer, der bærer frugt 12 gange om året, en gang hver måned, og bladene er til lægedom for folkeslagene.
REV.22.3	Intet i byen er under forbandelse, for den er under ledelse af Gud selv og Lammet, og Guds tjenere er altid parate til at tjene ham. 
REV.22.4	De får lov til at se hans ansigt, og de går rundt med hans navn på panden. 
REV.22.5	Der skal ikke være nat mere, og de vil ikke have brug for nogen lampe eller for solens lys, for Gud Herren vil lyse for dem, og de skal være hans medregenter i al evighed.
REV.22.6	Derpå sagde englen til mig: „Det, du har hørt og set, er troværdigt og sandt. Gud, Herren, som giver profeterne sin Ånd, sendte sin engel for at vise sine tjenere, hvad der snart skal ske. 
REV.22.7	Hør efter! Jeg kommer snart! Velsignet er den, der tager de profetiske ord i denne bog til sig.”
REV.22.8	Jeg, Johannes, er den, som hørte og så disse ting. Da jeg havde hørt og set det hele, kastede jeg mig ned for fødderne af englen for at hylde ham. 
REV.22.9	Men han sagde til mig: „Nej, gør det ikke! Jeg er Guds tjener ligesom du og de andre profeter og alle dem, der tager ordene i denne bog til sig. Giv al ære til Gud!” 
REV.22.10	Han fortsatte: „Du skal ikke holde de profetiske ord i denne bog hemmelige, for tiden er nær.”
REV.22.11	Lad dem, der gør det onde, fortsætte med det. Lad dem, der lever et urent liv, fortsætte med det. Lad dem, der gør det gode, fortsætte med det. Lad dem, der lever et rent liv, fortsætte med det. 
REV.22.12	„Ja, jeg kommer snart,” siger Jesus. „Jeg vil belønne alle i forhold til deres handlinger. 
REV.22.13	Jeg er Alfa og Omega, den første og den sidste, begyndelsen og afslutningen.”
REV.22.14	Velsignede er de, som har gjort deres dragter rene,
REV.22.15	Men de andre hører ikke til i byen: De perverse,
REV.22.16	„Jeg sendte min engel,” sagde Jesus, „for at du skal fortælle det her til menighederne. Jeg er Davids rodskud
REV.22.17	Ånden og bruden siger: „Kom!” Lad dem, der hører det, sige: „Kom!” De, som er tørstige, må komme. Enhver, som ønsker det, kan drikke så meget, de vil, af det livgivende vand.
REV.22.18	Jeg understreger kraftigt for enhver, som hører de profetiske ord i denne bog: Hvis I lægger noget til, vil Gud lægge alle de plager på jer, som er beskrevet i denne bog. 
REV.22.19	Og hvis I tager noget væk, vil Gud fratage jer retten til livets træ og den hellige by, som der er skrevet om i denne bog.
REV.22.20	Han, som fortæller de her ting, siger: „Jeg kommer snart!”
REV.22.20	Ja, Herre Jesus, kom snart!
REV.22.21	Herren Jesu nåde være med jer alle.
