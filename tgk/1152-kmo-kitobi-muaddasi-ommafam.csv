GEN.1.1	Дар ибтидо Худо замину осмонро офарид. 
GEN.1.2	Замин бешаклу холӣ буд ва оби уқёнус рӯйи тамоми заминро мепӯшонд. Ҳама ҷоро торикӣ фаро гирифта буд ва Рӯҳи Худо бар рӯйи об парвоз мекард.
GEN.1.3	Худо гуфт: «Рӯшноӣ шавад» ва рӯшноӣ ба вуҷуд омад. 
GEN.1.4	Худо дид, ки рӯшноӣ хуб аст ва онро аз торикӣ ҷудо кард. 
GEN.1.5	Худо рӯшноиро «рӯз» ва торикиро «шаб» номид. Шом омад, субҳ дамид ва ин рӯзи аввал буд.
GEN.1.6	Сипас Худо гуфт: «Байни обҳо фазое бошад, то ки обҳоро аз ҳамдигар ҷудо кунад» 
GEN.1.7	ва ҳамин тавр шуд. Худо фазоро офарид ва оби поини фазоро аз оби болои он ҷудо намуд. 
GEN.1.8	Ӯ фазоро «осмон» номид. Шом омад, субҳ дамид ва ин рӯзи дуюм буд.
GEN.1.9	Худо гуфт: «Оби зери фазо дар як ҷо ҷамъ шаваду хушкӣ намудор гардад» ва ҳамин тавр шуд. 
GEN.1.10	Ӯ хушкиро «замин» ва оби ҷамъшударо «баҳр» номид. Худо дид, ки ин хуб аст.
GEN.1.11	Сипас Худо гуфт: «Замин ҳама гуна наботот, ба мисли растаниҳои тухмидор, инчунин дарахтонеро, ки мувофиқи навъашон меваҳои донадор медиҳанд, бирӯёнад» ва ҳамин тавр ҳам шуд. 
GEN.1.12	Замин наботот, ба мисли растаниҳое, ки мувофиқи навъашон тухмӣ медиҳанд ва дарахтоне, ки мувофиқи намудашон меваҳои донадор ба бор меоранд, рӯёнид. Худо дид, ки ин хуб аст. 
GEN.1.13	Шом омад, субҳ дамид ва ин рӯзи сеюм буд.
GEN.1.14	Баъд Худо гуфт: «Дар фазои осмон нурпошандаҳо бошанд, то ки рӯзро аз шаб ҷудо карда, ҳамчун аломатҳо барои нишон додани фаслу рӯзу сол хизмат кунанд. 
GEN.1.15	Бигзор онҳо аз фазои осмон дурахшида, заминро равшан гардонанд» ва ҳамин тавр шуд. 
GEN.1.16	Худо ду нурпошандаи бузургро офарид: яке бузургтар барои идора намудани рӯз ва дигаре хурдтар барои идора намудани шаб. Ӯ инчунин ситораҳоро офарид. 
GEN.1.17	Худо онҳоро дар фазои осмон гузошт, то ки ба замин рӯшноӣ диҳанд, 
GEN.1.18	шабу рӯзро идора кунанд ва рӯшноиро аз торикӣ ҷудо намоянд. Худо дид, ки ин хуб аст. 
GEN.1.19	Шом омад, субҳ дамид ва ин рӯзи чорум буд.
GEN.1.20	Сипас Худо гуфт: «Об аз ҷонварҳо пур шавад ва парандаҳо дар рӯйи замин дар фазои осмон парвоз кунанд». 
GEN.1.21	Ҳамин тавр Худо ҷонварҳои бузурги баҳрӣ, ҳама намуди ҷонваронеро, ки дар об зиндагиву ҳаракат мекунанд ва ҳама намуди парандаҳои болдорро офарид. Худо дид, ки ин хуб аст. 
GEN.1.22	Ӯ онҳоро баракат дода, гуфт: «Сернасл ва сершумор гардида, оби баҳрҳоро пур кунед. Инчунин парандаҳо дар рӯйи замин зиёд шаванд». 
GEN.1.23	Шом омад, субҳ дамид ва ин рӯзи панҷум буд.
GEN.1.24	Худо гуфт: «Замин ҳама гуна ҷонварҳоро ба вуҷуд оварад, ба мисли чорво, хазандаҳо, ҳайвоноти ваҳшӣ» ва ҳамин тавр ҳам шуд. 
GEN.1.25	Худо ҳар намуд ҳайвони ваҳшӣ, чорво ва хазандаро офарид. Худо дид, ки ин хуб аст.
GEN.1.26	Сипас Худо гуфт: «Одамро мисли Мо ва ба монанди Мо биофарем. Онҳо бар моҳиёни баҳр, парандаҳои осмон, чорво, тамоми замин ва тамоми хазандаҳо ҳукмрон бошанд». 
GEN.1.27	Худо одамро ба мисли Худ офарид. Ба мисли Худ Худо одамро офарид, онҳоро марду зан офарид.
GEN.1.28	Худо онҳоро баракат дода гуфт: «Сернасл ва сершумор шавед. Заминро пур намуда, онро таҳти фармони худ дароред. Бар моҳиёни баҳр, парандаҳои осмон ва ҳама ҳайвоноте, ки дар рӯйи замин ҳаракат мекунанд, ҳукмрон бошед».
GEN.1.29	Баъд Худо суханашро давом дода гуфт: «Ҳар растании тухмдори рӯйи тамоми замин ва ҳар дарахти мевадорро барои хӯрок ба шумо додаам. 
GEN.1.30	Ҳамчунин ба ҳама ҳайвоноти рӯйи замин, парандаҳои осмон, хазандаҳо, яъне ҳама ҷонвароне, ки нафас мекашанд, Ман ҳама гуна растаниро барои хӯрок додаам». Ҳар чи Худо гуфт, ҳамон шуд.
GEN.1.31	Худо ҳар он чиро, ки офарид аз назар гузаронд ва ҳамааш бисёр хуб буд. Шом омад, субҳ дамид ва ин рӯзи шашум буд.
GEN.2.1	Ҳамин тавр, офариниши замину осмон ва ҳама чизи дар онҳо буда ба охир расид. 
GEN.2.2	Худо то рӯзи ҳафтум кори офаринишро ба анҷом расонд ва дар рӯзи ҳафтум истироҳат кард. 
GEN.2.3	Худо рӯзи ҳафтумро баракат дод, яъне онро муқаддас гардонид, чунки дар ин рӯз Ӯ аз ҳамаи кори офаринишаш бозистода, истироҳат кард.
GEN.2.4	Ин таърихи офариниши замину осмон буд.
GEN.2.4	Вақте Худованд-Худо замину осмонро офарид, 
GEN.2.5	дар рӯйи замин ягон намуди растанӣ намерӯйид. Зеро Ӯ ҳанӯз боронро бар замин нафиристода буд ва касе набуд, ки заминро кишт кунад. 
GEN.2.6	Танҳо чашмаҳо аз зери замин баромада, тамоми заминро сероб мекарданд. 
GEN.2.7	Сипас Худованд-Худо одамро аз хоки замин сохта, ба биниаш нафаси ҳаётро дамид ва одам ҷони зинда гардид.
GEN.2.8	Инак, Худованд-Худо дар замини Адан, ки дар шарқ аст, боғе бунёд кард. Ӯ одами сохтаашро дар он боғ ҷойгир намуд. 
GEN.2.9	Ӯ ҳама гуна дарахтони хушнамуду хушмеваро аз замин рӯёнд. Дар мобайни боғ дарахти ҳаёт ва дарахти дониши некию бадӣ буд.
GEN.2.10	Аз Адан дарёе ҷорӣ буд, ки боғро обёрӣ менамуд ва аз он ҷо ба чор дарёи дигар тақсим мешуд. 
GEN.2.11	Номи дарёи якум Фишӯн буд ва он аз тамоми замини Ҳавило, ки аз тилло бой аст, ҷорӣ мешуд. 
GEN.2.12	Сифати тиллои он замин хуб аст. Дар он ҷо шилими хушбӯй ва санги ҷазъ мавҷуд аст. 
GEN.2.13	Номи дарёи дуюм Ҷиҳун буд. Он аз тамоми замини Куш ҷорӣ мешуд. 
GEN.2.14	Номи дарёи сеюм Даҷла буд, ки аз тарафи шарқии минтақаи Ашшур ҷорӣ мешуд. Номи дарёи чорум Фурот буд.
GEN.2.15	Худованд-Худо одамро гирифта, дар боғи Адан гузошт, то ба киштукори он машғул шавад ва онро нигоҳубин намояд. 
GEN.2.16	Сипас ба одам фармуд: «Ту метавонӣ аз меваи ҳамаи дарахтони боғ бемалол бихӯрӣ, 
GEN.2.17	лекин аз дарахти дониши некию бадӣ набояд бихӯрӣ. Агар аз меваи он хӯрӣ, ҳамон рӯз ҳатман мемурӣ».
GEN.2.18	Пас аз ин Худованд-Худо гуфт: «Хуб нест, ки одам танҳо бошад. Бинобар ин барояш мададгоре меофарам, ки ба ӯ мувофиқ бошад».
GEN.2.19	Инак Худованд-Худо ҳама ҳайвоноту парандагонро, ки аз хоки замин сохта буд, назди одам овард, то бубинад, ки онҳоро чӣ гуна номгузорӣ менамояд. Ҳар номе, ки одам ба онҳо гузошт, онҳо ҳамон тавр номида шуданд. 
GEN.2.20	Ҳамин тавр, одам ба ҳама чорво, парандагону ҳайвоноти ваҳшӣ ном ниҳод. Лекин барои одам ягон мададгори мувофиқ ёфт нашуд. 
GEN.2.21	Инак Худованд-Худо ба одам хоби сахт дод ва чун ӯ дар хоб буд, яке аз қабурғаҳояшро гирифта, ҷойи онро бо гӯшт пур кард. 
GEN.2.22	Ӯ аз он қабурға занро сохта, назди одам овард. 
GEN.2.23	Одам гуфт:
GEN.2.23	«Ин устухоне аз устухонҳоям ва гӯште аз гӯштам аст.
GEN.2.23	Номашро зан мемонам, зеро аз мард гирифта шудаст».
GEN.2.24	Аз ҳамин сабаб мард падару модари худро гузошта, ба зани худ мепайвандад ва онҳо як тан мешаванд.
GEN.2.25	Одаму занаш ҳар ду луч буданд, лекин шарм намедоштанд.
GEN.3.1	Инак мор дар байни ҳамаи ҳайвоноти ваҳшӣ, ки Худованд-Худо офарид, маккортарин буд. Ӯ ба зан гуфт: «Оё Худо ҳақиқатан гуфтааст, ки аз меваи ягон дарахти боғ нахӯред?»
GEN.3.2	Зан ҷавоб дод: «Не, мо аз меваи ҳамаи дарахтони боғ хӯрда метавонем, 
GEN.3.3	ба ғайр аз меваи дарахте, ки дар мобайни боғ аст. Худо гуфт, ки аз он нахӯред ва ба он нарасед, ки ҳатман мемиред».
GEN.3.4	«Не! Намемиред, — гуфт мор. — 
GEN.3.5	Худо медонад, ки ҳангоме аз он мехӯред, чашмонатон кушода мешавад ва мисли Худо некӣ ва бадиро мешиносед».
GEN.3.6	Чун зан дид, ки дарахт ба назар зебо, мевааш хушхӯр ва барои донишманд шудан ҳавасангез аст, аз мевааш канда хӯрд. Баъд ба шавҳараш, ки ҳамроҳаш буд, дод ва чун шавҳараш меваро хӯрд, 
GEN.3.7	чашмони ҳар ду кушода шуданду онҳо луч буданашонро фаҳмиданд. Бинобар ин баргҳои дарахти анҷирро бо ҳам дӯхта, худро бо он пӯшонданд.
GEN.3.8	Чун Худованд-Худо дар салқинии рӯз дар боғ сайругашт мекард, одаму занаш садои Ӯро шунида, дар пушти дарахтони боғ аз Ӯ пинҳон шуданд. 
GEN.3.9	Лекин Худованд-Худо одамро ҷеғ зад: «Куҷо шудӣ?»
GEN.3.10	Одам ҷавоб дод: «Садоятро дар боғ шунидаму тарсидам, чунки луч ҳастам. Барои ҳамин пинҳон шудам».
GEN.3.11	Худованд-Худо гуфт: «Кӣ ба ту гуфт, ки луч ҳастӣ? Оё аз дарахте, ки хӯрданашро бароят манъ карда будам, хӯрдӣ?»
GEN.3.12	Одам ҷавоб дод: «Ин зане, ки ба ман додӣ, аз меваи он дарахт ба ман дод ва ман хӯрдам».
GEN.3.13	Сипас Худованд-Худо ба зан гуфт: «Ин чӣ кори кардагиат буд?» Зан ҷавоб дод: «Мор маро фиреб доду ман хӯрдам».
GEN.3.14	Худованд-Худо ба мор гуфт:
GEN.3.14	«Азбаски чунин кардӣ
GEN.3.14	Лаънатзада мешавӣ
GEN.3.14	Беш аз чорпои даштӣ
GEN.3.14	Аз ҳайвонҳои ваҳшӣ.
GEN.3.14	Акнун ту дар зиндагӣ
GEN.3.14	Ба шикам роҳ меравӣ,
GEN.3.14	Хоки заминро мехӯрӣ.
GEN.3.15	Байни зан ва байни ту
GEN.3.15	насли туву насли ӯ
GEN.3.15	меандозам душманӣ.
GEN.3.15	Ӯ мезанад саратро,
GEN.3.15	Мегазӣ пошнаашро».
GEN.3.16	Ба зан чунин гуфт:
GEN.3.16	«Афзоям ранҷу азобат дар ҳомиладорӣ,
GEN.3.16	Фарзандонатро бо дард ба дунё оварӣ.
GEN.3.16	Ту бо шавҳарат будан мехоҳӣ,
GEN.3.16	Ӯ бар ту мекунад сарварӣ».
GEN.3.17	Ба Одам гуфт: «Ту ба занат гӯш кардию аз дарахте, ки аз он хӯрданро бароят манъ кардаам, хӯрдӣ.
GEN.3.17	Ба хотири ту, бошад замин зери лаънат,
GEN.3.17	Бо меҳнати вазнин з-он хӯрӣ тамоми умрат.
GEN.3.18	Бароят хору алафи бегона рӯёнад замин,
GEN.3.18	лек гиёҳи саҳроро мехӯрӣ ту пас аз ин.
GEN.3.19	То рӯзи баргаштан ба замине, ки аз он ба вуҷуд омадаӣ,
GEN.3.19	Нон ба даст меорӣ бо заҳмату арақи пешонӣ.
GEN.3.19	Азбаски хок будӣ, ба хок бармегардӣ».
GEN.3.20	Одам номи зани худро Ҳавво (яъне Ҳаёт) гузошт, зеро ӯ модари ҳар одами зинда мебошад. 
GEN.3.21	Худованд-Худо аз пӯсти ҳайвон барои Одаму занаш либос тайёр карда, пӯшонд.
GEN.3.22	Худованд-Худо гуфт: «Акнун одам мисли яке аз Мо шудаасту неку бадро мешиносад. Нашавад, ки вай ба дарахти ҳаёт низ даст дароз карда, аз мевааш канда хӯрад, вагарна то абад зинда мемонад». 
GEN.3.23	Бинобар ин Ӯ одамро аз боғ берун кард, то заминеро, ки вай аз он сохта шудааст, кишт кунад. 
GEN.3.24	Чун онҳоро берун кард, аз тарафи шарқии боғи Адан каррубӣ ном махлуқҳои қанотдори биҳиштӣ ва шамшери оташинро, ки ба ҳар тараф тоб мехӯрд, гузошт, то ки роҳро ба сӯйи дарахти ҳаёт посбонӣ намоянд.
GEN.4.1	Одам бо занаш Ҳавво хобид ва Ҳавво ҳомиладор шуда, Қоинро зойид. Занаш гуфт: «Бо ёрии Худованд ман инсон таваллуд кардам». 
GEN.4.2	Дертар Ҳавво боз писар зойиду ӯро Ҳобил номид.
GEN.4.2	Ҳобил чӯпон буду Қоин деҳқон. 
GEN.4.3	Пас аз чанд вақт Қоин аз ҳосили замин ба Худованд ҳадя овард. 
GEN.4.4	Ҳобил ҳам аз нахустзодагони рамаи худ ва аз думбаи онҳо ҳадя овард. Худованд ҳадяи Ҳобилро қабул кард, 
GEN.4.5	аммо Қоин ва ҳадяи ӯро қабул накард. Бинобар ин Қоин сахт ба ғазаб омаду рӯяш турш гардид.
GEN.4.6	Худованд ба Қоин гуфт: «Чаро ба ғазаб омадӣ? Барои чӣ рӯят турш гардид? 
GEN.4.7	Агар кори нек кунӣ, магар он қабул намешавад? Вале чун кори нек накунӣ, гуноҳ пушти дар истодааст. Он туро ба дом афтондан мехоҳад, лекин ту бар вай ҳукмрон бош».
GEN.4.8	Қоин ба бародараш Ҳобил гуфт: «Биё ба саҳро меравем». Ҳангоме ки онҳо дар саҳро буданд, Қоин ба бародараш ҳамла карда, ӯро кушт.
GEN.4.9	Сипас Худованд ба Қоин гуфт: «Бародарат Ҳобил куҷост?» Ӯ ҷавоб дод: «Намедонам. Магар ман нигаҳбони бародарам ҳастам?»
GEN.4.10	Худованд гуфт: «Чӣ кор кардӣ? Хуни бародарат аз замин ба Ман фарёд мезанад. 
GEN.4.11	Аз ин пас замине, ки хуни бародаратро аз дасти ту нӯшидааст, бароят зери лаънат мешавад. 
GEN.4.12	Ҳар қадаре ки дар он кор кунӣ, бароят ҳосил нахоҳад дод. Дар рӯйи замин радди маъракаву оворагард мешавӣ».
GEN.4.13	«Ҷазои гуноҳам сахттар аст аз он ки бардошта тавонам, — гуфт Қоин. 
GEN.4.14	— Имрӯз Ту маро аз киштукори замин маҳрум кардӣ ва ман аз ҳузурат пинҳон мешавам. Ман радди маъракаву оворагард мешавам ва ҳар ки маро бинад, мекушад».
GEN.4.15	Худованд гуфт: «Пас ҳар ки Қоинро кушад, ҳафт маротиба аз вай қасос гирифта шавад». Сипас Ӯ нишонае бар Қоин гузошт, то ҳар ки бо вай вохӯрад, ба куштор даст назанад. 
GEN.4.16	Қоин аз назди Худованд дур шуду дар замини Нӯд (яъне саргардонӣ), ки дар тарафи шарқи Адан ҷойгир буд, зиндагӣ кард.
GEN.4.17	Қоин бо занаш ҳамхоба шуд ва занаш Ҳанӯхро ба дунё овард. Пас Қоин шаҳре сохта, онро ба номи писараш Ҳанӯх гузошт.
GEN.4.18	Ҳанӯх соҳиби писаре бо номи Ирод гардид. Ирод падари Маҳиёил, Маҳиёил падари Матушоил, Матушоил падари Ломак буд.
GEN.4.19	Ломак ду зан гирифт, ки яке Одо, дигаре Зилло ном дошт. 
GEN.4.20	Одо Ёболро таваллуд кард. Аз ӯ ҳамаи хайманишинон ва чорводорон баромаданд. 
GEN.4.21	Бародараш Юбол ном дошт. Аз ӯ ҳамаи торнавозону найнавозон баромаданд. 
GEN.4.22	Зилло низ Тубалқоинро ба дунё овард, ки аз оҳану биринҷӣ ҳар гуна асбоб месохт. Наамо хоҳари Тубалқоин буд.
GEN.4.23	Рӯзе Ломак ба занонаш гуфт:
GEN.4.23	«Эй Одо ва Зилло!
GEN.4.23	Овозамро шунавед,
GEN.4.23	Эй занони Ломак!
GEN.4.23	Ба суханам гӯш диҳед.
GEN.4.23	Мардеро куштам, ки захмдорам кард,
GEN.4.23	Ҳамон ҷавонеро, ки маро бизад.
GEN.4.24	Гар баҳри ҷони Қоин,
GEN.4.24	қасос гиранд ҳафтчандон,
GEN.4.24	барои ҷони Ломак,
GEN.4.24	ҳафтоду ҳафтчандон».
GEN.4.25	Одам боз бо ҳамсараш ҳамхоба шуд ва Ҳавво писаре таваллуд карда, номашро Шет (яъне «додан») гузошт, зеро гуфт: «Азбаски Қоин Ҳобилро кушт, Худо ба ман ба ҷойи Ҳобил писари дигар дод». 
GEN.4.26	Шет ҳам писардор шуда, номашро Анӯш гузошт. Дар он вақт одамон ба парастиш намудани номи Худованд сар карданд.
GEN.5.1	Рӯйхати авлоди Одам чунин аст:
GEN.5.1	Вақте ки Худо одамро офарид, Ӯ вайро ба мисли Худ офарид. 
GEN.5.2	Ӯ онҳоро марду зан офарида, баракат дод ва дар рӯзи офаринишашон одам номид.
GEN.5.3	Одам дар яксаду сисолагиаш соҳиби писаре гашт, ки мисли худаш ва ба монанди худаш буд ва ӯро Шет номид. 
GEN.5.4	Баъд аз таваллуди Шет Одам ҳаштсад соли дигар умр дида, писарону духтарони дигар ба дунё овард. 
GEN.5.5	Ҳамин тавр, Одам ҳамагӣ нӯҳсаду сӣ сол умр дида, мурд.
GEN.5.6	Шет яксаду панҷ сол зиндагӣ карда, соҳиби писаре бо номи Анӯш шуд. 
GEN.5.7	Баъд аз таваллуди Анӯш Шет ҳаштсаду ҳафт соли дигар умр дида, писарону духтарони дигарро ба дунё овард. 
GEN.5.8	Ҳамин тавр, Шет ҳамагӣ нӯҳсаду дувоздаҳ сол зиндагӣ карда, мурд.
GEN.5.9	Анӯш дар навадсолагиаш падари Қенон шуд. 
GEN.5.10	Пас аз таваллуди Қенон Анӯш боз ҳаштсаду понздаҳ соли дигар зиндагӣ карда, писарону духтарон ба дунё овард. 
GEN.5.11	Ҳамин тавр, Анӯш ҳамагӣ нӯҳсаду панҷ сол умр дида, мурд.
GEN.5.12	Чун Қенон ҳафтодсола шуд, Маҳалалъилро ба дунё овард. 
GEN.5.13	Қенон баъд аз таваллуди Маҳалалъил ҳаштсаду чил соли дигар умр дида, писарону духтарон ба дунё овард. 
GEN.5.14	Ҳамин тавр, Қенон ҳамагӣ нӯҳсаду даҳ сол умр дида, мурд.
GEN.5.15	Дар шасту панҷсолагиаш Маҳалалъил падари Ёрад шуд. 
GEN.5.16	Баъд аз таваллуди Ёрад Маҳалалъил ҳаштсаду сӣ соли дигар умр ба сар бурда, боз фарзандон ба дунё овард. 
GEN.5.17	Ҳамин тавр, Маҳалалъил ҳамагӣ ҳаштсаду наваду панҷ сол умр дида, мурд.
GEN.5.18	Чун Ёрад яксаду шасту дусола шуд, аз вай Ҳанӯх ба дунё омад. 
GEN.5.19	Пас аз таваллуди Ҳанӯх Ёрад ҳаштсад соли дигар умр дида, писарону духтарон ба дунё овард. 
GEN.5.20	Бо ҳамин, Ёрад нӯҳсаду шасту ду сол умр ба сар бурда, мурд.
GEN.5.21	Ҳанӯх дар синни шасту панҷсолагиаш падари Матушолаҳ гардид. 
GEN.5.22	Баъд аз таваллуди Матушолаҳ вай писарону духтарон ба дунё овард. Ҳанӯх сесад соли дигар зиндагӣ кард ва ҳамеша бо Худо робитаи наздик дошт. 
GEN.5.23	Ҳанӯх ҳамагӣ сесаду шасту панҷ сол умр дида, 
GEN.5.24	ҳамеша бо Худо робитаи наздик дошт ва баъд ғайб зад, чунки Худо ӯро пеши Худ гирифт.
GEN.5.25	Чун Матушолаҳ яксаду ҳаштоду ҳафтсола шуд, аз вай Ломак ба дунё омад. 
GEN.5.26	Пас аз таваллуди Ломак Матушолаҳ ҳафтсаду ҳаштоду ду соли дигар зиндагӣ карда, писарону духтарон ба дунё овард. 
GEN.5.27	Матушолаҳ ҳамагӣ нӯҳсаду шасту нӯҳ сол умр дида, мурд.
GEN.5.28	Ломак дар синни яксаду ҳаштоду дусолагиаш соҳиби писар гардид. 
GEN.5.29	Вай гуфт: «Дар ин замине, ки Худованд лаънат хондааст, ин писар моро аз меҳнати пурмашаққат тасаллӣ медиҳад». Барои ҳамин номашро Нӯҳ гузошт. 
GEN.5.30	Баъд аз таваллуди Нӯҳ Ломак панҷсаду наваду панҷ соли дигар зиндагӣ карда, писарону духтарон ба дунё овард. 
GEN.5.31	Ломак пас аз ҳафтсаду ҳафтоду ҳафт соли зиндагӣ мурд. 
GEN.5.32	Дар синни панҷсадсолагӣ Нӯҳ соҳиби се писар — Сом, Ҳом ва Ёфат гардид.
GEN.6.1	Ҳангоме ки одамон дар рӯйи замин зиёд шуда, духтаронро ба дунё оварданд, 
GEN.6.2	писарони Худо диданд, ки духтарони одамизод зебо буданд. Бинобар ин ҳар зебосанамеро, ки хуш карданд, ба занӣ гирифтанд. 
GEN.6.3	Сипас Худованд чунин гуфт: «Рӯҳи Ман дар одам то абад нахоҳад монд, чунки ӯ ҷисм аст. Аз ин пас дарозии умраш яксаду бист сол бошад».
GEN.6.4	Ҳамон айём ва баъд аз он писарони Худо бо духтарони одамон ҳамхоба шуда, фарзандони бузургҷусса ба дунё меоварданд. Фарзандонашон ҷанговарони қавию номдори қадим буданд.
GEN.6.5	Худованд дид, ки чӣ қадар одамизод дар рӯйи замин бадахлоқ шудааст ва ҳама вақт ҳама фикру нияташ фақат бад аст. 
GEN.6.6	Ӯ зиқ шуд, ки инсонро офарид ва дилаш пур аз ғам гардид. 
GEN.6.7	Ӯ гуфт: «Одамизоди офаридаамро бо ҳайвоноту хазандагону парандагон аз рӯйи замин нобуд месозам. Сад афсӯс, ки онҳоро ба вуҷуд овардам». 
GEN.6.8	Лекин Нӯҳ дар назари Худованд писанд афтод.
GEN.6.9	Ин аст саргузашти Нӯҳ. Ӯ марди росткор ва дар байни одамони ҳамон давр дар назари Худо беайб буд. Ӯ бо Худо робитаи наздик дошт. 
GEN.6.10	Нӯҳ соҳиби се писар буд, ки номҳояшон Сом, Ҳом ва Ёфат буд.
GEN.6.11	Замин ба назари Худо расво ва пур аз зулму ситам гардид. 
GEN.6.12	Худо дид, ки одамони рӯйи замин расво шудаанд, зеро ҳар кадоми онҳо роҳи бадро пеш гирифта буданд.
GEN.6.13	Худо ба Нӯҳ гуфт: «Ҳаёти одамизодро ба анҷом мерасонам, зеро замин аз зулму ситами онҳо пур шудааст. Инак Ман онҳоро якҷоя бо замин нобуд месозам.
GEN.6.14	Барои худ аз чӯби сарв киштие бисоз. Дар он ҳуҷраҳои алоҳида сохта, деворашро аз даруну берун мазут мол. 
GEN.6.15	Онро бо ин тарз бисоз: дарозии киштӣ яксаду сӣ метр, бараш бисту ду метр ва баландии он сездаҳ метр бошад. 
GEN.6.16	Ним метр пойинтар аз бом дар гирдогирди киштӣ сӯрохиҳои рӯшноидаро гузор. Дар паҳлӯи киштӣ даре шинон ва дохили киштӣ аз се ошёна иборат бошад.
GEN.6.17	Ман бошам ба замин обхезӣ мефиристам, то ҳар офаридае, ки ҷони зинда аст, несту нобуд шавад. Ҳар чи ки дар рӯйи замин ҳаст, мемурад. 
GEN.6.18	Лекин Ман бо ту аҳду паймон мебандам. Туву занат ва писаронат бо ҳамсаронашон ба киштӣ медароед. 
GEN.6.19	Инчунин аз ҳар ҷонвари зинда дутогӣ, ҳам нар ва ҳам модаро ба киштӣ дарор, то ки ҳамроҳи ту зинда монанд. 
GEN.6.20	Аз ҳар паранда, ҳайвон ва хазандаҳо мувофиқи намудашон дутогӣ барои зинда мондан наздат меоянд. 
GEN.6.21	Аз ҳар навъи хӯрок барои худ захира намо, то ки ҳам худат ва ҳам онҳо истеъмол намоед».
GEN.6.22	Нӯҳ ҳама фармудаҳои Худоро иҷро кард.
GEN.7.1	Сипас Худованд ба Нӯҳ гуфт: «Дидам, ки дар миёни ин насл танҳо ту росткор ҳастӣ ва аз ин рӯ бо тамоми аҳли оилаат ба киштӣ дароед. 
GEN.7.2	Аз ҳар ҳайвони ҳалол ҳафт нару ҳафт мода ва аз ҳар ҳайвони ҳаром як ҷуфти нару мода бо худ бигир. 
GEN.7.3	Инчунин ҳафт ҷуфти парандаҳои нар ва модаро бо худ бигир, то ки навъи онҳо дар рӯйи замин нигоҳ дошта шавад. 
GEN.7.4	Баъд аз ҳафт рӯз Ман дар давоми чил шабонарӯз ба замин борон меборонаму ҳар ҷони зиндаеро, ки офаридаам, аз рӯйи замин нест мекунам». 
GEN.7.5	Нӯҳ ҳама фармудаҳои Худовандро иҷро кард.
GEN.7.6	Вақте ки обхезӣ дар рӯйи замин ба амал омад, Нӯҳ шашсадсола буд. 
GEN.7.7	Ӯ барои аз обхезӣ гурехтан ҳамроҳи занаш, писарону келинҳояш ба киштӣ даромаданд. 
GEN.7.8+GEN.7.9	Чунон ки Худо ба Нӯҳ фармуд, ҷуфтҳои нару модаи ҳайвоноти ҳарому ҳалол ва парандаҳову хазандаҳо назди Нӯҳ омада, ба киштӣ даромаданд. 
GEN.7.10	Баъд аз ҳафт рӯз обхезӣ ба замин омад.
GEN.7.11	Дар рӯзи ҳабдаҳуми моҳи дуюми шашсадсолагии Нӯҳ оби чашмаҳои зеризаминӣ кафида баромад ва осмон гӯё ки шикоф шуд. 
GEN.7.12	Дар рӯйи замин чил шабу чил рӯз борони сел борид. 
GEN.7.13	Ҳамон рӯзе ки борон сар шуд, Нӯҳ бо занаш ва писаронаш Сому Ҳому Ёфат ҳамроҳи занонашон ба киштӣ даромаданд. 
GEN.7.14	Тамоми ҳайвоноти ваҳшӣ, чорво, хазандаву паррандаҳо низ бо ҳамҷинси худ ҳамроҳи онҳо ба киштӣ даромаданд. 
GEN.7.15+GEN.7.16	Чунон ки Худо ба Нӯҳ фармуда буд, аз ҳар мавҷудоти зинда дутогӣ — нар ва мода назди Нӯҳ омада, ба киштӣ даромаданд. Сипас Худованд дари киштиро аз паси онҳо маҳкам кард.
GEN.7.17	Борони сел дар рӯйи замин чил шабонарӯз борид. Сатҳи об баланд шуда, киштиро аз рӯйи замин боло бардошт. 
GEN.7.18	Об дар замин беҳад зиёд шудан гирифт, ки киштӣ ба ҳаракат даромад 
GEN.7.19	ва чунон баланд шуд, ки ҳамаи кӯҳҳои осмонбӯсро пӯшонд. 
GEN.7.20	Об аз қуллаи кӯҳҳо ҳафт метр баландтар шуда, онҳоро пӯшонд.
GEN.7.21	Ҳар ҷони зиндаи рӯйи замин — парандаҳо, чорво, ҳайвоноти ваҳшӣ, хазандаҳо ва ҳамаи одамон мурданд. 
GEN.7.22	Ҳар мавҷудоти зиндае, ки дар хушкӣ зиндагӣ мекард ва нафас мекашид, ҳалок гардид. 
GEN.7.23	Худо ҳар ҷони зинда — одамон ва ҳайвонот, хазандаҳо ва парандагони осмонро аз рӯйи замин несту нобуд кард. Танҳо Нӯҳ ва ҳамроҳонаш дар киштӣ зинда монданд. 
GEN.7.24	Об яксаду панҷоҳ рӯз рӯйи заминро пӯшонда буд.
GEN.8.1	Худо дар бораи Нӯҳ, ҳамаи ҳайвоноти ваҳшӣ ва чорвое, ки бо ӯ дар киштӣ буд, фикр карда, ба замин шамол фиристоду сатҳи об паст шуд. 
GEN.8.2	Чашмаҳои зеризаминӣ баста ва абрҳо пароканда шуданду борон аз боридан бозистод. 
GEN.8.3	Об оҳиста-оҳиста аз рӯйи замин ба сарчашмаи худ бармегашт ва дар охири рӯзи яксаду панҷоҳум камтар шуд. 
GEN.8.4	Рӯзи ҳабдаҳуми моҳи ҳафтум киштӣ болои кӯҳҳои Аророт қарор гирифт. 
GEN.8.5	Об то моҳи даҳум пасттар шудан гирифт ва дар рӯзи якуми моҳи даҳум қуллаҳои кӯҳҳо намоён шуданд.
GEN.8.6	Баъд аз чил рӯзи дигар Нӯҳ тирезаи киштиро, ки худаш сохта буд, кушода, 
GEN.8.7	зоғеро ба берун фиристод ва он то хушк шудани оби рӯйи замин парида мерафту меомад. 
GEN.8.8	Сипас ӯ кабӯтареро фиристод, то бубинад, ки оби рӯйи замин паст шуд ё не. 
GEN.8.9	Азбаски дар рӯйи замин ҳанӯз об буд, кабӯтар барои пой гузоштан ҷое наёфт ва ба киштӣ баргашт. Бинобар ин Нӯҳ дасташро дароз карда, кабӯтарро гирифту ба киштӣ даровард. 
GEN.8.10	Ӯ ҳафт рӯзи дигар интизор шуду боз кабӯтарро аз киштӣ ба берун фиристод. 
GEN.8.11	Кабӯтар бегоҳирӯзӣ наздаш баргашт ва инак, барги тару тозаи зайтун дар нӯлаш буд ва Нӯҳ фаҳмид, ки об кам шудааст. 
GEN.8.12	Ӯ ҳафт рӯзи дигар интизор шуду кабӯтарро боз фиристод, лекин ин дафъа он барнагашт.
GEN.8.13	Дар шашсаду яксолагии Нӯҳ, дар рӯзи якуми моҳи якум об аз рӯйи замин рафт. Ӯ сарпӯши киштиро бардошта дид, ки рӯйи замин хушк шуда истодааст. 
GEN.8.14	Пас аз ду моҳ, дар рӯзи бисту ҳафтуми моҳи дуюм замин пурра хушк гардид.
GEN.8.15	Сипас Худо ба Нӯҳ гуфт: 
GEN.8.16	«Ту, занат ва писаронат бо занонашон аз киштӣ бароед. 
GEN.8.17	Ҳама намуди мавҷудоти зинда: парандаҳо, ҳайвонот ва хазандаҳоеро, ки ҳамроҳат ҳастанд, берун ор, то сернасл ва сершумор гардида, дар рӯйи замин паҳн шаванд».
GEN.8.18	Ҳамин тавр, Нӯҳ бо занаш, писаронаш ва келинҳояш аз киштӣ баромаданд. 
GEN.8.19	Инчунин тамоми ҳайвонот, парандагону хазандагон, яъне ҳар мавҷудоте, ки дар рӯйи замин ҳаракат мекунад, бо ҳамҷинси худ аз киштӣ баромад.
GEN.8.20	Сипас Нӯҳ барои Худованд қурбонгоҳе сохта, аз ҳар ҳайвону парандаи ҳалол гирифта, бар қурбонгоҳ ҳамчун қурбонии сӯхтанӣ пешкаш намуд. 
GEN.8.21	Чун Худованд бӯйи форамро ҳис кард, ба Худ гуфт: «Ниятҳои одам аз давраи ҷавониаш бад аст, лекин ба хотири ӯ шуда дигар ҳеҷ гоҳ заминро лаънат намекунам. Инчунин тамоми мавҷудоти зиндаро нобуд намесозам, чунон ки кардам.
GEN.8.22	Аз ин пас то даме ки замин ҳаст,
GEN.8.22	кишту дарав,
GEN.8.22	сармо ва гармо,
GEN.8.22	тобистону зимистон,
GEN.8.22	шабу рӯз
GEN.8.22	ба охир намерасад».
GEN.9.1	Худо Нӯҳ ва писаронашро баракат дода, гуфт: «Сернаслу сершумор шавед ва заминро пур кунед. 
GEN.9.2	Тамоми ҳайвонот, парандагон, хазандагон ва моҳиёни баҳр аз шумо метарсанду меларзанд. Ҳамаи онҳоро ба дасти шумо супурдаам. 
GEN.9.3	Чунон ки растаниҳоро ба шумо барои хӯрок дода будам, ҳамон тавр онҳоро низ барои хӯрок медиҳам. 
GEN.9.4	Фақат гӯшти ҳайвонро бо ҷонаш, яъне бо хунаш нахӯред. 
GEN.9.5	Ҳар кӣ хуни одамро мерезонад, ҷавобгар мегардонам. Ҷони ҳар ҳайвон ва одамеро, ки хуни одам, яъне бародарашро мерезонад, мегирам.
GEN.9.6	Чун ба Худаш монанд
GEN.9.6	Худо одамро офаридаст,
GEN.9.6	хуни одамро ҳар ки резад,
GEN.9.6	хуни ӯро низ одам бирезад.
GEN.9.7	Шумо дар навбати худ сернаслу сершумор гардида, дар рӯйи замин паҳн шавед».
GEN.9.8	Сипас Худо ба Нӯҳ ва писаронаш гуфт: 
GEN.9.9	«Инак, Ман бо шумо, бо наслҳои ояндаатон, 
GEN.9.10	бо ҳар ҷондор, парандагон, ҳайвоноти хонагиву ваҳшии ҳамроҳатон буда, бо ҳамаи онҳое, ки аз киштӣ бо шумо баромаданд, яъне бо ҳама ҷондорҳои рӯйи замин аҳду паймони Худро мебандам. 
GEN.9.11	Бо шумо аҳд баста, ваъда медиҳам, ки мавҷудоти зинда дигар ҳеҷ гоҳ аз обхезӣ нест нахоҳад шуд ва обхезие, ки заминро хароб кард, дигар нахоҳад буд. 
GEN.9.12	Рамзи паймоне, ки байни Ману шумо ва ҳама ҷондорони ҳамроҳатон буда аз насл ба насл ба таври абадӣ мебандам, ин аст: 
GEN.9.13	дар абрҳо рангинкамонамро мегузорам ва он рамзи аҳду паймон байни Ману замин хоҳад буд. 
GEN.9.14	Ҳар вақте ки абрҳоро рӯйи замин меораму рангинкамон дар абрҳо намоён мешавад, 
GEN.9.15	аҳду паймонамро, ки байни Ману шумо ва ҳама гуна ҷондор аст, ба хотир меорам. Об дигар ҳеҷ гоҳ барои нобуд кардани мавҷудоти зинда ба обхезӣ мубаддал нахоҳад гашт. 
GEN.9.16	Вақте ки рангинкамонро дар абрҳо мебинам, аҳду паймони абадиамро байни Худ ва ҳар ҷони зиндаи рӯйи замин ба хотир меорам. 
GEN.9.17	Ин аст рамзи аҳду паймоне, ки Ман байни Худам ва ҳар ҷони зиндае, ки дар рӯйи замин ҳаст, бастаам».
GEN.9.18	Писарони Нӯҳ, ки аз киштӣ берун омаданд, Сом, Ҳом ва Ёфат буданд. Ҳом падари Канъон буд. 
GEN.9.19	Ҳарсеи онҳо писарони Нӯҳ буданд ва ҳама одамони ҷаҳон аз онҳо баромадаанд. 
GEN.9.20	Нӯҳ деҳқон шуд ва токзоре бунёд намуд.
GEN.9.21	Рӯзе Нӯҳ шароб нӯшида, маст шуд ва худашро дар хаймааш луч карда, дароз кашид. 
GEN.9.22	Ҳом — падари Канъон, падараш Нӯҳро луч дида, берун баромад ва ба ҳарду бародараш гуфт. 
GEN.9.23	Сипас Сом ва Ёфат ҷомаеро гирифта, болои кифташон гузошта, пуштнокӣ рафтанду бадани лучи падарашонро пӯшонданд. Рӯйи писарон гардонидагӣ буд ва онҳо падарашонро луч надиданд. 
GEN.9.24	Чун Нӯҳ ҳушёр шуд ва фаҳмид, ки писари хурдиаш ба вай чӣ кор кард, 
GEN.9.25	гуфт:
GEN.9.25	«Лаънат ба Канъон!
GEN.9.25	Бошад ба бародарони худ пасттарин ғулом».
GEN.9.26	«Худованд машҳур шавад,
GEN.9.26	Ёбад ҷалол Худои Сом,
GEN.9.26	Хизмат кунад Канъон ба Сом.
GEN.9.27	Ёбад афзоиш Ёфат
GEN.9.27	Дар хаймаҳои Сом пазируфта шавад,
GEN.9.27	Ва Канъон ба ӯ хизмат кунад».
GEN.9.28	Баъд аз обхезӣ Нӯҳ сесаду панҷоҳ соли дигар умр ба сар бурд. 
GEN.9.29	Ӯ ҳамагӣ нӯҳсаду панҷоҳ сол зиндагӣ карда, аз дунё гузашт.
GEN.10.1	Ин аст рӯйхати авлоди писарони Нӯҳ — Сом, Ҳом ва Ёфат, ки баъд аз обхезӣ писардор шуданд.
GEN.10.2	Писарони Ёфат Ҷӯмар, Моҷӯҷ, Модай, Ёвон, Тубол, Машак ва Тирос буданд. 
GEN.10.3	Писарони Ҷӯмар Ашканаз, Рифат ва Тӯҷармо буданд. 
GEN.10.4	Писарони Ёвон Алишо, Таршиш, Киттим ва Дӯдоним буданд. 
GEN.10.5	Аз инҳо халқҳои лаби баҳр зиндагӣ мекардагӣ баромада, паҳн шуданд. Ҳар халқ дар сарзамину қабилаи худ зиндагӣ мекард ва ҳар қабила бо забони худ гап мезад.
GEN.10.6	Писарони Ҳом Куш, Миср, Фут ва Канъон буданд. 
GEN.10.7	Писарони Куш Шабо, Ҳавило, Сабто, Раъмо ва Сабтако буданд. Писарони Раъмо Сабо ва Дадон буданд.
GEN.10.8	Аз Куш Нимрӯд ба дунё омад, ки аввалин паҳлавони рӯйи замин буд. 
GEN.10.9	Ӯ дар назари Худованд шикорчии пурзӯр буд, бинобар ин одамон мегӯянд: «Мисли Нимрӯд шикорчии пурзӯр дар назари Худованд». 
GEN.10.10	Дар аввал подшоҳии вай аз шаҳрҳои Бобил, Арак, Аккад, ва Калне дар замини Шинъор иборат буд. 
GEN.10.11+GEN.10.12	Аз он замин ӯ ба Ашшур рафта, шаҳрҳои Нинве, Раҳӯбӯир, Колаҳ ва Расанро, ки дар миёни шаҳрҳои Нинве ва Колаҳи бузург буд, бино кард.
GEN.10.13	Миср падари лудиён, аномиён, лаҳобиён, нафтуҳиён, 
GEN.10.14	фатрусиён, каслуҳиён (ки аз онҳо фалиштиён баромаданд) ва кафтӯриён буд.
GEN.10.15	Канъон падари Сидӯни нахустзодааш ва ҳамчунин ҳиттиён, 
GEN.10.16	ябусиён, амӯриён, ҷирҷошиён, 
GEN.10.17	ҳиввиён, арқиён, синиён, 
GEN.10.18	арводиён, замориён ва ҳамотиён буд. Баъдан қабилаҳои канъонӣ паҳн шуданду 
GEN.10.19	сарҳадашон аз шаҳри Сидӯн ба тарафи шаҳри Ҷарор то шаҳри Ғазза ва аз ин ҷо ба тарафи шаҳрҳои Садӯм, Амӯро, Адмо ва Сабӯим то наздикии шаҳри Лошаъ тӯл кашида буд. 
GEN.10.20	Инҳо писарони Ҳом буданд, ки аз онҳо халқҳо баромаданд. Ин халқҳо дар сарзамину қабилаҳои худ зиндагӣ мекарданд ва ҳар қабила бо забони худ гап мезад.
GEN.10.21	Сом низ ки аҷдоди тамоми ибриён ва бародари калонии Ёфат буд, соҳиби фарзандон шуд. 
GEN.10.22	Писарони Сом Элом, Ашшур, Арфакшад, Луд ва Арам буданд. 
GEN.10.23	Писарони Арам Ус, Ҳул, Ҷатар ва Маш буданд. 
GEN.10.24	Арфакшад падари Шолаҳ ва Шоҳал падари Ибр буд. 
GEN.10.25	Ибр соҳиби ду писар шуд: номи якеаш Фолаҷ (яъне тақсим) буд, чунки дар замони ӯ одамони замин ба халқҳо тақсим шуда буданд ва бародари ӯ Ёқтон ном дошт. 
GEN.10.26	Ёқтон падари Алмӯдод, Шолаф, Ҳазармавт, Ёраҳ, 
GEN.10.27	Ҳадӯром, Узол, Диқло, 
GEN.10.28	Ӯбол, Абимоил, Сабо, 
GEN.10.29	Ӯфир, Ҳавило ва Йӯбоб буд. Ҳамаи инҳо писарони Ёқтон буданд. 
GEN.10.30	Сарзамини онҳо аз Мешо то Сафоро дар кӯҳистони шарқӣ тӯл мекашид. 
GEN.10.31	Инҳо писарони Сом буданд, ки аз онҳо халқҳо баромаданд. Ин халқҳо дар сарзамину қабилаҳои худ зиндагӣ мекарданд ва ҳар қабила бо забони худ гап мезад.
GEN.10.32	Инҳо буданд қабилаҳои писарони Нӯҳ мувофиқи рӯйхати авлодашон ва халқҳояшон. Ҳамаи халқҳое, ки баъд аз обхезӣ дар рӯйи замин паҳн шуданд, аз ҳамин қабилаҳо баромаданд.
GEN.11.1	Мардуми тамоми ҷаҳон фақат бо як забон гап мезаданд. 
GEN.11.2	Чун ба шарқ кӯч бастанд, дар замини Шинъор даште ёфтанду он ҷо сокин шуданд.
GEN.11.3	Онҳо ба якдигар гуфтанд: «Биёед хишт резему дар оташдон пазем». Онҳо ба ҷойи санг хишт ва ба ҷойи лой сақичи сиёҳ доштанд. 
GEN.11.4	Сипас гуфтанд: «Биёед барои худ шаҳре бо бинои осмонбӯс бисозем, то номамон машҳур гардад ва дар рӯйи тамоми замин пароканда нашавем».
GEN.11.5	Баъд аз он Худованд фуруд омад, то он шаҳр ва биноеро, ки одамон месохтанд, бубинад. 
GEN.11.6	Инро дида, ба худ гуфт: «Ана акнун ҳамаи онҳо як халқанду як забон доранд ва ин танҳо саршавии кори онҳост. Аз ин пас ҳар чӣ хоҳанд, аз дасташон меояд. 
GEN.11.7	Биёед фуроему дар он ҷо забонашонро омехта кунем, то суханони якдигарро нафаҳманд».
GEN.11.8	Бо ин тарз Худованд онҳоро аз он ҷо бар рӯйи тамоми замин пароканда намуд ва онҳо аз сохтани шаҳр бозистоданд. 
GEN.11.9	Бинобар ин номи он шаҳрро Бобил гузоштанд, чунки дар ҳамон ҷо Худованд забони тамоми мардуми рӯйи заминро омехта карду аз он ҷо одамонро ба тамоми гӯшаю канори дунё пароканда намуд.
GEN.11.10	Ин аст рӯйхати авлоди Сом: ду сол баъд аз обхезӣ, дар синни садсолагӣ Сом падари Арфакшад гардид. 
GEN.11.11	Ӯ баъд аз таваллуди Арфакшад панҷсад соли дигар умр ба сар бурд ва аз ӯ боз писарону духтарон ба дунё омаданд.
GEN.11.12	Вақте ки Арфакшад сию панҷсола буд, писараш Шолаҳ ба дунё омад. 
GEN.11.13	Баъд аз таваллуди Шолаҳ Арфакшад чорсаду се соли дигар зиндагӣ карда, боз писарону духтарон ба дунё овард.
GEN.11.14	Вақте Шолаҳ сисола буд, Ибрро ба дунё овард. 
GEN.11.15	Пас аз таваллуди Ибр Шолаҳ чорсаду се соли дигар зиндагӣ карда, боз писарону духтарон ба дунё овард.
GEN.11.16	Чун Ибр сию чорсола шуд, Фолаҷро ба дунё овард 
GEN.11.17	ва пас аз таваллуди Фолаҷ ӯ чорсаду сӣ соли дигар умр ба сар бурда, боз писарону духтарон ба дунё овард.
GEN.11.18	Вақте Фолаҷ сисола шуд, Рауро ба дунё овард. 
GEN.11.19	Фолаҷ пас аз таваллуди Рау дусаду нӯҳ соли дигар зиндагӣ карда, боз писарону духтарон ба дунё овард.
GEN.11.20	Вақте ки Рау сиву дусола буд, Саруҷро ба дунё овард. 
GEN.11.21	Рау пас аз таваллуди Саруҷ дусаду ҳафт соли дигар зиндагӣ карда, боз писарону духтарон ба дунё овард.
GEN.11.22	Вақте Саруҷ сисола буд, Ноҳӯрро ба дунё овард. 
GEN.11.23	Саруҷ пас аз таваллуди Ноҳӯр дусад соли дигар умр дида, боз писарону духтарон ба дунё овард.
GEN.11.24	Вақте Ноҳӯр бисту нӯҳсола шуд, Тораҳро ба дунё овард 
GEN.11.25	ва ӯ баъд аз таваллуди Тораҳ яксаду нуздаҳ соли дигар зиндагӣ карда, боз писарону духтарон ба дунё овард.
GEN.11.26	Вақте ки Тораҳ ҳафтодсола шуд, Ибром, Ноҳӯр ва Ҳаранро ба дунё овард.
GEN.11.27	Ин аст рӯйхати авлоди Тораҳ: Тораҳ падари Ибром, Ноҳӯр ва Ҳаран буд ва Ҳаран падари Лут. 
GEN.11.28	Ҳаран ҳангоми зинда будани падараш — Тораҳ, дар зодгоҳаш, дар шаҳри Ури калдониён мурд. 
GEN.11.29	Ибром ва Ноҳӯр зан гирифтанд. Номи зани Ибром Сорай ва номи зани Ноҳӯр Милко буд. Милко ва хоҳараш Иско духтарони Ҳаран буданд. 
GEN.11.30	Лекин Сорайи зани Ибром бенасл буда, фарзанд надошт.
GEN.11.31	Тораҳ писараш — Ибром, наберааш — Лут, ки писари Ҳаран буд ва келинаш — Сорайи зани Ибромро гирифта, аз шаҳри Ури калдониён баромада, ба замини Канъон равона шуданд. Лекин чун ба шаҳри Ҳорон расиданд, он ҷо сокин шуданд. 
GEN.11.32	Тораҳ ҳамагӣ дусаду панҷ сол умр дида, дар Ҳорон мурд.
GEN.12.1	Рӯзе Худованд ба Ибром гуфт: «Ватан, хешу табор ва хонаи падаратро гузошта, ба замине, ки ба ту нишон медиҳам, бирав. 
GEN.12.2	Ман аз ту халқи бузурге ба вуҷуд меорам ва туро баракат дода, номатро машҳур мегардонам. Ту барои дигарон баракат хоҳӣ буд. 
GEN.12.3	Ба онҳое, ки ба ту некӣ мекунанд, баракат медиҳам ва ба лаънатгӯёнат лаънат мегӯям. Ба воситаи ту ба ҳамаи хонаводаҳои рӯйи замин баракат медиҳам».
GEN.12.4	Ибром, чунон ки Худованд гуфт, равона шуд ва Лут ҳамроҳаш буд. Вақте ки Ибром шаҳри Ҳоронро тарк кард, ҳафтоду панҷсола буд. 
GEN.12.5	Ӯ занаш — Сорай, ҷиянаш — Лут, ҳама дороии ҷамъкарда ва одамонеро, ки дар Ҳорон соҳиб шуда буданд, гирифта, ба замини Канъон равона шуданд. Чун ба замини Канъон расиданд, 
GEN.12.6	Ибром он заминро то шаҳри Шакем, то дарахти бузурги Мӯре тай кард. Дар он рӯзҳо канъониён дар ин сарзамин зиндагӣ мекарданд. 
GEN.12.7	Сипас Худованд ба ӯ Худро нишон дода, гуфт: «Ман ба насли ту ин заминро медиҳам». Баъд Ибром барои Худованд, ки ба ӯ Худашро нишон дод, дар он ҷо қурбонгоҳ сохт.
GEN.12.8	Аз он ҷо ба кӯҳистоне, ки дар шарқи Байт-Ил аст, равона шуд. Ӯ хаймаашро ба тавре гузошт, ки шаҳри Байт-Ил аз тарафи ғарбию шаҳри Ой аз тарафи шарқияш рост меомад. Дар он ҷо барои Худованд қурбонгоҳ сохта, Ӯро парастиш намуд. 
GEN.12.9	Пас аз он Ибром роҳашро ба сӯйи ҷануб — ба биёбони Нигиб давом додан гирифт.
GEN.12.10	Дар он рӯзҳо дар сарзамини Канъон гуруснагии сахт ба миён омад ва Ибром ба Миср муҳоҷират кард. 
GEN.12.11	Ҳамин ки ба сарҳади Миср наздик шуданд, Ибром ба занаш Сорай гуфт: «Медонам, ки зани зебоӣ. 
GEN.12.12	Мисриён туро дида, мегӯянд, ки „Ин бону занаш аст“ ва маро кушта, туро зинда мемонанд. 
GEN.12.13	Барои ҳамин бигӯ, ки хоҳари ман ҳастӣ, то ба хотири ту бо ман хуб рафтор намоянду ба воситаи ту ҷонам раҳоӣ ёбад».
GEN.12.14	Дар ҳақиқат, чун Ибром вориди Миср шуд, мисриён диданд, ки Сорай зани бисёр зебо аст. 
GEN.12.15	Дарбориён ӯро дида, ҳусну малоҳаташро назди фиръавн — шоҳи Миср васф намуданду ӯро ба қасри шоҳ бурданд. 
GEN.12.16	Сипас фиръавн ба хотири Сорай ба Ибром тӯҳфаҳои зиёд, аз қабили бузу гӯсфандону говон, харон, шутурон ва ғуломону канизон дод.
GEN.12.17	Лекин Худованд ба хотири Сорай — зани Ибром фиръавну хонадонашро ба касалиҳои сахт гирифтор намуд. 
GEN.12.18	Баъди ин фиръавн Ибромро наздаш фарёд карда, гуфт: «Ин чӣ коре буд, ки ба ман кардӣ? Чаро нагуфтӣ, ки вай зани туст? 
GEN.12.19	Чаро Сорайро хоҳарат гуфтӣ ва гузоштӣ, ки ӯро ба занӣ бигирам? Мана занат, ӯро гиру аз ин ҷо рав». 
GEN.12.20	Фиръавн ба одамонаш фармон доду онҳо Ибромро бо занашу ҳама дороияш аз Миср гусел карданд.
GEN.13.1	Бо ҳамин Ибром бо занаш, тамоми дороияш ва Лут аз Миср баромада, ба биёбони Нигиб равона шуданд.
GEN.13.2	Акнун Ибром аз чорво, нуқра ва тилло бисёр бой шуда буд. 
GEN.13.3	Баъд ӯ аз Нигиб баромада, сӯйи Байт-Ил равон шуд. Ӯ рафта-рафта, ба ҷое байни Байт-Ил ва Ой расид, ки пештар хайма зада, 
GEN.13.4	қурбонгоҳ сохта буд. Сипас дар он ҷо Худовандро парастиш намуд.
GEN.13.5	Лут низ ки ҳамроҳи Ибром мегашт, соҳиби чорвои хурду калон ва хаймаҳои бисёре буд, ки дар онҳо оилаю ғуломонаш зиндагӣ мекарданд. 
GEN.13.6	Азбаски дороии Иброму Лут бисёр буд, барои якҷоя зиндагӣ кардан чарогоҳ намерасид. 
GEN.13.7	Аз ҳамин сабаб байни чӯпонҳои Иброму Лут баҳсу мунозираҳо пайдо шуд. Ҳамон замон канъониён ва фариззиён ҳам дар он замин умр ба сар мебурданд.
GEN.13.8	Баъд Ибром ба Лут гуфт: «Азбаски мо хешутабор ҳастем, байни ману ту ва чӯпононамон набояд баҳсу мунозира бошад. 
GEN.13.9	Биё ҷудо мешавем. Нигар, тамоми ин замин бароят дастрас аст. Агар ту ба тарафи рост равӣ, ман ба тарафи чап меравам ва агар ту ба тарафи чап равӣ, ман ба тарафи рост меравӣ».
GEN.13.10	Лут ба тамоми водии Урдун нигариста, ба он чашм дӯхт. Ӯ дид, ки тамоми водӣ то Сӯар ба мисли боғи Худованд, ба мисли замини Миср сероб аст. Ин пеш аз он буд, ки Худованд шаҳрҳои Садӯм ва Амӯроро нобуд кунад. 
GEN.13.11	Лут тамоми водии Ӯрдунро интихоб намуду ба тарафи шарқ равона шуд. Ҳамин тавр, Лут аз амакаш Ибром ҷудо шуд. 
GEN.13.12	Ибром дар сарзамини Канъон сокин шуд ва Лут хаймаҳояшро то наздикии шаҳри Садӯм гузошта, байни шаҳрҳои водӣ сокин шуд. 
GEN.13.13	Мардуми ин шаҳр бадкор буданд ва бар зидди Худованд гуноҳҳои вазнин мекарданд.
GEN.13.14	Пас аз рафтани Лут Худованд ба Ибром гуфт: «Аз ҷойи истодаат ба чор тарафат бодиққат назар андоз. 
GEN.13.15	Тамоми заминҳои дида истодаатро абадан ба ту ва ба насли ту медиҳам. 
GEN.13.16	Инчунин насли туро чунон сершумор мегардонам, ки агар касе чанги заминро шумурда тавонад, наслатро ҳам ҳисоб карда метавонад. 
GEN.13.17	Акнун тамоми сарзаминро сайр намуда баро, чунки онро ба ту медиҳам».
GEN.13.18	Ҳамин тавр, Ибром хаймаҳояшро кӯчонида, дар дарахтзори Мамре, ки дар Ҳебрӯн аст, сокин шуд. Ӯ дар он ҷо барои Худованд қурбонгоҳ сохт.
GEN.14.1	Дар он рӯзҳо чор подшоҳ: Амрофал — шоҳи Шинъор, Арйӯк — шоҳи Алосор, Кадорлоӯмар — шоҳи Элом ва Тидъол — шоҳи Ҷӯим 
GEN.14.2	бо панҷ шоҳ: Бараъ — шоҳи Садӯм, Биршаъ — шоҳи Амӯро, Шиноб — шоҳи Адмо, Шамэбар — шоҳи Сабӯим ва подшоҳи Балаъ, ки ҳамон Сӯар буд, ҷанг карданд. 
GEN.14.3	Ин панҷ шоҳ дар водии Сиддим, ки ҳозир Баҳри Мурда аст, бо ҳам ҷамъ шуданд. 
GEN.14.4	Онҳо дар давоми дувоздаҳ сол таҳти фармони шоҳ Кадорлоӯмар қарор доштанд. Аммо соли сездаҳум онҳо шӯриш бардоштанд.
GEN.14.5	Дар соли чордаҳум Кадорлоӯмар ва шариконаш омада, рафоиёнро дар Аштарут-Қарнайн, зузиёнро дар Ҳом, эмиёнро дар Шове-Қирётоим 
GEN.14.6	ва ҳӯриёнро дар кӯҳашон Сеир то Ил-Форон, ки дар канори биёбон аст, шикаст доданд. 
GEN.14.7	Сипас баргашта, ба чашмаи Мишфот, яъне Қодеш рафтанд ва тамоми сарзамини амолеқиён ва амӯриёни Ҳасун-Томорро шикаст доданд.
GEN.14.8	Баъд шоҳи Садӯм, шоҳи Амӯро, шоҳи Адмо, шоҳи Сабӯим ва шоҳи Балаъ (ҳамон Сӯар) дар водии Сиддим 
GEN.14.9	бар зидди Кадорлоӯмар — шоҳи Элом, Тидъол — шоҳи Ҷӯим, Амрофал — шоҳи Шинъор ва Арйӯк — шоҳи Алосор, яъне чор шоҳ бо панҷ шоҳи дигар ба ҷанг баромаданд. 
GEN.14.10	Он водӣ пур аз чуқуриҳои сақичи сиёҳ буд. Вақте ки шоҳони Садӯму Амӯро бо аскаронашон рӯ ба гурез оварданд, баъзеҳо ба он чуқуриҳо афтоданд. Дигарон бошанд, ба тарафи кӯҳистон гурехтанд. 
GEN.14.11	Чор шоҳи ғолиб тамоми молу амвол ва захираҳои хӯроки Садӯму Амӯроро бардошта бурданд. 
GEN.14.12	Онҳо инчунин Лути ҷияни Ибромро, ки дар Садӯм зиндагӣ мекард, бо ҳама чизу чорааш бо худ гирифта рафтанд.
GEN.14.13	Сипас гурезае омада, аз ин ба Иброми ибрӣ хабар дод. Ибром дар дарахтзори Мамреи марди амӯрӣ, ки бародари Ашкӯл ва Онер буд, зиндагӣ мекард. Ҳарсеи онҳо дӯсти Ибром буданд ва паймон баста буданд, ки ҳангоми ҷанг ба ӯ ёрӣ мерасонанд. 
GEN.14.14	Вақте Ибром шунид, ки ҷиянашро ба асирӣ гирифтаанд, ҷанговаронеро, ки дар қароргоҳаш таваллуд шуда буданд, ҷамъ овард. Ӯ ҳамроҳи ин ҷанговарон, ки шумораашон сесаду ҳаждаҳ нафар буд, аз пайи он чор шоҳ то шаҳри Дон рафт. 
GEN.14.15	Шабона Ибром лашкарашро тақсим намуда ба душман ҳуҷум карда шикаст дод ва то Ҳӯбо, ки аз шаҳри Димишқ ба тарафи шимол аст, думболагирӣ намуд. 
GEN.14.16	Ӯ ҳама молу амвол, ҷиянаш Лутро бо ҳама дороияш, инчунин занон ва мардумро баргардонд.
GEN.14.17	Вақте Ибром пас аз шикаст додани шоҳ Кадорлоӯмар ва дигар подшоҳон бармегашт, шоҳи Садӯм дар водии Шове, ҳозира водии подшоҳон, ба пешвозаш баромад.
GEN.14.18	Баъд Малкисодақ — подшоҳи шаҳри Салим, ки ҳамчун коҳини Худои Таоло хизмат мекард, ба Ибром нон ва шароб овард. 
GEN.14.19	Ӯ ба Ибром дуо дода гуфт:
GEN.14.19	«Худои Таоло, Парвардигори замину осмон
GEN.14.19	Ибромро диҳад баракат.
GEN.14.20	Муборак бод Худои Таоло,
GEN.14.20	ки шикаст дод ба душманонат!»
GEN.14.20	Ибром ба ӯ аз ҳар чиз даҳякашро дод.
GEN.14.21	Шоҳи Садӯм ба Ибром гуфт: «Одамонро ба ман бидеҳ ва чизу чораро ба худат мон».
GEN.14.22	Лекин Ибром ба ӯ ҷавоб дод: «Ба Худованд-Худои Таоло, Парвардигори замину осмон қасам, 
GEN.14.23	ки аз тамоми дороии ту ҳатто ришта ё банди пойафзоле намегирам, то нагӯйӣ, „Ман Ибромро бой гардондам“». 
GEN.14.24	Ман фақат он чиро ки ҷавонмардонам аллакай хӯрданд, қабул мекунам. Бигзор ҳамроҳони ман Онер Ашкӯл ва Мамре ҳаққи худро бигиранд.
GEN.15.1	Пас аз ин воқеаҳо Худованд ба Ибром аён шуд ва ӯ садои Худовандро шунид, ки мегуфт: «Эй Ибром, натарс. Ман туро дар паноҳам нигоҳ дошта, ба ту мукофоти бузург медиҳам».
GEN.15.2	Ибром гуфт: «Худоё Худовандо! Дар ҳоле ки фарзанд надорам, ба ман чӣ мукофот медиҳӣ? Ягона меросхӯри ман хизматгорам Алиазари димишқӣ мебошад. 
GEN.15.3	Ту ки ба ман ягон фарзанд надодӣ, меросхӯр хизматгорам мешавад».
GEN.15.4	Сипас Ибром суханҳои Худовандро шунид: «Не Ибром, на хизматгорат, балки ҷигарбанди худат меросхӯр мешавад». 
GEN.15.5	Сипас Худованд ӯро аз хайма берун бароварда, гуфт: «Ба ситорагони осмон нигар ва агар онҳоро шумурда тавонӣ, бишумор. Насли ту низ ҳамин хел бешумор хоҳад буд».
GEN.15.6	Ибром ба Худованд бовар кард ва барои ҳамин Худованд ӯро беайб ҳисоб намуд.
GEN.15.7	Ӯ ба Ибром гуфт: «Ман Худованде ҳастам, ки туро аз Ури калдониён берун овардам, то ин заминро ба ту мерос бидиҳам».
GEN.15.8	Лекин Ибром гуфт: «Худоё Худовандо! Аз куҷо донам, ки соҳиби ин замин мешавам?»
GEN.15.9	Худованд ба ӯ ҷавоб дод: «Як модагов, як модабуз ва як қӯчқорро ки ҳар кадомаш сесола бошад, ҳамроҳи як қумрӣ ва як кабӯтарбача ба Ман биёр».
GEN.15.10	Ибром қурбониҳоро оварда, аз байнашон ба ду қисм тақсим кард ва пораҳоро рӯ ба рӯ гузошт, лекин парандаҳоро пора накард. 
GEN.15.11	Вақте парандагони мурдахӯр барои хӯрдани лоша омаданд, ӯ онҳоро ронд.
GEN.15.12	Ҳангоми даромадани офтоб Ибромро хоби сахт бурд ва торикии даҳшатовари азиме ӯро фаро гирифт. 
GEN.15.13	Сипас Худованд ба Ибром гуфт: «Яқин бидон, ки насли ту дар замини бегона мусофиру ғариб хоҳад буд. Онҳо дар давоми чорсад сол ғулом мешаванду дигарон рӯзашонро сиёҳ мегардонанд. 
GEN.15.14	Лекин Ман халқеро, ки онҳоро ғулом мегардонад, ҷазо медиҳам ва баъд аз ин насли ту бо молу мулки зиёд берун хоҳад омад. 
GEN.15.15+GEN.15.16	Онҳо пас аз гузаштани чор насл бармегарданд, зеро косаи гуноҳҳои сокинони ин замин — амӯриён ҳанӯз лабрез нашудааст. Аммо ту ин ҳодисаҳоро надида, ба синну соли пирӣ расида, дафн хоҳӣ шуд ва бо оромӣ назди падаронат меравӣ».
GEN.15.17	Ҳангоме ки офтоб нишасту торикӣ фаро расид, аз байни ҳайвоноти порашуда танӯри пурдуд ва шӯълаи оташ гузашт. 
GEN.15.18	Ҳамон лаҳза Худованд бо Ибром аҳду паймон баста, гуфт: «Ман ин заминро аз дарёи Миср то дарёи бузурги Фурот, 
GEN.15.19	яъне замини халқҳои қениён, қеназзиён, қадмӯниён, 
GEN.15.20	ҳиттиён, фариззиён, рафоиён, 
GEN.15.21	амӯриён, канъониён, ҷирҷошиён ва ябусиёнро ба насли ту медиҳам».
GEN.16.1	Зани Ибром — Сорай барои вай фарзанд таваллуд накарда буд. Ӯ Ҳоҷар ном канизаки мисрие дошт. 
GEN.16.2	Сорай ба Ибром гуфт: «Худованд батни маро бастааст. Барои ҳамин ту назди канизи ман даро, шояд аз вай фарзандор шавам
GEN.16.3	Ҳамин тавр, пас аз он ки Ибром дар замини Канъон даҳ сол зист, занаш Сорай канизи худ Ҳоҷарро ба шавҳари худ ба занӣ дод. 
GEN.16.4	Ибром бо Ҳоҷар хобид ва ӯ ҳомиладор шуд. Чун Ҳоҷар фаҳмид, ки ҳомила аст, Сорайро писанд накард. 
GEN.16.5	Сипас Сорай ба Ибром гуфт: «Ҳамааш айби туст! Ман худам Ҳоҷарро ба ту додам ва чун дид, ки ҳомила аст, маро писанд намекунад. Худованд ҳукм кунад, ки ҳақ ба ҷониби ман аст ё ту». 
GEN.16.6	Ибром ба Сорай гуфт: «Охир ӯ канизи туст ва чи тарзе ки мехоҳӣ, бо ӯ рафтор кун». Баъд Сорай канизакашро чунон сахт азоб дод, ки вай гурехта рафт.
GEN.16.7	Фариштаи Худованд ӯро дар биёбон — назди чашмае, ки дар роҳи Шур аст, вохӯрд. 
GEN.16.8	Ӯ гуфт: «Эй Ҳоҷар, канизи Сорай, аз куҷо омадиву ба куҷо меравӣ?» Ӯ ҷавоб дод: «Ман аз соҳибхоназанам — Сорай мегурезам».
GEN.16.9	Фариштаи Худованд ба ӯ гуфт: «Назди соҳибхоназанат баргарду ба вай итоат кун. 
GEN.16.10	Ман насли туро чунон зиёд мегардонам, — давом дод суханашро фариштаи Худованд — ки аз бисёриаш онҳоро шумурда намешавад.
GEN.16.11	Инак ту ҳомила ҳастиву писардор мешавӣ. Азбаски Худованд ранҷу азобатро шунид, номашро Исмоил (яъне „Худо мешунавад“) гузор.
GEN.16.12	Ӯ марди ваҳшӣ хоҳад буд: ӯ бар зидди ҳама ва ҳама бар зидди ӯ мешаванд. Бо хешу табораш бо душманӣ умр ба сар мебарад».
GEN.16.13	Ҳоҷар худ ба худ гуфт: «Наход ки ман дар ин ҷо бинандаи худро дида бошам?» Ӯ ба Худованд, ки бо вай гап зад, «Худои бинанда» ном гузошт. 
GEN.16.14	Аз ин сабаб он чоҳ «Беэр-лаҳай-рӯӣ» (яъне «чоҳи Худои зиндаи бинандаи ман») ном дорад. Ин чоҳ дар байни Қодеш ва Борад воқеъ аст.
GEN.16.15	Пас аз ин Ҳоҷар ба Ибром писар таваллуд кард ва Ибром писарашро Исмоил ном гузошт. 
GEN.16.16	Ибром ҳангоми ба дунё омадани Исмоил ҳаштоду шашсола буд.
GEN.17.1	Вақте ки Ибром наваду нӯҳсола буд, Худованд ба ӯ боз аён шуда, гуфт: «Ман Худои Қодиру Тавоно ҳастам. Тамоми умрат ҳамроҳи ман ба роҳи рост рав ва беайб бош. 
GEN.17.2	Дар байни ҳардуямон аҳду паймон баста, ба ту насли бешумор медиҳам».
GEN.17.3	Ибром рӯй ба замин ниҳоду Худо суханашро давом дод: 
GEN.17.4	«Ман бо ту аҳд баста, ваъда медиҳам, ки туро падари халқҳои зиёд мегардонам! 
GEN.17.5	Азбаски Ман туро падари халқҳои зиёд мегардонам, номи ту на Ибром, балки Иброҳим (яъне „падари бисёриҳо“) мешавад. 
GEN.17.6	Ман туро хеле сернасл мегардонам ва аз ту халқҳову шоҳон ба вуҷуд меорам.
GEN.17.7	Аҳду паймонамро байни Ману ту ва наслҳои ояндаат ҳамчун аҳду паймони абадӣ мебандам, ки Ман Худои ту ва Худои наслҳоят мешавам. 
GEN.17.8	Тамоми замини Канъонро, ки он ҷо ҳамчун мусофиру ғариб умр ба сар мебарӣ, ба ту ва ба насли ту медиҳам. Канъон то абад моли онҳо хоҳад буд ва Ман Худои онҳо».
GEN.17.9	Худо суханашро давом дода, ба Иброҳим чунин гуфт: «Ту ва авлоди ту бояд аҳду паймонамро аз насл ба насл риоя кунед. 
GEN.17.10	Паймони ман, ки ту ва авлодат бояд риоя кунед, чунин аст: дар байни шумо ҳар як мардина бояд хатна шавад. 
GEN.17.11	Шумо бояд дастатонро ҳалол кунед ва ин нишонаи аҳду паймонамон мешавад. 
GEN.17.12	Ҳар писарча дар ҳаштрӯзагӣ хатна шавад. Ин қонун ба ҳар мардинае, ки дар хонаат таваллуд шудааст ё аз насли ту нест, яъне шахсе, ки бо пул аз бегонагон харида шудааст, дахл дорад. 
GEN.17.13	Ҳар мардина бояд хатна шавад, то ки бадани шумо нишонаи паймони ҷовидониамро дар худ дошта бошанд. 
GEN.17.14	Ҳар марди хатнанашудае, ки дасташ ҳалол нагардидааст, аз байни халқаш ронда мешавад, чунки ӯ паймони Маро нигоҳ надоштааст».
GEN.17.15	Худо боз ба Иброҳим чунин гуфт: «Аз ин пас занатро на Сорай, балки Соро (яъне шоҳдухтар) ном гир. 
GEN.17.16	Ман ӯро баракат медиҳам ва ба воситаи ӯ ба ту писар медиҳам. Ӯро чунон баракат медиҳам, ки модари халқҳо мегардад. Аз Соро шоҳони халқҳо ба дунё меоянд».
GEN.17.17	Иброҳим рӯй ба замин ниҳод ва хандида ба худ гуфт: «Наход ки аз марди садсола писар шавад? Ва чӣ гуна Соро дар навадсолагӣ писар таваллуд мекунад?» 
GEN.17.18	Ӯ ба Худо гуфт: «Ақаллан Исмоил вориси ин баракатҳо шавад!»
GEN.17.19	Лекин Худо гуфт: «Не, дар асл занат Соро ба ту писар таваллуд мекунаду аҳду паймонамро бо ӯ ва наслаш ҳамчун паймони ҷовидонӣ мебандам. Номи ин писаратро Исҳоқ (яъне ханда) гузор. 
GEN.17.20	Чунон ки хоҳиш кардӣ, Исмоилро ҳам баракат медиҳам. Ӯро серфарзанд ва сернасл мегардонам. Аз ӯ дувоздаҳ амир ва халқи бузург ба дунё меояд. 
GEN.17.21	Лекин аҳду паймонамро бо Исҳоқ мебандам, ки Соро ӯро соли оянда дар ҳамин фасл таваллуд мекунад». 
GEN.17.22	Худо суханашро ба охир расонда, аз назди Иброҳим рафт.
GEN.17.23	Аз рӯйи гуфти Худо, худи ҳамон рӯз Иброҳим писараш Исмоил ва ҳама мардонеро, ки дар хонааш таваллуд шуда ё бо пул харида шуда буданд, хатна кард. 
GEN.17.24	Иброҳим дар наваду нӯҳсолагӣ 
GEN.17.25	ва писараш Исмоил дар сездаҳсолагиаш 
GEN.17.26	дар ҳамон як рӯз хатна шуданд. 
GEN.17.27	Ҳама мардони дар хонааш зодашуда ё бо пул аз бегонагон харидашуда низ ҳамроҳи вай хатна шуданд.
GEN.18.1	Ҳангоме ки Иброҳим дар гармои офтоб назди даромадгоҳи хаймааш дар дарахтзори Мамре менишаст, Худованд ба ӯ Худро нишон дод. 
GEN.18.2	Ӯ сарашро бардошта, дид, ки се мард наздаш истодаанд. Онҳоро дидан замон аз пеши хайма ба пешвозашон давиду сар ба замин фуруд оварда таъзим кард. 
GEN.18.3	Вай гуфт: «Эй аълоҳазрат! Лутф намоеду аз назди хонаи бандаатон гузашта наравед. 
GEN.18.4	Иҷозат диҳед, ки об оварда, пойҳоятонро шӯянд ва сипас зери сояи ин дарахт дам гиред. 
GEN.18.5	Акнун ки аз пеши бандаи худ мегузаред, пеш аз сафар барои қувват гирифтанатон каме хӯрок меорам».
GEN.18.5	«Майлаш, бигзор гуфти ту шавад» — гуфтанд онҳо.
GEN.18.6	Иброҳим ба хайма давида омада ба Соро гуфт: «Зуд бош! Як халта орди хушсифатро хамир карда нон паз».
GEN.18.7	Баъд худаш назди гала давида, гӯсолаи беҳтаринро интихоб кард ва ба хизматгораш дод, то ки зуд онро кушта, пазад. 
GEN.18.8	Ӯ ҷурғоту шир ва гӯшти пухтаи гӯсоларо пеши меҳмонон овард ва ҳангоми хӯрдани онҳо наздашон — дар сояи дарахт рост истод.
GEN.18.9	«Занат — Соро куҷост?» — пурсиданд меҳмонон. «Дар хайма» — ҷавоб дод Иброҳим. 
GEN.18.10	Яке аз онҳо чунин гуфт: «Соли оянда наздат бармегардам ва занат — Соро писардор мешавад». Соро аз пушти Иброҳим — дар даромадгоҳи хайма истода гӯш мекард. 
GEN.18.11	Иброҳиму Соро аллакай хеле пир шуда буданд ва дар ин синну сол Соро ҳомиладор шуда наметавонист. 
GEN.18.12	Соро худ ба худ хандида фикр кард: «Наход дар ин синну сол чунин хушҳолӣ ба ман муяссар шавад? Хӯҷаинам низ хеле пир аст». 
GEN.18.13	Худованд аз Иброҳим пурсид: «Барои чӣ Соро хандида гуфт: „Наход ки дар ин синну сол соҳиби фарзанд шуда тавонам?“ 
GEN.18.14	Оё барои Худованд ягон кори ғайриимкон ҳаст? Соли оянда наздат бармегардам ва Соро писардор мешавад». 
GEN.18.15	Соро аз тарс дурӯғ гуфт: «Ман нахандидаам». Лекин Худованд гуфт: «Не, хандидӣ».
GEN.18.16	Меҳмонон бархоста, сӯйи шаҳри Садӯм нигоҳ карда, равона шуданд. Иброҳим низ барои гусел кардан ба онҳо ҳамроҳ шуд. 
GEN.18.17	Ҳангоми роҳ рафтан Худованд ба худ гуфт: «Оё нақшаамро аз Иброҳим пинҳон дорам? 
GEN.18.18	Охир аз ӯ халқи бузургу тавоно мебарояд ва ба воситаи ӯ ба ҳамаи халқҳои рӯйи замин баракат медиҳам. 
GEN.18.19	Ман ӯро барои фарзандону наслашро ба роҳҳои Худованд ҳидоят намудан аз байни дигарон интихоб намудаам. Ӯ онҳоро ба иҷрои корҳои рост ва нек ҳидоят менамояд, то ҳар чиро, ки ба Иброҳим ваъда додаам, амалӣ гардонам».
GEN.18.20	Сипас Худованд ба Иброҳим гуфт: «Дар бораи гуноҳҳои вазнине, ки дар шаҳрҳои Садӯм ва Амӯро мекунанд, шикоятҳои зиёде шунидаам. 
GEN.18.21	Худам фуромада, мебинам ва мефаҳмам, ки оё он чи шунидам, рост аст ё не».
GEN.18.22	Он мардон сӯйи Садӯм рафтанд, лекин Иброҳим ҳанӯз пеши Худованд истода буд. 
GEN.18.23	Иброҳим наздиктар омада, пурсид: «Наход, ки росткоронро дар қатори бадкорон якҷоя нобуд кунӣ? 
GEN.18.24	Агар дар он шаҳр панҷоҳто росткор бошад-чӣ? Наход ки ба хотири он панҷоҳ росткор аз нақшаи нобуд карданат бознаистӣ?! 
GEN.18.25	Ҳеҷ мумкин нест, ки Ту росткорро бо гунаҳкор якхел ҷазо дода, кушӣ. Охир Ҳокими тамоми замин бояд аз рӯйи ростӣ рафтор кунад-ку?» 
GEN.18.26	Худованд гуфт: «Агар дар Садӯм панҷоҳто росткор ёбам, ба хотири онҳо шаҳрро раҳоӣ медиҳам».
GEN.18.27	Иброҳим ҷавоб дод: «Э вой, ҳарчанд ман баробари хоку хокистарам, ҷуръат намудам, ки бо Худованд гап занам. 
GEN.18.28	Раваду дар он шаҳр панҷоҳто нею чилу панҷ нафар росткор бошад-чӣ? Оё тамоми шаҳрро барои норасоии панҷ нафар нобуд мекунӣ?» «Агар чилу панҷ росткор ёбам, онро нобуд намекунам» — гуфт Худованд.
GEN.18.29	Иброҳим суханашро давом дод: «Агар чилто бошад-чӣ?» Ӯ ҷавоб дод: «Ба хотири чил нафар ин корро намекунам».
GEN.18.30	Иброҳим гуфт: «Агар суханамро давом диҳам, илтимос Худованд, аз ман наранҷ. Агар сӣ нафар бошад-чӣ?» «Агар сито ёбам, онро нобуд намекунам» — ҷавоб дод Худованд.
GEN.18.31	Баъд Иброҳим гуфт: «Акнун ки ҷуръат намудаам бо Худованд гап занам, иҷозат деҳ, ки суханамро давом диҳам. Агар бист кас бошад-чӣ?»
GEN.18.31	Ӯ ҷавоб дод: «Ба хотири бист нафар онро нобуд намекунам».
GEN.18.32	Дар охир Иброҳим гуфт: «Худовандо, илтиҷо мекунам, агар боз як бори дигар сухан гӯям наранҷ. Агар даҳ кас бошад-чӣ?»
GEN.18.32	Худованд гуфт: «Агар даҳ нафар росткор ёбам, шаҳрро нобуд намекунам».
GEN.18.33	Вақте ки Худованд суханашро бо Иброҳим ба охир расонд, бо роҳи худ рафт ва Иброҳим ба хонааш баргашт.
GEN.19.1	Он бегоҳ, вақте ки он ду фаришта ба Садӯм расиданд, Лут назди дарвозаи шаҳр нишаста буд. Ҳамин ки онҳоро дид, ба пешвозашон аз ҷо хеста, сар ба замин фуруд оварда таъзим кард: 
GEN.19.2	«Эй меҳмонони олиқадр! Биёед, ба хонаи бандаи худ даромада, пойҳоятонро шӯеду шабро гузаронед. Баъд саҳар барвақт хеста, роҳатонро давом медиҳед». Вале онҳо гуфтанд: «Не, мо шабро дар майдони шаҳр рӯз мекунем».
GEN.19.3	Лекин Лут чунон зорӣ намуд, ки фариштаҳо розӣ шуда, ба хонааш рафтанд. Ӯ ба зиёфати онҳо фатир пухт ва онҳо хӯрданд. 
GEN.19.4	Лекин ҳанӯз хоб нарафта буданд, ки ҳамаи мардони шаҳри Садӯм — пиру ҷавон аз тамоми гӯшаю канори шаҳр хонаро иҳота намуда, 
GEN.19.5	ба Лут дод заданд: «Канӣ он мардоне, ки бегоҳ наздат омаданд? Онҳоро ба пеши мо барор, то ки бо онҳо алоқаи ҷинсӣ кунем».
GEN.19.6	Лут берун баромада, дарро аз пасаш баста, 
GEN.19.7	гуфт: «Илтимос, бародаронам, ин кори бадро накунед. 
GEN.19.8	Ана, ман ду духтар дорам, ки ҳанӯз бо ягон мард ҳамхоба нашудаанд. Биёед, ман онҳоро наздатон меорам ва чӣ коре, ки мехоҳед, бо онҳо кардан гиред. Лекин, илтимос, ба ин мардон кордор нашавед. Онҳо меҳмонони ман ҳастанд ва ман бояд онҳоро муҳофизат кунам».
GEN.19.9	Мардум гуфтанд: «Пеши роҳамонро нагир! Ин одам дар ин шаҳр худаш бегона, боз мисли қозӣ рафтор мекунад! Бо ту аз инҳо дида бадтар рафтор мекунем». Онҳо Лутро сахт тела дода, барои шикастани дар ба он наздик шуданд.
GEN.19.10	Лекин меҳмонон дастонашонро дароз карда, Лутро ба хона дароварда, дарро пӯшиданд. 
GEN.19.11	Баъд пиру ҷавони пушти дар бударо гирифтори нобиноӣ карданд, ки дарро ёфта натавонистанд.
GEN.19.12	Сипас фариштагон ба Лут гуфтанд: «Аз наздиконат — фарзандону домодҳоят боз ягон каси дигар дар шаҳр ҳаст? Ҳамаашонро аз ин ҷо барор. 
GEN.19.13	Мо тамоми ин ҷойро нобуд мекунем. Доду фиғон аз дасти ин шаҳр ба гӯши Худованд расидааст ва Ӯ моро барои нобуд карданаш фиристод».
GEN.19.14	Баъд Лут назди домодшавандагонаш рафта, гуфт: «Зуд бошед! Аз ин шаҳр бароед, ки Худованд онро нобуд мекунад». Вале онҳо фикр карданд, ки ӯ онҳоро масхара мекунад.
GEN.19.15	Саҳарии барвақт фариштаҳо Лутро саросема карда гуфтанд: «Бархез, бо зану духтаронат аз ин ҷо баро, вагарна ҳангоми ҷазодиҳии ин шаҳр нобуд мегардӣ».
GEN.19.16	Лут дудила буд. Лекин Худованд раҳмдилӣ нишон доду фариштагон аз дасти ӯ, занаш ва ҳар ду духтаронаш гирифта, онҳоро берун аз шаҳр бароварданд. 
GEN.19.17	Баъд яке аз фариштаҳо гуфт: «Гурезед! Ба қафо нигоҳ накунед ва дар ягон ҷойи водӣ наистед. Барои намурдан дар кӯҳҳо панаҳ шавед». 
GEN.19.18	«Не, ҷанобон, — зорӣ намуд Лут, — 
GEN.19.19	ман ба назари шумо писанд афтодам ва ҳаётамро наҷот дода, ба ман раҳм нишон додед. Лекин то он кӯҳҳо давида наметавонам, зеро ба он ҷо нарасида, фалокат ба ман мерасад. 
GEN.19.20	Ана он деҳаи хурдакакро мебинед? Биёед ман ба он ҷо давида равам, ки бисёр хурд аст ва ҳаётам наҷот ёбад».
GEN.19.21	Фаришта гуфт: «Майлаш, хоҳишатро иҷро мекунам ва деҳаи гуфтаатро нобуд намекунам. 
GEN.19.22	Ман то расиданат ҳеҷ кор карда наметавонам, аз ин рӯ зуд ба он ҷо дав». Азбаски Лут он деҳаро хурд номид, онро Сӯар ном гузоштанд.
GEN.19.23	Вақте Лут ба Сӯар расид, офтоб баромада буд. 
GEN.19.24	Худованд бар Садӯму Амӯро аз осмон оташу сулфур боронид. 
GEN.19.25	Ӯ тамоми водиро бо набототе, ки он ҷо мерӯйид ва шаҳрҳоро бо ҳамаи сокинонаш нобуд кард. 
GEN.19.26	Зани Лут, ки аз пушти шавҳараш мерафт, ба қафо нигариста ба сутуни намак мубаддал гардид.
GEN.19.27	Саҳаргоҳон Иброҳим ба ҷое, ки назди Худованд истода буд, рафт. 
GEN.19.28	Ӯ ба тарафи Садӯму Амӯро ва тамоми водӣ нигариста дид, ки дуд аз замин ба мисли дуди оташдон мебаромад.
GEN.19.29	Чун Худо шаҳрҳои водиро, ки Лут он ҷо зиндагӣ мекард, нобуд сохт, Ӯ хоҳиши Иброҳимро ба хотир оварда, Лутро аз фалокат халос намуд.
GEN.19.30	Пас аз ин Лут аз деҳаи Сӯар, ки аз он ҷо метарсид, ба кӯҳҳо кӯчид ва бо ду духтараш дар ғоре дар кӯҳҳо сокин шуд. 
GEN.19.31	Рӯзе духтари калонӣ ба хоҳараш гуфт: «Падарамон пир шудааст ва дар ягон ҷо марди дигаре нест, ки бо мо хоб равад, чунон ки дар рӯйи тамоми замин одат шудааст. 
GEN.19.32	Биё падарамонро маст кунем ва бо вай ҳамхоба шавем, то ки аз ӯ насле монад».
GEN.19.33	Ҳамон шаб хоҳарон падарашонро аз шароб маст карданд ва духтари калонӣ даромада, бо падараш хоб рафт. Аммо Лут хобухези ӯро нафаҳмид.
GEN.19.34	Саҳарӣ духтари калонӣ ба хурдӣ гуфт: «Ана, ман шаби гузашта бо падарам хоб рафтам. Биё имшаб ҳам ӯро маст кунему ин дафъа ту наздаш даромада, бо вай хоб рав, то ки аз падарамон насле монад». 
GEN.19.35	Онҳо шаби дигар низ падарашонро маст карданд ва духтари хурдӣ даромада, бо вай хоб рафт. Аммо Лут хобухези ӯро нафаҳмид.
GEN.19.36	Оқибат ҳар ду духтари Лут аз падарашон ҳомиладор шуданд. 
GEN.19.37	Калонӣ писар таваллуд карду номашро Мӯоб гузошт. Вай падари халқи мӯобиёни имрӯза аст. 
GEN.19.38	Хоҳари хурдӣ низ писар таваллуд карда, номашро Бин-Аммӣ (яъне «писари халқам») гузошт: ӯ падари халқи аммӯниёни ҳозира аст.
GEN.20.1	Иброҳим ба ҷануб — ба биёбони Нигиб кӯч баста, чанд муддат байни Қодеш ва Шур сокин шуда, пас аз он ба шаҳри Ҷарор рафт. Айёми дар шаҳри Ҷарор ғариб буданаш 
GEN.20.2	занаш Сороро хоҳараш муаррифӣ намуд. Шоҳи Ҷарор Абумалик одам фиристода Сороро наздаш гирифт.
GEN.20.3	Аммо шабона Худо ба хоби Абумалик даромада, гуфт: «Барои зани шавҳардорро наздат овардан ба марг гирифтор мешавӣ».
GEN.20.4	Вале, азбаски Абумалик ба ӯ даст нарасонда буд, гуфт: «Худовандо, наход ки мардуми бегуноҳро кушӣ? 
GEN.20.5	Охир Иброҳим гуфт, ки вай хоҳараш аст. Соро низ вайро бародарам гуфт. Ман ин корро бо нияти бад накардам. Дилам соф буд».
GEN.20.6	Худо дар хоби шоҳ гуфт: «Медонам, ки бегуноҳ ҳастӣ. Ман туро аз гуноҳ кардан боздоштам ва нагузоштам, ки ба вай даст расонӣ. 
GEN.20.7	Акнун занро ба шавҳараш, ки пайғамбар аст, баргардон ва ӯ бароят дуо мекунад, то ки зинда бимонӣ. Лекин, агар инро накунӣ, дониста бош, ки ту ҳамроҳи халқат мемурӣ».
GEN.20.8	Саҳари барвақт Абумалик аз хоб бархоста, дарҳол ҳама хизматгоронашро ҷамъ овард. Вақте ки ба онҳо воқеаи рӯйдодаро ҳикоя кард, онҳо ба ҳарос афтоданд. 
GEN.20.9	Баъд шоҳ Иброҳимро наздаш фарёд карда, гуфт: «Ин чӣ коре буд, ки ба мо кардӣ? Барои кадом бадиям ин гуноҳи азимро ба сари ману мамлакати ман овардӣ? Ин номаъқулие, ки ту кардӣ, ягон кас намекунад. 
GEN.20.10	Чаро ин корро кардӣ?»
GEN.20.11	Иброҳим ҷавоб дод: «Фикр кардам, ки дар ин ҷо ягон худотарс нест ва занамро гирифтан хоста, маро мекушанд. 
GEN.20.12	Азбаски падари ману занам як, вале модаронамон гуногунанд, Соро дар ҳақиқат хоҳарам ҳисоб меёбад ва ман ӯро ба занӣ гирифтам. 
GEN.20.13	Вақте ки Худо маро аз хонаи падарам ба заминҳои бегона фиристод, ман ба Соро гуфтам: „Ту метавонӣ меҳрубонии худро ба ман ин тавр нишон диҳӣ, ки ба ҳар ҷойи мерафтагиамон маро бародари худ гӯйӣ“».
GEN.20.14	Сипас Абумалик Сороро ба Иброҳим баргардонда, илова бар ин якчанд бузу гӯсфанду гов ва ғуломону канизон дод. 
GEN.20.15	Абумалик гуфт: «Ана замини ман пеши назарат. Дар ҳар ҷое, ки мехоҳӣ, зиндагӣ кун».
GEN.20.16	Инчунин ба Соро гуфт: «Ман ба бародарат ҳамчун нишонаи бегуноҳият ҳазор тангаи нуқра додам. Дар ҳузури ҳамаи ин шоҳидон обрӯят барқарор шудааст».
GEN.20.17	Баъд Иброҳим ба Худо дуо карду Худо Абумалик, зану канизонашро шифо дод, то ки боз фарзанд таваллуд карда тавонанд. 
GEN.20.18	Пеш аз ин Худованд ба хотири он чӣ бо Соро — зани Иброҳим рӯй дод, батни зану канизони Абумаликро баста буд.
GEN.21.1	Худованд ба ваъдае, ки ба Соро дода буд, вафо кард ва он чиро, ки ба ӯ гуфта буд, иҷро намуд. 
GEN.21.2	Соро ҳомиладор шуда, ба Иброҳими мӯйсафед дар ҳамон вақте, ки Худо гуфта буд, писар таваллуд кард. 
GEN.21.3	Иброҳим писарашро, ки Соро барои ӯ зойид, Исҳоқ (яъне «ханда») ном гузошт 
GEN.21.4	ва мувофиқи фармони Худо ӯро дар ҳаштрӯзагиаш хатна кард. 
GEN.21.5	Вақте Исҳоқ таваллуд шуд, Иброҳим садсола буд.
GEN.21.6	Соро гуфт: «Худо маро ба хандаву шодӣ овард ва ҳар кӣ инро шунавад, ҳамроҳам механдад. 
GEN.21.7	Кӣ ба Иброҳим мегуфт, ки Соро фарзандашро шир мемаконад? Лекин бо вуҷуди ин ман дар синну соли пириаш фарзанд зойидам».
GEN.21.8	Кӯдак калон шудан гирифт ва рӯзе, ки ӯро аз шири модар ҷудо карданд, Иброҳим зиёфати калоне барпо намуд.
GEN.21.9	Рӯзе Соро дид, ки Исмоил — писари Ҳоҷари мисрӣ, ки барои Иброҳим зоида буд, ба писараш Исҳоқ механдад. 
GEN.21.10	Баъд ба Иброҳим гуфт: «Ин канизро бо писараш аз ин ҷо дафъ кун. Ман набинам, ки вай меросро бо писари ман — Исҳоқ тақсим кунад».
GEN.21.11	Иброҳим хеле ғамгин шуд, охир Исмоил низ писараш буд. 
GEN.21.12	Аммо Худо ба Иброҳим гуфт: «Барои канизату писараш ғамгин нашав. Насле, ки бароят ваъда кардаам, ба воситаи Исҳоқ хоҳад буд, барои ҳамин гапи Сороро иҷро кун. 
GEN.21.13	Азбаски писари каниз фарзанди ту аст, аз ӯ ҳам халқе ба вуҷуд меорам».
GEN.21.14	Ҳамин тавр, Иброҳим саҳари барвақт аз хоб хеста, нону як машк обро ба кифти Ҳоҷар гузошта, ӯро бо писараш равон кард. Ҳоҷар баромада рафту дар биёбони Беэр-Шобаъ роҳгум зад.
GEN.21.15	Пас аз чанде оби машк тамом шуду Ҳоҷар писарашро зери буттае гузошт. 
GEN.21.16	Ӯ «Марги писарамро набинам», гӯён ба масофаи сад метр дуртар рафта, нишаст. Ҳоҷар дар ҷойи нишастааш фиғони баланде бардошта, гиря кард.
GEN.21.17	Худо гиряи писаракро шунид ва фариштаи Худо аз осмон ба Ҳоҷар муроҷиат кард: «Эй Ҳоҷар чӣ шуд? Натарс! Худо садои гиряи писарро шунид. 
GEN.21.18	Аз ҷоят хезу писарро аз дасташ бардошта гир, чунки Ман аз вай халқи бузург мебарорам».
GEN.21.19	Дар ин вақт Худо чашмони ӯро кушод ва ӯ чоҳеро диду рафта, машки обашро пур карда, ба писарак дод.
GEN.21.20	Худо бо Исмоил буд. Ӯ ба воя расида, дар биёбон манзил гирифт ва камонвари номӣ гардид. 
GEN.21.21	Ӯ дар биёбони Форон умр ба сар мебурд ва модараш ӯро бо духтаре аз сарзамини Миср хонадор кард.
GEN.21.22	Дар он вақт шоҳи шаҳри Ҷарор Абумалик бо фармондеҳи қушӯнҳояш Фикӯл назди Иброҳим омада, гуфтанд: «Худо дар ҳама корҳоят бо туст. 
GEN.21.23	Акнун худи ҳозир пеши Худо ба ман қасам хӯр, ки ману фарзандон ё набераву аберагонамро фиреб намедиҳӣ. Чунон ки ман ба ту некӣ кардам, ваъда деҳ, ки ба ман ва мамлакате, ки дар он муҳоҷир ҳастӣ, некӣ мекунӣ».
GEN.21.24	Иброҳим гуфт: «Қасам мехӯрам!»
GEN.21.25	Сипас Иброҳим аз ғуломони Абумалик, ки чоҳро аз они худ карда гирифта буданд, шикоят кард. 
GEN.21.26	Абумалик гуфт: «Намедонам, кӣ инро кард. Ту ба ман чизе нагуфтӣ ва то имрӯз аз ин масъала чизе нашунидаам».
GEN.21.27	Сипас Иброҳим ба Абумалик якчандто бузу гӯсфанду гов дода, ҳар ду аҳду паймон бастанд. 
GEN.21.28	Иброҳим аз байни рама ҳафт баррачаи мода ҷудо кард. 
GEN.21.29	Абумалик пурсид: «Барои чӣ ин ҳафт баррачаро алоҳида гузоштӣ?»
GEN.21.30	Ӯ ҷавоб дод: «Баррачаҳоро аз номи ман ҳамчун рамзи он ки ман ин чоҳро кандааму он аз они ман аст, қабул кун».
GEN.21.31	Азбаски дар ин макон ҳар дуяшон қасам хӯрданд, номашро Беэр-Шобаъ (яъне «чоҳи қасам» ё «чоҳи ҳафт») гузоштанд.
GEN.21.32	Ҳамин тавр, онҳо дар Беэр-Шобаъ аҳду паймон бастанду Абумалик бо Фикӯл — фармондеҳи қӯшунҳояш ба замини фалиштиён баргашт. 
GEN.21.33	Иброҳим дар Беэр-Шобаъ дарахтҳои газ шинонду номи Худованд-Худои ҷовидониро ситоиш намуд. 
GEN.21.34	Ӯ ҳамчун муҳоҷир дар замини фалиштиён солҳои зиёд зиндагӣ кард.
GEN.22.1	Бо гузашти якчанд вақт Худо Иброҳимро санҷиданӣ шуда гуфт: «Иброҳим!»
GEN.22.1	«Лаббай» — ҷавоб дод Иброҳим.
GEN.22.2	Худо гуфт: «Ҷигарбанди яккаву ягонаи дӯстдоштаат — Исҳоқро ба сарзамини Мӯриё бурда, дар яке аз кӯҳҳое, ки ба ту нишон медиҳам, ба қурбонии сӯхтанӣ биёр».
GEN.22.3	Саҳарии барвақт Иброҳим аз хоб хест ва барои қурбонии сӯхтанӣ ҳезум шикаста, ба хараш бор кард. Баъд ҳамроҳи писараш ва ду хизматгор ба ҷое, ки Худо гуфта буд, роҳи сафарро пеш гирифт. 
GEN.22.4	Дар рӯзи сеюми сафар Иброҳим он ҷойро аз дур дида, 
GEN.22.5	ба хизматгоронаш гуфт: «Шумо дар ин ҷо бо хар истед. Ману писарам ба он ҷо рафта, Худоро парастиш мекунем ва баъд наздатон бармегардем».
GEN.22.6	Ӯ ҳезумро ба кифти Исҳоқ гузошта, худаш оташ ва кордро гирифту ҳар ду ба роҳ баромаданд. 
GEN.22.7	Дар роҳ Исҳоқ ба падараш гуфт: «Падарҷон!»
GEN.22.7	«Лаббай, писарам» — ҷавоб дод Иброҳим.
GEN.22.7	«Оташу ҳезум дорем, лекин барои қурбонии сӯхтанӣ барра дар куҷост?» — пурсид Исҳоқ.
GEN.22.8	«Худо худаш барраро барои қурбонии сӯхтанӣ муҳайё мекунад, писарам» — ҷавоб дод Иброҳим ва якҷоя бо Исҳоқ роҳашро давом дод.
GEN.22.9	Вақте онҳо ба ҷое, ки Худо гуфта буд, расиданд, Иброҳим қурбонгоҳ сохта, болояш ҳезум чинду Исҳоқро баста, рӯйи ҳезуми қурбонгоҳ гузошт. 
GEN.22.10	Сипас барои куштани писараш кордро гирифта буд, 
GEN.22.11	ки ҳамон замон фариштаи Худованд аз осмон «Иброҳим, Иброҳим!» — гӯён ба ӯ муроҷиат кард. Иброҳим гуфт: «Лаббай!» 
GEN.22.12	«Ба бача даст нарасон ва ҳеҷ коре бо ӯ накун. Аз он ки ту писари яккаву ягонаатро бароям дареғ надоштӣ, акнун фаҳмидам, ки ту аз Худо метарсӣ» — гуфт ӯ.
GEN.22.13	Иброҳим ба атрофаш нигариста, қӯчқори шохҳояш дар буттае дармондаро дид. Ӯ он қӯчқорро ба ҷойи писараш ба қурбонӣ овард. 
GEN.22.14	Иброҳим номи он ҷоро «Худованд муҳайё мекунад» гузошт ва бинобар ин то имрӯз мегӯянд: «дар кӯҳи Худованд муҳайё мегардад».
GEN.22.15	Бори дуюм фариштаи Худованд аз осмон ба Иброҳим муроҷиат кард: 
GEN.22.16	«Ба хотири он ки ту ин фармонро иҷро кардӣ ва писари азизатро аз Ман дареғ надоштӣ, қасам ба номи Худам мегӯяд Худованд, ки 
GEN.22.17	ҳатман туро баракат медиҳам ва наслатро мисли ситораҳои осмон ва реги соҳили баҳр бешумор мегардонам. Насли ту шаҳрҳои душманонашро соҳибӣ мекунад. 
GEN.22.18	Азбаски ту ба сухани Ман гӯш додӣ, ба воситаи насли ту ба ҳамаи халқҳои рӯйи замин баракат медиҳам».
GEN.22.19	Иброҳим назди хизматгорон баргашту онҳо якҷоя ба Беэр-Шобаъ рафтанд ва Иброҳим он ҷо зиндагӣ кардан гирифт.
GEN.22.20	Пас аз ин воқеаҳо ба Иброҳим хабар расид, ки Милко ба Ноҳӯри бародари Иброҳим писарон таваллуд кардааст. 
GEN.22.21	Писари калониашон Ус, бародараш Буз, Қамуил — падари Арам, 
GEN.22.22	Касад, Ҳазӯ, Филдош, Идлоф ва Батуил буданд. 
GEN.22.23	Батуил падари Ривқо буд. Ҳамин тавр, аз Милкою Ноҳӯри бародари Иброҳим ҳашт писар таваллуд шуданд. 
GEN.22.24	Зани беникоҳи Ноҳӯр, ки Реумо ном дошт, низ аз хӯҷаинаш Табаҳ, Ҷаҳам, Таҳаш ва Маъкоро ба дунё овард.
EXO.1.1+EXO.1.2+EXO.1.3+EXO.1.4	 Писарони Исроил, ки номи дигараш Яъқуб буд, ҳамроҳи падарашон бо аҳли хонаводаи худ вориди Миср шуданд. Онҳо Реубен, Шимъӯн, Левӣ, Яҳудо, Иссокор, Забулун, Бинёмин, Дон, Нафтолӣ, Ҷод ва Ошер ном доштанд. 
EXO.1.5	Шумораи тамоми наслҳое, ки аз Яъқуб ба дунё омада буданд, ба ҳафтод нафар расиданд. Ҳамон замон Юсуф аллакай дар Миср буд. 
EXO.1.6	Бо гузашти замон Юсуфу ҳама бародаронаш ва тамоми он насл вафот карданд. 
EXO.1.7	Вале халқи Исроил бениҳоят зиёд шуданд ва чунон боқуввату сершумор гардиданд, ки замини Миср аз онҳо пур шуд.
EXO.1.8	Пас аз чанд вақт ба тахти Миср фиръавни нав, яъне шоҳи нав нишаст, ки Юсуфро намешинохт. 
EXO.1.9	Шоҳ ба халқи худ гуфт: «Бубинед, исроилиён дар муқоиса бо мо боқувваттару зиёдтаранд. 
EXO.1.10	Агар ҷанг барпо шавад, мумкин аст, онҳо бо душманони мо муттаҳид шуда, бар зидди мо биҷанганд ва аз ин кишвар фирор кунанд. Мо бояд хирадмандона рафтор кунем, ки онҳо зиёдтар нашаванд».
EXO.1.11	Мисриён бо мақсади бо корҳои вазнин азоб додани исроилиён ба онҳо сардорон таъйин намуданд. Сипас исроилиён шаҳрҳои Фитуму Раамсисро сохтанд, ки анборҳои фиръавн дар он ҷо буданд. 
EXO.1.12	Лекин ҳар қадаре ки мисриён ба халқ зулм мекарданд, он ҳамон қадар афзоиш ёфта, паҳн мешуд. Дар дили мисриён ҳисси тарс пайдо мегардид ва онҳо аз исроилиён нафрат мекарданд. 
EXO.1.13	Барои ҳамин мисриён ба халқи Исроил бераҳмона корҳои мушкил мефармуданд. 
EXO.1.14	Зиндагии исроилиёнро бо корҳои вазнини лойкунию хиштрезӣ ва ҳар гуна меҳнати саҳро талх мекарданд. Ҳама гуна корро бераҳмона ба гарданашон бор менамуданд.
EXO.1.15	Рӯзе фиръавн дояҳои исроилиёнро, ки Шифро ва Фуо ном доштанд, ба наздаш ҷеғ зада, супориш дод: 
EXO.1.16	«Ҳангоми ба занҳои исроилӣ доягӣ карданатон бодиққат бошед. Агар писар таваллуд шавад, ӯро кушед, вале духтар зинда монад».
EXO.1.17	Аммо дояҳо аз Худо тарсиданд ва қарори шоҳи Мисрро иҷро накарда, писарчаҳоро зинда гузоштанд.
EXO.1.18	Фиръавн аз ин хабардор шуда, боз онҳоро ба наздаш ҷеғ зада гуфт: «Чаро шумо чунин карда, писаронро зинда мондед?»
EXO.1.19	Дояҳо ҷавоб доданд: «Занҳои исроилӣ мисли занони мисрӣ нестанд. Онҳо боқувватанд ва пеш аз омадани доя тифлашонро ба дунё меоранд».
EXO.1.20+EXO.1.21	 Азбаски дояҳо аз Худо тарсиданд, Ӯ нисбаташон некӣ карда, барояшон фарзанд дод. Мардуми Исроил бошад, зиёд шуда, хеле қувват мегирифт. 
EXO.1.22	Вале акнун шоҳ ба тамоми халқи худ фармон дод, ки ҳар як писари навзоди исроилиёнро ба дарёи Нил партоянд, аммо духтарчаҳоро зинда гузоранд.
EXO.2.1	Дар ҳамон замон марде аз қабилаи Левӣ духтари левизодаро ба занӣ гирифт. 
EXO.2.2	Зан ҳомиладор шуда, писар таваллуд кард ва чун дид, ки тифлаш хеле зебо аст, ӯро се моҳ пинҳон дошт. 
EXO.2.3	Вале дигар имконият нашуд, ки ӯро пинҳон кунад. Аз ин рӯ, зан барои тифлаш сабади аз алафи қамишсохтаро гирифта, онро бо қир андова намуд, то ки об нагузарад. Баъд кӯдакро ба сабад гузошта, байни найзори соҳили дарё гузошт. 
EXO.2.4	Апаи кӯдак аз дур нигоҳ мекард, ки бо ӯ чӣ рӯй медиҳад.
EXO.2.5	Ҳамон лаҳза духтари фиръавн барои оббозӣ ба лаби дарё омад. Хизматгоронаш дар соҳили дарё гаштугузор мекарданд. Шоҳдухтар байни найзор сабадро дида, яке аз хизматгоронашро фиристод, ки сабадро гирифта биёрад. 
EXO.2.6	Духтари шоҳ сабадро кушода, кӯдакеро дид. Писарча гиря мекард. Раҳми шоҳдухтар омаду гуфт: «Ин кӯдаки исроилиён аст».
EXO.2.7	Апаи кӯдак назди духтари фиръавн омада, пурсид: «Мехоҳед, ки барои шир додан ба кӯдак ягон зани исроилӣ ёбам?»
EXO.2.8	Шоҳдухтар розӣ шуд ва духтарак рафта, модари кӯдакро овард. 
EXO.2.9	Баъд шоҳдухтар ба зан гуфт: «Ин писарчаро гирифта, ба хотири ман шир деҳ. Ман ба ту маош медиҳам».
EXO.2.9	Зан кӯдакро гирифта, шир дод ва 
EXO.2.10	пас аз он ки писарча калон шуд, ӯро ба назди духтари фиръавн овард. Кӯдак барои шоҳдухтар ба ҷойи писар шуд. Вақти номгузорӣ шоҳдухтар гуфт: «Азбаски кӯдакро аз об баровардам, номашро Мӯсо мемонам».
EXO.2.11	Солҳо гузаштанду Мӯсо ба воя расид. Рӯзе ӯ назди ҳамқавмонаш рафту меҳнати маҷбурии онҳоро мушоҳида кард. Мӯсо дар он ҷо дид, ки як нафар мисрӣ марди исроилиро мезанад. 
EXO.2.12	Ӯ ба гирду атроф нигариста дид, ки касе нест. Баъд мисриро кушту ҷасадашро дар зери қум пинҳон кард.
EXO.2.13	Рӯзи дигар Мӯсо баргашта дид, ки ду марди исроилӣ байни ҳамдигар ҷанҷол мекунанд. Мӯсо аз шахси айбдор пурсид, ки чаро ҳамқавми худашро мезанад.
EXO.2.14	Вале ӯ ҷавоб дод: «Кӣ туро бар мо раису довар мондааст?! Ё мехоҳӣ, ки маро ҳам мисли он мисрии дирӯза бикушӣ?!»
EXO.2.14	Мӯсо тарсида фикр кард, ки ҳама аз кори кардааш бохабар шудаанд. 
EXO.2.15	Фиръавн дар бораи ин ҳодиса шунида, хост, ки Мӯсоро ба қатл расонад. Вале Мӯсо аз дасти шоҳ ба сарзамини Мидён гурехт. Вақте ки ӯ ба Мидён омада расид, назди чоҳе нишаст. 
EXO.2.16	Ҳамон вақт ҳафт духтари коҳини Мидён барои об додани рамаи падарашон омада, об кашида, сатилҳоро пур намуданд. 
EXO.2.17	Вале чӯпонон омада, духтаронро ронданд. Мӯсо бошад, бархоста, духтаронро ҳимоя карду рамаи онҳоро об дод. 
EXO.2.18	Ҳангоме ки духтарон назди падарашон Йитрӯ баргаштанд, падар аз онҳо пурсид, ки чаро имрӯз аз сари чоҳ зуд омаданд.
EXO.2.19	Духтарон ҷавоб доданд, ки ким-кадом мисрӣ онҳоро аз дасти чӯпонон халос кард ва ҳатто барояшон об кашида, рамаро об дод.
EXO.2.20	«Канӣ вай? Чаро ӯро ҳамроҳи худ наовардед? Ӯро даъват кунед, бигзор меҳмони мо шавад», — гуфт Йитрӯ ба духтарони худ.
EXO.2.21	Мӯсо розӣ шуд, ки дар хонаи Йитрӯ зиндагӣ кунад. Пас аз чанд вақт ӯ духтараш — Сифӯраро ба Мӯсо ба занӣ дод. 
EXO.2.22	Сифӯра писар таваллуд кард. Мӯсо ба худ гуфт, ки ман дар замини бегона ғариб шудам ва аз ин сабаб номи фарзандамро Ҷершӯм, яъне «ғариб» мегузорам.
EXO.2.23	Пас аз солҳои зиёд шоҳи Миср вафот кард. Халқи Исроил аз кори маҷбурӣ нолаю фарёд карданд ва оҳашон ба Худо расид. 
EXO.2.24	Худо нолаи исроилиёнро шунида, аҳду паймони худро бо аҷдодонашон Иброҳиму Исҳоқу Яъқуб ба хотир овард. 
EXO.2.25	Ӯ ба халқи Исроил нигоҳ карда, ба онҳо ғамхорӣ намуд.
EXO.3.1	Рӯзе Мӯсо рамаи падарарӯси худ — Йитрӯ, коҳини Мидёнро мечаронид. Ӯ молро ба охири биёбон бурда, ба кӯҳи вохӯрӣ бо Худо — кӯҳи Сино расид. 
EXO.3.2	Баногоҳ фариштаи Худованд аз миёни шӯълаҳои оташе, ки аз як бутта мебаромад, ба вай зоҳир шуд. Мӯсо бо ҳаяҷон дид, ки дар алангаи оташ бутта намесӯзад.
EXO.3.3	«Канӣ рафта, ҳодисаи аҷоибро бинам, ки чаро бутта намесӯзад», — гуфт Мӯсо.
EXO.3.4	Чун Худованд дид, ки Мӯсо барои дидан меояд, аз байни бутта ба ӯ садо кард: «Мӯсо! Эй Мӯсо!»
EXO.3.4	«Лаббай!» — посух дод Мӯсо.
EXO.3.5	«Наздик нашав, пойафзолатро каш, зеро ҷойи истодаат муқаддас аст. 
EXO.3.6	Ман Худои падарат, Худои Иброҳиму Исҳоқу Яъқуб ҳастам», — гуфт Худо.
EXO.3.6	Инро шунида, Мӯсо аз нигоҳ кардан ба Худо тарсид ва рӯяшро пӯшонд.
EXO.3.7	Худованд гапашро давом дод: «Азоби халқамро дар Миср дида, ба назар гирифтам. Нолаи онҳоро аз дасти сардоронашон шунидам ва ғуссаашонро медонам. 
EXO.3.8	Ман омадаам, ки онҳоро аз дасти мисриён халос намуда, аз он ҷо ба замини некӯ ва кушод, замини серҳосиле, ки дар он ҷо ширу асал ҷорист, барам. Ин замини халқҳои канъонӣ, ҳиттӣ, амӯрӣ, фариззӣ, ҳиввӣ ва ябусӣ аст. 
EXO.3.9	Акнун ба Ман доду фарёди халқи Исроил расидааст. Зулмеро, ки мисриён мекунанд, мебинам. 
EXO.3.10	Инак, Ман туро ба назди фиръавн мефиристам. Рафта, халқи Ман — халқи Исроилро аз Миср барор».
EXO.3.11	Мӯсо гуфт: «Охир ман худам кӣ ҳастам, ки назди фиръавн рафта, исроилиёнро аз Миср барорам?»
EXO.3.12	Худо ҷавоб дод: «Ман ҳамроҳат мешавам. Пас аз он ки мардумро аз Миср мебарорӣ, дар ин кӯҳ ба Ман ибодат карданатон аломати он мешавад, ки Ман туро фиристодаам».
EXO.3.13	Лекин Мӯсо боз гуфт: «Хайр, фарз кардем, ки ман ба назди халқи Исроил омада, мегӯям, ки Худои аҷдодонатон маро наздатон фиристод. Онҳо мепурсанд, ки номаш чист? Баъд ман ба онҳо чӣ гӯям?»
EXO.3.14	Худо ба Мӯсо ҷавоб дод: «Ҳастам, он ки Ҳастам!
EXO.3.15	Боз Худо ба Мӯсо гуфт: «Ба исроилиён гӯй, ки Худованд-Худои
EXO.3.16	Рафта, пирони Исроилро ҷамъ намуда, гӯй: „Худованд-Худои аҷдодонатон — Иброҳиму Исҳоқу Яъқуб ба ман зоҳир шуд. Ӯ гуфт, ки муносибати мисриёнро нисбати шумо дида, ба назар гирифт. 
EXO.3.17	Ӯ инчунин ваъда дод, ки шуморо аз азоби Миср ба замини канъониён, ҳиттиён, амӯриён, фариззиён, ҳиввиён ва ябусиён, ки дар он ширу асал ҷорист, мебарад“. 
EXO.3.18	Пирони Исроил гапи туро гӯш мекунанд ва ту бо онҳо ба назди шоҳи Миср рафта, мегӯед: „Худованд-Худои исроилиён ба мо зоҳир шудааст“. Аз ӯ иҷозат пурсед, ки халқи Исроил серӯза ба биёбон раванд, то ба Ман қурбонӣ кунанд. 
EXO.3.19	Лекин медонам, ки то фиръавн маҷбур нашавад, ба шумо иҷозати рафтан намедиҳад. 
EXO.3.20	Дастамро бардошта, бо корҳои ғайриоддӣ, ки дар байнашон ба амал меорам, Мисрро мезанам. Баъди ин шоҳ шуморо ҷавоб медиҳад. 
EXO.3.21	Ман мисриёнро хайрхоҳатон мегардонам ва шумо аз Миср бо дасти холӣ намебароед. 
EXO.3.22	Бигзор ҳар зани исроилӣ аз занҳои мисрӣ, хоҳ ҳамсояаш, хоҳ меҳмони ҳамсояаш ҷавоҳироти нуқрагину тиллоӣ, инчунин либос пурсад. Сипас бо он писарону духтаронатонро ороиш диҳед. Бо ҳамин роҳ чизу чораи мисриёнро мегиред».
EXO.4.1	Мӯсо ба Худо ҷавоб дод: «Агар пирони Исроил ба ман бовар накарда, гӯш надиҳанд ва „Худованд ба ту зоҳир нашудааст“ гӯянд, ман чӣ кор кунам?»
EXO.4.2	Худованд пурсид: «Ин чӣ дар дастат?»
EXO.4.2	«Асо», — гуфт Мӯсо.
EXO.4.3	Худованд фармон дод, ки Мӯсо асояшро ба замин партояд. Вақте ки Мӯсо асояшро ба замин партофт, асо ба мор табдил ёфт. Мӯсо аз ин тарсида гурехт.
EXO.4.4	Он гоҳ Худованд гуфт: «Дастатро дароз карда аз думи мор гир».
EXO.4.4	Мӯсо дасташро дароз карда морро гирифт. Мор дар дасти Мӯсо боз ба асо табдил ёфт.
EXO.4.5	«Бо дидани ҳамин кор онҳо бовар мекунанд, ки Худованд-Худои аҷдодонашон — Иброҳиму Исҳоқу Яъқуб ба ту зоҳир шудааст, — гуфт Худованд. 
EXO.4.6	— Акнун дастатро ба даруни ҷомаат гузор».
EXO.4.6	Мӯсо дасташро ба даруни ҷомааш гузошт ва вақте ки дасташро баровард, он аз бемории пӯст мисли барф сафед шуда буд.
EXO.4.7	«Дастатро боз ба даруни ҷомаат гузор», — гуфт Худованд.
EXO.4.7	Мӯсо боз дасташро ба таги ҷомааш гузошта, баровард, ки он ҳамранги дигар аъзои баданаш солим шуда буд.
EXO.4.8	Худованд гуфт: «Агар онҳо ба туву ба мӯъҷизаи аввал бовар накунанд, ба мӯъҷизаи дуюм бовар хоҳанд кард. 
EXO.4.9	Агар ба ҳар дуи мӯъҷизаҳо бовар накунанд ва ба гапат гӯш надиҳанд, аз дарёи Нил об гирифта, ба замин рез. Оби аз дарё гирифта ба хун мубаддал мегардад».
EXO.4.10	Лекин Мӯсо ҷавоб дод: «Эй Худованд! Ман шахси сухандон нестам, пеш аз он ки Ту бо ман гап задӣ, чунин набудам ва ҳозир ҳам сухандон нестам. Охир забонам мегирад ва чӣ гуфтанамро намедонам».
EXO.4.11	Худованд гуфт: «Кӣ ба инсон забон дод? Ё кӣ одамро кару гунг ва бинову нобино мекунад? Магар аз дастони Ман ин корҳо намеояд? 
EXO.4.12	Рав акнун! Ман — Худованд барои гап задан ба ту ёрӣ расонида, чӣ гуфтанро ёд медиҳам».
EXO.4.13	«Худовандо, илтимос, ба ҷойи ман ягон каси дигарро фиристон», — ҷавоб дод Мӯсо.
EXO.4.14	Хашми Худованд бар Мӯсо аланга зад: «Бародарат — Ҳоруни левизода чӣ? Ман медонам, ки ӯ хуб сухан меронад. Вай аллакай ба пешвозат баромадааст, туро дида хурсанд мешавад. 
EXO.4.15	Гапатро ба Ҳорун гӯй, ӯ ба ҷойи ту гап мезанад. Ман барои гап задан ба ҳар дуятон ёрӣ дода, чӣ кор карданро нишон медиҳам. 
EXO.4.16	Ҳорун мисли забони ту ба ҷойи ту бо халқ сӯҳбат мекунад. Ту бошӣ, мисли Худо чӣ гуфтанро ба ӯ мерасонӣ. 
EXO.4.17	Ин асоро бо худ бигир, ки ба воситаи он мӯъҷизаҳо нишон медиҳӣ».
EXO.4.18	Мӯсо назди падарарӯсаш — Йитрӯ омада, гуфт: «Иҷозат диҳед, ки ба Миср назди хешовандонам баргашта, бинам, ки оё онҳо зинда ҳастанд ё не».
EXO.4.18	«Роҳи сафед, рав», — ҷавоб дод Йитрӯ.
EXO.4.19	Дар замини Мидён Худованд ба Мӯсо гуфт, ки ба Миср баргардад, зеро, онҳое, ки қасди куштанаш доштанд, мурдаанд. 
EXO.4.20	Мӯсо зану писаронашро ба хар савор карда, асои Худоро ба даст гирифта, ба сафари Миср баромад.
EXO.4.21	Худованд боз ба Мӯсо гуфт: «Ҳангоме ки ба Миср бармегардӣ, ҳамаи мӯъҷизаҳои ба ту додаамро дар пеши чашми фиръавн ба амал биёр. Аммо Ман фиръавнро ба якравӣ водор мекунам ва ӯ мардумро ҷавоб нахоҳад дод». 
EXO.4.22	Сипас Худованд ба Мӯсо ин паёмро барои фиръавн дод: «Ман Худованд ба ту мегӯям, ки халқи Исроил нахустписари Ман аст. 
EXO.4.23	Ба ту гуфтам, ки халқамро барои ибодати Ман ҷавоб деҳ, лекин фармонамро рад кардӣ. Акнун Ман нахустписаратро мекушам».
EXO.4.24	Дар роҳ ҳангоми шабгузаронӣ Худованд ногаҳон Мӯсоро вохӯрду ӯро куштан хост. 
EXO.4.25	Лекин Сифӯра — зани Мӯсо санги тезро гирифта, писарашро хатна кард ва пӯстро ба пойи шавҳараш расонд. Баъд гуфт, ки акнун барои ман домоди хунӣ шудӣ. 
EXO.4.26	Сипас Худованд аз куштани Мӯсо даст кашид. Сифӯра бо сабаби хатна гуфта буд, ки барои ман домоди хунӣ шудӣ.
EXO.4.27	Ҳамзамон Худованд ба Ҳорун гуфт: «Ба пешвози Мӯсо ба биёбон рав».
EXO.4.27	Ҳорун ба пешвози Мӯсо ба кӯҳи вохӯрӣ бо Худо — кӯҳи Сино омада, Мӯсоро бӯсид. 
EXO.4.28	Мӯсо ҳама гапи Худованд ва мӯъҷизаҳои фармудаашро нақл кард. 
EXO.4.29	Бародарон якҷоя ба Миср баргашта, пирони халқи Исроилро ҷамъ намуданд. 
EXO.4.30	Сипас Ҳорун гапи Худовандро, ки ба Мӯсо гуфта буд, ба онҳо нақл кард. Мӯсо дар наздашон мӯъҷизаҳо нишон дод ва 
EXO.4.31	онҳо бовар карданд. Чун мардуми Исроил фаҳмиданд, ки Худованд ба онҳо аҳамият дода, мусибаташонро дидааст, саҷда карда, Ӯро парастиш намуданд.
EXO.5.1	Баъди ин Мӯсову Ҳорун ба назди подшоҳи Миср рафта, гуфтанд: «Худованд-Худои Исроил мегӯяд, ки халқамро ҷавоб деҳ, ки дар биёбон бароям ид барпо кунанд».
EXO.5.2	«Худованд кист? Барои чӣ гапашро гӯш кунам? Худои шуморо намешиносам ва исроилиёнро ҷавоб намедиҳам?» — посух дод фиръавн.
EXO.5.3	Мӯсову Ҳорун боз ба гап даромаданд: «Худои исроилиён ба мо зоҳир шуд. Моро серӯза ҷавоб деҳ, ки ба биёбон рафта, ба Худованд-Худоямон қурбонӣ кунем, вагарна Ӯ моро бо бемории марговар ё шамшер ҷазо медиҳад».
EXO.5.4	Фиръавн гуфт: «Эй Мӯсову Ҳорун! Чаро шумо мардумро аз корашон бозмедоред? Аз пайи коратон шавед! — 
EXO.5.5	ва илова намуд: — Халқатон сершумор шудаасту шумо намехоҳед, ки онҳо кор кунанд!»
EXO.5.6	Худи ҳамон рӯз подшоҳ ба сардорони мисрӣ ва назоратчиёни исроилӣ амр дод: 
EXO.5.7	«Минбаъд ба ин халқ барои хиштрезӣ коҳ надиҳед. Бигзор худашон рафта коҳ ҷамъ кунанд. 
EXO.5.8	Лекин миқдори пештараи хиштро талаб намуда, ҳаҷмашро кам накунед. Онҳо танбал ҳастанд ва барои ҳамин дод зада мегӯянд, ки рафта, ба Худоямон қурбонӣ кунем. 
EXO.5.9	Корашонро зиёд кунед! Бигзор меҳнат карда, ба суханони дурӯғ диққат надиҳанд».
EXO.5.10	Сардорон ва назоратчиён баромада, ба халқ эълон карданд: «Подшоҳ мегӯяд, ки дигар ба шумо коҳ намедиҳад. 
EXO.5.11	Худатон аз куҷое ки ёбед, гиред, лекин аз миқдори пештараи хишт чизе кам намешавад». 
EXO.5.12	Сипас мардум дар замини Миср паҳн шуда, ба ҷойи коҳ хасу хошок ҷамъ карданд. 
EXO.5.13	Сардорон онҳоро маҷбур карда мегуфтанд: «Чи хеле ки дар вақташ коҳ доштед, андозаи корро ҳар рӯз ҳамон қадар иҷро кунед». 
EXO.5.14	Боз онҳо назоратчиёнеро, ки аз байни халқи Исроил интихоб намуда буданд, зада, мегуфтанд: «Барои чӣ дирӯзу имрӯз миқдори муқарраршудаи хиштро мисли пешина иҷро накардед?!»
EXO.5.15	Назоратчиёни исроилӣ ба подшоҳ шикоят бурда, гуфтанд: «Чаро бо ғуломони худ чунин рафтор менамоед? 
EXO.5.16	Сардорони шумо ба мо коҳ намедиҳанд, вале мегӯянд, ки хишт резед. Моро мезананд, лекин мо айбдор нестем, баръакс ҳамааш айби халқи шумо аст».
EXO.5.17	Фиръавн ҷавоб дод: «Шумо танбал ҳастед, танбал! Барои ҳамин мегӯед, ки рафта, ба Худованд қурбонӣ кунем. 
EXO.5.18	Аз пайи коратон шавед! Ба шумо коҳ нахоҳанд дод, лекин миқдори муқарраршудаи хиштро резед».
EXO.5.19	Назоратчиёни Исроил ин гапро шунида, фаҳмиданд, ки ба сарашон мусибат омадааст. 
EXO.5.20	Онҳо аз назди фиръавн баромада, бо Мӯсову Ҳорун вохӯрданд, ки онҳоро интизор меистоданд. 
EXO.5.21	Баъд ба онҳо гуфтанд: «Бигзор Худованд ин коратонро дида, шуморо ҷазо диҳад. Чунки моро дар чашми фиръавну мансабдоронаш нафратангез гардонида, барои куштанамон ба онҳо баҳона додед».
EXO.5.22	Мӯсо аз назди онҳо рафта, ба Худованд муроҷиат намуд: «Худовандо, чаро халқро гирифтори бадбахтӣ кардӣ? Барои чӣ маро фиристодӣ? 
EXO.5.23	Аз рӯзе, ки ба назди фиръавн рафта, аз номат гап задам, ӯ бо мардум муносибаташро боз ҳам бадтар кард. Ту бошӣ, онҳоро то ҳол халос накардаӣ!»
EXO.6.1	Худованд ҷавоб дод: «Акнун мебинӣ, ки бо фиръавн чӣ кор мекунам! Бо қудрати Худ ӯро маҷбур мекунам, ки исроилиёнро на фақат ҷавоб диҳад, балки ҳатто аз мамлакаташ ронад! — 
EXO.6.2	ва боз гапашро давом дод: — Ман Худованд ҳастам. 
EXO.6.3	Ман ба Иброҳиму Исҳоқу Яъқуб ҳамчун Худои қодиру тавоно ошкор шудам, вале Худамро бо номам, яъне „Худованд“ зоҳир накардам. 
EXO.6.4	Онҳо дар сарзамини Канъон ҳамчун ғариб зиндагӣ мекарданд. Лекин Ман бо онҳо аҳду паймон бастам, ки соҳиби он замин мешаванд. 
EXO.6.5	Акнун исроилиён ғуломи мисриён ҳастанд ва Ман нолаашонро шунидаму аҳдамро ба ёд овардам. 
EXO.6.6	Инак, ба исроилиён гӯй, ки Ман Худованд ҳастам ва онҳоро аз зулми мисриён озод мекунам. Ман мисриёнро ҷазоҳои сахт дода, сипас бо бозуи боқувватам халқи Исроилро наҷот медиҳам. 
EXO.6.7	Шуморо чун халқи Худ қабул хоҳам кард ва бароятон Худо хоҳам буд. Ҳамон вақт мефаҳмед, ки Ман Худованд-Худои шумоям, ки шуморо аз зулми мисриён наҷот додаам. 
EXO.6.8	Ман шуморо ба замине мебарам, ки „ба Иброҳиму Исҳоқу Яъқуб медиҳам“, — гуфта, қасам хӯрда будам. Онро ҳамчун мерос ба шумо медиҳам. Ман Худовандам».
EXO.6.9	Мӯсо ин пайғоми Худовандро ба мардум расонд, вале бо сабаби дилшикастагию кори вазнин онҳо гапи Мӯсоро гӯш накарданд.
EXO.6.10	Баъд Худованд ба Мӯсо гуфт: 
EXO.6.11	«Рафта, ба подшоҳи Миср гӯй, ки исроилиёнро аз мамлакати худ ҷавоб диҳад».
EXO.6.12	Мӯсо ба Худованд гуфт: «Агар исроилиён маро гӯш накунанд, фиръавн чӣ хел гӯш мекунад?! Охир ман хуб гап зада наметавонам-ку!»
EXO.6.13	Лекин Худованд бо Мӯсову Ҳорун сӯҳбат намуда, фармон дод, ки онҳо ба назди халқи Исроилу шоҳи Миср рафта, мардумро аз замини Миср бароранд.
EXO.6.14	Инҳо аҷдодони баъзе қабилаҳо буданд:
EXO.6.14	Реубен, ки нахустзодаи Яъқуб буд, чор писар дошт. Онҳо Ҳанӯх, Фаллу ва Ҳесрӯну Кармӣ ном доштанд. Номи қавмҳои қабилаи Реубен аз онҳо гирифта шудааст.
EXO.6.15	Писарони Шимъӯн — Ямуил, Ёмин, Ӯҳад, Ёкин ва Сӯҳару Шоул ном доштанд. Шоул писари зани канъонӣ буд. Номи қавмҳои қабилаи Шимъӯн аз онҳо гирифта шудааст.
EXO.6.16	Левӣ яксаду сию ҳафт сол умр дидааст. Инҳо писарони Левӣ ва наслҳояшон ҳастанд. Номҳои писарони Левӣ Ҷершӯн, Қаҳот ва Марорӣ буданд.
EXO.6.17	Ҷершӯн ду писар бо номи Либнӣ ва Шимъӣ дошт, ки номи хонаводаҳои қавми Ҷершӯн аз онҳо гирифта шудааст.
EXO.6.18	Қаҳот яксаду сию се сол зиндагӣ кардааст. Писарони Қаҳот Амром, Йисҳор, Ҳебрӯн ва Узиил буданд.
EXO.6.19	Писарони Марорӣ Маҳлӣ ва Мушӣ ном доштанд.
EXO.6.19	Инҳо қавму хонаводаҳои қабилаи Левӣ буданд.
EXO.6.20	Амром бо аммаи худ Юкобад оиладор шуду аз онҳо ду писар — Ҳоруну Мӯсо ба дунё омаданд. Амром яксаду сию ҳафт сол зиндагӣ кардааст.
EXO.6.21	Писарони Йисҳор — Қӯраҳ, Нофаҷ ва Зикрӣ буданд.
EXO.6.22	Писарони Узиил — Мишоил, Элсофон ва Ситрӣ буданд.
EXO.6.23	Ҳорун Элишобаъро, ки духтари Аминодобу хоҳари Наҳшӯн буд, ба занӣ гирифт. Занаш Нодобу Абиҳу ва Элъозору Итоморро таваллуд кард.
EXO.6.24	Қӯраҳ се писар дошт, ки Ассир, Элқоно ва Абиософ ном доштанд. Номи хонаводаҳои Қӯраҳ аз онҳо гирифта шудааст.
EXO.6.25	Элъозори писари Ҳорун яке аз духтарони Футиилро ба занӣ гирифт. Ҳамсараш Финҳосро ба дунё овард.
EXO.6.25	Ҳамин мардҳо аҷдодони қабилаи Левӣ буданд ва номи қавмҳо аз номи онҳо гирифта шудааст.
EXO.6.26	Мӯсову Ҳорун нафароне буданд, ки Худованд ба онҳо амр дода буд, ки исроилиёнро қабила ба қабила аз Миср бароранд. 
EXO.6.27	Ҳаминҳо буданд, ки барои берун баровардани исроилиён бо подшоҳи Миср гуфтугӯ карданд.
EXO.6.28	Худованд дар Миср ба Мӯсо гуфт: 
EXO.6.29	«Ман Худованд ҳастам. Ҳамаи суханонеро, ки ба ту мегӯям, ба фиръавн расон».
EXO.6.30	«Охир ман хуб гап зада наметавонам, фиръавн маро чӣ гуна гӯш мекунад?» — пурсид Мӯсо.
EXO.7.1	Лекин Худованд ба Мӯсо ҷавоб дод: «Гӯш бикун! Туро дар пеши шоҳ мисли Худо нишон медиҳам ва бародарат — Ҳорун мисли пайғамбар ба ҷойи ту гап мезанад. 
EXO.7.2	Ту ба Ҳорун ҳама чизи мефармудагиамро расон ва бародарат — Ҳорун ба фиръавн гӯяд, ки халқи Исроилро аз сарзамини худ ҷавоб диҳад. 
EXO.7.3	Лекин Ман фиръавнро ба якравӣ водор мекунам ва ҳарчанд дар Миср мӯъҷизаву аломот офарам ҳам, 
EXO.7.4	вай ба шумо гӯш нахоҳад дод. Ман Мисрро бо балоҳои сахт ҷазо дода, қабила ба қабила халқамро, яъне исроилиёнро аз ин замин мебарорам. 
EXO.7.5	Вақте ки бо дастони пурқудрати Худ исроилиёнро аз Миср мебарорам, мисриён мефаҳманд, ки Ман Худованд ҳастам».
EXO.7.6	Мӯсову Ҳорун фармони Худовандро айнан иҷро намуданд. 
EXO.7.7	Дар вақти бо фиръавн гап заданашон Мӯсо ҳаштодсола ва Ҳорун ҳаштоду сесола буд.
EXO.7.8	Худованд ба Мӯсову Ҳорун гуфт: 
EXO.7.9	«Агар фиръавн гӯяд, ки мӯъҷиза нишон диҳед, ба Ҳорун гӯй, ки асояшро гирифта, дар пеши назари фиръавн ба замин партояд. Асо ба мор табдил мегардад».
EXO.7.10	Бародарон ба назди фиръавн омада, фармони Худовандро иҷро намуданд. Ҳорун асояшро ба пеши подшоҳу мансабдоронаш партофту он ба мор табдил ёфт. 
EXO.7.11	Фиръавн бошад афсунгарону хирадмандонро ҷеғ зад ва онҳо ҳам бо ҷодугарӣ чунин мӯъҷизаро ба амал оварданд. 
EXO.7.12	Ҳар якеашон асояшонро ба замин партофтанду он ба мор мубаддал шуд. Лекин асои Ҳорун асоҳои онҳоро хӯрд. 
EXO.7.13	Бо вуҷуди ин фиръавн якравӣ кард. Чи хеле ки Худованд гуфта буд, ӯ гапи Мӯсову Ҳорунро гӯш накард.
EXO.7.14	Пас аз ин Худованд ба Мӯсо гуфт: «Фиръавн якравӣ карда истодааст ва халқро ҷавоб додан намехоҳад. 
EXO.7.15	Саҳар, вақте ки шоҳи Миср ба лаби дарёи Нил меравад, ту ба он ҷо рафта, омаданашро интизор шав. Асоеро, ки ба мор табдил шуда буд, ҳамроҳат гир. 
EXO.7.16	Ба ӯ расон, ки Худованд-Худои исроилиён маро фиристод, то ба ту гӯям, ки халқашро ҷавоб диҳӣ, ки онҳо дар биёбон ба Худованд ибодат кунанд. Лекин то ҳол Ӯро гӯш накардаӣ. 
EXO.7.17	Худованд мегӯяд, ки акнун аз рӯйи корҳое, ки ба амал меорад, Ӯро мешиносӣ. Бубин, асои дастамро ба оби дарёи Нил мезанам ва об ба хун табдил меёбад. 
EXO.7.18	Моҳиён мурда, дарё бӯй мегирад ва мисриён оби Нилро нӯшида наметавонанд».
EXO.7.19	Худованд боз ба Мӯсо фармуд: «Ба Ҳорун гӯй, ки асояшро гирифта, дасташро ба обҳои мисриён, ба дарёю ҷӯйборон, кӯлҳо ва ҳар як обанбор дароз кунад. Об ба хун табдил меёбад. Дар саросари замини Миср, ҳатто дар зарфҳои чӯбину сангин хун хоҳад буд».
EXO.7.20	Мӯсову Ҳорун фармони Худовандро иҷро намуданд. Ҳорун асоро бардошта, дар пеши чашми фиръавну мансабдоронаш ба оби дарё зад. Ҳамон лаҳза тамоми оби дарё ба хун табдил ёфт. 
EXO.7.21	Моҳиёни дарё мурданду дарё чунон бадбӯй шуд, ки мисриён аз он нӯшида натавонистанд. Саросари замини Миср олудаи хун буд. 
EXO.7.22	Лекин афсунгарони мисрӣ ҳам бо амали ҷодугаронаи худ чунин мӯъҷиза ба амал оварданд. Инро дида подшоҳ якравӣ кард. Аз рӯйи пешгӯйии Худованд ӯ Мӯсову Ҳорунро гӯш накард. 
EXO.7.23	Шоҳи Миср тоб хӯрда, ба хонааш рафт ва аз ин мӯъҷиза ҳатто парво накард. 
EXO.7.24	Азбаски мисриён аз дарё нӯшида натавонистанд, дар назди дарёи Нил барои ёфтани сарчашмаи дигари об заминро кофтан гирифтанд.
EXO.7.25	Аз лаҳзае ки Худованд оби Нилро ба хун табдил дод, ҳафт рӯз гузашт.
EXO.8.1	Худованд ба Мӯсо гуфт: «Назди фиръавн рав ва ба ӯ расон, ки Худованд мегӯяд: „Халқамро барои ибодати Ман ҷавоб деҳ. 
EXO.8.2	Агар розӣ нашавӣ, ба тамоми гӯшаҳои мамлакатат қурбоққаҳоро меорам. 
EXO.8.3	Дарё пури қурбоққаҳо мешавад. Қурбоққаҳо баромада, ба қасрат, хонаи хобат, бистарат, ба хонаи ғуломону халқат, ба танӯру лаганҳоят медароянд. 
EXO.8.4	Ба худат, халқат ва тамоми мансабдоронат меҷаҳанд“».
EXO.8.5	Худованд ба Мӯсо гуфт: «Ба Ҳорун гӯй, ки асояшро ба дарёю ҷӯйборон ва кӯлҳо дароз намуда, қурбоққаҳоро ба замини Миср барорад».
EXO.8.6	Ҳорун дасташро ба обҳои Миср дароз намуду аз он ҷо қурбоққаҳо баромада, заминро пур карданд. 
EXO.8.7	Лекин афсунгарон низ бо қувваи ҷодугарӣ чунин мӯъҷизаро ба амал оварда, ба замини Миср қурбоққаҳоро оварданд.
EXO.8.8	Подшоҳ Мӯсову Ҳорунро наздаш ҷеғ зада, гуфт: «Ба Худованд дуо гӯед, ки ману халқамро аз қурбоққаҳо раҳо кунад. Баъд ман исроилиёнро ҷавоб медиҳам, ки ба Ӯ қурбонӣ кунанд».
EXO.8.9	Мӯсо ба подшоҳ гуфт: «Худат аниқашро гӯй, кай барои туву мансабдоронат ва халқат дуо кунам, ки қурбоққаҳо аз туву хонаҳоят нест шуда, танҳо дар Нил боқӣ монанд?»
EXO.8.10	«Пагоҳ», — ҷавоб дод шоҳ.
EXO.8.10	«Аз рӯйи гапи ту мешавад. Баъд мефаҳмӣ, ки ба монанди Худованд-Худои мо худое нест. 
EXO.8.11	Қурбоққаҳо аз ту ва хонаҳоят, аз мансабдоронату халқат дур шуда, танҳо дар дарё боқӣ хоҳанд монд».
EXO.8.12	Пас аз он ки Мӯсову Ҳорун аз назди шоҳ рафтанд, Мӯсо аз Худованд илтиҷо кард, ки қурбоққаҳои ба сари фиръавн овардаашро гирад. 
EXO.8.13	Худованд хоҳиши Мӯсоро ба ҷой овард ва қурбоққаҳо дар хонаҳо, ҳавлию саҳроҳо мурданд. 
EXO.8.14	Онҳоро тӯда-тӯда бардоштанду заминро бӯйи бад фаро гирифт. 
EXO.8.15	Лекин чун шоҳ дид, ки вазъият сабуктар шуд, якравӣ карда, боз гапи Мӯсову Ҳорунро гӯш накард. Инро Худованд пешгӯйӣ карда буд.
EXO.8.16	Худованд ба Мӯсо гуфт: «Ба Ҳорун гӯй, ки асояшро бардошта, ба хоки замин занад. Дар саросари Миср хок ба пашшаҳо мубаддал мегардад».
EXO.8.17	Онҳо чунин карданд. Ҳорун дасташро бо асо дароз намуда, ба хоки замин зад. Хок дар саросари Миср ба пашшаҳо мубаддал шуд ва онҳо бар одамону ҳайвонот парвоз карданд. 
EXO.8.18	Афсунгарон низ кӯшиш намуданд, ки бо роҳи ҷодугарӣ пашшаҳоро ба вуҷуд биёранд, лекин натавонистанд. Пашшаҳо ҳама ҷойро пӯшониданд.
EXO.8.19	Пас аз он афсунгарон ба фиръавн гуфтанд, ки ин кори Худо аст. Лекин фиръавн якравӣ карду чи хеле ки Худованд гуфта буд, ӯ ба онҳо гӯш накард.
EXO.8.20	Худованд ба Мӯсо гуфт: «Субҳи барвақт бархез ва ҳангоме ки фиръавн ба лаби дарё меравад, наздаш рафта гӯй, ки Худованд чунин мегӯяд: „Халқамро озод намо, ки ба Ман ибодат кунанд. 
EXO.8.21	Агар халқи Маро озод накунӣ, ба худату мансабдоронат, ба халқу хонаҳоят магасҳои гуногунро мефиристам. Хонаҳои мисриён ва сарзаминашон аз магас пур мешавад. 
EXO.8.22	Лекин ин дафъа ноҳияи Ҷӯшанро, ки халқи Ман дар он ҷо зиндагӣ мекунад, ҷудо мекунам ва дар он ҷо магас нахоҳад буд. Ҳамин тавр мефаҳмӣ, ки Ман-Худованд, дар сарзамини ту ҳастам. 
EXO.8.23	Ман байни халқи Худаму халқи ту фарқ мегузорам. Ин аломат фардо ба вуқӯъ меояд“».
EXO.8.24	Худованд гуфтаашро ба амал овард. Магасҳои зиёде ба хонаи фиръавну мансабдоронаш парида омаданд. Бо сабаби магасҳо замин ба коми нобудӣ рафт.
EXO.8.25	Инро дида фиръавн Мӯсову Ҳорунро ҷеғ зада гуфт: «Равед, вале фақат дар Миср ба Худои худ қурбонӣ кунед!»
EXO.8.26	«Ин кори номумкин аст, — гуфт Мӯсо. — Ҳадяҳое, ки ба Худованд қурбонӣ мекунем, ба назари мисриён ҳаром метобад. Агар дар ин ҷо қурбонӣ кунем, оё онҳо моро сангсор намекунанд?! 
EXO.8.27	Мо бояд, чӣ тавре ки Худованд-Худои мо фармуда буд, ба биёбон серӯза сафар карда, ба Ӯ қурбонӣ кунем».
EXO.8.28	«Хуб, шуморо ҷавоб медиҳам, ки ба биёбон рафта, ба Худованд-Худоятон қурбонӣ кунед. Вале дур наравед ва барои ман низ дуо гӯед», — ҷавоб дод шоҳ.
EXO.8.29	«Ҳамон даме ки аз пеши ту мебароям, ба Худованд дуо мекунам. Пагоҳ магасҳо аз туву мансабдоронат ва аз халқат дур мешаванд. Лекин фиребро бас намуда, барои қурбонӣ кардан пеши роҳи мардумро надор», — гуфт Мӯсо.
EXO.8.30	Мӯсо аз назди подшоҳ баромада, ба Худованд дуо гуфт. 
EXO.8.31	Худованд хоҳиши Мӯсоро иҷро намуда, магасҳои гуногунро аз фиръавну мансабдоронаш ва халқ дур кард. Ягонто ҳам магас намонд. 
EXO.8.32	Лекин ин дафъа ҳам фиръавн якравӣ карда, исроилиёнро ҷавоб надод.
EXO.9.1	Худованд ба Мӯсо гуфт, ки ба фиръавн расонад, ки «Ман Худованд-Худои исроилиён ба ту фармон медиҳам, ки мардумро ҷавоб деҳ, то ки ба Ман ибодат кунанд. 
EXO.9.2	Агар фармонро рад карда, онҳоро нигоҳ доштан гирӣ, 
EXO.9.3	Ман-Худованд ба чорвоят — аспон, хару шутурон, говон, бузу гӯсфандон фалокати бузург мефиристам. 
EXO.9.4	Дар ин вақт ҳам Ман байни чорвои мисриёну исроилиён фарқ мегузорам ва аз моли халқи Исроил ҳатто ягон адад намемирад. 
EXO.9.5	Ман вақташро аниқ кардаам, ки ин мӯъҷизаро фардо дар Миср ба амал меорам».
EXO.9.6	Рӯзи дигар Худованд гуфтаашро иҷро карду тамоми чорвои мисриён ҳалок шуд. Вале аз чорвои исроилиён ягон ҷонвар намурд. 
EXO.9.7	Фиръавн одам фиристода фаҳмид, ки чорвои халқи Исроил талаф нашудааст. Бо вуҷуди ин шоҳ якравӣ карда, мардумро ҷавоб надод.
EXO.9.8	Худованд ба Мӯсову Ҳорун гуфт: «Муштҳоятонро аз хокистари оташдон пур кунед. Бигзор Мӯсо дар пеши чашми фиръавн онро ба осмон ҳаво диҳад. 
EXO.9.9	Хокистар дар тамоми замини Миср хок мешавад ва хок сабаб мегардад, ки одамону ҳайвоноти Миср яра бароранд».
EXO.9.10	Сипас онҳо аз оташдон хокистар гирифта, назди фиръавн ҳозир шуданд. Мӯсо хокистарро ба ҳаво пошиду дар бадани одамону ҳайвонот яра баромад. 
EXO.9.11	Бо сабаби яра ҷодугарон ба назди Мӯсо омада натавонистанд, зеро онҳо ҳам ба монанди тамоми мисриён яра бароварда буданд. 
EXO.9.12	Вале Худованд мувофиқи гапи ба Мӯсо гуфтааш шоҳро ба якравӣ водор кард. Барои ҳамин шоҳ ба гапашон гӯш надод.
EXO.9.13	Баъди ин Худованд ба Мӯсо фармон дод, ки фардо субҳи барвақт хеста, назди шоҳ рафта, гӯяд, ки Худованд-Худои исроилиён мегӯяд: «Халқамро барои ибодат намудани Ман ҷавоб деҳ. 
EXO.9.14	Вагарна минбаъд ҳама балоҳоямро ба туву мансабдоронат ва халқат мефиристам, то ту фаҳмӣ, ки дар тамоми замин монанди Ман касе нест. 
EXO.9.15	Агар дастамро дароз карда туву халқатро бо бало мезадам, кайҳо аз рӯйи замин нобуд мешудӣ. 
EXO.9.16	Лекин ба он хотир туро нигоҳ доштаам, ки қудратамро ба ту нишон диҳаму номам дар тамоми дунё машҳур шавад. 
EXO.9.17	Ту бошӣ, ҳоло ҳам худро аз халқи Ман боло мегирӣ ва онҳоро сар намедиҳӣ. 
EXO.9.18	Фардо дар ана ҳамин вақт жолаи бисёр сахт мефиристам. Чунин жолаи сахт дар Миср аз рӯзи асос ёфтанаш то имрӯз наборидааст. 
EXO.9.19	Аз ин рӯ одам фиристода, чорвоят ва ҳар он чи дар саҳро дорӣ, ҷамъ намо. Вагарна ба тамоми одамону ҳайвоноте, ки дар саҳро мемонанд, жола меборад ва онҳо ҳалок мешаванд».
EXO.9.20	Аз байни мансабдорони фиръавн онҳое, ки аз каломи Худованд тарсиданд, бошитоб рафта, ғуломону чорвои худро ба хона ҷамъ оварданд. 
EXO.9.21	Ҳар нафаре, ки ба каломи Худованд аҳамият надод, ғуломону молашро дар саҳро гузошт.
EXO.9.22	Пас Худованд ба Мӯсо гуфт: «Дастатро сӯйи осмон дароз намо, то ки ба тамоми замини Миср, одамон, ҳайвонот ва наботот жола борад».
EXO.9.23	Мӯсо асои худро ба осмон дароз намуд. Дарҳол Худованд бар сарзамини Миср жола фиристод ва ҳамзамон раъду барқ ба замин мезад. 
EXO.9.24	Жолаи хеле сахт меборид ва дар байнаш барқ беист аланга мезад. Чунин жолаи сахт дар таърихи Миср наборида буд. 
EXO.9.25	Жола ҳама чизеро ки дар саҳро буд, аз одам то ҳайвонот ва тамоми набототро зад. Тамоми дарахтонро дар саросари Миср шикаст. 
EXO.9.26	Танҳо дар ноҳияи Ҷӯшан, ки халқи Исроил мезист, жола набуд.
EXO.9.27	Пас аз ин фиръавн Мӯсову Ҳорунро ҷеғ зада гуфт: «Ҳамин дафъа ман гуноҳ кардам! Худованд росткор аст, вале ману халқам гунаҳкорем. 
EXO.9.28	Ба Худованд дуо гӯед. Бигзор жола ва раъду барқи Худо бозмонад. Шуморо ҷавоб медиҳам ва дигар намедорам».
EXO.9.29	Мӯсо ҷавоб дод: «Аз шаҳр баромада, дастонамро ба сӯйи Худованд мебардорам. Раъду барқ қатъ шуда, дигар жола намеборад ва баъд ту мефаҳмӣ, ки замин аз они Худованд аст. 
EXO.9.30	Лекин медонам, ки ту ва мансабдоронат то ҳол аз Худованд наметарсед».
EXO.9.31	Азбаски зағир гул кардаю ҷав хӯша баста буд, аз жолаи сахт нобуд шуданд. 
EXO.9.32	Вале гандум, ки дерпаз аст, зарар надид.
EXO.9.33	Мӯсо аз назди шоҳ баромада, дар беруни шаҳр дастонашро сӯйи Худованд дароз намуд. Ҳамон лаҳза раъду барқ ва жола қатъ шуду борон монд. 
EXO.9.34	Чун фиръавн дид, ки борону жола ва раъду барқ қатъ гардид, бори дигар гуноҳ кард. Ӯ ва мансабдоронаш боз якравӣ карданд ва 
EXO.9.35	чи хеле ки Худованд ба воситаи Мӯсо гуфта буд, ӯ халқи Исроилро ҷавоб надод.
EXO.10.1	Худованд боз ба Мӯсо гуфт: «Ба назди фиръавн рав. Ман ӯ ва мансабдоронашро ба якравӣ водор кардаам, ки мӯъҷизаҳоямро дар байнашон ба амал биёрам. 
EXO.10.2	Ана баъд ту ба фарзандону наберагонат ҳикоят мекунӣ, ки Ман чӣ тарз мисриёнро масхара кардам ва дар байнашон мӯъҷизаҳо нишон додам. Ҳамаатон мефаҳмед, ки Ман Худованд ҳастам».
EXO.10.3	Инро шунида, Мӯсову Ҳорун ба назди фиръавн омада, гуфтанд: «Худованд-Худои исроилиён мепурсад, ки боз чанд вақти дигар ба Ӯ таслим намешавӣ? Халқашро ҷавоб деҳ, ки ба Ӯ ибодат кунад. 
EXO.10.4	Агар онҳоро ҷавоб надиҳӣ, фардо дар ана ҳамин вақт мамлакататро малахборон мекунад. 
EXO.10.5	Малахҳо рӯйи заминро чунон мепӯшонанд, ки заминро дидан номумкин мегардад. Боқимондаҳои кишти баъди жоларо бо ҳама дарахтоне, ки дар саҳроҳоят мерӯянд, мехӯранд. 
EXO.10.6	Инчунин малахҳо хонаҳои ту ва мансабдоронату тамоми мисриёнро ба дараҷае пур мекунанд, ки аҷдодонат мислашро аз рӯзи таваллудашон то имрӯз дар замин надидаанд». Мӯсо тоб хӯрда, аз назди фиръавн рафт.
EXO.10.7	Мансабдорон ба шоҳ гуфтанд: «Боз чанд вақти дигар ин мард моро азоб медиҳад? Мардумро ҷавоб диҳед! Бигзор онҳо Худованд-Худои худро ибодат намоянд. Магар намебинед, ки Миср нобуд шуда истодааст?!»
EXO.10.8	Пас Мӯсову Ҳорунро ба назди фиръавн бозгардонданд.
EXO.10.8	Шоҳ ба онҳо гуфт: «Майлаш, раведу Худованд-Худои худро ибодат намоед. Канӣ, кӣ меравад?»
EXO.10.9	Мӯсо посух дод: «Бо хурду калон ва духтарону писаронамон меравем. Барои қурбонӣ кардан рамаю подаамонро мебарем, зеро ин иди Худованд аст».
EXO.10.10	Фиръавн гуфт: «Ба Худованд қасам мехӯрам, ки ба занону фарзандони шумо ҳаргиз иҷозати рафтан намедиҳам. Медонам, ки дар дилатон нақшаи бад доред. 
EXO.10.11	Чи хеле ки хоҳиш намуда будед, фақат мардон рафта, Худовандро ибодат кунанд».
EXO.10.11	Бо ҳамин бародаронро аз ҳузури фиръавн ронданд.
EXO.10.12	Сипас Худованд ба Мӯсо гуфт: «Дастатро ҷониби замини Миср дароз намо, ки малахҳо ҳуҷум намуда, тамоми набототу чизҳои аз жола боқимондаро хӯранд».
EXO.10.13	Мӯсо асояшро сӯйи замини Миср дароз карду Худованд шамоли шарқиро ба вуҷуд овард. Шамол як шабонарӯз ба замин вазида, ҳангоми субҳ малахҳоро бо худ овард. 
EXO.10.14	Ба Миср малахҳо омада, тамоми заминро пур намуданд. Пештар то ба ин дараҷа малахҳо зиёд набуданд ва баъди ин ҳам пайдо намешаванд. 
EXO.10.15	Рӯйи замин аз малахи бешумор сиёҳ шуд. Онҳо набототи замин, меваҳои аз жола боқимондаи дарахтонро хӯрданд. Дар саросари Миср ягон барге дар дарахтон ва наботот намонд.
EXO.10.16	Фиръавн саросема Мӯсову Ҳорунро ба наздаш ҷеғ зада, гуфт: «Ман бар зидди Худованд-Худоятон ва худатон гуноҳ содир намудам. 
EXO.10.17	Акнун ин дафъа ҳам гуноҳамро бахшида, ба Худованд-Худои худ дуо гӯед, ки Ӯ фақат ин ҷазои марговарро аз ман дур кунад».
EXO.10.18	Сипас Мӯсо аз назди шоҳ баромада, ба Худованд дуо гуфт. 
EXO.10.19	Худованд аз тарафи ғарб шамоли хеле сахтро ба вуҷуд овард. Шамол малахҳоро бурда, ба баҳри Сурх партофт. Дар тамоми замини Миср ягонто ҳам малах намонд. 
EXO.10.20	Лекин Худованд фиръавнро ба якравӣ водор намуд ва ӯ боз исроилиёнро ҷавоб надод.
EXO.10.21	Худованд ба Мӯсо гуфт: «Дастатро ба осмон дароз намо. Дар Миср чунон торикии сахт ба миён меояд, ки онро бо даст ҳис карда мешавад».
EXO.10.22	Мӯсо дасташро ба осмон баланд бардошт. Дар натиҷа дар саросари Миср се рӯз торикии сахт ба вуҷуд омаду 
EXO.10.23	дар ин муддат одамон якдигарашонро дида натавонистанд ва аз ҷояшон нахестанд. Вале макони халқи Исроил равшан буд.
EXO.10.24	Фиръавн Мӯсоро наздаш ҷеғ зада гуфт: «Равед, занону фарзандонро ҳам бо худ гирифта, Худовандро ибодат намоед. Вале бигзор чорвои хурду калонатон боқӣ монад».
EXO.10.25	Лекин Мӯсо посух гардонид: «Барои қурбонии сӯхтанӣ ва қурбониҳои дигар ба дастамон чорвоямонро деҳ, ки ба Худованд-Худоямон барем. 
EXO.10.26	Бояд чорвоямонро низ гирем. Азбаски ба Худованд қурбонӣ мебарем, ягон чорпо ҳам боқӣ нахоҳад монд. Охир то дами ба он ҷо расидан мо намедонем, ки ба Ӯ чиро қурбонӣ кунем».
EXO.10.27	Лекин Худованд фиръавнро ба якравӣ водор намуд ва ӯ исроилиёнро ҷавоб додан нахост.
EXO.10.28	Фиръавн ба Мӯсо гуфт: «Гум шав аз назарам ва дигар ба чашмам натоб! Агар дар пеши чашмам намудор шавӣ, мемурӣ!»
EXO.10.29	Мӯсо ҷавоб дод: «Ҳар чӣ гӯйӣ, ҳамон хел мешавад. Ман дигар ба чашмат наменамоям!»
EXO.11.1	Худованд ба Мӯсо гуфт: «Боз як ҷазои дигарро ба сари фиръавну мисриён меорам. Баъд вай шуморо ҷавоб медиҳад. На фақат ҷавоб медиҳад, балки аз Миср меронад. 
EXO.11.2	Ба мардуми Исроил гӯй, ки ҳар мард ва ҳар зан аз ҳамсояҳои мисрии худ ҷавоҳироти нуқрагину тиллоӣ пурсад».
EXO.11.3	Худованд мисриёнро хайрхоҳи исроилиён гардонд. Инчунин Мӯсо дар тамоми замини Миср дар чашми мансабдорони фиръавн ва халқ шахсияти хеле бузург шуд.
EXO.11.4	Мӯсо ба подшоҳ гуфт: «Худованд мегӯяд, ки Ӯ ними шаб ба Миср меояд. 
EXO.11.5	Дар замини Миср тамоми нахустписарон, аз нахустписари фиръавн, ки дар тахти худ нишастааст, то нахустписари каниз, ки дар сари осиёи дастӣ аст ва тамоми нахустнаринаи чорво вафот мекунанд. 
EXO.11.6	Дар саросари Миср чунон доду фарёди бузург рӯй медиҳад, ки то имрӯз рӯй надода буд ва рӯй нахоҳад дод. 
EXO.11.7	Лекин ба исроилиён ва чорвояшон ҳатто саг аккос намезанад. Баъд шумо мефаҳмед, ки Худованд байни мисриён ва исроилиён фарқ мегузорад. 
EXO.11.8	Ҳамаи мансабдоронат наздам омада, саҷда карда мегӯянд, ки бо тамоми халқам, ки сарварашон ҳастам, берун равам. Мо пас аз ҳамаи ин баромада меравем».
EXO.11.8	Баъди ин Мӯсои хашмгиншуда аз пеши фиръавн рафт.
EXO.11.9	Худованд ба Мӯсо гуфт: «Фиръавн шуморо барои он гӯш намекунад, ки мӯъҷизаҳоям дар рӯйи замин зиёд шаванд».
EXO.11.10	Мӯсову Ҳорун ҳамаи ин мӯъҷизаҳоро дар назари фиръавн ба амал оварданд. Лекин Худованд фиръавнро ба якравӣ водор карду ӯ халқи Исроилро аз заминаш ҷавоб надод.
EXO.12.1	Дар Миср Худованд ба Мӯсову Ҳорун гуфт: 
EXO.12.2	«Бигзор ҳамин моҳ бароятон моҳи аввалини сол бошад. 
EXO.12.3	Ба тамоми ҷамоати Исроил расон, ки дар рӯзи даҳуми ҳамин моҳ ҳар як мард барои оилаи худ барра ё бузғола интихоб кунад. 
EXO.12.4	Агар аҳли оила кам бошанду як барраро пурра хӯрда натавонанд, бигзор бо ҳамсояи худ, ки ба хонаашон наздик аст, мувофиқи аҳли ҳар оила ва ҳиссаи ҳар шахс як барраро тақсим кунанд. 
EXO.12.5	Ҳайвон бояд бе ягон нуқс, наринаи яксола, барра ё бузғола бошад 
EXO.12.6	ва онро то чордаҳуми ҳамин моҳ нигоҳ доред. Пас бегоҳ тамоми халқи Исроил ҳайвонҳоро кушанд. 
EXO.12.7	Сипас хуни онҳоро гирифта, ба ду паҳлӯи дарвоза ва болодариҳои ҳавлиҳое, ки дар он ҷо гӯшти барраро мехӯранд, моланд. 
EXO.12.8	Худи ҳамон шаб гӯшти дар оташ пухташударо бо нони фатир ва гиёҳҳои талх истеъмол кунанд. 
EXO.12.9	Гӯшти нимхом ё дар об ҷӯшонидашударо нахӯранд. Онро бо каллаву поча ва дигар узвҳои дарунаш дар оташ пухта хӯранд. 
EXO.12.10	То саҳар чизе боқӣ нагузоранд ва агар монад ҳам, онро сӯзонанд. 
EXO.12.11	Ҳангоми хӯрокхӯрӣ камарбандашонро бубанданд ва пойафзолашон дар пою асояшон дар даст бошад. Хӯрокро бошитоб хӯранд. Ин иди Наҷоти Худованд аст.
EXO.12.12	Дар ҳамон шаб Ман аз Миср гузашта, тамоми нахустписарони одамон ва нахустнаринаи чорворо мекушам. Ҳамин тавр, худоёни Мисрро ҷазо медиҳам. Зеро Ман Худованд ҳастам. 
EXO.12.13	Дар хонаҳое, ки шумо зиндагӣ мекунед, хуни дар паҳлӯи дарвозаҳо молидашуда аломат мешавад. Ҳангоми Мисрро ҷазо додан хунро дида гузашта меравам ва ба шумо балои нобудкунанда намерасад.
EXO.12.14	Ин рӯзро дар хотир нигоҳ дошта, дар ҳама наслҳои оянда ҳамчун ҷашни Худованд ва қонуни абадӣ қайд кунед. 
EXO.12.15	Дар рӯзи аввали ид хамиртурушро аз хонаатон дур кунед. Баъд ҳафт рӯз фатир хӯред. Ҳар нафаре, ки аз рӯзи аввал то рӯзи ҳафтум ғизои хамиртурушдор мехӯрад, аз байни халқи Исроил ронда мешавад. 
EXO.12.16	Рӯзи якуму ҳафтуми ид барои ибодат ҷамъ шавед ва ба ғайр аз пухтани хӯрок аз дигар корҳоятон даст кашед. 
EXO.12.17	Азбаски дар ин рӯз Ман қабилаҳои шуморо аз Миср баровардам, иди Фатирро нигоҳ доред. Ин рӯзро ҳамчун қонуни абадӣ дар давоми наслҳои оянда нигоҳ доред. 
EXO.12.18	Аз бегоҳи рӯзи чордаҳуми моҳи якум то бегоҳи бисту якум нони фатир хӯред. 
EXO.12.19	Ҳафт рӯз дар хонаҳоятон набояд хамиртуруш бошад. Агар ягон кас ғизои хамиртурушдор хӯрад, аз байни исроилиён ронда шавад. Ин қонун ҳам барои исроилиён ва ҳам барои одамони халқи дигар, ки дар байнатон зиндагӣ мекунанд, як аст. 
EXO.12.20	Дар ин рӯзҳо ягон чизи хамиртурушдор нахӯред. Дар куҷое, ки зиндагӣ кунед, фатир хӯред».
EXO.12.21	Мӯсо пирони исроилиро ҷамъ оварда гуфт: «Барои оилаатон барраеро интихоб карда, барои иди Наҷот қурбонӣ кунед. 
EXO.12.22	Сипас хуни онро ба коса рехта, бандчаи растании зуфоро дар он тар карда, ба боло ва ду паҳлӯи дарвозаатон молед. Ягон кас то саҳар аз дарвоза берун набарояд. 
EXO.12.23	Худованд барои куштани мисриён меояд ва вақте ки дар болои дарвозаю ду паҳлӯи он хунро мебинад, аз наздаш мегузарад. Инчунин фариштаи маргро намегузорад, ки барои зарар расондан ба хонаатон дарояд.
EXO.12.24	Ин дастурҳоро барои худ ва наслатон ҳамчун қонун то абад нигоҳ доред. 
EXO.12.25	Ҳангоме ки мувофиқи ваъдаи Худованд ба замини медодааш медароед, ин маросимро ба ҷо оваред. 
EXO.12.26	Вақте ки фарзандонатон маънои маросимро пурсанд, 
EXO.12.27	гӯед, ки ин қурбонии иди Наҷот барои Худованд аст, чунки дар ин рӯз Худованд дар Миср аз назди хонаҳои халқи мо гузашт. Мисриёнро кушт, аммо хонаю дари моро эмин нигоҳ дошт».
EXO.12.27	Мардуми Исроил рӯ ба замин афтода, Худовандро парастиш карданд. 
EXO.12.28	Онҳо фармони Худовандро, ки ба воситаи Мӯсову Ҳорун гирифта буданд, айнан ҳамон тавр иҷро карданд.
EXO.12.29	Нисфи шаб Худованд тамоми нахустписарони замини Мисрро аз нахустзодаи фиръавн, ки бар тахт менишаст, то нахустзодаи асири зиндон кушт. Ҳамчунин тамоми нахустнаринаи чорворо ба ҳалокат расонд. 
EXO.12.30	Фиръавну мансабдоронаш ва тамоми мисриён шаб бедор шуданд. Азбаски ягон хона бемурда набуд, дар замини Миср мотами бузург рӯй дод.
EXO.12.31	Худи ҳамон шаб шоҳ Мӯсову Ҳорунро ҷеғ зада, хитоб кард: «Гум шавед, аз байни халқи ман исроилиёнро гирифта равед. Чи хеле ки мегуфтед, рафта ба Худованд қурбонӣ кунед, 
EXO.12.32	чорвои калону хурдатонро ҳам гиред. Лекин дуо кунед, ки Худо маро ҳам баракат диҳад».
EXO.12.33	Инчунин мисриён мардумро саросема мекарданд, ки зудтар Мисрро тарк кунанд. «Вагарна мо ҳалок мешавем», — мегуфтанд онҳо. 
EXO.12.34	Сипас исроилиён хамиреро, ки ба он хамиртуруш наандохта буданд, ба лаганҳо гирифта, ба кифташон бурданд. 
EXO.12.35	Аз рӯйи сухани Мӯсо исроилиён аз мисриён ҷавоҳироти нуқрагину тиллоӣ ва сарулибос пурсида буданд. 
EXO.12.36	Худованд мисриёнро хайрхоҳи исроилиён гардонд. Баъд онҳо ба халқи Худо ҳар чизеро, ки пурсиданд, доданд. Ҳамин тавр, исроилиён чизу чораи мисриёнро гирифтанд.
EXO.12.37	Мардуми Исроил аз шаҳри Раамсис ба шаҳри Суккӯт равона шуданд. Шумораи мардон ғайр аз занону кӯдакон шашсад ҳазор нафар буд. 
EXO.12.38	Ҳамчунин ҳамроҳи халқи Худо одамони халқҳои гуногун ва подаю рамаи хеле бузург низ баромаданд. 
EXO.12.39	Исроилиён аз хамире, ки аз Миср бароварда буданд, фатир пухтанд. Азбаски онҳоро аз Миср ронданд, мардум ҳатто вақт надоштанд, ки ба хамир хамиртуруш андозанд ё барои роҳ ягон хӯроки дигар тайёр кунанд.
EXO.12.40	Халқи Исроил дар замини Миср чорсаду сӣ сол зиндагӣ карда буд. 
EXO.12.41	Бо гузаштани чорсаду сӣ сол маҳз дар ана ҳамин рӯз қабилаҳои халқи Худованд аз замини Миср берун баромаданд. 
EXO.12.42	Ин шабро Худованд барои берун баровардани исроилиён нигоҳ дошт. Барои ҳамин тамоми исроилиён ва наслҳояшон ба хотири Худованд ҳамон шабро ҳар сол ҷудо карда, ба ёд оранд.
EXO.12.43	Худованд ба Мӯсову Ҳорун гуфт: «Қоидаҳои иди Наҷот чунин мебошад:
EXO.12.43	Ягон нафари ғайриисроилӣ набояд хӯроки идро хӯрад. 
EXO.12.44	Лекин агар ғуломи харидашударо хатна намоед, ӯ метавонад таоми идро хӯрад.
EXO.12.45	Муҳоҷир ва мардикор набояд аз он хӯрок истеъмол кунанд.
EXO.12.46	Хӯрокро дар хонаҳои худ хӯред, гӯшташро берун набароред ва ҳеҷ як устухонашро нашиканед. 
EXO.12.47	Тамоми ҷамоати Исроил бояд онро риоя кунанд.
EXO.12.48	Агар одами халқи дигар, ки дар байнатон зиндагӣ мекунад, иди Наҷотро барои Ман қайд кардан хоҳад, бояд ҳама мардинаи хонаи ӯ хатна шаванд. Баъд вай метавонад ҳамчун сокини ҳамон замин ид кунад. Вале шахси хатнанашуда ғизои идонаро нахӯрад.
EXO.12.49	Барои сокини ҳамон замин ва одами халқи дигар, ки дар байнатон зиндагӣ мекунад, як қонун амал мекунад».
EXO.12.50	Исроилиён фармони Худовандро, ки ба воситаи Мӯсову Ҳорун гирифта буданд, айнан иҷро карданд. 
EXO.12.51	Маҳз дар ҳамин рӯз Худованд исроилиёнро бо ҳама қабилаҳояшон аз сарзамини Миср берун овард.
EXO.13.1	Сипас Худованд ба Мӯсо гуфт: 
EXO.13.2	«Ҳар писари аввалинро ба Ман бахш. Ҳар як писари нахустин, ки таваллуд мешавад ва тамоми нахустнаринаи чорво ба Ман тааллуқ доранд».
EXO.13.3	Мӯсо ба халқ гуфт: «Азбаски Худованд шуморо аз Миср бо дастони пурқувваташ баровард, ҳамон рӯзи аз замини ғуломӣ берун омаданатонро дар хотир нигоҳ доред. Бинобар ин дар ин рӯз ғизои хамиртурушдор нахӯред.
EXO.13.4	Имрӯз — дар моҳи аввалини сол, шумо аз Миср рафта истодаед. 
EXO.13.5	Худованд ба аҷдодонатон қасам хӯрдааст, ки замини халқҳои канъонӣ, ябусӣ, амӯрӣ, ҳиттӣ ва ҳиввиро — замини серҳосилеро, ки дар он ҷо ширу асал ҷорист, ба шумо диҳад. Ҳангоме ки Ӯ шуморо ба он замин мебарад, дар моҳи аввал чунин урфу одатро риоя кунед:
EXO.13.6	Ҳафт рӯз нони фатир хӯред ва рӯзи ҳафтум барои Худованд ид барпо намоед. 
EXO.13.7	Боз мегӯям, ки ҳафт рӯз фатир хӯред ва дар тамоми сарзаминатон дар байни шумо набояд ғизои хамиртурушдор ё ҳатто хамиртуруш бошад. 
EXO.13.8	Ҳамон рӯз ба фарзандонатон гӯед, ки ин ба хотири корҳои Худованд аст, ки ҳангоми аз Миср баромадани шумо бароятон карда буд. 
EXO.13.9	Ин урфу одат ҳамчун аломат дар дастатон ва ҳамчун нишона дар пешониатон хоҳад буд, то ки ба шумо хотиррасон кунад, ки таълимоти Худованд бояд ҳамеша дар забонатон бошад. Зеро Худованд шуморо бо дастони пурқувват аз Миср баровард. 
EXO.13.10	Ин урфу одатро дар вақти муқарраршуда ҳар сол риоя намоед.
EXO.13.11	Худованд ба шумою аҷдодонатон савганд хӯрда буд, ки шуморо ба сарзамини канъониён бурда, онро бароятон медиҳад. 
EXO.13.12	Ҳамин ки ба он замин мерасед, ҳамаи нахустписаронро ба Худованд бахшед. Инчунин тамоми нахустнаринаи чорвоятон ба Худованд тааллуқ дорад. 
EXO.13.13	Вале ба ҷойи нахустнаринаи хар як барра қурбонӣ кунед, вагарна гардани харро шиканед. Нахустписаронатонро бошад, бо додани нархи ҷонашон наҷот медиҳед. 
EXO.13.14	Вақте ки дар оянда фарзандонатон маънояшро мепурсанд, гӯед: „Худованд моро аз Миср — аз замини ғуломӣ бо дастони пурқувваташ берун овард. 
EXO.13.15	Ҳангоме ки фиръавн якравӣ карда моро ҷавоб додан нахост, Худованд тамоми нахустписари одамӣ ва нахустнаринаи чорворо дар Миср нобуд кард. Барои ҳамин Ман нахустписарамро бо додани нархи ҷонаш наҷот медиҳам ва ҳар нахустнаринаи чорворо қурбонӣ мекунам“. 
EXO.13.16	Ин урфу одат монанди аломат дар даст ва нишона дар пешониамон мешавад ва хотиррасон мекунад, ки Худованд моро бо дастони қавӣ аз Миср баровард».
EXO.13.17	Дар охир фиръавн халқро ҷавоб дод. Агарчи сарзамини фалиштиён наздик буд, Худо исроилиёнро ба воситаи он роҳ набурд. Ӯ медонист, ки агар фалиштиён ҳуҷум кунанд, исроилиён пушаймон шуда, ба Миср бармегарданд. 
EXO.13.18	Ба ҷойи роҳи наздик Ӯ мардумро бо роҳи дурударози биёбон ба тарафи баҳри Сурх бурд. Исроилиён аз Миср ба ҷанг тайёр шуда баромада буданд.
EXO.13.19	Чандин сол пеш Юсуф аз падарони исроилиён қасам гирифта, гуфта буд, ки: «Худо назар карда, шуморо наҷот медиҳад. Баъд ҷасади маро аз ин ҷо гирифта, ҳамроҳатон баред». Барои ҳамин Мӯсо ҷасади Юсуфро бо худ гирифт.
EXO.13.20	Исроилиён аз Суккӯт ҳаракат намуда, дар Этом, охири биёбон ҷойгир шуданд. 
EXO.13.21	Барои он ки мардум ҳам шабу ҳам рӯз роҳ гашта тавонанд, Худованд рӯзона пешопеши онҳо дар сутуни абр роҳро нишон медод. Шабона дар сутуни оташ барояшон рӯшноӣ медод. 
EXO.13.22	Рӯзона сутуни абр ва шабона сутуни оташ лаҳзае исроилиёнро тарк намекард.
EXO.14.1	Худованд ба Мӯсо гуфт: 
EXO.14.2	«Ба исроилиён гӯй, ки қафо гашта, дар назди шаҳри Фӣ-Ҳаҳирӯт, ки байни шаҳри Миҷдӯл ва баҳри Сурх воқеъ шудааст, ҷойгир шаванд. Дар назди баҳр, рӯ ба рӯйи Баал-Сафӯн қароргоҳ монанд. 
EXO.14.3	Инро дида, фиръавн фикр мекунад, ки биёбон исроилиёнро саргаранг кардаасту онҳо дар он ҷо роҳгум задаанд. 
EXO.14.4	Ман бошам, фиръавнро ба якравӣ водор мекунам ва ӯ шуморо дунболагирӣ мекунад. Лекин Ман бар фиръавну лашкараш ғолиб меояму ба ин восита шӯҳрату ҷалол меёбам. Ана баъд мисриён мефаҳманд, ки Ман Худованд ҳастам».
EXO.14.4	Исроилиён чунин карда, дар назди шаҳри Фӣ-Ҳаҳирӯт ҷойгир шуданд.
EXO.14.5	Чун ба шоҳи Миср хабар доданд, ки исроилиён гурехтанд, фикри ӯ ва мансабдоронаш нисбати исроилиён дигар шуд: «Мо чӣ кор кардем?! Исроилиёнро ҷавоб додему бе ғуломон мондем!»
EXO.14.6	Фиръавн аробаашро баста, лашкарашро ҷамъ кард. 
EXO.14.7	Ҳамроҳаш шашсад аробаи дучархаи навъи аъло ва ҳама аробаҳои ҷангии боқимондаи Миср бо роҳбаронашон рафтанд. 
EXO.14.8	Худованд подшоҳро ба якравӣ водор кард ва ӯ исроилиёнро, ки далерона мерафтанд, дунболагирӣ кард. 
EXO.14.9	Мисриён бо ҳама аспону аробаҳои ҷангӣ, саворагон ва лашкари фиръавн исроилиёнро дунболагирӣ карданд. Онҳо ба қароргоҳи исроилиён дар назди баҳр, қариби шаҳри Фӣ-Ҳаҳирӯт, рӯ ба рӯйи шаҳри Баал-Сафӯн расиданд.
EXO.14.10	Ҳангоме ки фиръавн наздик мешуд, исроилиён нигоҳ карда диданд, ки мисриён аз қафояшон меоянд. Онҳо ба тарсу ваҳм афтода, ба Худованд фарёд карда, аз Ӯ кӯмак хостанд. 
EXO.14.11	Сипас ба Мӯсо гуфтанд: «Чӣ, магар дар Миср қабристон нест, ки моро барои мурдан ба биёбон овардӣ?! Моро аз Миср бароварда чӣ кор кардӣ? 
EXO.14.12	Магар ба ту нагуфта будем, ки моро ором гузор ва мон, ки ба мисриён хизмат кунем? Аз мурдан дар биёбон дида ғуломи мисриён мондан беҳтар аст!»
EXO.14.13	Лекин Мӯсо ҷавоб дод: «Натарсед! Устувор бошед, баъд мебинед, ки имрӯз Худованд чӣ хел шуморо наҷот медиҳад. Мисриёнеро, ки ҳозир дида истодаед, дигар ҳаргиз нахоҳед дид. 
EXO.14.14	Ором шавед, Худи Худованд бароятон меҷангад!»
EXO.14.15	Худованд ба Мӯсо гуфт: «Барои чӣ ба Ман хитоб мекунӣ? Ба исроилиён гӯй, ки роҳашонро давом додан гиранд. 
EXO.14.16	Ту асоятро бардошта, дастатро ҷониби баҳр дароз карда, онро ҷудо намо. Ана баъд исроилиён метавонанд ба воситаи замини хушк аз баҳр гузаранд. 
EXO.14.17	Ман бошам, мисриёнро ба якравӣ водор мекунам ва онҳо аз қафои исроилиён мераванд. Лекин Ман ба онҳо ғолиб меояму бо ин роҳ шӯҳрату ҷалол меёбам. 
EXO.14.18	Мисриён ғалабаи Маро бар зидди фиръавн ва аробаҳои дучархаю саворагонаш мебинанд. Бо ҳамин мефаҳманд, ки Ман Худованд ҳастам».
EXO.14.19	Акнун фариштаи Худо, ки пешопеши лашкари Исроил мерафт, ба қафои онҳо гузашт. Сутуни абр низ аз пеши рӯяшон ҳаракат намуда, ба ақиб гузашта, 
EXO.14.20	байни қароргоҳи мисриёну исроилиён даромад. Сутун барои мисриён абру торикӣ буд ва барои исроилиён шабро рӯшноӣ дод. Ҳамин тавр, мисриёну исроилиён то саҳар ба якдигар наздик нашуданд.
EXO.14.21	Баъд Мӯсо дасташро сӯйи баҳр дароз кард ва Худованд бо шамоли сахти шарқӣ баҳрро аз ҳам ҷудо кард. Шамол шаби дароз вазида, баҳрро ба замини хушк табдил дод. 
EXO.14.22	Ҳамин тавр, халқи Исроил аз байни баҳр бо хушкӣ роҳ рафтанд ва обҳо аз ҳар ду тарафашон мисли девор рост шуда буданд. 
EXO.14.23	Мисриён бошанд, онҳоро таъқиб карданд. Тамоми аспу аробаҳои дучарха ва саворагонашон аз паси исроилиён ба баҳр даромаданд.
EXO.14.24	Ҳанӯз чашми рӯз накафида, Худованд аз сутуни абру оташ ба лашкари мисриён нигариста, онҳоро ба парешонҳолӣ овард. 
EXO.14.25	Ӯ чархҳои аробаҳояшонро баровард ва аробаҳо дар идомаи роҳ душворӣ кашиданд. Баъд мисриён дод заданд: «Биёед, аз исроилиён мегурезем! Худованд барои онҳо ба муқобили Миср меҷангад».
EXO.14.26	Худованд ба Мӯсо гуфт: «Дастатро ҷониби баҳр дароз намо, то обҳо баргашта, мисриён ва аробаҳои дучархаю саворагонашонро пӯшонад».
EXO.14.27	Мӯсо дасташро ҷониби баҳр дароз карду об саҳар ба ҷояш баргашт. Мисриён мегурехтанд, аммо Худованд онҳоро дар мобайни баҳр ғарқ кард. 
EXO.14.28	Обҳо баргашта, аробаҳои дучархаю саворагонашон ва тамоми лашкареро, ки аз паси исроилиён ба баҳр даромада буданд, пӯшонд. Ҳеҷ кас наҷот наёфт. 
EXO.14.29	Лекин исроилиён ба воситаи хушкӣ аз баҳр гузаштанд. Об дар тарафи росту чап барояшон мисли девор буд. 
EXO.14.30	Хулоса, дар ин рӯз Худованд исроилиёнро аз дасти мисриён халос кард ва онҳо ҷасади душманонашонро дар соҳил диданд. 
EXO.14.31	Азбаски исроилиён қудрати бузурги Худовандро бар зидди мисриён диданд, аз Ӯ тарсиданд. Сипас ба Худованд ва ҳам ба хизматгораш — Мӯсо бовар карданд.
EXO.15.1	Сипас Мӯсо ва халқи Исроил ба Худованд чунин тарона хонданд:
EXO.15.1	Худованд бо шукӯҳу ҷалол ғолиб омадааст,
EXO.15.1	Барои Ӯ месароям,
EXO.15.1	Худованд саворагону аспонро дар баҳр ғарқ намуд.
EXO.15.2	Ӯ қалъа ва таронаи ман аст.
EXO.15.2	Маро Вай наҷот додааст.
EXO.15.2	Азбаски Ӯ Худои ману падарам аст,
EXO.15.2	Ӯро таъриф мекунам.
EXO.15.3	Номаш Худованд аст.
EXO.15.3	Вай ҷанговар аст.
EXO.15.4	Худованд аробаҳои дучарха ва лашкари фиръавнро ба баҳри Сурх партофт.
EXO.15.4	Сарлашкарони беҳтарини мисриёнро ғарқ кард.
EXO.15.5	Мисриёнро обҳои чуқурӣ пӯшониданд.
EXO.15.5	Онҳо чун санг ба қаъри баҳр рафтанд.
EXO.15.6	Худовандо! Дасти ростат бо қувваташ шарафманд шуд.
EXO.15.6	Ту душманро нобуд кардӣ.
EXO.15.7	Бо бузургии шӯҳратат душманонатро сарнагун намудӣ.
EXO.15.7	Оташи ғазабатро фиристодӣ.
EXO.15.7	Онҳоро мисли коҳ сӯзондӣ.
EXO.15.8	Аз нафасат об ҷамъ шуда мисли девор гардид.
EXO.15.8	Чуқуриҳои баҳр сахт шуданд.
EXO.15.9	Душман худситоӣ карда буд, ки исроилиёнро таъқиб мекунам.
EXO.15.9	Онҳоро дастгир менамоям.
EXO.15.9	Сайдамро ғорат мекунам.
EXO.15.9	Ҳар чи мехоҳам, мегирам.
EXO.15.9	Шамшерамро бароварда, онҳоро мекушам.
EXO.15.10	Лекин Ту шамолро фиристодию мисриёнро баҳр пӯшонд.
EXO.15.10	Онҳо дар оби калон мисли сурб ғарқ шуданд.
EXO.15.11	Худовандо! Аз байни худоён кӣ ба Ту монанд аст?!
EXO.15.11	Эй Офарандаи мӯъҷиза, мисли Ту кӣ дар покӣ бузург аст?
EXO.15.11	Ҳама аз Ту метарсанд ва Туро ҳамд мегӯянд.
EXO.15.12	Дасти ростатро дароз кардию замин душманонро фурӯ бурд.
EXO.15.13	Бо муҳаббати пойдор халқи наҷотдодаатро роҳнамоӣ мекунӣ.
EXO.15.13	Бо қувватат онҳоро ба манзили муқаддаси Худ мебарӣ.
EXO.15.14	Инро шунида халқҳо ба ларза даромаданд.
EXO.15.14	Фалиштиёнро ваҳм фаро гирифт.
EXO.15.15	Пешвоёни Адӯм ба даҳшат омаданд.
EXO.15.15	Ҳукуматдорони Мӯоб ба ларза даромаданд.
EXO.15.15	Сокинони Канъон ба ҳарос афтоданд
EXO.15.16	ва тамоми душманонро тарсу ваҳм фаро гирифт.
EXO.15.16	То халқе, ки Ту аз ғуломӣ озод кардӣ, аз пеши онҳо нагузарад,
EXO.15.16	душманон бо қуввати дастат чун санг гунг шуданд.
EXO.15.17	Ту халқатро бурда, дар кӯҳи Худ мешинонӣ.
EXO.15.17	Дар он ҷой барои Хеш манзил бунёд кардӣ.
EXO.15.17	Он даргоҳи муқаддасро дастонат сохтааст.
EXO.15.18	Худованд то абад ҳукмронӣ хоҳад кард!
EXO.15.19	Ҳангоме ки саворагону аспон ва аробаҳои дучархаи фиръавн ба баҳр даромаданд, Худованд обро ба онҳо фурӯ рехт. Аммо халқи Исроил аз миёни баҳр аз хушкӣ гузаштанд.
EXO.15.20	Пайғамбарзан Марям, ки хоҳари Ҳорун буд, доира гирифт ва занони дигар низ доирабадасту рақскунон аз пасаш рафтанд. 
EXO.15.21	Марям ба онҳо суруд хонд:
EXO.15.21	«Худованд бо шукӯҳу ҷалол ғолиб омадааст,
EXO.15.21	Барои Ӯ сароед,
EXO.15.21	Худованд саворагону аспонро дар баҳр ғарқ намуд!»
EXO.15.22	Сипас Мӯсо мардумро аз канори баҳри Сурх ҷониби биёбони Шур бурд. Онҳо се рӯз дар биёбон роҳ паймуда, об наёфтанд. 
EXO.15.23	Ба Мора расиданд, вале азбаски обаш талх буд, аз он ҷо нӯшида натавонистанд. Барои ҳамин ин макон Мора ном дошт, ки маънояш талх аст.
EXO.15.24	Одамон бар зидди Мӯсо баромада, норозигӣ карданд: «Акнун мо чӣ нӯшем?»
EXO.15.25	Мӯсо сӯйи Худованд зорӣ кард ва Ӯ ба Мӯсо чӯберо нишон дод. Баъд Мӯсо чӯбро гирифта, ба об партофт ва об ширин шуд.
EXO.15.25	Дар ҳамон ҷо Худованд ба халқ қонуну қоида дода, онҳоро имтиҳон кард. 
EXO.15.26	Худованд гуфт: «Агар ба овози Ман бодиққат гӯш карда, корҳои дар назарам дурустро иҷро намоед, агар ба фармонҳоям гӯш дода, қонунҳоямро нигоҳ доред, аз касалиҳое, ки ба мисриён фиристодам, ҳеҷ кадомашро ба шумо намефиристонам. Охир Ман Худованди шифодиҳандаи шумо ҳастам».
EXO.15.27	Исроилиён ба Элим расиданд. Дар он ҷо дувоздаҳ сарчашмаи об ва ҳафтод дарахти хурмо буд. Онҳо дар назди ҳамин сарчашмаҳо қароргоҳ гузоштанд.
EXO.16.1	Тамоми халқи Исроил рӯзи понздаҳуми моҳи дуюми баъди аз Миср баромаданашон аз Элим ба биёбони Син омаданд. Ин биёбон байни Элим ва кӯҳи Сино воқеъ аст. 
EXO.16.2	Дар биёбон тамоми мардум аз Мӯсову Ҳорун шикоят карданд. 
EXO.16.3	Онҳо мегуфтанд: «Агар аз дасти Худованд дар Миср мемурдем, беҳтар мешуд! Дар он ҷо назди дегҳои пур аз гӯшт нишаста, ба серӣ нон мехӯрдем. Вале шумо моро ба биёбон овардед, то ки ҳамаи моро аз гуруснагӣ кушед!»
EXO.16.4	Худованд ба Мӯсо гуфт: «Ман бароятон ба мисли борон аз осмон ғизо мефиристам. Бигзор одамон ҳар рӯз баромада, танҳо ба миқдори зарурати ҳаррӯзаашон онро ҷамъ кунанд. Бо ҳамин Ман онҳоро месанҷам, ки оё қонунҳоямро гӯш мекунанд ё не. 
EXO.16.5	Рӯзи шашум нисбат ба рӯзҳои дигар ду маротиба зиёдтар ғизо захира кунанд».
EXO.16.6	Мӯсову Ҳорун ба исроилиён гуфтанд: «Бегоҳ мефаҳмед, ки шуморо аз Миср Худованд баровардааст. 
EXO.16.7	Азбаски Худованд шикоятеро, ки бар зидди Ӯ кардаед, шунидааст, саҳар шукӯҳу ҷалолашро мебинед. Охир ману Ҳорун кистем, ки ба мо ғур-ғур мекунед? 
EXO.16.8	— гуфт Мӯсо ва илова намуд: — Худованд шикоятеро, ки бар зиддаш кардаед, шунидааст! Бегоҳӣ Ӯ ба шумо гӯшт ва саҳар то серӣ нон медиҳад. Ману Ҳорун кистем? Шумо на аз мо, балки аз Худованд шикоят мекунед!»
EXO.16.9	Баъд Мӯсо ба Ҳорун муроҷиат намуд: «Ба халқи Исроил расон, ки ба пеши Худованд биёянд, зеро Ӯ шикояташонро шунид». 
EXO.16.10	Ҳангоме ки Ҳорун бо исроилиён сӯҳбат мекард, мардум ба тарафи биёбон нигоҳ карданд. Ногаҳон шукӯҳу ҷалоли Худованд дар абр зоҳир шуд. 
EXO.16.11	Худованд ба Мӯсо гуфт: 
EXO.16.12	«Ман шикояти исроилиёнро шунидам. Ба онҳо гӯй, ки акнун шомгоҳон гӯшт мехӯранду субҳидам аз нон сер мешаванд. Ана баъд мефаҳманд, ки Ман Худованд-Худои онҳоям».
EXO.16.13	Ҳамон бегоҳ кабкҳо парида омаданду қароргоҳ аз онҳо пур шуд. Саҳар бошад, дар атрофи қароргоҳ шабнам рехта буд. 
EXO.16.14	Ҳангоме ки шабнам бухор шуд, дар замини биёбон резаҳои хурди барфмонанд мехобид. 
EXO.16.15	Исроилиён онро диданд, вале чӣ буданашро надониста ба ҳамдигар «Ин чист?» мегуфтанд.
EXO.16.15	Баъд Мӯсо ба онҳо гуфт: «Ин ғизоест, ки Худованд барои шумо дод. 
EXO.16.16	Ӯ фармон додааст, ки бигзор ҳар як шахс мувофиқи эҳтиёҷи оилааш барои ҳар як одам яксабадӣ ҷамъ кунад».
EXO.16.17	Исроилиён ин фармонро иҷро намуданд. Баъзеҳо зиёдтар, баъзе камтар ҷамъ карданд. 
EXO.16.18	Лекин вақте баркашиданд, нафаре ки бисёр чида буд, зиёдатӣ надошт ва касе ки кам чида буд, камӣ надошт. Ҳар кас мувофиқи эҳтиёҷаш ҷамъ карда буд. 
EXO.16.19	Мӯсо ба онҳо гуфт, ки касе то саҳар чизе боқӣ нагузорад. 
EXO.16.20	Лекин баъзеҳо Мӯсоро гӯш накарда, як қисмашро то саҳар нигоҳ доштанд. Хӯрокворӣ кирм пайдо карда бадбӯй гардид. Аз ин корашон Мӯсо хашмгин шуд.
EXO.16.21	Ҳар саҳар мардум мувофиқи эҳтиёҷашон хӯрданӣ ҷамъ мекарданд. Ҳангоми тафси офтоб боқимондаҳои он дар рӯйи замин об мешуд. 
EXO.16.22	Рӯзи шашум онҳо ду маротиба зиёдтар, яъне дусабадӣ ҷамъ оварданд. Пешвоёни халқ омада, дар ин бора ба Мӯсо хабар доданд.
EXO.16.23	Мӯсо ба онҳо гуфт: «Худованд фармон медиҳад, ки фардо рӯзи шанбе — рӯзи истироҳат аст. Ин рӯзи муқаддаси барои Ӯ ҷудо кардашуда мебошад. Ҳар чи хоҳед, пазед ва ҳар чи хоҳед, ҷӯшонед. Чизеро, ки боқӣ монад, як сӯ гузошта то саҳар нигоҳ доред».
EXO.16.24	Бо супориши Мӯсо одамон ғизоро то саҳар нигоҳ доштанд, лекин он вайрон нашуд ва кирм назад.
EXO.16.25	«Боқимондаашро имрӯз хӯред, зеро ин рӯзи истироҳат аст, ки ба Худованд бахшида шудааст ва дар замин ҳеҷ чиз намеёбед. 
EXO.16.26	Шаш рӯз ғизоро ҷамъ мекунед, вале дар рӯзи ҳафтум, яъне шанбе онро дар замин намеёбед», — гуфт Мӯсо.
EXO.16.27	Аммо баъзеҳо рӯзи истироҳат низ баромада хӯрокворӣ ҷамъ карданӣ шуданд, вале чизе наёфтанд.
EXO.16.28	Худованд ба Мӯсо гуфт: «То кай аз риояи қоидаву қонунҳои Ман саркашӣ мекунед?! 
EXO.16.29	Дар ёд доред, ки Ман бароятон рӯзи истироҳатро муқаррар намудам ва барои ҳамин дар рӯзи шашум барои ду рӯз ғизо медиҳам. Рӯзи истироҳат ҳар кас дар хаймааш истад ва ҳеҷ кас берун набарояд».
EXO.16.30	Ҳамин тавр, мардум рӯзи истироҳат дам гирифтанд. 
EXO.16.31	Халқи Исроил ин ғизоро манна номиданд. Манна ба монанди тухми кашниҷ сафед ва мазааш ба кулчаҳои асалин монанд буд.
EXO.16.32	Мӯсо гуфт: «Худованд амр додааст, ки як сабад манна гирифта нигоҳ доред, то наслҳои оянда ғизоеро бинанд, ки Ӯ ҳангоми шуморо аз Миср бароварданаш дар биёбон дода буд». 
EXO.16.33	Мӯсо ба Ҳорун фармуд, ки зарферо аз манна пур карда, онро барои наслҳои оянда дар ҳузури Худованд гузорад. 
EXO.16.34	Тавре ки Худованд ба Мӯсо фармуд, Ҳорун маннаро барои нигоҳдорӣ ба пеши сандуқи аҳд гузошт.
EXO.16.35	Исроилиён чил сол то ба замини аҳолинишин омадан, яъне то вақти ба сарҳади Канъон расидан манна хӯрданд. 
EXO.16.36	(Як сабад тақрибан ба ду литр баробар буд).
EXO.17.1	Мувофиқи амри Худованд халқи Исроил аз биёбони Син ба роҳ баромада, аз як ҷой ба ҷойи дигар мекӯчиданд. Онҳо барои дамгирӣ дар Рафидим истоданд, лекин дар он ҷо барои нӯшидан об набуд. 
EXO.17.2	Сипас исроилиён ба Мӯсо ҷанҷол карда гуфтанд: «Ба мо оби нӯшокӣ деҳ!»
EXO.17.2	Мӯсо ҷавоб дод: «Чаро бо ман ҷанҷол мекунед? Чаро Худовандро меозмоед?»
EXO.17.3	Лекин одамон аз ташнагӣ азоб кашида аз Мӯсо шикоят карданд: «Барои чӣ моро аз Миср баровардӣ? Чӣ, моро бо фарзандон ва чорвоямон аз ташнагӣ куштан мехоҳӣ?»
EXO.17.4	Мӯсо ба Худованд нидо кард: «Бо ин халқ чӣ кор кунам? Каме мондааст, ки маро сангсор кунанд».
EXO.17.5	Худованд ба Мӯсо ҷавоб дод: «Ҳамроҳат чанд нафар пирони Исроилро гирифта, пешопеши халқ рав. Асоеро, ки ба дарёи Нил зада будӣ, ҳамроҳат гир. 
EXO.17.6	Ман дар рӯ ба рӯят, дар болои харсанги назди кӯҳи Сино меистам. Сангро зарба зан ва аз он об мебарояду одамон об менӯшанд».
EXO.17.6	Мӯсо дар пеши чашми пирони Исроил ҳамин тарз кард. 
EXO.17.7	Ӯ ин маконро бо сабаби ҷанҷол кардани мардум Массо ва Мерибо (яъне санҷиш ва норозигӣ) номид. Зеро онҳо Худовандро санҷида гуфтанд: «Оё Худованд дар байнамон ҳаст ё не?»
EXO.17.8	Пас аз он халқи амолеқ омада, дар Рафидим ба исроилиён ҳуҷум кард.
EXO.17.9	Мӯсо ба Ёҳушаъ гуфт: «Аз байни халқ мардонро интихоб намуда, ба ҷанги амолеқиён баро. Рӯзи дигар ман дар болои теппа асои Худоро дар даст дошта меистам».
EXO.17.10	Бо фармони Мӯсо Ёҳушаъ бо ҷанговарони Исроил ба ҷанги амолеқиён рафтанд. Ҳамзамон Мӯсову Ҳорун ва Ҳур ба болои теппа баромаданд. 
EXO.17.11	Ҳангоме ки Мӯсо дастонашро мебардошт, исроилиён ғолиб меомаданд. Аммо вақте ки дастонашро поён мекард, амолеқиён ғолиб мешуданд. 
EXO.17.12	Лекин дастони Мӯсо бемадор шуданду вай дигар онҳоро бардошта наметавонист. Баъд Ҳоруну Ҳур сангеро гирифта, назди Мӯсо гузоштанд. Мӯсо дар болои санг нишасту як дасташро Ҳорун ва дасти дигарашро Ҳур бардошта истоданд. Дастони Мӯсо то нишасти офтоб устувор буданд. 
EXO.17.13	Бо ин восита Ёҳушаъ лашкари амолеқиёнро бо дами шамшер зада шикаст дод.
EXO.17.14	Худованд ба Мӯсо гуфт: «Инро барои ёдгорӣ дар китоб навишта, ба Ёҳушаъ хонда деҳ, ки Ман номи амолеқиёнро аз рӯйи замин тамоман нест мекунам».
EXO.17.15	Мӯсо қурбонгоҳе сохта, онро «Худованд парчами ман аст» номида 
EXO.17.16	гуфт: «Дастони ман ба тахти Худованд дароз карда шуда буданд. Худованд бар зидди амолеқиён аз насл ба насл меҷангад».
EXO.18.1	Йитрӯ коҳини сарзамини Мидён ва падарарӯси Мӯсо буд. Ӯ аз тамоми корҳое, ки Худо ҳангоми аз Миср баровардани Мӯсо ва халқи Худ — Исроил барояшон карда буд, огоҳ шуд.
EXO.18.2	Ҳангоме ки Мӯсо занаш — Сифӯра ва ду писарашро ба хонаи падарарӯсаш фиристода буд, Йитрӯ онҳоро пешвоз гирифт. 
EXO.18.3	Яке аз писарони Мӯсо Ҷершӯм (яъне ғариб) ном дошт, чунки Мӯсо гуфта буд, ки ман дар замини бегона ғариб шудам. 
EXO.18.4	Номи фарзанди дигараш Элиозар (яъне Худоям ёрӣ медиҳад) буд, зеро Мӯсо гуфта буд, ки Худои падарам ёрӣ расонда, маро аз шамшери фиръавн халос намуд.
EXO.18.5	Йитрӯ ҳамроҳи духтару набераҳояш ба назди Мӯсо ба биёбон омад. Мӯсо бо халқи Исроил дар назди кӯҳи вохӯрӣ бо Худо — кӯҳи Сино хайма зада буд. 
EXO.18.6	Йитрӯ пешакӣ ба Мӯсо хабар фиристода буд, ки ман ба наздат бо зану ду фарзандат омада истодаам.
EXO.18.7	Мӯсо ба пешвози падарарӯсаш рафту таъзим кард ва ӯро бӯсид. Пас аз салому алейк онҳо ба хайма даромаданд. 
EXO.18.8	Мӯсо падарарӯсашро аз ҳар он чӣ Худованд ба хотири Исроил бо фиръавну мисриён карда буд, огоҳ намуд. Ҳамчунин дар бораи ҳама мушкилиҳое, ки онҳо дар роҳ аз сар гузарониданд ва чӣ гуна Худованд онҳоро наҷот дод, нақл кард. 
EXO.18.9	Аз накӯкории Худованд, ки исроилиёнро аз дасти мисриён наҷот дод, Йитрӯ хурсанд шуд. 
EXO.18.10	Ӯ гуфт: «Ба Худованде, ки шуморо аз дасти фиръавну мисриён халос кард, ҳамду сано бод! 
EXO.18.11	Вақте ки мисриён зидди халқаш бо ҳавобаландӣ рафтор мекарданд, Ӯ исроилиёнро наҷот дод. Акнун медонам, ки Худованд аз худоёни дигар бузургтар аст».
EXO.18.12	Сипас падарарӯси Мӯсо ба Худо қурбонии сӯхтанӣ ва қурбониҳои дигар овард. Баъд Ҳоруну тамоми пирони Исроил омаданд, ки дар ҳузури Худо бо Йитрӯ хӯрок хӯранд.
EXO.18.13	Рӯзи дигар Мӯсо бо ҳалли даъвоҳои мардум машғул шуд. Дар атрофаш аз субҳ то шом одамон ҷамъ мешуданд. 
EXO.18.14	Йитрӯ тамоми корҳои домодашро, ки барои мардум мекард, дида гуфт: «Ту барои одамон чӣ кор карда истодаӣ? Чаро худат танҳо тамоми масъалаҳоро ҳал мекунӣ ва мардум аз саҳар то бегоҳ дар гирдат меистанд?»
EXO.18.15	Мӯсо ҷавоб дод: «Онҳо барои пурсидани хоҳиши Худо ба пешам меоянд, 
EXO.18.16	то баҳсҳояшон ҳал шавад. Ман байни даъвогару ҷавобгар қарор бароварда, қонуну қоидаҳои Худоро ба онҳо шарҳ медиҳам».
EXO.18.17	Падарарӯси Мӯсо гуфт: «Ту нодуруст кор карда истодаӣ. 
EXO.18.18	Дар натиҷа ту ва ҳар касе ки ба наздат меояд, хаста мешаведу халос. Барои як худат иҷрои ин кор хеле душвор аст. 
EXO.18.19	Гӯш бикун, ман ба ту маслиҳат медиҳам ва бигзор Худо ба ту ёрӣ диҳад. Дар назди Худо миёнарав шуда масъалаҳои мардумро ба Ӯ расон. 
EXO.18.20	Ба онҳо қонуну қоидаҳоро омӯз, роҳи зиндагӣ ва вазифаҳояшонро нишон деҳ. 
EXO.18.21	Лекин аз байни халқ ҳам мардони қобилиятноку худотарс, бовариноку пора намегирифтагиро интихоб намуда, ба болои ҳазорон, садҳо, панҷоҳ ва даҳҳо нафар роҳбар таъйин намо. 
EXO.18.22	Бигзор онҳо доимо байни мардум масъалаҳои оддиро ҳал кунанд, вале мушкилашро ба назди ту биёранд. Ҳамин тавр, онҳо ба ту ёрӣ мерасонанд ва борат сабуктар мешавад. 
EXO.18.23	Агар Худо чунин фармояду ту онро иҷро кунӣ, устувор меистӣ ва мардум низ қаноатмандона ба хона мераванд».
EXO.18.24	Мӯсо гапи падарарӯсашро гӯш карда, онро иҷро намуд. 
EXO.18.25	Ӯ аз байни исроилиён мардони қобилиятнокро интихоб намуд. Сипас онҳоро пешвоёни халқ — роҳбарони ҳазорон, садҳо, панҷоҳу даҳҳо нафар таъйин кард. 
EXO.18.26	Онҳо доимо масъалаҳои мардумро ҳал мекарданд. Корҳои осонро худашон, лекин мушкилашро назди Мӯсо меоварданд.
EXO.18.27	Пас аз чанд вақт Мӯсо бо падарарӯсаш хайрухуш карду Йитрӯ ба ватани худ рафт.
EXO.19.1+EXO.19.2	 Исроилиён Рафидимро тарк намуда, расо пас аз ду моҳи аз Миср баромаданашон ба биёбони Сино расиданд. Онҳо дар биёбон назди кӯҳи Сино хайма заданд. 
EXO.19.3	Баъд Мӯсо ба болои кӯҳ назди Худо баромад.
EXO.19.3	Худованд аз кӯҳ ба ӯ гуфт, ки гапашро ба насли Яъқуб — ба исроилиён расонад: 
EXO.19.4	«Шумо корҳои Маро нисбати мисриён дидед. Инчунин дидед, ки Ман мисли уқобе, ки фарзандонашро бо қанотҳояш мебарад, шуморо наздам овардам. 
EXO.19.5	Инак, агар ба овозам гӯш дода аҳду паймонамро риоя намоед, аз байни ҳамаи миллатҳо халқи азизи Ман хоҳед шуд. Тамоми замин аз они Ман аст, 
EXO.19.6	лекин шумо подшоҳии коҳинон ва халқи барои Ман ҷудошуда хоҳед буд». Худо гуфт, ки ин суханонро Мӯсо бояд ба исроилиён расонад.
EXO.19.7	Мӯсо поён фаромаду пиронро ҷеғ зад. Сипас тамоми фармонҳоеро, ки Худованд ба ӯ дода буд, ба онҳо расонд. 
EXO.19.8	Мардум якдилона овоз бароварданд, ки тамоми сухани Худовандро иҷро мекунанд. Сипас Мӯсо ҷавобашонро ба Худованд расонд. 
EXO.19.9	Худованд ба Мӯсо гуфт: «Ман дар даруни абри ғафс наздат меоям. Мардум бо ту гап заданамро шунида, минбаъд ба ту бовар мекунанд».
EXO.19.9	Мӯсо гапи исроилиёнро ба Худованд расонд. 
EXO.19.10	Сипас Худованд ба вай гуфт: «Назди мардум рафта, имрӯзу фардо онҳоро барои парастиш пок намо. Онҳо бояд сарулибосашонро шӯянд. 
EXO.19.11	Дар рӯзи сеюм омода шаванд, чунки он рӯз дар пеши назарашон ба кӯҳи Сино мефароям. 
EXO.19.12	Дар гирди кӯҳ барояшон сарҳад муайян намо, то ки аз кӯҳбароӣ ва дастрасонӣ ба пояи он эҳтиёт шаванд. Ҳар ҷони зиндае, ки ба кӯҳ мерасад, ҳатман бояд кушта шавад. 
EXO.19.13	Ба ӯ даст расондан мумкин нест, ӯро ҳатман сангсор кунанд ё бо тири камон зананд. Хоҳ одам бошад, хоҳ ҳайвон, зинда намемонад. Фақат ҳангоми шунидани садои карнай ба кӯҳ баромада метавонанд».
EXO.19.14	Мӯсо аз кӯҳ фаромада, мардумро барои парастиш пок кард. Онҳо сарулибосашонро шустанд.
EXO.19.15	«Барои рӯзи сеюм тайёр бошед! То он рӯз ҳамхоба нашавед!» — гуфт Мӯсо.
EXO.19.16	Субҳи рӯзи сеюм раъду барқ шуд ва ба болои кӯҳ абри ғафс фаромаду садои бисёр баланди карнай шунида шуд. Ҳамаи онҳое, ки дар қароргоҳ буданд, ба ларза омаданд. 
EXO.19.17	Мӯсо одамонро аз қароргоҳ ба истиқболи Худо баровард ва онҳо дар пояи кӯҳ истоданд. 
EXO.19.18	Вақте ки Худованд дар даруни оташ ба кӯҳи Сино фаромад, кӯҳро дуд пӯшонид. Аз кӯҳ ҳамчун аз оташдон дуд мебаромад. Тамоми кӯҳ сахт меларзиду 
EXO.19.19	садои карнай торафт баландтар мешуд. Мӯсо гап мезаду Худо бо овоз ҷавоб медод.
EXO.19.20	Худованд ба қуллаи кӯҳи Сино фаромада, Мӯсоро ҷеғ зад. Мӯсо баромад 
EXO.19.21	ва Худованд ба ӯ гуфт: «Поён фаромада, мардумро огоҳ намо. Барои дидани Ман аз сарҳад нагузаранд, то нобуд нашаванд. 
EXO.19.22	Ҳатто коҳиноне, ки ба Ман наздик мешаванд, бояд худро пок намоянд, вагарна Ман онҳоро ҷазо медиҳам».
EXO.19.23	Мӯсо ҷавоб дод: «Халқ ба кӯҳ баромада наметавонад, зеро Ту ба мо пешакӣ хабар додӣ, ки дар гирди кӯҳ сарҳад гузошта, онро муқаддас нигоҳ дорем».
EXO.19.24	Худованд ба Мӯсо фармуд: «Поён фаромада, Ҳорунро ҳамроҳат барор. Барои он ки ба коҳинон ва мардум зарар нарасонам, онҳо аз сарҳад гузашта, назди Ман набароянд».
EXO.19.25	Пас аз он Мӯсо назди халқ фаромада, сухани Худоро ба онҳо расонд.
EXO.20.1	Худо чунин суханонро ба забон овард: 
EXO.20.2	«Ман Худованд-Худои ту ҳастам, ки туро аз замини Миср, аз банди ғуломӣ баровардам.
EXO.20.3	Аз ин рӯ ғайри Ман бароят худоёни дигар набошанд.
EXO.20.4	Ба монанди чизе, ки дар баландии осмон ё дар рӯйи замин ё дар оби зери замин ҳаст, бут насоз. 
EXO.20.5	Ба онҳо саҷда ва хизмат накун. Зеро Ман Худованд-Худои ту, Худои рашкин ҳастам ва барои гуноҳи онҳое, ки бо Ман душманӣ мекунанд, фарзандон ва набераю абераҳояшонро ҷазо медиҳам. 
EXO.20.6	Вале то насли ҳазоруми онҳое, ки Маро дӯст медоранд ва қонуну қоидаҳоямро риоя мекунанд, муҳаббати пойдорро нишон медиҳам.
EXO.20.7	Номи Маро, ки Худованд-Худои ту ҳастам, бо мақсади бад ба забон нагир, зеро Ман нафареро, ки номамро бо мақсади бад ба забон мегирад, беҷазо намегузорам.
EXO.20.8	Рӯзи шанбе — рӯзи истироҳатро дар ёд дор ва онро муқаддас нигоҳ дор. 
EXO.20.9	Шаш рӯз ба кор машғул шав, 
EXO.20.10	вале рӯзи ҳафтум рӯзи истироҳати барои Ман — Худованд-Худоят таъйиншуда аст. Ту дар ин рӯз кор накун. Ҳамчунин писару духтарат, ғулому канизакат, ғариб ва чорвоят низ кор накунанд. 
EXO.20.11	Чунки Ман — Худованд замину осмону баҳр ва тамоми ҷонваронеро, ки дар онҳо зиндагӣ мекунанд, дар шаш рӯз офаридам, аммо рӯзи ҳафтум дам гирифтам. Ҳамчунин рӯзи ҳафтум — рӯзи истироҳатро баракат дода, онро муқаддас гардонидам.
EXO.20.12	Падару модаратро ҳурмату эҳтиром намо, то умрат дар замине, ки Ман — Худованд-Худоят ба ту медиҳам, дароз шавад.
EXO.20.13	Одамкушӣ накун.
EXO.20.14	Зино накун.
EXO.20.15	Дуздӣ накун.
EXO.20.16	Нисбат ба касе шаҳодати бардурӯғ надеҳ.
EXO.20.17	Хона, зан, ғулому канизак, гову хар ва умуман ягон чизи дигари одамонро ҳавас накун».
EXO.20.18	Ҳангоме ки тамоми одамон раъду барқ ва кӯҳи пурдудро дида, садои карнайро шуниданд, аз тарс ба ларза даромаданд. Сипас аз дур истода, 
EXO.20.19	ба Мӯсо гуфтанд: «Худат гап зан, мо гӯш мекунем. Вале зинҳор Худо бо мо гап назанад, ки мемурем».
EXO.20.20	Мӯсо ба халқ ҷавоб дод: «Натарсед! Худо омад, ки шуморо санҷад, то ки худотарс бошеду гуноҳ накунед».
EXO.20.21	Ҳамин тавр, мардум дар дурӣ истоданду Мӯсо ба торикӣ, ҷое ки Худо буд, наздик шуд.
EXO.20.22	Худованд ба Мӯсо гуфт, ки ба исроилиён расонад: «Шумо худатон дидед, ки чӣ тавр Ман бо шумо аз осмон гап задам. 
EXO.20.23	Ба ҷойи Ман аз нуқра ё тилло барои худ бутҳо насозед. 
EXO.20.24	Бароям қурбонгоҳи хокӣ сохта, қурбониҳои сӯхтанию сулҳи худро аз бузу гӯсфанд ва гов биёред. Дар ҳар ҷое ки макони ибодатамро таъйин мекунам, наздатон омада, шуморо баракат медиҳам. 
EXO.20.25	Агар барои Ман аз санг қурбонгоҳ созед, онро аз сангҳои тарошидашуда насозед. Чунки агар тешаи шумо бар санг расад, онро ҳаром мекунад. 
EXO.20.26	Ҳангоми ба қурбонгоҳ наздик шуданатон узвҳои пинҳони баданатон намудор нашаванд. Барои ҳамин қурбонгоҳ набояд зинапоя дошта бошад».
EXO.21.1	«Ин қонунҳоро ба мардум эълон намо:
EXO.21.2	Агар ғуломи исроилӣ харед, бигзор ӯ шаш сол кор кунад. Вале соли ҳафтум ӯро ройгон озод кунед. 
EXO.21.3	Касе ки ба ғуломӣ танҳо омада бошад, бигзор аз хонаи хӯҷаинаш танҳо равад. Лекин агар бо занаш омада бошад, ҳамроҳи занаш озод шавад. 
EXO.21.4	Агар хӯҷаинаш ӯро хонадор карда бошаду ғулом соҳиби фарзанд шавад, бигзор зану фарзандон дар назди хӯҷаин монанд. Дар ин ҳолат фақат ғулом мебарояд.
EXO.21.5	Вале агар ғулом гӯяд, ки: „Хӯҷаин ва зану фарзандонамро дӯст медораму ба озодӣ баромадан намехоҳам“, 
EXO.21.6	бигзор хӯҷаинаш ӯро ба ибодатгоҳ биёрад. Пас аз он ғуломро назди дарвоза ё паҳлӯдарӣ оварда, гӯшашро бо сӯзани калон сӯрох кунад. Ба ин восита мард ғуломи абадии хӯҷаин мемонад.
EXO.21.7	Агар касе духтарашро ба канизӣ фурӯшад, духтар ба мисли ғулом озод намешавад. 
EXO.21.8	Агар мард барои ба никоҳ даровардан канизак хараду вале канизак ба хӯҷаинаш маъқул нашавад, бигзор имкон диҳад, ки падар духтарашро гашта харад. Азбаски хӯҷаин ба духтар хиёнат кардааст, ӯ ҳақ надорад, ки канизакро ба ғайриисроилӣ фурӯшад.
EXO.21.9	Агар хӯҷаин канизакро ба никоҳи писараш дарорад, бигзор бо ӯ чун бо духтари худ муносибат кунад. 
EXO.21.10	Агар ӯ зани дуюм гирад, набояд зани якумашро аз хӯрок, сарулибос ва ҳуқуқҳои заношӯйӣ маҳрум созад. 
EXO.21.11	Агар шавҳар ин се ӯҳдадориро риоя накунад, бигзор зан ройгон озод шуда равад.
EXO.21.12	Агар касе шахси дигарро зада ба марг расонад, худаш ҳатман бояд кушта шавад. 
EXO.21.13	Аммо агар ӯ қасди куштани вайро надошту Ман роҳ додам, ки ин ҳодиса рӯй диҳад, ба ту ҷоеро муайян мекунам, ки қотил ба он ҷо гурезад.
EXO.21.14	Агар касе дидаву дониста маккорона нафареро аз ҳаёт маҳрум созаду дар назди қурбонгоҳи Ман паноҳ ҷӯяд, ӯро ҳатто аз он ҷо гирифта кушед.
EXO.21.15	Ҳар нафаре, ки падар ё модари худро мезанад, ҳатман бояд кушта шавад.
EXO.21.16	Ҳар нафаре, ки одамро дуздида, ӯро фурӯшад ё дар дасташ нигоҳ дорад, бояд ҳатман кушта шавад.
EXO.21.17	Агар касе волидонашро лаънат кунад, ҳатман кушта шавад.
EXO.21.18	Фарз кунед, ки ду нафар ҷанг карданду якеаш каси дигарро бо санг ё мушт зад. Вале ҷабрдида намурд, балки бистарӣ шуд. 
EXO.21.19	Агар ӯ хеста, бо ёрии асо аз хона барояд, гунаҳкор ҷазо нагирад. Гунаҳкор бояд танҳо барои вақти аз дастдодаи ҷабрдида ва табобаташ маблағ диҳад.
EXO.21.20	Агар касе ғулом ё канизашро бо чӯб занаду онҳо аз дасти хӯҷаинашон муранд, хӯҷаин бояд ҳатман ҷазо гирад. 
EXO.21.21	Лекин агар ғулом ё канизак як-ду рӯз зинда монанд, хӯҷаин набояд ҷазо гирад, зеро онҳо моликияти ӯ мебошанд.
EXO.21.22	Агар одамони ҷангкардаистода зани ҳомиладорро зананду вай тифлашро аз даст диҳад, вале зарари дигар нарасад, аз шахси гунаҳкор маблағеро рӯёнанд, ки онро шавҳари зан талаб мекунаду доварон қабул мекунанд. 
EXO.21.23	Вале агар ягон зарар расад, ҳаёт бар ивази ҳаёт, 
EXO.21.24	чашм бар ивази чашм, дандон бар ивази дандон, даст бар ивази даст, пой бар ивази пой, 
EXO.21.25	сӯхтагӣ бар ивази сӯхтагӣ, ҷароҳат бар ивази ҷароҳат ва латукӯб бар ивази латукӯб диҳед.
EXO.21.26	Агар касе чашми ғулом ё канизашро зада кӯр кунад, бигзор ба хотири чашм вайро ба озодӣ ҷавоб диҳад ва 
EXO.21.27	агар дандонашро зада шиканад, бигзор ба хотири дандон вайро озод кунад.
EXO.21.28	Агар гов мард ё занро шох зада кушад, говро сангсор карда, гӯшташро нахӯранд. Дар ин воқеа соҳиби мол гуноҳ надорад. 
EXO.21.29	Агар соҳиби гов шохзан будани молашро донаду вале онро набандад ва баъд дар натиҷа гов мард ё занеро кушад, онро сангсор намоянд ва соҳибашро низ кушанд. 
EXO.21.30	Лекин агар аз соҳиби мол пул талаб кунанд, бигзор ӯ барои ҳаёташ ин маблағро диҳад.
EXO.21.31	Агар гов писар ё духтарчаро занад, бо соҳиби мол аз рӯйи қонуни боло амал кунед. 
EXO.21.32	Агар гов ғулом ё канизро занад, соҳиби мол ба хӯҷаини онҳо сӣ танга нуқра диҳад. Гов бояд сангсор карда шавад.
EXO.21.33	Агар касе чоҳеро кушояд ё чоҳ канда, ба он сарпӯш нагузорад ва дар натиҷа гов ё хар ба чуқурӣ афтад, 
EXO.21.34	хӯҷаини чоҳ бояд ҷасадро гирифта, ба соҳиби мол пул диҳад.
EXO.21.35	Агар гове гови ҳамсояро шох зада кушад, бигзор гови зиндаро фурӯхта, пулашро ду тақсим кунанд. Инчунин гови мурдаро низ баробар тақсим намоянд. 
EXO.21.36	Лекин агар шохзан будани гов маълум бошаду вале соҳибаш онро набаст, ӯ бояд гови мурдаро гирифта, ба ҷояш гови зинда диҳад.
EXO.22.1	Агар касе гов ё гӯсфандеро дуздида, онро кушад ё фурӯшад, бояд бар ивази як гов панҷ гов ва бар ивази як гӯсфанд чор гӯсфанд диҳад.
EXO.22.2	Агар касе дуздро ҳангоми ба хона даромаданаш дошта, чунон занад, ки дузд мурад, хуни дузд ба гардани он шахс нахоҳад буд. 
EXO.22.3	Вале агар воқеа пас аз баромадани офтоб рӯй диҳад, он ки дуздро кушт, гунаҳкор аст.
EXO.22.3	Дузд бояд ҳатман товон диҳад, лекин агар барои додани товон чизе надошта бошад, бигзор барои пардохти дуздиаш ӯро ба ғуломӣ фурӯшанд. 
EXO.22.4	Агар моли дуздидашуда, гов, хар ё гӯсфанд дар дасташ зинда ёфт шавад, бигзор дучанд товон диҳад.
EXO.22.5	Агар ҳангоми чарондани чорво саҳро ё токзори каси дигар поймол шавад, соҳиби мол бояд ба соҳиби замин бар ивази ҳосили вайроншуда ҳосили беҳтарини заминашро диҳад.
EXO.22.6	Фарз кунед, ки касе дар заминаш оташ афрӯхт. Агар оташ ба замини ҳамсоя гузашта ғарам ё ҳосил ё киштзорро нобуд кунад, вай бояд товон диҳад.
EXO.22.7	Агар шахс пул ё моли қиматашро ба касе амонат супораду чизҳо аз хонаи амонатдор дуздида шаванд, баъд агар дузд дастгир шавад, ӯ дучанд товон диҳад. 
EXO.22.8	Вале агар дузд ёфт нашавад, бигзор соҳиби хонаро ба ибодатгоҳ оварда, аниқ кунанд, ки ӯ амонатро нагирифтааст.
EXO.22.9	Фарз кунед, ки ду нафар дар бораи гов ё хар, гӯсфанду сарулибос ё ягон амволи гумшуда баҳс карда, „аз они ман аст“ гуфтанд. Дар ин ҳолат онҳо бояд ба ибодатгоҳ биёянд. Нафареро, ки Худо гунаҳкор мешуморад, бояд ба каси дигар дукарата товон супорад.
EXO.22.10	Агар касе ба шахси дигар хар, гов, гӯсфанд ё ягон чорвои дигарро ба амонат диҳаду он мурад, зарар бинад ё душман гирифта барад, ба тавре ки касе надида бошад, 
EXO.22.11	бигзор ҷавобгар ба Худованд қасам хӯрад, ки дасташро ба моли дӯсташ дароз накардааст. Соҳиби мол инро қабул мекунаду ҷавобгар товон намедиҳад. 
EXO.22.12	Вале агар мол дуздида шуда бошад, ҷавобгар бояд товон диҳад. 
EXO.22.13	Агар молро ҳайвони ваҳшӣ пора-пора карда бошад, бигзор ҷавобгар барои исбот моли порашударо нишон диҳад. Дар ин ҳолат ӯ товонашро насупорад.
EXO.22.14	Агар касе аз ҳамсояаш ҳайвонеро гираду он ҳангоми набудани соҳибаш зарар бинад ё мурад, ӯ бояд товон супорад. 
EXO.22.15	Вале агар соҳибаш дар назди ҳайвон бошад, ӯ набояд товон диҳад. Лекин агар ҳайвон пулакӣ гирифта шавад, иҷорапулияш ба ҷойи товон ҳисоб мешавад.
EXO.22.16	Агар касе духтари номзаднашударо фиреб карда, ҳамхоба шавад, бояд қалин дода, ӯро ба ҳамсарӣ гирад. 
EXO.22.17	Ҳатто агар падар духтарашро ба ӯ додан нахоҳад ҳам, мард бояд муносиби духтари бокира пул диҳад.
EXO.22.18	Ҷодугарзанро зинда нагузоред.
EXO.22.19	Касе ки бо ҳайвон алоқаи ҷинсӣ мекунад, ҳатман бояд кушта шавад.
EXO.22.20	Касе ки ғайр аз Худованд ба худои дигар қурбонӣ меорад, бигзор кушта шавад.
EXO.22.21	Ба ғариб фишор набиёред ва зулм накунед, зеро худатон дар замини Миср ғариб будед. 
EXO.22.22	Ба бевазанону ятимон ҷабр накунед. 
EXO.22.23	Агар зулм кунеду онҳо ба Ман муроҷиат кунанд, албатта, оҳашонро мешунавам. 
EXO.22.24	Оташи ғазабам аланга мезанаду шуморо бо шамшер мекушам. Дар натиҷа занҳоятон беваю фарзандонатон ятим мемонанд.
EXO.22.25	Агар дар байни халқи Ман ба каси камбағал пул қарз диҳед, ба монанди судхӯр фоиз талаб накунед.
EXO.22.26	Агар ягон кас аз шумо қарз гираду ҷомаашро ба гарав гузорад, то ғуруби офтоб ҷомаро баргардонед. 
EXO.22.27	Охир он ягона ҷомае мебошад, ки баданашро гарм мекунад. Пас вай бо чӣ хоб равад? Агар ӯ ба Ман зорӣ кунад, мешунавам, зеро раҳмдил ҳастам.
EXO.22.28	Худоро дашном надиҳед ва пешвои халқатонро лаънат нахонед.
EXO.22.29	Барои ба Ман овардани ҳосили анбор, май ва равғани зайтун дер намонед.
EXO.22.29	Нахустписаратонро ба Ман диҳед. 
EXO.22.30	Ҳамчунин нахустнаринаи гову гӯсфандонатонро ба Ман бахшед. Бигзор онҳо ҳафт рӯз бо модарашон истанд ва рӯзи ҳаштум онҳоро ба Ман диҳед.
EXO.22.31	Халқи муқаддаси Ман бошед ва барои ҳамин гӯштеро, ки ҳайвони ваҳшӣ пора кардааст, нахӯред. Онро назди сагҳо партоед.
EXO.23.1	Овозаҳои дурӯғро паҳн накунед ва бо шоҳидии дурӯғ ба гунаҳкор ёрӣ нарасонед.
EXO.23.2	Агар ҷамоат кори бад кунанд, бо онҳо ҳамроҳ нашавед. Дар вақти шаҳодат додан ба хотири аксарият адолатро вайрон накунед. 
EXO.23.3	Ҳамчунин ба хотири камбағал будани шахс ӯро тарафдорӣ накунед.
EXO.23.4	Агар бинед, ки гов ё хари душманатон роҳгум задааст, ҳатман вайро ба соҳибаш баргардонед. 
EXO.23.5	Агар бинед, ки хари душманатон зери бораш афтодааст, вайро танҳо намонда ёрӣ расонед.
EXO.23.6	Камбағалро аз адолат маҳрум накунед. 
EXO.23.7	Аз айбдоркунии дурӯғ гурезед ва шахси бегуноҳу боинсофро накушед, зеро Ман бадкорро намебахшам.
EXO.23.8	Пора нагиред, зеро пора шахси биноро нобино ва кори одилонро вайрон мекунад.
EXO.23.9	Азбаски худатон дар Миср ғариб будеду медонед, ки ҳаёти ғариб чӣ гуна аст, ӯро наранҷонед.
EXO.23.10	Шаш сол заминро кишт карда ҳосилашро ҷамъ кунед. 
EXO.23.11	Аммо дар соли ҳафтум заминро истифода набаред. Бигзор он дам гирад. Монед, ки бенавоёни халқатон ҳар чизи худрӯйро истифода баранд ва боқимондаашро ҳайвоноти ваҳшӣ хӯрад. Дар парвариши токзор ва дарахти зайтун низ чунин амал намоед.
EXO.23.12	Шаш рӯз ба кор машғул шавед. Лекин рӯзи ҳафтум истироҳат кунед, то ки ғулому ғариб ва хару говатон дам гиранд.
EXO.23.13	Ҳама гапҳоеро, ки ба шумо гуфтам, иҷро намоед. Ба худоёни дигар дуо накунед ва ҳатто номашонро ба забон нагиред.
EXO.23.14	Дар як сол се маротиба ба хотири Ман ид барпо кунед. 
EXO.23.15	Аввал иди Фатирро ҷашн гиред. Чи хеле ки ба шумо фармудам, дар айёми муқарраршудаи моҳи якум ҳафт рӯз нони бехамиртуруш хӯред. Чунки дар ҳамин мавсим шумо аз Миср баромадед.
EXO.23.15	Бигзор ягон кас бо дасти холӣ ба ибодатгоҳи Ман наояд.
EXO.23.16	Дуюм, вақте ки ҳосили аввалини худро ҷамъ мекунед, иди Ҳосилотро ҷашн гиред. Сеюм, охири сол ҳангоми ғунучини тамоми кишт иди Ҷамъоварӣ, яъне иди Хаймаҳоро гузаронед.
EXO.23.17	Дар як сол се маротиба тамоми мардон бояд ба ибодатгоҳи Худованд-Худо биёянд.
EXO.23.18	Ғизои хамиртурушдорро ҳамроҳи хуни қурбониҳо ба Ман надиҳед. Чарбуи ҳайвоноте, ки дар ин идҳо барои Ман қурбонӣ мекунед, то субҳи рӯзи дигар боқӣ намонад.
EXO.23.19	Аз ҳосили аввалини заминатон беҳтаринашро ба ибодатгоҳи Ман биёред.
EXO.23.19	Баъзе халқҳо гӯшти бузғоларо дар шири модараш мепазанд. Вале шумо ин корро накунед.
EXO.23.20	Пешопешатон фариштаро мефиристам, ки шуморо дар роҳ муҳофизат карда ба маконе меорад, ки Ман бароятон тайёр кардаам. 
EXO.23.21	Ба ӯ диққат дода, гапашро гӯш кунед ва ба муқобилаш набароед. Азбаски ӯ намояндаи Ман аст, беитоатиро намебахшад. 
EXO.23.22	Агар гапи фариштаро гӯш карда ҳама сухани мегуфтаамро иҷро намоед, Ман душмани душманатон ва бадхоҳи бадхоҳатон мешавам. 
EXO.23.23	Фариштаи фиристодаи Ман пешопешатон рафта шуморо ба замини амӯриёну ҳиттиён, фариззиёну канъониён, ҳиввиён ва ябусиён мебарад ва Ман онҳоро нобуд месозам.
EXO.23.24	Ба худоёни онҳо саҷда накунед, хизматашонро ба ҷо наоред ва расму оинашонро ёд нагиред. Баръакс буту сангҳои муқаддасашонро пурра хароб кунед.
EXO.23.25	Ба Ман хизмат кунед ва Ман шуморо баракат дода, ризқу рӯзиатонро медиҳам ва бемориҳоро аз шумо дур мекунам. 
EXO.23.26	Дар заминатон бачапартоӣ рӯй намедиҳад ва шумо бенасл нахоҳед буд. Инчунин ба шумо умри дароз медиҳам. 
EXO.23.27	Ман тарси Худро пеш аз шумо фиристода, ҳар халқеро, ки бар зиддаш мебароед, ба изтироб меорам. Душманонатонро ба гурехтан маҷбур месозам.
EXO.23.28	Ман ба ҳиввиён, канъониён ва ҳиттиён замбӯрҳоро мефиристам, ки онҳоро аз сари роҳатон ронанд. 
EXO.23.29	Лекин онҳоро дар як сол намеронам, вагарна замин холӣ мемонаду бар зиддатон ҳайвоноти дарранда зиёд мешаванд. 
EXO.23.30	Ман ин халқҳоро оҳиста-оҳиста пеш мекунам ва пас аз он ки шумораатон меафзояд, шумо тамоми сарзаминро забт мекунед. 
EXO.23.31	Аз баҳри Сурх то баҳри Миёназамин ва аз биёбони ҷанубӣ то дарёи Фурот ба шумо замин медиҳам. Сокинони ин заминро ба дастатон месупорам ва шумо онҳоро аз наздатон меронед. 
EXO.23.32	Бо онҳо ва худоёнашон аҳду паймон набандед. 
EXO.23.33	Онҳо бояд дар заминатон зиндагӣ накунанд, вагарна шуморо водор мекунанд, ки бар зидди Ман гуноҳ кунед. Ба худоёни онҳо хизмат кардан бароятон мисли дом мешавад».
EXO.24.1	Худованд боз ба Мӯсо гуфт: «Бо Ҳорун, писарони ӯ — Нодобу Абиҳу ва ҳафтод пирони Исроил наздам баромада, аз дурӣ ба Ман саҷда кунед. 
EXO.24.2	Ба ғайр аз ту дигарон ба Ман наздик нашаванд. Бигзор халқи боқимонда бо ту ба кӯҳ набароянд».
EXO.24.3	Ҳангоме ки Мӯсо омада тамоми сухану қонунҳои Худовандро ба мардум расонд, онҳо бо як овоз ҷавоб доданд: «Ҳама гуфтаҳои Худовандро иҷро мекунем».
EXO.24.4	Мӯсо тамоми сухани Худовандро навишта гирифт. Субҳи дигар ӯ барвақт хеста дар пояи кӯҳ қурбонгоҳ сохт ва мувофиқи шумораи қабилаҳои Исроил дувоздаҳ сутуни сангин гузошт. 
EXO.24.5	Пас аз он ҷавонони исроилиро фиристод. Ҷавонон қурбониҳои сӯхтанӣ оварданд ва барзаговҳоро чун қурбонии сулҳ ба Худованд қурбонӣ карданд. 
EXO.24.6	Мӯсо ними хунро гирифта ба коса рехт ва ними дигарашро ба қурбонгоҳ пошид. 
EXO.24.7	Баъд ӯ китоби аҳду паймонро гирифта бо овози баланд ба мардум хонда дод.
EXO.24.7	Одамон ҷавоб доданд: «Ҳар чизеро, ки Худованд гуфт, иҷро мекунем ва фармонбардор мешавем».
EXO.24.8	Сипас Мӯсо хуни дар коса бударо гирифта, ба мардум пошида гуфт: «Бинед, ин хуни аҳду паймоне аст, ки Худованд мувофиқи ин қонунҳо бо шумо баст».
EXO.24.9	Баъд Мӯсо, Ҳорун, Нодобу Абиҳу ва ҳафтод нафар пирони Исроил ба кӯҳ баромада, 
EXO.24.10	Худои Исроилро диданд. Дар зери пойҳояш аз санги ёқути кабуд чизи мисли фарш буд, ки он мисли осмон софу шаффоф метобид. 
EXO.24.11	Лекин Худо пешвоёни Исроилро нобуд накард. Баръакс онҳо Худоро диданд ва дар он ҷо хӯрданду нӯшиданд.
EXO.24.12	Худованд ба Мӯсо гуфт: «Наздам ба кӯҳ баромада, дар ҳамон ҷо ист. Ман ба ту лавҳасангҳои қонуну фармонҳоеро, ки барои насиҳати мардум навиштаам, медиҳам».
EXO.24.13	Сипас Мӯсову ёрдамчияш — Ёҳушаъ тайёрӣ диданду Мӯсо ба кӯҳи вохӯрӣ бо Худо баромад.
EXO.24.14	Пеш аз ин Мӯсо ба пирони Исроил гуфта буд: «То лаҳзае ки ба наздатон барнагардем, дар ҳамин ҷо истед. Ҳоруну Ҳур пешатон меистанд. Агар нафаре баҳс дошта бошад, назди онҳо равад».
EXO.24.15	Ҳангоме ки Мӯсо ба кӯҳи Сино баромад, онро абр печониду 
EXO.24.16	шукӯҳу ҷалоли Худованд дар он ҷо қарор гирифт. Муддати шаш рӯз абр кӯҳро печонид ва рӯзи ҳафтум Худованд аз байни абр Мӯсоро ҷеғ зад. 
EXO.24.17	Шукӯҳу ҷалоли Худованд дар қуллаи кӯҳ ба назари исроилиён монанди оташи фурӯбаранда метобид. 
EXO.24.18	Мӯсо ба даруни абр даромада, ба қуллаи кӯҳ баромад. Ҳамин тавр ӯ чил шабонарӯз дар кӯҳ монд.
EXO.25.1	Ҳангоме ки Мӯсо дар кӯҳ буд, Худованд ба ӯ гуфт: 
EXO.25.2	«Ба исроилиён гӯй, ки ба Ман ҳадяҳо биёранд. Ҳадяро аз ҳар касе ки аз рӯйи хоҳишаш барои Ман мебиёрад, қабул намо. 
EXO.25.3	Аз онҳо тилло, нуқра, биринҷӣ, 
EXO.25.4	матои босифати катонӣ, пашми буз ва риштаҳои кабуду бунафшу сурх бигир. 
EXO.25.5	Ҳамчунин пӯсти сурх кардашудаи қӯчқор, чарми хушсифат ва чӯби дарахти ақоқиёро қабул намо. 
EXO.25.6	Боз барои чароғҳо равғани зайтун ва барои равғани таъйинкунию барои сӯзондан хушбӯйиҳо гир. 
EXO.25.7	Барои часпондан дар рӯйи либоси коҳин, яъне пешовезу эфӯд санги ҷазъ ва нигинҳои дигар қабул намо. 
EXO.25.8	Ба онҳо гӯй, ки барои ибодати Ман хаймаи муқаддас созанд ва бо ҳамин Ман дар байнашон хоҳам буд. 
EXO.25.9	Хайма ва тамоми асбобу анҷомашро аз рӯйи намунае, ки Ман ба ту нишон медиҳам, бисоз.
EXO.25.10	Аз чӯби дарахти ақоқиё сандуқе бисоз, ки дарозиаш панҷ ваҷаб ва бару баландиаш се ваҷабӣ бошад. 
EXO.25.11	Онро аз даруну берун бо тиллои тоза пӯшон ва дар гирдаш шерозаи тиллоӣ бисоз. 
EXO.25.12	Баъд чор ҳалқаи тиллоӣ сохта, дар чор кунҷи поёнии сандуқ ду ҳалқа аз як тараф, ду ҳалқа аз тарафи дигар мустаҳкам намо. 
EXO.25.13	Аз чӯби дарахти ақоқиё ходаҳо сохта, онҳоро тиллопӯш намо. 
EXO.25.14	Ходаҳоро ба ҳалқаи ду тараф дарор, ки ба воситаи онҳо сандуқро бардошта бурдан мумкин бошад. 
EXO.25.15	Ходаҳо бояд дар ҳалқаҳо истанд, онҳоро баровардан мумкин нест. 
EXO.25.16	Аҳду паймони навишташударо, ки Ман ба ту медиҳам, ба даруни сандуқ гузор.
EXO.25.17	Инчунин аз тиллои тоза сарпӯше бисоз. Дарозии он бояд панҷ ваҷаб ва бараш се ваҷаб бошад. 
EXO.25.18	Дар ду тарафи сарпӯш аз тиллои бо болға кӯфташуда ду махлуқи қанотдори осмонӣ, ки каррубӣ ном доранд, бисоз. 
EXO.25.19	Як каррубӣ аз як тараф, дигарашро аз тарафи дигари сарпӯш яклухт бо он бисоз. 
EXO.25.20	Бигзор қанотҳояшон ба боло паҳн шуда, рӯйи сарпӯшро пӯшонанд. Каррубиҳо рӯ ба рӯйи ҳамдигар бошанд ва рӯйҳояшон ба сарпӯш хам шаванд. 
EXO.25.21	Аҳду паймони навишташударо, ки ба ту медиҳам, ба даруни сандуқ мон ва баъд сарпӯшро гузор. 
EXO.25.22	Дар он ҷо — дар болои сарпӯш, дар байни ду каррубии болои сандуқи аҳд Ман бо ту мулоқот мекунам. Бо ҳамин роҳ қонунҳои Худро барои халқи Исроил ба ту медиҳам.
EXO.25.23	Аз чӯби дарахти ақоқиё мизе бисоз, ки дарозиаш чор ваҷаб, бараш ду ваҷаб ва баландиаш се ваҷаб бошад. 
EXO.25.24	Онро бо тиллои тоза пӯшонида, ба лабаш шерозаи тиллоӣ часпон. 
EXO.25.25	Гирдогирди пояҳои миз ҳам чорчӯбае бисоз, ки бараш чор ангушт (яъне тақрибан ҳафту ним сантиметер) бошад. Шерозаи тиллоӣ сохта, ба чорчӯба часпон. 
EXO.25.26	Баъд барои миз чор ҳалқаи тиллоӣ бисоз. Дар пояҳои чор гӯшаи миз ҳалқаҳоро мустаҳкам намо. 
EXO.25.27	Бигзор ҳалқаҳо дар бари чорчӯба ҷой гиранд. Ходаҳо барои бурдани миз ба ҳалқаҳо дароварда шаванд. 
EXO.25.28	Ходаҳоро аз чӯби дарахти ақоқиё сохта, онҳоро тиллопӯш намо.
EXO.25.29	Инчунин барои миз аз тиллои тоза табақҳо, кафлезҳо ва барои ҳадяи нӯшиданӣ кӯзаву косаҳо бисоз. 
EXO.25.30	Баъд нони ба Ман тақдимшударо ҳамеша дар ҳузурам рӯйи миз гузор.
EXO.25.31	Аз тиллои тозаи бо болға кӯфташуда, чароғдоне бо появу танааш бисоз. Пиёлачаҳои гулшакл, муғҷаву гулбаргҳо бо чароғдон яклухт бошанд. 
EXO.25.32	Аз ду тарафи танаи чароғдон бояд шаш шоха, се шоха аз як тараф, се шоха аз тарафи дигар бошад. 
EXO.25.33	Аз ҳар яки ин шаш шоха сепиёлачагӣ бо намуди гули бодом бо муғҷаву гулбаргҳо бароянд. 
EXO.25.34	Инчунин аз танаи чароғдон бояд чор пиёлачаи ҳамранги гули бодом бо муғҷаву гулбаргҳо бароянд. 
EXO.25.35	Дар зери ҳар як ҷуфти шоха яктогӣ муғҷа бисоз. 
EXO.25.36	Аз тиллои тозаи бо болға кӯфташуда муғҷаву шохаҳоро бо чароғдон яклухт бисоз.
EXO.25.37	Баъд ҳафт чароғ сохта, онҳоро ба тана ва шаш шохаи чароғдон тавре гузор, ки тарафи пешро рӯшанӣ диҳанд. 
EXO.25.38	Ангиштмонакҳои чароғдон ва анбӯрчаҳояшро, ки барои чидани пилтаҳо истифода бурда мешаванд, аз тиллои тоза бисоз.
EXO.25.39	Барои сохтани чароғдон ва тамоми анҷомаш сию панҷ кило тиллои тоза ҷудо намо. 
EXO.25.40	Бодиққатона ҳама чизро аз рӯйи намунае бисоз, ки дар кӯҳ ба ту нишон додаам.
EXO.26.1	Хаймаи Худованд аз даҳ парда иборат бошад. Пардаҳоро аз матои босифати катонӣ ва риштаҳои кабуду бунафшу сурх бидӯз. Инчунин дар рӯйи онҳо каррубиҳоро моҳирона гулдӯзӣ намо. 
EXO.26.2	Бигзор тамоми пардаҳо андозаи якхела дошта бошанд. Дарозиашон панҷоҳу шаш ваҷаб (яъне тақрибан дувоздаҳу ним метер) ва барашон ҳашт ваҷаб бошад. 
EXO.26.3	Панҷ пардаро бо якдигар ва панҷтои боқимондаро низ бо ҳам пайваст намо. 
EXO.26.4	Баъд барои пайваст кардани ҳамин ду пардаи калон ба канори панҷ пардаи аввал аз матои кабуд ҳалқаҳо бидӯз. Ба як канори панҷ пардаи дигар низ чунин бикун. 
EXO.26.5	Шумораи ҳалқаҳои ҳар ду парда бояд садто бошад. Ҳалқаҳо ба ҳам мувофиқ афтанд. 
EXO.26.6	Баъд панҷоҳ чангаки тиллоӣ сохта, ба ҳалқаҳо гузаронида, ду пардаи калонро ба якдигар пайваст намо. Ҳамин тавр як хаймаи яклухт тайёр мешавад.
EXO.26.7	Боз барои пӯшонидани хайма аз пашми буз ёздаҳ парда бидӯз. 
EXO.26.8	Бигзор ҳамаи ёздаҳ парда андозаи баробар, шаст ваҷаб (яъне тақрибан сенздаҳу ним метер) дарозӣ ва ҳашт ваҷаб бар дошта бошанд. 
EXO.26.9	Панҷ пардаро бо якдигар ва шаштои боқимондаро низ бо ҳам пайваст намо. Пардаи шашумро дар даромадгоҳ дукарата қат намо. 
EXO.26.10	Ба як канори панҷ парда панҷоҳ ҳалқа бидӯз. Ба як канори шаш парда низ чунин бикун. 
EXO.26.11	Барои ба вуҷуд омадани пардаи яклухт панҷоҳ чангаки биринҷӣ бисоз ва онро ба ҳалқаҳо гузарон. 
EXO.26.12	Аз пардаи охирон чор ваҷаб боқӣ мемонад. Он дар қафои хайма овезон меистад. 
EXO.26.13	Ҳамчунин пардаҳо дар ду тарафи хайма ду ваҷаб дароз мешаванд. Ин зиёдатӣ барои пӯшондани хаймаи Худованд аз ду тараф овезон меистад.
EXO.26.14	Баъд барои хайма ду болопӯши дигар бидӯз, ки яктояш аз пӯсти сурх кардашудаи қӯчқор ва дигараш аз чарми хушсифат бошад.
EXO.26.15	Барои рост истодани хайма аз чӯби дарахти ақоқиё сутунҳо бисоз. 
EXO.26.16	Бояд баландии ҳар як сутун бист ваҷаб (яъне тақрибан чору ним метер) ва бараш се ваҷаб бошад. 
EXO.26.17	Ҳар як сутун ду дандонаи пайвасткунандаи рӯ ба рӯ дошта бошад. Ҳама сутунҳои хаймаро бо чунин тарз гузор.
EXO.26.18	Дар тарафи ҷануби хаймаи Худованд бист сутун ва 
EXO.26.19	чил пояи нуқрагӣ бисоз. Барои ду дандонаи пайвасткунандаи ҳар як сутун ду поя бошад. 
EXO.26.20	Ҳамчунин дар тарафи шимоли хайма бист сутун ва 
EXO.26.21	чил пояи нуқрагӣ, яъне барои ҳар сутун ду поя бисоз. 
EXO.26.22	Барои қафои хайма, дар тарафи ғарб шаш сутун гузор. 
EXO.26.23	Барои ду кунҷи қафои хайма ду сутун тайёр бикун. 
EXO.26.24	Сутунҳои кунҷӣ бояд аз поён то боло бо ҳам бо як ҳалқа пайваст бошанд. 
EXO.26.25	Ҳамин тавр, барои қафои хайма ҳамагӣ ҳашт сутун ва шонздаҳ пояи нуқрагӣ мешавад. Ҳар як сутун дар болои ду поя меистад.
EXO.26.26	Аз чӯби дарахти ақоқиё ходаҳо бисоз. Панҷто барои пайваст намудани сутунҳои як тарафи хайма, 
EXO.26.27	панҷто барои сутунҳои тарафи дигар ва боз панҷто барои тарафи ғарбӣ, яъне барои қафои хайма бисоз. 
EXO.26.28	Ходаҳое, ки дар ними баландии сутунҳо ҳастанд ва дар се тарафи хаймаи Худованд часпонда мешаванд, бояд аз як кунҷ ба кунҷи дигари хайма тӯл кашанд. 
EXO.26.29	Сутуну ходаҳоро тиллопӯш намо ва ҳалқаҳоеро, ки барои даровардани ходаҳо муқаррар шудаанд, аз тилло бисоз. 
EXO.26.30	Чи хеле ки дар кӯҳ ба ту нишон додам, ҳамон тавр хаймаро рост бикун.
EXO.26.31	Барои сохтани хонача дар даруни хаймаи Худованд аз матои қиматбаҳо ва риштаҳои кабуду бунафшу сурх чодар бидӯз. Каррубиҳоро дар рӯяш моҳирона гулдӯзӣ бикун. 
EXO.26.32	Чодарро бо чангакҳои тиллоӣ ба чор сутуни чӯби дарахти ақоқиё овез. Сутунҳоро тиллопӯш бикун ва дар чор пояи нуқрагин мон. 
EXO.26.33	Чодарро ба чангакҳо овезу ба қафои чодар сандуқи аҳдро дарор. Ин чодар макони муқаддастаринро аз макони муқаддас ҷудо мекунад. 
EXO.26.34	Дар ҷойи муқаддастарин ба болои сандуқи аҳд сарпӯшро гузор. 
EXO.26.35	Мизро дар даруни хайма дар тарафи шимол вале берун аз чодар мон. Дар рӯ ба рӯйи миз дар тарафи ҷануб чароғдонро гузор. 
EXO.26.36	Барои даромадгоҳи хаймаи Худованд аз матои босифати катонӣ ва риштаҳои кабуду бунафшу сурх пардаи сернақшу нигор бидӯз. 
EXO.26.37	Барои овехтани ҳамин парда аз чӯби дарахти ақоқиё панҷ сутун сохта, онҳоро тиллопӯш намо. Барои парда чангакҳои тиллоӣ ва барои сутунҳояш панҷ пояи биринҷӣ бисоз.
EXO.27.1	Аз чӯби дарахти ақоқиё қурбонгоҳ бисоз. Он чоркунҷа, дарозию бараш даҳваҷабӣ ва баландиаш шаш ваҷаб бошад. 
EXO.27.2	Дар чор гӯшааш шох бисоз, ки бо қурбонгоҳ яклухт шавад. Сипас қурбонгоҳро бо биринҷӣ пӯшон. 
EXO.27.3	Ҳамчунин тамоми асбобу анҷоми қурбонгоҳ, яъне хокистардон, белчаҳо, косаҳо, чангакҳо ва ангиштмонакро аз биринҷӣ бисоз. 
EXO.27.4	Барои қурбонгоҳ панҷараи биринҷии тӯршакл сохта, дар чор кунҷаш чор ҳалқаҳои биринҷӣ шинон. 
EXO.27.5	Панҷараро дар таги чорчӯба тавре ба дарун гузор, ки дар мобайни қурбонгоҳ ҷойгир шавад. 
EXO.27.6	Барои бурдани қурбонгоҳ аз чӯби дарахти ақоқиё ходаҳо сохта, онҳоро бо биринҷӣ пӯшон. 
EXO.27.7	Ходаҳоро ба ҳалқа тавре гузарон, ки ҳангоми бардоштани қурбонгоҳ дар ду тараф бошанд. 
EXO.27.8	Қурбонгоҳ тахтагин ва дарунаш бояд холӣ бошад. Чи хеле ки дар кӯҳ ба ту нишон дода шуд, ҳамон тавр қурбонгоҳро бисоз.
EXO.27.9	Саҳни ҳавлии хаймаи Худовандро бино бикун. Барои маҳкам кардани саҳн аз матои босифати катонӣ пардаҳо бидӯз. Тарафи ҷанубии саҳн дусад ваҷаб (яъне тақрибан чилу панҷ метер) дарозӣ дошта бошад. 
EXO.27.10	Барои ин тарафи саҳн бист сутуну бист пояи биринҷӣ бисоз, лекин чангаку бандҳои сутунҳо нуқрагин бошанд. 
EXO.27.11	Тарафи шимолии саҳн низ дусад ваҷаб дарозӣ дошта бошад. Барои ин тарафи саҳн ҳам бист сутуну бист пояи биринҷӣ бисоз, лекин чангаку бандҳои сутунҳо нуқрагин бошанд.
EXO.27.12	Пардаҳои тарафи ғарбии ҳавлӣ бояд сад ваҷаб (яъне тақрибан бисту се метер) бошанд ва бо даҳ сутуну даҳ поя гузошта шаванд. 
EXO.27.13	Васеъгии тарафи шарқии ҳавлӣ, ки дар он ҷо даромадгоҳ аст, сад ваҷаб бояд бошад. 
EXO.27.14+EXO.27.15	Барои ду тарафи даромадгоҳ ду пардае, ки дарозиашон сӣ ваҷаб (яъне тақрибан ҳафт метер) аст, бидӯз. Сипас барои ҳар як парда се сутуни поядор лозим аст.
EXO.27.16	Барои худи даромадгоҳ аз матои босифати катонӣ ва риштаҳои кабуду бунафшу сурх пардаи сернақшу нигоре, ки дарозиаш чил ваҷаб (яъне тақрибан нӯҳ метер) аст, бидӯз. Он дар чор сутуни поядор овехта мешавад. 
EXO.27.17	Ҳамаи сутунҳо бояд бандҳову чангакҳои нуқрагин ва пояҳои биринҷӣ дошта бошанд. 
EXO.27.18	Дарозии саҳн дусад ваҷаб ва бараш сад ваҷаб бояд бошад. Баландии пардаҳои гирди ҳавлӣ, ки аз матои босифати катонӣ дӯхта мешаванд, даҳ ваҷаб бошад. Пояҳои сутунҳоро аз биринҷӣ бисоз. 
EXO.27.19	Тамоми асбобу анҷомҳои дигаре, ки дар хайма истифода бурда мешаванд ва тамоми гулмехҳо барои хаймаву саҳни ҳавлӣ бояд биринҷӣ бошанд.
EXO.27.20	Ба исроилиён фармон деҳ, ки барои доимо фурӯзон истодани чароғдон ба ту равғани тозаи зайтун оранд. 
EXO.27.21	Ҳоруну писаронаш дар хаймаи Худованд дар пеши сандуқи аҳд, лекин берун аз чодар бояд ҳамеша аз бегоҳ то саҳар дар ҳузури Ман чароғ фурӯзонанд. Халқи Исроил ва насли онҳо бояд ин қонунро то абад нигоҳ доранд.
EXO.28.1	Бародарат Ҳорун ва писаронашонро аз байни исроилиён ҷудо карда, ба пешат биёр. Бигзор ӯ ва писаронаш Нодоб, Абиҳу ва Элъозору Итомор ба Ман чун коҳинон хизмат кунанд. 
EXO.28.2	Баъд ба бародарат Ҳорун барои эҳтирому шукӯҳ сарулибоси коҳинона бидӯз. 
EXO.28.3	Ба дӯзандаҳое, ки барои иҷрои чунин корҳо қобилият додаам, фармон деҳ, ки ба Ҳорун сарулибос дӯзанд. Ин сарулибос Ҳорунро барои коҳинӣ аз дигарон фарқ мекунонад.
EXO.28.4	Дӯзандаҳо эфӯд ва пешовезеро, ки дар қафаси сина меистад, тайёр кунанд. Ҳамчунин камзӯл, курта, салла ва миёнбанд дӯзанд. Бигзор ба бародарат Ҳоруну писаронаш либосҳои коҳинона дӯзанд, то онҳо ҳамчун коҳин ба Ман хизмат кунанд. 
EXO.28.5	Барои ҳамин кор дӯзандаҳо риштаи тиллоӣ, матои босифати катонӣ ва риштаҳои кабуду бунафшу сурхро истифода баранд.
EXO.28.6	Эфӯдро аз риштаи тиллоӣ, матои босифати катонӣ ва риштаҳои кабуду бунафшу сурх сернақшу нигор карда бидӯз. 
EXO.28.7	Барои бастани эфӯд дар ду канораш ду китфпӯшак часпон. 
EXO.28.8	Миёнбанди эфӯд бояд бо он яклухт ва сернақшу нигор шавад. Матояш ба матои эфӯд монанд, яъне аз риштаи тиллоӣ, матои босифати катонӣ ва риштаҳои кабуду бунафшу сурх бошад. 
EXO.28.9+EXO.28.10	 Ду санги ҷазъро гирифта, дар он номи писарони Яъқубро, ки лақабаш Исроил аст, бо тартиби рӯзи таваллудашон тарош. Бигзор шаш ном дар як санг ва шаш номи дигар дар санги дигар бошад. 
EXO.28.11	Чи хеле ки заргар мӯҳр метарошад, номи писарони Исроилро дар ду санг тарош. Баъд сангҳоро дар чашмакҳои тиллоӣ гузошта, 
EXO.28.12	чун сангҳои ёдоварӣ барои халқи Исроил дар китфпӯшакҳои эфӯд часпон. Ҳорун ҳамчун намояндаи халқ номи писарони Исроилро дар китфаш ба пеши Ман мебарад. 
EXO.28.13+EXO.28.14	 Аз тиллои тоза ба монанди банд ду занҷираи бофташуда бисоз ва онҳоро ба чашмакҳои кифтпӯшакҳо часпон.
EXO.28.15	Барои фаҳмидани хоҳиши Ман ба мисли эфӯд пешовез бидӯз. Онро аз риштаи тиллоӣ, матои босифати катонӣ ва риштаҳои кабуду бунафшу сурх сернақшу нигор карда бидӯз. 
EXO.28.16	Бигзор пешовез чоркунҷа ва дарозию бараш якваҷабӣ бошад. Онро таҳ карда, мисли халтача бидӯз. 
EXO.28.17	Дар он чор қатор сангҳои қиматбаҳо гузор. Дар қатори якум ёқути сурх, забарҷад ва зумуррад, 
EXO.28.18	дар қатори дуюм фирӯза, ёқути кабуду алмос гузор. 
EXO.28.19	Дар қатори сеюм ёқут, ақиқу лаъли кабуд 
EXO.28.20	ва дар қатори чорум забарҷад, санги ҷазъ ва яшм бичин. Сангҳо дар чашмакҳои тиллоӣ гузошта шаванд. 
EXO.28.21	Онҳо бояд дувоздаҳ дона мувофиқи шумораи писарони Исроил бо номҳояшон бошанд. Дар як санг чун мӯҳр номи як қабила кандакорӣ шавад.
EXO.28.22	Барои пешовез аз тиллои тоза ҳамчун банд ду занҷираи бофташуда бисоз. 
EXO.28.23	Баъд ду ҳалқаи тиллоӣ сохта, онҳоро ба ду кунҷи пешовез часпон. 
EXO.28.24	Ду занҷираи тиллоиро аз ҳалқаҳои кунҷи пешовез гузарон. 
EXO.28.25	Сипас нӯгҳои як тарафи занҷираҳоро ба чашмакҳои тиллоии эфӯд часпон. Ҳамин тавр, занҷираҳо ба китфпӯшакҳои эфӯд пайваст мешаванд. 
EXO.28.26	Ду ҳалқаи тиллоии дигар сохта, ба ду кунҷи дигари пешовез аз дарун часпон. Пешовез аз болои эфӯд пӯшида мешавад ва ҳалқаҳо назди эфӯд ҷой мегиранд. 
EXO.28.27	Боз ду ҳалқаи тиллоӣ сохта, онҳоро аз пеши эфӯд ба поёни китфпӯшакаш, дар назди дарз, аз миёнбанд болотар часпон.
EXO.28.28	Ҳалқаҳои пешовезро ба ҳалқаҳои эфӯд бо риштаи кабуд пайваст намо, то пешовез дар болои миёнбанд истода, аз эфӯд нағалтад.
EXO.28.29	Ҳорун ҳангоми ба ҷойи муқаддас даромаданаш номҳои писарони Исроилро болои дилаш дар пешовез мебарад. Ин ҳамчун ёдоварии доимӣ дар ҳузури Ман мебошад. 
EXO.28.30	Дар даруни пешовез ду сангеро, ки Урим ва Туммим ном доранд, гузор. Ҳар дафъае, ки Ҳорун ба ҳузури Ман медарояд, ин сангҳо бояд дар назди дилаш бошанд, то ӯ хоҳиши Маро барои исроилиён фаҳмад.
EXO.28.31	Камзӯлеро, ки аз таги эфӯд мепӯшанд, аз матои кабуд бидӯз. 
EXO.28.32	Бигзор барои даровардани сар дар мобайнаш сӯрохие бошад. Барои надаридани сӯрохӣ гирдогирдаш гиребони бофтагӣ часпон. 
EXO.28.33	Аз риштаҳои кабуду бунафшу сурх дар поёни камзӯл ба мисли анор ороишот дӯхта, дар байнашон зангӯлачаҳои тиллоӣ гузор. 
EXO.28.34	Бигзор зангӯлачаҳои тиллоӣ ва ороишоти аноршакл бо навбат дар поёни камзӯл ҷойгир шаванд. 
EXO.28.35	Ҳорун ҳангоми хизмат карданаш камзӯл пӯшад. Вақте ки ӯ ба ҷойи муқаддас ба ҳузури Ман медарояд ё он ҷоро тарк мекунад, садои зангӯлачаҳо шунида мешавад, вагарна ӯ мемирад.
EXO.28.36	Аз тиллои тоза лавҳача сохта, дар он ибораи „Ба Худованд бахшидашуда“-ро чун мӯҳр кандакорӣ намо. 
EXO.28.37	Он бо риштаи кабуд аз пеши салла баста шавад. 
EXO.28.38	Лавҳачаи тиллоӣ бояд ҳамеша дар пешонии Ҳорун бошад, то ки Ман ҳадяҳои исроилиёнро қабул кунам. Ҳорун лавҳачаро дар пешонияш мебандад. Барои ҳамин ҷамоат дар овардани ҳадяҳояшон хато кунанд ҳам, Ҳорун барои хатоҳои халқ ҷавоб медиҳад.
EXO.28.39	Барои Ҳорун аз матои босифати катонӣ куртаву салла бидӯз. Ҳамчунин миёнбанди сернақшу нигор тайёр бикун. 
EXO.28.40	Ба писарони Ҳорун низ барои эҳтирому шукӯҳ курта, миёнбанд ва салла тайёр намо. 
EXO.28.41	Сарулибоси коҳинонаро ба Ҳоруну писаронаш пӯшонида, ҳамчун нишонаи фарқ карданашон ба онҳо равған бимол ва ба хизмати коҳинӣ таъйин бикун.
EXO.28.42	Барои Ҳоруну писаронаш аз матои катон либоси таҳпӯш бидӯз, ки аз миён то рон тани бараҳнаашонро пӯшонад. 
EXO.28.43	Пеш аз он ки онҳо ба хаймаи Худованд дароянд ё барои хизмат дар ҷойи муқаддас ба қурбонгоҳ наздик шаванд, бояд ин сарулибосро пӯшанд. Азбаски дар ин ҳолат айбдор намешаванд, онҳо намемиранд.
EXO.28.43	Ин қонун барои Ҳоруну наслаш абадӣ мебошад.
EXO.29.1	Барои он ки Ҳоруну писаронаш барои коҳинӣ ҷудо шуда, ба хизмати Ман бахшида шаванд, маросими таъинкунӣ чунин бошад. Як барзагов ва ду қӯчқори бенуқсро гир. 
EXO.29.2	Аз орди хушсифати гандум нонҳои бехамиртуруш, фатирҳое, ки бо равғани зайтун пухта шудаанд ва кулчаҳои бехамиртуруше, ки ба рӯяшон равғани зайтун молида шудааст, паз. 
EXO.29.3	Ҳамаашро дар як сабад гузошта, бо барзагову ду қӯчқор биёр. 
EXO.29.4	Ҳоруну писаронашро ба даромадгоҳи хаймаи Худованд оварда, аз болояшон об рехта, онҳоро пок намо. 
EXO.29.5	Сипас ба Ҳорун курта, камзӯл, эфӯд ва пешовезро пӯшонида, миёнбанди эфӯдро банд. 
EXO.29.6	Ба сараш салла баста, тоҷи муқаддас, яъне лавҳачаи тиллоиро ба салла часпон. 
EXO.29.7	Равғани таъйинкуниро гирифта, ба сараш рез. Бо ин кор нишон медиҳӣ, ки Ман ӯро интихоб кардаам. 
EXO.29.8	Ҳамчунин писаронашро оварда, ба онҳо куртаҳоро пӯшон 
EXO.29.9	ва ба сарашон салла гузор. Сипас миёнбандҳоро ба Ҳоруну писаронаш банд. Бо ҳамин роҳ онҳоро таъйин намо. Аз рӯйи қонун коҳинӣ то абад аз они онҳост.
EXO.29.10	Барзаговро ба пеши хаймаи Худованд биёр. Бигзор Ҳоруну писаронаш дастҳояшонро ба сари барзагов гузоранд. 
EXO.29.11	Баъд барзаговро дар назди даромадгоҳи хайма дар ҳузури Ман куш. 
EXO.29.12	Каме хуни барзаговро гирифта, бо ангуштонат ба шохҳои қурбонгоҳ бимол ва боқимондаи хунро ба пояаш рез. 
EXO.29.13	Тамоми чарбуи дарунӣ, қисми беҳтарини ҷигар ва ду гурдаро бо равғанаш гирифта, дар қурбонгоҳ сӯзон. 
EXO.29.14	Гӯшти барзагов ва пӯсту рӯдаро ҳамроҳи нопокиаш берун аз қароргоҳ сӯзон. Ин қурбонӣ коҳинонро аз гуноҳ пок мекунад.
EXO.29.15	Яке аз қӯчқорҳоро гир. Бигзор Ҳоруну писарони ӯ дастонашонро ба сари қӯчқор гузоранд. 
EXO.29.16	Сипас қӯчқорро кушта, хунашро ба чор паҳлӯи қурбонгоҳ пош. 
EXO.29.17	Гӯшташро ба пораҳо тақсим карда, узвҳои дарунӣ ва пойҳояшро шӯй. Онҳоро бо сару пораҳои дигар ба қурбонгоҳ гузошта, 
EXO.29.18	тамоми қӯчқорро сӯзон. Ин қурбонии сӯхтанӣ, бӯйи хушу гуворо ва ҳадяи оташӣ барои Ман аст.
EXO.29.19	Қӯчқори дигарро гир. Бигзор Ҳорун ва писарони ӯ дастонашонро ба сари қӯчқор гузоранд. 
EXO.29.20	Ҳайвонро кушта, хунашро гирифта, ба нармаи гӯши рост ва ба ангушти калони дасту пойи рости Ҳоруну писаронаш бимол. Ба чор паҳлӯи қурбонгоҳ низ хун рез. 
EXO.29.21	Хуни дар қурбонгоҳ буда ва равғани таъйинкуниро гирифта, ба Ҳоруну сарулибосаш, инчунин ба писаронашу либосҳои онҳо пош. Ана баъд ӯ ва писаронаш бо либосҳояшон муқаддас мешаванд. 
EXO.29.22	Азбаски ин қӯчқори маросими таъйинкунӣ аст, аз он равғанҳо, яъне думба, равғани рӯда, қисми беҳтарини ҷигар, ду гурда бо равғанаш ва рони ростро ҷудо намо. 
EXO.29.23	Аз сабаде, ки дар ҳузури Ман аст, як нон, як фатири бо равғани зайтун тайёршуда ва як кулчаро гирифта, 
EXO.29.24	ба дастони Ҳоруну писаронаш гузор. Онро ҳамчун ҳадяи махсус барои Ман баланд бардор. 
EXO.29.25	Сипас нонҳоро аз дасташон гирифта, ҳамроҳи қурбонии сӯхтанӣ ҳамчун бӯйи хушу гуворо ва ҳадяи оташӣ барои Ман дар қурбонгоҳ сӯзон. 
EXO.29.26	Синаи ин қӯчқорро гирифта, ҳамчун ҳадяи махсус барои Ман баланд бардор. Ин ҳаққи ту мешавад. 
EXO.29.27	Сина ва роне, ки ҳамчун ҳадяи махсус баланд бардошта шудааст, ба Ҳоруну писаронаш тааллуқ дорад. Ин қисмҳои қӯчқорро ҷудо намо. 
EXO.29.28	Ҳаққи муқаррарии Ҳоруну писаронаш аз исроилиён то абад ҳамин аст. Ин ҳадяе мебошад, ки исроилиён бояд аз қурбониҳои сулҳ ба Ман биёранд.
EXO.29.29	Сарулибоси коҳинонаи Ҳорун пас аз марги ӯ ба наслаш мегузарад. Дар ҳамин либос ба онҳо равған молида шавад ва барои коҳинӣ таъйин гарданд. 
EXO.29.30	Писаре, ки ба ҷойи Ҳорун саркоҳин шуда, барои хизмат дар ҷойи муқаддас ба хаймаи Худованд медарояд, бигзор ҳафт рӯз ин сарулибосро пӯшад.
EXO.29.31	Барои таъйин намудани коҳин гӯшти қӯчқори дуюмро гирифта, дар ҷойи муқаддасе ҷӯшон. 
EXO.29.32	Бигзор Ҳоруну писаронаш гӯшти қӯчқору нони дар сабад бударо дар даромадгоҳи хаймаи Худованд хӯранд. 
EXO.29.33	Фақат онҳо ин гӯшту нонро хӯрда метавонанд, зеро он дар маросими таъйинкунӣ барои бахшидани гуноҳҳояшон дода шуд. Барои ҳамин ин қурбониҳо муқаддасанду ҳеҷ каси дигар онро хӯрда наметавонад. 
EXO.29.34	Агар қисми гӯшти таъйиноти коҳинӣ ё нон то саҳар боқӣ монад, дар оташ сӯзон. Он муқаддас аст ва хӯрданаш мумкин нест.
EXO.29.35	Ҳар он чизеро, ки ба ту нисбати Ҳорун ва писаронаш фармудаам, иҷро намо. Маросими таъйинкунӣ ҳафт рӯз давом диҳад. 
EXO.29.36	Ҳар рӯз як барзаговро ҳамчун қурбонии гуноҳ биёр, то гуноҳҳо бахшида шаванд ва қурбонгоҳ пок гардад. Сипас ҳамчун нишонаи ба Ман бахшида шудани қурбонгоҳ ба он равған бимол. 
EXO.29.37	Қурбонгоҳро ҳафт рӯз пок карда, муқаддас гардон. Ҳамин тавр, қурбонгоҳ пурра ба истифодаи Ман бахшида мешавад ва ҳар чизе, ки ба вай мерасад, муқаддас мешавад.
EXO.29.38+EXO.29.39	 Ҳар рӯз ба қурбонгоҳ ду барраи яксола биёр, якеро субҳидам ва дигареро шомгоҳон. 
EXO.29.40	Ҳамроҳи барраи аввал як кило орди хушсифате, ки бо як литр равғани зайтун омехта карда шудааст ва барои ҳадяи нӯшиданӣ як литр май биёр. 
EXO.29.41	Бегоҳӣ барраи дигарро низ бо чунин ҳадяи ордӣ ва ҳадяи нӯшиданӣ ор. Ин бӯйи хушу гуворо ва ҳадяи оташӣ барои Ман аст. 
EXO.29.42	Дар наслҳои оянда бигзор ин қурбонии сӯхтанӣ назди даромадгоҳи хаймаи Худованд ва ба ҳузури Ман оварда шавад. Дар ҳамин ҷо Ман бо ту вохӯрда, гап мезанам. 
EXO.29.43	Ҳамчунин дар ин ҷо бо исроилиён вомехӯрам ва шукӯҳу ҷалоли Ман ин маконро муқаддас мегардонад.
EXO.29.44	Ман хаймаву қурбонгоҳро муқаддас мегардонам. Барои он ки Ҳоруну писаронаш ба Ман ҳамчун коҳин хизмат кунанд, онҳоро низ муқаддас мегардонам. 
EXO.29.45	Ман дар байни исроилиён зиндагӣ карда, Худои онҳо мешавам. 
EXO.29.46	Баъд мефаҳманд, ки Ман Худованд-Худояшон ҳастам ва онҳоро аз Миср барои он баровардам, ки дар байнашон зиндагӣ кунам. Ман Худованд-Худои онҳо ҳастам.
EXO.30.1	Барои сӯзондани хушбӯйиҳо қурбонгоҳе бисоз, ки аз чӯби дарахти ақоқиё бошад. 
EXO.30.2	Бигзор он чоркунҷа, дарозию бараш дуваҷабӣ ва баландиаш чор ваҷаб бошад. Дар чор гӯшааш шох бисоз, ки бо қурбонгоҳ яклухт шавад. 
EXO.30.3	Боло, тарафҳо ва шохҳои қурбонгоҳро бо тиллои тоза пӯшон ва гирдогирдаш шерозаи тиллоӣ бисоз. 
EXO.30.4	Дар таги шероза аз ду тарафи муқобил барои доштани ходаҳо ду ҳалқаи тиллоӣ бисоз. Ходаҳо барои бурданаш мебошанд. 
EXO.30.5	Ходаҳоро аз чӯби дарахти ақоқиё сохта, онҳоро тиллопӯш намо. 
EXO.30.6	Қурбонгоҳро берун аз чодар, ки дар пасаш сандуқи аҳд меистад, гузор. Он бояд муқобили сарпӯши сандуқ, ҷое ки Ман бо ту вомехӯрам, ҷойгир шавад. 
EXO.30.7+EXO.30.8	 Бигзор Ҳорун ҳар саҳару бегоҳ, ҳангоме ки чароғҳоро ҷо ба ҷо мекунад, дар қурбонгоҳ хушбӯйиҳоро сӯзонад. Хушбӯйиҳо дар наслҳои оянда ҳамеша дар ҳузури Ман — Худованд сӯзонида шавад. 
EXO.30.9	Ба ин қурбонгоҳ хушбӯйии дигар, қурбонии сӯхтанӣ ва ҳадяҳои ордию нӯшиданиро набиёр ва нарез. 
EXO.30.10	Ҳорун соле як маротиба қурбонгоҳро пок созад. Ӯ хуни қурбониеро, ки барои бахшидани гуноҳҳо оварда мешавад, ба шохҳои қурбонгоҳ молад. Бигзор ин покгардонӣ дар наслҳои оянда ҳар сол ба амал ояд. Ин қурбонгоҳ пурра ба истифодаи Ман бахшида мешавад».
EXO.30.11	Худованд боз ба Мӯсо муроҷиат намуд: 
EXO.30.12	«Ҳангоме ки исроилиёнро ба рӯйхат мегирӣ, бигзор ҳамаи онҳо барои нархи наҷоташон ба Ман нуқра супоранд, то ки бо сабаби барӯйхатгирӣ дар байнашон бало рӯй надиҳад. 
EXO.30.13	Ҳар касе ки ба ҳисоб гирифта мешавад, бояд мувофиқи ченаки расмии ибодатгоҳ ҳамчун ҳадя ба Ман як пора нуқра диҳад, ки шаш грам вазн дорад. 
EXO.30.14	Ҳар нафари аз бистсола боло ҳамин ҳадяро бояд ба Ман диҳад. 
EXO.30.15	Барои ҳадяи наҷотдиҳанда сарватмандон ба Ман аз як пора нуқра зиёд надиҳанд ва бенавоён аз он кам надиҳанд. 
EXO.30.16	Аз исроилиён ин нуқраро гирифта, онро барои хизмати хаймаи Худованд истифода бар. Ин нуқра барои харидани ҳаёташон ёдгории исроилиён дар ҳузури Ман хоҳад буд».
EXO.30.17	Худованд суханашро давом дод: 
EXO.30.18	«Барои маросими шустушӯй ҳавзчаи биринҷӣ бисоз, ки пояаш низ биринҷӣ бошад. Онро байни хаймаи Худованд ва қурбонгоҳ гузошта, ба дарунаш об рез. 
EXO.30.19	Бигзор Ҳоруну писаронаш бо оби ин ҳавзча дасту пойҳояшонро шӯянд. 
EXO.30.20+EXO.30.21	 Пеш аз он ки онҳо ба хаймаи Худованд дароянд ё ба қурбонгоҳ барои хизмату қурбониро ба ҷой овардан наздик шаванд, бояд дасту пояшонро шӯянд, то намуранд. Қонуни мазкур барои Ҳоруну писаронаш ва насли ӯ абадӣ хоҳад буд».
EXO.30.22	Худованд боз ба Мӯсо гуфт: 
EXO.30.23	«Беҳтарин хушбӯйиҳо, яъне шаш кило мурри моеъ, се кило дорчини хушбӯй, се кило найи атрогин ва 
EXO.30.24	шаш кило пӯсти дарахти хушбӯй гир. Ҳамаашро бо ченаки расмии ибодатгоҳ баркаш. Инчунин чор литр равғани зайтун гир. 
EXO.30.25	Аз ин хушбӯйиҳо ба монанди атр равғани муқаддаси таъйинкунӣ омода намо.
EXO.30.26	Равғанро ба хаймаи Худованд, сандуқи аҳд, 
EXO.30.27	мизу чароғдон ва ҳама асбобу анҷомашон ва қурбонгоҳ барои сӯзондани хушбӯйиҳо, 
EXO.30.28	қурбонгоҳи қурбонии сӯхтанӣ бо ҳама асбобу анҷомаш ва ба ҳавзчаву пояаш бимол. 
EXO.30.29	Ҳамаи онро пок намо, то ки пурра ба истифодаи Ман бахшида шаванд. Ҳар чизе, ки ба онҳо мерасад, муқаддас мешавад.
EXO.30.30	Сипас ба Ҳоруну писаронаш равған бимол ва онҳоро муқаддас гардонда, ҷудо бикун, то коҳинони Ман бошанд. 
EXO.30.31	Ба исроилиён гӯй, ки ин равғани муқаддаси таъйинкунии Ман барои наслҳои оянда аст. 
EXO.30.32	Онро барои молидани бадани дигарон истифода набаранд ва аз рӯйи таркибаш чизе ба монанди ин равған тайёр накунанд. Ин равған барои хизмати Ман ҷудо шудааст. Барои ҳамин онро муқаддас нигоҳ доранд. 
EXO.30.33	Ҳар нафаре, ки ба монанди ин равған чизе тайёр мекунад ё онро ғайр аз коҳин ба шахсе мемолад, аз байни халқаш ронда шавад».
EXO.30.34	Худованд суханашро идома дод: «Хушбӯйиҳои нотоф, шиҳелет, ҳелбано ва лебӯнои поки вазнашон баробарро гирифта, 
EXO.30.35	монанди атр хушбӯйӣ тайёр намуда, ба он намак пош. Ин хушбӯйӣ поку муқаддас аст. 
EXO.30.36	Қисми хушбӯйиро майда кӯфта, камтари онро дар хаймаи Худованд дар пеши сандуқи аҳд, дар макони вохӯрии Ман бо ту гузор. Тамоми исроилиён онро бояд ҳамчун чизи пурра ба Ман бахшидашуда ҳисоб кунанд. 
EXO.30.37	Аз рӯйи ин дастур ҳаргиз хушбӯйӣ барои худашон тайёр накунанд. Донанд, ки он барои Ман ҷудо карда шудааст. 
EXO.30.38	Ҳар нафаре, ки барои худ чунин хушбӯйӣ тайёр мекунад, аз байни халқаш ронда шавад».
EXO.31.1	Худованд ба Мӯсо гуфт: 
EXO.31.2	«Бингар, Ман Басалъилро, ки писари Урӣ ва набераи Ҳур ва аз қабилаи Яҳудо аст, интихоб намудам. 
EXO.31.3	Ӯро бо рӯҳи Худо, яъне рӯҳи Худам пур карда, ба ӯ ҳунару қобилият, дониши ҳар гуна кори дастию 
EXO.31.4	тарроҳӣ, дониши кор кардан бо тиллову нуқра ва биринҷӣ додам. 
EXO.31.5	Сипас ӯро барои тарошидани нигинҳо ва кандакории чӯб ва барои иҷрои ҳама гуна ҳунари дастӣ тайёр кардам. 
EXO.31.6	Барояш Оҳолиоби писари Аҳисомокро, ки аз қабилаи Дон аст, ҳамчун ёрдамчӣ медиҳам. Ба ҳар як нафари ҳунарманд қобилият медиҳам, то ки ҳама кореро, ки ба ту фармудаам, иҷро кунанд. 
EXO.31.7	Онҳо хаймаи Худовандро бо ҳамаи асбобу анҷомаш, сандуқи аҳдро бо сарпӯшаш, 
EXO.31.8	мизро бо асбобу анҷомаш созанд. Инчунин чароғдони аз тиллои тозаро бо асбобу анҷомаш, қурбонгоҳ барои сӯзондани хушбӯйиҳо, 
EXO.31.9	қурбонгоҳи қурбонии сӯхтаниро бо ҳама анҷомҳояш ва ҳавзчаи поядорро созанд.
EXO.31.10	Басалъилу Оҳолиоб барои Ҳоруну писаронаш сарулибоси коҳинонаи зебо тайёр кунанд, то ки онҳо ҳамчун коҳинон хизмат карда тавонанд. 
EXO.31.11	Боз барои ҷойи муқаддас равғани таъйинкунию хушбӯйиҳо тайёр кунанд. Бигзор онҳо корҳоро, чи хеле ки Ман ба ту фармудам, ҳамон тавр иҷро кунанд».
EXO.31.12	Худованд боз ба Мӯсо гуфт: 
EXO.31.13	«Ба исроилиён гӯй, ки рӯзи шанбе — рӯзи истироҳати Маро риоя кунанд, зеро он дар байни Ману шумо ва наслатон аломат аст, то ки фаромӯш накунед, ки Ман Худованди поккунандаи шумо ҳастам. 
EXO.31.14	Рӯзи истироҳатро риоя кунед, зеро ин рӯз бароятон муқаддас аст. Ҳар касе ки онро ҳаром месозад, ҳатман кушта шавад. Зеро ҳар кас ки дар ин рӯз кор мекунад, аъзои халқи Ман ҳисоб намешавад. 
EXO.31.15	Бигзор халқ шаш рӯз бо корашон машғул шаванд, вале рӯзи ҳафтум — рӯзи шанбе рӯзи истироҳати ба Худованд бахшидашуда аст. Ҳар нафаре, ки дар ин рӯз кор кунад, кушта шавад. 
EXO.31.16	Бигзор халқи Исроил рӯзи истироҳатро дар наслҳои худ риоя карда, ҳамчун аҳди абадӣ нигоҳ доранд. 
EXO.31.17	Ин аломати абадии байни Ману халқи Исроил аст, то ки онҳо фаромӯш накунанд, ки Ман замину осмонро дар шаш рӯз офаридам, вале рӯзи ҳафтум дам гирифтам».
EXO.31.18	Ҳангоме ки Худованд дар кӯҳи Сино бо Мӯсо сӯҳбаташро тамом кард, ба ӯ ду лавҳасанги аҳду паймонро дод, ки дар рӯйи онҳо Худо бо ангушташ навишта буд.
EXO.32.1	Чун одамон диданд, ки Мӯсо аз кӯҳ муддати дароз намефарояд, гирди Ҳорун ҷамъ шуда гуфтанд: «Барои мо худоёне бисоз, то ки пешопешамон бираванд. Охир бо ин Мӯсо, ки моро аз Миср баровард, намедонем, чӣ ҳодиса рӯй дод!»
EXO.32.2	Ҳорун ба онҳо гуфт: «Гӯшвораҳои тиллое, ки дар гӯшҳои ҳамсарону писарон ва духтаронатон ҳаст, бароварда, ба ман оред».
EXO.32.3	Тамоми халқ гӯшвораҳои тиллоро аз гӯшҳояшон бароварда, ба Ҳорун оварданд. 
EXO.32.4	Ҳорун зару зеварро аз дасташон гирифта, об карда, аз он гӯсола сохт.
EXO.32.4	Сипас мардум хитоб карданд: «Исроилиён, мана ин худоёнатон ҳастанд, ки шуморо аз замини Миср бароварданд!»
EXO.32.5	Инро шунида, Ҳорун дар назди гӯсола қурбонгоҳ сохта, эълон кард: «Пагоҳ барои Худованд ид мекунем».
EXO.32.6	Рӯзи дигар онҳо барвақт хеста, қурбониҳои сӯхтанӣ ва қурбониҳои сулҳ оварданд. Мардум барои хӯрдану нӯшидан нишастанду барои рақсу бозӣ хестанд.
EXO.32.7	Дар кӯҳ Худованд ба Мӯсо гуфт: «Барои фаромадан шитоб кун, зеро халқи ту, ки онҳоро аз Миср баровардӣ, бадахлоқ шудаанд. 
EXO.32.8	Ба зудӣ аз роҳҳои фармудаам баромадаанд. Онҳо тиллоро об карда, гӯсола рехтанд. Ба ӯ саҷда карда, барояш қурбониҳо оварда гуфтанд: „Исроилиён, ин худоҳоятон ҳастанд, ки шуморо аз замини Миср баровардаанд“. 
EXO.32.9	— Худованд гапашро давом дод: — Ман дидам, ки онҳо халқи саркашу нофармон ҳастанд. 
EXO.32.10	Мон, ки ғазабам аланга гираду онҳоро нобуд созам. Сипас аз ту халқи сершумор ба вуҷуд орам».
EXO.32.11	Лекин Мӯсо ба тавалло кардани Худованд-Худои худ даромада гуфт: «Худовандо! Барои чӣ ғазабат ба халқе, ки онҳоро бо қувваи бузургу дастони қавӣ берун овардӣ, аланга мезанад?! 
EXO.32.12	Оташи хашматро дур намуда, аз нобуд кардани халқат даст каш. Вагарна мисриён мегӯянд, ки Худованд исроилиёнро аз Миср бо нияти бад баровард, ки онҳоро дар кӯҳҳо кушта, аз рӯйи замин нобуд кунад. 
EXO.32.13	Иброҳиму Исҳоқу Исроилро, ки бандагонат буданд, ба ёд биёр. Охир Ту ба номи Худ қасам хӯрда гуфта будӣ, ки наслашонро ба мисли ситорагони осмон зиёд мекунӣ. Инчунин ҳамон замини ваъдакардаатро ба наслашон медиҳӣ ва онҳо то абад дар он ҷо ҳукм хоҳанд ронд».
EXO.32.14	Пас аз он Худованд фикрашро дар бораи балое, ки ба сари халқаш овардан мехост, дигар кард.
EXO.32.15	Мӯсо қафо гашта, аз кӯҳ фаромад. Дар дасташ ду лавҳасанги аҳду паймон дошт, ки аз ду тараф навишта шуда буд. 
EXO.32.16	Лавҳасангҳо ва ҳарфҳои бар он кандакоришуда маҳсули кори Худо ва хати Ӯ буданд. 
EXO.32.17	Ёҳушаъ, ки дар поёни кӯҳ меистод, овози ғулғуладори одамонро шунида, ба Мӯсо гуфт: «Дар қароргоҳ садои ҷанг аст».
EXO.32.18	Мӯсо ҷавоб дод: «Ин на овози ғалабакунандагон асту на нолаи мағлубшудагон. Ман сурудхониро мешунавам».
EXO.32.19	Вақте ки Мӯсо ба қароргоҳ наздик шуда, гӯсола ва рақсу бозиро дид, ғазабаш аланга зад. Лавҳасангҳоро ба пояи кӯҳ партофта, майда-майда кард. 
EXO.32.20	Гӯсолаи сохтаи онҳоро гирифта, дар оташ сӯзонд ва баъд кӯфта, бо об омехта кард. Сипас исроилиёнро маҷбур кард, ки обро нӯшанд.
EXO.32.21	Мӯсо аз Ҳорун пурсид: «Мардум ба ту чӣ кор карданд, ки онҳоро ба гуноҳи бузург гирифтор намудӣ?!»
EXO.32.22	Ҳорун ҷавоб дод: «Хоҷаам, хашмгин нашав. Худат медонӣ, ки ин халқ ба бадӣ майл доранд. 
EXO.32.23	Онҳо ба ман гуфтанд, ки барои мо худоёне бисоз, то ки пешопешамон бираванд. Охир бо ин Мӯсо, ки моро аз Миср баровард, намедонем, чӣ ҳодиса рӯй дод! 
EXO.32.24	Баъд ман ба онҳо гуфтам, ки ҳар нафаре, ки зару зевар дорад, онро ба ман диҳад. Одамон ба ман тилловорӣ доданду онро ба алов партофтам. Дарҳол ҳамин гӯсола баромад!»
EXO.32.25	Мӯсо дид, ки Ҳорун роҳ додааст, то халқ девона шуда, дар назди душманонашон беобрӯ гарданд. 
EXO.32.26	Аз ин сабаб дар назди дарвозаи қароргоҳ истода, хитоб кард: «Касе ки тарафдори Худованд бошад, наздам биёяд!»
EXO.32.26	Дар атрофи Мӯсо тамоми мардони қабилаи Левӣ ҷамъ омаданд. 
EXO.32.27	Мӯсо ба онҳо гуфт: «Худованд-Худои Исроил мегӯяд, ки ҳар кас шамшерашро гирифта, аз ин тараф ба он тарафи қароргоҳ рафта, бародар, дӯст ва ҳамсояи худро кушад».
EXO.32.28	Мардони қабилаи Левӣ сухани Мӯсоро иҷро намуданд. Ҳамон рӯз аз байни халқ тақрибан се ҳазор одам мурд. 
EXO.32.29	Сипас Мӯсо ба левизодагон гуфт: «Азбаски имрӯз ҳар яки шумо бо нархи ҷони бародарону писаронатон худро ба хизмати Худованд таъйин кардед, Ӯ шуморо баракат додааст».
EXO.32.30	Рӯзи дигар Мӯсо ба мардум гуфт: «Шумо гуноҳи бузург кардед. Ман ба кӯҳ назди Худованд мебароям. Шояд Худоро барои бахшидани гуноҳатон розӣ карда тавонам».
EXO.32.31	Ҳамин тавр, Мӯсо ба назди Худованд баргашта, зорӣ кард: «Мардум гуноҳи бузург карда, барои худ худои тиллоӣ сохтанд. 
EXO.32.32	Лекин гуноҳи онҳоро бахш, вагарна ҷонамро бигир».
EXO.32.33	Худованд ба Мӯсо ҷавоб дод: «Ҳамонеро, ки бар зидди Ман гуноҳ кард, ҷонашро мегирам. 
EXO.32.34	Ҳозир бошад, рафта, халқро ба ҷойи гуфтаам бар. Фариштаам пешопешат меравад, лекин фурсаташ расад, мардумро барои гуноҳашон ҷазо медиҳам».
EXO.32.35	Бинобар ин Худованд барои гӯсолае, ки Ҳорун бо хоҳиши мардум сохт, ба халқ офат фиристода, онҳоро ҷазо дод.
EXO.33.1	Худованд ба Мӯсо гуфт: «Ту ва халқи аз Миср баровардаат аз ин ҷо ба замине равед, ки Ман ба Иброҳиму Исҳоқу Яъқуб ваъда дода, гуфта будам, ки ба наслашон медиҳам. 
EXO.33.2	Пешопешат фариштаро фиристода, халқҳои канъонӣ, амӯрӣ, ҳиттӣ, фариззӣ, ҳиввӣ ва ябусиро меронам. 
EXO.33.3	Ба замине равед, ки дар он ҷо ширу асал ҷорӣ аст. Лекин азбаски шумо халқи якрав ҳастед, дар байнатон намеравам, мабодо шуморо дар роҳ нобуд кунам».
EXO.33.4	Мардум ин хабари бадро шунида, нолаву фарёд карданд. Касе худро бо ҷавоҳирот ороиш надод. 
EXO.33.5	Зеро Худованд ба Мӯсо гуфта буд: «Ба халқи Исроил гӯй, ки онҳо мардуми якраванд. Агар Ман дар байнашон як лаҳза роҳ гардам, онҳоро нобуд месозам. Мардум ороишоташонро аз худ гиранд. Баъд қарор мебарорам, ки бо онҳо чӣ кор бояд кунам».
EXO.33.6	Барои ҳамин исроилиён ороишоташонро дар кӯҳи Сино аз худ дур карданд ва дигар худро бо он оро надоданд.
EXO.33.7	Дар он вақт Мӯсо одат дошт, ки хаймаеро гирифта, беруни қароргоҳ гузорад. Номаш хаймаи вохӯрӣ буд. Ҳар ҷӯяндаи хости Худо ба хаймаи вохӯрӣ, ки берун аз қароргоҳ ҷойгир шуда буд, меомад. 
EXO.33.8	Ҳангоме ки Мӯсо аз қароргоҳ баромада, ба хаймаи вохӯрӣ мерафт, тамоми мардум бархоста, назди даромадгоҳи хаймаҳои худ меистоданд. Сипас то лаҳзаи ба хайма даромадани Мӯсо аз пасаш нигоҳ мекарданд. 
EXO.33.9	Баъди ба хайма даромаданаш сутуни абр фаромада, дар даромадгоҳи хайма меистод ва Худованд бо Мӯсо гап мезад. 
EXO.33.10	Вақте ки тамоми одамон медиданд, ки сутуни абр дар даромадгоҳи хаймаи вохӯрӣ истодааст, бархоста дар назди дари хаймаи худ саҷда мекарданд. 
EXO.33.11	Ҳамин тавр, чи хеле ки одам бо одам гап мезанад, Худованд бо Мӯсо рӯ ба рӯ сухан меронд. Баъдан Мӯсо ба қароргоҳ бармегашт. Лекин ёрдамчии ҷавонаш Ёҳушаи писари Нун аз хаймаи вохӯрӣ намебаромад.
EXO.33.12	Мӯсо ба Худованд муроҷиат намуд: «Мегӯйӣ, ки ин халқро пеш барам, вале нагуфтӣ, ки ҳамроҳам киро мефиристӣ. Ҳамчунин ту гуфта будӣ, ки маро нағз мешиносӣ ва ба Ту писанд омадаам. 
EXO.33.13	Агар ин дуруст бошад, роҳҳоятро ба ман омӯз, то ки минбаъд туро бештар шиносам ва ба Ту писанд оям. Дар хотир дор, ки ин одамон аз они Ту ҳастанд».
EXO.33.14	Худованд гуфт: «Ман ҳамроҳат роҳ рафта, ба ту оромӣ мебахшам».
EXO.33.15	Мӯсо ҷавоб дод: «Агар ҳамроҳамон наравӣ, моро аз ин ҷо набарор. 
EXO.33.16	Охир чӣ хел маълум мешавад, ки ман ва халқат ба Ту писанд омадаем?! Магар на аз он сабаб Ту ҳамроҳамон меравӣ, ки ману халқат аз миллатҳои дигари рӯйи замин фарқ кунем».
EXO.33.17	Худованд ба Мӯсо ҷавоб дод: «Хоҳишатро ҳатман иҷро мекунам, зеро ба Ман писанд омадӣ ва Ман туро нағз мешиносам».
EXO.33.18	«Илтимос, шукӯҳу ҷалолатро ба ман нишон деҳ!» — гуфт Мӯсо.
EXO.33.19	Худованд ваъда дод: «Ман дар пешат тамоми некиамро нишон медиҳаму дар ҳузурат номам — Худовандро эълон мекунам. Агар ба касе дилсӯзӣ кардан хоҳам, дилсӯзӣ мекунам ва ба ҳар касе, ки раҳм кардан хоҳам, раҳм мекунам. 
EXO.33.20	Лекин рӯямро дида наметавонӣ, — гуфт Худованд ба Мӯсо, — чунки одам наметавонад Маро бинаду боз зинда монад. 
EXO.33.21	Дар наздикиҳои Ман ҷое ҳаст. Дар ҳамон ҷо болои харсанг исто. 
EXO.33.22	Ҳангоме ки шукӯҳу ҷалоли Ман мегузарад, туро дар тарқиши харсанг гузошта, то дами гузаштанам туро бо дастам мепӯшонам. 
EXO.33.23	Пас аз он ки дастамро мегирам, пушти Маро мебинӣ, вале рӯям ба ту намудор нахоҳад шуд».
EXO.34.1	Худованд суханашро идома дод: «Ба мисли лавҳасангҳои пештара ду лавҳасанг тарош. Ман дар ин лавҳасангҳо калимаҳоеро, ки дар лавҳасангҳои пештара буданду ту шикастӣ, менависам. 
EXO.34.2	То саҳар тайёр шуда, ба кӯҳи Сино баро ва дар қуллаи кӯҳ истода, Маро интизор шав. 
EXO.34.3	Бигзор касе ҳамроҳат набарояд, дар кӯҳ ҳеҷ кас ба чашм натобад ва ҳатто чорвои хурду калон набояд дар пояи кӯҳ чаранд».
EXO.34.4	Мӯсо ба мисли лавҳасангҳои пештара ду лавҳасанг тарошида, бо фармони Худованд субҳи барвақт бархоста, ба кӯҳи Сино баромад. Дар дастони ӯ ду лавҳасанг буд. 
EXO.34.5	Худованд дар даруни абр фаромада, дар наздикии Мӯсо истод ва номи Худаш — Худовандро ба забон овард.
EXO.34.6	Ӯ аз назди Мӯсо гузашта истода гуфт: «Ман Худованд-Худои раҳмдилу дилсӯз, пуртоқату вафодор ва пур аз муҳаббати пойдор ҳастам. 
EXO.34.7	Муҳаббати пойдорро то ҳазорон насл нигоҳ медорам, айбу ҷиноят ва гуноҳро мебахшам, вале гунаҳкоронро ҳеҷ гоҳ беҷазо намегузорам. Барои гуноҳи волидайн фарзандон ва набераю абераҳояшонро ҷазо медиҳам».
EXO.34.8	Худи ҳамон лаҳза Мӯсо ба замин афтода, саҷда карда 
EXO.34.9	гуфт: «Худовандо, илтимос, агар ман ба Ту писанд омада бошам, бо мо роҳ рав. Бо вуҷуди якравии халқ беитоатию гуноҳҳоямонро бахш ва моро халқи Худ гардон».
EXO.34.10	Худованд ҷавоб дод: «Акнун аҳду паймон мебандам. Дар пеши тамоми халқ мӯъҷизаҳое ба амал меорам, ки дар ҳеҷ канори замин ва байни ягон мардум ба амал наомадааст. Коре, ки Ман бароятон мекунам, бузург аст ва тамоми халқҳои гирду атрофатон онро мебинанд.
EXO.34.11	Ҳар чизеро, ки имрӯз ба шумо фармон медиҳам, риоя кунед. Бинед, Ман аз пешатон амӯрӣ, канъонӣ, ҳиттӣ, фариззӣ, ҳиввӣ ва ябусиро меронам. 
EXO.34.12	Эҳтиёт шавед, ки бо сокинони замине, ки ба он медароед, аҳду паймон набандед. Вагарна онҳо барои шумо мисли дом мешаванд. 
EXO.34.13	Қурбонгоҳҳои онҳоро вайрон карда, сутунҳои ибодаташонро шиканед. Сутунҳои худояшон Ашераро бурида, нест кунед. 
EXO.34.14	Ман талаб мекунам, ки шумо ба Ман вафодор бошед. Барои ҳамин ғайр аз Ман худои дигарро ибодат накунед.
EXO.34.15	Бо сокинони он замин аҳду паймон набандед, зеро вақте ки онҳо ба ҷойи парастиши Ман ба бутҳояшон қурбонӣ меоранд, шуморо ба он ҷо таклиф мекунанд. Шумо рафта, гӯшти қурбониашонро мехӯред. 
EXO.34.16	Инчунин духтарони он заминро ба писаронатон арӯс мекунед. Дар натиҷа онҳо ба бутҳои худ ибодат мекунанду писаронатонро ба ҳамон роҳ мебаранд.
EXO.34.17	Барои худ бут насозед.
EXO.34.18	Иди Фатирро ҷашн гиред. Чи хеле ки ба шумо фармудам, дар айёми муқарраршудаи моҳи якум ҳафт рӯз нони бехамиртуруш хӯред, чунки дар ҳамин мавсим шумо аз Миср баромадед.
EXO.34.19	Тамоми нахустписар ва нахустнаринаи чорво ба Ман тааллуқ доранд. 
EXO.34.20	Вале ба ҷойи нахустнаринаи хар як барра қурбонӣ кунед, вагарна гардани харро шиканед. Нахустписаронатонро бошад, бо додани нархи ҷонашон наҷот медиҳед.
EXO.34.20	Бигзор ягон кас бо дасти холӣ ба ибодати Ман наояд.
EXO.34.21	Шаш рӯз бо коратон машғул шавед, вале рӯзи ҳафтум дам гиред. Ҳатто дар мавсими киштукор ва дарав дар рӯзҳои истироҳат бояд дам гиред.
EXO.34.22	Ҳангоме ки ҳосили аввалини гандумро меғундоред, иди Ҳафтаҳо, яъне иди Ҳосилотро гузаронед.
EXO.34.22	Охири сол иди Ҷамъоварӣ, яъне иди Хаймаҳоро гузаронед.
EXO.34.23	Дар як сол се маротиба тамоми мардон бояд ба ибодатгоҳи Ман — Худованд-Худои Исроил биёянд. 
EXO.34.24	Ман халқҳоро аз пешатон ронда, замини шуморо васеъ мекунам. Вақте ки соле се маротиба дар назди Ман — Худоятон ҳозир мешавед, ҳеҷ кас ба заминатон ҳасад намебарад.
EXO.34.25	Ғизои хамиртурушдорро ҳамроҳи хуни қурбониҳо ба Ман надиҳед.
EXO.34.25	Қурбонии иди Наҷот то субҳи рӯзи дигар боқӣ намонад.
EXO.34.26	Аз ҳосили аввалини заминатон беҳтаринашро ба ибодатгоҳи Ман биёред.
EXO.34.26	Баъзе халқҳо гӯшти бузғоларо дар шири модараш мепазанд. Вале шумо ин корро накунед».
EXO.34.27	Худованд боз ба Мӯсо гуфт: «Ин суханонро навишта гир, зеро дар асоси ҳамин суханон Ман бо ту ва халқи Исроил аҳду паймон мебандам».
EXO.34.28	Ҳамин тавр, Мӯсо дар назди Худованд чил шабонарӯз истода, на об хӯрду на нон. Ӯ дар лавҳасангҳо шартҳои аҳд, яъне даҳ қонунро навишт.
EXO.34.29	Вақте ки Мӯсо аз кӯҳи Сино фаромад, дар дасташ лавҳасангҳои аҳду паймон буданд. Мӯсо пай набурд, ки аз сӯҳбат кардан бо Худованд рӯяш аз нур медурахшад. 
EXO.34.30	Ҳорун ва тамоми исроилиён чеҳраи дурахшони Мӯсоро дида тарсиданд, ки ба наздаш раванд. 
EXO.34.31	Лекин Мӯсо онҳоро ҷеғ заду Ҳорун ва пешвоёни ҷамоат ба наздаш омаданд. Мӯсо бо онҳо сӯҳбат кард. 
EXO.34.32	Баъди ин тамоми мардуми Исроил ба ӯ наздик шуданд ва Мӯсо ҳамаи он чизеро, ки Худованд дар кӯҳ ба ӯ гуфта буд, ба онҳо фармуд. 
EXO.34.33	Ӯ гапашро тамом карда, рӯяшро бо парда пӯшонд. 
EXO.34.34	Вале ҳангоме ки Мӯсо барои гап задан назди Худованд ба хаймаи вохӯрӣ медаромад, то аз хайма баромаданаш пардаро аз рӯй мегирифт. Сипас баромада ба халқи Исроил ҳар чизеро, ки ба вай фармуда шуда буд, нақл мекард ва 
EXO.34.35	исроилиён медиданд, ки чеҳраи Мӯсо медурахшад. Баъд аз он Мӯсо то лаҳзаи бозгашт ба назди Худованд рӯяшро бо парда мепӯшонд.
EXO.35.1	Мӯсо тамоми ҷамоати Исроилро ҷеғ зада гуфт: «Худованд ба шумо фармон медиҳад, 
EXO.35.2	ки шаш рӯз бо коратон машғул шавед, вале рӯзи ҳафтумро ҳамчун рӯзи муқаддас нигоҳ доред. Дар он рӯз ба хотири Худованд фақат истироҳат кунед. Ҳар нафаре, ки дар ин рӯз кор мекунад, кушта шавад. 
EXO.35.3	Дар рӯзи истироҳат дар хонаҳоятон ҳатто оташ наафрӯзед».
EXO.35.4	Мӯсо ба тамоми ҷамоати исроилиён гуфт: «Худованд фармудааст, 
EXO.35.5	ки дар байнатон барои Ӯ ҳадя ҷамъ кунед. Касе ки аз таҳти дил ҳадя овардан мехоҳад, ба Худованд тилло, нуқра, биринҷӣ, 
EXO.35.6	матои босифати катонӣ, пашми буз ва риштаҳои кабуду бунафшу сурх биёрад. 
EXO.35.7	Ҳамчунин пӯсти сурх кардашудаи қӯчқор, чарми хушсифат ва чӯби дарахти ақоқиё ҳадя кунад. 
EXO.35.8	Боз барои чароғҳо равғани зайтун ва барои равғани таъйинкунию барои сӯзондан хушбӯйиҳо биёрад. 
EXO.35.9	Барои дар рӯйи эфӯду пешовез мондан санги ҷазъ ва нигинҳои дигар биёрад.
EXO.35.10	Бигзор аз байнатон устоҳои ҳунарманд омада, чизеро, ки Худованд фармуд, созанд. 
EXO.35.11	Яъне хаймаи Худовандро бо пардаҳову болопӯшаш ва чангакҳо, сутунҳо, ходаҳо ва пояҳояш созанд. 
EXO.35.12	Боз сандуқи аҳдро бо ходаҳояшу сарпӯшаш ва чодаре, ки онро пинҳон мекунад, тайёр кунанд. 
EXO.35.13	Сипас мизу ходаҳояшро бо ҳама асбобу анҷомаш, нони ба Худованд тақдимшударо 
EXO.35.14	ва барои рӯшноӣ додан чароғдону чароғҳову асбобу анҷомаш ва равғани чароғро тайёр кунанд. 
EXO.35.15	Инчунин қурбонгоҳ барои сӯзонидани хушбӯйиҳо ва ходаҳояшро, равғани таъйинкунӣ ва хушбӯйиҳоро омода кунанд. Сипас пардаи даромадгоҳи хаймаи Худованд, 
EXO.35.16	қурбонгоҳи қурбонии сӯхтаниро бо панҷараи биринҷиаш ва ходаҳову анҷомаш созанд. Ҳавзчаву пояаш, 
EXO.35.17	пардаҳои саҳни ҳавлӣ ва сутунҳову пояҳояшро созанд. Боз пардаи даромадгоҳи саҳни ҳавлӣ, 
EXO.35.18	гулмехҳои хаймаву саҳн ва бандҳояшонро омода намоянд. 
EXO.35.19	Барои хизмати Ҳорун ва ҳамчунин барои хизмати писаронаш дар ҷойи муқаддас сарулибоси коҳинонаи зебо тайёр кунанд».
EXO.35.20	Сипас тамоми мардум аз назди Мӯсо рафтанд. 
EXO.35.21	Ҳар касе, ки аз таҳти дилхост, барои сохтмони хайма ба Худованд ҳадяҳо овард. Одамон барои ибодат дар хайма ва барои дӯхтани сарулибоси коҳинона чизҳои даркориро меоварданд. 
EXO.35.22	Марду зан, онҳое, ки дилашон мехост, зару зеварашонро аз қабили сарсӯзану гӯшвора ва ангуштарину гарданбанд меоварданд. Онҳо тиллои худро ҳамчун ҳадяи махсус ба Худованд мебахшиданд. 
EXO.35.23	Ҳар нафаре, ки матои босифати катонӣ, пашми буз, риштаҳои кабуду бунафшу сурх, пӯсти сурх кардашудаи қӯчқор ё чарми хушсифат дошт, меовард. 
EXO.35.24	Нуқраву биринҷиро ҳамчун ҳадя барои Худованд хайр мекарданд. Ҳар нафаре, ки чӯби дарахти ақоқиё дошт, барои ҳама гуна талабот меовард. 
EXO.35.25	Заноне, ки дар корҳои дастӣ маҳорат доштанд, риштаҳои кабуду бунафшу сурх ва матои босифати катонӣ тайёр карда меоварданд. 
EXO.35.26	Инчунин бонувони ҳунарманде, ки дар дилашон хоҳиш буд, аз пашми буз ришта ресиданд. 
EXO.35.27	Пешвоёни халқ бошанд, барои эфӯду пешовез санги ҷазъ ва нигинҳои дигар 
EXO.35.28	ва барои чароғ, барои равғани таъйинкунӣ ва барои сӯзондан хушбӯйиҳою равғани зайтун оварданд. 
EXO.35.29	Ҳамин тавр, мардону занони исроилӣ ба Худованд ҳадяҳои ихтиёрӣ оварданд. Онҳо барои коре, ки Худованд ба воситаи Мӯсо фармуда буд, аз таҳти дил ҳадя овардан мехостанд.
EXO.35.30	Мӯсо ба одамон гуфт: «Бинед, Худованд маҳз Басалъилро, ки писари Урӣ ва набераи Ҳур ва аз қабилаи Яҳудо аст, интихоб намудааст. 
EXO.35.31	Ӯро бо рӯҳи Худо, яъне рӯҳи Худаш пур карда, ба ӯ ҳунару қобилият, дониши ҳар гуна кори дастию 
EXO.35.32	тарроҳӣ, дониши кор кардан бо тиллову нуқра ва биринҷӣ дод. 
EXO.35.33	Ҳамчунин ӯро барои тарошидани нигинҳо ва кандакории чӯб ва барои иҷрои ҳама гуна ҳунари дастӣ тайёр кард. 
EXO.35.34	Худованд ба Басалъил ва Оҳолиоби писари Аҳисомок аз қабилаи Дон қобилият бахшид, ки дигаронро омӯзонанд. 
EXO.35.35	Ӯ ба Басалъилу Оҳолиоб барои иҷрои ҳама гуна кор ҳунар бахшид. Онҳо усто ва тарроҳ ҳастанду бо риштаҳои кабуду бунафшу сурх матои босифати катониро гулдӯзӣ карда метавонанд. Ин ду мард бофандаву наққоши моҳир ҳастанд ва ҳар гуна қобилият доранд.
EXO.36.1	Худованд ба Басалъилу Оҳолиоб ва ҳама устоҳои моҳир барои донистани он, ки тамоми корҳои ибодатгоҳро чӣ гуна бояд иҷро кунанд, ҳунару қобилият бахшид. Барои ҳамин бигзор онҳо ҳама корро айнан, чи хеле ки Худованд фармуда буд, ба анҷом расонанд».
EXO.36.2	Мӯсо Басалъилу Оҳолиоб ва ҳамаи устоҳои моҳиреро, ки Худованд ба онҳо қобилият ва хоҳиши кор кардан дода буд, ҷеғ зад. 
EXO.36.3	Устоҳо тамоми ҳадяҳои ихтиёриро, ки исроилиён барои сохтани ибодатгоҳ ҷамъ оварда буданд, аз Мӯсо гирифтанд. Мардум ҳадя оварданро ҳар саҳар идома медоданд. 
EXO.36.4	Инро дида, ҳамаи устоҳои моҳире, ки барои сохтмони ибодатгоҳ меҳнат мекарданд, аз корашон бозистода, 
EXO.36.5	ба Мӯсо гуфтанд: «Барои коре, ки Худованд муайян кардааст, одамон аз миқдори даркорӣ бисёртар ҳадя оварда истодаанд».
EXO.36.6	Бо фармони Мӯсо дар саросари қароргоҳ эълон карданд, ки занону мардон барои ибодатгоҳ дигар ҳадя набиёранд. Ана ҳамин тавр устоҳо мардумро аз овардани ҳадяҳо боздоштанд, 
EXO.36.7	зеро барои иҷрои тамоми кор аз миқдори лозимӣ бисёртар ҳадя оварда шуда буд.
EXO.36.8	Ҳунармандони моҳир хаймаи Худовандро сохтанд. Онҳо аз матои босифати катонӣ ва риштаҳои кабуду бунафшу сурх даҳ парда дӯхтанд. Дар рӯйи онҳо каррубиҳо, яъне махлуқони қанотдори осмониро моҳирона гулдӯзӣ намуданд. 
EXO.36.9	Ҳама пардаҳо андозаи якхела доштанд. Дарозиашон панҷоҳу шаш ваҷаб (яъне тақрибан дувоздаҳу ним метер) ва барашон ҳашт ваҷаб буд. 
EXO.36.10	Панҷ пардаро бо якдигар ва панҷтои боқимондаро низ бо ҳам пайваст намуданд. 
EXO.36.11	Барои пайваст кардани ҳамин ду пардаи калон ба канори панҷ пардаи аввал аз матои кабуд ҳалқаҳо дӯхтанд. Ба як канори панҷ пардаи дигар низ чунин карданд. 
EXO.36.12	Шумораи ҳалқаҳои ҳар ду парда садто буд. Ҳалқаҳо ба ҳам мувофиқ афтиданд. 
EXO.36.13	Баъд панҷоҳ чангаки тиллоӣ сохта, ба ҳалқаҳо гузаронида, ду пардаи калонро ба якдигар пайваст намуданд. Ҳамин тавр як хаймаи яклухт тайёр шуд.
EXO.36.14	Барои пӯшонидани хайма аз пашми буз ёздаҳ парда дӯхтанд. 
EXO.36.15	Ҳамаи ёздаҳ парда андозаи баробар, шаст ваҷаб (яъне тақрибан сенздаҳу ним метер) дарозӣ ва ҳашт ваҷаб бар доштанд. 
EXO.36.16	Панҷ пардаро бо якдигар ва шаштои боқимондаро низ бо ҳам пайваст карданд. 
EXO.36.17	Ба як канори панҷ парда панҷоҳ ҳалқа дӯхтанд. Ба як канори шаш парда низ чунин карданд. 
EXO.36.18	Барои ба вуҷуд омадани пардаи яклухт панҷоҳ чангаки биринҷӣ сохтанд. 
EXO.36.19	Барои хайма ду болопӯши дигар дӯхтанд, ки яктояш аз пӯсти сурх кардашудаи қӯчқор ва дигараш аз чарми хушсифат буд.
EXO.36.20	Барои рост истодани хайма аз чӯби дарахти ақоқиё сутунҳо сохтанд. 
EXO.36.21	Баландии ҳар як сутун бист ваҷаб ва бараш се ваҷаб буд. 
EXO.36.22	Ҳар як сутун ду дандонаи пайвасткунандаи рӯ ба рӯ дошт. Ҳама сутунҳои хаймаро бо чунин тарз сохтанд.
EXO.36.23	Дар тарафи ҷануби хаймаи Худованд бист сутун ва 
EXO.36.24	чил пояи нуқрагӣ сохтанд. Барои ду дандонаи пайвасткунандаи ҳар як сутун ду поя буд. 
EXO.36.25	Бист сутуни дигарро барои тарафи шимоли хайма тайёр карда, 
EXO.36.26	барояшон чил пояи нуқрагӣ, яъне барои ҳар сутун ду поя сохтанд. 
EXO.36.27	Барои қафои хайма, дар тарафи ғарб шаш сутун сохтанд. 
EXO.36.28	Барои қафои хайма ҳамагӣ ҳашт сутун ва шонздаҳ пояи нуқрагӣ, яъне ду поя барои ҳар сутун сохта шуд. 
EXO.36.29	Сутунҳои кунҷӣ аз поён то боло бо як ҳалқа пайваст шуда буданд. Ду сутуни кунҷиро ҳамин тавр сохтанд. 
EXO.36.30	Барои қафои хайма ҳамагӣ ҳашт сутун ва шонздаҳ пояи нуқрагӣ, яъне барои ҳар як сутун ду поя сохта шуд.
EXO.36.31	Инчунин ҳунармандон аз чӯби дарахти ақоқиё ходаҳо сохтанд. Панҷто барои пайваст намудани сутунҳои як тарафи хайма, 
EXO.36.32	панҷто барои сутунҳои тарафи дигар ва боз панҷто барои тарафи ғарбӣ, яъне барои қафои хайма сохтанд. 
EXO.36.33	Ходаҳое, ки дар ними баландии сутунҳо буданд ва дар се тарафи хаймаи Худованд часпонда шуданд, аз як кунҷ ба кунҷи дигари хайма тӯл кашиданд. 
EXO.36.34	Сутуну ходаҳоро тиллопӯш карданд ва ҳалқаҳоеро, ки барои даровардани ходаҳо муқаррар шудаанд, аз тилло сохтанд.
EXO.36.35	Ҳунармандон барои сохтани хонача дар даруни хаймаи Худованд аз матои босифати катонӣ ва риштаҳои кабуду бунафшу сурх чодар дӯхтанд. Дар рӯяш каррубиҳоро гулдӯзӣ карданд. 
EXO.36.36	Барои овехтани чодар аз чӯби дарахти ақоқиё чор сутун сохта, онҳоро тиллопӯш карданд. Ҳамчунин чангакҳои тиллоӣ ва чор пояи нуқрагӣ сохтанд.
EXO.36.37	Барои даромадгоҳи хаймаи Худованд аз матои босифати катонӣ ва риштаҳои кабуду бунафшу сурх пардаи сернақшу нигор дӯхтанд. 
EXO.36.38	Барои ҳамин парда панҷ сутунро бо чангакҳояш сохта, сару бандҳояшро тиллопӯш намуданд. Баъд барои сутунҳо панҷ пояи биринҷӣ сохтанд.
EXO.37.1	Басалъил аз чӯби дарахти ақоқиё сандуқ сохт, ки дарозиаш панҷ ваҷаб ва бару баландиаш севаҷабӣ буд. 
EXO.37.2	Онро аз даруну берун бо тиллои тоза пӯшонида, дар гирдаш шерозаи тиллоӣ сохт. 
EXO.37.3	Баъд чор ҳалқаи тиллоӣ сохта, дар чор кунҷи поёнии сандуқ ду ҳалқа аз як тараф, ду ҳалқа аз тарафи дигар мустаҳкам намуд. 
EXO.37.4	Аз чӯби дарахти ақоқиё ходаҳо сохта, онҳоро тиллопӯш кард. 
EXO.37.5	Ходаҳоро ба ҳалқаи ду тараф даровард, ки ба воситаашон сандуқро бардошта бурдан мумкин буд.
EXO.37.6	Инчунин аз тиллои тоза сарпӯши сандуқро сохт. Дарозиаш панҷ ваҷаб ва бараш се ваҷаб буд. 
EXO.37.7	Дар ду тарафи сарпӯш аз тиллои бо болға кӯфташуда ду каррубӣ сохт. 
EXO.37.8	Як каррубӣ аз як тараф, дигарашро аз тарафи дигари сарпӯш яклухт бо он сохт. 
EXO.37.9	Қанотҳояшон ба боло паҳн шуда, рӯйи сарпӯшро мепӯшониданд. Каррубиҳо рӯ ба рӯйи ҳамдигар буданд ва рӯйҳояшон ба сарпӯш хам шуданд.
EXO.37.10	Аз чӯби дарахти ақоқиё мизе сохт, ки дарозиаш чор ваҷаб, бараш ду ваҷаб ва баландиаш се ваҷаб буд. 
EXO.37.11	Онро бо тиллои тоза пӯшонида, ба лабаш шерозаи тиллоӣ часпонд. 
EXO.37.12	Гирдогирди пояҳои миз чорчӯбаи бараш чорангушта (яъне тақрибан ҳафту ним сантиметра) сохта, ба он шерозаи тиллоӣ часпонд. 
EXO.37.13	Баъд барои миз чор ҳалқаи тиллоӣ сохт. Дар пояҳои чор гӯшаи миз ҳалқаҳоро мустаҳкам намуд. 
EXO.37.14	Ҳалқаҳо дар бари чорчӯба ҷой гирифтанд. Ходаҳо барои бурдани миз ба ҳалқаҳо дароварда шуданд. 
EXO.37.15	Ходаҳоро аз чӯби дарахти ақоқиё сохта, онҳоро тиллопӯш намуд. 
EXO.37.16	Сипас аз тиллои тоза табақҳо, кафлезҳо ва барои ҳадяи нӯшиданӣ косаву кӯзаҳо сохт, ки онҳо ба миз тааллуқ доштанд.
EXO.37.17	Аз тиллои тозаи бо болға кӯфташуда, чароғдонро бо появу танааш сохт. Пиёлачаҳои гулшакл, муғҷаву гулбаргҳо бо чароғдон яклухт буданд. 
EXO.37.18	Аз ду тарафи танаи чароғдон шаш шоха, се шоха аз як тараф, се шоха аз тарафи дигар мебаромаданд. 
EXO.37.19	Аз ҳар яки ин шаш шоха сепиёлачагӣ бо намуди гули бодом бо муғҷаву гулбаргҳо баромада буданд. 
EXO.37.20	Аз танаи чароғдон чор пиёлачаи ҳамранги гули бодом бо муғҷаву гулбаргҳо мебаромаданд. 
EXO.37.21	Дар зери ҳар як ҷуфти шоха яктогӣ муғҷа сохт. 
EXO.37.22	Аз тиллои тозаи бо болға кӯфташуда муғҷаву шохаҳо бо чароғдон яклухт сохта шуда буданд.
EXO.37.23	Пас аз он ӯ аз тиллои тоза ҳафт чароғ, анбӯрчаҳо ва ангиштмонакҳоро сохт. 
EXO.37.24	Барои чароғдону тамоми анҷомаш сию панҷ кило тиллои тоза сарф шуд.
EXO.37.25	Барои сӯзонидани хушбӯйиҳо аз чӯби дарахти ақоқиё қурбонгоҳ сохт. Он чоркунҷа, дарозию бараш дуваҷабӣ ва баландиаш чор ваҷаб буд. Шохҳояш бо қурбонгоҳ яклухт буданд. 
EXO.37.26	Боло, тарафҳо ва шохҳои қурбонгоҳро бо тиллои тоза пӯшонд ва гирдогирдаш чорчӯбаи тиллоӣ сохт. 
EXO.37.27	Сипас дар таги чорчӯба аз ду тарафи муқобил барои доштани ходаҳо ду ҳалқаи тиллоӣ сохт, то ба ин восита қурбонгоҳро бардоранд. 
EXO.37.28	Ходаҳоро аз чӯби дарахти ақоқиё сохтанд ва онҳоро тиллопӯш намуданд. 
EXO.37.29	Дар охир равғани муқаддаси таъйинкунӣ ва монанди атрсоз хушбӯйии пок тайёр карданд.
EXO.38.1	Устоҳо аз чӯби дарахти ақоқиё барои қурбонии сӯхтанӣ қурбонгоҳ сохтанд. Он чоркунҷа, дарозию бараш даҳваҷабӣ ва баландиаш шаш ваҷаб буд. 
EXO.38.2	Дар чор гӯшааш шох сохтанд, ки бо қурбонгоҳ яклухт буд ва баъд қурбонгоҳро бо биринҷӣ пӯшонданд. 
EXO.38.3	Ҳамчунин тамоми асбобу анҷоми қурбонгоҳ, яъне хокистардон, белчаҳо, косаҳо, чангакҳо ва ангиштмонакро аз биринҷӣ сохтанд. 
EXO.38.4	Барои қурбонгоҳ панҷараи биринҷии тӯршакл сохта, онро дар мобайни таги чорчӯба гузоштанд. 
EXO.38.5	Барои ходаҳо дар чор тарафи панҷара ҳалқаҳои биринҷӣ часпонданд. 
EXO.38.6	Пас аз он аз чӯби дарахти ақоқиё ходаҳо сохта, онҳоро бо биринҷӣ пӯшонданд. 
EXO.38.7	Устоҳо барои бардошта бурдани қурбонгоҳ ходаҳоро ба ҳалқаҳои ду тараф гузарониданд. Қурбонгоҳ тахтагину дарунаш холӣ буд.
EXO.38.8	Ҳунармандон ҳавзчаи биринҷӣ ва пояи биринҷиашро аз оинаҳое сохтанд, ки ҳадяи занон буд. Ин занон дар даромадгоҳи хаймаи Худованд хизмат мекарданд.
EXO.38.9	Баъд саҳни ҳавлиро бино карданд. Барои маҳкам кардани саҳн аз матои босифати катонӣ пардаҳо дӯхтанд. Тарафи ҷанубии саҳн дусад ваҷаб (яъне тақрибан чилу панҷ метер) дарозӣ дошт. 
EXO.38.10	Ин тарафи саҳн бист сутуну бист пояи биринҷӣ дошт, лекин чангаку бандҳои сутунҳо нуқрагин буданд. 
EXO.38.11	Тарафи шимолии саҳн низ дусад ваҷаб дарозӣ дошт. Ин тарафи саҳн ҳам бист сутуну бист пояи биринҷӣ дошт, лекин чангаку бандҳои сутун нуқрагин буданд. 
EXO.38.12	Васеъгии тарафи ғарбӣ сад ваҷаб (яъне тақрибан бисту се метер) буд. Ин тарафи ҳавлӣ даҳ сутуну даҳ поя дошт ва чангаку бандҳои сутунҳо нуқрагин буданд. 
EXO.38.13	Васеъгии тарафи шарқии ҳавлӣ низ сад ваҷаб буд. 
EXO.38.14+EXO.38.15	 Барои ду тарафи даромадгоҳ ду пардае дӯхтанд, ки дарозиаш сӣ ваҷаб (яъне тақрибан ҳафт метер) буд. Ҳар як парда се сутуни поядор дошт. 
EXO.38.16	Пардаҳои гирди ҳавлӣ аз матои босифати катонӣ тайёр шуданд. 
EXO.38.17	Пояҳои сутунҳо биринҷӣ, аммо чангаку бандҳояшон нуқрагин ва сари сутунҳо нуқрапӯш буданд.
EXO.38.18	Барои худи даромадгоҳ аз матои босифати катонӣ ва риштаҳои кабуду бунафшу сурх пардаи сернақшу нигоре тайёр карданд, ки дарозиаш чил ваҷаб (яъне тақрибан нӯҳ метер) ва баландиаш мисли пардаҳои саҳн даҳ ваҷаб буд. 
EXO.38.19	Ҳамчунин чор сутуни поядор сохтанд. Пояҳои сутунҳо биринҷӣ, аммо чангаку бандҳояшон нуқрагин ва сари сутунҳо нуқрапӯш буданд. 
EXO.38.20	Гулмехҳои хаймаи Худованд ва гулмехҳои гирдогирди саҳни ҳавлӣ биринҷӣ буданд.
EXO.38.21	Бо фармони Мӯсо мардони қабилаи Левӣ масолеҳеро, ки барои бунёди хаймаи Худованд — хаймаи аҳду паймон сарф шуда буд, ҳисоб карданд. Ҳисоботро таҳти роҳбарии Итомори писари Ҳоруни коҳин ба қайд гирифтанд. 
EXO.38.22	Басалъили писари Урӣ ва набераи Ҳур аз қабилаи Яҳудо ҳамаи корҳоро аз рӯйи фармони Худованд, ки ба Мӯсо дода шуда буд, анҷом дод. 
EXO.38.23	Ҳамкори Басалъил, Оҳолиоби писари Аҳисомок, аз қабилаи Дон буд. Ӯ усто ва тарроҳ буду бо риштаҳои кабуду бунафшу сурх матои босифати катониро гулдӯзӣ карда метавонист. 
EXO.38.24	Вазни тиллое, ки ҳамчун ҳадяи махсус дода шуд, мувофиқи ченаки расмии ибодатгоҳ тақрибан як тонна буд. Ҳамаи инро барои сохтани хайма истифода бурданд. 
EXO.38.25	Вазни нуқрае, ки исроилиёни дар рӯйхат навишта шуда оварданд, тақрибан сеюним тонна буд, ки онро бо ченаки расмии ибодатгоҳ баркашиданд. 
EXO.38.26	Яъне аз ҳар марди аз бистсола болои аз саршуморӣ гузашта мувофиқи ченаки расмии ибодатгоҳ шашграмӣ нуқра қабул карда шуд. Ҳамагӣ шашсаду се ҳазору панҷсаду панҷоҳ нафар мардон буданд. 
EXO.38.27	Барои сохтани пояҳои ибодатгоҳ ва чодар сеюним тонна нуқра рафт. Айнан ҳамин миқдор барои сохтани сад поя, яъне барои ҳар як поя сию панҷ кило нуқра сарф шуд. 
EXO.38.28	Бисту панҷ кило нуқраи боқимонда барои нуқрапӯш намудани сари сутунҳо ва барои сохтани чангаку бандҳояшон сарф шуд. 
EXO.38.29	Ҳадяи биринҷӣ тақрибан дуюним тонна буд. 
EXO.38.30	Биринҷиро барои сохтани пояи даромадгоҳи хаймаи Худованд, қурбонгоҳи биринҷӣ бо панҷараи биринҷиаш ва ҳамаи асбобу анҷомаш истифода бурданд. 
EXO.38.31	Инчунин он барои пояи саҳни ҳавлию даромадгоҳаш ва барои тамоми гулмехҳои хаймаву саҳни ҳавлӣ сарф шуд.
EXO.39.1	Ҳунармандон барои хизмат дар ҷойи муқаддас аз риштаҳои кабуду бунафшу сурх сарулибос тайёр карданд. Ҳамчунин онҳо аз рӯйи фармоне, ки Худованд ба Мӯсо дода буд, ба Ҳорун сарулибоси коҳинонаи зебо дӯхтанд.
EXO.39.2	Эфӯдро аз риштаи тиллоӣ, матои босифати катонӣ ва риштаҳои кабуду бунафшу сурх дӯхтанд. 
EXO.39.3	Аз тилло варақҳои тунук тайёр карданд ва онро бурида, ришта сохтанд. Ин риштаи тиллоиро бо риштаҳои кабуду бунафшу сурх моҳирона бофта, дар нақшу нигори матои босифати катонӣ истифода бурданд. 
EXO.39.4	Барои бастани эфӯд дар ду канораш ду китфпӯшак часпонданд. 
EXO.39.5	Аз рӯйи фармони Худованд, ки ба Мӯсо дода шуд, миёнбанд бо эфӯд яклухт ва сернақшу нигор шуд. Матояш ба матои эфӯд монанд, яъне аз риштаи тиллоӣ, матои босифати катонӣ ва риштаҳои кабуду бунафшу сурх буд. 
EXO.39.6	Сангҳои ҷазъро гирифта, дар чашмакҳои тиллоӣ гузоштанд. Дар ин сангҳо номи писарони Яъқубро, ки лақабаш Исроил аст, ҳамчун мӯҳр кандакорӣ карданд. 
EXO.39.7	Баъд аз рӯйи фармоне, ки Худованд ба Мӯсо дода буд, онҳоро чун сангҳои ёдоварӣ барои халқи Исроил дар китфпӯшакҳои эфӯд часпониданд.
EXO.39.8	Ба монанди эфӯд аз риштаи тиллоӣ, матои босифати катонӣ ва риштаҳои кабуду бунафшу сурх пешовези сернақшу нигор дӯхтанд. 
EXO.39.9	Пешовез чоркунҷа ва дарозию бараш якваҷабӣ буд. Онро таҳ карда, мисли халтача дӯхтанд. 
EXO.39.10	Дар он чор қатор сангҳои қиматбаҳо гузоштанд. Дар қатори якум ёқути сурх, забарҷад ва зумуррад, 
EXO.39.11	дар қатори дуюм фирӯза, ёқути кабуду алмос гузоштанд. 
EXO.39.12	Дар қатори сеюм ёқут, ақиқу лаъли кабуд ва 
EXO.39.13	дар қатори чорум забарҷад, санги ҷазъ ва яшм чиданд. Сангҳо дар чашмакҳои тиллоӣ гузошта шуда буданд. 
EXO.39.14	Сангҳо дувоздаҳ дона мувофиқи шумораи писарони Исроил бо номҳояшон буданд. Дар ҳар як санг чун мӯҳр номи як қабила кандакорӣ шуд.
EXO.39.15	Барои пешовез аз тиллои тоза ҳамчун банд занҷираи бофташуда сохтанд. 
EXO.39.16	Баъд ду чашмак ва ду ҳалқаи тиллоӣ сохта, ҳалқаҳоро ба ду кунҷи пешовез часпониданд. 
EXO.39.17	Ду занҷираи тиллоиро аз ҳалқаҳои кунҷи пешовез гузарониданд. 
EXO.39.18	Сипас нӯгҳои як тарафи занҷираҳоро ба чашмакҳои тиллоии эфӯд часпониданд. Ҳамин тавр, занҷираҳо ба китфпӯшакҳои эфӯд пайваст шуданд. 
EXO.39.19	Ду ҳалқаи тиллоии дигар сохта, ба ду кунҷи поёни пешовез аз дарун часпониданд, то ҳалқаҳо назди эфӯд ҷой гиранд. 
EXO.39.20	Боз ду ҳалқаи тиллоӣ сохта, онҳоро аз пеши эфӯд ба поёни китфпӯшакаш, дар назди дарз, аз миёнбанд болотар часпонданд. 
EXO.39.21	Чи хеле ки Худованд ба Мӯсо фармуда буд, ҳалқаҳои пешовезро ба ҳалқаҳои эфӯд бо риштаи кабуд пайваст намуданд, то пешовез дар болои миёнбанд истода, аз эфӯд нағалтад.
EXO.39.22	Камзӯлеро, ки аз таги эфӯд мепӯшанд, аз матои кабуди бофташуда дӯхтанд. 
EXO.39.23	Барои даровардани сар дар мобайнаш сӯрохие буд. Барои надаридани сӯрохӣ гирдогирдаш гиребони бофтагӣ часпониданд. 
EXO.39.24	Аз риштаҳои кабуду бунафшу сурх дар поёни камзӯл ба мисли анор ороишот дӯхтанд 
EXO.39.25	ва аз тиллои тоза зангӯлачаҳо сохтанд. Зангӯлачаҳо ва ороишоти аноршаклро пайиҳам дар поёни камзӯл ҷойгир карданд. 
EXO.39.26	Чи хеле ки Худованд ба Мӯсо фармуда буд, камзӯлро бояд барои хизмат мепӯшиданд.
EXO.39.27+EXO.39.28+EXO.39.29	 Мувофиқи фармони Худованд барои Ҳоруну писаронаш аз матои босифати катонӣ куртаҳо, саллаҳо ва либоси таҳпӯш дӯхтанд. Ҳамчунин аз матои қиматбаҳо ва риштаҳои кабуду бунафшу сурх миёнбанди сернақшу нигор дӯхтанд.
EXO.39.30	Сипас барои тоҷи муқаддас аз тиллои тоза лавҳача сохта, дар он ибораи «Ба Худованд бахшидашуда»-ро чун мӯҳр кандакорӣ намуданд. 
EXO.39.31	Мувофиқи фармоне, ки Худованд ба Мӯсо дода буд, онро бо риштаи кабуд аз пеши салла бастанд.
EXO.39.32	Ҳамин тавр тамоми кори хаймаи Худованд ба анҷом расид. Исроилиён ҳама чизро аз рӯйи фармони Худованд иҷро карданд. 
EXO.39.33	Баъд устоҳо хаймаи Худовандро назди Мӯсо оварданд.
EXO.39.33	Яъне хаймаи Худовандро бо пардаҳову болопӯшаш ва чангакҳо, сутунҳо, ходаҳо ва пояҳояш оварданд. 
EXO.39.34	Инчунин рӯйпӯши пӯсти сурх кардашудаи қӯчқор, рӯйпӯши чарми хушсифат ва чодарро оварданд. 
EXO.39.35	Сандуқи аҳдро бо ходаҳояшу сарпӯшаш, 
EXO.39.36	мизро бо ҳама асбобу анҷомаш ва нони ба Худованд тақдимшударо оварданд. 
EXO.39.37	Чароғдони аз тиллои тоза сохташударо бо чароғҳову ҳама асбобу анҷомаш ва равғани чароғ оварданд. 
EXO.39.38	Боз қурбонгоҳи тиллоӣ ва равғани таъйинкунӣ, хушбӯйиҳо барои сӯзондан, пардаи даромадгоҳ, 
EXO.39.39	қурбонгоҳи биринҷиро бо панҷараи биринҷиаш, ходаҳову анҷомаш ва ҳавзчаро бо пояаш оварданд.
EXO.39.40	Баробари ин пардаҳои саҳни ҳавлиро бо сутуну пояҳояш, пардаи даромадгоҳ, бандҳову гулмехҳо ва чизҳои дигаре, ки ба хизмати хаймаи Худованд тааллуқ доранд, оварданд. 
EXO.39.41	Ҳамчунин барои хизмати Ҳорун ва барои хизмати писаронаш дар ҷойи муқаддас сарулибоси коҳинонаи зебо оварданд.
EXO.39.42	Исроилиён ҳамаашро айнан мувофиқи фармоне, ки Худованд ба Мӯсо дода буд, иҷро намуданд. 
EXO.39.43	Чун Мӯсо дид, ки мардум супориши Худовандро айнан аз рӯйи гуфтаи Ӯ ба охир расонданд, онҳоро дуои нек кард.
EXO.40.1	Худованд ба Мӯсо фармуд: 
EXO.40.2	«Рӯзи якуми моҳи нахустин хаймаи Худовандро гузор. 
EXO.40.3	Ба дарунаш сандуқи аҳдро дароварда, барои намоён нашудани он чодарро овез. 
EXO.40.4	Мизро ба хайма дароварда, ба болояш тамоми асбобу анҷомашро гузор. Чароғдонро низ дарор ва чароғҳояшро гузошта, ҷо ба ҷо бикун. 
EXO.40.5	Қурбонгоҳи тиллоиро, ки барои сӯзондани хушбӯйиҳо аст, дар пеши сандуқи аҳд бимон. Баъд ба даромадгоҳи хайма парда овез. 
EXO.40.6	Қурбонгоҳи қурбонии сӯхтаниро дар пеши даромадгоҳи хаймаи Худованд гузор. 
EXO.40.7	Ҳавзчаро дар пеши даромадгоҳи хайма, дар байни хайма ва қурбонгоҳ гузошта, ба дарунаш об рез. 
EXO.40.8	Гирди ҳавлии хаймаро бо пардаҳо маҳкам бикун ва ба даромадгоҳаш парда овез. 
EXO.40.9	Равғани таъйинкуниро гирифта, ба хайма ва ба ҳама чизи дар дарунаш буда бимол. Бо ин кор ҳама асбобу анҷомро барои ибодати Ман ҷудо намо, то ки онҳо муқаддас шаванд. 
EXO.40.10	Инчунин равғанро ба қурбонгоҳи қурбонии сӯхтанӣ ва асбобу анҷомаш бимол. Қурбонгоҳро барои ибодати Ман ҷудо намо, то ки пурра ба истифодаи Ман бахшида шавад. 
EXO.40.11	Боз равғанро ба ҳавзчаву пояаш молида, онро муқаддас гардон.
EXO.40.12	Пас аз он Ҳоруну писаронашро назди даромадгоҳи хаймаи Худованд оварда, аз болояшон об рехта, онҳоро пок намо. 
EXO.40.13	Ба Ҳорун сарулибоси коҳинонаро пӯшонида, ҳамчун нишонаи фарқ карданаш ба ӯ равған бимол, то ки ӯ коҳини Ман бошад. 
EXO.40.14	Писаронашро ба пеш оварда, ба онҳо куртаҳоро пӯшон. 
EXO.40.15	Барои он ки коҳинони Ман бошанд, ба онҳо мисли падарашон равған бимол. Чунин равғанмолӣ барои коҳинӣ дар наслҳои ояндаашон то абад мебошад».
EXO.40.16	Мӯсо айнан аз рӯйи фармони Худованд амал кард. 
EXO.40.17	Хаймаи Худованд баъди як соли аз Миср баромадани исроилиён дар рӯзи якуми моҳи нахустин бардошта шуд. 
EXO.40.18	Мӯсо пояҳои хаймаро гузошта, сутунҳоро бардошту ходаҳоро ба ҳалқаҳои сутунҳо даровард. Баъд сутунҳои даромадгоҳро рост кард. Ҳамин тавр хайма бино ёфт. 
EXO.40.19	Чи хеле ки Худованд фармуда буд, Мӯсо дар болои хайма болопӯшро паҳн кард. Сипас қабати чарминро паҳн намуд. 
EXO.40.20	Лавҳасангҳоеро, ки дар онҳо аҳду паймон навишта буд, гирифта, ба сандуқ гузошт. Ходаҳоро аз ҳалқа гузаронида, аз боло сарпӯшро монд. 
EXO.40.21	Сандуқро ба хайма дароварда, чодарро овехта, бо фармони Худованд рӯйи сандуқи аҳдро пӯшонд, то он намоён набошад.
EXO.40.22+EXO.40.23	 Аз рӯйи супориши Худованд Мӯсо мизро дар хайма, дар тарафи шимол, берун аз чодар гузошта, ба болояш нони ба Худованд тақдимшударо монд. 
EXO.40.24	Дар рӯ ба рӯйи миз, дар тарафи ҷанубии хайма чароғдонро гузошта, 
EXO.40.25	дар ҳузури Худованд чароғҳоро монд. Ҳамаи инро худи Худованд фармуда буд. 
EXO.40.26+EXO.40.27	 Қурбонгоҳи тиллоиро, чи хеле ки Худованд фармуд, дар хайма, назди чодар монда, дар он хушбӯйиҳоро сӯзонд. 
EXO.40.28	Баъд ба даромадгоҳи хайма парда овехт. 
EXO.40.29	Қурбонгоҳи қурбонии сӯхтаниро дар пеши даромадгоҳи хайма гузошта, аз рӯйи гуфти Худованд ба он қурбонии сӯхтанӣ ва ҳадяи ордӣ овард. 
EXO.40.30	Ҳавзчаро дар пеши даромадгоҳи хайма, дар байни хайма ва қурбонгоҳ гузошта, барои шустушӯ ба дарунаш об рехт. 
EXO.40.31	Мӯсо ва Ҳоруну писаронаш дар ҳавзча дасту пой шустанд. 
EXO.40.32	Чи хеле ки Худованд ба Мӯсо фармон дода буд, ҳар боре ки онҳо ба қурбонгоҳ наздик мешуданд ё ба хайма медаромаданд, шустушӯ мекарданд. 
EXO.40.33	Мӯсо гирди ҳавлии хайма ва қурбонгоҳро бо пардаҳо маҳкам карда, ба даромадгоҳаш парда овехт. Ҳамин тавр ӯ корро ба анҷом расонд.
EXO.40.34	Сипас хаймаи Худовандро абр фаро гирифту шукӯҳу ҷалоли Худованд онро пур кард. 
EXO.40.35	Азбаски ба хайма абр фаромада, ҷалоли Худованд онро пур намуда буд, Мӯсо ба хайма даромада натавонист. 
EXO.40.36	Минбаъд дар тӯли тамоми сафар, ҳангоме ки абр аз хайма боло мешуд, исроилиён ба роҳ мебаромаданд. 
EXO.40.37	Агар абр боло намешуд, то лаҳзаи боло шуданаш интизор мешуданд. 
EXO.40.38	Дар тамоми сафарашон дар пеши чашми исроилиён абри Худованд рӯзона дар болои хайма меистод. Шабона бошад, дар даруни абр оташ дармегирифт.
JOS.1.1	Худованд баъди вафоти хизматгораш Мусо ба Юшаи писари Нун, ки ёрдамчии Мусо буд, гуфт: 
JOS.1.2	«Хизматгорам Мусо аз дунё гузашт. Акнун ту ва тамоми халқи Исроил тайёр шуда, ба замине, ки Ман бароятон медиҳам, аз дарёи Урдун гузаред. 
JOS.1.3	Чунон ки Ман ба Мусо ваъда додам, ҳар ҷоеро, ки ба он қадам мегузоред, аллакай бароятон додаам. 
JOS.1.4	Аз биёбони ҷанубӣ сар карда то кӯҳҳои Лубнон дар шимол — ҳама заминҳоро ба шумо медиҳам. Сарзамини шумо тамоми заминҳои ҳиттиёнро дар бар гирифта, аз дарёи бузурги Фурот дар шарқ то баҳри Миёназамин дар ғарб паҳн мешавад. 
JOS.1.5	То охири умрат ягон кас бар зиддат баромада туро мағлуб карда наметавонад. Чунон ки бо Мусо будам, бо ту ҳам мемонам. Ҳаргиз туро танҳо намегузорам ва тарк намекунам. 
JOS.1.6	Устувору далер бош! Ту халқи Исроилро барои ба даст овардани замине мебарӣ, ки Ман ба аҷдодонашон қасам хӯрдам, ки ба онҳо медиҳам.
JOS.1.7	Устувор ва хеле далер бош! Тамоми шариатро, ки хизматгорам Мусо ба ту додааст, бо диққат риоя намо. Аз он берун набаро, то ки дар ҳама корҳоят муваффақ бошӣ. 
JOS.1.8	Суханони шариат, яъне китоби Таврот бояд ҳамеша вирди забонат бошанд. Барои он ки ҳамаашро айнан ба ҷо биёрӣ, ҳамеша дар бораи он андеша кун. Он гоҳ ту дар корҳоят хеле бобарор мешавӣ. 
JOS.1.9	Ба ту мефармоям: далеру ҷасур бош! Натарс ва рӯҳафтода нашав, чунки Ман — Худованд Худоят ба ҳар ҷо ки равӣ, бо ту ҳастам».
JOS.1.10	Сипас Юшаъ ба роҳбарони халқи Исроил фармуд, 
JOS.1.11	ки тамоми қароргоҳро гашта ба ҳама халқ бигӯянд: «Барои сафар хӯрокворӣ тайёр кунед. Шумо рӯзи сеюм барои ба даст овардани замине, ки Худованд Худоятон бароятон чун мерос медиҳад, аз дарёи Урдун мегузаред».
JOS.1.12	Лекин ба қабилаҳои Реубен, Ҷод ва ними қабилаи Менашше Юшаъ гуфт: 
JOS.1.13	«Суханони хизматгори Худованд Мусоро ба ёд оред. Вай чунин гуфта буд: „Худованд Худоятон ба шумо сулҳу осоиштагӣ бахшида, ин заминро додааст“. 
JOS.1.14	Бигзор зану фарзандон ва чорвоятон дар тарафи шарқии дарёи Урдун, дар замине бимонанд, ки Мусо ба шумо дода буд. Тамоми ҷанговарони шумо бошанд, яроқ гирифта, пешопеши бародаронатон аз дарё гузаранд. 
JOS.1.15	То вақти ба даст овардани замине, ки Худованд ба онҳо медиҳад, ба онҳо ёрӣ расонед. Худованд, Худоятон ҳамон тавре ки ба шумо сулҳу осоиштагӣ дода буд, ба онҳо ҳам медиҳад. Баъд метавонед ба замине, ки Мусо — хизматгори Худованд дар тарафи шарқии дарёи Урдун ба шумо додааст, баргашта, соҳиби он замин шавед».
JOS.1.16	Онҳо ба Юшаъ ҷавоб доданд: «Ҳар чи мефармоӣ, иҷро мекунем ва ба ҳар ҷое, ки мефиристӣ, меравем. 
JOS.1.17	Чӣ тарзе ки ба Мусо пурра итоат мекардем, ба ту низ итоат мекунем. Фақат аз Худованд-Худоят илтимос мекунем, чунон ки Ӯ бо Мусо буд, ҳамроҳи ту низ бошад. 
JOS.1.18	Ҳар касе ки ба ту муқобилат карда ба фармонат итоат накунад, кушта мешавад. Фақат устувору далер бош!»
JOS.2.1	Сипас Юшаъ писари Нун аз қароргоҳи халқи Исроил дар Шиттим ду мардро махфӣ фиристоданӣ шуда ба онҳо гуфт: «Ба сарзамини Канъон рафта, вазъияташро фаҳмед. Махсусан шаҳри Ариҳоро аз назар гузаронед».
JOS.2.1	Ҷосусон ба шаҳр расиданду барои шабгузаронӣ ба хонаи Роҳоби фоҳиша даромаданд.
JOS.2.2	Ба шоҳи Ариҳо хабар расид, ки якчанд исроилиён бегоҳӣ барои ҷосусӣ кардани замин ба шаҳр омадаанд. 
JOS.2.3	Аз ин рӯ шоҳ ба назди Роҳоб сарбоз фиристода, гуфт: «Шахсонеро, ки ба хонаат омадаанд, ба мо супор. Онҳо барои аз назар гузарондани замини мо омадаанд». 
JOS.2.4	Зан, ки ҷосусонро пинҳон карда буд, гуфт: «Бале, онҳо наздам омада буданд, лекин аз куҷо буданашонро намедонистам. 
JOS.2.5	Ҳангоми торик шудани рӯз, онҳо вақти пӯшидани дарвозаҳои шаҳр баромаданд, лекин ба кадом тараф рафтанашонро намедонам. Агар аз пасашон шитобед, ба онҳо мерасед». 
JOS.2.6	Дар асл Роҳоб исроилиёнро болои бом бароварда байни зағирпояҳое, ки барои хушкидан паҳн карда буд, пинҳон кард.
JOS.2.7	Барои дастгир кардани ҷосусон сарбозони шоҳ ба тарафи гузаргоҳи дарёи Урдун рафтанд. Ҳамин ки онҳо аз шаҳр баромаданд, дарвозаҳо пӯшида шуданд.
JOS.2.8	Пеш аз хоб кардани ҷосусон Роҳоб ба наздашон болои бом баромада гуфт: 
JOS.2.9	«Медонам, ки Худованд ин заминро ба халқи шумо додааст ва моро тарси бузург фаро гирифт. Тамоми сокинони ин замин дар пеши шумо ба тарсу ваҳм афтодаанд. 
JOS.2.10	Шунидем, ки ҳангоми аз Миср баромаданатон Худованд барои шумо оби баҳри Сурх хушк карда роҳ сохт. Боз шунидем, ки шумо ду шоҳи халқи амӯрӣ — Сиҳӯн ва Ӯҷро дар тарафи шарқии дарёи Урдун несту нобуд кардаед. 
JOS.2.11	Ҳамин ки ин хабар ба гӯшамон расид, ба тарсу ҳарос афтода ҷуръати худро аз даст додем, чунки Худованд-Худоятон Худои тамоми замину осмон мебошад. 
JOS.2.12	Илтимос, ба номи Худованд қасам хӯред, ки чӣ хеле ки ман ба шумо некӣ кардам, шумо низ ба хонаводаам некӣ мекунед. Ба ман ваъдаи аниқ диҳед, 
JOS.2.13	ки ҳаёти падару модарам, бародарону хоҳаронамро бо тамоми хонаводаашон нигоҳ медоред ва моро аз марг наҷот медиҳед».
JOS.2.14	Онҳо ба Роҳоб гуфтанд: «Агар сиррамонро фош накунӣ, ҳангоме ки Худованд ин заминро ба мо медиҳад, нисбати ту бо меҳру вафо рафтор мекунем. Агар ба ваъдаамон вафо накунем, бигзор Худо моро кушад!»
JOS.2.15	Азбаски хонаи Роҳоб дар девори шаҳр ҷойгир шуда буд ва тирезааш ба беруни шаҳр мебаромад, ҷосусонро бо банд фаровард. 
JOS.2.16	Ҳангоми фаровардан ӯ ба онҳо гуфт: «Ба тарафи теппаҳо гурезед, ки думболагирон шуморо наёбанд! То баргаштанашон дар он ҷо се рӯз пинҳон шавед, сипас роҳатонро давом диҳед».
JOS.2.17	Онҳо гуфтанд: «Ваъдаи аз мо талаб кардаатро ба шарте иҷро мекунем, 
JOS.2.18	ки ҳангоми ба ин сарзамин даромаданамон ба тирезае, ки аз он моро фаровардӣ, ин ресмони сурхро бубандӣ. Инчунин падару модар, бародарон ва тамоми хонаводаи падаратро бояд дар хонаат ҷамъ оварӣ. 
JOS.2.19	Барои марги касе, ки аз хонаат берун барояду кушта шавад, мо айбдор нестем. Лекин, агар ягон каси дар хонаат буда зарар бинад, мо барои маргаш ҷавобгар мешавем. 
JOS.2.20	Аммо, агар моро фурӯшӣ, мо аз қасами ба ту хӯрдаамон озод мешавем». 
JOS.2.21	«Ман розӣ ҳастам», — гуфт Роҳоб ва бо онҳо хайрухуш карда, ресмони сурхро ба тирезааш баста монд.
JOS.2.22	То ба шаҳри Ариҳо баргаштани думболагирон ҷосусон ба тарафи теппаҳо гурехта, дар он ҷо се рӯз монданд. Думболагирон онҳоро дар тамоми роҳ ҷустуҷӯ карданд, лекин наёфта ба шаҳр баргаштанд. 
JOS.2.23	Сипас ҷосусон аз теппаҳо фаромада, аз дарёи Урдун гузаштанд ва ба назди Юшаъ писари Нун омада, тамоми ҳодисаро нақл карданд. 
JOS.2.24	Онҳо ба Юшаъ гуфтанд: «Акнун фаҳмидем, ки Худованд тамоми сарзамини Канъонро ба дасти мо супоридааст, чунки ҳамаи сокинонаш аз мо ба тарсу ваҳм афтодаанд».
JOS.3.1	Субҳидам Юшаъ ва тамоми халқи Исроил тайёр шуда, аз Шиттим ба назди дарёи Урдун рафтанд. Пеш аз он ки аз дарё гузаранд, онҳо дар он ҷо қароргоҳ сохтанд. 
JOS.3.2	Дар рӯзи сеюм роҳбарони халқ тамоми қароргоҳро гашта 
JOS.3.3	ба мардум фармуданд: «Вақте мебинед, ки коҳинони қабилаи Левӣ сандуқи
JOS.3.4	Азбаски шумо ин роҳро намедонед, коҳинон онро нишон медиҳанд. Бигзор масофаи байни шумо ва сандуқи аҳд тақрибан як километер бошад. Ба сандуқ наздик наоед».
JOS.3.5	Юшаъ ба мардум гуфт: «Худро пок намуда тайёрӣ бинед, зеро пагоҳ Худованд дар байнатон мӯъҷизаҳои бузург нишон медиҳад».
JOS.3.6	Рӯзи дигар Юшаъ ба коҳинон фармуд, ки сандуқи аҳдро гирифта, бо он мардумро роҳнамоӣ кунанд. Онҳо сандуқро бардошта пешопеши халқ рафтанд.
JOS.3.7	Худованд ба Юшаъ гуфт: «Аз имрӯз сар карда обрӯятро дар назари тамоми халқи Исроил мебардорам. Онҳо мефаҳманд, чунон ки бо Мусо будам, ҳамроҳи ту низ ҳастам. 
JOS.3.8	Ба коҳиноне, ки сандуқи аҳдро мебаранд, фармон деҳ: ҳамин ки ба лаби дарёи Урдун расиданд, якчанд қадам даруни об даромада истанд».
JOS.3.9	Юшаъ ба мардуми Исроил гуфт: «Ба наздам омада суханони Худованд-Худоятонро шунавед. 
JOS.3.10	Ҳозир мефаҳмед, ки дар байни шумо Худои зинда ҳаст ва Ӯ ҳатман канъониёну ҳиттиён, ҳиввиёну фариззиён, ҷирҷошиёну амӯриён ва ябусиёнро аз пешатон меронад. 
JOS.3.11	Зеро сандуқи аҳди Худованди тамоми олам пешопеши шумо ба Урдун медарояд! 
JOS.3.12+JOS.3.13	Ҳамин ки пойи коҳинон бо сандуқи Худованд-Ҳокими тамоми олам ба дарёи Урдун медарояд, оби дарё бозистода, дар як ҷо ҷамъ мешавад. Шумо бошед аз дувоздаҳ қабилаи Исроил яккасӣ интихоб кунед».
JOS.3.14	Вақте ки мардум аз дарё гузаштанӣ шуда аз қароргоҳ ба роҳ баромаданд, коҳинон сандуқи аҳдро пешопеши халқ бурданд. 
JOS.3.15	(Оби Урдун дар тамоми мавсими ҳосилғундорӣ аз соҳил мебарояд). Ҳамин ки барандагони сандуқ ба Урдун наздик шуданду пояшон ба оби дарё расид, 
JOS.3.16	оби аз боло омадаистода дар масофаи дур, пеши деҳаи Одом, назди шаҳрчаи Сортон бозистода ҷамъ шуд. Обе, ки сӯйи баҳри Мурда ҷорӣ мешуд, хушк шуд. Халқи Исроил аз дарё ба тарафи шаҳри Ариҳо гузашт. 
JOS.3.17	Гузариш ин тавр буд: ҳангоме ки коҳинон бо сандуқи аҳди Худованд дар миёни дарёи Урдун бар хушкӣ меистоданд, тамоми халқи Исроил бо роҳи хушк аз дарё гузашт.
JOS.4.1	Вақте ки тамоми халқи Исроил аз дарёи Урдун гузашт, Худованд ба Юшаъ гуфт: 
JOS.4.2	«Аз дувоздаҳ қабилаи Исроил яккасӣ интихоб кун. 
JOS.4.3	Ба онҳо фармон деҳ: аз ҷое, ки коҳинон дар байни Урдун меистанд, дувоздаҳ сангро бардошта, ба ҷое, ки имшаб меистанд, бурда бимонанд».
JOS.4.4	Юшаъ дувоздаҳ нафареро, ки аз миёни ҳар қабилаи Исроил интихоб карда буд, пеши худ даъват намуда 
JOS.4.5	гуфт: «Ба миёни дарёи Урдун, ба пеши сандуқи Худованд-Худоятон равед. Аз он ҷо мувофиқи шумораи қабилаҳои Исроил ба кифтатон яктоӣ санг бардоред. 
JOS.4.6	Ин сангҳо бароятон ҳамчун ёдгорӣ мемонад. Вақте ки дар оянда фарзандонатон аз шумо „Ин сангҳои ҷамъшуда чӣ маъно доранд?“ — гуфта мепурсанд, 
JOS.4.7	ба онҳо ҷавоб диҳед: „Ин ёдгорӣ аз он аст, ки ҳангоми аз Урдун гузаштани сандуқи аҳди Худованд оби дарё пеши сандуқ бозистод“. Ҳамин тавр, ин сангҳо барои халқи Исроил ҳамчун ёдгории абадӣ мемонад». 
JOS.4.8	Он дувоздаҳ нафар фармони Юшаъро иҷро карданд. Онҳо мувофиқи сухани Худованд ба Юшаъ аз рӯйи шумораи қабилаҳои Исроил дувоздаҳ сангро бардошта, ба ҷойи шабгузаронӣ бурда гузоштанд.
JOS.4.9	Ҳамчунин Юшаъ дар байни дарёи Урдун, дар ҷое ки коҳинон бо сандуқи аҳд меистоданд, дувоздаҳ санги дигар гузошт. Ин сангҳо то имрӯз дар он ҷой ҳастанд.
JOS.4.10	Коҳинони сандуқбардор то пурра иҷро шудани суханоне, ки Худованд ба Юшаъ фармуда буд, ки ӯ ба халқ бигӯяд ва аз рӯйи фармони Мусо ба Юшаъ, дар мобайни Урдун истоданд. Мардуми Исроил бошад, шитобон аз дарё мегузаштанд.
JOS.4.11	Вақте ки тамоми халқи Исроил ба соҳили дигар расид, сандуқи Худованд ва коҳинон аз дарё дар пеши назари халқ гузаштанд.
JOS.4.12	Аз рӯйи фармони Мусо ҷанговарони силоҳдори қабилаҳои Реубен, Ҷод ва ними қабилаи Менашше пешопеши исроилиёни дигар гузаштанд. 
JOS.4.13	Аз ин дуву ним қабила тақрибан чил ҳазор нафари мусаллаҳу ба ҷанг тайёр дар ҳузури Худованд ба даштҳои Ариҳо гузаштанд. 
JOS.4.14	Ҳамон рӯз Худованд обрӯйи Юшаъро дар назари тамоми халқи Исроил баланд бардошт. Мардум, ҳамон тавре ки Мусоро ҳурмат мекард, Юшаъро низ то охири умраш эҳтиром менамуд.
JOS.4.15	Худованд ба Юшаъ гуфт: 
JOS.4.16	«Ба коҳиноне, ки сандуқи шаҳодат, яъне ҳамон сандуқи аҳдро мебаранд, фармон деҳ, ки аз дарёи Урдун бароянд». 
JOS.4.17	Юшаъ ба коҳинон фармон доду 
JOS.4.18	онҳо аз дарё баромаданд. Ҳамин ки пояшон ба соҳил расид, оби Урдун боз бо роҳи худ ҷорӣ шуда, мисли пештара аз соҳил баромад. 
JOS.4.19	Исроилиён дар баҳор, рӯзи даҳуми моҳи якуми сол аз дарёи Урдун гузаштанд. Онҳо дар Ҷилҷол, дар тарафи шарқии шаҳри Ариҳо хайма заданд. 
JOS.4.20	Он дувоздаҳ сангеро, ки аз дарёи Урдун гирифта буданд, Юшаъ дар Ҷилҷол гузошта, 
JOS.4.21	ба халқи Исроил гуфт: «Ҳангоме ки наслҳои оянда дар бораи ин сангҳо мепурсанд, 
JOS.4.22	ба онҳо чунин ҷавоб диҳед: „Халқи Исроил аз дарёи Урдун бо роҳи хушк гузашт“. 
JOS.4.23	Зеро Худованд-Худоятон оби Урдунро то вақти аз он гузаштанатон хушк кард. Ин ҳодиса монанди он буд, ки Худованд оби баҳри Сурхро барои мо хушконид, то даме ки аз он гузаштем. 
JOS.4.24	Худованд ин корро барои он кард, ки ҳамаи халқҳо қудрати Худовандро донанд ва шумо ҳамеша аз Худованд-Худоятон тарсед».
JOS.5.1	Тамоми шоҳони амӯрии тарафи ғарбии дарёи Урдун ва шоҳони канъонии назди баҳри Миёназамин шуниданд, ки Худованд оби дарёро барои гузаштани исроилиён хушкондааст. Барои ҳамин онҳо аз халқи Исроил ба тарсу ҳарос афтода ҷуръати худро аз даст доданд.
JOS.5.2	Дар он вақт Худованд ба Юшаъ гуфт: «Аз санг кордҳо соз ва мардинаҳои насли дуюми Исроилро хатна кун».
JOS.5.3	Сипас, Юшаъ аз санг кордҳо сохта, дар ҷое, ки онро «Теппаи Хатна» номиданд, мардинаҳои Исроилро хатна кард. 
JOS.5.4	Юшаъ онҳоро хатна кард, зеро вазъият чунин буд: ҳамаи мардони ҷангӣ, ки аз Миср баромада буданд, ҳангоми сафар дар биёбон мурданд. 
JOS.5.5	Тамоми ин насли гузашта хатна шуда буд, аммо тамоми писароне, ки дар биёбон таваллуд шуданд, хатна нашуда буданд. 
JOS.5.6	Исроилиён то вақти мурдани тамоми мардоне, ки ҳангоми аз Миср баромаданашон синну соли ҷангӣ доштанд, чил сол дар биёбон овора мегаштанд. Сабаби ин ҷазо ба суханони Худованд итоат накардани онҳо буд. Худованд қасам хӯрда буд, ки онҳо замини серҳосилеро, ки дар он ширу асал ҷорист ва Ӯ ба аҷдодонашон ваъда карда буд, намебинанд. 
JOS.5.7	Худованд аз фарзандони онҳо насли навро барпо кард. Ана ҳамин мардинаҳоро Юшаъ хатна кард, чунки падаронашон онҳоро дар роҳ хатна намекарданд.
JOS.5.8	Баъд аз хатна то сиҳат шудани тамоми мардинаҳо мардум дар қароргоҳ истод. 
JOS.5.9	Сипас Худованд ба Юшаъ гуфт: «Имрӯз шармандагии мисриатонро аз шумо дур кардам». Барои ҳамин ин ҷоро то имрӯз «Ҷилҷол»
JOS.5.10	Бегоҳи рӯзи чордаҳуми моҳ, вақте ки исроилиён дар Ҷилҷол, дар даштҳои Ариҳо буданд, онҳо иди аз Миср халосшавиашонро ҷашн гирифтанд. 
JOS.5.11	Рӯзи дигари иди Халосшавӣ онҳо аз ҳосилоти замини Канъон фатиру гандумбирён карда хӯрданд. 
JOS.5.12	Аз рӯзе, ки онҳо аз маҳсулоти замин хӯрданд, манна
JOS.5.13	Рӯзе Юшаъ дар назди шаҳри Ариҳо буд. Ӯ сарашро бардошту ногаҳон дар рӯбарӯяш мардеро дид. Он мард дар дасташ шамшер дошта, рост меистод. Юшаъ наздик омад ва аз ӯ пурсид: «Шумо дӯст ҳастед ё душман?» 
JOS.5.14	«Не! Ман сарвари лашкари Худованд ҳастам ва барои ҳамин ба ин ҷо омадаам», — гуфт он мард. Юшаъ таъзим карду рӯ ба замин оварда гуфт: «Хоҷаам, ба хизматгорат чӣ фармон медиҳӣ?» 
JOS.5.15	Сарвари лашкари Худованд ба Юшаъ гуфт: «Пойафзолатро каш, чунки ҷойи истодаат муқаддас аст». Юшаъ фармонро иҷро кард.
JOS.6.1	Баъд Худованд ба Юшаъ гуфт: «Ман шаҳри Ариҳоро бо шоҳу паҳлавонҳояш ба дастат месупорам. 
JOS.6.2	Инак, бо ҷанговаронат рафта гирди шаҳр шаш рӯз як маротибагӣ давр занед. 
JOS.6.3	Ҳамчунин ҳафт коҳин пешопеши сандуқи аҳд яктоӣ карнайи аз шохи гӯсфанд сохташударо гирифта раванд. Рӯзи ҳафтум шаҳрро ҳафт бор давр занед ва коҳинон карнай навозанд. 
JOS.6.4	Чун шунидед, ки коҳинон карнайҳоро дурудароз менавозанд, тамоми мардум бояд сахт дод занад. Он вақт деворҳои шаҳр то таҳкурсиашон вайрон шуда меафтанд ва тамоми мардуми Исроил бошад, аз ҳар тараф рост ба шаҳр дароянд».
JOS.6.5	Сипас Юшаъ писари Нун коҳинонро пеши худ даъват карда гуфт: «Сандуқи аҳдро бардореду бигзор ҳафт коҳини дигар яктоӣ карнай гирифта пешопеши сандуқи Худованд баранд». 
JOS.6.6	Ҳамчунин ба мардум гуфт: «Рафта гирдогирди шаҳр давр занед. Мардони яроқдор бошанд, пешопеши сандуқи Худованд раванд». 
JOS.6.7	Пас аз фармони Юшаъ ҳафт коҳин дар ҳузури Худованд карнай навохта равон шуданд ва сандуқи аҳди Худованд аз пасашон рафт. 
JOS.6.8	Як қисми ҷанговарон пеш аз коҳинони карнайнавоз қадам мезаданд, қисми дигарашон аз паси сандуқ мерафтанд. Тамоми роҳ карнайҳо беист садо медоданд. 
JOS.6.9	Лекин Юшаъ ба ҷанговарон фармуд: «Дод назанед! Хомӯш истед ва аз даҳонатон садое набарояд. Рӯзе, ки ман фармон медиҳам, дод мезанед». 
JOS.6.10	Ҳамин тавр, сандуқи аҳди Худованд гирди шаҳр як бор давр зад ва мардум ба қароргоҳ баргашта, шаб ҳамон ҷо монданд.
JOS.6.11	Рӯзи дигар Юшаъ аз хоб барвақт хесту коҳинон сандуқи Худовандро бардоштанд. 
JOS.6.12	Ҳафт коҳин пешопеши сандуқи Худованд карнай навохта мерафтанд. Як қисми мардони яроқдор пеш аз сандуқи Худованд ва қисми дигарашон аз паси он қадам мезаданд. Тамоми роҳ карнайҳо беист садо медоданд. 
JOS.6.13	Рӯзи дуюм ҳам исроилиён шаҳрро як бор давр зада ба қароргоҳ баргаштанд. Онҳо ин амалро шаш рӯз такрор намуданд.
JOS.6.14	Рӯзи ҳафтум исроилиён субҳидам бархеста, ба тарзи пештара шаҳри Ариҳоро ҳафт маротиба давр заданд. Танҳо ҳамин рӯз онҳо шаҳрро ҳафт бор давр заданд. 
JOS.6.15	Дафъаи ҳафтуми даврзанӣ, ҳамин ки коҳинон карнай навохтанд, Юшаъ ба мардум гуфт: «Дод занед, чунки Худованд шаҳрро ба шумо додааст! 
JOS.6.16	Шаҳр ва ҳама чизе, ки дар он аст ба Худованд тааллуқ дорад ва барои шумо ҳаром аст. Барои ҳамин он бояд несту нобуд карда шавад. Фақат Роҳоби фоҳиша ва одамони дар хонааш бударо зинда монед, чунки вай шахсони фиристодаамонро пинҳон карда буд. 
JOS.6.17	Эҳтиёт шавед! Аз ҳама чизи ҳаром, ки бояд несту нобуд шавад, худдорӣ кунед! Аз он барои худ чизе нагиред, вагарна қароргоҳи Исроил ҳаром шуда ба нобудшавӣ дучор мешавад. 
JOS.6.18	Лекин тамоми нуқраву, тилло, зарфҳои биринҷию оҳанин барои Худованд муқаддасот ҳастанд. Ҳамаи ин чизҳо бояд ба ганҷинаи Ӯ ворид гарданд».
JOS.6.19	Ҳамин ки мардум овози карнайро шуниданд, бо овози баланд дод заданд. Деворҳои шаҳр то таҳкурсӣ вайрон шуда афтиданд. Исроилиён аз ҳар тараф рост ба шаҳр даромада, онро забт карданд. 
JOS.6.20	Ҳар ҷони зиндае, ки дар шаҳр буд — зану мард, пиру ҷавон, гову хару гӯсфанд — ҳамаашро бо шамшер зада, несту нобуд карданд. 
JOS.6.21	Лекин ба он ду марде, ки барои ҷосусӣ ба ин замин омада буданд, Юшаъ гуфт: «Мувофиқи ваъдаатон ба хонаи Роҳоби фоҳиша рафта, ӯро бо тамоми хонаводааш берун бароред». 
JOS.6.22	Ин ду ҷавонмард ба хонаи Роҳоб рафта, ӯро бо падару модараш, бародарон ва тамоми хешовандону шахсоне, ки дар хонааш буданд, бароварда, берун аз қароргоҳи Исроил гузоштанд. 
JOS.6.23	Исроилиён шаҳру ҳама чизеро, ки дар он буд, оташ заданд. Фақат нуқраву тилло, зарфҳои биринҷию оҳанинро ба ганҷинаи хонаи Худованд оварданд. 
JOS.6.24	Лекин Юшаъ Роҳоби фоҳишаро бо тамоми оилаву хешовандонаш зинда гузошт, чунки Роҳоб ҷосусони ба Ариҳо фиристодаи Юшаъро пинҳон карда буд. Насли Роҳоб то ҳол дар байни халқи Исроил зиндагӣ мекунад.
JOS.6.25	Ҳамон рӯз Юшаъ қасам хӯрд: «Шахсе, ки шаҳри Ариҳоро аз нав месозад, дар назди Худованд лаънатӣ мешавад! Агар таҳкурсиашро гузорад, писари калониаш мемурад. Агар дарвозаашро гузорад, писари хурдиаш мемурад». 
JOS.6.26	Азбаски Худованд ҳамроҳи Юшаъ буд, шӯҳрати ӯ дар тамоми замин паҳн гардид.
RUT.1.1+RUT.1.2	 Замоне, ки дар сарзамини Исроил доварон
RUT.1.3	Аммо пас аз чанд вақт Элимелех — шавҳари Ноомӣ аз олам чашм пӯшида, ӯро бо ду писараш танҳо гузошт. 
RUT.1.4	Писаронаш духтарони мӯобиро ба занӣ гирифтанд, ки номи яке Орфо ва дигаре Рут буд. Баъди даҳ соле, ки онҳо дар он ҷо умр ба сар бурданд, 
RUT.1.5	Маҳлон ва Килйӯон низ аз олам гузаштанд. Инак, Ноомӣ бешавҳару беписар монд.
RUT.1.6	Пас аз муддате Ноомӣ шунид, ки Худованд ба халқи худ баракат дода, ҳосили фаровон фиристодааст. Ӯ бо занони писаронаш бархост, то ки Мӯобро тарк кунад. 
RUT.1.7	Ҳамроҳи ду келинаш ҷойи зисти худро гузошта, ба роҳ баромад, то ба Яҳудо баргардад.
RUT.1.8	Аммо дар роҳ Ноомӣ ба онҳо гуфт: «Ба хонаҳои модаронатон баргардед. Бигзор Худованд ба ивази некиҳое, ки ба ман ва фарзандони раҳматиам кардед, ба шумо некӣ кунад. 
RUT.1.9	Дуо мекунам, ки ҳардуятон боз ба шавҳар бароед ва шуморо дар он хона хуш бипазиранд». Пас Ноомӣ хайрухушкунон онҳоро бӯсид. Аммо онҳо гиря карда 
RUT.1.10	гуфтанд: «Не, мо ҳамроҳатон назди халқи шумо меравем». 
RUT.1.11	Ноомӣ дар ҷавоб гуфт: «Духтаронам, шумо бояд баргардед. Чаро ҳамроҳи ман будан мехоҳед? Оё ман метавонам боз соҳиби писароне шавам, ки шуморо ба занӣ гиранд? 
RUT.1.12	Духтаронам, ман барои дубора шавҳар кардан пир шудаам, барои ҳамин ба хонаҳои худ баргардед. Ҳатто агар чунин имкон бошаду ман ҳамин шаб шавҳар карда писардор шавам ҳам, 
RUT.1.13	оё шумо то ба воя расидани онҳо сабр мекунед? Ин хел шумо шавҳар карда наметавонед. Не, духтаронам, шумо медонед, ки ин номумкин аст. Ранҷу азобе, ки дорам, бароятон беҳад вазнин аст, чунки Худованд бар зидди ман аст». 
RUT.1.14	Онҳо боз бо овози баланд гиря карданд. Сипас Орфо хушдоманашро бӯсида, бо ӯ хайрухуш карда рафт, аммо Рут бо ӯ часпид.
RUT.1.15	Ноомӣ ба ӯ гуфт: «Бубин, Орфо ба назди қавми худ ва худоёни худ бармегардад, ту ҳам ҳамроҳи ӯ бирав». 
RUT.1.16	Аммо Рут илтиҷо кард:
RUT.1.16	«Маро маҷбур накунед, ки аз пешатон равам. Иҷозат диҳед, ҳамроҳатон истам.
RUT.1.16	Ҳар ҷое ки равед, ман ҳам меравам. Ҳар ҷое ки зиндагӣ кунед, ман ҳам он ҷо зиндагӣ мекунам.
RUT.1.16	Халқи шумо халқи ман ва Худои шумо Худои ман мешавад.
RUT.1.17	Ҳар ҷое ки бимиред, ман ҳам ҳамон ҷой хоҳам мурд ва дар он ҷой маро низ гӯр хоҳанд кард.
RUT.1.17	Агар чизе ғайр аз марг маро аз шумо ҷудо кунад, Худо ба балои бад гирифторам кунад».
RUT.1.18	Ноомӣ чун фаҳмид, ки Рут аз гапаш намегардад, дигар чизе нагуфт.
RUT.1.19	Ҳамин тавр, онҳо роҳи худро давом доданд ва ба шаҳри Байт-Лаҳм расиданд. Ҳангоме онҳо ба шаҳр даромаданд, мардум аз дидани онҳо ба ҳаяҷон омаданду занон чунин мегуфтанд: «Наход ин Ноомӣ бошад?» 
RUT.1.20	Ноомӣ дар ҷавоб гуфт: «Худои Таоло ҳаёти маро хеле талху ғамнок кардааст, барои ҳамин маро дигар Ноомӣ (яъне форам) нагӯед, балки Мора (яъне талх) бигӯед. 
RUT.1.21	Вақте ки аз ин ҷо баромада рафтам, ҳама чиз доштам, аммо Худованд маро бо дасти холӣ баргардонд. Чаро маро Ноомӣ мегӯед, ҳол он ки Худованд маро ба чунин мусибат гирифтор кардааст ва Худои Таоло маро бадбахт намудааст?»
RUT.1.22	Инак, Ноомӣ ҳамроҳи келинаш Рут аз сарзамини Мӯоб баргашт. Ҳангоме ки онҳо ба шаҳри Байт-Лаҳм расиданд, мавсими дарави ҷав нав сар шуда буд.
RUT.2.1	Ноомӣ хешованде дошт, ки номаш Бӯаз буд. Бӯаз марди сарватманду баобрӯ аз қабилаи шавҳараш Элимелех буд. 
RUT.2.2	Рӯзе Рут ба Ноомӣ гуфт: «Иҷозат диҳед, ба киштзорҳои гирду атроф равам, шояд ягон кас ба ман раҳм карда гузорад, ки хӯшаҳои аз паси даравгарон ба замин афтодаро чинам». Ноомӣ ҷавоб дод: «Бирав, духтарам».
RUT.2.3	Пас Рут ба киштзоре рафта, аз қафои даравгарон хӯшаҳои афтодаро мечид. Бо амри тасодуф он киштзор ба Бӯаз, ки аз қабилаи Элимелех буд, тааллуқ доштааст.
RUT.2.4	Пас аз муддате Бӯаз аз деҳаи Байт-Лаҳм омад ва бо коргарон салому алейк карда гуфт: «Худованд ёратон бод!» Онҳо дар ҷавоб гуфтанд: «Раҳмат, Худованд шуморо баракат диҳад!» 
RUT.2.5	Бӯаз аз саркори даравгарон пурсид: «Он зани ҷавон кист?» 
RUT.2.6	Саркор ҷавоб дод: «Ин зани ҷавон ҳамон мӯобӣ аст, ки ҳамроҳи Ноомӣ аз кишвари Мӯоб омадааст. 
RUT.2.7	Ӯ аз ман иҷозат пурсид, ки аз қафои даравгарон хӯшаҳои ба замин афтодаро чинад. Ӯ аз субҳ то ин дам машғули кор аст, танҳо як бор дар зери соябон каме истироҳат кард».
RUT.2.8	Он гоҳ Бӯаз ба Рут гуфт: «Духтарам, гӯш кун, барои хӯшачинӣ ба майдонҳои дигар нарав, балки дар ҳамин ҷо бо занон истода, кор кун. 
RUT.2.9	Ба онҳо нигоҳ кун, ҳар ҷое ки онҳо дарав кунанд, ту ҳам аз қафои онҳо рав. Ман ба мардикорони худ амр додам, ки ба ту даст нарасонанд. Агар ташна монӣ, рафта аз кӯзаҳое, ки хизматгоронам об пур мекунанд, бинӯш».
RUT.2.10	Рут то замин ба Бӯаз таъзим карда, гуфт: «Чаро шумо ба ман ин хел ғамхорӣ мекунед? Чаро ба як шахси бегона ин қадар меҳрубон ҳастед?»
RUT.2.11	Бӯаз дар ҷавоб гуфт: «Ҳар он чӣ ту баъди марги шавҳарат дар ҳаққи хушдоманат кардӣ, ба гӯшам расид. Медонам, ки падару модар ва ватани худро монда омадӣ, то дар байни халқи ношинос зиндагӣ кунӣ. 
RUT.2.12	Худованд барои корҳои кардаат ба ту файзу баракат диҳад. Бигзор Худованд, Худои Исроил, ки назди Ӯ омадаӣ, туро дар паноҳаш нигоҳ дорад ва ба ту мукофот диҳад».
RUT.2.13	Рут дар ҷавоб гуфт: «Эй хоҷаи меҳрубон, маро аз марҳамати худ дар оянда ҳам маҳрум накунед. Шумо ба ман, ки ҳатто канизатон нестам, суханони нек гуфта, тасаллӣ додед».
RUT.2.14	Дар вақти хӯрокхӯрӣ Бӯаз ба Рут гуфт: «Биё, хӯрок хӯр. Нонатро ба шираи ангур тар карда хӯр». Пас Рут дар назди даравгарон нишаст ва Бӯаз ба ӯ гандумбирён дод. Рут то серӣ хӯрду боз боқӣ монд. 
RUT.2.15+RUT.2.16	Чун Рут бархоста, ба хӯшачинӣ сар кард, Бӯаз ба даравгарони худ амр дода гуфт: «Агар ӯ байни хӯшаҳои баста хӯша чинад ҳам, ба ӯ чизе нагӯед ва кордор нашавед. Баръакс, каме аз хӯшаҳои басташуда низ ба рӯйи замин бирезед, то ӯ бичинад».
RUT.2.17	Рут то бегоҳ дар он киштзор хӯша чид. Вақте хӯшаҳоро бикӯфт, тақрибан дувоздаҳ кило ҷави тоза ба даст овард. 
RUT.2.18	Рут онро бо худ ба шаҳр овард ва хушдоманаш дид, ки чӣ қадар ҷав ҷамъ кардааст. Ӯ боқимондаи хӯроки худро низ ба Ноомӣ дод. 
RUT.2.19	Ноомӣ аз ӯ пурсид: «Аз куҷо ҳамаи инро ҷамъ овардӣ? Дар кадом киштзор кор кардӣ? Худо касеро, ки ба ту ин қадар ғамхорӣ кардааст, баракат диҳад!» Рут ба хушдоманаш гуфт, ки дар киштзори Бӯаз ном марде кор кардааст.
RUT.2.20	Ноомӣ ба Рут гуфт: «Худованд Бӯазро баракат диҳад! Ӯ марҳамати худро аз мо ва аз мурдагон дареғ надоштааст». Ӯ боз илова кард: «Он мард яке аз хешони наздики мост, ки бояд сарпарастиамонро ба ӯҳда бигирад». 
RUT.2.21	Пас аз он Рут гуфт: «Ӯ ҳатто ба ман гуфт, ки бо коргаронаш то тамом шудани мавсими дарав дар киштзори ӯ хӯша чинам».
RUT.2.22	Ноомӣ ба Рут гуфт: «Бале, духтарам, ҳамроҳи занон дар киштзори Бӯаз кор кунӣ, беҳтар аст. Агар ба ҷойи дигар равӣ, мумкин коргарон ба ту даст расонанд». 
RUT.2.23	Бо ҳамин, Рут то охири мавсими дарави гандуму ҷав бо канизони Бӯаз ҷамъоварии ғалларо давом медод ва бо хушдоманаш зиндагӣ мекард.
RUT.3.1	Боре Ноомӣ, хушдомани Рут, ба ӯ гуфт: «Духтарам, ман бояд бароят паноҳгоҳе пайдо кунам, то ки ту бароҳат бошӣ. 
RUT.3.2	Ҳамон Бӯаз, ки ту ҳамроҳи хизматгоронаш кор кардӣ, хеши мост. Акнун гӯш кун. Ӯ имшаб дар хирмангоҳ ҷав бод мекунад. 
RUT.3.3	Ту худатро тоза бишӯй, каме атр бизан ва либоси беҳтаринатро пӯшида, ба хирманҷо рав. Аммо то хӯрдану нӯшиданро тамом накунад, худро ба ӯ нишон надеҳ. 
RUT.3.4	Вақте ки хоб меравад, ҷойи хобашро фаҳм, ки дар куҷост. Он гоҳ ба назди ӯ рафта, кӯрпаи ӯро аз рӯйи пойҳояш кушода, назди пойҳояш хоб кун. Пас худи ӯ мегӯяд, ки чӣ бояд кунӣ». 
RUT.3.5	Рут дар ҷавоб гуфт: «Ҳамаи гуфтаҳоятро иҷро мекунам».
RUT.3.6	Пас Рут ба хирманҷо рафта, ҳамон тавре ки хушдоманаш фармуда буд, амал кард. 
RUT.3.7	Вақте ки Бӯаз хӯрдану нӯшиданро тамом кард, хушҳол шуд ва назди охирин хирмани ҷав рафта, хобид. Рут оҳиста ба ӯ наздик шуд ва як гӯшаи кӯрпаи ӯро бардошта, дар поёни пойи Бӯаз дароз кашид. 
RUT.3.8	Нисфи шаб Бӯаз ногаҳон аз хоб бедор шуд ва чун дид, ки зане дар поёни пойҳояш хобидааст, ҳайрон шуд. 
RUT.3.9	Бӯаз «Ту кистӣ?» гуфта пурсид. Рут ҷавоб дод: «Ман канизи шумо, Рут ҳастам. Шумо ки хеши наздиктарини мо ҳастед, хоҳиш мекунам, сарпарастии маро ба ӯҳда гиред».
RUT.3.10	Бӯаз гуфт: «Духтарам, Худованд туро баракат диҳад. Ин кори неке, ки ҳоло кардӣ, аз коре, ки пештар карда будӣ, бузургтар аст. Ту метавонистӣ аз қафои ҷавонмардони бой ё камбағал равӣ, вале ин корро накардӣ. 
RUT.3.11	Духтарам, дигар натарс, ҳама хоҳишатро иҷро мекунам. Тамоми мардуми шаҳр медонанд, ки ту зани баномусӣ. 
RUT.3.12	Дуруст аст, ки ман — хеши ту, вале аз ман дида, боз хеши наздиктар ҳаст. 
RUT.3.13	Шабона ин ҷо бимон. Фардо субҳ мефаҳмам, ки оё ӯ ҳимояи туро ба ӯҳда мегирад ё не. Агар бигирад, хуб аст, вагарна ба Худои зинда қасам, ки худам туро мегирам. Ҳоло то саҳар ин ҷо хоб кун».
RUT.3.14	Пас Рут то саҳар дар поёни пойҳои Бӯаз хобид. Аммо, чашми рӯз ҳанӯз накафида, аз хоб бедор шуд. Бӯаз намехост, ки касе ба хирманҷо омадани занро бифаҳмад. 
RUT.3.15	Ӯ ба Рут гуфт: «Рӯймолатро ба рӯйи замин паҳн кун». Рут ҳамин тавр кард. Бӯаз дар он тақрибан 25 кило ҷав рехт ва онро ба кифти Рут гузошт. Баъд худ ба шаҳр рафт. 
RUT.3.16	Ҳангоме ки Рут ба назди хушдоманаш омад, Ноомӣ аз ӯ пурсид: «Хуб, чӣ гап, духтарам?» Рут ҳамаи ҳодисаро гуфт, ки Бӯаз барои ӯ чӣ кор кард 
RUT.3.17	ва илова намуд: «Бӯаз ба ман гуфт, ки набояд бо дастони холӣ ба назди ту баргардам. Ӯ ҳамаи ин ҷавро ба ман дод». 
RUT.3.18	Ноомӣ ба ӯ гуфт: «Ҳоло сабр кун, духтарам, ки натиҷаи ин кор чӣ мешавад, зеро ин шахс то ин масъаларо имрӯз ҳал накунад, ором намешавад».
RUT.4.1	Он гоҳ Бӯаз ба назди дарвозаи шаҳр рафта, он ҷо нишаст. Вақте ҳамон хешованде, ки дар борааш гуфта буд, аз он ҷо мегузашт, Бӯаз ӯро садо карда гуфт: «Эй дӯстам, биё ин ҷо бишин». Ӯ омада, он ҷо нишаст. 
RUT.4.2	Сипас Бӯаз даҳ нафарро аз роҳбарони шаҳр
RUT.4.3	Бӯаз ба хешаш муроҷиат намуд: «Ҳоло Ноомӣ аз сарзамини Мӯоб баргаштааст ва мехоҳад заминеро, ки аз они хеши мо — Элимелех аст, фурӯшад. 
RUT.4.4	Фикр кардам, ки ман бояд ин хабарро дар ҳузури ин ҷо нишастагон ва дар ҳузури роҳбарони халқи ман ба ту расонам, то он заминро бихарӣ. Агар харидан нахоҳӣ, ба ман бигӯй, то ки ман донам, чун ҳаққи хариди он заминро аввал ту дорӣ, баъд аз ту ман метавонам онро бихарам». Он шахс гуфт: «Ман онро мехарам». 
RUT.4.5	Он гоҳ Бӯаз гуфт: «Хуб, ҳангоми харидани замини Ноомӣ ту бояд Рути мӯобиро, ки шавҳараш аз олам гузаштааст, ба занӣ бигирӣ. Ба ин восита вақте кӯдакдор шуда, соҳиби меросхӯр мегардед, мероси шавҳараш аз байн намеравад». 
RUT.4.6	Он мард дар ҷавоб гуфт: «Ман он заминро харида наметавонам, чунки агар бихарам, молу мулки худро зери хатар мегузорам. Ту ӯро гир, чунки ман ин корро карда наметавонам».
RUT.4.7	Давраҳои пеш дар Исроил чунин расм буд, ки ҳангоми харидуфурӯш ё додугирифт барои тасдиқи ҳамон амал як кас пойафзоли худро кашида, ба каси дигар медод. Дар Исроил ин тарзи қонунӣ гардонидани ҳамон кор ҳисоб мешуд.
RUT.4.8	Пас ҳамон хеш пойафзоли худро кашида, ба Бӯаз гуфт: «Ту онро бихар». 
RUT.4.9	Он гоҳ Бӯаз ба роҳбарон ва ба ҳозирин рӯй овард: «Шумо акнун шоҳид ҳастед, ки ман заминҳоеро, ки аз они Элимелех, Килйӯон ва Маҳлон аст, аз Ноомӣ мехарам. 
RUT.4.10	Инчунин Рути мӯобиро, ки зани Маҳлон буд, ба занӣ мегирам, то ки замини он шахс барои аҳли оилаи ӯ боқӣ бимонад ва номаш дар хонадону зодгоҳаш аз байн наравад. Шумо имрӯз шоҳид ҳастед».
RUT.4.11	Он гоҳ роҳбарон
RUT.4.12	Фарзандоне, ки Худованд аз ин зани ҷавон ба ту ато мефармояд, хонадони туро мисли хонадони Форас бисозанд, ки Томор ӯро барои Яҳудо таваллуд карда буд».
RUT.4.13	Пас аз он Бӯаз Рутро ба занӣ гирифта, бо ӯ ҳамбистар шуд ва Худованд ӯро баракат доду Рут ҳомиладор шуда, писаре ба дунё овард. 
RUT.4.14	Занони шаҳр ба Ноомӣ мегуфтанд: «Худоро шукр, ки Ӯ туро бе меросхӯре, ки нигаҳбонат мешавад, нагузошт! Бигзор номи ин кӯдак дар Исроил машҳур гардад! 
RUT.4.15	Ӯ акнун бароят зиндагии наве хоҳад бахшид ва атои айёми пириат хоҳад буд, зеро ӯро келинат, ки туро дӯст медорад ва бароят аз ҳафт писар ҳам беҳтар аст, ба дунё овардааст». 
RUT.4.16	Ноомӣ он кӯдакро ба оғӯш гирифта, парасторӣ мекард. 
RUT.4.17	Занони ҳамсоя мегуфтанд: «Ноомӣ писардор шуд» ва ба кӯдак Убид ном ниҳоданд. Убид падари ҳамон Йисой аст, ки падари Довуд буд.
RUT.4.18	Авлоди Форас инҳоянд: Форас падари Ҳесрӯн, 
RUT.4.19	Ҳесрӯн падари Ром, Ром падари Аминодоб, 
RUT.4.20	Аминодоб падари Наҳшӯн, Наҳшӯн падари Салмӯн, 
RUT.4.21	Салмӯн падари Бӯаз, Бӯаз падари Убид, 
RUT.4.22	Убид падари Йисой ва Йисой падари Довуд буд.
EST.1.1	Замони ҳукмронии шоҳ Аҳашверӯш буд, ҳамон шоҳ, ки бар яксаду бисту ҳафт вилоят, аз Ҳиндустон сар карда, то Эфиопия подшоҳӣ мекард. 
EST.1.2	Он рӯзҳо ӯ сарзаминашро аз тахти шоҳонаи худ, ки дар қалъаи Шушан буд, роҳбарӣ менамуд.
EST.1.3	Соли сеюми подшоҳияш шоҳ барои ҳамаи мансабдорону дарбориён зиёфат дод. Дар он сарлашкарони
EST.1.4	Ӯ сарвати фаровони шоҳигарии худ ва шукӯҳу шаҳомати бузургиашро муддати дурудароз, дар давоми шаш моҳ, ба меҳмононаш намоиш медод. 
EST.1.5	Пас аз тамом шудани зиёфати якум шоҳ барои ҳамаи сокинони қалъаи Шушан, чи камбағалу чи сарватманд, зиёфати дуюм дод. Он дар боғи девордори қасри шоҳ ҳафт шабонарӯз давом намуд. 
EST.1.6	Дар ин боғ пардаҳо аз матоъҳои пахтагини сафеду осмонранг бо бандҳои қиматбаҳои сафеду бунафшранг аз ҳалқаҳои нуқрагин гузаронида шуда, ба сутунҳои мармарин овезон буданд. Катҳои тиллоию нуқрагинро болои фарши мармарӣ, садафӣ ва аз дигар сангҳои қиматбаҳои сурху сиёҳ тайёршуда, қатор гузошта буданд. 
EST.1.7	Хизматгорон шаробро дар зарфҳои тиллоие, ки яке аз дигаре фарқ дошт, меоварданд. Шароби шоҳона аз сабаби бойигарии подшоҳ фаровон буд ва 
EST.1.8	мувофиқи қонун ҳар кас, чи қадаре ки мехост, менӯшид, зеро шоҳ ба ходимонаш фармуда буд, ки бо хости ҳар кас амал намоянд.
EST.1.9	Зани подшоҳ — малика Ваштӣ низ дар қасри шоҳ Аҳашверӯш барои занон зиёфат медод.
EST.1.10	Дар рӯзи ҳафтуми зиёфат подшоҳ аз нӯшидани шароб андак маст шуда, ба ҳафт хизматгорони шахсияш
EST.1.11	ки малика Ваштиро наздаш биёранд. Занаш ҳусни зебо дошт ва шоҳ хост, ки малика тоҷ бар сар пеши меҳмонон биёяд, то зебоии ӯро ба ҳама намоиш диҳад. 
EST.1.12	Лекин чун хизматгорон рафта, ба малика фармони шоҳро расониданд, малика амрашро рад карду ба зиёфат наомад. 
EST.1.13+EST.1.14	 Шоҳ Аҳашверӯш аз ин рафтори малика огоҳ шуда, ба хашм омаду хеле оташин гардид.
EST.1.13+EST.1.14	Аз рӯйи одаташ ӯ ба ситорашиносонаш — Каршено, Шетор, Адмото, Таршиш, Мерес, Марсено ва Мемухон муроҷиат карда, маслиҳат пурсид. Ин мансабдорони сарзамини Форсу Модай қонуну қоида ва анъанаҳоро медонистанд. Азбаски онҳо вазифаҳои баландтаринро соҳиб буданд, иҷозати назди подшоҳ даромадан доштанд.
EST.1.13+EST.1.14	Подшоҳ аз онҳо пурсид: 
EST.1.15	«Малика Ваштӣ ба фармони шоҳ, ки хизматгорон ба вай расониданд, итоат накард. Мувофиқи қонун ҷазои ӯ чист?»
EST.1.16	Яке аз маслиҳатгарон — Мемухон дар ҳузури шоҳ ва мансабдорон гуфт: «Малика Ваштӣ на танҳо ба подшоҳ, балки ба ҳамаи мансабдорону тамоми мардуми вилоятҳои подшоҳ Аҳашверӯш беҳурматӣ нишон дод. 
EST.1.17	Зеро чунин гуфтугузор мешавад, ки малика Ваштӣ фармони подшоҳро рад карда, наздаш наомад. Занон инро фаҳмида шавҳарони худро писанд намекунанд. 
EST.1.18	Худи ҳамин рӯз занони мансабдорони Форсу Модай, ки аз ин воқеа хабардор мешаванд, ба шавҳарони худ низ инро нақл мекунанд. Сипас дар оилаҳо хашму ғазаб ва беҳурматӣ зиёд хоҳад шуд.
EST.1.19	Бинобар ин, агар ба подшоҳ писанд ояд, фармон бароварда шавад, ки Ваштӣ дигар ҳеҷ гоҳ ба назди подшоҳ надарояд. Бигузор подшоҳ вазифаи ӯро ба зани дигаре, ки аз вай беҳтар аст, диҳад. Ин фармон дар қонуни ивазнашавандаи Форсу Модай ҷо шавад. 
EST.1.20	Вақте ки фармони шоҳ дар тамоми сарзамини бузургаш паҳн мешавад, боиси он мегардад, ки ҳар як зан дар ҳар хонавода, чи камбағалу чи сарватманд, шавҳари худро ҳурмат кунад».
EST.1.21	Маслиҳати Мемухон ба ҳама писанд омаду подшоҳ аз пайи иҷрои он шуд. 
EST.1.22	Ӯ фармонро бо хати ҳар як вилояту забони ҳар як халқ навишта фиристод, то ҳар мард дар хонаи худ хӯҷаини оила бошаду бо забони халқаш гап занад.
EST.2.1	Баъд аз чанд вақт, чун ғазаби шоҳ Аҳашверӯш паст шуд, ӯ Ваштиро бо кори кардааш ва фармони дар ҳаққи ӯ баровардаашро ба ёд овард. 
EST.2.2	Инро дида, хизматгорони шахсияш ба ӯ гуфтанд: «Бигзор барои шоҳ духтарони ҷавону зеборо ҷустуҷӯ намоянд. 
EST.2.3	Барои ин шоҳ ба тамоми вилоятҳои шоҳигариаш шахсони махсусро таъин кунад, то ки онҳо ҳамаи духтарони ҷавону соҳибҷамолро дар ҳарамсаройи қалъаи Шушан ҷамъ оваранд. Сипас онҳоро ба дасти Ҳеҷо
EST.2.4	Бигзор ҳамон духтаре, ки ба подшоҳ хуш меояд, ба ҷойи Ваштӣ малика шавад». Пешниҳод ба подшоҳ маъқул шуд ва ӯ ҳамон тавр амал кард.
EST.2.5	Инак, дар қалъаи Шушан марди яҳудие бо номи Мордахай, ки писари Ёир буд, мезист. Ёир писари Шимъӣ буд ва Шимъӣ писари Киш, аз хонаводаи Бинёмин. 
EST.2.6	Аслан Киш дар шаҳри Уршалим зиндагӣ мекард. Аммо Набукаднесар — шоҳи сарзамини Бобил чандин сол пеш Уршалимро хароб карда, шоҳи Яҳудия Еконёро ба асирӣ гирифта буд. Дар он вақт Киш — бобокалони Мордахай низ, ҳамроҳи дигар асирон оварда шуд.
EST.2.7	Мордахай духтархонде дошт, ки фарзанди амакаш буд. Пас аз вафоти падару модари духтар Мордахай ӯро гирифта, калон карда буд. Ӯ Ҳадаса ном дошт, лекин номи форсияш Эстер буд. Вай қаду қомати мавзун ва чеҳраи зебо дошт. 
EST.2.8	Вақте ки фармони шоҳ эълон шуду духтарони зиёдеро ба қалъаи Шушан оварда, ба дасти Ҳейга — нигаҳбони занон супориданд, Эстер ҳам дар байни онҳо буд. Вай низ дар қасри подшоҳӣ таҳти назорати Ҳейга қарор гирифт. 
EST.2.9	Ситораи духтар ба Ҳеҷо маъқул шуду Ҳеҷо дарҳол ба Эстер маводи ороишию хӯроки ба ӯ хосро дод. Инчунин ҳафт канизони дарбориро ба Эстер супориду ӯро бо канизонаш ба ҷойи беҳтарини хонаи занон гузаронд.
EST.2.10	Мувофиқи амри Мордахай Эстер ба касе дар бораи аз миллати яҳудӣ буданаш ва оилаи худ ҳарф намезад. 
EST.2.11	Ҳар рӯз Мордахай назди хонаи занон мегашт, то ки аз ҳолу кори Эстер хабар ёбад.
EST.2.12	Пеш аз назди шоҳ Аҳашверӯш даромадан, ба ҳар духтар дувоздаҳ моҳ барои тайёрӣ дидан мӯҳлат дода мешуд; ӯ шаш моҳ бо равғанҳои хушбӯй ва шаш моҳи дигар бо атрҳову молиданиҳои гуногуни занона худро орову торо медод. 
EST.2.13	Сипас духтар дар навбати худ, назди шоҳ медаромад. Ҳангоми назди шоҳ рафтан ҳар чизеро, ки духтар талаб мекард, медоданд, то ки аз хонаи занон ба хонаи шоҳ барад. 
EST.2.14	Духтар бегоҳӣ ба назди шоҳ мерафту саҳарӣ ба хонаи занҳои дигар баргашта, таҳти назорати Шаашғоз, ки нигаҳбони
EST.2.15	Акнун навбати ба назди шоҳ даромадан ба Эстер ҳам расид: ҳамон Эстери духтари Абиҳоили амаки Мордахай, ки Мордахай ӯро ҳамчун духтараш калон карда буд. Вай бо худ танҳо чизҳои пешниҳодкардаи Ҳеҷоро гирифт. Инак, ҳама ба Эстер бо чашми нек менигаристанд.
EST.2.16	Зимистони
EST.2.17	вай Эстерро бештар аз ҳамаи занон дӯст дошт ва нисбат ба духтарони дигар ситорааш ба дили шоҳ бештар рост омад. Шоҳ ба сари Эстер тоҷи шоҳигарӣ гузошта, ӯро ба ҷойи Ваштӣ малика эълон намуд. 
EST.2.18	Он гоҳ шоҳ ба хотири Эстер барои ҳамаи мансабдорону дарбориён зиёфат доду дар ҳамаи вилоятҳо пули андозро кам карда, ба таври шоҳона тӯҳфаҳо тақсим карда дод.
EST.2.19	Вақте ки бори дуюм духтаронро ҷамъ карданд, Мордахай дар дарбори шоҳ хизмат менамуд.
EST.2.20	Эстер бошад, дар бораи хешовандону халқи худ, чунон ки падархондаш Мордахай ба вай амр дода буд, ба касе чизе нагуфт. Ӯ ба монанди давраи кӯдакӣ ҳамаи гуфтаҳои Мордахайро гӯш мекард.
EST.2.21	Рӯзе, ҳангоме ки Мордахай дар дарбор хизмат мекард, ду дарбон
EST.2.22	Мордахай аз ин хабардор шуда, ба малика Эстер расонид ва ӯ ба шоҳ аз номи Мордахай ҳодисаро нақл кард. 
EST.2.23	Баъд аз тафтиши ҳодиса фаҳмиданд, ки ҳақиқатан дарбонон чунин нақша кашида будаанд. Пас онҳоро дастгир карда, ба дор овехтанду тамоми ҳодиса дар ҳузури шоҳ дар китоби ёддоштҳо навишта шуд.
EST.3.1	Пас аз чанд вақт шоҳ Аҳашверӯш ба Ҳаман — писари Ҳамдотой аз насли Аҷоҷ, вазифаи баланд дода, ӯро болои ҳамаи мансабдорон сарвазир гузошт. 
EST.3.2	Мувофиқи фармони шоҳ ҳамаи дарбориёне, ки дар қаср хизмат мекарданд, ба Ҳаман таъзим карда, зону мезаданд. Аммо Мордахай на таъзим мекарду на зону мезад. 
EST.3.3	Дарбориён аз Мордахай мепурсиданд: «Эй! Барои чӣ ту фармони шоҳро иҷро намекунӣ?»
EST.3.4	Онҳо ҳар рӯз инро ба ӯ мегуфтанду лекин вай ба гапашон ҳеҷ аҳамият намедод. Мордахай гуфта буд, ки ӯ яҳудӣ аст. Аз ин рӯ, дарбориён корҳои Мордахайро ба Ҳаман расониданд, то бубинанд, ки оё Мордахай дар гапаш меистад ё не. 
EST.3.5	Вақте Ҳаман дид, ки Мордахай пеши вай на таъзим мекунаду на зону мезанад, сахт ба ғазаб омад. 
EST.3.6	Лекин куштани танҳо Мордахайро барои худ басанда нашуморид. Ба Ҳаман гуфта буданд, ки Мордахай аз кадом халқ аст. Барои ҳамин Ҳаман нақшаи нобуд кардани тамоми халқи яҳудӣ, яъне халқи Мордахайро кашид, ки дар саросари шоҳигарии Аҳашверӯш зиндагӣ мекарданд.
EST.3.7	Баҳори
EST.3.8	Сипас Ҳаман ба шоҳ Аҳашверӯш гуфт: «Халқе ҳаст, ки дар ҳамаи вилоятҳои сарзамини шоҳ, байни мардум пароканда шудаасту аз дигарон худро ҷудо мекунад. Урфу одаташон аз дигар халқҳо фарқ дорад ва ба қонуну қоидаи шоҳ гӯш намедиҳанд. Бинобар ин, бар манфиати шоҳ нест, ки онҳоро тоқат кунад. 
EST.3.9	Агар ба шоҳ писанд афтад, бигузор фармоне барорад, ки ин халқ пурра нобуд шавад. Ман бошам, ба дасти хизматгорони шоҳ сию панҷ ҳазор кило нуқра медиҳам, то ки ба хазинаи шоҳ гузоранд».
EST.3.10	Инак, шоҳ ангуштаринро, ки мӯҳри расмиаш буд, аз дасташ кашида ба Ҳаман — писари Ҳамдотои аҷоҷӣ, душмани яҳудиён дода, гуфт: 
EST.3.11	«Пулро ба худат мон ва ҳар чи ки мехоҳӣ, бо ин халқ бикун».
EST.3.12	Сипас ҳабдаҳуми апрел
EST.3.13	Хабаррасонон номаҳои тайёршударо ба ҳамаи вилоятҳои шоҳ бурданд. Дар номаҳо навишта шуда буд, ки ҳамаи яҳудиён, пиру ҷавон ва занону кӯдаконро дар муддати як рӯз — ҳафтуми марти соли оянда
EST.3.14	Нақша чунин буд, ки нусхаи ин ҳуҷҷат ҳамчун қонун дар ҳар вилоят бароварда, ба ҳамаи халқҳо эълон шавад, то ки онҳо барои он рӯз тайёрӣ бинанд. 
EST.3.15	Хабаррасонон бо фармони шоҳ зуд равона шуданду ҳамзамон онро дар қалъаи Шушан эълон карданд. Подшоҳ бо Ҳаман нишаста, шароб менӯшиданд, лекин сокинони шаҳри Шушан ҳайрону саргардон шуданд.
EST.4.1	Мордахай аз ин ҳодиса хабардор шуда, мотам гирифт. Либосашро даронида, ҷомаи азодорӣ пӯшиду хокистар ба сараш пошид ва дар шаҳр гашта, гиряву фиғони баланд бардошт. 
EST.4.2	Ӯ фақат то назди дарвозаи подшоҳ омад, зеро азодор ҳуқуқ надошт ба қаср дарояд. 
EST.4.3	Ҳамзамон дар ҳар вилояте, ки амр ва фармони подшоҳ расид, ҳамин хел ғаму андӯҳи азиме байни яҳудиён буд. Онҳо рӯза гирифта, гиряву нола карданду аксарияташон болои матои дурушт ва хокистар дароз кашиданд.
EST.4.4	Вақте канизону хоҷасароёни Эстер ба ӯ аз ҳолати Мордахай хабар доданд, малика хеле хавотир гашта, ҷигархун шуд. Эстер ба Мордахай либос фиристод, то ки ба ҷойи либоси азодориаш бипӯшад, вале Мордахай онро қабул накард. 
EST.4.5	Он гоҳ Эстер Ҳатох — хоҷасароеро, ки шоҳ барои хизматаш дода буд, ҷеғ зада, ба назди Мордахай фиристод, то фаҳмад, ки ҳамаи ин чӣ маъно дорад ва барои чист.
EST.4.6	Ҳатох ба майдони шаҳр, ки назди дарвозаи қаср воқеъ буд, ба пеши Мордахай рафт. 
EST.4.7	Мордахай дар бораи воқеаи бо вай рӯйдода ва миқдори муайяни нуқрае, ки Ҳаман барои несту нобуд кардани яҳудиён ба хазинаи шоҳ ваъда кардааст, ба ӯ нақл кард. 
EST.4.8	Баъд нусхаи фармони шоҳро дар бораи нобуд кардани яҳудиён, ки дар Шушан баромада буд, ба Ҳатох дод, то ба Эстер нишон диҳаду фаҳмонад. Инчунин Эстерро вазифадор кунад, ки ба назди шоҳ даромада, барои халқаш зорию тавалло намояд.
EST.4.9	Пас Ҳатох омада, суханони Мордахайро ба Эстер нақл кард. 
EST.4.10	Эстер Ҳатохро боз назди Мордахай фиристод, то бигӯяд: 
EST.4.11	«Ҳамаи дарбориён ва мардуми тамоми вилоятҳо медонанд, ки ба қисми дарунии қасри подшоҳ бе даъват даромадан манъ аст. Хоҳ мард бошад, хоҳ зан, агар бе даъвати шоҳ ба наздаш дарояд, мувофиқи қонун кушта хоҳад шуд. Танҳо дар як ҳолат зинда мондан мумкин, ба шарте ки шоҳ асои тиллоияшро сӯйи шахси даъватнашуда дароз кунад. Маро бошад, шоҳ ба наздаш сӣ рӯз боз даъват накардааст».
EST.4.12	Суханони Эстерро ба Мордахай расонданд. 
EST.4.13	Мордахай дар ҷавоби Эстер гуфт: «Фикр накун, ки дар хонаи шоҳ танҳо ту аз байни яҳудиён наҷот меёбӣ. 
EST.4.14	Агар ту дар ин вақт хомӯш бимонӣ, наҷот ва халосӣ барои яҳудиён аз тарафи дигар меояд. Лекин ту ва хонадони падарат нобуд мешавед. Кӣ медонад, шояд барои ҳамин вақт ту малика интихоб шуда бошӣ».
EST.4.15	Пас Эстер дар ҷавоб ба Мордахай гуфт: 
EST.4.16	«Бирав, ҳамаи яҳудиёни Шушанро ҷамъ кун ва барои ман се шабонарӯз рӯза гиред. Шабу рӯз ҳеҷ чиз нахӯреду нанӯшед, ман ҳам бо канизонам рӯза мегирам. Баъд аз се рӯз, агарчи ин бар зидди қонун аст, ба назди шоҳ медароям ва агар бимирам, ба тақдирам тан медиҳам».
EST.4.17	Бо ҳамин, Мордахай рафта, ҳамаи фармоишҳои Эстерро иҷро кард.
EST.5.1	Дар рӯзи сеюми рӯзадорӣ малика Эстер либосҳои шоҳонаашро пӯшид. Ӯ ба қисми дарунии қаср, ки дар рӯ ба рӯйи толори подшоҳ буд, даромада, истод. Подшоҳ дар толори шоҳона бар тахти шоҳӣ менишаст ва тахти ӯ дар рӯ ба рӯйи даромадгоҳ буд. 
EST.5.2	Вақте дид, ки малика дар қисми дарунӣ истодааст, ба назараш писанд афтод. Шоҳ асои тиллоияшро дароз карду Эстер омада, дасташро ба нӯги он расонд.
EST.5.3	«Чӣ шуд, малика Эстер? Чӣ ҳодиса рӯй дод? Хоҳиши ту чист? Ҳатто агар то нисфи подшоҳиямро талаб кунӣ, ба ту медиҳам».
EST.5.4	«Агар подшоҳ хоҳад, имрӯз бо Ҳаман ба зиёфате, ки ман барои шоҳ тайёр кардаам, биёянд».
EST.5.5	Шоҳ ба хизматгоронаш гуфт: «Ҳаманро зуд рафта, биёред, то ки хоҳиши Эстерро иҷро намоем». Ҳамин тавр, шоҳ ва Ҳаман ба зиёфати малика Эстер рафтанд. 
EST.5.6	Вақте ки онҳо май менӯшиданд, шоҳ аз Эстер боз як бори дигар пурсид: «Хоҳишат чист? Он иҷро хоҳад шуд. Чӣ дархосте дорӣ? Ҳатто агар то нисфи подшоҳиямро талаб кунӣ, ба ту медиҳам».
EST.5.7	Эстер ҷавоб дод: «Хоҳиш ва дархости ман ин аст: 
EST.5.8	агар ба назари подшоҳ писанд ояду хоҳад, ки хоҳишамро қонеъ ва дархостамро иҷро намояд, бигзор шоҳ ва Ҳаман боз ба зиёфати дигар биёянд, ки ман барои онҳо пагоҳ тайёр мекунам. Ҳангоми он зиёфат хоҳишамро ба подшоҳ хоҳам гуфт».
EST.5.9	Ҳамон рӯз Ҳаман хушҳолу хурсанд шуда, баромада рафт. Ҳангоми баромадан Мордахайро дар дарбор дида, пай бурд, ки ӯ ба ҳурмати вай аз ҷояш намехезад.
EST.5.10	Ба ҳар ҳол вай базӯр худро дошта, ба хона рафт.
EST.5.10	Дар хона занаш — Зареш ва дӯстонашро ҷамъ оварда, 
EST.5.11	ба онҳо аз бойигарии бузурги худ ва писарони бисёраш худнамоӣ мекард. Инчунин аз он ки чӣ қадар шоҳ ӯро бузург гардонду аз мансабдорон ва дарбориёни дигар баланд гузошт, худситоӣ менамуд. 
EST.5.12	«Ва на танҳо ин, — илова намуд ӯ. — Ман ягона одаме мебошам, ки малика Эстер барои шоҳро дар зиёфаташ ҳамроҳӣ намудан даъват кард. Пагоҳ вай ману шоҳро боз даъват намудааст. 
EST.5.13	Лекин бо вуҷуди ҳамаи ин, фақат дар он вақт қаноатманд мешавам, ки дигар Мордахайи яҳудиро дар дарбор набинам».
EST.5.14	Занаш Зареш ва ҳамаи дӯстонаш ба вай маслиҳат доданд: «Фармон бидеҳ, ки як дори бисту се метр
EST.6.1	Худи ҳамон шаб хоби подшоҳ парид. Бинобар ин фармон дод, ки китоби ёддоштҳоро оварда, дар наздаш хонанд. 
EST.6.2	Ҳангоме ки китобро мехонданд, дар он қайде ёфт шуд, ки чӣ тавр Мордахай дар бораи нақшаи куштори подшоҳ хабар дода буд (ҳамон нақшаи куштори шоҳ, ки дарбонон — Биғтон ва Тораш кашида буданд). 
EST.6.3	«Ба Мордахай барои ин кораш чӣ мукофот дода шуд?» — пурсид шоҳ. «Ҳеҷ чиз», — ҷавоб доданд хизматгоронаш. 
EST.6.4	Шоҳ пурсид: «Назди дар ягон кас ҳаст?» Ҳаман бошад, ҳозиракак ба қисми берунии қаср даромада буд, то ки бо шоҳ дар бораи овехтани Мордахай дар дори тайёршуда гуфтугӯ кунад. 
EST.6.5	Хизматгорон дар ҷавоб ба шоҳ гуфтанд: «Ана, Ҳаман омадааст». «Бигзор дарояд», — фармон дод шоҳ. 
EST.6.6	Чун Ҳаман даромад, шоҳ аз ӯ пурсид: «Барои нафаре, ки шоҳ сарбаланду ифтихорманд гардондан мехоҳад, чӣ бояд кард?» Ҳаман бошад ба худ фикр кард: «Оё ба ғайр аз ман боз касе ҳаст, ки подшоҳ мехост ифтихорманд гардонад? Албатта не». 
EST.6.7	Аз ин рӯ, ба подшоҳ гуфт: «Барои нафаре, ки подшоҳ мехоҳад ифтихорманд гардонад, 
EST.6.8	ҷомаи шоҳонаи подшоҳ, ки худи шоҳ пӯшидааст, оварда шавад. Инчунин асперо бо тоҷи шоҳона бар сар, ки худи шоҳ дар он савор шудааст, биёранд. 
EST.6.9	Сипас, ҳамаи ин чизҳо ба яке аз мансабдорони олимартабаи шоҳ дода шавад. Бигзор ӯ касеро, ки шоҳ сарбаланд гардондан мехоҳад, ҷомаи шоҳона пӯшонад.
EST.6.10	«Худи ҳозир рафта, ҷомаву аспро бигир ва чунон ки гуфтӣ, ҳамон тавр барои Мордахайи яҳудӣ, ки дар дарбор хизмат мекунад, бикун, — амр кард подшоҳ. — Ҳеҷ чизро аз гуфтаҳоят фаромӯш накун». 
EST.6.11	Ҳамин тавр, Ҳаман ҷомаву аспро гирифт. Ҷомаро ба Мордахай пӯшониду вайро дар асп савор карда, дар маркази шаҳр гардонид. Инчунин пешопеши ӯ эълон намуда, фарёд кард: «Мукофоти шахсеро, ки шоҳ сарбаланд гардондан мехоҳад, бубинед!»
EST.6.12	Баъд аз ин Мордахай ба дарбори подшоҳ баргашт. Ҳаман бошад рӯяшро аз шарм пӯшида, зуд ба хона шитофт. 
EST.6.13	Дар хона воқеаи бо вай рӯйдодаро ба занаш — Зареш ва дӯстонаш нақл кард. Сипас занаш бо он дӯстони хирадмандаш ба ӯ гуфтанд: «Азбаски Мордахай, ки бар вай дигар қудрат надорӣ, яҳудӣ аст, бар зидди ӯ истодагарӣ карда наметавонӣ. Ту, бешубҳа, шикаст хоҳӣ хӯрд!»
EST.6.14	Ҳангоме ки онҳо ҳанӯз бо ӯ сӯҳбат мекарданд, хизматгорони шоҳ омада, зуд Ҳаманро ба зиёфати Эстер бурданд.
EST.7.1	Ҳамин тавр, подшоҳ ва Ҳаман ба зиёфати дуюми малика Эстер рафтанд. 
EST.7.2	Ҳангоме ки онҳо май менӯшиданд, подшоҳ бори дигар аз малика пурсид: «Хоҳишат чист? Он иҷро хоҳад шуд. Бигӯй, чӣ дархосте дорӣ? Ҳатто агар то нисфи подшоҳиямро талаб кунӣ, ба ту дода мешавад».
EST.7.3	Малика ҷавоб дод: «Эй подшоҳ, агар писанди назари шумо бошам ва маъқул донед, илтиҷо менамоям, ки ҷони ману халқамро наҷот диҳед. 
EST.7.4	Агар мо фақат ҳамчун ғулом фурӯхта мешудем, хомӯш мемондаму чизе намегуфтам, чунки подшоҳро бо чунин дархост халалдор кардан раво нест. Лекин сабаб дар он аст, ки ман бо халқам ба куштану несту нобуд шудан фурӯхта шудаем».
EST.7.5	Подшоҳ аз малика пурсид: «Кист он одам?! Куҷост он нафаре, ки ба чунин коре ҷуръат намудааст?!»
EST.7.6	Эстер хитоб кард: «Душмани ашаддӣ ҳамин Ҳамани бадкор аст!»
EST.7.6	Инро шунида, Ҳаман назди подшоҳ ва малика ба даҳшат афтод. 
EST.7.7	Подшоҳ оташин шуда, аз ҷояш хесту аз зиёфат баромада, ба боғи қаср рафт. Чун Ҳаман ҳис кард, ки шоҳ ӯро нобуд кардан мехоҳад, назди малика истод, то барои халосии ҷонаш ӯро илтиҷо намояд. 
EST.7.8	Ӯ худро бо зорию тавалло болои кати Эстер партофта буд, ки подшоҳ аз боғи қаср баргашт.
EST.7.8	Подшоҳ дод зад: «Вай ҳатто ҷуръат мекунад, ки дар ҳузури ман ба номуси малика расад?!»
EST.7.8	Ҳамин ки подшоҳ инро гуфт, рӯйи Ҳаманро пӯшониданд. 
EST.7.9	Пас Ҳарбӯно — яке аз хизматгорони шахсии шоҳ, ки он ҷо буд, гуфт: «Инак, дори бисту семетра дар ҳавлии Ҳаман тайёр аст. Вай онро барои Мордахай, ки барои шоҳ кори нек карда буд, сохтааст».
EST.7.9	Подшоҳ амр дод: «Худашро ба ҳамон дор овезед!» 
EST.7.10	Ҳамин тавр, Ҳаманро дар доре, ки ӯ барои Мордахай сохта буд, овехтанд. Сипас ғазаби подшоҳ паст шуд.
EST.8.1	Худи ҳамон рӯз шоҳ Аҳашверӯш молу мулк ва чизу чораи Ҳаман — душмани яҳудиёнро ба малика Эстер дод. Мордахай акнун назди подшоҳ даромад, зеро Эстер ба шоҳ гуфт, ки онҳо хешанд. 
EST.8.2	Баъдан подшоҳ ангуштаринашро, ки аз Ҳаман гирифта шуда буд, аз дасташ кашида, ба дасти Мордахай супорид. Эстер бошад Мордахайро бар дороии Ҳаман ҷавобгар намуд.
EST.8.3	Малика Эстер бори дигар бо подшоҳ гап зада, худро пеши пояш партофту гиря кард. Ӯ зорию тавалло намуд, ки нақшаи бади зидди яҳудиён тайёркардаи Ҳаманро бекор намояд. 
EST.8.4	Сипас подшоҳ асои тиллоияшро ба Эстер дароз кард ва ӯ аз ҷояш бархоста, назди шоҳ истод.
EST.8.5	«Агар ин кор ба подшоҳ дуруст намояду дар назари шоҳ эътибор дошта бошам, — илтиҷо кард малика, — бигзор қонун барояд, ки ҳамаи номаҳои Ҳаман, писари Ҳамдотои аҷоҷӣ, ки барои нобуд кардани яҳудиёни ҳамаи вилоятҳои подшоҳ навишта буд, бекор карда шаванд. 
EST.8.6	Чӣ тавр ба ин балое, ки ба сари халқам меояд, тоб оварам? Нобудшавии оилаамро чӣ гуна тоқат кунам?»
EST.8.7	Подшоҳ ба малика Эстер ва Мордахайи яҳудӣ гуфт: «Азбаски Ҳаман ба халқи яҳудиён ҳуҷум кард, ӯро ба дор овехтанд ва дороияшро аллакай ба Эстер додам. 
EST.8.8	Акнун аз номи подшоҳ қонуни нав оид ба яҳудиён, чӣ тавре ки дуруст мешуморед, бинависеду онро бо ангуштарини шоҳ мӯҳр бизанед. Ҳар қонуне, ки аз номи шоҳ навишта, бо ангуштаринаш мӯҳр зада шуда бошад, бекор карда намешавад».
EST.8.9	Сипас бисту панҷуми июн
EST.8.10	Фармонро аз номи шоҳ Аҳашверӯш навишта, бо ангуштаринаш мӯҳр заданд. Мордахай онҳоро бо дасти хабаррасонҳо фиристод, ки ба аспҳои тездави махсус барои шоҳ парварида саворӣ буданд.
EST.8.11	Фармони шоҳ ба яҳудиён ҳуқуқ дод, ки дар ҳар шаҳр барои муҳофизати худ ҷамъ шаванд. Ҳар қувваи мусаллаҳ аз ҳар халқ ё вилоят, ки ба онҳо ҳуҷум кунад, бо занону кӯдаконашон кушта, несту нобуд карда шавад. Илова бар ин ҳамаи дороияшонро бо зӯрӣ кашида гиранд. 
EST.8.12	Рӯзе ки ин амр бояд дар тамоми вилоятҳо иҷро шавад, ҳафтуми марти соли оянда
EST.8.13	Нақша чунин буд, ки нусхаи ин ҳуҷҷат ҳамчун қонун дар ҳар вилоят бароварда, ба ҳамаи халқҳо эълон шавад, то ки ҳамон рӯз яҳудиён барои аз душманонашон қасос гирифтан тайёр бошанд. 
EST.8.14	Хабаррасонҳо бо фармони шоҳ, дар аспҳои тездави подшоҳ савор шуда, зуд равона шуданду ҳамзамон онро дар қалъаи Шушан эълон карданд.
EST.8.15	Мордахай бо либоси шоҳонаи кабуду сафед дар тан, тоҷи калони бо тилло орододашуда ва болопӯши бунафшранги қиматбаҳо аз назди шоҳ баромад. Дар Шушан садои шодию хурсандии сокинон баланд шуд. 
EST.8.16	Барои яҳудиён ин рӯзи пирӯзӣ, хурсандию шодмонӣ буд ва онҳоро дар ҳама ҷо эҳтиром мекарданд. 
EST.8.17	Ба ҳар вилояту шаҳр, ки амру фармони шоҳ расид, иду базми шодмонӣ байни яҳудиён барпо шуд. Бисёр ғайрияҳудиёни он сарзамин аз халқи Мордахай метарсиданду аз ин сабаб эълон намуданд, ки дини яҳудиро қабул карданд.
EST.9.1	Ҳафтуми март
EST.9.2	Яҳудиён дар шаҳрҳояшон дар ҳамаи вилоятҳои сарзамини шоҳ ҷамъ омаданд, то ба онҳое, ки маргашонро мехостанд, ҳуҷум намоянд. Азбаски тарс аз яҳудиён ҳамаи халқҳоро фаро гирифта буд, ҳеҷ кас бар зидди онҳо истодагарӣ карда натавонист. 
EST.9.3	Тарс аз Мордахай ҳамаи мирони халқҳо, ҳокимони вилоятҳову ноҳияҳо ва хизматгорони дарбори шоҳро фаро гирифта буд ва аз ин сабаб онҳо яҳудиёнро дастгирӣ мекарданд. 
EST.9.4	Охир ба Мордахай вазифаи баланд доданду шӯҳраташ дар тамоми сарзамин паҳн шуд ва қудрати ӯ рӯз ба рӯз меафзуд. 
EST.9.5	Ҳамин тавр, яҳудиён, ҳар чи ки хостанд, бо душманони худ карданд. Бо шамшер ҳамаи онҳоро зада куштанд ва несту нобуд намуданд. 
EST.9.6	Дар худи қалъаи шоҳ яҳудиён панҷсад нафарро куштанд. 
EST.9.7	Онҳо инчунин Паршандато Далфӯн Аспото 
EST.9.8	Пӯрото, Адалё, Аридото 
EST.9.9	Паршамто, Арисой, Аридой ва Вайзото ном ҷавонмардонро куштанд. 
EST.9.10	Инҳо даҳ писарони Ҳаман ибни Ҳамдотой, душмани яҳудиён буданд. Вале ба чизу чора ва молу мулкашон даст нарасониданд.
EST.9.11	Худи ҳамон рӯз дар бораи шумораи одамони дар Шушан кушташуда ба шоҳ ҳисобот дода шуд. 
EST.9.12	Баъд шоҳ ба Эстер гуфт: «Дар худи қалъаи Шушан яҳудиён панҷсад нафар ва даҳ писари Ҳаманро куштанд. Дар дигар вилоятҳо чӣ кор карда бошанд? Акнун бигӯ, дархости ту чист? Он иҷро хоҳад шуд. Хоҳишат чист? Ба ту дода хоҳад шуд». 
EST.9.13	«Агар ба шоҳ писанд афтад, — ҷавоб дод Эстер, — бигзор ба яҳудиён дар Шушан иҷозат дода шавад, ки пагоҳ низ аз рӯйи қонуни имрӯза амал намоянд. Илова бар ин, мурдаҳои даҳ писари Ҳаман ба дор овехта шаванд». 
EST.9.14	Ҳамин тавр, шоҳ амр дод, ки ин фармон иҷро шавад. Онро дар Шушан эълон намуданду мурдаҳои даҳ писари Ҳаман ба дор овехта шуданд. 
EST.9.15	Яҳудиён дар Шушан низ ҳаштуми март
EST.9.16	Дар ин ҳангом, яҳудиёни дигар дар вилоятҳои подшоҳ низ ҷамъ шуданд, то ки худро муҳофизат намуда, аз душманонашон халос шаванд. Яҳудиён ҳафтоду панҷ ҳазор нафар душманони худро куштанд, лекин ба чизу чора ва молу мулкашон даст нарасониданд. 
EST.9.17	Ҳамаи ин ҳафтуми март
EST.9.18	Лекин дар шаҳри Шушан яҳудиён барои худро муҳофизат намудан ҳам рӯзи ҳафтум
EST.9.19	Барои ҳамин яҳудиёни деҳотӣ ҳаштуми мартро
EST.9.20	Мордахай ин ҳодисаҳоро ба қайд гирифт ва ба ҳамаи яҳудиёни дуру наздики ҳамаи вилоятҳои подшоҳ Аҳашверӯш мактубҳо фиристод. 
EST.9.21	Дар мактубҳо аз онҳо хоҳиш кард, ки ҳар сол рӯзҳои ҳаштуму нӯҳуми март
EST.9.22	бо базму шодмонӣ, фиристодани хӯрок ба якдигар ва додани тӯҳфаҳо ба камбағалон ҷашн гирифта шавад. Ин барои ёдбуди замонест, ки яҳудиён аз душманонашон халос шуда, ғамашон ба шодӣ ва мотамашон ба хурсандӣ табдил ёфта буд.
EST.9.23	Ҳамин тавр, яҳудиён ба Мордахай гӯш карда, қарор доданд, ки идро чун анъана қабул намоянду ҳамасола ҷашн бигиранд. 
EST.9.24	Онҳо ба хотир меоварданд, ки Ҳаман писари Ҳамдотои аҷоҷӣ, ки душмани ҳамаи яҳудиён буд, яҳудиёнро куштанӣ шуда, барои несту нобуд сохтани онҳо қуръа (яъне пур) партофт. 
EST.9.25	Аммо ҳангоме Эстер назди подшоҳ даромад,
EST.9.26	Барои ҳамин ин идро Пурим, ки маънояш «қуръа» аст, номиданд. Ҳамин тавр, бо сабаби номаҳои Мордахай ва он чӣ онҳо аз сар гузарониданд, 
EST.9.27	яҳудиён қарор доданд, ки ин анъанаро расман қабул кунанду ҳамасола ин ду рӯзро худашон, фарзандонашон ва онҳое ки дини яҳудиро қабул мекунанд, бояд қайд кунанд. Онро бояд дар вақту соати барои он муайяншуда, мувофиқи он чи ки навишта шуд, бе ягон мамоният ҷашн бигиранд. 
EST.9.28	Ин рӯзҳо бояд аз насл ба насл дар ҳар оила, вилоят ва шаҳр ба хотир оварда, нигоҳ дошта шавад. Ҷашн гирифтани рӯзҳои иди Пурим ҳеҷ гоҳ аз тарафи яҳудиён манъ карда нашавад ва ёди он аз байни наслҳои онҳо наравад.
EST.9.29	Пас аз он Эстер — духтари Абиҳоил ҳамроҳи Мордахайи яҳудӣ бо тамоми қудрат мактуби дигарро навиштанд, то ки мактуби дуюмро дар бораи Пурим тасдиқ намоянд. 
EST.9.30	Нусхаҳои мактуби дигар бо суханони сулҳу осоиштагӣ ба ҳамаи яҳудиёни яксаду бисту ҳафт вилояти сарзамини шоҳ Аҳашверӯш фиристода шуданд. 
EST.9.31	Ин мактубҳо рӯзҳои Пуримро тасдиқ карданд, то ки дар рӯзи муайяншуда ҷашн гирифта шаванд, чунон ки Мордахай ва малика Эстер барояшон таъин карда буданд. Одамон қарор доданд, ки ин идро ҳамчун идҳои дигари рӯзаю нолаашон, ки барои худ ва наслҳояшон таъин карда буданд, ҷашн гиранд. 
EST.9.32	Ҳамин тавр, фармони малика Эстер анъанаҳои Пуримро тасдиқ намуд ва он дар китоб навишта шуд.
EST.10.1	Сипас подшоҳ Аҳашверӯш тамоми сарзамин, ҳатто ҷазираҳои
EST.10.2	Ҳамаи дастовардҳои калони подшоҳ ва бузургдошти Мордахай, ки шоҳ ӯро ба ин дараҷа расонд, дар Китоби Таърихи Подшоҳони Модай ва Форс навишта шудаанд. 
EST.10.3	Хуллас, Мордахайи яҳудӣ баъд аз подшоҳ Аҳашверӯш шахси дуввум буд. Вай дар байни яҳудиён одами бузург ҳисоб меёфту байни хешу табораш эҳтироми баланд дошт. Ин аз он сабаб буд, ки ӯ барои манфиати халқаш кор мекард ва барои беҳбудии ҳамаи яҳудиён баромад менамуд.
ISA.53.1	«Эй Худованд, кист, ки ба паёми мо бовар кардааст?
ISA.53.1	Қудрати Худо ба кӣ ошкор гардидааст?
ISA.53.2	Хизматгори Худованд дар ҳузури Ӯ ҳамчун ниҳоле рӯйид
ISA.53.2	ва дар замини хушк реша давонд.
ISA.53.2	Вай зебову бузург набуд, ки ба Ӯ назар кунем
ISA.53.2	ва намуди Ӯ диққати одамонро ҷалб намекард.
ISA.53.3	Мардум Ӯро бад дида, рад карданд
ISA.53.3	ва ҳеҷ кас ба рӯйи Ӯ нигоҳ кардан намехост.
ISA.53.3	Ӯ марди азобдидаву дардманд буд
ISA.53.3	ва мо Ӯро ночиз ҳисоб мекардем.
ISA.53.4	Беморӣ ва ғаму андӯҳҳои моро Ӯ бардоштааст,
ISA.53.4	лекин мо фикр мекардем, ки Ӯро Худо задааст
ISA.53.4	ва барои гуноҳҳои Худаш ҷазо додааст.
ISA.53.5	Аммо Ӯ барои ҷиноятҳои мо захмдор
ISA.53.5	ва барои бадкориҳои мо лату кӯб карда шуд.
ISA.53.5	Азбаски Ӯ ҷазо дид, мо беҳбудиву оромӣ пайдо кардем
ISA.53.5	ва ба воситаи захмҳои Ӯ мо шифо ёфтем.
ISA.53.6	Мо ҳама чун гӯсфандон гумроҳ шуда будем
ISA.53.6	ва ҳар яке роҳи Худовандро гузошта, бо роҳи худ мерафтем,
ISA.53.6	лекин Худованд барои гуноҳҳои ҳамаи мо Ӯро ҷазо дод.
ISA.53.7	Ӯро ранҷу азоб доданд,
ISA.53.7	вале аз даҳонаш шикояте набаромад.
ISA.53.7	Ӯ чун баррае, ки ба куштан бурда мешавад, хомӯш буд
ISA.53.7	ва мисли гӯсфанде дар назди пашмтарошон даҳонашро накушод.
ISA.53.8	Ӯро ноинсофона ба марг маҳкум карданд
ISA.53.8	ва касе парвое надошт, ки Ӯ бе насл монд
ISA.53.8	ва риштаи умраш аз замини зиндаҳо канда шуд.
ISA.53.8	Ӯ барои гуноҳҳои халқи мо ҷазо дода шудааст.
ISA.53.9	Хостанд Ӯро ҳамроҳи ҷинояткорон гӯр кунанд,
ISA.53.9	лекин Ӯ дар қабри шахси сарватманд гӯронида шуд,
ISA.53.9	чунки Ӯ ягон ҷинояте накард
ISA.53.9	ва аз даҳонаш дурӯғе набаромад.
ISA.53.10	Аммо Худованд хост, ки Ӯро ба дарду азоб гирифтор кунад.
ISA.53.10	Вақте ки Ӯ ҷонашро барои бахшидани гуноҳҳои дигарон қурбон мекунад,
ISA.53.10	Ӯ фарзандони зиёд ва умри дароз мебинад.
ISA.53.10	Хости Худованд ба воситаи Ӯ иҷро мешавад.
ISA.53.11	Вақте ки Ӯ натиҷаи азобашро мебинад, қаноатманд мешавад».
ISA.53.11	«Хизматгори росткори Ман гуноҳҳои одамони зиёдро ба гардани худ гирифта,
ISA.53.11	ба воситаи азобаш онҳоро сафед мекунад.
ISA.53.12	Барои ҳамин Ман, Худованд, ба Ӯ дар байни бузургон ҳисса медиҳам
ISA.53.12	ва Ӯ дар қатори қудратмандон дороии ба даст овардашударо тақсим мекунад,
ISA.53.12	чунки Ӯ ҷонашро фидо кард.
ISA.53.12	Ӯро ба қатори ҷинояткорон дароварданд,
ISA.53.12	ҳол он ки Ӯ гуноҳҳои дигаронро ба гарданаш гирифта,
ISA.53.12	аз Ман хоҳиш кард, ки гуноҳкоронро бубахшам».
MAT.1.1	Аҷдодони Исои Масеҳ, ки аз насли шоҳ Довуд ва аз насли Иброҳим мебошад, инҳоянд:
MAT.1.2+MAT.1.3+MAT.1.4+MAT.1.5+MAT.1.6	Аз замони Иброҳим то шоҳ Довуд инҳо гузаштаанд: Иброҳим, писараш Исҳоқ, писари Исҳоқ Ёқуб, писарони Ёқуб Яҳудо ва бародаронаш, писарони Яҳудо Форасу Зораҳ (модари онҳо Томор буд), писари Форас Ҳесрӯн, писари Ҳесрӯн Ром,
MAT.1.6+MAT.1.7+MAT.1.8+MAT.1.9+MAT.1.10+MAT.1.11	Аз шоҳ Довуд замони ба шаҳри Бобил асир шуда рафтани халқи Исроил инҳо гузаштаанд: Довуд, писараш Сулаймон (модари Сулаймон пештара зани Уриё буд), писари Сулаймон Раҳабъом, писари Раҳабъом Абиё, писари Абиё Осо,
MAT.1.12+MAT.1.13+MAT.1.14+MAT.1.15+MAT.1.16	 Аз замони ба Бобил асир шуда рафтани исроилиён то таваллуди Исо инҳо гузаштаанд: Еконё, писараш Шаалтиил, писари Шаалтиил Зарубобил, писари Зарубобил Абиҳуд, писари Абиҳуд Элёқим, писари Элёқим Озур, писари Озур Содӯқ, писари Содӯқ Ёкин, писари Ёкин Элиҳуд, писари Элиҳуд Элъозор, писари Элъозор Маттон, писари Маттон Ёқуб ва писари Ёқуб Юсуф, ки шавҳари Марям буд. Аз Марям Исо таваллуд ёфт, ки Масеҳ, яъне Таъиншудаи Худо номида шуд.
MAT.1.17	Инак, аз Иброҳим сар карда то Довуд ҳамагӣ чордаҳ насл ва аз Довуд то замони ба Бобил асир шуда рафтани исроилиён чордаҳ насл ва аз замони асирӣ то таваллуди Масеҳ чордаҳ насл гузаштааст.
MAT.1.18	Таваллуди Исои Масеҳ ин тавр рӯй додааст: Марям, модари Исо, номзади Юсуф буд, аммо пеш аз он ки онҳо зану шавҳар шаванд, дар шиками ӯ бо қудрати Рӯҳи Муқаддас кӯдак пайдо шуд. 
MAT.1.19	Азбаски Юсуф одами нек буд, нахост, ки Марямро дар пеши мардум ошкор сохта шарманда кунад. Барои ҳамин ӯ ният кард, ки пинҳонӣ аз вай ҷудо шавад. 
MAT.1.20	Ҳангоме ки ӯ чунин фикр дошт, фариштаи Худованд дар хобаш аён шуда, ба ӯ гуфт: «Эй Юсуфи насли Довуд! Аз гирифтани Марям ба занӣ натарс, чунки ин кӯдак дар шиками вай бо қудрати Рӯҳи Муқаддас пайдо шудааст. 
MAT.1.21	Ӯ Писаре таваллуд хоҳад кард ва ту ба Ӯ бояд Исо ном гузорӣ, чунки Ӯ халқи худро аз дасти гуноҳҳояшон наҷот хоҳад дод».
MAT.1.22	Ҳамаи ин воқеа барои ба амал омадани гуфтаҳои Худо, ки аллакай ба воситаи пайғамбар пешгӯйӣ шуда буданд, рӯй дод:
MAT.1.23	«Духтаре ҳомиладор мешавад
MAT.1.23	ва Писаре таваллуд мекунад,
MAT.1.23	ки ба Ӯ Имонуил (Маънои ин ном „Худо бо мо“ аст) ном медиҳанд».
MAT.1.24	Вақте Юсуф аз хоб бедор шуд, фармони фариштаи Худовандро иҷро кард, яъне Марямро ба занӣ гирифт. 
MAT.1.25	Аммо то вақти таваллуд шудани Писар бо Марям ҳамхоба нашуд. Ҳангоме ки Писар таваллуд шуд, Юсуф Ӯро Исо номид.
MAT.2.1	Исо дар замони ҳукмронии подшоҳ Ҳиродус, дар деҳаи Байт-Лаҳми ноҳияи Яҳудия ба дунё омад. Баъд аз таваллуди Ӯ якчанд ситорашиносон аз сарзамини Шарқ ба шаҳри Ерусалим омада, 
MAT.2.2	пурсиданд: «Куҷост он кӯдаки навзоде, ки Шоҳи Яҳудиён мешавад? Мо дидем, чӣ хел ситораи Ӯ аз тарафи шарқ баромад ва омадем, то ки ба Ӯ саҷда кунем».
MAT.2.3	Ҳангоме ки подшоҳ Ҳиродус ин суханонро шунид, безобита шуд ва баробари ӯ тамоми сокинони Ерусалим ҳам ошуфта гаштанд. 
MAT.2.4	Он гоҳ Ҳиродус ҳамаи сардорони 
MAT.2.5	Онҳо дар ҷавоб гуфтанд: «Дар Байт-Лаҳми ноҳияи Яҳудия, чунки дар яке аз китобҳои пайғамбарон чунин навишта шудааст:
MAT.2.6	„Эй Байт-Лаҳм, ки дар вилояти Яҳудия ҳастӣ,
MAT.2.6	ту аз дигар шаҳрҳои бузурги Яҳудия ҳеҷ камӣ надорӣ,
MAT.2.6	зеро аз байни зодаҳои ту сарваре мебарояд,
MAT.2.6	ки барои халқи Исроили Ман монанди чӯпон мешавад“».
MAT.2.7	Сипас, Ҳиродус ситорашиносонро даъват намуда, бо онҳо танҳо ба танҳо сӯҳбат кард. Ҳангоми сӯҳбат аз онҳо вақти аниқи пайдошавии он ситораро фаҳмида гирифт. 
MAT.2.8	Баъд онҳоро ба Байт-Лаҳм равона карда гуфт: «Биравед ва дар бораи он кӯдак бодиққат пурсуҷӯ кунед. Ҳамин ки Ӯро ёфтед, маро низ огоҳ созед, то ки ман ҳам рафта ба Ӯ саҷда кунам».
MAT.2.9	Баъд аз сӯҳбат бо шоҳ ситорашиносон аз он ҷо ба сафар баромаданд. Дар аснои роҳ онҳо боз ҳамон ситораро диданд, ки аз тарафи шарқ баромада буд. Ситора пешопеши онҳо мерафт ва оқибат дар болои он ҷое, ки кӯдак буд, бозистод. 
MAT.2.10	Аз барои ин ситора шодии онҳо ҳадду каноре надошт.
MAT.2.11	Ситорашиносон ба хона даромаданд ва кӯдакро ҳамроҳи модараш Марям дидан замон таъзим намуда, ба кӯдак саҷда карданд. Онҳо тӯҳфаҳои арзандаро, ки аз тилло, атри қиматбаҳо ва ширеши хушбӯй барои дудкарданӣ иборат буданд, аз сандуқҳояшон гирифта ба Ӯ ҳадя намуданд.
MAT.2.12	Дар хобашон бошад, Худо огоҳ кард, ки назди Ҳиродус барнагарданд, аз ин рӯ онҳо бо дигар роҳ ба ватанашон баргаштанд.
MAT.2.13	Баъд аз рафтани ситорашиносон фариштаи Худованд дар хоби Юсуф зоҳир шуда, ба ӯ гуфт: «Эй Юсуф! Бархезу кӯдак ва модарашро гирифта, ба Миср бигурез. То вақте ки ба ту баро нагӯям, дар ҳамон ҷо бимон. Чунки Ҳиродус бо нияти куштан кӯдакро кофтуков мекунад».
MAT.2.14	Юсуф аз хоб бедор шуда, кӯдак ва занашро гирифта, дар бевақтии шаб ба Миср раҳсипор мешавад. 
MAT.2.15	Дар он ҷо онҳо то вафоти Ҳиродус мемонанд. Худованд пештар ба забони пайғамбар гуфта буд, ки «Ман аз Миср Писарамро ҷеғ задам». Ана барои иҷро шудани ин гуфтаҳо ҳамаи ин ҳодиса рӯй дод.
MAT.2.16	Вақте Ҳиродус фаҳмид, ки ситорашиносон ӯро фиреб доданд, сахт хашмгин шуд ва фармон дод, ки дар Байт-Лаҳм ва атрофи он ҳамаи писарбачаҳои синни дусола ва аз дусола поёнро кушанд. Чунки аз ситорашиносон вақти пайдошавии ситораро дониста буд.
MAT.2.17	Ҳамин тавр он чи Ирмиё пайғамбар пешгӯйӣ карда буд, ба амал омад:
MAT.2.18	«Садое дар шаҳри Ромо ба гӯш мерасад,
MAT.2.18	Ки садои гиряву фиғон аст.
MAT.2.18	Роҳел барои фарзандонаш мегиряд
MAT.2.18	ва тасаллӣ ёфта наметавонад,
MAT.2.18	азбаски онҳо мурдаанд
MAT.2.19	Вақте ки Ҳиродус аз олам чашм пӯшид, фариштаи Худованд дар Миср ба хоби Юсуф даромад 
MAT.2.20	ва гуфт: «Эй Юсуф! Бархез, кӯдак ва модари Вайро гирифта, ба сарзамини Исроил баргард, зеро касоне, ки Ӯро куштанӣ буданд, мурданд».
MAT.2.21	Инак, Юсуф бархеста, кӯдак ва модари Вайро гирифт ва ба Исроил баргашт. 
MAT.2.22	Лекин ӯ шунид, ки дар Яҳудия ба ҷойи Ҳиродус писараш Аркилоус подшоҳӣ мекунад ва тарсид, ки ба он ҷо биравад. Баъд дар хобаш аён шуд, ки он ҷо наравад, бинобар ин онҳо роҳи вилояти Ҷалилро пеш гирифтанд. 
MAT.2.23	Пайғамбарон аллакай дар бораи Масеҳ пешгӯйӣ карда гуфта буданд, ки «Ӯро Носирӣ хоҳанд номид». Ана барои иҷро шудани ин гуфтаҳо Юсуф бо оилааш дар шаҳри Носира сокин шуд.
MAT.3.1	Вақте расид, ки марде бо номи Яҳёи Таъмиддиҳанда ба биёбони Яҳудия рафта, мардумро насиҳат карда мегуфт: 
MAT.3.2	«Тавба кунед ва аз гуноҳҳоятон даст кашед, чунки подшоҳии Худо наздик аст».
MAT.3.3	Яҳё ҳамонест, ки Ишаъё пайғамбар дар борааш гуфта буд:
MAT.3.3	«Касе дар биёбон фарёд зада мегӯяд:
MAT.3.3	Барои Худованд роҳ тайёр кунед! Онро рост намоед!»
MAT.3.4	Яҳё дар тан либоси аз пашми шутур ва камарбанди чармӣ дошт, хӯрокаш бошад, малаху асали саҳроӣ буд.
MAT.3.5	Мардум аз шаҳри Ерусалиму аз саросари Яҳудия ва аз тамоми гирду атрофи дарёи Ӯрдун ба назди Яҳё меомаданд. 
MAT.3.6	Онҳо ба гуноҳҳои худ иқрор мешуданд ва Яҳё онҳоро дар дарёи Ӯрдун таъмид медод.
MAT.3.7	Инчунин бисёр одамони гурӯҳҳои динии фарисиёну саддуқиён барои таъмид ёфтан назди Яҳё омаданд. Яҳё омада истодани онҳоро дида, ба онҳо гуфт: «Эй морони маккор! Кӣ ба шумо гуфт, ки аз ҷазои дарпешистодаи Худо гурехта метавонед? 
MAT.3.8+MAT.3.9	 Ҳатто фикр накунед, ки ба сабаби аз насли Иброҳим буданатон, ҷазо намебинед. Зеро ба шумо мегӯям, ки Худо аз ҳамин сангҳо барои Иброҳим насл ба вуҷуд оварда метавонад. Пас, чун дарахти мевадоре, ки меваи хуб медиҳад, дар амал нишон диҳед, ки ҳақиқатан тавба кардаед. 
MAT.3.10	Теша аллакай бар решаи дарахтон гузошта шудааст ва ҳар дарахте, ки меваи хуб намеоварад, бурида ба оташ партофта мешавад. 
MAT.3.11	Ман шуморо бо об таъмид медиҳам, ҳамчун шаҳодати он ки шумо тавба кардаед, аммо касе, ки баъд аз ман меояд, шуморо бо Рӯҳи Муқаддас ва бо оташ таъмид хоҳад дод. Ӯ аз ман басо тавонотар аст. Ман ҳатто лоиқи он нестам, ки ба кафши Вай патак шавам. 
MAT.3.12	Дар дасти Ӯ бел барои бод кардани гандум тайёр аст. Ӯ хирманашро тоза карда, гандуми худро ба анбор ҷамъ хоҳад кард, вале каҳро дар оташи хомӯшнашаванда месӯзонад».
MAT.3.13	Дар ин вақт Исо аз вилояти Ҷалил назди дарёи Ӯрдун омад, то ки аз Яҳё таъмид бигирад. 
MAT.3.14	Лекин Яҳё Ӯро аз ин кор боздоштанӣ шуда гуфт: «Исо, ин ман бояд аз Ту таъмид бигирам, Ту бошӣ, назди ман омадӣ!» 
MAT.3.15	Исо ба вай ҷавоб дод: «Бигузор ҳоло ин корро кунем, чунки аз рӯи хости Худо ин кори дуруст аст». Он гоҳ Яҳё розӣ шуд.
MAT.3.16	Ҳамин ки Исо таъмид ёфта, аз об баромад, дарҳол осмон кушода шуд ва Ӯ Рӯҳи Худоро дид, ки мисли кабӯтар ба поён фаромада дар болои Ӯ қарор гирифт. 
MAT.3.17	Сипас аз осмон нидое омад: «Ин Писари азизи Ман аст ва Ман аз Ӯ хеле хушнудам».
MAT.4.1	Баъд аз ин воқеа Рӯҳи Муқаддас Исоро ба биёбон бурд, то ки иблис Ӯро биозмояд.
MAT.4.2	Давоми чил шабу чил рӯз Исо рӯза дошт ва гурусна монд. 
MAT.4.3	Он гоҳ иблиси васвасакор назди Ӯ омада гуфт: «Ту Писари Худо ҳастӣ-ку, пас ба ин сангҳо фармон деҳ, ки нон шаванд». 
MAT.4.4	Лекин Исо ҷавоб гардонда гуфт: «Не, зеро дар навиштаҷот гуфта шудааст, ки инсон на фақат бо хӯрдани нон зинда аст, балки бо ҳар сухане, ки Худо мегӯяд».
MAT.4.5	Сипас, иблис Исоро ба шаҳри муқаддас Ерусалим бурда, ба нуқтаи баландтарини Хонаи Худо гузошт 
MAT.4.6	ва ба Ӯ гуфт: «Ту Писари Худо ҳастӣ-ку, пас, худро аз ин ҷо поён парто. Охир дар навиштаҷот гуфта шудааст, ки
MAT.4.6	„Худо ба фариштагони худ дар бораи Ту фармон хоҳад дод
MAT.4.6	ва онҳо Туро бар болои дастонашон хоҳанд бардошт,
MAT.4.6	то ки поят ба санге назанад“».
MAT.4.7	«Не! — ҷавоб дод Исо, — чунки дар навиштаҷот боз гуфта шудааст, ки мо набояд Худованд Худои худро бисанҷем».
MAT.4.8	Баъд аз ин иблис Исоро ба болои кӯҳи хеле баланд бурд ва ҳамаи мамлакатҳои ҷаҳонро бо тамоми шукӯҳашон ба Ӯ нишон дода 
MAT.4.9	гуфт: «Агар ба ман саҷда карда, маро парастиш намойӣ, ҳамаи инро ба Ту медиҳам».
MAT.4.10	Исо ба ӯ гуфт: «Дур шав аз Ман, шайтон! Чунки дар навиштаҷот гуфта шудааст, ки мо бояд Худованд Худои худро бипарастем ва фақат ба Ӯ хизмат кунем».
MAT.4.11	Он гоҳ иблис Исоро монда рафту фариштагон омада, ба Исо хизмат карданд.
MAT.4.12	Дертар Яҳёро дастгир мекунанду ин хабар ба гӯши Исо мерасад ва Ӯ ба шаҳри Носираи вилояти Ҷалил меравад. 
MAT.4.13	Баъд барои истиқомат кардан, Исо аз Носира ба шаҳри Кафарнаҳум, ки дар назди кӯли Ҷалил ва дар ноҳияҳои Забулуну Нафтолӣ ҷойгир шудааст, меравад. 
MAT.4.14	Ҳамин тавр суханони Ишаъё пайғамбар ба амал омаданд, ки гуфта буд:
MAT.4.15	«Эй ноҳияи Забулун ва Нафтолии
MAT.4.15	дар сӯйи кӯл, дар тарафи дигари дарёи Ӯрдун ҷойгирбуда,
MAT.4.15	вилояти Ҷалили ғайрияҳудиён ҳастӣ!
MAT.4.16	Мардуме, ки дар торикии гуноҳ зиндагӣ мекарданд,
MAT.4.16	равшании дурахшонро диданд
MAT.4.16	ва бар онҳое, ки дар ин ноҳия таҳти сояи марг мезистанд,
MAT.4.16	равшанӣ дурахшид».
MAT.4.17	Аз ҳамин вақт Исо ба эълон кардани чунин пайғоми худ оғоз намуд: «Тавба кунед ва аз гуноҳҳоятон даст кашед, чунки подшоҳии Худо наздик аст!»
MAT.4.18	Ҳангоме ки Исо дар соҳили кӯли Ҷалил роҳ мерафт, ба кӯл тӯр андохта истодани ду бародар: Шимъӯн, ки ӯро боз Петрус меномиданд ва бародараш Андриёсро дид, чунки онҳо моҳигир буданд. 
MAT.4.19	Исо ба онҳо гуфт: «Омада Маро пайравӣ кунед, то ба ҷойи моҳӣ ҷамъ кардани мардумро ба шумо омӯзам». 
MAT.4.20	Дарҳол онҳо тӯрҳои худро монда, Ӯро пайравӣ карданд.
MAT.4.21	Исо роҳи худро давом медод, ки ду бародари дигар, Ёқуб ва Юҳанноро дид. Онҳо бо падарашон Забдой дар қаиқ буданд ва тӯрҳои худро таъмир мекарданд. Исо онҳоро низ даъват кард 
MAT.4.22	ва дарҳол онҳо қаиқ ва падарашонро монда, Ӯро пайравӣ карданд.
MAT.4.23	Исо ба тамоми вилояти Ҷалил рафта, дар ибодатхонаҳо мардумро таълим медод, хабари хушро дар бораи подшоҳии Худо эълон мекард ва ба ҳар дарду бемории одамон шифо мебахшид. 
MAT.4.24	Аз ин сабаб овозаи Ӯ дар тамоми сарзамини Сурия низ паҳн мешуд ва мардум ба наздаш ҳамаи дардмандонро, ки ҳар гуна беморӣ доштанд, меоварданд. Дар байни онҳо девонагон, беморони эпилепсия ва шалҳо низ буданд ва Исо онҳоро шифо бахшид. 
MAT.4.25	Бинобар ин мардуми бениҳоят бисёре аз Ҷалилу Даҳ Шаҳр, аз Ерусалиму Яҳудия ва аз сарзамини он тарафи дарёи Ӯрдун омада, аз пайи Исо мерафтанд.
MAT.5.1	Исо ин тӯдаи одамонро дида, ба болои теппае баромад ва дар ҳамон ҷо нишаст. Ҳангоме ки шогирдонаш дар гирди Ӯ ҷамъ омаданд, 
MAT.5.2	Ӯ ба таълим додан оғоз кард:
MAT.5.3	«Хушбахтанд касоне, ки мӯҳтоҷи Худо буданашонро медонанд, чунки Худо дар ҳаёташон подшоҳӣ мекунад!
MAT.5.4	Хушбахтанд касоне, ки ғаму андӯҳ доранд, зеро Худо онҳоро тасаллӣ медиҳад!
MAT.5.5	Хушбахтанд касоне, ки хоксору дастнигари Худо ҳастанд, зеро онҳо ба рӯи замин ҳукмрон мешаванд!
MAT.5.6	Хушбахтанд касоне, ки аз таҳти дил иҷро шудани хости Худоро мехоҳанд, зеро Худо хости онҳоро пурра иҷро мекунад!
MAT.5.7	Хушбахтанд касоне, ки нисбати дигарон раҳму шафқат доранд, зеро Худо ба онҳо низ раҳму шафқат хоҳад кард!
MAT.5.8	Хушбахтанд касоне, ки дилашон пурра ба Худо дода шудааст, зеро онҳо дар ҳузури Худо хоҳанд шуд!
MAT.5.9	Хушбахтанд касоне, ки одамонро оштӣ мекунонанд, зеро Худо онҳоро фарзандони худ хоҳад хонд!
MAT.5.10	Хушбахтанд касоне, ки ҳангоми иҷро кардани хости Худо азоб дода мешаванд, зеро Худо дар ҳаёташон подшоҳӣ мекунад!
MAT.5.11	Хушбахтед шумо, вақте ки мардум аз барои Ман шуморо дашном ва азоб медиҳанд ва дар ҳаққатон бо тӯҳмат ҳар гуна сухани бад мегӯянд. 
MAT.5.12	Он гоҳ шоду хуррам бошед, зеро Худо дар осмон бароятон мукофоти калон дорад. Одамон пайғамбаронро низ, ки пеш аз шумо буданд, ҳамин тавр азоб медоданд.
MAT.5.13	Шумо ҳамчун намак барои одамони ҷаҳон ҳастед. Вале агар намак сифаташро гум кунад, магар онро боз шӯр карда мешавад? Не, аз вай дигар фоидае нест. Онро фақат мепартоянд ва он зери по мешавад.
MAT.5.14	Шумо ҳамчун нур барои одамони ҷаҳон намоён ҳастед. Шаҳре, ки дар болои кӯҳ бино шудааст, нонамоён буда наметавонад. 
MAT.5.15	Инчунин ҳеҷ кас чароғро даргиронда, ба таги тағора намегузорад, баръакс, онро ба чароғпоя мемонад, то ба ҳар касе, ки дар хона аст, равшанӣ диҳад. 
MAT.5.16	Пас, бигзор нури шумо ҳам ба одамон равшанӣ диҳад, то ки онҳо корҳои неки шуморо дида, ба Падаратон, ки дар осмон аст, раҳмат гӯянд.
MAT.5.17	Фикр накунед, ки Ман барои вайрон кардани шариати Мӯсо ва таълимоти пайғамбарон омадаам. Ман на барои вайрон кардан, балки барои ба амал овардани онҳо омадаам. 
MAT.5.18	Ба ростӣ ба шумо мегӯям, ҳанӯз ки замину осмон ҳаст, то мақсади ин шариат пурра амалӣ нагардад, ягон рах ё нуқтае аз ҳарфи он нест намешавад.
MAT.5.19	Инак, ҳар касе, ки хурдтарин фармоиши Худоро вайрон кунаду ба дигарон низ ҳаминро таълим диҳад, дар подшоҳии Худо хурдтарин шумурда хоҳад шуд. Ва баръакс, ҳар касе, ки ин фармоишро иҷро кунад ва ба дигарон айнан ҳамин чизро ёд диҳад, дар подшоҳии Худо бузург шумурда хоҳад шуд. 
MAT.5.20	Зеро ба шумо мегӯям, ки агар ҳатто аз шариатдонону фарисиён дида хости Худоро пурратар иҷро накунед, ҳаргиз ба подшоҳии Худо дохил намешавед.
MAT.5.21	Шумо шунидаед, ки ба гузаштагон гуфта шуда буд, ки одамкуш нашаванд, инчунин „ҳар касе, ки одам мекушад, ба ҷавобгарӣ кашида мешавад“. 
MAT.5.22	Аммо Ман ҳоло мегӯям, ки агар касе ба бародаре қаҳру ғазаб кунад, ба ҷавобгарӣ кашида мешавад ва агар ба бародаре „бефаҳм“ гӯяд, дар назди суди болотар ҷавоб медиҳад ва агар „аҳмақ“ гӯяд, сазовори оташи дӯзах мегардад.
MAT.5.23	Пас вақте ки шумо дар назди қурбонгоҳ ба Худо ҳадя оварданӣ мешаведу ба хотир меоред, ки бародаратон аз шумо норозигӣ дорад, бояд 
MAT.5.24	ҳадяатонро дар як тарафи қурбонгоҳ гузошта, дарҳол назди ҳамон бародаратон равед ва бо ӯ оштӣ шавед. Баъд аз ин омада ҳадяатонро тақдим намоед.
MAT.5.25	Агар касе даъво карда, шуморо ба суд кашад, пеш аз суд зуд бо вай масъалаатонро ҳал намоед. Вагарна кор ба судшавӣ рафта расад, даъвогаратон метавонад шуморо ба дасти қозӣ супорад, қозӣ бошад ба дасти сарбоз ва шумо ҳабс шуданатон мумкин. 
MAT.5.26	Ба ростӣ мегӯям, то охирин тангаи майдатаринро надиҳед, ҳаргиз аз ҳабс намебароед.
MAT.5.27	Шумо чунин гуфтаҳоро шунидаед „Бо ҳеҷ кас алоқаи беникоҳ накун“. 
MAT.5.28	Аммо Ман ҳоло мегӯям, ҳар кас ки ба зан нигоҳ карда, дар хаёлаш бо ӯ ҳамбистар шудан хоҳад, аллакай дар дили худ чунин гуноҳро мекунад. 
MAT.5.29	Пас, агар чашми ростатон шуморо ба гуноҳ кардан водор созад, онро канда партоед! Бароятон беҳтар аст, ки аз ягон узви бадан маҳрум шавед, назар ба он ки тамоми баданатон ба дӯзах партофта шавад. 
MAT.5.30	Инчунин агар дасти ростатон шуморо ба гуноҳ кардан водор созад, онро бурида партоед! Бароятон беҳтар аст, ки аз ягон узви баданатон маҳрум шавед, назар ба он ки тамоми баданатон ба дӯзах биафтад.
MAT.5.31	Боз чунин гуфтаҳоро шунидаед, ки „Ҳар марде, ки аз занаш ҷудо мешавад, бояд ба ӯ талоқнома навишта диҳад“. 
MAT.5.32	Лекин Ман ҳоло ба шумо мегӯям, агар мард аз зани худ бо ягон сабаб, ба ғайр аз хиёнати вай, ҷудо шаваду занаш ба дигар кас ба шавҳар барояд, ин мард дар алоқаи беникоҳи занаш айбдор мешавад. Инчунин марде, ки бо зани ҷудошуда хонадор мешавад, гуноҳи алоқаи беникоҳро мекунад.
MAT.5.33	Шумо боз шунидаед, ки ба гузаштагон гуфта шуда буд, ки „қасами бардурӯғ нахӯранд, аммо ҳар қавлро, ки ба Худованд додаанд, иҷро намоянд“. 
MAT.5.34	Лекин Ман ҳоло ба шумо мегӯям, ки тамоман қасам нахӯред, на бо осмон, чунки тахти Худо дар он ҷост, 
MAT.5.35	на бо замин, чунки пойҳои Ӯ дар он ҷо қарор доранд, на бо шаҳри Ерусалим, чунки ин шаҳри Худо-Шоҳи бузург аст. 
MAT.5.36	Бо сари худ ҳам қасам нахӯред, чунки як тори мӯятонро сафед ё сиёҳ ҳам карда наметавонед. 
MAT.5.37	Бигзор „бале“ гуфтани шумо дар ҳақиқат „бале“ бошад ва „не“ гуфтани шумо „не“ бошад, вале он чи зиёдатӣ мегӯед аз Шахси Бад бармеояд.
MAT.5.38	Шумо чунин гуфтаҳоро шунидаед: „Чашм бар ивази чашм медиҳеду дандон бар ивази дандон“. 
MAT.5.39	Лекин Ман ҳоло ба шумо мегӯям, ки ба каси бад муқобилат накунед. Баръакс, агар касе ба тарафи рости рӯятон занад, тарафи чапи рӯятонро ҳам ба ӯ гардонед. 
MAT.5.40	Агар касе ба шумо даъво карда, куртаатонро гирифтанӣ бошад, ҷомаатонро ҳам ба ӯ бидиҳед. 
MAT.5.41	Агар касе шуморо маҷбур кунад, ки як километер роҳ равед, ду километер бо ӯ роҳ равед. 
MAT.5.42	Вақте ки касе аз шумо чизе талаб мекунад, онро ба ӯ бидиҳед ва аз шумо қарз гирифтанӣ шаванд, не нагӯед.
MAT.5.43	Шумо чунин гуфтаҳоро шунидаед: „Ҳар шахсеро, ки наздики шумо аст, дӯст бидореду душманатонро бад бинед“. 
MAT.5.44	Лекин Ман ҳоло ба шумо мегӯям, ки душманонатонро дӯст бидоред, лаънаткунандагони худро баракат диҳед, ба касоне, ки шуморо бад мебинанд, некӣ кунед ва барои онҳое, ки шуморо азоб медиҳанд, дуо хонед, 
MAT.5.45	то нишон диҳед, ки фарзандони Падари осмониатон ҳастед. Чунки Ӯ ба офтоб амр медиҳад, ки ҳам ба бадкорон ва ҳам ба накӯкорон равшанӣ кунад, инчунин боронро ҳам ба бадкорон ва ҳам ба накӯкорон мефиристад. 
MAT.5.46	Пас, агар шумо фақат касонеро дӯст доред, ки шуморо дӯст медоранд, чаро мукофот мегирифтаед? Магар андозгирони беинсоф низ ҳамин тавр рафтор намекунанд? 
MAT.5.47	Ва агар фақат ба бародарони худ салом диҳед, аз дигарон дида чӣ кори бузургтаре мекунед? Беимонон низ ҳамин тавр рафтор мекунанд. 
MAT.5.48	Бинобар ин шумо беайбу нуқсон бошед монанди Падари осмонии худ, ки беайбу нуқсон аст».
MAT.6.1	Исо суханонашро давом дода гуфт: «Зинҳор корҳои худофармударо намоишкорона дар пеши назари халқ накунед. Вагарна аз Падари осмониатон мукофот намегиред. 
MAT.6.2	Яъне, вақте ки садақа медиҳед, ба монанди одамони дурӯя ба ҳама овоза накунед. Онҳо дар ибодатхонаҳо ва дар сари кӯчаҳо садақа доданашонро эълон менамоянд, то ки мардум онҳоро таъриф кунанд. Ба ростӣ ба шумо мегӯям, онҳо аллакай мукофоти худро гирифтаанд. 
MAT.6.3	Аммо, ҳангоме ки шумо садақа медиҳед, бигзор дасти ростатон аз кори дасти чапатон огоҳ нашавад, 
MAT.6.4	то ки садақаи шумо пинҳон монад. Он гоҳ Падари шумо, ки чизҳои пинҳониро мебинад, ба шумо мукофот медиҳад.
MAT.6.5	Вақте ки дуо мекунед ба одамони дурӯя монанд нашавед! Онҳо дар ибодатхонаю чорраҳаҳо истода дуо хонданро дӯст медоранд, то ки ҳама онҳоро бинанд. Ба ростӣ ба шумо мегӯям, онҳо аллакай мукофоти худро гирифтаанд. 
MAT.6.6	Аммо, ҳангоме ки шумо дуо мехонед, ба хонаатон даромада, дарро пӯшед ва ба Падаратон, ки нонамоён аст, дуо кунед. Он гоҳ Падари шумо, ки чизҳои пинҳониро мебинад, ба шумо мукофот медиҳад.
MAT.6.7	Дар вақти дуохонӣ низ мисли ғайрияҳудиён рафтор накунед. Онҳо дар дуо бисёр гапҳои беҳуда мегӯянд, чун фикр мекунанд, ки агар дуру дароз гап зананд, дуояшон шунида мешавад. 
MAT.6.8	Ба монанди онҳо дуо накунед, зеро Падаратон ҳанӯз пеш аз пурсиданатон медонад, ки ба шумо чӣ лозим аст. 
MAT.6.9	Пас шумо ин тавр бояд дуо кунед:
MAT.6.9	Эй Падари мо, ки дар осмон ҳастӣ,
MAT.6.9	Шаъну шараф бод ба номи муқаддаси Ту.
MAT.6.10	Бигзор подшоҳии Ту барқарор гардад
MAT.6.10	ва хости Ту, ки дар осмон иҷро мешавад, дар замин низ иҷро шавад.
MAT.6.11	Ба мо ризқу рӯзии имрӯзаамонро деҳ
MAT.6.12	ва корҳои нодурусти моро бубахш,
MAT.6.12	чи тавре ки мо низ онҳоеро мебахшем, ки бо мо нодуруст рафтор мекунанд.
MAT.6.13	Моро ба озмоиш дучор накун,
MAT.6.13	балки аз дасти Шахси Бад халос намо.
MAT.6.14	Инак, агар шумо одамонеро, ки дар ҳаққи шумо рафтори нодуруст мекунанд, бубахшед, Падари осмониатон ҳам корҳои нодурусти шуморо хоҳад бахшид. 
MAT.6.15	Вале агар шумо дигаронро набахшед, Падари шумо ҳам корҳои нодурустатонро нахоҳад бахшид.
MAT.6.16	Боз вақте ки рӯза мегиред, ба одамони дурӯя монанд шуда, чеҳраи рӯятонро ғамзада вонамуд накунед, чунки дурӯяҳо намуди зоҳириашонро беэътибор мемонанд, то дигарон бинанд, ки онҳо рӯза гирифтаанд. Ба ростӣ ба шумо мегӯям, ки онҳо аллакай мукофоти худро гирифтаанд. 
MAT.6.17	Лекин, вақте ки шумо рӯза мегиред, дасту рӯятонро шуста, мӯйҳоятонро шона кунед, 
MAT.6.18	то ба ғайр аз Падаратон, ки нонамоён аст, дигар ҳеҷ кас рӯза гирифтани шуморо нафаҳмад. Он гоҳ Падари шумо, ки чизҳои пинҳониро мебинад, ба шумо мукофот хоҳад дод.
MAT.6.19	Дар замин барои худ бойигарӣ ҷамъ накунед, ки дар ин ҷо куяву занг мезанад ва ғоратгарон зада даромада, онро медузданд. 
MAT.6.20	Баръакс, мукофоти Худоро ба даст оред, ки бароятон дар осмон нигоҳ дошта мешавад. Ана чунин бойигариро на куяву занг мезанаду на ғоратгарон зада даромада, медузданд. 
MAT.6.21	Зеро ба он ҷое, ки бойигарӣ доред, дилатон кашол аст.
MAT.6.22	Чашм барои бадан ҳамчун чароғ аст. Пас агар чашматон солим бошад, тамоми баданатонро равшанӣ пур мекунад, 
MAT.6.23	аммо агар чашматон солим набошад, тамоми баданатонро торикӣ пур мекунад. Дар ин сурат, агар равшанӣ дар даруни шумо дар асл торикӣ бошад, эҳ, пас он чи хел торикии зулмот аст!
MAT.6.24	Ҳеҷ кас якбора ба ду хоҷа хизмат карда наметавонад, чунки ё якеашро дӯст медораду дигарашро бад мебинад, ё ба яке вафодор мемонаду дигарашро писанд намекунад. Шумо низ наметавонед ҳам бандаи Худо бошеду ҳам бандаи пул.
MAT.6.25	Бинобар ин ба шумо мегӯям, на ташвиши зиндагиатонро кунед, ки чӣ мехӯреду чӣ менӯшед ва на ғами баданро хӯред, ки чӣ мепӯшед. Магар зиндагӣ фақат аз хӯроку бадан аз пӯшок иборат аст? 
MAT.6.26	Ба паррандаҳо нигоҳ кунед: онҳо на кишту кор мекунанду на ҳосил ҷамъ мекунанд ва на ба анборҳо ҳосилро захира мекунанд, ҳол он ки Падари осмониатон онҳоро мехӯронад. Магар шумо аз паррандаҳо арзиши баландтар надоред? 
MAT.6.27	Кадоме аз шумо бо ғам хӯрдан як лаҳзаи умратонро дарозтар карда метавонед? 
MAT.6.28	Барои сарулибос ҳам чӣ ғам мехӯред? Ба нашъунамои савсанҳои саҳро нигоҳ кунед: онҳо на меҳнат мекунанду на мересанд, 
MAT.6.29	лекин ба шумо мегӯям, ки ҳатто шоҳ Сулаймон бо тамоми ҳашамату бойигариаш мисли яке аз онҳо либоси зебое напӯшидааст. 
MAT.6.30	Пас, агар Худо алаферо, ки имрӯз дар саҳро ҳасту пагоҳ ба танӯр партофта мешавад, ҳамин тавр пӯшонад, наход шуморо, эй сустимонҳо, аз онҳо чанд маротиба зиёдтар напӯшонад?
MAT.6.31	Барои ҳамин ғам хӯрдану ташвиш кашиданро бас кунед ва нагӯед, ки „Мо чӣ мехӯрда бошем?“ ё „чӣ менӯшида бошем?“ ё „чӣ мепӯшида бошем?“ 
MAT.6.32	Чунки халқҳои дигар аз пайи ҳамаи ин чизҳо мебошанд. Падари осмониатон бошад, медонад, ки шумо ба ҳамаи он эҳтиёҷ доред. 
MAT.6.33	Шумо дар навбати аввал ҷӯяндаи подшоҳии Худо ва иҷрошавии хости Ӯ бошед ва Ӯ ҳамаи ин чизҳоро низ ба шумо медиҳад. 
MAT.6.34	Аз ин рӯ, ғами рӯзи ояндаро нахӯред, фардо ташвишҳои худро дорад. Ба ҳар рӯз ташвиши худи ҳамон рӯз басанда аст».
MAT.7.1	Исо давом дода гуфт: «Дигаронро айбдор ҳисоб накунед, то ки шумо айбдор ҳисоб нашавед. 
MAT.7.2	Зеро чи хеле ки дигаронро айбдор ҳисоб кунед, ҳамон тавр шумо айбдор ҳисоб карда мешавед ва бо кадом санги тарозу баркашед, бо ҳамон санг ба шумо баркашида мешавад. 
MAT.7.3	Чаро шумо хасро дар чашми бародаратон мебинеду чӯберо, ки дар чашми худатон ҳаст, ҳис намекунед? 
MAT.7.4	Чӣ хел ҷуръат карда ба бародаратон гуфта метавонед, ки „Иҷозат деҳ хасро аз чашмат берун кунам“, ҳол он ки дар чашми худатон чӯб доред? 
MAT.7.5	Эй дурӯяҳо! Аввал чӯбро аз чашми худатон дур кунед, он гоҳ дурусттар дида метавонед, ки чӣ хел хасро аз чашми бародаратон бароред.
MAT.7.6	Чизеро ки муқаддас аст ба сагон надиҳед, вагарна онҳо рӯ гардонда ба шумо ҳамла меоваранд. Ва гавҳари худро пеши пойҳои хукон напартоед, вагарна онро поймол мекунанд.
MAT.7.7	Талаб кунед ва ба шумо дода мешавад, биҷӯед ва пайдо мекунед, дарро бикӯбед ва он ба рӯятон кушода мешавад. 
MAT.7.8	Чун ҳар кӣ талаб мекунад, ба даст меорад, ҳар кӣ меҷӯяд, пайдо мекунад ва ҳар кас ки дарро мекӯбад, он ба рӯяш кушода мешавад. 
MAT.7.9	Ана, аз байни шумо кадом падар агар писараш нон талаб кунад, ба вай санг медиҳад? 
MAT.7.10	Ё агар моҳӣ талаб кунад, ба вай мори заҳрдор медиҳад? 
MAT.7.11	Пас, агар шумо бо тамоми дилсиёҳиатон ба фарзандони худ чӣ тавр чизҳои хуб доданро медониста бошед, наход Падари шумо, ки дар осмон аст, ба каси талабкарда чанд маротиба зиёдтар чизҳои хуб надиҳад?!
MAT.7.12	Чӣ гуна рафторро аз дигарон нисбати худ дидан хоҳед, ҳамон тавр аввал худи шумо нисбати онҳо рафтор кунед. Зеро мағзи шариати Мӯсо ва гуфтаҳои пайғамбарон дар ҳамин аст.
MAT.7.13	Аз дарвозаи танг гузаред, чунки дарвозаи васеъ ва роҳи осонгузар шуморо ба ҳалокат меоварад ва бисёр касон аз он мегузаранд. 
MAT.7.14	Лекин ба ҳаёти абадӣ шуморо дарвозаи басо тангу роҳи мушкилгузар меоварад ва кам касон онро меёбанд.
MAT.7.15	Аз пайғамбарони бардурӯғ эҳтиёт шавед, онҳо ба назди шумо бо намуди гӯсфандони беозор меоянд, аммо дар ботин онҳо гургони дарранда ҳастанд. 
MAT.7.16	Шумо онҳоро аз амалиёташон мешиносед. Охир аз буттаи хор ангур ё анҷир намечинанд-ку. 
MAT.7.17+MAT.7.18	 Ҳар дарахти солим меваи хуб медиҳад ва меваи бад дода наметавонад, вале дарахти касал меваи бад медиҳад ва меваи хуб дода наметавонад. 
MAT.7.19	Ҳамаи дарахтоне, ки меваи хуб намеоваранд, бурида ба оташ партофта мешаванд.
MAT.7.20	Хуллас, пайғамбарони бардурӯғро низ шумо аз маҳсули амалашон мешиносед.
MAT.7.21	На ҳама касоне, ки Маро доимо Худованди худ меноманд, ба подшоҳии Худо дохил мешаванд, балки фақат онҳое, ки хости Падари дар осмон будаамро иҷро мекунанд. 
MAT.7.22	Ҳангоме ки рӯзи ҷавобдиҳӣ фаро мерасад, мардуми зиёд ба Ман мегӯянд: „Эй Худованд! Магар мо аз номи Ту пайғоми Худоро ба одамон эълон намекардем? Магар аз номи Ту девҳоро намерондем ва магар аз номи Ту бисёр мӯъҷизаҳоро нишон намедодем?“ 
MAT.7.23	Он гоҳ Ман ба рӯяшон мегӯям: „Эй бадкорон! Ман шуморо ҳеҷ гоҳ намешинохтам. Дур шавед аз наздам“.
MAT.7.24	Инак, ҳар касе, ки ҳамаи ин гуфтаҳои Маро мешунаваду онҳоро иҷро мекунад, монанди бинокори дурандешест, ки хонаашро дар болои санг сохта буд. 
MAT.7.25	Баъд борон бориду обхезӣ шуд ва шамоли сахт хеста, бо шиддат бар он хона вазид, лекин хона фурӯ нарафт, чунки дар болои санг сохта шуда буд. 
MAT.7.26	Вале ҳар касе, ки ҳамаи гуфтаҳои Маро мешунаваду онҳоро иҷро намекунад, монанди бинокори беақлест, ки хонаашро дар болои хок сохта буд. 
MAT.7.27	Баъд борон бориду обхезӣ шуд ва шамоли сахт хеста, бо шиддат бар он хона вазид ва хона фурӯ рафта, ба замин яксон шуд».
MAT.7.28	Исо суханони худро ба охир расонда буд, ки тамоми халқ қоил монданд, 
MAT.7.29	зеро Ӯ на ба монанди шариатдонон, балки чун шахси боқудрат онҳоро таълим медод.
MAT.8.1	Вақте ки Исо аз болои теппа поён фаромад, одамон тӯда-тӯда ҳамроҳи Ӯ рафтанд. 
MAT.8.2	Дар ин мобайн як марди махаве назди Исо омаду ба Ӯ таъзим карда гуфт: «Хоҷа, агар хоҳӣ, метавонӣ маро пок созӣ». 
MAT.8.3	Он гоҳ Исо дасташро ба ӯ расонда гуфт: «Албатта, мехоҳам, пок шав!» ва он мард дарҳол аз касалии махав пок гашт. 
MAT.8.4	Исо ба ӯ боз гуфт: «Дар ин бора зинҳор ба ҳеҷ кас нагӯй, балки рост назди рӯҳонӣ рафта, худро нишон деҳ. Баъд, чӣ тавре ки Мӯсо фармудааст, қурбонӣ бикун, то ба мардум шаҳодате гардад».
MAT.8.5	Сипас Исо ба деҳаи Кафарнаҳум ворид шуд, ки ба наздаш як сардори лашкаре омад ва ба зорию илтиҷо даромада 
MAT.8.6	гуфт: «Хоҷаам, хизматгорам аз ҳаракат монда, дар хона рӯи ҷойгаҳ хобидааст. Ӯ дар оташи дард сӯхта истодааст». 
MAT.8.7	«Ман рафта ӯро сиҳат мекунам», — гуфт Исо. 
MAT.8.8	Аммо сардори лашкар ҷавоб дод: «Хоҷа! Ман лоиқи он нестам, ки аз остонаи дарам гузаред. Шумо фақат як амр диҳед ва хизматгорам шифо хоҳад ёфт. 
MAT.8.9	Охир ман як фармонбардор ҳастам ва зери итоати худ низ сарбозонро дорам. Вақте ки ба яке „бирав“ мегӯям, меравад, ба дигаре „биё“ мегӯям, меояд ва агар ба ғуломам „фалон корро бикун“ гӯям, ӯ албатта он корро иҷро мекунад».
MAT.8.10	Аз шунидани ин суханон Исо ҳайрон шуд ва ба мардуми аз пасаш омадаистода гуфт: «Ба ростӣ ба шумо мегӯям, ки ҳатто дар байни исроилиён касеро надидам, ки чунин имони сахт дошта бошад. 
MAT.8.11	Ба шумо мегӯям, бисёр касон аз ҳар гӯшаву канори дунё омада, дар подшоҳии Худо бо Иброҳиму Исҳоқу Ёқуб дар сари як дастархон хоҳанд нишаст. 
MAT.8.12	Аммо онҳое, ки бояд дар подшоҳии Худо мешуданд, ба торикии берун партофта мешаванд, ки дар он ҷо одамон аз дард дандон ба дандон зада гиря мекунанд».
MAT.8.13	Баъд ба сардори лашкар гуфт: «Бирав! Чи тавре ки имон доштӣ, ҳамон тавр мешавад». Ҳамон замон хизматгор шифо ёфт.
MAT.8.14	Вақте ки Исо ба хонаи Петрус даромад, хушдомани Петрусро бо таби баланд, рӯи ҷойгаҳ хобида дид. 
MAT.8.15	Исо ба дасти вай даст расонд, ки табаш паст шуд ва зан аз ҷояш хеста, бо меҳмондорӣ кардани Ӯ машғул шуд.
MAT.8.16	Он бегоҳ одамон бисёр девонагонро назди Исо оварданд ва Исо амр дода, рӯҳҳои нопокро аз онҳо берун ронд ва ҳамаи беморонро низ шифо бахшид. 
MAT.8.17	Ишаъё пайғамбар пештар гуфта буд: «Ӯ ҳамаи касалиҳоямонро аз мо гирифт ва ҳамаи бемориҳоямонро ба дӯши худ бардошт». Барои ба амал омадани ин суханон ҳамаи ин ҳодисаҳо рӯй доданд.
MAT.8.18	Боре Исо дар гирдаш ҷамъ шудани одамони зиёдро дида, ба шогирдонаш гуфт, ки ба дигар тарафи кӯл мераванд. 
MAT.8.19	Дар ҳамин вақт як шариатдон наздаш омада гуфт: «Устод, ман дар ҳама ҷо Шуморо пайравӣ мекунам». 
MAT.8.20	Исо ба ӯ ҷавоб дод: «Рӯбоҳон хона ва мурғони ҳаво лона доранд, аммо Ман, Фарзанди Инсон ҷое надорам, ки сарамро монда дам гирам». 
MAT.8.21	Дигаре аз ҷумлаи пайравон гуфт: «Хоҷаам! Иҷозат диҳед аввал рафта, мурдаи падарамро ба хок супорам». 
MAT.8.22	Лекин Исо ба вай ҷавоб гардонда гуфт: «Аз паси Ман биё ва бимон, ки мурдагон мурдаҳои худро ба хок супоранд».
MAT.8.23	Он гоҳ шогирдон Исоро пайравӣ карда, якҷоя бо Ӯ ба қаиқ савор шуданд. 
MAT.8.24	Дар қаиқ Исо хоб мерафт, ки ногаҳон дар кӯл тӯфони сахте бархост ва аз шиддати мавҷҳо қаиқ қариб ғарқ мешуд. 
MAT.8.25	Шогирдон омада, Исоро бедор карданд ва гуфтанд: «Хоҷа! Наҷот деҳ! Ҳалок мешавем!»
MAT.8.26	Исо ҷавоб дод: «Чӣ ин қадар метарсед? Ҳой, сустимонон!» Баъд бархеста шамолу мавҷҳоро таъна зад, дарҳол дар ҳама ҷо оромии том ҳукмфармо шуд. 
MAT.8.27	Онҳо бошанд, ҳайрон монда мегуфтанд: «Ин чӣ хел одам аст, ки ҳатто шамолу мавҷҳо ба Ӯ итоат мекунанд?»
MAT.8.28	Ҳангоме ки Исо ба тарафи дигари кӯл, ба вилояти Ҷадариён расид, ду девонае аз қабристон берун баромада бо Исо рӯ ба рӯ шуданд. Онҳо чунон бадхашм буданд, ки касе ҷуръати аз он роҳ гузаштанро надошт. 
MAT.8.29	Онҳо Исоро дида дод заданд: «Эй Писари Худо, Ту ба мо чӣ кор дорӣ? Ту омадӣ, ки моро пеш аз мӯҳлат азоб диҳӣ?»
MAT.8.30	Дар масофае аз онҳо галаи калони хукон мечарид. 
MAT.8.31	Пас девҳо Исоро тавалло карда гуфтанд: «Агар моро берун карданӣ бошӣ, ба даруни он галаи хукон бифирист». 
MAT.8.32	Исо ба онҳо «Дароед» гуфт ва онҳо аз он одамон берун баромада, ба галаи хукон даромаданд. Фавран тамоми гала давон-давон худро аз ҷарии назди соҳил ба кӯл партофта, дар об ғарқ шуд.
MAT.8.33	Хукбонон бошанд, аз он ҷо ба деҳа гурехта, ин воқеаро, аз он ҷумла ҳодисаи бо ду девона рӯй додаро ба ҳама нақл карданд. 
MAT.8.34	Инак, тамоми аҳли деҳа барои бо Исо вохӯрдан аз деҳа берун омаданд. Вақте Ӯро диданд, зориву тавалло карданд, ки аз сарзаминашон биравад.
MAT.9.1	Исо ба қаиқ савор шуд ва аз кӯл гузашта ба шаҳри худ баргашта буд, ки 
MAT.9.2	чанд нафаре ба наздаш шалеро бо ҷойгаҳаш бардошта оварданд. Исо то чӣ андоза эътиқод доштани онҳоро дида, ба шал гуфт: «Додар, натарс! Гуноҳҳоят бахшида шудаанд».
MAT.9.3	Дар айни ҳол якчанд шариатдон аз дил гузаронданд: «Ин одам суханони кофирона мегӯяд». 
MAT.9.4	Исо фикри онҳоро фаҳмида гуфт: «Чаро дар дилҳои худ ба фикрҳои бад ҷой медиҳед? 
MAT.9.5	Кадомаш осонтар аст: гуфтани он, ки „гуноҳҳои ту бахшида шуданд“ ё гуфтани он, ки „бархез ва роҳ гард“? 
MAT.9.6	Пас, Ман ба шумо исбот мекунам, ки Фарзанди Инсон дар рӯи замин қудрати бахшидани гуноҳҳоро дорад, — сипас ба шал нигариста гуфт, — Бархез, ҷойгаҳатро бардошта ба хонаат рав!»
MAT.9.7	Он мард аз ҷояш хеста ба хонааш равона шуд. 
MAT.9.8	Мардум аз дидани ин ҳодиса ба тарсу ваҳм афтода Худоро, ки ба инсон чунин қудрат додааст, ситоиш карданд.
MAT.9.9	Вақте ки Исо аз он ҷо ба роҳ даромад, мардеро бо номи Матто дид, ки дар корхонаи андозҷамъкунӣ менишаст. Исо ба вай гуфт: «Биё, пайрави Ман шав». Матто бархесту аз паси Ӯ равона шуд.
MAT.9.10	Вақте ки Исо ва шогирдонаш ба сари дастархон нишастанд, бисёр андозгирон ва дигар одамоне, ки гунаҳкор ҳисоб мешуданд, низ ба он хона даромада ба онҳо ҳамроҳ шуданд. 
MAT.9.11	Баъзе аз фарисиён инро дида, ба шогирдони Исо гуфтанд: «Чаро устоди шумо бо андозгирону гунаҳкорон аз як дастархон хӯрок мехӯрад?»
MAT.9.12	Исо ин суханонро шунида, ҷавоб дод: «Ба табиб на одамони солим, балки беморон мӯҳтоҷанд. 
MAT.9.13	Рафта фаҳмед, ки чунин гуфтаҳои навиштаҷот чӣ маъно доранд: „Ман мехоҳам, ки одамон раҳму шафқат нишон диҳанд, на қурбониҳо оваранд“. Хуллас, Ман ҳам барои он омадаам, ки на накӯкорон, балки гунаҳкоронро даъват намоям».
MAT.9.14	Сипас, баъзе аз шогирдони Яҳёи Таъмиддиҳанда ба Исо наздик шуда гуфтанд: «Чаро мо ва фарисиён одатан рӯза мегирему шогирдони Шумо не?» 
MAT.9.15	Исо ба онҳо ҷавоб дод: «Оё дӯстони домод дар ҷашни арӯсӣ, модоме ки домод бо онҳост, ғамгин мешаванд? Албатта не. Вале вақте мерасад, ки домод аз байнашон гирифта мешавад ва он гоҳ онҳо низ рӯза мегиранд. 
MAT.9.16	Охир ҳеҷ кас ба либоси кӯҳна аз матои нав ямоқ намекунад, чунки ямоқ дарида, ҷойи он боз ҳам аёнтар мешавад. 
MAT.9.17	Инчунин шароби навтайёршударо ба машки чармини кӯҳна намерезанд, чунки ҳангоми ба ҷӯш омадани шароб машк медараду шароб мерезад ва машк низ аз кор мебарояд. Баръакс, шароби навтайёршударо ба машки нав мерезанд, он гоҳ на шароб барбод мераваду на машк».
MAT.9.18	Ҳанӯз Исо суханонашро давом медод, ки марде аз ҷумлаи сардорон ба наздаш омад ва ба Ӯ таъзим карда гуфт: «Ҳозиракак духтарам мурд, аммо агар биёеду ба вай даст гузоред, вай зинда мешавад». 
MAT.9.19	Исо аз ҷояш хеста, бо шогирдонаш ҳамроҳи ӯ рафт.
MAT.9.20+MAT.9.21	 Як зане, ки дувоздаҳ сол боз касалии хунравӣ дошт, аз дилаш гузаронда буд, ки ақаллан ба ҷомаи Исо даст расонад, шифо меёбад. Бо ҳамин ният ӯ аз қафо ба Исои роҳ рафтаистода наздик шуду ба домани ҷомааш даст расонд. 
MAT.9.22	Исо ба қафояш рӯй гардонду занро дида, гуфт: «Эй зан, натарс! Туро имонат шифо дод». Худи ҳамон замон зан шифо ёфт.
MAT.9.23	Баъд Исо ба хонаи он сардор даромада, найнавозони барои азо омада ва мардуми гирёнро дида, 
MAT.9.24	гуфт: «Ҳамаатон аз ин ҷо равед! Духтар намурдааст, фақат хобидааст». Онҳо бошанд, Исоро масхара карданд. 
MAT.9.25	Аммо баъд аз он ки мардум берун баромаданд, Исо ба хонае, ки духтарак он ҷо буд, даромада, дасти ӯро гирифт ва духтарак бархест. 
MAT.9.26	Ин хабар дар тамоми он сарзамин паҳн гашт.
MAT.9.27	Исо он ҷойро монда, ба роҳ даромада буд, ки ду марди нобино аз дунболи Ӯ равон шуда фарёд мезаданд: «Эй Насли Довуд! Ба мо раҳм кунед!»
MAT.9.28	Вақте ки Исо ба хона даромад, он ду нобино ҳам ба наздаш омаданд. Исо аз онҳо пурсид: «Боварӣ доред, ки Ман шуморо шифо дода метавонам?» «Бале, Хоҷа!» — ҷавоб доданд онҳо.
MAT.9.29	Он гоҳ Исо ба чашмонашон даст расонда гуфт: «Аз рӯи имонатон ҳамин тавр шавад», 
MAT.9.30	ва чашмони онҳо бино гаштанд. Исо онҳоро қатъӣ огоҳ кард, ки дар бораи ин ҳодиса зинҳор ба касе чизе нагӯянд. 
MAT.9.31	Онҳо аз он ҷо баромада рафтанду, баръакс, дар тамоми он сарзамин дар бораи Ӯ овоза паҳн карданд.
MAT.9.32	Ҳанӯз он ду мард дур нарафта, якчанд кас ба пеши Исо мардеро оварданд, ки аз сабаби дев доштанаш, гунг буд. 
MAT.9.33	Лекин, вақте ки Исо аз он мард девро берун кард, мард ба гап даромад ва мардум бо изҳори ҳайрат хитоб мекарданд: «Ҳаргиз чунин ҳодисаро дар Исроил надида будем!»
MAT.9.34	Аммо фарисиён мегуфтанд, ки Исо девҳоро бо қудрати худи сардори девҳо берун мекунад.
MAT.9.35	Исо бошад, ба ҳамаи шаҳру деҳот рафта, дар ибодатхонаҳо халқро таълим медод, хабари хушро дар бораи подшоҳии Худо эълон мекард ва ҳар дарду касалии одамонро шифо мебахшид. 
MAT.9.36	Вақте ки Исо ба мардум нигоҳ мекард, ба ҳоли онҳо раҳмаш меомад, чунки онҳо монанди гӯсфандони бе чӯпон, сарсону саргардон ва ночору нотавон буданд. 
MAT.9.37	Пас Исо ба шогирдонаш гуфт: «Ҳосили дарав фаровон аст, вале коргарон намерасанд. 
MAT.9.38	Аз ин рӯ, аз соҳиби ҳосил илтимос кунед, ки барои ғундоштани ҳосилаш коргаронро фиристад».
MAT.10.1	Исо ба наздаш дувоздаҳ шогирдашро даъват карда, ба онҳо қудрат дод, ки рӯҳҳои нопокро берун кунанд ва ҳар дарду касалии одамонро шифо диҳанд. 
MAT.10.2	Ана номҳои он дувоздаҳ вакилаш: аввалин Шимъӯн (ӯро боз Петрус меномиданд), бародари Шимъӯн Андриёс, баъд бародарон Ёқуб ва Юҳанно, ки писарони Забдой буданд, 
MAT.10.3	Филиппус ва Барталмо, Тумо ва Матто (он ки андоз ҷамъ мекард), Ёқуби писари Ҳалфӣ ва Таддо, 
MAT.10.4	Шимъӯни Ватандӯст ва Яҳудои Исқарют, ки баъдтар ба Исо хиёнат мекунад.
MAT.10.5	Исо ба ин дувоздаҳ нафар вазифа дода, ба иҷро намудани он фиристод. Ӯ ин тавр гуфт: «Ба назди халқҳои ғайрияҳудӣ наравед ва ба шаҳрҳои сомариён надароед, 
MAT.10.6	балки назди халқи Исроил, ки монанди гӯсфандони гумроҳшуда ҳастанд, рафта 
MAT.10.7	эълон кунед, ки подшоҳии Худо наздик аст. 
MAT.10.8	Беморонро шифо диҳед, мурдагонро зинда кунед, махавиёнро пок созед ва девҳоро берун кунед. Ин қудрат ба шумо бепул дода шудааст, пас шумо низ инро бепул кунед. 
MAT.10.9	Вақте ки ба сафар мебароед, бо худ дар камарбандатон на тангаҳои тиллову нуқра ва на тангаҳои мисин гиред, 
MAT.10.10	на борхалтаву на асо ва на либоси иловагиву на пойафзол гиред, зеро меҳнаткаш сазовори таъминот аст.
MAT.10.11	Ҳангоме ки ба ягон шаҳр ё қишлоқ медароед, одами шоистаро суроғ кунед ва то рӯзи аз он ҷо рафтанатон дар хонаи ӯ бимонед. 
MAT.10.12	Баробари ба он хона даромадан салом диҳед. 
MAT.10.13	Агар он хонадон шуморо нағз қабул кунад, барояшон баракат талаб кунед, дар акси ҳол, бигузор баракататон ба худатон баргардад. 
MAT.10.14	Вале агар ҳеҷ кас шуморо қабул накунад ё ба суханонатон гӯш надиҳад, он хонадон ё шаҳрро тарк карда истода, ҳамчун нишонаи огоҳӣ чангу хокашро аз поятон биафшонед. 
MAT.10.15	Ба ростӣ ба шумо мегӯям, дар рӯзи ҷазо аҳволи шаҳрвандони бадкирдори Садӯм ва Амӯро аз ҳоли он шаҳр сабуктар хоҳад буд.
MAT.10.16	Инак, Ман шуморо ба назди одамон, гӯё гӯсфандонро ба байни гургҳо мефиристам. Мисли мор ҳушёру мисли кабӯтар безиён бошед. 
MAT.10.17	Аз одамон эҳтиёт шавед, чунки онҳо шуморо дастгир карда, назди шӯрои калонҳо мебаранд ва дар ибодатхонаҳо қамчинкорӣ мекунанд. 
MAT.10.18	Ба хотири Маро пайравӣ карданатон шуморо дар назди ҳокимону подшоҳон ба ҷавобгарӣ мекашанд, то ки дар пеши онҳо ва ғайрияҳудиён дар бораи Ман шаҳодат диҳед. 
MAT.10.19	Ҳангоме ки шуморо назди шӯрои олӣ мебаранд, ғам нахӯред, ки ба онҳо чӣ бояд гӯед ё чӣ тавр бояд сухан ронед, чунки дар он вақт суханоне, ки бояд гӯед, ба дилатон андохта мешаванд. 
MAT.10.20	Он гоҳ на ин ки шумо, балки Рӯҳи Падари осмониатон ба воситаи шумо сухан меронад.
MAT.10.21	Дар он айём бародар бародари худро ба қатл мерасонад ва инчунин падар фарзанди худро. Фарзандон ба падару модари худ муқобил мебароянд ва онҳоро ба дасти марг месупоранд. 
MAT.10.22	Ба сабаби Маро пайравӣ карданатон ҳама шуморо бад мебинанд. Вале агар шумо то ба охир расидани азобу уқубатҳо ба Ман вафодор монед, наҷот хоҳед ёфт. 
MAT.10.23	Вақте ки шуморо азоб доданӣ шуда дар як шаҳр дунболагирӣ кунанд, ба шаҳри дигар гурезед. Ба ростӣ ба шумо мегӯям, ҳанӯз шумо ба ҳамаи шаҳрҳои Исроил нарафта Фарзанди Инсон меояд.
MAT.10.24	Шогирд аз устодаш баландтар нест, инчунин хизматгор аз хоҷааш. 
MAT.10.25	Барои шогирд басанда аст, ки монанди устодаш шавад ва барои хизматгор кофист, ки монанди хоҷааш шавад. Агар сардори хонадонро Баал-Забул, сардори девҳо номида бошанд, пас аъзоёни хонадонро чӣ қадар бадтар меноманд.
MAT.10.26	Аз ин рӯ, аз одамон натарсед. Зеро ҳеҷ чизи пӯшидае нест, ки ошкор нашавад ва ҳеҷ чизи пинҳоне нест, ки маълум нагардад. 
MAT.10.27	Он чи Ман ба шумо махфӣ мегӯям, кушоду равшан гӯед ва он чи дар пичиррос мешунавед, аз болои боми хонаҳо эълон намоед. 
MAT.10.28	Аз одамон натарсед, ки онҳо ҷисмро мекушанду ҷонро кушта наметавонанд. Балки аз шахсе тарсед, ки ҳам ҷон ва ҳам ҷисмро дар дӯзах нобуд карда метавонад.
MAT.10.29	Арзиши ду гунҷишк як танга аст, аммо ҳатто яктои он ба замин намеафтад, ки Падаратон аз он хабардор набошад. 
MAT.10.30	Аз они шумо бошад, мӯйҳои саратон ҳам ба ҳисоб гирифта шудаанд. 
MAT.10.31	Бинобар ин натарсед, шумо аз бисёр гунҷишкҳо ҳам қиматтар ҳастед.
MAT.10.32	Пас, ҳар кӣ дар пеши мардум мегӯяд, ки пайрави Ман аст, Ман низ дар назди Падари осмониам пайрави Ман буданашро тасдиқ мекунам. 
MAT.10.33	Лекин ҳар кӣ дар пеши мардум Маро рад мекунад, Ман низ ӯро дар назди Падари осмониам рад мекунам.
MAT.10.34	Фикр накунед, ки Ман барои ба замин овардани сулҳ омадаам. Ман барои сулҳ не, балки барои овардани шамшери зиддият омадаам. 
MAT.10.35	Ман омадаам, ки писарро ба падар, духтарро ба модар, келинро ба хушдоманаш зид гузорам. 
MAT.10.36	Худи аъзои хонадони одам душманони ӯ хоҳанд буд.
MAT.10.37	Касе ки падар ё модари худро аз Ман бештар дӯст медорад, лоиқи шогирди Ман шудан нест. Инчунин, касе ки писар ё духтари худро аз Ман бештар дӯст медорад, лоиқи шогирди Ман шудан нест. 
MAT.10.38	Касе ки Маро пайравӣ карданӣ шуда бо худ салиби азобу маргашро нагирад, лоиқи шогирди Ман шудан нест. 
MAT.10.39	Касе ки ҳаёташро нигоҳ доштан мехоҳад, онро аз даст медиҳад, вале касе ки ба хотири Ман ҳаёташро фидо мекунад, онро нигоҳ медорад.
MAT.10.40	Касе ки шуморо қабул мекунад, дар асл Маро қабул мекунад ва касе ки Маро қабул мекунад, дар асл шахсеро, ки Маро фиристодааст, қабул мекунад. 
MAT.10.41	Касе ки пайғамбарро ба хотири пайғамбар буданаш қабул мекунад, мукофоти пайғамбаронаро хоҳад гирифт. Касе ки одами накӯкорро ба хотири накӯкор буданаш қабул мекунад, мукофоти накӯкоронро хоҳад гирифт. 
MAT.10.42	Ҳамчунин, касе ки ба яке аз пайравони хурдтарини Ман ба хотири шогирд буданаш ақаллан як пиёла оби хунук диҳад, ба ростӣ ба шумо мегӯям, бе мукофот нахоҳад монд».
MAT.11.1	Баъд аз ба дувоздаҳ шогирд вазифа додан Исо аз он ҷо ба шаҳрҳои гирду атроф барои таълим додан ва эълон кардани хушхабар равона шуд.
MAT.11.2	Вақте ки Яҳёи Таъмиддиҳанда дар ҳабсхона менишаст, хабари корнамоии Исои Масеҳ ба гӯшаш расид. Он гоҳ ӯ чанд нафар шогирдашро назди Исо фиристод. 
MAT.11.3	Онҳо омада аз Исо пурсиданд: «Оё Шумо ҳамон шахсе ҳастед, ки омаданашро пешгӯйӣ карда буданд ё мо бояд мунтазири каси дигар бошем?»
MAT.11.4	Исо ба онҳо дар ҷавоб гуфт: «Он чӣ мешунаведу мебинед, рафта ба Яҳё нақл бикунед. 
MAT.11.5	Яъне бигӯед, ки чашмони кӯрон бино мешаваду лангон роҳ мегарданд, махавиён пок мешаванду карҳо мешунаванд, мурдаҳо аз нав зинда мешаванд ва ба бенавоён хушхабар эълон карда мешавад. 
MAT.11.6	Пас, хушбахт аст касе, ки дар ҳаққи Ман шакку шубҳа намекунад».
MAT.11.7	Ҳангоме ки шогирдони Яҳё ба роҳ даромаданд, Исо ба мардум дар бораи Яҳё суханашро оғоз кард: «Назди Яҳё ба биёбон барои дидани чӣ рафта будед? Барои дидани қамише, ки аз вазидани бод меҷунбад? 
MAT.11.8	Бигӯед, чаро рафта будед? Магар барои дидани одаме, ки либоси бошукӯҳ мепӯшад? Охир, онҳое, ки либоси бошукӯҳ мепӯшанд, дар қасрҳо зиндагӣ мекунанд. 
MAT.11.9	Хуллас, барои чӣ рафта будед? Барои дидани пайғамбар? Дуруст, аммо ба шумо мегӯям, ки шумо каси бузургтар аз пайғамбарро дидаед. 
MAT.11.10	Яҳё ҳамон як одам, ки Худо дар борааш дар навиштаҷот гуфта буд:
MAT.11.10	„Ана, Ман пешопеши Ту як одамамро мефиристам,
MAT.11.10	то ба омаданат роҳ тайёр кунад“.
MAT.11.11	Ба ростӣ ба шумо мегӯям, дар байни ҳамаи онҳое, ки аз модар ба дунё омадаанд, бузургтар аз Яҳёи Таъмиддиҳанда касе пайдо нашудааст. Аммо шахси хурдтарин дар подшоҳии Худо бузургтар аз Яҳё аст. 
MAT.11.12	Аз рӯзе, ки Яҳё ба эълон кардани пайғоми худ шурӯъ намуд, то ба имрӯз подшоҳии Худо аз зӯроварӣ азоб кашид ва одамони боқудрат онро зӯран ба даст оварданӣ ҳастанд. 
MAT.11.13	Дар навиштаҷоти пайғамбарон ва шариати Мӯсо то замони Яҳё пешгӯйиҳо омадаанд; 
MAT.11.14	агар шумо ба гуфтаҳои онҳо бовар кардан хоҳед, Яҳё ҳамон Илёс пайғамбар аст, ки омаданашро пешгӯйӣ карда буданд. 
MAT.11.15	Ҳар кӣ Маро мешунавад, бигзор гӯш кунад!
MAT.11.16	Хӯш, ин наслро бо кӣ муқоиса намоям? Онҳо монанди кӯдаконе ҳастанд, ки дар кӯча бозӣ мекунанду як гурӯҳи онҳо ба гурӯҳи дигар мегӯяд: 
MAT.11.17	„Мо бароятон карнай навохтем, аммо шумо рақс накардед! Суруди мотам хондем, нагиристед“. 
MAT.11.18	Инак, Яҳё омада, рӯза медошт ва май наменӯшид, аммо ҳама мегуфтанд, ки ӯ дев дорад. 
MAT.11.19	Баъд Фарзанди Инсон омаду ҳам мехӯрад ва ҳам менӯшад, аммо ҳама мегӯянд: „Ана одами пурхӯру майзада, ҷӯраи андозгирони беинсофу рафиқи одамони радди маърака!“ Лекин ҳақ будани ҳикмати Худо аз натиҷаҳояш маълум мегардад».
MAT.11.20	Аҳолии шаҳрҳое, ки дар он Исо мӯъҷизоти зиёд нишон дода буд, тавба накарданд ва аз гуноҳҳояшон даст накашиданд. Бинобар ин Исо онҳоро таъна зада гуфт: 
MAT.11.21	«Эй аҳли Кӯрозину аҳли Байт-Сайдо, вой бар ҳоли шумо! Зеро агар он мӯъҷизоте, ки Ман дар байни шумо нишон додам, дар шаҳрҳои худобехабари Сур ва Сидӯн рӯй медоданд, одамони он кайҳо тавба карда, бар тан либоси дағал пӯшида мӯйканон нишон медоданд, ки онҳо аз гуноҳҳояшон даст кашидаанд. 
MAT.11.22	Лекин ҳаминро бидонед, ки дар рӯзи ҷазо аҳволи шаҳрвандони Сур ва Сидӯн аз ҳоли шумо сабуктар хоҳад буд! 
MAT.11.23	Инчунин шумо, эй аҳли Кафарнаҳум! Гумон мекунед, ки саратон то ба осмон мерасад, аммо шумо ба дӯзах партофта мешавед. Зеро, агар он мӯъҷизоте, ки Ман дар байни шумо нишон додам, дар шаҳри Садӯм рӯй медоданд, ин шаҳр то ҳол аз рӯи замин нест намешуд. 
MAT.11.24	Лекин ҳаминро бидонед, ки дар рӯзи ҷазо аҳволи шаҳрвандони Садӯм аз ҳоли шумо сабуктар хоҳад буд!»
MAT.11.25	Сипас Исо гуфт: «Шукри Туро мекунам, эй Падар — Худованди замину осмон, ки он чи аз одамони маълумотноку хирадманд пинҳон кардӣ, ба одамони оддӣ ошкор намудаӣ. 
MAT.11.26	Оре, Падар, чунин буд хости Ту.
MAT.11.27	Падарам ҳама чизро ба Ман додааст. Ба ғайр аз Падар дигар ҳеҷ кас Писарро нағз намешиносад. Инчунин, Падарро ҳеҷ кас нағз намешиносад, ғайр аз Писар ва онҳое, ки Писар интихоб кардааст, то барояшон Падарро зоҳир кунад.
MAT.11.28	Ҳамаи шумое, ки аз бори вазнин монда шудаед, ба назди Ман биёед ва Ман ба шумо оромӣ мебахшам. 
MAT.11.29	Чунончи барзагов барои андохтани юғ гардан мефурорад, шумо низ ба юғи Ман сар фароред ва аз Ман таълим бигиред, чунки Ман нармдилу хоксор ҳастам, он гоҳ ҷони шумо оромӣ меёбад. 
MAT.11.30	Зеро таҳти юғи Ман будан осон аст ва боре, ки Ман медиҳам, сабук аст».
MAT.12.1	Дере нагузашта, Исо аз назди киштзори гандум мегузашт. Ин рӯзи истироҳат буд ва шогирдонаш гурусна монда, хӯшаҳои гандумро меканданду донаҳояшро мехӯрданд. 
MAT.12.2	Инро дида баъзе аз фарисиён назди Исо омада гуфтанд: «Инро бинед-а, шогирдони Шумо кореро карда истодаанд, ки дар рӯзи истироҳат кардани он раво нест». 
MAT.12.3	Исо дар ҷавоб гуфт: «Магар шумо дар навиштаҷот нахондаед, ки шоҳ Довуд, вақте ки бо ҳамроҳонаш гурусна монд, чӣ кор карда буд? 
MAT.12.4	Ӯ ба хонае, ки ҳузури Худоро дошт, даромада нони ба Худо тақдимшударо гирифту хӯрд. Ҳол он ки аз рӯи шариат ӯ ва ҳамроҳонаш ба ин ҳақ надоштанд, чунки фақат ба рӯҳониён хӯрдани он нон мумкин буд. 
MAT.12.5	Ё наход дар шариати Мӯсо нахонда бошед, ки рӯҳониён ҳангоми дар Хонаи Худо иҷро кардани вазифаҳои худ, қоидаҳои рӯзи истироҳатро вайрон мекунанд, вале айбдор ҳисоб намешаванд? 
MAT.12.6	Аммо ҳаминро дониста бошед, ки чизи бузургтар аз Хонаи Худо дар ин ҷост. 
MAT.12.7	Дар навиштаҷот Худо гуфтааст: „Ман мехоҳам, ки одамон раҳму шафқат нишон диҳанд, на қурбониҳо оваранд“. Агар шумо маънои ин гуфтаҳоро мефаҳмидед, одамони беайбро айбдор намекардед. 
MAT.12.8	Охир Фарзанди Инсон соҳиби рӯзи истироҳат аст».
MAT.12.9	Исо роҳашро давом дода ба ибодатхона рафт. 
MAT.12.10	Дар байни одамони он ҷо марде ҳузур дошт, ки дасташ хушк шуда буд. Баъзе аз ҳозирон, ки мехостанд ба сари Исо айб монанд, аз Исо пурсиданд: «Оё аз рӯи шариат дар рӯзи истироҳат одамро шифо додан мумкин аст?»
MAT.12.11	Исо дар ҷавоб ба онҳо гуфт: «Фарз кардем, ки шумо як гӯсфанде дореду он ҳам бошад дар рӯзи истироҳат ба чоҳ меафтад. Наход шумо рафта, онро аз чоҳ кашида нагиред? 
MAT.12.12	Қадри инсон бошад аз гӯсфанд чӣ қадар баландтар аст. Пас, дар рӯзи истироҳат некӣ кардан равост». 
MAT.12.13	Баъд ба марди дасташ хушкшуда гуфт: «Дастатро дароз кун». Вай дасташро дароз кард, ки он мисли дасти дигараш сиппа-сиҳат шуд. 
MAT.12.14	Фарисиён бошанд, баромада рафтанд ва нақшаи куштани Исоро кашиданд.
MAT.12.15	Исо аз нақшаи фарисиён огоҳ шуда, аз он маҳалла баромада рафт. Одамони зиёд низ аз паяш рафтанд ва Ӯ ҳамаи беморонро шифо дода, 
MAT.12.16	ба онҳо фармон дод, ки дар бораи Ӯ овоза паҳн накунанд. 
MAT.12.17	Инро Исо барои ба амал омадани суханони Худо кард, ки ба воситаи Ишаъё пайғамбар гуфта буд:
MAT.12.18	«Ана он хизматгорам, ки Ман интихоб кардам.
MAT.12.18	Ӯ роҳати ҷонам аст ва Ман Ӯро азиз медонам.
MAT.12.18	Ман Рӯҳамро бар Ӯ мефиристам
MAT.12.18	ва Ӯ ба ҳамаи халқҳо адолатамро эълон мекунад.
MAT.12.19	Ӯ бо ҳеҷ кас муноқиша намекунад ё доду вой намебардорад,
MAT.12.19	ё ҳеҷ кас дар кӯчаҳо бо овози баланд сухан гуфтани Ӯро намешунавад.
MAT.12.20	Ӯ касеро, ки мисли қамиши хамшуда аст, намешиканаду
MAT.12.20	касеро, ки мисли пилтаи нимсӯхтаи чароғ аст, хомӯш намекунад,
MAT.12.20	то даме ки пойдор намудани адолат ба Ӯ муяссар мегардад.
MAT.12.21	Ва ҳамаи халқҳои рӯи замин умеди наҷотро дар Ӯ мебинанд».
MAT.12.22	Сипас ба назди Исо марди девонаеро оварданд, ки аз сабаби дев доштанаш кӯр ва гунг буд. Исо вайро шифо бахшид ва ӯ ҳам гап зада ва ҳам дида метавонистагӣ шуд. 
MAT.12.23	Тамоми мардум аз ин ҳодиса ба ҳайрат афтода мегуфтанд: «Шояд Ӯ ҳамон Насли Довуд бошад, ки мо интизораш ҳастем?» 
MAT.12.24	Лекин фарисиён инро шунида чунин мегуфтанд: «Ӯ бо қудрати Баал-Забул, сардори девҳо девҳоро берун мекунад».
MAT.12.25	Исо, ки аз фикрҳои фарисиён бохабар буд, ба онҳо гуфт: «Ҳар давлате, ки дар дохили худ аз ҳам ҷудо шуда ҷанг мекунад, ба зудӣ барҳам мехӯрад ва ҳар шаҳр ё хонаводае, ки дар дохили худ аз ҳам ҷудо шуда ҷанг мекунад, вайрон хоҳад шуд. 
MAT.12.26	Инак, агар шайтон худашро берун кунад, магар ин нишонаи он нест, ки ӯ дар дохили худ ба ду қисм ҷудо шудааст. Пас, наход ҳукмронии ӯ давом меёфта бошад? 
MAT.12.27	Аз гуфти шумо Ман девҳоро бо қудрати Баал-Забул берун мекунам, пас пайравони худатон-чӣ? Онҳо бо кадом қудрат берун мекунанд? Ана, амали онҳо исбот мекунад, ки шумо нодуруст фикр мекунед.
MAT.12.28	Аммо, агар Ман бо қудрати Рӯҳи Худо девҳоро берун мекарда бошам, аз ин бармеояд, ки подшоҳии Худо аллакай ба ҳаёти шумо омадааст. 
MAT.12.29	Инчунин ҳеҷ кас наметавонад ба хонаи шахси пурзӯр зада даромада, молу мулкашро гирифта барад, то аввал дасту пои шахси пурзӯрро набандад. Ана баъд хонаашро ғорат карда метавонад.
MAT.12.30	Касе ки тарафдори Ман нест, дар асл муқобили Ман аст ва касе ки дар ҷамъ овардани одамон ба Ман ёрӣ намедиҳад, дар асл онҳоро пароканда мекунад. 
MAT.12.31	Аз ин рӯ, ба шумо мегӯям, ҳар гуноҳ ва сухани кофиронаи инсон барояш бахшида мешавад, вале касеро, ки бар зидди Рӯҳи Муқаддас сухани кофиронае мегӯяд, Худо ҳаргиз намебахшад. 
MAT.12.32	Ҳар кас ки бар зидди Фарзанди Инсон сухан мегӯяд, бахшида мешавад, вале касе ки бар зидди Рӯҳи Муқаддас сухане мегӯяд, Худо ӯро дар ду дунё намебахшад.
MAT.12.33	Худатон мулоҳиза кунед, дарахти солим меваи нағз медиҳад, дарахти касал бошад, меваи бад медиҳад. Пас, чӣ хел будани дарахт аз мевааш маълум мегардад. 
MAT.12.34	Эй морзодагони маккор! Чӣ хел шумо суханони нек гуфта метавонед, дар сурате ки худатон бад ҳастед. Охир, он чи дилатонро пур мекунад, баъд лабрез шуда аз забонатон берун мебарояд. 
MAT.12.35	Шахси нек аз хазинаи некаш чизҳои нек ва шахси бад аз хазинаи бадаш чизҳои бад берун меорад.
MAT.12.36	Ҳаминро дониста бошед, ки дар рӯзи ҷазо шумо барои ҳар сухани ноҳақе, ки гуфтаед, ҷавоб хоҳед дод. 
MAT.12.37	Чунки аз рӯи суханони худатон шумо ё беайб ва ё айбдор ҳисоб мешавед».
MAT.12.38	Он гоҳ баъзе аз фарисиён ва шариатдонон ба Исо гуфтанд: «Устод, мехостем, ки ягон нишонае ба мо диҳед». 
MAT.12.39	Лекин Исо ҷавоб дод: «Эй насли одамони баду ба Худо бевафо! Шумо нишона талаб мекунед?! Бароятон ҳеҷ нишонае ғайр аз он чи бо Юнус пайғамбар рӯй дода буд, дода намешавад. 
MAT.12.40	Чи тавре ки Юнус се шабу се рӯзро дар шиками наҳанг гузаронда буд, ҳамон тавр Фарзанди Инсон се шабу се рӯзро зери хоки замин мегузаронад.
MAT.12.41	Дар рӯзи ҷазо бошад, шаҳрвандони Нинве бархеста, насли шуморо айбдор мекунанд, зеро онҳо бо шунидани пайғоми Юнус тавба карданду аз гуноҳҳояшон даст кашиданд. Ҳол он ки чизи бузургтар аз Юнус дар ин ҷост! 
MAT.12.42	Дар рӯзи ҷазо маликаи сарзамини Сабо бархеста насли шуморо айбдор мекунад, зеро ӯ аз як гӯшаи дунё барои шунидани ҳикмати шоҳ Сулаймон омада буд. Ҳол он ки чизи бузургтар аз Сулаймон дар ин ҷост!
MAT.12.43	Фарз кардем, рӯҳи нопок аз шахсе берун карда мешавад. Баъд ин рӯҳ бо нияти пайдо кардани манзили зист ҷойҳои беобро давр мезанаду онро намеёбад. 
MAT.12.44	Ниҳоят худ ба худ мегӯяд: „Э, ба хонаи пештараам бармегардам“, — ва баргашта мебинад, ки ин хона холӣ ва ба тартиб овардаву рӯбучиншуда аст. 
MAT.12.45	Пас рӯҳи нопок рафта, ҳафт рӯҳи аз худаш ҳам бадтарро ҳамроҳаш гирифта меорад ва ҳамаи онҳо ба он хона даромада зиндагӣ мекунанд. Дар натиҷа аҳволи он шахс аз ҳолати аввалааш бадтар хоҳад буд. Айнан ҳамин ҳодиса бо одамони бади ин замон рӯй хоҳад дод».
MAT.12.46	Исо ҳанӯз ба мардум сухан гуфтанро давом медод, ки модару бародаронаш омаданд. Онҳо берун аз хона истода, хоҳиш карданд, ки бо Исо гап зананд. 
MAT.12.47	Касе аз байни халқ ба Исо гуфт: «Устод, модар ва бародаронатон дар берун истодаанд ва мехоҳанд, ки бо Шумо гапзанон кунанд».
MAT.12.48	Исо дар ҷавоб гуфт: «Модари Ман кист ва бародарони Ман кистанд?» 
MAT.12.49	Баъд бо дасташ сӯйи шогирдонаш ишора карда, суханашро давом дод: «Ана инҳо модар ва бародарони Ман ҳастанд! 
MAT.12.50	Зеро ҳар касе, ки хости Падари осмониамро иҷро мекунад, бародар, хоҳар ва модари Ман аст».
MAT.13.1	Худи ҳамон рӯз Исо аз хона баромаду барои таълим додани мардум сӯйи кӯл рафт. 
MAT.13.2	Аммо дар гирдаш чунон одамони зиёд ҷамъ омаданд, ки Ӯ халқро дар соҳил монда, худаш ба қаиқе савор шуд. 
MAT.13.3	Исо ба онҳо бисёр чизҳоро бо масалҳо нақл карда мегуфт: «Рӯзе як деҳқон барои кишт кардан мебарояд. 
MAT.13.4	Вақте ки дона мепошад, як миқдори он ба пайраҳа меафтад ва паррандаҳо омада, онҳоро аз замин чида пок-покиза мехӯранд. 
MAT.13.5	Миқдори дигари он ба замини санглоху камхок меафтад. Аз сабаби чуқур набудани хоки замин онҳо зуд месабзанд. 
MAT.13.6	Вале бо баромади офтоб майсаи навхез пажмурда шуда, аз сабаби решаи мустаҳкам надоштан хушк мешавад. 
MAT.13.7	Миқдори дигараш ба замини хордор меафтад ва хорҳо қад кашида майсаи навсабзидаро пахш мекунанд. 
MAT.13.8	Лекин баъзе донаҳо ба замини хуби ҳосилхез афтода, баъзе сад, баъзе шаст ва баъзе сӣ баробар зиёдтар ҳосил медиҳанд».
MAT.13.9	Боз гуфт: «Пас ҳар кӣ Маро мешунавад, бигзор гӯш кунад!»
MAT.13.10	Баъдтар шогирдони Исо ба наздаш омада пурсиданд: «Чаро Шумо мардумро бо масалҳо таълим медиҳед?» 
MAT.13.11	Ӯ ба онҳо ҷавоб дод: «Худо ба шумо имконияти фаҳмидани сирру асрори подшоҳии худро додааст, аммо аз онҳо ин чизҳо пинҳон ҳастанд. 
MAT.13.12	Чунки ҳар кӣ чизе дорад, ба ӯ боз ва аз ҳад зиёд дода мешавад, аммо касе, ки надорад, ҳатто он андаке, ки дорад, аз ӯ кашида гирифта мешавад. 
MAT.13.13	Ана барои чӣ Ман ба онҳо бо масалҳо нақл мекунам: онҳо дида метавонанду намебинанд, шунида метавонанд, вале на мешунаванду на мефаҳманд. 
MAT.13.14+MAT.13.15	 Ишаъё пайғамбар пешгӯйӣ карда гуфта буд:
MAT.13.14+MAT.13.15	„Ин одамон ҳарчанд гӯш кунанд ҳам, намефаҳманд;
MAT.13.14+MAT.13.15	ҳарчанд нигоҳ кунанд ҳам, намебинанд,
MAT.13.14+MAT.13.15	чунки ин одамон кундфаҳм шудаанд,
MAT.13.14+MAT.13.15	гӯшҳояшон мадори шунидан надоранд
MAT.13.14+MAT.13.15	ва чашмонашонро онҳо пӯшидаанд.
MAT.13.14+MAT.13.15	Агар ин тавр намекарданд, чашмонашон дида,
MAT.13.14+MAT.13.15	гӯшҳояшон шунида
MAT.13.14+MAT.13.15	ва ақлашон дарк карда метавонист.
MAT.13.14+MAT.13.15	Он гоҳ онҳо сӯйи Ман — Худо рӯй меоварданд,
MAT.13.14+MAT.13.15	то ки Ман онҳоро шифо диҳам“.
MAT.13.14+MAT.13.15	Ин пешгӯйӣ ҳақиқатан дар ҳаёти онҳо амалӣ мегардад.
MAT.13.16	Шумо бошед, хушбахт ҳастед, чунки чашмонатон дида ва гӯшҳоятон шунида метавонанд. 
MAT.13.17	Ба ростӣ ба шумо мегӯям, ки бисёр пайғамбарон ва накӯкорон дар орзуи дидан ва шунидани он чи, ки шумо мебинед ва мешунавед, буданд. Вале онҳо на диданду на шуниданд.
MAT.13.18	Хуб, маънои масалро дар бораи деҳқон гӯш кунед. 
MAT.13.19	Ба пайраҳа афтодани донаҳо монанди он аст, ки баъзе касон каломро дар бораи подшоҳии Худо мешунаванду онро намефаҳманд. Шахси Бад омада каломи ба дили онҳо кошташударо кашида мегирад. 
MAT.13.20	Ба замини санглох афтодани донаҳо монанди он аст, ки баъзе касон каломро мешунаванду дарҳол бо хушҳолӣ онро қабул мекунанд. 
MAT.13.21	Вале азбаски реша надоранд, муддати кӯтоҳ бардошт мекунанд. Баъд вақте ки аз барои калом ба душворӣ ва азоб дучор мешаванд, зуд имони худро аз даст медиҳанд. 
MAT.13.22	Ба замини хорзор афтодани донаҳо монанди он аст, ки баъзе касон каломро мешунаванд, аммо ғаму ташвиши зиндагӣ ва орзуи бойигарӣ каломро пахш менамояд ва дар натиҷа он ҳеҷ ҳосиле намеорад. 
MAT.13.23	Вале ба замини ҳосилхез афтодани донаҳо монанди он аст, ки баъзе касон каломро мешунаванду онро мефаҳманд. Ана онҳо баъзан сад, баъзан шаст ва баъзан сӣ баробар бештар самара медиҳанд».
MAT.13.24	Ӯ боз дигар масалро нақл карда гуфт: «Подшоҳии Худоро чунин тасвир кардан мумкин: шахсе ба заминаш донаҳои киштбобро мекорад. 
MAT.13.25	Лекин, вақте ки ҳама хоб мераванд, душман меояду дар байни гандум тухми алафи бегонаро пошида, меравад. 
MAT.13.26	Сипас, баробари сабзидаву сарак баровардани гандум, алафи бегона низ намоён мегардад. 
MAT.13.27	Хизматгорон назди соҳиби киштзор омада мегӯянд: „Хоҷа, шумо дар киштзоратон донаҳои гандумро кошта будеду ин алафи бегона аз куҷо пайдо шуд?“ 
MAT.13.28	Ӯ ба онҳо ҷавоб дода мегӯяд: „Ин кори душман аст“. Хизматгорон боз мепурсанд: „Мехоҳед, ки мо рафта онҳоро канда партоем?“ 
MAT.13.29	„Не, — мегӯяд соҳиби киштзор, — чунки алафи бегонаро канданӣ шуда мабодо боз баъзе гандумро ҳам канда напартоед. 
MAT.13.30	Бигзор, то вақти ҳосилғундорӣ ҳам гандум ва ҳам алафи бегона истад. Баъд ба даравгарон фармон медиҳам, ки аввал алафи бегонаро канда, даста карда сӯзонанд, сонӣ гандумро даравида, ба анборам ҷамъ кунанд“».
MAT.13.31	Исо ба онҳо боз масали дигареро нақл карда гуфт: «Подшоҳии Худоро чунин тасвир кардан мумкин: шахсе донаи хардалро гирифта, дар замини худ мекорад. 
MAT.13.32	Ин дона аз ҳамаи донаҳои дунё майдатарин мебошад, вале вақте ки он месабзад, аз ҳамаи гиёҳҳо калонтар шуда, ба дарахт мубаддал мегардад ва паррандаҳо омада, дар шохаҳои он лона месозанд».
MAT.13.33	Масали дигаре, ки Вай ба онҳо нақл кард, ин буд: «Подшоҳии Худоро боз чунин тасвир кардан мумкин: Зане каме хамиртуруш мегираду бо як тағора орд омехта, хамир мекунад ва баъд тамоми хамир мерасад».
MAT.13.34	Исо ҳамаи ин чизҳоро фақат бо масалҳо ба мардум нақл кард ва бе масал сухане ҳам ба онҳо нагуфт. 
MAT.13.35	Пайғамбаре чунин гуфта буд:
MAT.13.35	«Ман ба онҳо бо масалҳо сухан меронам;
MAT.13.35	Ман ба онҳо чизҳои аз аввали офариниш пинҳонбударо нақл мекунам».
MAT.13.35	Барои амалӣ гаштани ин суханон Исо бо масалҳо гап мезад.
MAT.13.36	Вақте ки Исо мардумро монда, ба хона рафт, шогирдонаш ба наздаш омада хоҳиш карданд, ки Ӯ масали дар бораи алафи бегона нақлкардаашро ба онҳо маънидод кунад.
MAT.13.37	Вай дар ҷавоб гуфт: «Шахсе, ки донаҳои киштбобро мекорад, Фарзанди Инсон аст; 
MAT.13.38	киштзор ин ҷаҳон аст; донаҳои гандум одамони аз они подшоҳии Худо ҳастанд; алафи бегона бошад, одамони аз они Шахси Бад ҳастанд; 
MAT.13.39	ва душмане, ки тухми алафи бегонаро мекорад, иблис мебошад. Вақти ҳосилғундорӣ охирзамон аст, даравгарон бошанд, фариштаҳоянд. 
MAT.13.40	Чи тавре ки алафи бегонаро ҷамъ карда, дар оташ месӯзонанд, айнан ҳамин тавр дар охирзамон рӯй медиҳад. 
MAT.13.41	Яъне Фарзанди Инсон фариштаҳои худро мефиристад, то ки ҳамаи бадкорон ва ҳамаи васвасакоронро аз дохили подшоҳии Вай ҷудо карда гирифта 
MAT.13.42	ба оташи сӯзон партоянд. Дар он ҷо бошад, одамон аз дард дандон ба дандон зада гиря мекунанд.
MAT.13.43	Аммо накӯкорон дар подшоҳии Падарашон мисли офтоб медурахшанд. Пас ҳар кӣ Маро мешунавад, бигзор гӯш кунад!
MAT.13.44	Подшоҳии Худоро чунин тасвир кардан мумкин: рӯзе як мардикор дар саҳро ганҷинаи касе пинҳонкардаро меёбаду онро боз пинҳон мекунад. Аз шодӣ ӯ рафта тамоми дороияшро мефурӯшаду ҳамон саҳроро мехарад.
MAT.13.45	Подшоҳии Худоро боз ин тавр тасвир кардан мумкин: савдогаре марворидҳои зебо мекобаду мекобад 
MAT.13.46	ва ҳангоме ки марвориди аҷаб зеборо меёбад, рафта, тамоми молу мулкашро фурӯхта, онро мехарад.
MAT.13.47	Ана масали дигар, ки бо он подшоҳии Худоро тасвир кардан мумкин: якчанд моҳигир тӯрҳои худро ба кӯл мепартоянду ба тӯрашон ҳар гуна моҳиҳо меафтанд. 
MAT.13.48	Вақте ки тӯрҳо пур аз моҳӣ мешаванд, моҳигирон онҳоро ба соҳил мекашанду нишаста моҳиҳоро ба нағзу бад ҷудо мекунанд; нағзашро ба сабадҳо меандозанду бадашро мепартоянд.
MAT.13.49	Дар охирзамон низ ҳамин тавр рӯй медиҳад: фариштаҳо баромада, одамони бадкирдорро аз байни накӯкорон ҷудо мекунанд. 
MAT.13.50	Сонӣ одамони бадкирдорро ба оташи сӯзон мепартоянд, ки дар он ҷо одамон аз дард дандон ба дандон зада гиря мекунанд».
MAT.13.51	Исо аз шогирдонаш пурсид: «Шумо ин гуфтаҳоямро фаҳмидед?» «Фаҳмидем», — ҷавоб доданд онҳо.
MAT.13.52	Ӯ давом дода гуфт: «Пас, ҳар шариатдоне, ки дар бораи подшоҳии Худо таълим ёфтааст, монанди соҳиби хона аст, ки аз анбори худ чизҳои нав ва кӯҳнаро берун мебарорад».
MAT.13.53	Исо нақл кардани масалҳоро тамом карду аз он ҷо баромада 
MAT.13.54	ба диёраш баргашт. Ӯ дар ибодатхонаи он ҷо таълим медоду онҳое, ки таълимоташро мешуниданд, ангушти ҳайрат газида ба якдигар мегуфтанд: «Аз куҷо Вай ин қадар ҳикмат дорад-а?» «Қобилияти мӯъҷизакории Ӯ аз куҷо бошад-а? 
MAT.13.55	Магар Ӯ ҳамон Исои писари дуредгар нест, ки модараш Марям ва бародаронаш Ёқубу Юсуфу Шимъӯну Яҳудо ҳастанд? 
MAT.13.56	Магар ҳамаи хоҳаронаш дар шаҳри мо зиндагӣ намекунанд? Пас, аз куҷо Ӯ ин ҳикмату ин қудратро дорад?» 
MAT.13.57	Инак, онҳо дар ҳаққи Исо шакку шубҳа карданд.
MAT.13.57	Ӯ бошад, ба онҳо гуфт: «Пайғамбар дар диёри худ ва дар байни хонадони худ қадр надорад, вале дар ҳама ҷойи дигар ӯро бо эҳтиром қабул мекунанд». 
MAT.13.58	Ва аз сабаби он ки онҳо ба Исо боварӣ надоштанд, Ӯ дар он ҷо кам мӯъҷиза кард.
MAT.14.1	Дар он айём овоза дар бораи Исо то ба гӯши Ҳиродус, ки ҳокими вилояти Ҷалил буд, рафта расид. 
MAT.14.2	Ҳиродус ба мансабдоронаш гуфт, ки дар асл ин Яҳёи Таъмиддиҳанда аст, ки аз нав зинда шудааст, барои ҳамин ҳам Ӯ чунин қудрати мӯъҷизакорӣ дорад.
MAT.14.3+MAT.14.4	 Пеш аз марги Яҳёи Таъмиддиҳанда Ҳиродус Ҳиродия, зани бародараш Филиппусро ба занӣ гирифта буд. Гаштаю баргашта Яҳё ба ӯ мегуфт: «Аз рӯи шариати мо ба шумо гирифтани зани бародаратон раво нест». Бинобар ин Ҳиродус фармон дод, ки Яҳёро дастгир кунанду дасту пояшро баста, ба ҳабс андозанд. 
MAT.14.5	Ҳиродус мехост Яҳёро ба қатл расонад, аммо аз халқ метарсид, зеро халқ Яҳёро пайғамбар меҳисобид.
MAT.14.6	Бо вуҷуди ин, боре дар ҷашнгирии рӯзи таваллуди Ҳиродус духтари Ҳиродия дар пеши меҳмонон рақсу бозӣ карда, Ҳиродусро чунон мафтун кард, ки 
MAT.14.7	ӯ қасам ёд карда ба духтар ваъда дод: «Ҳар чӣ аз ман талаб кунӣ, бароят медиҳам!» 
MAT.14.8	Духтар аз рӯи маслиҳати модараш гуфт: «Бароям сари Яҳёи Таъмиддиҳандаро дар рӯи табақе оварда диҳед».
MAT.14.9	Ҳоким ғамгин гашт, вале ба хотири ваъдаи дар пеши меҳмонон додааш, фармон дод, ки гуфти духтарро иҷро кунанд. 
MAT.14.10	Ҷаллоди фиристодааш рафта, дар ҳабсхона сари Яҳёро аз танаш ҷудо кард 
MAT.14.11	ва дар рӯи табақе ба духтар оварда дод. Духтар бошад, онро ба дасти модараш супорид. 
MAT.14.12	Баъд аз ин шогирдони Яҳё омада, ҷасади ӯро бурда гӯрониданд ва ҳодисаи рӯйдодаро рафта ба Исо нақл карданд.
MAT.14.13	Ин ҳодисаро шунида, Исо ба қаиқ савор шуду худаш танҳо ба ҷойи хилвате рафт. Мардум аз ин огоҳ шуданду аз шаҳрҳои худ баромада пиёда аз пайи Ӯ рафтанд. 
MAT.14.14	Вақте ки Исо ба соҳил фаромад, мардуми зиёдеро дида, ба ҳоли онҳо раҳмаш омад ва беморони дар байнашон бударо шифо дод.
MAT.14.15	Рӯз ба охир мерасид ва шогирдони Исо ба наздаш омада гуфтанд: «Устод! Ин як ҷойи беодам аст, рӯз дер шуд. Мардумро ҷавоб намедиҳед, ки ба қишлоқҳои гирду атроф рафта, барояшон хӯрокворӣ харанд?» 
MAT.14.16	«Ба ҳеҷ ҷо рафтанашон лозим нест, — ҷавоб дод Вай. — Шумо ба онҳо хӯрок диҳед!» 
MAT.14.17	Онҳо гуфтанд: «Охир мо дар ин ҷо фақат панҷ нону ду моҳӣ дорем». 
MAT.14.18	«Онҳоро ба Ман оварда диҳед», — гуфт Исо.
MAT.14.19	Ӯ ба мардум гуфт, ки рӯи сабза нишинанд. Баъд он панҷ нону ду моҳиро ба дасташ гирифта, ба осмон нигаристу аз Худо баракат талабид ва нонҳоро пора карда, ба шогирдонаш дод, то ки ба мардум тақсим карда диҳанд. 
MAT.14.20	Ҳама то сер шудан хӯрданду шогирдон боз дувоздаҳ сабади пур аз нонпораҳо ҷамъ карданд. 
MAT.14.21	Шумораи онҳое, ки нону моҳӣ хӯрда буданд, ғайр аз занону кӯдакон, тақрибан панҷ ҳазор нафар буд.
MAT.14.22	Сипас Исо ба шогирдонаш фармуд, ки ба қаиқ савор шаванду пешопеши Ӯ ба дигар тарафи кӯл раҳсипор шаванд, то худаш ҳам баъд аз мардумро ҷавоб доданаш назди онҳо биравад. 
MAT.14.23	Вақте ки Вай мардумро ҷавоб дод, барои дар танҳоӣ дуо кардан ба теппае баромад. Баъд аз нишасти офтоб ҳам Ӯ яккаву танҳо дар он ҷо буд. 
MAT.14.24	Қаиқ бошад, аз соҳил хеле дур рафта буд ва аз сабаби боди сахте, ки мухолифи он мевазид, мавҷҳои кӯл қаиқро алвонҷ медоданд.
MAT.14.25	Ҳанӯз чашми рӯз накафида, Исо рӯ-рӯи об қадамзанон ба тарафи шогирдонаш равона шуд. 
MAT.14.26	Шогирдон Исои дар рӯи об роҳ рафтаистодаро дида, «Ин арвоҳ! Арвоҳ!» гӯён аз тарсу ваҳм дод заданд. 
MAT.14.27	Аммо Ӯ зуд ба онҳо гуфт: «Натарсед! Ин Манам. Ором шавед».
MAT.14.28	Он гоҳ Петрус овоз бароварда гуфт: «Хоҷа, агар дар ҳақиқат ин Ту бошӣ, ба ман амр намо, ки рӯ-рӯи об назди Ту биёям». 
MAT.14.29	«Биё», — амр дод Ӯ. Инак, Петрус аз қаиқ баромада дар рӯи об қадам занон ба Исо наздик мешуд. 
MAT.14.30	Сахт вазидани шамолро дида тарсид ва қариб ғарқ шуда буд ки, фарёд зад: «Хоҷа, маро наҷот деҳ!» 
MAT.14.31	Исо зуд дасташро дароз карда, Петрусро дошта гирифт ва гуфт: «Ин қадар имонат суст аст? Чаро шубҳа кардӣ?»
MAT.14.32	Бо ин суханон онҳо ба қаиқ савор шуданд ва шамол аз вазидан бозмонд. 
MAT.14.33	Он гоҳ онҳое, ки дар қаиқ нишаста буданд, ба Исо саҷда карда хитоб намуданд, ки Ӯ дар ҳақиқат Писари Худо аст.
MAT.14.34	Онҳо аз кӯл гузашта, ба сарзамини Ҷинесор омада расиданд. 
MAT.14.35	Мардуми он ҷо Исоро шинохтанд ва ба гирду атрофи он сарзамин одамонро фиристоданд, то ки беморонро назди Ӯ гирифта биёранд. 
MAT.14.36	Онҳо аз Исо илтимос мекарданд, ки ақаллан ба лаби доманаш даст расонанд ва ҳар касе ки даст мерасонд, шифо меёфт.
MAT.15.1	Сипас, ба назди Исо аз Ерусалим чанд нафаре аз фарисиёну шариатдонон омада пурсиданд: 
MAT.15.2	«Чаро шогирдони Шумо урфу одатҳои аҷдодони моро вайрон мекунанд? Онҳо бетаҳорат сари дастархон мешинанд!»
MAT.15.3	Ӯ ҷавоб дод: «Худи шумо-чӣ? Чаро барои иҷро кардани урфу одатҳои худ шуда, фармудаҳои Худоро вайрон мекунед? 
MAT.15.4	Худо ба мо фармудааст: „Падару модари худро эҳтиром кунед“ ва „ҳар кӣ дар ҳаққи падар ё модараш сухани қабеҳ гӯяд, ҷазояш марг аст“. 
MAT.15.5	Шумо бошед, таълим медиҳед, ки агар касе ба падару модараш бо чизе ёрӣ расонда тавонад, вале ёрӣ нарасонда гӯяд, ки ман инро ба Худо мебахшам, 
MAT.15.6	он гоҳ ҳоҷат нест, ки ба падараш изҳори эҳтиром кунад. Ҳамин тавр шумо барои риоя кардани урфу одатҳои худ шуда, фармудаҳои Худоро барҳам медиҳед. 
MAT.15.7	Эй одамони дурӯя! Ҳақ буд Ишаъё пайғамбар, вақте ки оид ба шумо пешгӯйӣ карда гуфта буд:
MAT.15.8	„Худо мегӯяд:
MAT.15.8	«Ин одамон бо суханонашон Маро таъриф мекунанд,
MAT.15.8	вале дар асл дилашон аз Ман дур аст.
MAT.15.9	Онҳо Маро бефоида парастиш мекунанд,
MAT.15.9	чунки қонуну қоидаҳои инсониро „қонуни Худо“ гуфта таълим медиҳанд!»“»
MAT.15.10	Баъд Исо мардумро ба наздаш ҷеғ зада гуфт: «Ҳамин чизро бидонед, ки 
MAT.15.11	он чи аз даҳони одам ба дарунаш медарояд, ӯро ҳаром намекунад, балки он чи аз даҳонаш берун мебарояд, ӯро ҳаром мекунад».
MAT.15.12	Он гоҳ шогирдонаш ба Ӯ наздик шуда гуфтанд: «Медонед, фарисиён аз суханони Шумо ранҷиданд».
MAT.15.13	Исо дар ҷавоб гуфт: «Ҳар гиёҳе, ки Падари осмониам нашинондааст, бо решааш канда партофта мешавад. 
MAT.15.14	Ба фарисиён аҳамият надиҳед. Онҳо худашон кӯр ҳастанду боз дигар кӯронро роҳнамоӣ мекунанд. Агар кӯр ба кӯри дигар роҳ нишон диҳад, ҳардуяшон рафта ба чоҳ меафтанд».
MAT.15.15	Дар ин вақт Петрус ба Исо мегӯяд: «Ба мо маънои масали пештар овардаатонро шарҳ диҳед». 
MAT.15.16	Ӯ ба онҳо мегӯяд: «Наход то ҳол нафаҳмида бошед? 
MAT.15.17	Магар намедонед, ки он чи шумо мехӯред, аз даҳон медарояду баъд аз меъда гузашта берун мебарояд? 
MAT.15.18	Лекин он чи аз даҳон мебарояд, одамро ҳаром мекунад, чунки он аз дили одам бармеояд. 
MAT.15.19	Зеро аз дил фикрҳои бад берун меоянд, ки сабаби одамкушӣ, алоқаи беникоҳ, фисқу фуҷур, дуздиву шаҳодати дурӯғдиҳӣ ва тӯҳматкунӣ мегарданд. 
MAT.15.20	Ана ин чизҳо одамро ҳаром мекунанд. Аммо бетаҳорат ба сари дастархон нишастан одамро ҳаром намекунад».
MAT.15.21	Исо аз он ҷо баромада, ба наздикиҳои шаҳрҳои Суру Сидӯн рафт. 
MAT.15.22	Инак, як зани канъонӣ, ки дар он маҳал зиндагӣ мекард, додзанон назди Исо рафта истода гуфт: «Эй Насли Довуд! Илтимос, Хоҷаам, ба ман раҳм кунед! Духтарам дев дорад ва аҳволаш бениҳоят вазнин аст».
MAT.15.23	Аммо аз Исо садое ҳам набаромад. Шогирдонаш ба Ӯ наздик шуда, хоҳиш карда гуфтанд: «Ин зан доду войкунон аз дунболи мо омада истодааст. Ба вай гӯед, ки биравад!» 
MAT.15.24	Исо ҷавоб дод: «Ман фақат ба назди гӯсфандони гумроҳшуда — халқи Исроил фиристода шудаам!»
MAT.15.25	Дар ин мобайн зан ба Ӯ расида омаду ба пеши пойҳояш худро партофта зориву илтиҷо кард: «Хоҷаам, ба ман ёрӣ диҳед!» 
MAT.15.26	Вай ҷавоб гардонд: «Нони фарзандонро гирифта ба сагон партофтан дуруст нест».
MAT.15.27	«Рост мегӯед, Хоҷаам, — гуфт дар ҷавоб зан, — лекин сагон ҳам нонрезаҳои аз дастархони соҳибашон боқимондаро мехӯранд-ку». 
MAT.15.28	Исо ба ин ҷавоби ӯ гуфт: «Имонат бениҳоят боқувват будааст, хоҳар! Он чи мехостӣ бароят иҷро мешавад». Худи ҳамон лаҳза духтари зан шифо ёфт.
MAT.15.29	Исо он ҷойро тарк карду қад-қади кӯли Ҷалил рафта ба теппае баромада нишаст. 
MAT.15.30	Ба назди Вай тӯда-тӯда одамон омада, бо худ одамони лангу маъюб, кӯру гунг ва боз дигар хел касалонро оварда пеши пойҳояш мегузоштанд ва Ӯ ҳамаи онҳоро шифо медод. 
MAT.15.31	Дар пеши назари ҳама гунгҳо гап задаву лангҳо роҳ рафтаву кӯрон дида метавонистагӣ шуданд, маъюбон сиҳат гаштанд. Инро дида ҳама ҳайрон монданд ва Худои Исроилро ситоиш карданд.
MAT.15.32	Исо шогирдонашро ба наздаш даъват карда гуфт: «Ба ин одамон раҳмам меояд, онҳо се рӯз боз бо Ман ҳастанд ва ҳеҷ хӯрдание надоранд. Ман намехоҳам, ки онҳоро аз пеши худ гурусна ҷавоб диҳам, мабодо дар роҳ аз ҳол нараванд». 
MAT.15.33	Шогирдонаш ба Ӯ гуфтанд: «Дар ин биёбон мо аз куҷо ин қадар нон меёбем, ки ба чунин тӯдаи одамон расонда тавонем?» 
MAT.15.34	Исо дар навбати худ аз онҳо пурсид: «Шумо чанд нон доред?» «Ҳафтто, — ҷавоб доданд онҳо, — ва якчанд моҳии хурд ҳам дорем».
MAT.15.35	Ӯ мардумро фармуд, ки рӯи замин бишинанд. 
MAT.15.36	Баъд он ҳафт нону моҳиҳоро ба даст гирифта, Худоро шукргӯён онҳоро пора кард ва ба шогирдонаш дод. Шогирдонаш нонпораҳоро гирифта ба мардум тақсим карданд. 
MAT.15.37	Ҳамаи то сер шудан хӯрданду шогирдон боз ҳафт сабади калон пур аз нонпораҳои боқимонда ҷамъ карданд. 
MAT.15.38	Шумораи онҳое, ки нону моҳӣ хӯрда буданд, ғайр аз занону кӯдакон, чор ҳазор нафар буд.
MAT.15.39	Пас Исо мардумро ҷавоб дода, ба қаиқ савор шуду ба сарзамини Маҷдал раҳсипор гашт.
MAT.16.1	Баъд аз чанд вақт ба назди Исо баъзе аз фарисиён ва саддуқиён омаданд. Онҳо Вайро озмуданӣ шуда, талаб намуданд, ки ба онҳо ягон нишонае аз ҷониби Худо диҳад. 
MAT.16.2	Аммо Исо дар ҷавоб гуфт: «Агар шомгоҳон осмон кушода бошад, шумо мегӯед, ки пагоҳ ҳавои нағз мешавад. 
MAT.16.3	Агар субҳидам осмон тираву гирифта бошад, мегӯед, ки имрӯз шамолу боронгарӣ мешавад. Шумо нишонаҳои осмонро дида чӣ гуна шудани ҳаворо фаҳмида метавонеду нишонаҳои ҳозиразамонро дида, онҳоро муайян карда наметавонед. 
MAT.16.4	Фақат насли ба Худо бевафою бадон нишона меҷӯяд! Худо ба ин насл ҳеҷ нишонаи дигаре ба ғайр аз он ки бо Юнус пайғамбар рӯй додааст, намедиҳад».
MAT.16.4	Инро гуфта Ӯ аз наздашон рафт.
MAT.16.5	Вақте ки шогирдон ба дигар тарафи кӯл расида омаданд, диданд, ки бо худ нон гирифтанро фаромӯш кардаанд.
MAT.16.6	Исо ба онҳо гуфт: «Ҳушёр бошед! Худро аз хамиртуруши фарисиёну саддуқиён эҳтиёт кунед». 
MAT.16.7	Он гоҳ шогирдонаш ба муҳокима даромада, ба якдигар мегуфтанд: «Ӯ аз сабаби бо худ нон нагирифтанамон инро гуфт».
MAT.16.8	Лекин Исо аз муҳокимаи онҳо дарак дошт ва пурсид: «Ҳой, барои чӣ шумо набудани нонро бо якдигар муҳокима мекунед? Имонатон ин қадар суст аст?! 
MAT.16.9	Наход то ҳол ҳеҷ чиз нафаҳмида бошед? Магар он панҷ нонро дар ёд надоред, ки чӣ хел панҷ ҳазор нафар хӯрданду боз боқимондаашро дар чанд сабад ҷамъ кардед? 
MAT.16.10	Ё он ҳафт нонро, ки чор ҳазор нафар хӯрданду боз боқимондаашро дар чанд сабади калон ҷамъ кардед? 
MAT.16.11	Чӣ тавр шумо намефаҳмед, ки Ман нонро дар назар надорам? Балки гуфтанӣ ҳастам, ки худро аз хамиртуруши фарисиён ва саддуқиён эҳтиёт кунед!»
MAT.16.12	Он гоҳ шогирдон фаҳмиданд, ки Ӯ на аз хамиртуруши нон, балки аз таълимоти фарисиёну саддуқиён эҳтиёт шудани онҳоро дар назар дошт.
MAT.16.13	Исо бо шогирдонаш ба маҳаллаи назди шаҳраки Қайсарияи Филиппус рафт. Дар он ҷо Ӯ ба онҳо савол дод: «Одамон дар бораи кӣ будани Фарзанди Инсон чӣ мегӯянд?» 
MAT.16.14	Онҳо ҷавоб дода гуфтанд: «Баъзеҳо мегӯянд, ки Ӯ Яҳёи Таъмиддиҳанда аст, қисми дигари одамон мегӯяд, ки Илёс ё Ирмиё ва ё яке аз дигар пайғамбарони гузашта омадааст». 
MAT.16.15	Исо аз онҳо пурсид: «Шумо чӣ? Шумо Маро кӣ мешуморед?» 
MAT.16.16	Шимъӯни Петрус ба Ӯ ҷавоб дод: «Ту ҳамон Таъиншуда ва Писари Худои зинда ҳастӣ».
MAT.16.17	Он гоҳ Исо ба Петрус гуфт: «Чӣ хел хушбахт ҳастӣ, Шимъӯн, писари Юҳанно! Чунки инро ба ту на одамизод, балки Падари Ман, ки дар осмон аст, ошкор кардааст. 
MAT.16.18	Бинобар ин ба ту мегӯям, ки ту Петрус — санг ҳастӣ
MAT.16.19	Ман ба ту калидҳои подшоҳии Худоро медиҳам ва ҳар чиро, ки ту дар замин манъ кунӣ, Худо аз осмон онро манъ мекунад ва ба ҳар чӣ, ки иҷозат диҳӣ, Худо аз осмон ба он иҷозат медиҳад».
MAT.16.20	Баъд Исо ба шогирдонаш қатъӣ таъкид кард, ки Таъиншудаи Худо будани Ӯро ба касе нагӯянд.
MAT.16.21	Аз ҳамон вақт сар карда Ӯ ба шогирдонаш кушоду равшан мегуфт, ки бояд ба Ерусалим равад ва дар он ҷо аз дасти пирони қавм, сардорони рӯҳонӣ ва шариатдонон бисёр азоб мекашад. Оқибат Ӯ кушта мешавад, вале баъд аз се рӯз аз нав зинда мегардад.
MAT.16.22	Петрус бошад, Исоро як сӯ бурда сарзаниш карда гуфт: «Худо нишон надиҳад! Эй Худованд, он чи гуфтӣ, бигзор ба сарат наояд!» 
MAT.16.23	Лекин Вай ба Петрус рӯй оварда гуфт: «Дур шав аз Ман, шайтон! Ту ба Ман халал расонда истодаӣ, чунки ту фикри Худоро надорӣ, балки фикри инсонӣ мекунӣ!»
MAT.16.24	Он гоҳ Исо ба шогирдонаш гуфт: «Ҳар каси шумо, ки пайрави Ман шудан хоҳад, бояд аз манфиатҳои худ даст кашида, салиби азобу маргашро бардошта барад ва он гоҳ Маро пайравӣ кунад. 
MAT.16.25	Зеро касе, ки ҳаёташро нигоҳ доштан мехоҳад, онро аз даст медиҳад, вале ҳар касе, ки ба хотири Ман аз баҳри ҳаёти худаш мегузарад, ҳаёти абадӣ ба даст меоварад. 
MAT.16.26	Ба одам чӣ фоидае дорад, ки тамоми дунёро ба даст овараду ҷонашро аз даст диҳад? Одамизод бар ивази ҷони худ ҳеҷ товоне дода наметавонад. 
MAT.16.27	Фарзанди Инсон бо шӯҳрату ҷалоле, ки Падараш ба Ӯ медиҳад, ҳамроҳи фариштаҳои худ меояд ва ба ҳама он чиро, ки мувофиқи амалашон сазовор мешаванд, медиҳад. 
MAT.16.28	Ба ростӣ ба шумо мегӯям, дар ин ҷо чанд касе ҳастанд, ки ҳанӯз дар қайди ҳаёт буданашон мебинанд, ки чӣ тавр Фарзанди Инсон барои подшоҳӣ кардан меояд».
MAT.17.1	Пас аз шаш рӯз Исо Петрус ва бародарон Ёқубу Юҳанноро ҳамроҳаш гирифта ба баландии кӯҳе бурд, ки он ҷо онҳо танҳо буданд. 
MAT.17.2	Баъд дар пеши назари шогирдон намуди зоҳирии Ӯ дигаргун шуд. Чеҳрааш монанди офтоб дурахшид, либосаш ҳам мисли равшании нур сап-сафед шуд. 
MAT.17.3	Ногаҳон Мӯсо ва Илёс пайғамбар дар пеши назари шогирдон пайдо шуданд ва бо Исо сӯҳбат мекарданд. 
MAT.17.4	Петрус ба сухан даромада ба Исо гуфт: «Худовандо, чӣ хуб аст, ки мо ин ҷо ҳастем. Агар хоҳӣ ман дар ин ҷо се хайма месозам, яке барои Ту, дигаре барои Мӯсо ва сеюм барои Илёс».
MAT.17.5	Ҳанӯз вай суханашро тамом накарда, абри тобоне пайдо шуда, онҳоро бо сояаш фаро гирифт ва аз даруни он овозе шунида шуд: «Ин Писари азизи Ман аст ва Ман аз Ӯ хушнудам. Ӯро гӯш кунед». 
MAT.17.6	Аз шунидани ин овоз шогирдонро ваҳм фаро гирифт ва онҳо худро рӯи замин партофтанд. 
MAT.17.7	Аммо Исо ба наздашон омаду ба онҳо даст расонда гуфт: «Бархезед ва аз ҳеҷ чиз натарсед». 
MAT.17.8	Онҳо ба боло нигоҳ карданд ва ғайр аз Исо касеро надиданд.
MAT.17.9	Аз кӯҳ поён фаромада истода Исо ба шогирдон фармуд, ки то Фарзанди Инсон мурда аз нав зинда нашавад, ба ҳеҷ кас аз чизи дидагиашон даҳон накушоянд. 
MAT.17.10	Он гоҳ шогирдон аз Ӯ пурсиданд: «Чаро шариатдонон мегӯянд, ки пеш аз Масеҳ бояд Илёс биёяд?»
MAT.17.11	«Дуруст, — ҷавоб дод Ӯ, — аввал бояд Илёс биёяд ва ҳама чизро барқарор намояд. 
MAT.17.12	Ба шумо мегӯям, ки Илёс аллакай омадааст ва одамон вайро нашинохтанду ҳар коре, ки хостанд, бо вай карданд. Бо Фарзанди Инсон низ ҳамон тавр рафтор хоҳанд кард».
MAT.17.13	Он вақт шогирдон фаҳмиданд, ки Исо Илёс гуфта Яҳёи Таъмиддиҳандаро дар назар дошт.
MAT.17.14	Ҳангоме ки онҳо назди мардум баргаштанд, марде пеши Исо омаду ба сари зону истода 
MAT.17.15	гуфт: «Хоҷа, ба писарам раҳм бикун! Вай касалии эпилепсия дорад ва бениҳоят азоб мекашад. Аз ин рӯ, ӯ худро зуд-зуд ба оташ ё ба об мепартояд. 
MAT.17.16	Вайро ба назди шогирдонат овардам, лекин онҳо ӯро шифо дода натавонистанд».
MAT.17.17	Исо ҷавоб дод: «Эй насли беимонону гумроҳон! То кай бо шумо бошам? То кай шуморо тоқат кунам? Канӣ, рафта бачаро ба наздам биёред!» 
MAT.17.18	Бачаро гирифта ба наздаш оварданд ва Ӯ ба дев фармон дод, ки аз бача берун барояд. Дев берун баромад ва бача худи ҳамон лаҳза сиҳат гашт.
MAT.17.19	Сипас шогирдон аз мардум ҷудо шуда, пеши Исо омада пурсиданд: «Чаро мо девро берун карда натавонистем?»
MAT.17.20	Ӯ дар ҷавоб гуфт: «Аз барои сустии имонатон. Ба ростӣ ба шумо мегӯям, агар имонатон донаи хардал барин бошад, он гоҳ ба ин кӯҳ „Аз ин ҷо ба он ҷо гузар“ гӯед, кӯҳ мегузарад. Пас, бароятон ҳеҷ чиз имконнопазир намешавад. 
MAT.17.21	Аммо ин зот фақат бо дуо ва рӯза берун карда мешавад».
MAT.17.22	Ҳангоме ки шогирдон дар Ҷалил ҷамъ омаданд, Исо ба онҳо гуфт: «Фарзанди Инсон ба дасти одамон супорида мешавад 
MAT.17.23	ва онҳо Ӯро мекушанд, лекин дар рӯзи сеюм Ӯ аз нав зинда мегардад». Шогирдон аз шунидани ин суханон сахт ғамгин гаштанд.
MAT.17.24	Вақте ки Исо бо шогирдонаш ба Кафарнаҳум омад, касоне ки барои Хонаи Худо андоз ҷамъ мекарданд, назди Петрус омада пурсиданд: «Магар устоди ту андоз намесупорад?» 
MAT.17.25	«Албатта месупорад», — ҷавоб дод Петрус.
MAT.17.25	Баъд Петрус ба хона даромад ва ҳанӯз ӯ даҳон накушода, Исо ба вай гуфт: «Шимъӯн, бигӯй, ба фикрат подшоҳон андозу хироҷро аз кӣ меситонанд? Аз шаҳрвандони худӣ ё бегона?
MAT.17.26	«Аз бегона», — ҷавоб гардонд Петрус.
MAT.17.26	«Пас, шаҳрвандони худӣ аз ин вазифа озоданд. 
MAT.17.27	Лекин барои наранҷонидани ин одамон сӯи кӯл рафта бо шасти моҳигирӣ сайд кун. Аз даҳони моҳии аввалине, ки сайд мекунӣ, тангаеро меёбӣ ва ин тангаро гирифта аз номи Ман ва худат андозро супор».
MAT.18.1	Аз мобайн вақти зиёде нагузашта, ба пеши Исо шогирдонаш омада пурсиданд: «Дар подшоҳии Худо кӣ бузургтар аст?»
MAT.18.2	Исо ба наздаш як кӯдакро хонда, ӯро дар пеши шогирдонаш гузошту 
MAT.18.3	ҷавоб дод: «Ба ростӣ ба шумо мегӯям, то тарзи фикррониатонро тағйир дода, монанди кӯдакон нашавед, ҳаргиз ба подшоҳии Худо дохил шуда наметавонед. 
MAT.18.4	Аз ин рӯ, он кас дар подшоҳии Худо бузургтар аст, ки худро монанди ин бача хоксор мегирад. 
MAT.18.5	Ҳар касе ки чунин кӯдакро ба хотири номи Ман қабул мекунад, дар асл Маро қабул мекунад.
MAT.18.6	Лекин вой бар ҳоли касе, ки яке аз пайравони хурдтарини ба Ман боваркардаро аз роҳи имон занад. Барои вай беҳтар мешуд, ки ба гарданаш санги осиёбро баста, ба баҳри чуқур партоянд.
MAT.18.7	Вой бар ҳоли одамони ин олам аз дасти васвасаҳо! Васвасаҳо ҳамеша пайдо мешаванд, вале вой бар ҳоли васвасакорон!
MAT.18.8	Агар даст ё поят туро ба гуноҳ кардан водор созад, онро бурида парто, зеро бароят беҳтар аст, ки бе як даст ё пой буда, соҳиби ҳаёт шавӣ, аз он ки ду дасту пой дошта бошию ба оташи абадии дӯзах биафтӣ. 
MAT.18.9	Инчунин, агар чашмат туро ба гуноҳ кардан водор созад, онро канда парто, зеро бароят беҳтар аст, ки як чашм дошта бошию соҳиби ҳаёт шавӣ, аз он ки ду чашм дошта бошиву ба оташи дӯзах партофта шавӣ».
MAT.18.10+MAT.18.11	 Ӯ суханашро давом дода гуфт: «Эҳтиёт бошед, ки ҳатто бо яке аз пайравони хурдтаринам хунукназарона рафтор накунед, зеро ба шумо мегӯям, ки фариштаҳои нигаҳбони онҳо ҳамеша дар назди Падари осмониам ҳузур дошта метавонанд.
MAT.18.12	Фарз кардем, ки як мард сад сар гӯсфанд дораду якеаш аз рама ақиб монда роҳро гум мекунад. Он мард чӣ кор мекунад? Магар наваду нӯҳ гӯсфандро дар теппаҳои чарогоҳ монда ба ҷустуҷӯи гӯсфанди гумроҳшудааш намеравад? 
MAT.18.13	Ва баъд аз ёфтанаш, ба ростӣ ба шумо мегӯям, ки барои ин гӯсфанд назар ба он наваду нӯҳ гӯсфанди гумроҳнашуда бештар хурсандӣ мекунад. 
MAT.18.14	Падари осмонии шумо низ ҳаргиз намехоҳад, ки яке аз пайравони хурдтарини Ман гумроҳ шавад.
MAT.18.15	Агар ягон бародаратон бар зидди яке аз шумо гуноҳ кунад, ба назди ҳамон бародар рафта, якка ба якка айбашро ба рӯяш гӯед, агар айбашро ба гардан гирад, донед, ки вайро аз нав ҳамчун бародар пайдо кардаед. 
MAT.18.16	Вале, агар ба гапатон гӯш надиҳад, рафта як ё ду бародари дигарро ҳамроҳатон биёред, то ҳақ будани суханатон бо ду ё се шоҳид исбот гардад. 
MAT.18.17	Агар ба гапи онҳо ҳам гӯш надиҳад, ба ҷамоати имондорон дар ин хусус гӯед. Аммо агар ба гапи тамоми ҷамоат низ гӯш надиҳад, бигзор вай бароятон ҳамчун андозгири беинсофу одами беимон бошад.
MAT.18.18	Ба ростӣ ба шумо мегӯям, ҳар чиро, ки шумо дар замин манъ кунед, Худо аз осмон онро манъ мекунад ва ба ҳар чӣ, ки иҷозат диҳед, Худо аз осмон ба он иҷозат медиҳад. 
MAT.18.19	Боз илова мекунам, агар дар замин ду каси шумо бо розигии якдигар барои ягон чиз дуо кунед, Падари осмониам ҳатман бароятон ҳамон чизро иҷро мекунад. 
MAT.18.20	Зеро дар ҷое, ки ду ё се кас ба хотири номи Ман ҷамъ мешаванд, Ман ҳам дар байни онҳо мешавам».
MAT.18.21	Баъдтар Петрус назди Исо омада пурсид: «Худованд, агар бародаре бар зидди ман гуноҳ кардан гирад, чанд маротиба вайро бахшиданам даркор? Ҳафт маротиба?»
MAT.18.22	«Не, — ҷавоб дод Ӯ. — Ҳафт маротиба нею ҳафтод карат ҳафт маротиба бубахш. 
MAT.18.23	Зеро подшоҳии Худоро чунин тасвир кардан мумкин: Рӯзе як подшоҳ хост, ки қарзҳои хизматгоронашро ба ҳисоб гирад. 
MAT.18.24	Вақте ки ҳисобу китобро сар кард, ба наздаш хизматгореро оварданд, ки аз шоҳ маблағи бениҳоят калоне
MAT.18.25	Азбаски хизматгор аз ӯҳдаи баргардондани қарз баромада наметавонист, шоҳ амр дод, ки ба ҷойи товон ӯ бо зану фарзандонаш ва тамоми молу мулкаш фурӯхта шавад. 
MAT.18.26	Он хизматгор худро пеши пойҳои шоҳ партофта зорию тавалло карда гуфт: „Тақсирам, илтимос, ба ман мӯҳлат диҳед ва ман тамоми қарзамро бармегардонам“. 
MAT.18.27	Шоҳ ба ҳоли хизматгор раҳм карду қарзашро ба вай бахшида ҷавоб дод.
MAT.18.28	Хизматгор бошад, берун баромада ҳамхизматашро дид. Ин ҳамхизматаш аз вай маблағи нисбатан камтаре
MAT.18.29	Ҳамхизматаш худро ба рӯи замин партофта, ба зориву тавалло кардан даромад: „Илтимос, мӯҳлат деҳ ва ман албатта қарзамро бармегардонам“. 
MAT.18.30	Аммо хизматгор розӣ нашуда, ҳамхизматашро ба ҳабсхона супорид ва ӯ то қарзро гардонда надиҳад, ҳамон ҷо мемонд. 
MAT.18.31	Дигар хизматгорон ин ҳодисаро дида, сахт ранҷиданд ва рафта ба шоҳ буду шуди воқеаро нақл карданд. 
MAT.18.32	Шоҳ он хизматгорро ба наздаш хонда гуфт: „Эй хизматгори бад! Ту маро зориву тавалло кардӣ ва ман ба ту тамоми қарзатро бахшидам. 
MAT.18.33	Ман ба ту раҳм кардам. Пас, ту ҳам бояд ба ҳамхизматат раҳм мекардӣ“. 
MAT.18.34	Шоҳ дар ғазаб шуда, амр дод, ки ин хизматгорро то пурра супоридани қарзаш ба ҳабс партоянд, то азобашро кашад.
MAT.18.35	Хуллас, Падари осмониам низ то бародаратонро аз самими дил набахшед, бо ҳар яки шумо айнан ҳамин тавр рафтор мекунад».
MAT.19.1	Исо суханонашро ба охир расонда, аз вилояти Ҷалил сӯи сарзамини Яҳудия, ки дар дигар тарафи дарёи Ӯрдун ҷойгир буд, раҳсипор шуд. 
MAT.19.2	Аз паси Ӯ тӯда-тӯда одамон низ рафтанд ва дар он ҷо Ӯ онҳоро шифо бахшид.
MAT.19.3	Баъд чанд нафаре аз фарисиён Исоро озмуданӣ шуда, савол доданд: «Оё аз рӯи шариат мумкин аст, ки мард бо ҳар сабабе, ки хоҳад, аз занаш ҷудо шавад?» 
MAT.19.4	Исо дар ҷавоб ба онҳо гуфт: «Магар дар навиштаҷот нахондаед, ки „Офарандаи одамизод аз ибтидо онҳоро мард ва зан офаридааст“? 
MAT.19.5	Боз дар навиштаҷот гуфта шудааст, ки „Бинобар ин мард бояд аз падару модараш ҷудо шуда, бо ҳамсараш бипайвандад, то ки на ду нафар, балки як тан шаванд“. 
MAT.19.6	Акнун онҳо на ду тан, балки якто ҳастанд. Пас, бигзор касе зану шавҳарро аз ҳамдигар ҷудо накунад, зеро Худо он ду нафарро бо ҳам пайвастааст».
MAT.19.7	Фарисиён боз саволе доданд: «Пас, чаро Мӯсо фармудааст, ки барои ҷудо шудан мард бояд ба занаш талоқномае навишта ҷавоб диҳад?» 
MAT.19.8	Ӯ дар ҷавоб гуфт: «Ба сабаби сангдилиатон Мӯсо иҷозати ҷудо шуданро додааст, аммо аз аввал ин тавр набуд. 
MAT.19.9	Ман ҳоло ба шумо мегӯям, агар марде бо ҳар сабабе (ғайр аз сабаби бевафоии занаш) аз занаш ҷудо шуда, зани дигар гирад, вай гуноҳи алоқаи беникоҳро мекунад».
MAT.19.10	Шогирдони Исо гуфтанд: «Устод, агар вазифаи шавҳар нисбат ба зан ин хел бошад, он гоҳ ба мард беҳтар аст, ки тамоман зан нагирад». 
MAT.19.11	«На ҳама ин гуфтаҳоро қабул карда метавонанд, — ҷавоб дод Вай, — фақат касоне, ки Худо ба онҳо насиб гардондааст. 
MAT.19.12	Зеро мардон бо сабабҳои гуногун зан намегиранд: баъзеҳо мисли ахташуда таваллуд мешаванд, баъзеҳоро одамон ахта мекунанд ва баъзеҳо бо нияти ба Худо хизмат кардан зан намегиранд. Бигзор касе, ки ин гуфтаҳоро қабул карда метавонад, қабул кунад».
MAT.19.13	Баъзе касон ба назди Исо кӯдаконро оварданд, то ки Ӯ ба сари онҳо даст гузошта барояшон дуо кунад. Шогирдон инро дида, онҳоро сарзаниш намуданд. 
MAT.19.14	Аммо Исо гуфт: «Монед, ки кӯдакон назди Ман оянд, пеши роҳи онҳоро нагиред, зеро Худо дар ҳаёти онҳое подшоҳӣ мекунад, ки мисли ин кӯдакон ҳастанд». 
MAT.19.15	Баъд бо нияти баракат додан ба сари кӯдакон даст гузошту аз он ҷо рафт.
MAT.19.16	Боре як мард пеши Исо омада, аз ӯ пурсид: «Устод, барои ба даст овардани ҳаёти абадӣ чӣ некие бояд кунам?» 
MAT.19.17	Ӯ ба мард ҷавоб дод: «Чаро аз Ман дар бораи чизи нек мепурсӣ? Фақат як кас нек аст. Агар хоҳӣ, ки ҳаёти абадӣ насибат гардад, фармоишҳоро риоя намо». 
MAT.19.18	«Кадом фармоишҳоро?» — пурсид мард.
MAT.19.18	Исо ба номбар кардани фармоишҳо даромада гуфт: «Одамкушӣ накун, алоқаи беникоҳ накун, дуздӣ накун, шаҳодати бардурӯғ надеҳ, 
MAT.19.19	падару модаратро ҳурмату эҳтиром намо ва шахсеро, ки наздики ту аст, мисли худат дӯст бидор». 
MAT.19.20	Ҷавонмард ҷавоб дод: «То ба имрӯз ҳамаи ин фармоишҳоро риоя кардаам. Ғайр аз ин боз чӣ карданам лозим аст?» 
MAT.19.21	Исо ба вай гуфт: «Агар хоҳӣ, ки комил бошӣ, рафта, тамоми молу мулкатро фурӯшу пулашро ба камбағалон тақсим бикун. Он гоҳ соҳиби мукофоти осмонӣ мегардӣ. Баъд омада, Маро пайравӣ намо».
MAT.19.22	Ҷавонмард хеле сарватманд буд, бинобар ҳамин бо шунидани ин суханон андӯҳгин гашта, аз он ҷо рафт.
MAT.19.23	Он гоҳ Исо ба шогирдонаш гуфт: «Ба ростӣ ба шумо мегӯям, ки ба подшоҳии Худо дохил шудани шахси сарватманд бениҳоят душвор аст. 
MAT.19.24	Боз мегӯям, ки аз сӯрохи сӯзан гузаштани шутур осонтар аз он, ки шахси сарватманд ба подшоҳии Худо дохил шавад».
MAT.19.25	Шунидани ин суханон шогирдонро ба ҳайрат оварду онҳо пурсиданд: «Пас кӣ наҷот ёфта метавонад?» 
MAT.19.26	Исо ба шогирдонаш бодиққат нигоҳ карда гуфт: «Ба инсон ин корро кардан ғайриимкон аст, вале бо Худо аз ӯҳдаи ҳар кор баромадан мумкин аст».
MAT.19.27	Он гоҳ Петрус гуфт: «Ана, мо аз баҳри ҳама чиз баромада, Шуморо пайравӣ кардем. Пас насиби мо чист?» 
MAT.19.28	Исо ба онҳо ҷавоб дод: «Ба ростӣ ба шумо мегӯям, вақте ки давраи нав сар мешаваду Фарзанди Инсон бар тахти пуршукӯҳи худ менишинад, дувоздаҳ нафари шумо низ, ки Маро пайравӣ кардаед, бар тахтҳо нишаста ба дувоздаҳ қабилаи Исроил ҳукмронӣ хоҳед кард. 
MAT.19.29	Инчунин, ҳар касе ки барои Ман шуда аз баҳри хонаҳо, бародарон ё хоҳарон, падар ё модар, фарзандон ё заминҳояш гузашта бошад, ҳамаи инро сад маротиба зиёдтар пайдо мекунад ва дар оянда зиндагии абадӣ низ насибаш мегардад. 
MAT.19.30	Лекин бисёри онҳое, ки ҳоло дар сафи пеш ҳастанд, дар сафи ақиб мешаванд ва онҳое, ки дар сафи ақиб ҳастанд, дар сафи пеш мешаванд».
MAT.20.1	Исо суханашро давом дода гуфт: «Подшоҳии Худоро чунин тасвир кардан мумкин: як заминдор барои ба токзораш киро кардани мардикорон саҳарии барвақт ба бозор баромад. 
MAT.20.2	Ӯ якчанд мардикорро ёфта, онҳоро бо якдинорӣ ба рӯзи кориашон киро карду ба токзораш фиристод. 
MAT.20.3	Соати қариби нӯҳ вай боз ба бозор рафт ва дар он ҷо якчанд марди бекористодаро дида, 
MAT.20.4	ба онҳо гуфт: „Шумо ҳам ба токзори ман рафта кор кунед, баъд ман шуморо розӣ мекунам“. Онҳо рафтанд. 
MAT.20.5	Заминдор соатҳои тақрибан дувоздаҳ ва се низ рафта мардикоронро киро кард. 
MAT.20.6	Қариби соати панҷ буд, ки вай боз ба бозор рафт ва боз якчанд марди бекористодаро дида пурсид: „Чаро шумо тамоми рӯзатонро бе кор гузаронда истодаед?“ 
MAT.20.7	Онҳо дар ҷавоб гуфтанд: „Чунки ҳеҷ кас моро киро накард“. „Хайр, набошад, ба токзори ман рафта кор кунед“, — таклиф кард соҳиби токзор.
MAT.20.8	Бо наздикшавии шом соҳиби токзор ба назоратчиаш гуфт: „Рафта мардикоронро ҷеғ зану аз онҳое, ки охирин киро кардам, сар карда то ба онҳое, ки аввал киро кардам, бо навбат музди корашонро деҳ“. 
MAT.20.9	Мардикороне, ки соати панҷ киро шуда буданд, ҳар кадоме якдинорӣ музд гирифтанд. 
MAT.20.10	Инак, онҳое, ки аввал киро шуда буданд, фикр карданд, ки бештар музд мегиранд, аммо бо расидани навбати онҳо, ҳар кадоме аз онҳо низ якдинорӣ гирифтанд. 
MAT.20.11	Онҳо пулашонро гирифта, аз соҳиби токзор шикоят карданд: 
MAT.20.12	„Онҳое, ки охирин киро шуда буданд, фақат як соат кор карданд. Мо бошем, дар офтоби сӯзон рӯзи дароз арақи ҷабин рехта кор кардему шумо ба онҳо баробари мо музд додед!“ 
MAT.20.13	Лекин соҳиби токзор ба яке аз онҳо ҷавоб дода гуфт: „Ҳой, ҷӯра! Ман ҳаққатро нахӯрдаам. Магар худат розӣ нашудӣ, ки ба як рӯзи кориат як динор диҳам? 
MAT.20.14	Ана, пулатро гиру ба хонаат рав. Ба ин марди охирин киро кардаам бошад, ман хостам баробари ту музд диҳам. 
MAT.20.15	Чӣ магар ман ҳақ надорам, чи хеле ки хоҳам, ҳамон хел пуламро сарф кунам? Ё ба саховатмандии ман ҳасад мебарӣ?“»
MAT.20.16	Дар хотима Исо гуфт: «Пас, касоне, ки ҳоло дар сафи пеш истодаанд, дар сафи ақиб хоҳанд шуд ва касоне, ки ҳоло дар сафи ақиб ҳастанд, дар сафи пеш хоҳанд шуд
MAT.20.17	Исо ба сӯи Ерусалим роҳравон шогирдонашро ба як тарафе бурда танҳо ба онҳо гуфт: 
MAT.20.18	«Ана, мо ба Ерусалим рафта истодаем. Дар он ҷо Фарзанди Инсон ба дасти сардорони рӯҳонӣ ва шариатдонон супорида мешавад. Онҳо Ӯро ба марг маҳкум карда, 
MAT.20.19	ба дасти беимонон месупоранд. Беимонон бошанд, Ӯро масхараву қамчинкорӣ карда, оқибат ба салиб мехкӯб менамоянд. Лекин Вай дар рӯзи сеюм аз нав зинда мешавад».
MAT.20.20	Дар ин миён зани Забдой бо ду писараш назди Исо омада, ба Ӯ таъзим карду чизе хоҳиш карданӣ шуд.
MAT.20.21	Исо пурсид: «Ту чӣ мехоҳӣ?» «Мехоҳам, амр кунӣ, ки ҳангоми подшоҳӣ карданат писарони ман аз дасти чапу рости Ту бишинанд», — ҷавоб дод зан.
MAT.20.22	Исо ба писарони зан гуфт: «Шумо намефаҳмед, ки чиро талаб карда истодаед. Магар аз он косаи азобе, ки Ман менӯшам, шумо нӯшида метавонед?»
MAT.20.22	«Метавонем», — ҷавоб доданд онҳо.
MAT.20.23	Ӯ гуфт: «Бале, шумо дар ҳақиқат аз косаи Ман хоҳед нӯшид. Аммо ба интихоб кардани касоне, ки аз дасти чапу рости Ман мешинанд, ҳақ надорам. Ин ҷойҳо насиби онҳое мешаванд, ки Падарам барояшон тайёр кардааст».
MAT.20.24	Даҳ шогирди дигар ин гуфтугӯйро шунида, ба ин ду бародар сахт қаҳрашон омад. 
MAT.20.25	Он гоҳ Исо ҳамаи онҳоро ба наздаш ҷеғ зада гуфт: «Шумо хуб медонед, ки подшоҳон ва ҳокимони халқҳо ба мардуми худ зӯроварӣ мекунанд ва ҳукмашонро бар онҳо мегузаронанд. 
MAT.20.26	Лекин дар байни шумо набояд ин тавр бошад. Баръакс, ҳар кас ки дар байни шумо бузург будан мехоҳад, бояд хизматгори дигарон бошад 
MAT.20.27	ва ҳар кас ки мехоҳад дар сафи пеш истад, бояд ғуломи дигарон бошад. 
MAT.20.28	Айнан чӣ тавре ки Фарзанди Инсон на барои он омадааст, ки касе ба Ӯ хизмат кунад, балки омад, то ки ба дигарон хизмат кунад ва барои нархи наҷоти бисёр одамонро супоридан ҷонашро фидо кунад».
MAT.20.29	Баъдтар Исо бо шогирдонаш аз шаҳри Ериҳӯ ба роҳ баромада буд, ки мардуми зиёде аз пайи онҳо рафтанд. 
MAT.20.30	Воқеан ду нобиное дар канори роҳ менишастанд. Онҳо гузашта истодани Исоро шунида, зуд фарёд заданд: «Эй Насли Довуд! Эй Хоҷа ба мо раҳм кун!»
MAT.20.31	Мардум бошанд, онҳоро сарзаниш карда мегуфтанд, ки хомӯш шаванд. Аммо онҳо боз баландтар дод зада мегуфтанд: «Эй Насли Довуд! Эй Хоҷа ба мо раҳм кун!»
MAT.20.32	Исо аз роҳаш бозистода онҳоро ба наздаш хонд ва пурсид: «Шумо чӣ мехоҳед? Бароятон чӣ кор кунам?» 
MAT.20.33	Онҳо ҷавоб дода гуфтанд: «Хоҷа, мехоҳем, ки чашмонамонро бино кунед».
MAT.20.34	Дили Исо ба ҳоли онҳо сӯхту ба чашмонашон даст гузошт. Худи ҳамон лаҳза чашмони он ду мард бино шуданд ва онҳо аз паси Исо рафтанд.
MAT.21.1	Исо ва шогирдонаш ба шаҳри Ерусалим наздик шуда истода, ба деҳаи Байт-Фоҷии назди теппаи Зайтун расида омаданд. Пас, Ӯ ду шогирдашро пешопеши худ фиристода, 
MAT.21.2	ба онҳо чунин гуфт: «Ба қишлоқи дар пешистода равед ва ҳамин ки ба он ҷо рафта расидед, модахари басташудаеро якҷоя бо бачааш меёбед. Банди вайро кушоеду ҳардуяшро ба наздам биёред. 
MAT.21.3	Агар касе ягон гап занад, гӯед, ки онҳо ба Худованд даркор шуданд ва ӯ даррав ба бурдан иҷозат медиҳад».
MAT.21.4	Ин ҳодиса барои ба амал омадани суханони пайғамбар рӯй дод, ки чунин гуфта буд:
MAT.21.5	«Ба сокинони шаҳри Ерусалим бигӯед:
MAT.21.5	„Ана, Шоҳи шумо ба наздатон омада истодааст.
MAT.21.5	Шоҳи хоксор, ки харсавор,
MAT.21.5	болои бачаи модахаре омада истодааст“».
MAT.21.6	Инак, ду шогирдаш рафта гуфтаи Исоро иҷро карданд. 
MAT.21.7	Онҳо модахарро бо бачааш оварда, ҷомаҳои худро ба болои онҳо партофтанд ва Исо савор шуд. 
MAT.21.8	Мардуми зиёде, ки бо Исо буданд, ҷомаҳои худро пеши роҳи Ӯ пойандоз мекарданд, баъзеашон бошанд, навдаҳои дарахтонро бурида, аз рӯи иззат сари роҳаш мегузоштанд. 
MAT.21.9	Мардум аз пешу қафои Исо роҳравон бо овози баланд дод мезаданд: «Шаъну шараф ба Насли Довуд! Баракат ёбад касе, ки аз номи Худованд меояд! Шаъну шараф ба Худо дар осмон!»
MAT.21.10	Вақте ки Ӯ ба Ерусалим ворид гашт тамоми шаҳр ба ҳаяҷон омад. Одамон «Ин кист?» гуфта мепурсиданд. 
MAT.21.11	Мардуме, ки аз пайи Исо меомаданд, ҷавоб медоданд, ки ин Исо пайғамбар аз шаҳри Носираи вилояти Ҷалил аст.
MAT.21.12	Сипас, Исо ба ҳавлии Хонаи Худо даромада, ҳамаи онҳоеро, ки бо хариду фурӯш машғул буданд, аз он ҷо берун ронд. Мизҳои пуливазкунандагон ва курсиҳои кафтарфурӯшонро чаппа карда 
MAT.21.13	гуфт: «Дар навиштаҷот гуфтаҳои Худо омадаанд, ки „Хонаи Ман ҷойи дуогӯйӣ номида мешавад“. Шумо бошед, онро ба паноҳгоҳи дуздон табдил додаед».
MAT.21.14	Дар ин мобайн кӯрон ва лангон дар Хонаи Худо назди Исо омаданд ва Ӯ онҳоро шифо дод.
MAT.21.15	Сардорони рӯҳонӣ ва шариатдонон бо дидани мӯъҷизаҳои аҷоиби Исо ва аз шунидани доди кӯдакон, ки дар Хонаи Худо «Шаъну шараф ба Насли Довуд!» мегуфтанд, ба ғазаб омаданд. 
MAT.21.16	Онҳо ба Вай гуфтанд: «Магар Ту намешунавӣ, ки кӯдакон чӣ гуфта истодаанд?»
MAT.21.16	«Албатта мешунавам, — ҷавоб дод Исо ва илова кард, — Магар шумо дар навиштаҷот ин гуфтаҳоро нахондаед:
MAT.21.16	„Забони кӯдакону тифлҳои ширхорро
MAT.21.16	Ту асбоби ситоиши худ гардондӣ“?»
MAT.21.17	Бо ин суханон Исо онҳоро тарк карду аз шаҳр берун шуда, ба деҳаи Байт-Ҳинӣ рафт ва шабро дар он ҷо гузаронд.
MAT.21.18	Бомдодон Ӯ ба шаҳр баргашта истода буд, ки гурусна монд. 
MAT.21.19	Воқеан дар сари роҳаш дарахти анҷиреро дида, ба назди он омад. Аммо ба ғайр аз баргҳо дар он ҳеҷ чиз наёфта, ба дарахт гуфт: «Акнун, ту ҳаргиз мева нахоҳӣ дод». Фавран дарахт аз бехаш хушк шуд.
MAT.21.20	Шогирдон ин ҳодисаро дида, бо тааҷҷуб пурсиданд: «Устод, чӣ хел шуд, ки дарахти анҷир якбора аз бехаш хушк шуд?» 
MAT.21.21	Исо ба онҳо ҷавоб дод: «Ба ростӣ ба шумо мегӯям, агар шумо бовар кунеду шубҳа надошта бошед, он гоҳ он кореро, ки Ман бо дарахти анҷир кардам, шумо ҳам карда метавонед. Ва на фақат ин корро, балки, агар шумо ҳатто ба кӯҳ гӯед, ки бархеста ба баҳр биафтад, сухани гуфтаатон иҷро мешавад. 
MAT.21.22	Агар шумо бовар кунед, он гоҳ ҳар чӣ дар дуо талаб кунед, ба даст меоваред».
MAT.21.23	Исо ба Хонаи Худо баргашта, машғули таълимдиҳӣ шуд, ки сардорони рӯҳонӣ ва пирони қавм ба наздаш омада пурсиданд: «Ту бо кадом ҳуқуқ чунин корҳоро мекунӣ? Кӣ ба Ту ин ҳаққу ҳуқуқро додааст?» 
MAT.21.24	Исо ба онҳо гуфт: «Ман ҳам ба шумо як саволе дорам. Агар ба он ҷавоб диҳед, он гоҳ мегӯям, ки бо кадом ҳуқуқ чунин корҳоро мекунам. 
MAT.21.25	Бигӯед, ба Яҳё кӣ ҳуқуқ дода буд, ки одамонро таъмид диҳад: Худо ё инсон?»
MAT.21.25	Онҳо байни якдигар баҳс карда гуфтанд: «Агар „Худо дода буд“ гӯем, Ӯ мепурсад, ки чаро ба Яҳё бовар накардем. 
MAT.21.26	Аммо агар „инсон“ гӯем, халқ зидди мо мебарояд, чунки ба пайғамбар будани Яҳё эътиқод дорад». 
MAT.21.27	Оқибат, онҳо ба Исо «намедонем» гуфта ҷавоб доданд.
MAT.21.27	Ӯ низ ба онҳо гуфт: «Пас, Ман ҳам ба шумо намегӯям, ки бо кадом ҳуқуқ ин корро мекунам».
MAT.21.28	Исо суханашро давом дода гуфт: «Дар бораи ин ҳикоя чӣ фикр доред? Марде ду писар доштааст. Рӯзе вай пеши писари калониаш омада мегӯяд: „Писарам, имрӯз ба токзор рафта кор кун“. 
MAT.21.29+MAT.21.30	 Писараш бошад, „намеравам“ мегӯяд. Баъд падараш рафта, аз писари дуюмаш хоҳиш мекунад. Писари дуюмаш „хуб шудааст“ гуфта ҷавоб медиҳад. Лекин баъдтар писари калонӣ аз фикраш гашта ба токзор меравад. Писари дуюмаш бошад, намеравад». 
MAT.21.31	Исо аз сардорони рӯҳонӣ ва пирони қавм пурсид: «Инак, кадоме аз писарон хости падарашро иҷро кард?»
MAT.21.31	«Писари калониаш», — ҷавоб доданд онҳо.
MAT.21.31	Исо ба онҳо гуфт: «Ба ростӣ ба шумо мегӯям, ки одамони радди маърака, яъне андозгирон ва фоҳишаҳо пеш аз шумо ба подшоҳии Худо дохил шуда истодаанд. 
MAT.21.32	Зеро Яҳёи Таъмиддиҳанда ба назди халқамон барои роҳи ростро нишон додан омад, аммо шумо ба ӯ бовар накардед, андозгирон ва фоҳишаҳо бошанд, бовар карданд. Ҳатто баъд аз дидани ҳамаи ин шумо аз фикратон нагаштед ва бовар накардед.
MAT.21.33	Ба масали дигаре гӯш андозед, — гуфт ӯ. Як заминдор токзор бунёд карда, гирди онро девор мегирад. Барои фишурдани ангур ҳавз мекобад ва дидбонгоҳе месозад. Баъд токзорашро ба чанд нафаре иҷора медиҳаду хонаашро монда ба кишвари дигар сафар мекунад.
MAT.21.34	Бо фаро расидани вақти ҳосилғундорӣ соҳиби токзор барои гирифтани ҳаққи ҳосил хизматгоронашро назди иҷоракорон мефиристад. 
MAT.21.35	Аммо иҷоракорон хизматгорони ӯро дастгир карда, якеашро мезананд, дигареро мекушанд ва сеюмро сангсор мекунанд. 
MAT.21.36	Соҳиби токзор аз дафъаи аввал дида бештар хизматгоронашро мефиристад. Аммо иҷоракорон бо онҳо низ ҳамон тавр рафтор мекунанд. 
MAT.21.37	Оқибат, соҳиби токзор „писарамро ҳатман иззату эҳтиром мекунанд“ гуфта, писарашро назди онҳо мефиристад. 
MAT.21.38	Лекин иҷоракорон писарро дида, ба якдигар мегӯянд: „Вай меросхӯр аст! Биёед, ӯро мекушем ва ба меросаш соҳиб мешавем!“ 
MAT.21.39	Бо ин қарор онҳо писарро дастгир мекунанду вайро аз токзор берун бароварда мекушанд».
MAT.21.40	Баъд Исо савол дод: «Хӯш, вақте ки худи соҳиби токзор бармегардад, бо ин иҷоракорон чӣ хел рафтор мекунад?» 
MAT.21.41	Онҳо дар ҷавоб гуфтанд: «Ҳатман он бадонро бераҳмона хоҳад кушт. Токзорро бошад, ба иҷоракорони дигар медиҳад, ки ҳаққи ҳосилашро дар вақташ медиҳанд».
MAT.21.42	Исо ба онҳо гуфт: «Магар шумо дар навиштаҷот чунин гуфтаҳоро боре ҳам нахондаед:
MAT.21.42	„Он сангеро, ки бинокорон нодаркор ҳисоб карда, як сӯ партофтанд,
MAT.21.42	санги асосии таҳкурсии бино гардид.
MAT.21.42	Ин кори Худованд аст
MAT.21.42	ва ба назарамон аҷиб менамояд“?
MAT.21.43	Бинобар ин, ба шумо мегӯям, ки имконияти аз они подшоҳии Худо будан аз шумо гирифта мешавад ва ба халқҳое дода мешавад, ки хости Худоро иҷро мекунанд. 
MAT.21.44	Ҳар касе, ки ба болои он санг меғалтад, шикаста майда-майда мешавад, вале агар ин санг ба болои касе афтад, вайро маҷақ мекунад».
MAT.21.45	Сардорони рӯҳонӣ ва фарисиён масалҳои Исоро шунида, фаҳмиданд, ки Вай дар бораи онҳо нақл карда истодааст. 
MAT.21.46	Аз ин рӯ, онҳо кӯшиш карданд, ки Ӯро дастгир намоянд, аммо аз мардуми ҷамъомада метарсиданд, чунки онҳо Исоро пайғамбар ҳисоб мекарданд.
MAT.22.1	Исо боз ба сардорони рӯҳонӣ ва пирони қавм рӯ оварда гуфт: 
MAT.22.2	«Подшоҳии Худоро бо чунин масал тасвир кардан мумкин: подшоҳе писарашро хонадор карданӣ шуда, базм барпо мекунад 
MAT.22.3	ва хизматгоронашро барои даъват кардани меҳмонон мефиристад. Аммо даъватшудагон омадан нахостанд. 
MAT.22.4	Шоҳ дигар хизматгоронашро фиристода мегӯяд: „Рафта ба даъватшудагон гӯед, ки ба тӯй биёянд, чунки барзагову гӯсолаҳои беҳтарин аллакай кушта шудаанду ҳама чиз барои зиёфат тайёр аст“. 
MAT.22.5	Лекин даъватшудагон ба суханони хизматгорон эътибор надода, ҳар якеашон бо кори худашон машғул мешаванд: як қисмашон ба саҳроҳои худ мераванд, қисми дигарашон ба дӯконҳои худ, 
MAT.22.6	баъзеашон бошанд, хизматгоронро дошта, латукӯб мекунанду мекушанд.
MAT.22.7	Шоҳ ба қаҳру ғазаб омада, сарбозонашро назди он одамкушон мефиристад, ки онҳоро нобуд карда шаҳрашонро сӯзонанд. 
MAT.22.8	Ба хизматгоронаш бошад, мегӯяд: „Зиёфати тӯй тайёр аст, аммо ин даъватшудагон садқаи зиёфатам шаванд. 
MAT.22.9	Ҳоло ба кӯчаҳои серодам раведу чӣ қадар бисёртар одамонро ёфта тавонед, ҳамаашонро таклиф кунед“. 
MAT.22.10	Хизматгорон ба кӯчаҳо рафта, ҳар касеро, ки меёфтанд, баду некро фарқ накарда ба тӯйхона ҷамъ меоварданд. Оқибат тӯйхона пури одам шуд.
MAT.22.11	Вақте ки шоҳ барои дидани меҳмонон ба тӯйхона медарояд, чашмаш ба марде меафтад, ки либосаш идона нест. 
MAT.22.12	„Эй ҷӯра, — муроҷиат мекунад ба ӯ шоҳ, — чӣ тавр ту ба ин ҷо бе либоси идона даромада омадӣ?“ Вале он мард чӣ гуфтанашро намедонист.
MAT.22.13	Он гоҳ шоҳ ба хизматгоронаш фармон дода мегӯяд: „Дасту пои ин мардро баста ба торикии берун партоед, ки дар он ҷо одамон аз дард дандон ба дандон зада гиря мекунанд“». 
MAT.22.14	Исо суханонашро хотима дода гуфт: «Донед, ки бисёр касон даъват шудаанд, лекин интихобшудагон кам ҳастанд».
MAT.22.15	Он гоҳ фарисиён як тараф ҷамъ шуда, нақша кашиданд, ки чӣ тавр Исоро бо сухан ба дом афтонанд. 
MAT.22.16	Пас, онҳо чанд нафар аз шогирдонашон ва аъзоёни ҳизби ҳиродиёнро назди Ӯ фиристоданд. Фиристодашудагон гуфтанд: «Устод, мо медонем, ки Шумо ростқавл ҳастед ва ба мавқею дараҷаи одамон эътибор надода, бе хушомадгӯйӣ роҳҳои Худоро аз рӯи ҳақиқат таълим медиҳед. 
MAT.22.17	Бигӯед, ба фикри Шумо, оё раво аст, ки мо ба императори Рум андозу хироҷ супорем ё не?»
MAT.22.18	Исо, ки аз нияти бади онҳо бохабар буд, ҷавоб дод: «Ҳой, дурӯяҳо! Чаро Маро ба дом афтонданӣ ҳастед?! 
MAT.22.19	Канӣ, динори андоз месупоридагиро ба Ман оварда нишон диҳед-чӣ!» Онҳо динорро ба Исо нишон доданд 
MAT.22.20	ва Ӯ пурсид: «Дар он акс ва номи киро мебинед?» 
MAT.22.21	«Императорро», — ҷавоб доданд онҳо.
MAT.22.21	Он гоҳ Ӯ ба онҳо гуфт: «Он чи аз они император аст, бояд ба император баргардонда шавад ва он чи аз они Худост, ба Худо».
MAT.22.22	Аз шунидани чунин ҷавоб онҳо бениҳоят ҳайрон шуданд ва бо ҳамин ҳолат аз наздаш рафтанд.
MAT.22.23	Худи ҳамон рӯз баъзе аз саддуқиён (онҳо аз нав зиндашавиро инкор мекарданд) ба назди Исо омада, ба Вай чунин савол доданд: 
MAT.22.24	«Устод, Мӯсо дар қонун ба мо чунин навиштааст, ки агар касе зан гираду фарзанд надида аз олам гузарад, бародараш бояд зани ӯро ба никоҳи худ дарорад ва фарзандони ба дунё омадаро ҳамчун насли бародари марҳумаш бидонад. 
MAT.22.25	Инак, бо мо ҳафт бародар буданд ва калониаш зан гирифт, аммо фарзанд надида аз олам чашм пӯшид. Он гоҳ бародари дуюм бевазанро ба никоҳаш даровард. 
MAT.22.26	Баъд бо бародари дуюм, сеюм ва то ҳафтум бо ҳамаашон айнан ҳамон ҳодиса рӯй дод. 
MAT.22.27	Оқибат зан ҳам вафот кард. 
MAT.22.28	Пас, рӯзе, ки мурдаҳо аз нав зинда мешаванд, вай зани кадоме аз ҳафт бародарон мешавад? Охир ҳамаи онҳо ӯро ба занӣ гирифта буданд!»
MAT.22.29	Исо дар ҷавоб ба онҳо гуфт: «Шумо хато мекунед, чунки на мазмуни навиштаҷотро медонеду на қудрати Худоро. 
MAT.22.30	Зеро дар рӯзе, ки мурдаҳо аз нав зинда мешаванд, онҳо зан намегиранду шавҳар намекунанд, балки мисли фариштаҳои осмон мегарданд. 
MAT.22.31	Дар бораи аз нав зиндашавии мурдагон бошад, магар гуфтаҳои Худоро боре ҳам нахондаед, ки гуфтааст: 
MAT.22.32	„Ман Худои Иброҳим, Худои Исҳоқ ва Худои Ёқуб ҳастам“. Ӯ на Худои мурдагон, балки Худои зиндагон аст».
MAT.22.33	Мардум ин суханонро шунида аз таълимоти Ӯ дар тааҷҷуб монданд.
MAT.22.34	Вақте фарисиён шуниданд, ки Исо саддуқиёнро бо ҷавоби худ забонкӯтоҳ кард, як гурӯҳ шуда омаданд. 
MAT.22.35	Ва қонуншиносе аз байни онҳо барои озмудани Исо чунин савол дод: 
MAT.22.36	«Устод, бигӯед, кадом қонуни шариат дар ҷойи аввал меистад?»
MAT.22.37+MAT.22.38	 Исо ҷавоб дода гуфт: «Қонуни аввалин ва муҳимтарин чунин мебошад, ки „Худованд Худои худро бояд бо тамоми дилу ҷонамон ва бо тамоми ақлу ҳушамон дӯст бидорем“. 
MAT.22.39	Дуюмаш ҳам монанди он: „Ҳар шахсеро, ки наздики мост, бояд мисли худ дӯст бидорем“. 
MAT.22.40	Ин ду қонун асоси тамоми шариати Мӯсо ва гуфтаҳои пайғамбарон аст».
MAT.22.41	Ҳанӯз ки фарисиён ҷамъ буданд, Исо аз онҳо пурсид: 
MAT.22.42	«Шумо дар бораи Масеҳ, яъне Таъиншудаи Худо чӣ ақида доред? Ба фикратон Вай аз насли кист?» «Аз насли шоҳ Довуд», — ҷавоб доданд онҳо. 
MAT.22.43	Ӯ боз пурсид: «Пас, чаро худи Довуд бо таъсири Рӯҳи Муқаддас Ӯро Худованд хондааст? Охир Довуд гуфта буд:
MAT.22.44	„Худованд ба Худованди ман гуфт:
MAT.22.44	«То вақте ки душманонатро зери поят нагузорам,
MAT.22.44	аз дасти ростам бишин»“.
MAT.22.45	Агар Довуд Таъиншудаи Худоро „Худованд“ номида бошад, пас чӣ тавр Вай аз насли Довуд шуда метавонад?»
MAT.22.46	Касе ба саволи Исо ҷавобе дода натавонист ва аз он лаҳза дигар ҳеҷ кас ҷуръат накард, ки ба Ӯ саволе диҳад.
MAT.23.1	Сипас Исо ба мардум ва шогирдонаш гуфт: 
MAT.23.2	«Шариатдонон ва фарисиён барои шарҳ додани шариати Мӯсо ҳақ доранд. 
MAT.23.3	Он чи онҳо шарҳ медиҳанд, гӯш кунед ва иҷро намоед. Бо вуҷуди ин, ба рафторашон тақлид накунед, чунки худи онҳо гуфтаҳояшонро иҷро намекунанд. 
MAT.23.4	Онҳо борҳои гаронеро, ки бардоштанашон вазнин аст, ба дӯши одамон мегузоранд, аммо барои бардошта бурдани онҳо дасти ёрӣ ҳам дароз намекунанд. 
MAT.23.5	Кору борашон фақат дар назди мардум худнамоӣ кардан аст. Ана, ба қуттичаҳои оятдори пешониашон нигоҳ кунед, чӣ хел васеанд! Ё ба пӯпакҳои домани либосашон нигоҳ кунед, чӣ хел дарозанд! 
MAT.23.6	Онҳо дар базмҳо болонишиниро нағз мебинанд ва дар ибодатхонаҳо ба ҷойҳои беҳтарин мешинанд. 
MAT.23.7	Ба онҳо маъқул аст, ки халқ дар бозорҳо бо иззату эҳтиром онҳоро „устод“ гуфта саломашон диҳанд. 
MAT.23.8	Аммо шуморо набояд унвонҳои „устод“ диҳанд, зеро шумо барои якдигар бародар ҳисоб мешавед ва фақат як устод доред. 
MAT.23.9	Унвони „падар“-ро низ ба касе дар рӯи замин надиҳед, азбаски фақат як Падар дар осмон доред. 
MAT.23.10	Шуморо „раис“ ҳам набояд хонанд, чунки Масеҳ раиси яккаву ягонаи шумо аст. 
MAT.23.11	Каси бузургтарин дар байни шумо бояд хизматгоратон бошад. 
MAT.23.12	Ҳар касе, ки худро калон мегирад, паст мешавад ва баръакс, ҳар касе, ки худро хоксор мегирад, сарбаланд мешавад».
MAT.23.13+MAT.23.14	 «Вой бар ҳоли шумо, шариатдонону фарисиёни дурӯя! Чунки шумо дари подшоҳии Худоро ба рӯи одамон баста, на худатон аз он медароеду на ба дигарон, ки даромадан мехоҳанд, роҳ медиҳед.
MAT.23.15	Вой бар ҳоли шумо, шариатдонону фарисиёни дурӯя! Чунки шумо бо баҳру хушкӣ роҳҳои дуру дароз тай менамоед, то ақаллан касеро пайдо кунед, ки ба дини шумо мегузашта бошад. Лекин, вақте ки чунин одамро пайдо мекунед, вайро аз худатон ду маротиба зиёдтар сазовори дӯзах мегардонед.
MAT.23.16	Вой бар ҳоли шумо, роҳнамоёни кӯр! Шумо таълим медиҳед, ки агар касе ба Хонаи Худо қавлу қасам хӯрад, қасамаш эътибор надорад, аммо агар ба тиллое, ки дар Хонаи Худо ҳаст, қавлу қасам хӯрад, қавлашро ҳатман бояд иҷро кунад. 
MAT.23.17	Эй кӯрони беақл! Охир қадри чӣ баландтар аст: тилло ё ин ки Хонаи Худо, ки тиллои дар он бударо муқаддас мегардонад? 
MAT.23.18	Шумо боз таълим медиҳед, ки агар касе ба қурбонгоҳ қавлу қасам хӯрад, қасамаш эътибор надорад, аммо агар ба қурбонии болои қурбонгоҳбуда қавлу қасам хӯрад, қавлашро ҳатман бояд иҷро кунад. 
MAT.23.19	Эй кӯрон! Охир чӣ қадри бештаре дорад: қурбонӣ ё қурбонгоҳе, ки қурбониро муқаддас мегардонад?
MAT.23.20	Инак, касе ки ба қурбонгоҳ қасам хӯрад, вай ҳам ба қурбонгоҳ ва ҳам ба ҳар қурбоние, ки болои он аст, қасам мехӯрад; 
MAT.23.21	ва касе ба Хонаи Худо қасам хӯрад, вай ҳам ба Хонаи Худо ва ҳам ба Худо, ки дар он ҷо макон дорад, қасам мехӯрад. 
MAT.23.22	Инчунин, касе ба осмон қасам хӯрад, вай ба тахти Худо ва ҳам ба касе, ки бар он тахт менишинад, қасам мехӯрад.
MAT.23.23	Вой бар ҳоли шумо, шариатдонону фарисиёни дурӯя! Чунки шумо аз ҳосили зираву шибиту пудина ҳиссаи даҳумро месупоред, аммо таълимоти муҳимтарини шариатро дар бораи нишон додани адолат, раҳм ва вафодорӣ пурра риоя намекунед. Шумо мебоист ин қонунҳоро риоя мекардеду қонунҳои дигарро низ беэътибор намемондед. 
MAT.23.24	Эй роҳнамоёни кӯр! Шумо нӯшокиатонро аз дока мегузаронед, ки мабодо магас дар дарунаш набошад, аммо шутурро фурӯ мебаред.
MAT.23.25	Вой бар ҳоли шумо, шариатдонону фарисиёни дурӯя! Чунки шумо беруни косаву пиёларо мешӯеду дарунашон бошад, аз он чизҳое, ки шумо бо зулму чашмгуруснагӣ ба даст овардаед, пур аст. 
MAT.23.26	Эй фарисиёни кӯр! Аввал даруни косаро аз ифлосӣ тоза кунед, он гоҳ беруни он ҳам тоза мешавад!
MAT.23.27	Вой бар ҳоли шумо, шариатдонон ва фарисиёни дурӯя! Чунки шумо мисли мақбараҳои сафедкардашуда ҳастед, ки аз берун намуди хуб доранд, аммо дарунашон пур аз устухонҳои мурдаҳо ва ҳар гуна ифлосиҳост. 
MAT.23.28	Айнан ҳамин тавр намуди зоҳири шумо низ дар назари одамон ба накӯкорон монанд аст, аммо дарунатон пур аз дурӯягиву гуноҳ мебошад.
MAT.23.29	Вой бар ҳоли шумо, шариатдонону фарисиёни дурӯя! Чунки шумо барои пайғамбарон ва накӯкорон мақбараҳои зебо сохта онҳоро оро медиҳед. 
MAT.23.30	Боз мегӯед, ки агар дар замонҳои аҷдодонатон зиндагӣ мекардед, ҳаргиз ҳамроҳи онҳо ба хунрезии пайғамбарон даст намезадед. 
MAT.23.31	Бо ин суханонатон бар зидди худ шаҳодат медиҳед, ки шумо дар ҳақиқат фарзандони ҳамон кушандагони пайғамбарон ҳастед. 
MAT.23.32	Хӯш, кори сар кардаи аҷдодонатонро ҳоло шумо ба охир расонед! 
MAT.23.33	Эй морон ва морзодагони маккор! Наход гумон кунед, ки аз ҳукми ба дӯзах рафтан халосӣ ёфта метавонед? 
MAT.23.34	Инак, ба шумо мегӯям, ки ба наздатон пайғамбарону ҳакимону муаллимонро мефиристам ва шумо баъзеи онҳоро мекушеду баъзеашонро ба салиб мехкӯб мекунед, баъзеашонро дар ибодатхонаҳои худ қамчинкорӣ карда, шаҳр ба шаҳр дунболагирӣ мекунед. 
MAT.23.35	Ман онҳоро барои он мефиристам, ки ҷавобгарии марги ҳамаи одамони бегуноҳ, аз Ҳобили беайб сар карда то Закарёи писари Баракё, ки байни муқаддастарин ҷойи Хонаи Худо ва қурбонгоҳ кушта шуда буд, ба гардани шумо афтад. 
MAT.23.36	Ба ростӣ ба шумо мегӯям, ин насл барои ҳамаи ин кушторҳо ҷазо мебинад!»
MAT.23.37	Исо суханонашро давом дода гуфт: «Эй Ерусалим, Ерусалим! Пайғамбаронро мекушиву онҳоеро, ки Худо ба наздат мефиристад, сангсор мекунӣ! Ман борҳо орзу доштам, мисли мурғе, ки чӯҷаҳояшро зери болҳояш ҷамъ мекунад, сокинонатро дар гирди худ ҷамъ оварам, вале ту роҳ надодӣ! 
MAT.23.38	Акнун Хонаи Худо дар ту холӣ ва бепарастор мемонад. 
MAT.23.39	Ҳоло ба шумо мегӯям, ки минбаъд то „Баракат ёбад касе, ки аз номи Худованд меояд!“ нагӯед, Маро нахоҳед дид».
MAT.24.1	Исо Хонаи Худоро тарк карда, ба роҳ баромада буд, ки шогирдонаш ба наздаш омаданду диққаташро ба биноҳои Хонаи Худо ҷалб карданӣ шуданд. 
MAT.24.2	Ӯ ба онҳо гуфт: «Шумо ҳоло ин биноҳоро мебинед? Ба ростӣ ба шумо мегӯям, ки санг бар болои сангаш намонда, ҳамааш ба замин яксон мешавад».
MAT.24.3	Ҳангоме ки Исо ба теппаи Зайтун баромада нишаст, шогирдонаш дар танҳоӣ ба пеши Ӯ омада пурсиданд: «Ба мо бигӯед, ки ин ҳодиса кай рӯй медиҳад ва омадани Шумову наздикшавии охирзамонро аз кадом нишона мефаҳмем?»
MAT.24.4	Исо дар ҷавоб ба онҳо гуфт: «Эҳтиёт шавед, ки мабодо касе шуморо гумроҳ накунад. 
MAT.24.5	Зеро бисёр касоне пайдо мешаванд, ки гӯё аз номи Ман омада бошанду „Ман Таъиншудаи Худо“ мегӯянд ва бисёр одамонро гумроҳ мекунанд. 
MAT.24.6	Шумо садоҳо ва овозаҳои ҷангҳоро мешунавед, лекин ба воҳима наафтед. Чунин ҳодисаҳо бояд рӯй диҳанд, вале ин маънои фаро расидани охирзамонро надорад. 
MAT.24.7	Як халқ бо халқи дигар ҷанг мекунад ва як давлат ба давлати дигар ҳуҷум мекунад. Дар ҳар ҷо қаҳтию гуруснагӣ ба амал меояд ва заминҷунбиҳо рӯй медиҳанд. 
MAT.24.8	Ҳамаи ин ҳодисаҳо монанди саршавии дарди зоидан мебошанд.
MAT.24.9	Баъд шуморо дастгир карда, азоб медиҳанд ва ҳатто ба дасти марг месупоранд. Ба сабаби Маро пайравӣ карданатон ҳамаи халқҳо ба шумо бо чашми нафрат нигоҳ мекунанд. 
MAT.24.10	Он гоҳ бисёр касон имонашонро аз даст медиҳанду ба якдигар хиёнат мекунанд ва якдигарро бад мебинанд. 
MAT.24.11	Дар он айём пайғамбарони бардурӯғи зиёд пайдо мешаванд ва бисёр касонро гумроҳ мекунанд. 
MAT.24.12	Бадиву разилӣ то андозае меафзояд, ки дар дили бисёр одамон муҳаббат намемонад. 
MAT.24.13	Вале касе, ки то ба охир истодагарӣ намояд, наҷот хоҳад ёфт. 
MAT.24.14	Ин хушхабар дар бораи подшоҳии Худо бошад, дар саросари дунё эълон карда мешавад, то ки ҳар халқ имконияти шунидани онро пайдо кунад. Танҳо баъд аз ин охирзамон меояд.
MAT.24.15	Шумо дар ҷойи муқаддас ҳамон „ифлосиҳоеро, ки Хонаи Худоро ҳаром мекунанд“ ва Дониёл пайғамбар дар бораашон пешгӯйӣ карда буд, мебинед». (Бигзор хонанда бифаҳмад, ки ин чӣ маъно дорад). 
MAT.24.16	«Он вақт, агар касе дар Яҳудия бошад, ба кӯҳистон гурезад. 
MAT.24.17	Агар касе дар болои бом бошад, барои гирифтани чизе аз хона поён нафарояд. 
MAT.24.18	Агар касе дар саҳро бошад, ҳатто барои гирифтани ҷома ҳам барнагардад. 
MAT.24.19	Вой бар ҳоли заноне, ки он рӯзҳо ҳомиладор хоҳанд буд ва модароне, ки кӯдаки ширхор хоҳанд дошт! 
MAT.24.20	Дуо кунед, ки гурехтани шумо ба зимистон ё рӯзи истироҳат рост наояд. 
MAT.24.21	Зеро азобу даҳшати он айём ба дараҷае мерасад, ки аз рӯзи офариниши дунё то ба имрӯз монанди он ҳеҷ рӯй надодааст ва дигар рӯй нахоҳад дод. 
MAT.24.22	Аммо Худо он рӯзҳои азобро кӯтоҳ кардааст, чунки агар кӯтоҳ намекард, дар рӯи замин касе зинда намемонд. Ба хотири интихобкардагонаш Худо он рӯзҳоро ҳатман кӯтоҳ хоҳад кард.
MAT.24.23	Пас, агар касе ба шумо гӯяд, ки „Бинед, ана Таъиншудаи Худо дар ин ҷост!“ ё „Ӯ ана дар он ҷост!“, бовар накунед. 
MAT.24.24	Зеро одамоне пайдо мешаванд, ки худро Таъиншудаи Худо ва пайғамбар меноманд, аммо дар асл чунин нестанд. Онҳо ба фиреб додани ҳама ва ҳатто одамоне, ки Худо барои худ интихоб кардааст, кӯшиш карда, мӯъҷизаҳои аҷоибу ғароиб нишон медиҳанд. 
MAT.24.25	Ана, Ман пешакӣ шуморо огоҳ карда мондам.
MAT.24.26	Агар одамон ба шумо гӯянд, ки „Бинед, Масеҳ дар биёбон аст!“, ба он ҷо наравед. Ё агар гӯянд, ки „Бинед, Вай дар ҷойи пинҳонӣ аст!“, бовар накунед. 
MAT.24.27	Чунки омадани Фарзанди Инсон мисли дурахши барқе мешавад, ки тамоми осмонро аз шарқ то ба ғарб фаро мегирад.
MAT.24.28	Ҷойи ҷасади мурда аз он маълум аст, ки паррандаҳои лошахӯр он ҷо гирд меоянд.
MAT.24.29	Баъд аз азобу даҳшати он рӯзҳо фавран офтоб тира мегардад ва моҳ дигар равшанӣ намедиҳад, ситораҳо аз осмон поён меафтанд ва ҳама чиз дар осмон ба ҷунбиш меояд. 
MAT.24.30	Он вақт нишонаи омадани Фарзанди Инсон дар осмон намоён мегардад ва дар болои абр бо қудрат ва шӯҳрату ҷалол омадани Ӯро ҳамаи одамони рӯи замин дида гиряву нола мекунанд. 
MAT.24.31	Фарзанди Инсон фариштаҳои худро бо садои баланди карнай барои аз ҳар гӯшаву канори дунё ҷамъ кардани интихобкардагонаш мефиристад.
MAT.24.32	Аз дарахти анҷир ибрат гиред. Ҳамин ки шохаҳояш муғча карда барг бароварданро сар кунанд, шумо аниқ медонед, ки ба қарибӣ тобистон меояд. 
MAT.24.33	Айнан ҳамин тавр, ҳангоме ки ба амал омадани ин ҳодисаҳоро мебинед, донед, ки вақт наздик, дар дами остона аст. 
MAT.24.34	Ба ростӣ ба шумо мегӯям, ки ҳанӯз одамони ин насл аз олам нагузашта, ҳамаи ин ҳодисаҳо ба амал меоянд. 
MAT.24.35	Замину осмон нест мешаванд, аммо гуфтаҳои Ман то абад мемонанд.
MAT.24.36	Лекин кай фаро расидани он рӯзу соатро ғайр аз Падар касе намедонад: на фариштаҳои осмон на Писар. 
MAT.24.37	Ҳангоми омадани Фарзанди Инсон бошад, айнан ҳамон воқеае рӯй медиҳад, ки дар замони Нӯҳ пайғамбар рӯй дода буд. 
MAT.24.38	Дар он рӯзҳо ҳам пеш аз саршавии тӯфон ва обхезӣ одамон мехӯрданду менӯшиданд, зан мегирифтанду ба шавҳар мебаромаданд. То он рӯзе, ки Нӯҳ ба киштӣ даромад, ҳамин тавр давом медод. 
MAT.24.39	Баъд аз он ҳам одамон аз дунё бехабар буданд, то даме ки тӯфон сар шуду об ҳамаи онҳоро несту нобуд кард. Ҳангоми омадани Фарзанди Инсон низ чунин ҳодиса рӯй медиҳад. 
MAT.24.40	Он вақт ду кас дар саҳро кор мекунанд ва якеаш гирифта мешаваду дигараш мемонад. 
MAT.24.41	Ду зан дар осиёб гандум орд мекунанд ва якеаш гирифта мешаваду дигараш мемонад. 
MAT.24.42	Пас, ҳушёр бошед, чунки рӯзи омадани Худовандатонро намедонед. 
MAT.24.43	Бидонед, ки агар соҳибхона вақти омадани дуздро донад, вай тамоми шаб бедор меистад ва намегузорад, ки дузд ба хонааш зада дарояд. 
MAT.24.44	Аз ин рӯ, шумо низ бояд ба омадани Фарзанди Инсон ҳамеша тайёр бошед, чунки Вай соате меояд, ки шумо мунтазираш нестед.
MAT.24.45	Хизматгори бовафо ва дурандеш кист? Касест, ки соҳибаш ӯро дар хоҷагии худ назоратчӣ таъин мекунад ва ба хизматгорон дар вақташ тақсим карда додани хӯрокро ба ӯҳдааш мегузорад. 
MAT.24.46	Хушо хизматгоре, ки ӯро соҳибаш ҳангоми баргаштан дар сари иҷрои вазифааш меёбад. 
MAT.24.47	Ба ростӣ ба шумо мегӯям, ки соҳибаш вайро бар тамоми молу мулкаш назоратчӣ таъин менамояд. 
MAT.24.48	Аммо агар вай хизматгори бад бошад, фикр мекунад, ки соҳибаш дер меояд ва 
MAT.24.49	хизматгорони дигарро латукӯб карда, ҳамроҳи майзадаҳо машғули хӯрдану нӯшидан мешавад. 
MAT.24.50	Ана, дар вақту соате, ки хизматгор аз он бехабару мунтазираш нест, соҳибаш баргашта, 
MAT.24.51	ин хизматгорро ду пора мекунад ва вай ба ҷое, ки дурӯяҳо аз дард дандон ба дандон зада гиря мекунанд, партофта мешавад».
MAT.25.1	Исо суханашро давом дода гуфт: «Подшоҳии Худоро чунин тасвир кардан мумкин: даҳ духтар чароғ ба даст гирифта, ба пешвози домод мебароянд. 
MAT.25.2+MAT.25.3+MAT.25.4	 Панҷ нафари онҳо кӯтоҳандеш буданд, чунки дар вақти гирифтани чароғҳояшон равғани иловагӣ намегиранд. Аммо панҷ нафари дигарашон дурандеш буданду дар зарфҳо барои чароғҳояшон боз равғани иловагӣ мегиранд.
MAT.25.5	Онҳо домодро мунтазир мешаванд, вале ӯ хеле дер мекунад ва духтарон пинак рафта, оқибат хобашон мебарад.
MAT.25.6	Нисфи шаб садои баланд шунида мешавад: „Ана домод омада истодааст! Ӯро пешвоз гиред!“ 
MAT.25.7	Духтарон бедор шуда, зуд чароғҳояшонро тайёр мекунанд. 
MAT.25.8	Он гоҳ кӯтоҳандешон ба дурандешон мегӯянд: „Аз равғанатон камтар диҳед, вагарна чароғҳоямон хомӯш мешаванд“. 
MAT.25.9	„Не, — ҷавоб медиҳанд дурандешон, — ин равған ба ҳамаамон намерасад. Беҳтараш рафта, аз дӯкон харида биёед“. 
MAT.25.10	Кӯтоҳандешон барои харидани равған сӯи дӯкон равона мешаванд. Онҳо рафтан замон домод ҳам расида меояд. Панҷ духтаре, ки ба пешвозаш тайёр буданд, ҳамроҳи домод ба тӯйхона медароянд ва дарҳои тӯйхона баста мешаванд.
MAT.25.11	Дертар он панҷтои боқимонда ҳам расида меоянд ва дод мезананд: „Хоҷа, эй хоҷа! Дарҳоро бароямон кушоед!“ 
MAT.25.12	Аммо ӯ дар ҷавоб ба онҳо мегӯяд: „Ба ростӣ мегӯям, ки шуморо намешиносам“.
MAT.25.13	Хуллас, — гуфт Исо, — ҳушёру бедор бошед, чунки вақту соати омадани Фарзанди Инсонро намедонед.
MAT.25.14	Дар вақти подшоҳии Худо ҳодисае рӯй медиҳад, ки монанди ин масал аст: марде ба сафар баромаданӣ шуда хизматгоронашро ба наздаш даъват мекунад ва масъулияти идора кардани тамоми молу мулкашро ба ӯҳдаи онҳо мегузорад. 
MAT.25.15	Инчунин, ба ҳар хизматгор мувофиқи қобилияташ тангаҳои тилло медиҳад: ба якеаш панҷ ҳазор, ба дуюмаш ду ҳазор ва ба сеюмаш ҳазор танга. Баъд роҳи сафарро пеш мегирад.
MAT.25.16	Хизматгоре, ки панҷ ҳазор танга гирифта буд, онҳоро зуд ба муомилот медарораду аз он панҷ ҳазори дигар фоида мебинад. 
MAT.25.17	Хизматгоре, ки ду ҳазор танга гирифта буд, низ ҳамин тавр амал карда боз ду ҳазори дигар фоида мебинад. 
MAT.25.18	Аммо хизматгоре, ки ҳазор танга гирифта буд, рафта чоҳе меканаду тангаҳои хоҷаашро дар ҳамон ҷо пинҳон мекунад.
MAT.25.19	Баъд аз гузаштани вақти зиёд хоҷаи он хизматгорон баргашта бо онҳо ҳисобу китоб мекунад. 
MAT.25.20	Хизматгоре, ки панҷ ҳазор танга гирифта буд, омада ба хоҷааш тангаҳоро бо панҷ ҳазор фоидааш супорида мегӯяд: „Хоҷаам, шумо ба ман панҷ ҳазор тангаи тилло дода будед. Ана дар ин ҷо боз панҷ ҳазор фоидае, ки ба даст овардам“. 
MAT.25.21	„Офарин, хизматгори неку вафодорам, — таъриф мекунад ӯро хоҷааш. — Ту дар иҷрои вазифаи хурд вафодориатро нишон додӣ, пас ба ту вазифаи калонро боварӣ мекунам. Биё, ба хурсандии ман шарик шав!“ 
MAT.25.22	Инчунин хизматгоре, ки ду ҳазор танга гирифта буд, даромада мегӯяд: „Хоҷаам, шумо ба ман ду ҳазор тангаи тилло дода будед. Ана дар ин ҷо боз ду ҳазор фоидае, ки ба даст овардам“. 
MAT.25.23	„Офарин, хизматгори неку вафодорам, — таъриф мекунад ӯро хоҷааш. — Ту дар иҷрои вазифаи хурд вафодориатро нишон додӣ, пас ба ту вазифаи калонро боварӣ мекунам. Биё, ба хурсандии ман шарик шав!“ 
MAT.25.24	Он хизматгоре, ки ҳазор танга гирифта буд, низ ба пеш баромада мегӯяд: „Хоҷаам, ман медонистам, ки шумо одами сахтгир ҳастед; аз он ҷое, ки накоштаед, ҳосил ҷамъ мекунеду аз он ҷое, ки дон напошидаед, ғалла мегиред. 
MAT.25.25	Ман аз тарс рафта тангаҳоятонро дар замин пинҳон кардам. Ана он пули шумо додагӣ“. 
MAT.25.26	„Ту хизматгори баду танбал будаӣ! — ҷавоб медиҳад хоҷааш. — Ту медонистӣ, ки ман аз он ҷое, ки накоштаам, ҳосил ҷамъ мекунаму аз он ҷое, ки дон напошидаам, ғалла мегирам, ҳамин тавр не? 
MAT.25.27	Пас, ту бояд пули маро ба муомилот медодӣ ва ман ҳангоми баргаштанам пуламро бо фоидааш мегирифтам. 
MAT.25.28	Ҳоло пулро аз вай гирифта ба хизматгоре диҳед, ки даҳ ҳазор танга дорад. 
MAT.25.29	Зеро ба ҳар касе, ки чизе дорад, боз ҳам ва аз ҳад зиёдтар дода мешавад. Лекин аз касе, ки ҳеҷ чиз надорад, ҳатто он чизи андаке, ки дорад, гирифта мешавад. 
MAT.25.30	Ин хизматгори нобакорро бошад, ба торикии берун партоед, ки дар он ҷо одамон аз дард дандон ба дандон зада гиря мекунанд“.
MAT.25.31	Вақте ки Фарзанди Инсон ҳамчун Шоҳ ҳамроҳи ҳамаи фариштаҳо меояд, Ӯ бар тахти шоҳонаи худ мешинад 
MAT.25.32	ва ҳамаи халқиятҳои рӯи замин дар пеши Ӯ ҷамъ меоянд. Он гоҳ Вай мисли чӯпоне, ки гӯсфандонро аз бузҳо ҷудо мекарда бошад, одамонро ба ду тараф тақсим мекунад. 
MAT.25.33	Одамони накӯкорро Вай аз тарафи дасти росташ мегузораду боқимондаҳоро аз тарафи дасти чапаш. 
MAT.25.34	Баъд Шоҳ ба одамони дар тарафи росташ буда мегӯяд: „Хуш омадед, шумо, ки Падарам баракат додааст! Омада дар подшоҳии Худо, ки аз вақти офариниш бароятон насиб гардидааст, баҳраву ҳаловат баред. 
MAT.25.35	Чунки вақте гурусна будам, ба Ман хӯрок додед, ташна будам, нӯшокӣ додед, бегона будам, Маро дар хонаатон меҳмон кардед, 
MAT.25.36	бараҳна будам, ба Ман либос пӯшондед, бемор будам, ба Ман ғамхорӣ кардед ва дар ҳабс будам, Маро хабар гирифтед“. 
MAT.25.37	Накӯкорон бошанд, аз Ӯ мепурсанд: „Худованд, кай мо Туро гуруснаву ташна дида будем, ки бароят хӯроку нӯшокӣ дода бошем? 
MAT.25.38	Ё кай Туро бегонаву бараҳна дида будем, ки меҳмон карда ба Ту либос пӯшонда бошем? 
MAT.25.39	Кай Туро бемор ё дар ҳабс дида будем, ки хабар гирифта бошем?“ 
MAT.25.40	Шоҳ ҷавоб медиҳад: „Ба ростӣ ба шумо мегӯям, ҳар дафъае, ки шумо ҳамаи инро ба яке аз одамони хурдтарини Ман мекардед, шумо инро ба Ман мекардед!“
MAT.25.41	Сипас ба одамони дар тарафи чапаш буда мегӯяд: „Дафъ шавед аз пеши назарам, лаънатиҳо! Гум шавед ба оташи абадие, ки барои иблис ва фариштаҳои вай тайёр шуда буд! 
MAT.25.42	Чунки вақте гурусна будам, хӯроке надодед, ташна будам, нӯшокӣ надодед, 
MAT.25.43	бегона будам, дар хонаатон меҳмон накардед, бараҳна будам, ба Ман либос напӯшондед, бемор ва дар ҳабс будам, Маро хабар нагирифтед“. 
MAT.25.44	Он гоҳ онҳо ҳам мепурсанд: „Худованд, мо кай Туро гуруснаву ташна, бегонаву бараҳна ё бемору дар ҳабсхона дида будем, ки хизмат накарда бошем?“ 
MAT.25.45	Шоҳ ба онҳо ҷавоб медиҳад: „Ба ростӣ ба шумо мегӯям, ҳар дафъае, ки шумо ҳамаи инро ба яке аз одамони хурдтарини Ман намекардед, пас гӯё барои Ман накардаед“. 
MAT.25.46	Ниҳоят, ин одамон ба ҷое меафтанд, ки то абад ҷазо мебинанд, аммо накӯкорон соҳиби ҳаёти абадӣ мешаванд».
MAT.26.1	Исо таълим додани ҳамаи ин чизҳоро ба охир расонда, ба шогирдонаш гуфт: 
MAT.26.2	«Чунон ки медонед, баъд аз ду рӯз ҷашнгирии рӯзи Балогардон сар мешавад. Он вақт Фарзанди Инсон ба дасти душманонаш таслим карда мешаваду Ӯро ба салиб мехкӯб мекунанд».
MAT.26.3	Он гоҳ дар қасри Қаёфо ном сарвари рӯҳониён сардорони рӯҳонӣ ва пирони қавм ҷамъ омаданд. 
MAT.26.4	Онҳо нақша кашиданд, ки бо ҳила Исоро дастгир мекунанду Ӯро ба қатл мерасонанд. 
MAT.26.5	Аммо қарор карданд, ки ин корашонро дар рӯзҳои ид накунанд, чунки халқ шӯриш бардоштанаш мумкин буд.
MAT.26.6	Исо он вақт дар деҳаи Байт-Ҳинӣ, дар хонаи Шимъӯн ном марде, ки пештар махав буд, меҳмон шуд. 
MAT.26.7	Ҳангоми таомхӯрӣ ба назди Ӯ зане омад, ки дар даст як кӯзачаи сангини гаронбаҳои пур аз атри қиматбаҳо дошт. Вай он атрро ба сари Исо рехт. 
MAT.26.8	Шогирдон аз ин кори зан ба ғазаб омада гуфтанд: «Ин чӣ исрофкорист?! 
MAT.26.9	Охир ин атрро ба нархи қимат фурӯхта, пулашро ба камбағалон тақсим кардан мумкин буд!»
MAT.26.10	Аммо Исо, ки аз суханони онҳо бохабар буд, гуфт: «Чаро ин занро ташвиш медиҳед? Ӯ бароям кори калон кард. 
MAT.26.11	Камбағалон ҳамеша бо шумо ҳастанд, вале Ман бо шумо ҳамеша намемонам. 
MAT.26.12	Ин зан атрро ба танам рехта Маро ба гӯронидан тайёр кард. 
MAT.26.13	Хӯш, ба ростӣ ба шумо мегӯям, дар ҳар гӯшаву канори дунё, ки хушхабар эълон карда мешавад, кори кардаи ин занро барои ба ёд овардани ӯ нақл хоҳанд кард».
MAT.26.14	Яке аз шогирдони Исо, ки Яҳудои Исқарют ном дошт, назди сардорони рӯҳонӣ рафта 
MAT.26.15	пурсид: «Агар Исоро ба шумо таслим кунам, ба ман чӣ медиҳед?» Онҳо ба Яҳудо сӣ тангаи нуқра шумурда доданд. 
MAT.26.16	Аз ҳамон лаҳза сар карда, Яҳудо барои таслим кардани Исо фурсати қулай меҷуст.
MAT.26.17	Рӯзи аввали иди Фатир шогирдони Исо ба наздаш омада пурсиданд: «Дар куҷо мехоҳед, ки бароятон дастархони иди Балогардонро тайёр намоем?» 
MAT.26.18	Ӯ ба онҳо гуфт, ки ба шаҳр, назди фалон кас рафта гӯянд: «Устодамон мегӯяд, ки вақту соати Ӯ наздик омадааст ва Ӯ бо мо, шогирдонаш дар хонаи шумо иди Балогардонро қайд мекунад».
MAT.26.19	Шогирдон ҳамаи гуфтаҳои Исоро иҷро карда хӯроки иди Балогардонро тайёр намуданд.
MAT.26.20	Бегоҳӣ Исо бо дувоздаҳ шогирдаш сари дастархон нишасту 
MAT.26.21	ҳангоми таомхӯрӣ гуфт: «Ба ростӣ ба шумо мегӯям, ки яке аз шумо ба Ман хиёнат мекунад».
MAT.26.22	Шогирдонаш хеле ғамгин шуда, пайдарҳам ба пурсидан даромаданд: «Худованд, мабодо ин ман набошам?»
MAT.26.23	Ӯ дар ҷавоб гуфт: «Касе, ки луқмаашро ҳамроҳи Ман ба як коса тар мекунад, ба Ман хиёнат мекунад. 
MAT.26.24	Бо Фарзанди Инсон он чӣ дар навиштаҷот дар борааш навишта шудааст, рӯй медиҳад. Аммо вой бар ҳоли он касе, ки ба Фарзанди Инсон хиёнат мекунад. Барои вай беҳтар мешуд, ки ҳаргиз ба дунё наояд!»
MAT.26.25	Яҳудои хиёнаткор ба сухан даромада гуфт: «Мабодо ман набошам, устод?»
MAT.26.25	Исо дар ҷавоб гуфт: «Худат ҳамин тавр гуфтӣ».
MAT.26.26	Онҳо хӯрдани хӯрокро давом медоданд, ки Исо нонро ба даст гирифта, шукргӯён баракат талабид. Баъд онро пора карда ба шогирдонаш тақсим намуду гуфт: «Нонро бигиреду бихӯред, ки ин бадани Ман аст».
MAT.26.27	Пас косаро гирифта, шукри Худо карду онро ба шогирдонаш дода гуфт: «Ҳамаи шумо аз ин коса бинӯшед. 
MAT.26.28	Ин хуни Ман аст, ки бо он Худо бо халқ аҳду паймон мебандад ва он барои бахшида шудани гуноҳҳои одамони зиёде рехта мешавад. 
MAT.26.29	Ба шумо мегӯям, акнун Ман аз меваи нави токи ангур ҳамроҳи шумо фақат дар подшоҳии Падарам хоҳам нӯшид, лекин то он рӯз ҳаргиз наменӯшам».
MAT.26.30	Сипас онҳо Худоро ҳамду саногӯён ба теппаи Зайтун равона шуданд.
MAT.26.31	Баъд Исо ба шогирдон гуфт: «Имшаб аз барои ҳодисае, ки бо Ман рӯй медиҳад, ҳамаи шумо пайравӣ кардани Маро бас мекунед, чунки дар навиштаҷот пешгӯйии Худо омадааст: „Чӯпонро мекушам ва гӯсфандони рама пароканда мешаванд“. 
MAT.26.32	Аммо, вақте ки аз нав зинда мешавам, пеш аз он ки шумо ба вилояти Ҷалил биравед, Ман ба он ҷо меравам». 
MAT.26.33	Петрус ба Вай эълон карда гуфт: «Агар аз барои ҳодисае, ки бо Шумо рӯй медиҳад, ҳама пайрави кардани Шуморо бас кунад ҳам, ман ҳаргиз ин корро намекунам».
MAT.26.34	Исо ба ӯ гуфт: «Ба ростӣ ба ту мегӯям, худи имшаб, ҳанӯз хурӯс ҷеғ назада, ту се бор Маро инкор мекунӣ». 
MAT.26.35	Аммо Петрус гуфт: «Не, ҳатто агар бо Шумо мурданам лозим ояд, ҳаргиз инкор намекунам».
MAT.26.35	Шогирдони дигар низ айнан ҳамин чизро гуфтанд.
MAT.26.36	Исо ва шогирдонаш ба ҷое рафтанд, ки Ҷатсамон ном дошт ва Ӯ ба онҳо гуфт: «Шумо дар ҳамин ҷо бошед, Ман он сӯтар рафта дуо мекунам». 
MAT.26.37	Вай ҳамроҳаш Петрус ва ду писари Забдойро бурд. Дарду аламаш шиддат меёфт ва 
MAT.26.38	Ӯ ба онҳо гуфт: «Аз шиддати ғаму ғусса ҷонам ба лаб расидааст. Ин ҷо бимонеду ҳамроҳи Ман бедор бошед».
MAT.26.39	Инро гуфта Исо каме дуртар рафт ва худро рӯи замин партофта дуо кард: «Падарҷонам, агар илоҷе бошад, бигзор ин косаи азоб аз сари Ман дур шавад! Лекин бигзор на хости Ман, балки хости Ту иҷро шавад».
MAT.26.40	Баъд Ӯ ба назди он се шогирдаш баргашта дид, ки онҳо хобидаанд. Он гоҳ ба Петрус гуфт: «Чӣ шумо ақаллан як соат ҳамроҳи Ман бедор истода натавонистед? 
MAT.26.41	Ҳоло бедор бошеду дуо кунед, то ки ба васваса наафтед. Чунки рӯҳатон ба ин тайёр аст, аммо табиати инсониатон нотавон».
MAT.26.42	Бори дигар Вай каме дуртар рафта дуо кард: «Падарҷонам, агар ғайр аз косаи азобро нӯшидан бароям дигар илоҷе набошад, пас, бигзор иродаи Ту иҷро шавад». 
MAT.26.43	Баъд баргашта омаду онҳоро боз дар хоб дид, чунки онҳо ҳатто чашмонашонро кушода наметавонистанд.
MAT.26.44	Бори сеюм Вай онҳоро монда рафту айнан мисли пештара дуо кард. 
MAT.26.45	Сипас назди шогирдонаш баргашта гуфт: «Шумо ҳанӯз хоб рафта дам мегиред? Ана вақту соати он ҳам расид, ки Фарзанди Инсон ба дасти гунаҳкорон таслим карда мешавад. 
MAT.26.46	Биёед, бархезед, меравем. Нигоҳ кунед, ана таслимкунандаи Ман ҳам наздик омад».
MAT.26.47	Ҳанӯз Ӯ суханашро тамом накарда, Яҳудо, яке аз дувоздаҳ шогирдаш ҳамроҳи як тӯдаи калони одамони чӯбу шамшер дар даст аз ҷониби сардорони рӯҳонӣ ва пирони қавм расида омад. 
MAT.26.48	Инак, хиёнаткор ба онҳо пешакӣ чунин шарт карда буд: «Бидонед, касеро, ки бӯсидам, ҳамон шахсест, ки бояд дастгир кунед».
MAT.26.49	Яҳудо рост пеши Исо омада «Салом, устод» гӯён Ӯро бӯсид. 
MAT.26.50	Исо ба вай гуфт: «Ҷӯра, мақсадатро иҷро намо!»
MAT.26.50	Он гоҳ он одамон Исоро дастгир карда дасту пояшро бастанд. 
MAT.26.51	Ногаҳон яке аз ҳамроҳони Исо шамшерашро аз ғилоф кашида ба ғуломи сарвари рӯҳониён ҳамла оварду гӯшашро бурида партофт. 
MAT.26.52	Исо ба вай гуфт: «Шамшератро ба ҷояш гузор, чунки ҳар касе, ки шамшер ба даст мегирад, аз теғи шамшер мемирад. 
MAT.26.53	Ё ба фикрат Ман аз Падарам мадад талаб карда наметавонам? Агар талаб кунам, Вай дарҳол зиёдтар аз дувоздаҳ лашкари фариштагонро мефиристад. 
MAT.26.54	Лекин гуфтаҳои навиштаҷот он гоҳ чӣ хел иҷро мешаванд, охир гуфта шудааст, ки ҳамааш ҳамин тавр бояд рӯй диҳад?»
MAT.26.55	Баъд Исо ба он тӯдаи одамон гуфт: «Шумо магар Маро роҳзан гумон мебаред, ки барои дастгир карданам бо таёқу шамшерҳо омадаед? Ман ҳар рӯз дар Хонаи Худо нишаста таълим медодам, аммо шумо Маро дастгир намекардед. 
MAT.26.56	Вале ҳамаи ин ҳодисаҳо барои он рӯй доданд, ки пешгӯйиҳои пайғамбарон, ки дар навиштаҷот омадаанд, иҷро шаванд».
MAT.26.56	Он вақт ҳамаи шогирдонаш Ӯро танҳо монда гурехтанд.
MAT.26.57	Сипас онҳое, ки Исоро дастгир карданд, Ӯро ба назди Қаёфо, сарвари рӯҳониён бурданд. Дар хонаи Қаёфо шариатдонону пирони қавм аллакай ҷамъ омада буданд. 
MAT.26.58	Петрус бошад, то ба назди ҳавлии сарвари рӯҳониён аз пайи Исо дар масофаи каме дуртар меомад. Вай ба даруни ҳавлӣ даромада, бо мақсади анҷоми корро дидан дар байни посбонон нишаст.
MAT.26.59	Сардорони рӯҳонӣ ва дигар ҳамаи аъзоёни шӯро бо нияти ба қатл расондани Исо кӯшиш карданд, ки бар зидди Ӯ ягон далели дурӯғеро пайдо кунанд. 
MAT.26.60	Лекин ҳеҷ далеле ёфта наметавонистанд, гарчи бисёр касон ба пеш баромада, зидди Ӯ тӯҳмат мекарданд. Оқибат ду кас ба пеш қадам монда 
MAT.26.61	гуфтанд: «Ин одам гуфта буд, ки Хонаи Худоро вайрон карда, онро дар мобайни се рӯз аз нав барпо карда метавонад».
MAT.26.62	Бо шунидани ин суханон сарвари рӯҳониён аз ҷояш бархеста ба Исо гуфт: «Ба ин далеле, ки Туро айбдор мекунанд, ягон гапи гуфтанӣ дорӣ?» 
MAT.26.63	Вале Исо хомӯш буд. Бори дигар сарвари рӯҳониён ба Ӯ гуфт: «Ба Худои зинда бигӯ, ки Ту ҳамон Таъиншуда ва Писари Худо ҳастӣ?» 
MAT.26.64	Исо дар ҷавоб ба вай гуфт: «Худатон ҳамин тавр гуфтед. Аммо ҳаминро ба ҳамаи шумо мегӯям, ки минбаъд шумо Фарзанди Инсонро аз дасти рости Худои Пурқудрат нишаста ва дар болои абрҳои осмон омада истода хоҳед дид!»
MAT.26.65	Он гоҳ сарвари рӯҳониён либоси танашро дарронда гуфт: «Ӯ суханони кофирона гуфт. Дигар ба мо ҳеҷ шоҳиде лозим ҳам нест! Шумо худатон ҳоло суханони кофиронаи Ӯро шунидед. 
MAT.26.66	Пас чӣ ҳукм мебароред?» «Ҷазояш марг», — ҷавоб доданд дигарон.
MAT.26.67	Баъзеҳо ба рӯи Исо туф карда Ӯро мезаданд. Баъзеҳо торсакӣ зада 
MAT.26.68	мегуфтанд: «Ҳой Масеҳ, Ту пайғамбарӣ-ку! Канӣ, гӯй-чӣ Туро кӣ зад?!»
MAT.26.69	Петрус дар рӯи ҳавлӣ менишаст, ки яке аз канизакон ба наздаш омада гуфт: «Ту ҳам ба Исои Ҷалилӣ шарик будӣ». 
MAT.26.70	Аммо Петрус дар ҳузури ҳама суханони ӯро инкор карда гуфт: «Намефаҳмам, чӣ мегӯйӣ». 
MAT.26.71	Сипас вай аз он ҷо назди дарвозаи ҳавлӣ равона шуд.
MAT.26.71	Хизматгорзани дигаре низ ӯро дида ба одамони дар он ҷо истода гуфт: «Вай ҳамроҳи Исои Носирӣ буд». 
MAT.26.72	Петрус боз инкор карда гуфт: «Қасам мехӯрам, ки ин одамро намешиносам».
MAT.26.73	Баъд аз муддате чанд мардоне, ки дар ҳамон ҷо буданд, назди Петрус омада гуфтанд: «Аниқ ту ҳам шарики онҳо ҳастӣ, чунки аз лаҳҷаат маълум аст». 
MAT.26.74	Вале Петрус қасамҳо хӯрда гуфт: «Ман ин одамро намешиносам».
MAT.26.74	Ҳамин лаҳза хурӯс ҷеғ зад 
MAT.26.75	ва суханони Исо ба хотири Петрус омаданд. Ӯ гуфта буд, ки ҳанӯз хурӯс ҷеғ назада, вай се бор шинохтани Исоро инкор мекунад.
MAT.26.75	Петрус аз ҳавлӣ берун баромада, зор-зор гиря кард.
MAT.27.1	Пагоҳии барвақт ҳамаи сардорони рӯҳонӣ ва пирони қавм нақшаи ба дасти марг супоридани Исоро кашиданд. 
MAT.27.2	Бо фармони онҳо дасту пои Исоро баста Ӯро аз ҳавлии Қаёфо бароварданд ва ба дасти Пилотус, ки ҳокими румӣ буд, супориданд.
MAT.27.3	Вақте Яҳудои хиёнаткор дид, ки Исо ба марг маҳкум шуд, аз кори кардааш тавба кард. Ӯ он сӣ тангаи нуқраро назди сардорони рӯҳонӣ ва пирон баргардонда оварду 
MAT.27.4	ба онҳо гуфт: «Ба марги ин одами беайб ман гунаҳкор, чунки Ӯро ман таслим кардам».
MAT.27.4	Лекин онҳо ҷавоб доданд: «Ин ба мо чӣ дахл дорад? Ин кори худат».
MAT.27.5	Яҳудо он сӣ тангаи нуқраро ба рӯи фарши Хонаи Худо партофту аз он ҷо баромада рафта худро овехт.
MAT.27.6	Сардорони рӯҳонӣ он тангаҳоро чида гирифта қарор карданд, ки аз рӯи шариат ин пулро ба хазинаи Хонаи Худо андохтан мумкин нест, чунки бар ивази ин пул хуни одам рехта шудааст. 
MAT.27.7	Баъд бо розигии ҳама онҳо саҳрои кӯзагарро харида, аз он барои мусофирон қабристон сохтанӣ шуданд. 
MAT.27.8	Ана барои ҳамин он саҳро то ба имрӯз «Саҳрои Хун» номида мешавад.
MAT.27.9+MAT.27.10	 Ҳанӯз Ирмиё пайғамбар пешгӯйӣ карда гуфта буд: «Аз рӯи фармоне, ки Худо ба ман гуфт, онҳо сӣ тангаи нуқраро, яъне ҳамон маблағе, ки халқи Исроил Ӯро баҳо доданд, гирифта ба харидани саҳрои кӯзагар сарф карданд». Пас, ин пешгӯйӣ ба амал омад.
MAT.27.11	Акнун, ки Исо дар назди ҳокими румӣ меистод, ҳоким аз Ӯ пурсид: «Магар Ту Шоҳи Яҳудиён ҳастӣ?»
MAT.27.11	Исо ҷавоб дод: «Худатон ҳамин тавр мегӯед». 
MAT.27.12	Лекин, ҳангоме ки сардорони рӯҳонӣ ва пирон Ӯро айбдор мекарданд, Ӯ ҳеҷ ҷавобе намедод.
MAT.27.13	Пас Пилотус ба Ӯ гуфт: «Магар намешунавӣ, ки Туро то чӣ андоза айбдор мекунанд?»
MAT.27.14	Аммо Вай ҳатто ба яке аз ин айбдоркуниҳо ҷавобе надод. Ва ин боиси тааҷҷуби зиёди Пилотус гардид.
MAT.27.15	Ҳокими румӣ одате дошт, ки дар ҷашни ин ид маҳбусеро, ки халқ талаб мекард, озод намояд. 
MAT.27.16	Он вақт як маҳбуси номдоре буд, ки Бараббос ном дошт. 
MAT.27.17	Инак, ҳангоме ки мардум ҷамъ омаданд, Пилотус аз онҳо пурсид: «Киро мехоҳед, ки бароятон озод кунам: Бараббосро ё Исоеро, ки Таъиншудаи Худо меноманд?» 
MAT.27.18	Пилотус хуб медонист, ки Исоро аз рӯи ҳасад ба дасти ӯ супорида буданд.
MAT.27.19	Ҳанӯз ҳоким дар курсии ҳукмбарорӣ менишаст, ки ҳамсараш ба ӯ чунин хабар фиристод: «Бар зидди ин одами бегуноҳ ҳеҷ коре накунед, чунки имшаб дар хобам ман аз барои Вай бисёр азоб кашидам».
MAT.27.20	Дар ин мобайн сардорони рӯҳонӣ ва пирони қавм мардумро розӣ кунонданд, ки аз Пилотус озод кардани Бараббос ва ба қатл расондани Исоро талаб намоянд. 
MAT.27.21	Пилотус бори дигар аз мардум пурсид: «Аз ҳардуяшон киро мехоҳед, ки бароятон озод кунам?»
MAT.27.21	«Бараббосро!» — ҷавоб доданд онҳо.
MAT.27.22	«Пас, бо Исое, ки Таъиншудаи Худо меноманд, чӣ кор кунам?» — боз аз онҳо пурсид Пилотус.
MAT.27.22	«Ӯро мехкӯб кунед!» — бо як овоз ҷавоб доданд ҳамаи онҳо.
MAT.27.23	Лекин Пилотус савол дода гуфт: «Чаро? Охир Вай чӣ бадие кардааст?»
MAT.27.23	Мардум бошанд, бо буду шуди овозашон дод мезаданд: «Бигзор Ӯ ба салиб мехкӯб карда шавад!»
MAT.27.24	Пилотус дид, ки дигар ҳеҷ чорае надорад, дар акси ҳол шӯриш сар шуданаш мумкин буд, дар пеши назари тамоми мардум об гирифта дастонашро шуста гуфт: «Ба хунрезии ин одам ман ҷавобгар нестам! Шумо худатон қарор кунед!» 
MAT.27.25	Тамоми мардум ҷавоб доданд: «Ба марги Ӯ мо ва фарзандонамон ҷавобгар ҳастем!»
MAT.27.26	Бинобар ин Пилотус Бараббосро барояшон озод кард ва Исоро ба дасти сарбозон супорид, то ки Ӯро қамчинкорӣ намуда, ба салиб мехкӯб кунанд.
MAT.27.27	Сарбозони ҳоким Исоро ба ҳавлии дарбор бурданд ва аскарони зиёд он ҷо гирд омаданд. 
MAT.27.28	Онҳо Ӯро бараҳна карда ба танаш ҷомаи суп-сурхро пӯшонданд. 
MAT.27.29	Баъд аз навдаҳои хор тоҷе бофта, ба сараш гузоштанду ба дасти росташ чӯб доданд. Онҳо масхаракунон «Зинда бод Шоҳи Яҳудиён!» гуфта дар пеши Ӯ ба сари зону меистоданд. 
MAT.27.30	Сарбозон Исоро туфборон карда, бо чӯб ба сараш задан гирифтанд. 
MAT.27.31	Вақте ки онҳо масхара додани Ӯро бас карданд, ҷомаро аз танаш кашида, либоси худашро пӯшонданд. Сипас Ӯро барои ба салиб мехкӯб кардан бурданд.
MAT.27.32	Дар аснои роҳ онҳо бо Шимъӯн ном марди қуринӣ дучор омаданд ва ӯро маҷбур карданд, ки чӯби салиби Исоро бардошта барад. 
MAT.27.33	Вақте ки онҳо ба ҷое бо номи Ҷолҷото, ки маънояш «Ҷойи косахонаи сар» аст, расида омаданд, 
MAT.27.34	сарбозон ба Исо майи бо моддаи талх омехташударо доданд. Ӯ аз он чашида, дигар нанӯшид.
MAT.27.35	Онҳо Ӯро ба салиб мехкӯб карданду либосашро байни худ тақсим карданӣ шуда, барои муайян намудани соҳибшавандаи либос, қуръа партофтанд. 
MAT.27.36	Сипас нишаста Вайро назорат карда истоданд. 
MAT.27.37	Аз болои сари Исо айбномае бар Ӯ навишта шуда буд: «Ин Исо Шоҳи Яҳудиён аст». 
MAT.27.38	Ҳамроҳи Ӯ ду дуздро низ дар салибҳои дигар аз тарафҳои чапу росташ мехкӯб карданд.
MAT.27.39	Одамоне, ки аз он ҷо мегузаштанд, сар ҷунбонда Исоро мазоқ карда 
MAT.27.40	мегуфтанд: «Ту мегуфтӣ, ки Хонаи Худоро вайрон карда, дар мобайни се рӯз онро барпо карда метавонӣ? Канӣ, набошад худатро наҷот деҳ-чӣ! Агар Ту Писари Худо бошӣ, канӣ аз салиб поён фаро-чӣ!»
MAT.27.41	Айнан ҳамин тавр сардорони рӯҳонӣ, шариатдонон ва пирон низ Исоро масхаракунон мегуфтанд: 
MAT.27.42	«Дигаронро наҷот медоду худашро наҷот дода наметавонад. Ана Шоҳи Исроил. Агар Вай ҳоло аз салиб поён фарояд, мо ба Вай имон меоварем. 
MAT.27.43	Ӯ ба Худо умед мебаст ва мегуфт, ки Писари Худо аст. Канӣ ҳоло мебинем, ки Худо Вайро наҷот додан мехоҳад ё не?!»
MAT.27.44	Ҳатто дуздоне, ки ҳамроҳаш ба салибҳо мехкӯб шуда буданд, монанди дигарон Ӯро таҳқир мекарданд.
MAT.27.45	Нисфирӯзӣ буд, ки тамоми рӯи заминро торикӣ фаро гирифт ва се соат давом ёфт. 
MAT.27.46	Қариби соати сеюм Исо бо овози баланд дод зада гуфт: «Элӣ, Элӣ! Ламма сабақтанӣ!», ки маънояш «Эй Худои Ман! Эй Худои Ман! Чаро Маро тарк кардӣ?!» аст.
MAT.27.47	Баъзе аз ҳозирон суханони Ӯро шунида гуфтанд: «Ӯ Илёс пайғамбарро ҷеғ зада истодааст». 
MAT.27.48	Он гоҳ яке аз онҳо давида рафту латтаеро гирифта ба сирко тар намуд ва бо нӯги чӯб дароз карда онро ба Исо нӯшонданӣ шуд. 
MAT.27.49	Лекин дигарон гуфтанд, ки ӯ ин корро накунад, то бубинанд, ки оё Илёс омада Вайро наҷот медиҳад ё не.
MAT.27.50	Исо бори дигар бо овози баланд дод зада ҷон дод. 
MAT.27.51	Инак, пардае, ки ҷойи муқаддастарини Хонаи Худоро ҷудо мекард, аз боло то ба поёнаш дарида, ду пора шуд. Замин ба ҷунбиш омаду сангҳо ба қисмҳо тақсим шуданд. 
MAT.27.52	Қабрҳо кушода шуданду ҷасадҳои бисёр одамони муқаддас аз нав зинда гаштанд. 
MAT.27.53	Баъд аз он ки Исо аз байни мурдагон боз зинда шуд, онҳо аз қабрҳои худ берун баромада ба Ерусалим, шаҳри муқаддас даромаданду бисёр касон онҳоро диданд.
MAT.27.54	Вақте сардори лашкар ва ҳамроҳонаш, ки Исоро назорат мекарданд, заминҷунбию дигар ҳодисаҳоро диданд, сахт тарсида гуфтанд, ки Исо дар ҳақиқат Писари Худо будааст.
MAT.27.55	Бисёр заноне, ки дар Ҷалил ба Исо ҳамроҳ шуда ба Ӯ хизмат мекарданд, низ дар ҳамон ҷо буданд. Онҳо дар масофае истода, ба ҳамаи ин нигоҳ мекарданд. 
MAT.27.56	Дар байни онҳо Марями Маҷдалия, Марями модари Ёқубу Юсуф ва боз ҳамсари Забдой буданд.
MAT.27.57	Бо фаро расидани шом аз шаҳри Аромот як марди сарватманде бо номи Юсуф омад. Ӯ ҳам шогирди Исо буд. 
MAT.27.58	Юсуф пеши Пилотус рафта, хоҳиш кард, ки ҷасади Исоро ба ӯ диҳанд. Пилотус фармон дод, ки ҷасадро ба ӯ диҳанд. 
MAT.27.59	Юсуф Вайро гирифта ба кафани тоза печонд 
MAT.27.60	ва ба қабри худ, ки навакак дар ғоре сохта шуда буд, гузошт. Баъд санги калонеро ба дари қабр ғелонда, аз он ҷо рафт. 
MAT.27.61	Дар рӯ ба рӯи он қабр Марями Маҷдалия ва дигар Марям нишаста буданд.
MAT.27.62	Рӯзи дигар, ки рӯзи истироҳат буд, сардорони рӯҳонӣ ва фарисиён ҷамъ шуданду пеши Пилотус рафта 
MAT.27.63	ба ӯ гуфтанд: «Тақсир, ба хотири мо омад, ки он фиребгар ҳанӯз дар қайди ҳаёт буданаш гуфта буд, ки дар рӯзи сеюм баъд аз маргаш аз нав зинда мешавад. 
MAT.27.64	Бинобар ин фармон диҳед, ки қабри Ӯро то рӯзи сеюм посбонӣ кунанд, мабодо шогирдонаш омада ҷасадашро дузданду ба халқ овоза паҳн кунанд, ки Ӯ аз байни мурдагон зинда шудааст. Он гоҳ ин дурӯғ аз дурӯғи аввал дида бадтар мешавад». 
MAT.27.65	Пилотус ба онҳо гуфт: «Посбононро гиреду рафта, ба чи тарз ки тавонед, қабрро нигаҳбонӣ кунед».
MAT.27.66	Инак, онҳо рафта, санги дари қабрро мӯҳр карданду барои нигаҳбонии он посбонон гузоштанд.
MAT.28.1	Фардои рӯзи истироҳат, офтоб ҳанӯз набаромада, Марями Маҷдалия ва дигар Марям барои хабар гирифтани қабр ба роҳ баромаданд. 
MAT.28.2	Ногаҳон заминҷунбии сахт ба вуҷуд омад, чунки фариштаи Худованд аз осмон поён фаромада, санги дари қабрро як тараф ғелонда, бар болояш нишаст. 
MAT.28.3	Намуди вай барқ барин буду либосаш монанди барф сап-сафед. 
MAT.28.4	Посбонон аз тарси ӯ дарақ-дарақ ларзида мурда барин ба рӯи замин дароз кашиданд.
MAT.28.5	Фаришта бошад, ба он занон гуфт: «Натарсед, ман медонам, ки шумо Исои ба салиб мехкӯбшударо ҷустуҷӯ карда истодаед. 
MAT.28.6	Лекин Ӯ дар ин ҷо нест. Чунон ки Ӯ гуфта буд, айнан ҳамон тавр Вай зинда шуд. Ана омада ҷоеро, ки Ӯ гузошта шуда буд, бубинед. 
MAT.28.7	Акнун, зуд назди шогирдонаш рафта бигӯед, ки Исо аз байни мурдагон зинда шуда, акнун пешопеши онҳо ба Ҷалил меравад. Онҳо Ӯро дар он ҷо хоҳанд дид. Ана ин буд хабаре, ки ман ба шумо гуфтанӣ будам».
MAT.28.8	Пас, он занон бо тарс, вале шодикунон саросема аз назди қабр сӯи шогирдон давида рафтанд, то ки ба онҳо нақл кунанд.
MAT.28.9	Банохост Исо бо онҳо вохӯрда саломашон дод. Онҳо ба Вай наздик омаданду саҷда карданӣ шуда аз пойҳояш дошта гирифтанд. 
MAT.28.10	Исо ба онҳо гуфт, ки натарсанд, балки рафта ба бародаронаш гӯянд, ки онҳо ба Ҷалил раванд ва Ӯро дар он ҷо хоҳанд дид.
MAT.28.11	Занон ба роҳ баромада буданд, ки баъзе аз посбонон ба шаҳр рафта тамоми воқеаи рӯйдодаро ба сардорони рӯҳонӣ ҳикоят карданд. 
MAT.28.12	Сардорони рӯҳонӣ барои маслиҳат кардан бо пирони қавм вохӯрданд ва баъд аз маслиҳат ба посбонон пули калон дода 
MAT.28.13	гуфтанд: «Рафта ба мардум гӯед, ки шабона шогирдони Исо омаданду аз фурсати хоб буданатон истифода бурда, ҷасади Ӯро дуздида рафтанд. 
MAT.28.14	Агар ин хабар то ба гӯши ҳоким рафта расад, ғам нахӯред; мо ба ӯ гапамонро маъқул мекунонем».
MAT.28.15	Посбонон пулро гирифтанду рафта, чунон ки онҳоро ёд доданд, ҳамон тавр карданд. Бинобар ҳамин яҳудиён ин ҳикояро то ба имрӯз мегуфтагӣ шуданд.
MAT.28.16	Инак, он ёздаҳ шогирд ба Ҷалил рафта ба кӯҳе, ки Исо ба онҳо гуфта буд, баромаданд. 
MAT.28.17	Онҳо Ӯро дидан замон ба Ӯ саҷда карданд, аммо баъзеашон шубҳа доштанд. 
MAT.28.18	Исо ба шогирдонаш наздик шуда гуфт: «Тамоми ҳукму қудрат дар замину осмон ба ихтиёри Ман дода шудааст. 
MAT.28.19	Пас, равед ва ҳамаи халқҳои рӯи заминро ба Ман шогирд созед: онҳоро аз номи Падар, Писар ва Рӯҳи Муқаддас таъмид диҳед 
MAT.28.20	ва иҷро кардани ҳама чизеро, ки ба шумо фармудаам, ёд диҳед. Инак, Ман ҳамеша то охири замон бо шумо мемонам».
MRK.1.1	Хушхабар дар бораи Исои Масеҳ, ки Писари Худо аст, чунин сар мешавад: 
MRK.1.2	Дар китоби Ишаъё пайғамбар суханони Худо омадаанд:
MRK.1.2	«Ана, Ман пешопеши Ту як одамамро мефиристам,
MRK.1.2	то ба омаданат роҳ тайёр кунад.
MRK.1.3	Касе дар биёбон фарёд зада мегӯяд:
MRK.1.3	„Барои Худованд роҳ тайёр кунед! Онро рост намоед!“»
MRK.1.4	Ин шахс Яҳё пайғамбар буд, ки ба биёбон омада, ба эълон кардан даромад, ки мардум барои бахшида шудани гуноҳҳояшон бояд тавба карда, аз гуноҳҳояшон даст кашанд ва таъмид бигиранд.
MRK.1.5	Аҳолии шаҳри Ерусалим ва мардуми тамоми сарзамини Яҳудия пеши Яҳё ба биёбон меомаданд. Онҳо ба гуноҳҳои худ иқрор мешуданд ва Яҳё онҳоро дар дарёи Ӯрдун таъмид медод.
MRK.1.6	Яҳё либосе аз пашми шутур ва камарбанди чармӣ дошт. Хӯрокаш малаху асали саҳроӣ буд. 
MRK.1.7	Ӯ ба мардум эълон карда мегуфт: «Аз паси ман як нафаре меояд, ки аз ман тавонотар аст. Вай он қадар тавоност, ки ман ҳатто сазовори хам шуда кушодани банди пойафзоли Ӯ нестам. 
MRK.1.8	Ман шуморо бо об таъмид медиҳам, вале Ӯ шуморо бо Рӯҳи Муқаддас таъмид медиҳад».
MRK.1.9	Рӯзе Исо аз шаҳри Носира, ки дар сарзамини Ҷалил буд, ба назди Яҳё рафт ва Яҳё Ӯро дар дарёи Ӯрдун таъмид дод. 
MRK.1.10	Вақти аз об баромадан Исо дид, ки осмон кушода шуд ва Рӯҳи Муқаддас ба сурати кабӯтаре поён фаромада, дар болои Вай қарор гирифт. 
MRK.1.11	Сипас аз осмон овозе садо дод: «Ту Писари азизи Ман ҳастӣ ва Ман аз Ту хушнудам».
MRK.1.12	Рӯҳи Муқаддас фавран Исоро ба биёбон равона кунонд. 
MRK.1.13	Ӯ дар он ҷо чил рӯз монд ва иблис Ӯро меозмуд. Дар биёбон Исо дар байни ҳайвоноти ваҳшӣ буд ва фариштагон ба Ӯ хизмат мекарданд.
MRK.1.14	Пас аз дастгир шудани Яҳё Исо ба сарзамини Ҷалил омад, то ки хушхабари Худоро ба мардум эълон бикунад. 
MRK.1.15	Ӯ мегуфт: «Вақт фаро расид ва подшоҳии Худо наздик аст. Тавба карда, аз гуноҳҳоятон даст кашед ва ба ин хушхабар имон оваред».
MRK.1.16	Рӯзе Исо аз назди кӯли Ҷалил мегузашт, ки ба об тӯр андохта истодани Шимъӯн ва бародари ӯ Андриёсро дид, чунки онҳо моҳигир буданд. 
MRK.1.17	Исо ба онҳо гуфт: «Омада Маро пайравӣ кунед, то ба ҷойи моҳӣ ҷамъ кардани мардумро ба шумо омӯзам». 
MRK.1.18	Дарҳол онҳо тӯрҳои худро монда, Ӯро пайравӣ карданд.
MRK.1.19	Каме дуртар рафта Исо писарони Забдойро дид, ки Ёқуб ва Юҳанно ном доштанд. Онҳо дар қаиқи худ тӯрҳои моҳигириро таъмир мекарданд. 
MRK.1.20	Дарҳол онҳоро даъват намуд ва онҳо падарашон Забдойро бо мардикорон дар қаиқ монда, Ӯро пайравӣ карданд.
MRK.1.21	Сипас онҳо ба шаҳри Кафарнаҳум омада, дар рӯзи истироҳат, ба ибодатхона рафтанд. Дар он ҷо Исо ба таълим додани мардум оғоз намуд. 
MRK.1.22	Мардум аз таълими Ӯ қоил монданд, чунки Ӯ бо қудрат таълим медод, ки шариатдонон ин тавр набуданд.
MRK.1.23	Айнан ҳамон вақт марде гирифтори рӯҳи нопок, ки дар ибодатхона буд, фарёд зад: 
MRK.1.24	«Эй Исои Носирӣ, Ту ба мо чӣ кор дорӣ?! Магар барои нобуд кардани мо омадаӣ?! Туро медонам! Ту Шахси муқаддаси Худо ҳастӣ!»
MRK.1.25	Вале Исо рӯҳи нопокро сарзаниш карда фармуд, ки хомӯш шавад ва аз даруни он одам берун барояд. 
MRK.1.26	Рӯҳи нопок ӯро ба замин афтонда, бо овози баланд фарёд заду аз вай берун шуд. 
MRK.1.27	Ҳама дар ҳайрат монданд ва ба якдигар мегуфтанд: «Ин чист? Ин як таълимоти навест! Ӯ ҳатто ба рӯҳҳои нопок чунон боқудратона амр медиҳад, ки онҳо ба Вай итоат мекунанд?» 
MRK.1.28	Овозаи Исо зуд дар тамоми гӯшаву канори сарзамини Ҷалил паҳн шуд.
MRK.1.29	Ҳамин ки Исо аз ибодатхона баромад бо ҳамроҳии Ёқуб ва Юҳанно ба хонаи Шимъӯну Андриёс рафт. 
MRK.1.30	Вақте ба он ҷо расиданд, ба Исо зуд хабар доданд, ки хушдомани Шимъӯн таб карда, дар бистар хобидааст. 
MRK.1.31	Вай назди бемор омад ва аз дасташ гирифта, ӯро бархезонд. Таби бемор паст шуд ва ӯ машғули меҳмоннавозӣ гардид.
MRK.1.32	Ҳамон бегоҳ, ҳангоми нишасти офтоб мардум ҳамаи беморону девонагонро ба назди Исо оварданд. 
MRK.1.33	Тамоми аҳолии шаҳр ҳам назди дари хонаи онҳо ҷамъ омаданд. 
MRK.1.34	Ӯ одамони зиёдро аз бемориҳои гуногун шифо дод, бисёр девҳоро берун кард ва нагузошт, ки девҳо чизе бигӯянд, зеро онҳо кӣ будани Ӯро медонистанд.
MRK.1.35	Саҳарии барвақт, ҳанӯз субҳ надамида, Исо бархесту ба ҷойи хилвате рафта, дуо кард. 
MRK.1.36	Шимъӯн ва ҳамроҳонаш бошанд, ба ҷустуҷӯи Исо баромаданд. 
MRK.1.37	Ӯро ёфта, ба Вай гуфтанд: «Ҳама Шуморо ҷустуҷӯ мекунанд». 
MRK.1.38	Вале Исо гуфт: «Биёед, ба шаҳру деҳоти гирду атроф низ биравем, то ки Ман ба мардуми он ҷо ҳам хушхабарро эълон намоям, чунки барои иҷрои ҳамин кор Ман омадаам».
MRK.1.39	Баъд Ӯ ба тамоми гӯшаву канори сарзамини Ҷалил сафар карда, дар ибодатхонаҳо мардумро таълим медод ва девҳоро аз одамон берун мекард.
MRK.1.40	Рӯзе ба назди Исо марди махав омад. Вай ба зону нишаста зорӣ карда гуфт: «Агар хоҳед, метавонед маро пок созед». 
MRK.1.41	Дили Исо ба ҳоли мард сӯхт ва дасташро ба вай расонда гуфт: «Албатта, мехоҳам! Пок шав!» 
MRK.1.42	Фавран касалии мард нест шуда, баданаш пок гашт.
MRK.1.43	Исо ӯро зуд ҷавоб дода таъкидкунон 
MRK.1.44	гуфт: «Дар ин бора зинҳор ба ҳеҷ кас нагӯй, балки рост назди рӯҳонӣ рафта, худро нишон деҳ ва барои пок шудани худ, ҳамон тавре ки Мӯсо фармудааст, қурбонӣ бикун, то ба онҳо шаҳодате гардад». 
MRK.1.45	Вале он мард берун баромада ошкоро ин хабари хушро паҳн мекард. Барои ҳамин Исо дигар озодона ба шаҳр даромада натавонист, балки дар саҳро монд. Бо вуҷуди ин, мардум аз ҳама ҷо ба назди Ӯ меомаданд.
MRK.2.1	Пас аз чанд рӯз Исо ба шаҳри Кафарнаҳум баргашт ва овозаи дар хона буданаш зуд дар ҳама ҷо паҳн шуд. 
MRK.2.2	Хона ва беруни он чунон пуродам шуд, ки ҳатто ҷойи сӯзан афтодан намонда буд. Исо ба онҳо каломи Худоро таълим медод. 
MRK.2.3	Ҳамин вақт боз одамоне омаданд, ки чор нафаре аз онҳо шалеро бо ҷойгаҳаш бардошта назди Исо меоварданд. 
MRK.2.4	Вале аз бисёрии мардум ба Ӯ наздик шуда натавониста, боми хонаро аз болои сари Исо кушоданд ва дар он шикофе карда, шалро якҷоя бо ҷойгаҳаш поён фароварданд. 
MRK.2.5	Исо имони онҳоро дида, ба шал гуфт: «Додар, гуноҳҳоят бахшида шуданд!»
MRK.2.6	Баъзе аз шариатдононе, ки дар он ҷо нишаста буданд, аз дили худ чунин фикрҳо мегузаронданд: 
MRK.2.7	«Ӯ чаро чунин суханони кофирона мегӯяд! Ҳеҷ кас ба ғайр аз Худо гуноҳи инсонро бахшида наметавонад».
MRK.2.8	Исо ҳамон лаҳза дар дилаш фикри онҳоро фаҳмида гуфт: «Чаро чунин фикрҳо доред? 
MRK.2.9	Кадомаш осонтар аст: ба шал гуфтани он ки „гуноҳҳои ту бахшида шуданд“ ё ки „бархез, ҷойгаҳатро бардошта роҳ гард?“ 
MRK.2.10	Пас, Ман ба шумо исбот мекунам, ки Фарзанди Инсон дар рӯи замин қудрати бахшидани гуноҳҳоро дорад». Сипас ба шал нигариста гуфт: 
MRK.2.11	«Ба ту мегӯям, бархез, ҷойгаҳатро бардошта ба хонаат рав».
MRK.2.12	Он мард аз ҷояш хеста, фавран ҷойгаҳашро ҷамъ карду дар пеши назари мардуми дарҳайратмонда равона шуд. Ҳама Худоро ситоиш карда, ба якдигар мегуфтанд: «То ҳол монанди ин чизе надида будем!»
MRK.2.13	Исо боз ба соҳили кӯл рафт. Мардум дар гирди Ӯ ҷамъ омаданд ва Ӯ онҳоро таълим дод. 
MRK.2.14	Ҳангоме Исо роҳашро давом дод Левии писари Ҳалфиро дид, ки ба ҷамъоварии андозу хироҷ машғул буд, ба ӯ гуфт: «Биё, пайрави Ман шав». Левӣ бархест ва аз паси Ӯ равона шуд.
MRK.2.15	Вақте ки Исо бо шогирдонаш дар хонаи Левӣ таом мехӯрд, бисёр андозгирон ва онҳое, ки гунаҳкор ҳисоб мешуданд, низ дар сари он дастархон буданд, чунки бисёриҳо аз пайи Исо мерафтанд.
MRK.2.16	Баъзе шариатдонон, ки фарисӣ буданд, Исоро бо «гунаҳкорону» андозгирон дар сари як дастархон дида, ба шогирдони Ӯ гуфтанд: «Чаро Ӯ бо андозгирону гунаҳкорон аз як дастархон хӯрок мехӯрад?»
MRK.2.17	Исо инро шунида, ба онҳо гуфт: «Ба табиб на одамони солим, балки беморон мӯҳтоҷанд. Ман ҳам барои он омадаам, ки на накӯкорон, балки гунаҳкоронро даъват намоям».
MRK.2.18	Дар он айём ҳам пайравони Яҳё ва ҳам фарисиён рӯза гирифта буданд. Баъзе касон назди Исо омада пурсиданд: «Чаро пайравони Яҳё ва пайравони фарисиён рӯза мегиранду шогирдони Шумо намегиранд?»
MRK.2.19	Исо ба онҳо гуфт: «Оё дӯстони домод дар ҷашни арӯсӣ, ки домод ҳанӯз ҳамроҳашон аст, рӯза мегиранд? То домод бо онҳост, онҳо рӯза гирифта наметавонанд? 
MRK.2.20	Вале вақте мерасад, ки домод аз байнашон гирифта мешавад ва он рӯз онҳо низ рӯза мегиранд.
MRK.2.21	Касе аз матои нав ба либоси кӯҳна ямоқ намекунад. Чун кунад ямоқи нав аз либоси кӯҳна ҷудо шуда, ҷойи даридаи он боз ҳам аёнтар мешавад. 
MRK.2.22	Инчунин касе шароби навтайёршударо ба машки чармини кӯҳна намерезад, чун бирезад ҳангоми ба ҷӯш омадани шароб машк дарида, ҳам шароб мерезад ва ҳам худи машк аз кор мебарояд. Бинобар ин шароби навтайёршударо ба машки нав мерезанд».
MRK.2.23	Як рӯзи истироҳат Исо ва шогирдонаш аз киштзори гандум мегузаштанд ва дар аснои роҳ шогирдон хӯшаҳои гандумро мечиданд. 
MRK.2.24	Баъзе аз фарисиён ба Исо гуфтанд: «Барои чӣ онҳо кори дар рӯзи истироҳат раво набударо мекунанд?»
MRK.2.25	Исо дар ҷавоб гуфт: «Магар дар навиштаҷот нахондаед, ки шоҳ Довуд вақте ки бо ҳамроҳонаш гурусна монд ва эҳтиёҷ дошт, чӣ кор кард? 
MRK.2.26	Вақте ки Абётор сарвари рӯҳониён буд, Довуд ба хонае, ки ҳузури Худоро дошт, даромада, нони ба Худо тақдимшударо гирифта хӯрд ва ба ҳамроҳонаш низ дод. Ҳол он ки аз рӯи шариат фақат рӯҳониён ҳақ доштанд он нонро бихӯранд».
MRK.2.27	Боз давом дод: «Рӯзи истироҳат барои инсон офарида шудааст, на инсон барои рӯзи истироҳат. 
MRK.2.28	Бинобар ин Фарзанди Инсон соҳиби ҳатто рӯзи истироҳат аст».
MRK.3.1	Бори дигар Исо ба ибодатхона рафт ва дар он ҷо марди дасташ хушкшудае буд. 
MRK.3.2	Баъзе одамон Исоро мушоҳида мекарданд, ки оё он мардро дар рӯзи истироҳат шифо мебахшад ё не. Агар шифо бахшад, Ӯро айбдор кунанд. 
MRK.3.3	Исо ба он марди дасташ хушкшудае гуфт, ки дар назди ҳама рост истад.
MRK.3.4	Сипас ба тарафи онҳо нигоҳ карда гуфт: «Ба фикри шумо дар рӯзи истироҳат чӣ равост: некӣ ё бадӣ кардан; наҷот додани ҷон ё нобуд кардани он?» Аммо онҳо хомӯш буданд. 
MRK.3.5	Исо бо ғазаб ба онҳо нигоҳ карду аз якравиашон ғамгин гашт ва ба он мард гуфт: «Дастатро дароз кун!» Вай дасташро дароз карду дасташ сиҳат шуд. 
MRK.3.6	Фарисиён аз ибодатхона баромада, зуд бо аъзоёни ҳизби ҳиродиён муҳокима карда, нақшаи куштани Исоро кашиданд.
MRK.3.7	Ҳангоме ки Исо бо шогирдонаш ба тарафи кӯл равона шуд, мардуми бисёре аз сарзамини Ҷалилу Яҳудия, 
MRK.3.8	аз шаҳри Ерусалим, инчунин аз сарзамини Адӯму атрофи дарёи Ӯрдун ва аз Суру Сидӯн аз паси Ӯ мерафтанд. Мардуми зиёд дар бораи корҳои Исо шунида, ба гирди Ӯ ҷамъ меомаданд. 
MRK.3.9	Аз сабаби бисёрии мардум Исо ба шогирдонаш фармуд, ки барояш қаиқе тайёр кунанд, то ки одамон Ӯро пахш накунанд. 
MRK.3.10	Азбаски Исо беморони зиёдеро шифо бахшида буд, ҳамаи беморон аз ҳар тараф Ӯро пахш мекарданд, то дасташон ба Ӯ расаду шифо ёбанд. 
MRK.3.11	Рӯҳҳои нопок баробари дидани Ӯ худро дар наздаш ба замин мепартофтанд ва фарёдзанон мегуфтанд: «Ту Писари Худо ҳастӣ!» 
MRK.3.12	Вале Исо бо таъкиди қатъӣ ба онҳо амр мекард, ки Ӯро маълум накунонанд.
MRK.3.13	Сипас Исо ба баландие баромада, онҳоеро ки мехост, ба наздаш даъват кард ва онҳо омаданд. 
MRK.3.14	Баъд аз байни онҳо дувоздаҳ нафарро вакил таъин намуд, ки доимо бо Ӯ бошанд, то ки онҳоро барои ба мардум эълон кардани хушхабари Худо фиристад 
MRK.3.15	ва онҳо қудрати берун кардани девҳоро дошта бошанд.
MRK.3.16	Он дувоздаҳ нафар инҳоянд: Шимъӯн, ки Исо ӯро Петрус меномид, 
MRK.3.17	Ёқуб ва Юҳанно, ки писарони Забдой буданд ва Исо онҳоро «писарони раъд» меномид, 
MRK.3.18	Андриёс, Филиппус, Барталмо, Матто, Тумо, Ёқуб, ки писари Ҳалфӣ буд, Таддо, Шимъӯни Ватандӯст 
MRK.3.19	ва Яҳудои Исқарют, ки баъдтар ба Исо хиёнат мекунад.
MRK.3.19	Баъд Исо ба хона рафт. 
MRK.3.20	Мардуми зиёде боз ҷамъ омадаанд, ки Ӯ ва шогирдонаш ҳатто фурсати хӯрок хӯрдан наёфтанд. 
MRK.3.21	Бо шунидани ин хабар аҳли оилаи Исо ба наздаш омада, хостанд Ӯро бо худ баранд, зеро одамон мегуфтанд, ки Ӯ аз ақл бегона шудааст. 
MRK.3.22	Гурӯҳе аз шариатдонон, ки аз Ерусалим омада буданд, чунин мегуфтанд: «Ӯ дар худ Баал-Забул, сардори девҳоро дорад ва бо қудрати вай девҳоро берун мекунад».
MRK.3.23	Исо онҳоро ба наздаш даъват карда, бо масал гуфт: «Чӣ тавр шайтон худашро берун карда метавонад? 
MRK.3.24	Давлате, ки дар дохили худ аз ҳам ҷудо шуда ҷанг мекунад, устувор намемонад. 
MRK.3.25	Хонаводае, ки байни аъзоёнаш ҷудоӣ афтодааст, устувор намемонад. 
MRK.3.26	Агар шайтон бар зидди худаш биҷангад ва дар худ ҷудоӣ дошта бошад, устувор намемонад, балки нобуд мешавад.
MRK.3.27	Ҳеҷ кас наметавонад ба хонаи шахси пурзӯр зада даромада, молу мулкашро гирифта барад, то аввал дасту пои шахси пурзӯрро набандад, ана баъд хонаашро ғорат карда метавонад.
MRK.3.28	Ба ростӣ ба шумо мегӯям, ҳар гуноҳе, ки инсон мекунад ва ҳар сухани кофиронае, ки мегӯяд, бахшида мешавад. 
MRK.3.29	Вале агар касе бар зидди Рӯҳи Муқаддас сухани кофирона гӯяд, ҳаргиз бахшида намешавад ва ин гуноҳаш то абад хоҳад монд». 
MRK.3.30	Ин суханонро Исо ба хотири он гуфт, ки баъзеҳо дар борааш «Ӯ дар худ рӯҳи нопок дорад» мегуфтанд.
MRK.3.31	Он гоҳ модар ва бародарони Исо омада, дар берун истода, шахсеро фиристоданд, ки Ӯро даъват кунад. 
MRK.3.32	Исо дар байни мардум нишаста буд, ки онҳо ба Ӯ гуфтанд: «Модар ва бародарону хоҳаронатон дар берун истодаанд ва Шуморо мепурсанд». 
MRK.3.33	Ӯ дар ҷавоб гуфт: «Модар ва бародарони Ман кистанд? — 
MRK.3.34	ва ба атрофиёнаш нигоҳе карду давом дод, — Ана, инҳо модар ва бародарони Ман ҳастанд. 
MRK.3.35	Ҳар кӣ хости Худоро ба ҷо орад, бародар, хоҳар ва модари Ман аст».
MRK.4.1	Бори дигар Исо дар канори кӯл ба мардум таълим медод ва тӯда-тӯда одамон дар гирдаш ҷамъ омаданд. Бинобар ин Ӯ маҷбур шуд, ки ба қаиқ нишаста, аз кӯл ба мардуме, ки дар соҳил буд, сухан гӯяд. 
MRK.4.2	Ӯ таълим додани бисёр чизҳоро ба онҳо бо масалҳо сар кард. Ӯ гуфт:
MRK.4.3	«Гӯш кунед! Рӯзе як деҳқон барои кишт кардан мебарояд. 
MRK.4.4	Вақте ки дона мепошад, як миқдори он ба пайраҳа меафтад ва паррандаҳо омада, онро аз замин чида пок-покиза мехӯранд. 
MRK.4.5	Миқдори дигари он ба замини санглоху камхок меафтад. Аз сабаби чуқур набудани хоки замин он зуд месабзад. 
MRK.4.6	Вале бо баромади офтоб майсаи навхез пажмурда шуда, аз сабаби решаи мустаҳкам надоштан хушк мешавад. 
MRK.4.7	Як миқдори дигараш ба миёни хорҳо меафтад ва хорҳо қад кашида майсаи баромадаро пахш мекунанду намегузоранд, ки он ҳосил диҳад. 
MRK.4.8	Лекин як ҳиссаи донаҳо ба замини хуби ҳосилхез афтода, месабзад ва қад кашида сӣ, шаст ва сад баробар зиёдтар ҳосил медиҳад».
MRK.4.9	Боз гуфт: «Пас ҳар кӣ Маро мешунавад, бигзор гӯш кунад!»
MRK.4.10	Вақте ки Ӯ танҳо буд, он дувоздаҳ нафар ва пайравонаш аз Ӯ маънои масалро пурсиданд. 
MRK.4.11	Исо ҷавоб дод: «Худо ба шумо сирру асрори подшоҳии худро ошкор кардааст. Вале барои онҳое, ки бо мо нестанд, ҳама чиз бо мақолу масалҳо таълим дода мешавад, 
MRK.4.12	то ки онҳо
MRK.4.12	„бо чашмони худ нигоҳ кунанду набинанд,
MRK.4.12	бо гӯшҳои худ шунаванду нафаҳманд
MRK.4.12	ва сӯи Худо рӯ нагардонанд,
MRK.4.12	то Худо гуноҳҳояшонро бубахшад“».
MRK.4.13	Баъд аз онҳо пурсид: «Магар маънои ин масалро нафаҳмидед? Пас ҳамаи масалҳои дигарро чӣ тавр мефаҳмед?
MRK.4.14	Деҳқон каломи Худоро мекорад. 
MRK.4.15	Он ҳиссаи донаҳо, ки ба пайраҳа меафтанд, монанди он аст, ки баъзе касон каломро мешунаванд, вале шайтон зуд омада, каломи дар дили онҳо кошта шударо медуздад. 
MRK.4.16	Донаҳои ба замини санглох афтода касоне мебошанд, ки каломро шунида, якбора бо хушҳолӣ онро қабул мекунанд, 
MRK.4.17	вале азбаски реша надоранд, муддати кӯтоҳ бардошт мекунанд. Баъд вақте ки аз барои калом ба душворӣ ва азоб дучор мешаванд, зуд имони худро аз даст медиҳанд. 
MRK.4.18	Донаҳое, ки ба замини хорзор меафтанд, монанди он аст, ки баъзе касон каломро мешунаванд, 
MRK.4.19	аммо ғаму ташвиши зиндагӣ, орзуи бойигарӣ ва майлу рағбат ба чизҳои дигар фикру хаёлашонро ба худ банд карда, каломро пахш менамоянд ва дар натиҷа онҳо ҳеҷ ҳосиле намеоранд. 
MRK.4.20	Вале донаҳое, ки ба замини ҳосилхез меафтанд, монанди он аст, ки баъзе касон каломро мешунаванду қабул мекунанд ва сӣ, шаст ва сад баробар бештар ҳосил медиҳанд».
MRK.4.21	Баъд аз онҳо пурсид: «Магар чароғро барои он меоранд, ки зери тағора ё кате гузоранд? Оё онро ба чароғпоя намегузоранд? 
MRK.4.22	Ҳамин тавр, ҳар чӣ пинҳон ва пӯшида аст, ошкор ва равшан мегардад. 
MRK.4.23	Пас, ҳар кӣ Маро мешунавад, бигзор гӯш кунад!
MRK.4.24	Суханони мешунидаатонро бо диққат мулоҳиза намоед. Бо кадом санги тарозу шумо баркашед, бо ҳамон санги тарозу ва ҳатто зиёдтар аз он ба шумо баркашида мешавад. 
MRK.4.25	Зеро ҳар кӣ чизе дорад, ба ӯ боз ҳам зиёдтар дода мешавад ва касе, ки надорад, ҳатто он андаке, ки дорад, аз ӯ кашида гирифта мешавад».
MRK.4.26	Исо суханони худро давом дода гуфт: «Подшоҳии Худо монанди он аст, ки шахсе ба замин донаҳо мепошад 
MRK.4.27	ва шабҳо хоб мераваду рӯзҳо бедор мешавад, донаҳо бошанд, сабзида нашъунамо меёбанд. Вале он шахс намедонад, ки сабзиш чӣ тавр сурат мегирад. 
MRK.4.28	Чунки худи замин донаҳоро месабзонад. Аввал дона сабзида қад мекашад, баъд хӯша пайдо шуда, аз дона пур мешавад. 
MRK.4.29	Ҳамин ки хӯшаҳо пухта мерасанд, вай бо дос меояд, чунки мавсими ҳосил расидааст».
MRK.4.30	Инчунин Исо гуфт: «Подшоҳии Худоро ба чӣ монанд кунем? Бо кадом масал онро шарҳ диҳем? 
MRK.4.31	Вай монанди донаи хардалест,
MRK.4.32	вале баъд аз кошта шудан, калон мешаваду аз ҳама гиёҳҳо баландтар мегардад ва шохаҳояш то андозае баланд мешаванд, ки паррандаҳо дар сояаш лона месозанд».
MRK.4.33	Ҳамин тавр, ба қадре ки мардум фаҳмида метавонист, Ӯ каломи Худоро ба тариқи чунин масалҳои зиёд баён мекард. 
MRK.4.34	Исо ба онҳо ҳама чизро бо масал таълим медод, вале маънои масалҳоро ба шогирдонаш дар танҳоӣ мефаҳмонд.
MRK.4.35	Бегоҳии ҳамон рӯз Ӯ ба шогирдонаш гуфт: «Биёед, ба канори дигари кӯл гузарем». 
MRK.4.36	Сипас, онҳо мардуми дар соҳил ҷамъомадаро тарк карданд ва ба қаиқе, ки Исо дар он нишаста буд, савор шуда, ба роҳ даромаданд. Бо Ӯ қаиқҳои дигар ҳам равона шуданд.
MRK.4.37	Ногаҳон тӯфони сахте сар шуд. Мавҷҳо бо зарб ба қаиқ бармехӯрданд ва оқибат қаиқ аз об пур шуд. 
MRK.4.38	Аммо Исо дар қафои қаиқ сарашро ба болишт гузошта мехобид. Шогирдонаш Ӯро бедор карда гуфтанд: «Устод! Магар парво надоред, ки мо мемирем?!»
MRK.4.39	Ӯ бархест ва бодро таъна зада, ба кӯл фармон дод: «Хомӯш шав! Ором бош!» Ҳамон лаҳза бод аз вазидан бозмонд ва дар ҳама ҷо оромии том ҳукмфармо шуд.
MRK.4.40	Исо ба шогирдонаш гуфт: «Чаро ин қадар тарсидед? Оё ҳоло ҳам боварӣ надоред?» 
MRK.4.41	Вале онҳо, дар ҳолате ки тарсу ҳарос тамоми вуҷудашонро фаро гирифта буд, ба якдигар мегуфтанд: «Ин кӣ аст, ки ҳатто бод ва кӯл ба Ӯ итоат мекунанд!»
MRK.5.1	Ҳамин тавр, Исо ва шогирдонаш ба тарафи дигари кӯл, ба сарзамини Ҷадариён расиданд. 
MRK.5.2	Ҳангоми ба соҳил фаромадани Исо, якбора як шахсе, ки гирифтори рӯҳи нопок буд, аз қабристон берун баромада, ба тарафи Ӯ давид. 
MRK.5.3	Ин мард дар қабристон зиндагӣ мекард ва ҳеҷ кас ӯро бо занҷир ҳам баста, нигоҳ дошта наметавонист. 
MRK.5.4	Борҳо дасту пояшро бо занҷирҳо баста ва завлона карда буданд, вале ӯ завлонаҳоро шикаста, занҷирҳоро пора-пора мекард. Касе барои ром кардани вай қувват надошт. 
MRK.5.5	Ӯ шабу рӯз доимо дар қабристон ва теппаҳо дод зада мегашту худро бо сангҳо зада, маҷрӯҳ мекард.
MRK.5.6	Вақте ки ӯ Исоро аз дур дид, давон-давон ба наздаш омада саҷда кард. 
MRK.5.7+MRK.5.8	 Исо ба вай фармон дод: «Эй рӯҳи нопок, аз ин мард берун шав». Вай бошад, бо тамоми овозаш фарёд зада гуфт: «Эй Исо, Писари Худои Таоло, ба ман чӣ кор дорӣ? Аз барои Худо маро азоб надеҳ!»
MRK.5.9	Исо аз ӯ пурсид: «Номат чист?» Ӯ ҷавоб дод: «Номам Лашкар аст, чунки мо бисёрем». 
MRK.5.10	Вай аз Исо зорию тавалло кард, ки онҳоро аз он маҳалла берун накунад.
MRK.5.11	Ҳамин вақт як галаи калони хукон дар болои теппае мечарид. 
MRK.5.12	Рӯҳҳои нопок аз Исо хоҳиш карда гуфтанд: «Моро ба мобайни хукҳо фирист ва иҷозат деҳ, ки ба онҳо дохил шавем». 
MRK.5.13	Исо ба онҳо иҷозат дод. Он гоҳ рӯҳҳои нопок аз он мард берун баромада, дохили хукҳо шуданд. Тамоми галаи хукон, ки тақрибан ду ҳазор сар буд, аз баландӣ ҷаста худро ба кӯл партофта ғарқ шуданд.
MRK.5.14	Хукбонҳо бошанд, ба шаҳру деҳоти атроф гурехта, дар ҳама ҷо ин ҳодисаро ба мардум нақл карданд. Мардум берун баромаданд, то бубинанд, ки чӣ ҳодиса рӯй додааст. 
MRK.5.15	Пас онҳо дар гирди Исо ҷамъ омада, диданд, ки ҳамон девонае, ки гирифтори лашкари девҳо буд, акнун дар тан либос дораду бо ақли солим нишастааст ва хеле тарсиданд. 
MRK.5.16	Шоҳидони ин воқеа, ҳодисаи бо девонаву хукҳо рӯйдодаро нақл мекарданд. 
MRK.5.17	Он гоҳ мардум аз Исо хоҳиш карданд, ки аз сарзаминашон биравад.
MRK.5.18	Ҳангоме ки Исо ба қаиқ савор мешуд, марде, ки пештар гирифтори девҳо буд, аз Вай илтимос кард, ки ӯро ҳам бо худ бубарад. 
MRK.5.19	Аммо Исо хоҳиши ӯро рад карда гуфт: «Ба хонаат баргард ва ба хешу таборат нақл кун, ки Худованд дар ҳаққи ту чӣ кор ва чӣ ғамхории бузурге кард». 
MRK.5.20	Ӯ низ равона шуд ва дар тамоми гӯшаву канори Даҳ Шаҳр ба ҳама эълон карда мегуфт, ки Исо барояш чӣ кори бузурге кардааст ва ҳама аз шунидани ин дар ҳайрат мемонданд.
MRK.5.21	Исо ба қаиқ савор шуда, ба тарафи дигари кӯл рафт. Вақте ки ба соҳил расид, мардуми зиёде назди Ӯ ҷамъ омаданд. 
MRK.5.22	Дар ҳамин вақт марде бо номи Ёир, ки яке аз сардорони ибодатхонаи он шаҳр буд, омада Исоро дидан замон, худро пеши пойҳои Ӯ партофт. 
MRK.5.23	Ӯ зорикунон гуфт: «Духтарам дар дами марг аст. Аз Шумо хоҳиш мекунам, ки биёед ва дастатонро бар ӯ бигузоред, то шифо ёбаду зинда монад». 
MRK.5.24	Исо бо ӯ ба роҳ даромад ва аз паси онҳо мардуми бешуморе ҳам равона шуданд, ки аз ҳар тараф Исоро фишор медоданд.
MRK.5.25	Дар он ҷо як зане буд, ки дувоздаҳ сол боз касалии хунравӣ дошт. 
MRK.5.26	Ҳарчанд вай аз муолиҷаи табибони зиёд дард кашида, тамоми дороияшро сарф карда буд, саломатиаш хуб намешуд. Баръакс, аҳволаш торафт бадтар мешуд.
MRK.5.27+MRK.5.28	 Вақте ки ӯ дар бораи Исо шунид, аз дилаш гузаронд: «Агар ақаллан ба либосаш даст расонам, шифо меёбам». Барои ҳамин он зан аз байни тӯдаи одамон гузашта, аз ақиб ба Исо наздик шуду ба ҷомааш даст расонд. 
MRK.5.29	Худи ҳамон лаҳза хунравиаш бозмонд ва ӯ ҳис кард, ки шифо ёфтааст.
MRK.5.30	Ҳамон лаҳза Исо низ ҳис кард, ки аз Ӯ қуввае берун рафт ва ба мардуми гирду атрофаш нигоҳ карда пурсид: «Кӣ ба ҷомаам даст расонд?»
MRK.5.31	Шогирдонаш ба Ӯ гуфтанд: «Мебинед, ки ба Шумо аз ҳар тараф фишор меоранд ва боз мепурсед, ки ба Шумо кӣ даст расонд?»
MRK.5.32	Вале Исо ба атрофиён нигоҳ мекард, то касеро, ки ба ҷомааш даст расонда буд, пайдо кунад. 
MRK.5.33	Зане, ки аз шифоёбиаш огоҳ буд, ҷуръат карда, тарсону ларзон ба Исо наздик омад ва худро пеши пойҳои Ӯ партофта, ҳақиқати ҳолро нақл кард. 
MRK.5.34	Исо ба ӯ гуфт: «Эй зан, туро имонат шифо дод! Рав ва дар амон бошу саломат гард!»
MRK.5.35	Ҳанӯз ки Ӯ гап мезад, чанд нафар аз хонаи Ёир хабар оварда, гуфтанд: «Духтаратон гузашт. Ба заҳмат додани устод дигар ҳоҷате нест».
MRK.5.36	Исо инро шунида, ба сардори ибодатхона гуфт: «Натарс! Фақат имон дошта бош». 
MRK.5.37	Инро гуфт ва ба ғайр аз Петрус, Ёқуб ва бародари ӯ Юҳанно ба дигарон иҷозат надод, ки ҳамроҳаш бираванд.
MRK.5.38	Вақте ба хонаи Ёир расиданд, диданд, ки одамони зиёде бо шӯру ғавғо гиряву нола мекарданд. 
MRK.5.39	Исо ба хона даромада ба онҳо гуфт: «Чаро шӯру ғавғо бардошта, гиря мекунед? Духтар намурдааст, фақат хобидааст».
MRK.5.40	Бо шунидани ин суханон мардум ба ҳолаш хандиданд. Вале Исо ҳамаро берун карда, бо падару модари духтар ва ҳамроҳонаш ба хонае, ки духтар хобида буд, даромад. 
MRK.5.41	Исо дасти беморро гирифта гуфт: «Талита қуми!», ки маънояш «Эй духтар, бархез!» аст. 
MRK.5.42	Он духтар, ки дувоздаҳсола буд, зуд бархест ва ба роҳ гаштан даромад. Онҳо аз дидани ин дар ҳайрат монданд. 
MRK.5.43	Исо онҳоро ҷиддӣ таъкид карда гуфт, ки ин воқеаро ба касе нагӯянд ва хоҳиш кард, ки ба духтар хӯрок бидиҳанд.
MRK.6.1	Исо бо шогирдонаш аз он ҷо баромада, ба шаҳри Носира, ки дар он ҷо ба воя расида буд, баргашт. 
MRK.6.2	Рӯзи истироҳат Ӯ дар ибодатхона ба таълим додани мардум шурӯъ кард. Бисёр касоне, ки Ӯро мешуниданд, ба ҳайрат афтода, чунин мегуфтанд: «Аз куҷо Вай ҳамаи ин чизҳоро дорад? Ин чӣ ҳикмате ба Ӯ дода шудааст? Чӣ хел мӯъҷизаҳои бузург бо дастони Ӯ иҷро шудаанд? 
MRK.6.3	Магар Ӯ ҳамон дуредгар нест, ки модараш Марям, бародаронаш Ёқуб, Юшо, Яҳудо ва Шимъӯн ҳастанд ва хоҳаронаш ҳам дар байни мо зиндагӣ мекунанд?» Пас Ӯро рад карданд.
MRK.6.4	Исо ба онҳо гуфт: «Пайғамбар беифтихор намешавад, магар ин ки дар диёр, байни хешон ва хонадони худ қадр надорад».
MRK.6.5	Бинобар ин Исо дар он шаҳр мӯъҷизаи бузурге нишон дода натавонист, танҳо ба чанд бемор даст расонда, онҳоро шифо дод. 
MRK.6.6	Ӯ аз беимонии онҳо дар ҳайрат буд.
MRK.6.6	Исо ба деҳоти атроф рафта, мардумро таълим медод. 
MRK.6.7	Вай дувоздаҳ вакилашро ба пешаш даъват кард ва ба онҳо қудрати ба рӯҳҳои нопок амр карданро дода, ҷуфт-ҷуфт ба ҳар тараф фиристод. 
MRK.6.8+MRK.6.9	 Ӯ ба онҳо фармуд: «Ба ғайр аз асо ҳамроҳи худ чизе нагиред: на хӯрок, на борхалта, на ҳамёни пул ва на либоси иловагӣ. Танҳо пойафзоли оддӣ бипӯшед. 
MRK.6.10	Ба ҳар ҷое, ки расидед, то вақти рафтанатон фақат дар як хона бимонед ва онро иваз накунед. 
MRK.6.11	Агар дар он ҷо шуморо қабул накунанд ва ба суханони шумо гӯш надиҳанд, аз он ҷо биравед ва чанги он ҷойро аз пойҳои худ биафшонед, то шаҳодати айбдор будани онҳо гардад».
MRK.6.12	Пас онҳо рафта, эълон мекарданд, ки ҳама бояд тавба карда ба Худованд рӯй оваранд. 
MRK.6.13	Онҳо девҳои зиёдеро берун карда, бисёр беморонро бо молидани равған шифо бахшиданд.
MRK.6.14	Шоҳ Ҳиродус
MRK.6.15	Баъзеи дигарон мегуфтанд, ки ин Илёс пайғамбар аст. Қисми дигари одамон мегуфтанд, ки Ӯ яке аз пайғамбарони давраҳои қадим аст.
MRK.6.16	Аммо вақте Ҳиродус инро шунид, гуфт: «Ин Яҳё аст, ки ман сарашро аз танаш ҷудо карда будам ва ҳоло ӯ аз нав зинда шудааст».
MRK.6.17+MRK.6.18	 Зеро чунин ҳодиса рӯй дода буд: Ҳиродус ба занӣ Ҳиродияро, ки зани бародараш Филиппус буд, гирифт. Барои ҳамин Яҳё ба Ҳиродус мегуфт: «Хонадоршавии шумо бо Ҳиродия, ки зани бародаратон аст, раво нест». Аз ин рӯ, Ҳиродус як даста одамонро барои дастгир кардани Яҳё фиристод. Онҳо ӯро дастгир карда, баста ба ҳабс андохтанд.
MRK.6.19	Дар дили Ҳиродия зидди Яҳё кина пайдо шуд ва ӯ хост, ки Яҳёро бикушад, лекин ин корро карда наметавонист, 
MRK.6.20	чунки Ҳиродус аз Яҳё метарсид. Вай медонист, ки Яҳё марди худотарс ва муқаддас аст, барои ҳамин ҳам ӯро эҳтиёт мекард. Гарчанде суханони Яҳё ӯро нороҳат мекарданд, ба ҳар ҳол онҳоро гӯш кардан барояш маъқул буд.
MRK.6.21	Рӯзе барои Ҳиродия фурсати муносибе фаро расид: Ҳиродус дар рӯзи таваллуди худ зиёфате ороста, ҳамаи мансабдорон, сарлашкарон ва мардуми баобрӯи сарзамини Ҷалилро даъват намуд. 
MRK.6.22	Вақте ки духтари Ҳиродия ба базм омада рақсид, ӯ Ҳиродус ва меҳмононашро мафтун кард. Аз ин рӯ, Ҳиродус ба вай гуфт: «Ҳар чӣ аз ман талаб кунӣ, бароят медиҳам». 
MRK.6.23	Подшоҳ Ҳиродус қасам хӯрда гуфт: «Ҳар чӣ ки пурсӣ медиҳам, то ҳатто нисфи мамлакатамро».
MRK.6.24	Духтар рафта аз модараш маслиҳат пурсид, ки чӣ талаб кунад. Ҳиродия ҷавоб дод: «Сари Яҳёи Таъмиддиҳандаро талаб кун».
MRK.6.25	Духтар базудӣ назди шоҳ омада гуфт: «Мехоҳам, ки худи ҳозир сари Яҳёи Таъмиддиҳандаро дар рӯи табақе ба ман ҳадя кунед».
MRK.6.26	Шоҳ хеле ғамгин шуд, вале аз барои қасами хӯрдааш ва меҳмононаш хоҳиши духтарро рад кардан нахост. 
MRK.6.27	Бинобар ин шоҳ даррав ба ҷаллод фармуд, ки сари Яҳёро барояш гирифта биёрад. Ҷаллод ба ҳабсхона рафта, сари Яҳёро аз танаш ҷудо карду 
MRK.6.28	рӯи табақ гузошта ба духтар оварда дод. Духтар бошад, онро ба модараш дод.
MRK.6.29	Ҳангоме ки шогирдони Яҳё аз ин хабар ёфтанд, омада, ҷасади ӯро гирифтанду бурда гӯронданд.
MRK.6.30	Вакилон ба назди Исо баргашта кори кардаашон ва ба мардум чизи таълим додаашонро нақл карданд.
MRK.6.31	Азбаски рафтуомади мардум чунон зиёд буд, ки Исо ва вакилонаш ҳатто фурсати хӯрок хӯрдан надоштанд, Исо ба онҳо гуфт: «Танҳо худатон биёед, ки ҷойи хилвате биравем ва каме истироҳат кунед». 
MRK.6.32	Пас, ба қаиқ савор шуда, худашон танҳо ба ҷойи хилвате рафтанд.
MRK.6.33	Бисёр одамон рафтани онҳоро диданд ва онҳоро шинохта, аз ҳар қишлоқ пиёда аз пасашон шитофтанду пеш аз онҳо ба он маҳал омада расиданд. 
MRK.6.34	Вақте ки Исо ба соҳил фаромад, мардуми зиёдеро дида, ба ҳолашон раҳмаш омад, зеро ки онҳо монанди гӯсфандони бе чӯпон буданд ва ба онҳо таълим додани чизҳои зиёдеро сар кард.
MRK.6.35	Бегоҳӣ шогирдон назди Исо омада гуфтанд: «Ин як ҷойи беодам аст, вақт ҳам дер шуд. 
MRK.6.36	Мардумро фиристед, ки ба деҳоту қишлоқҳои атроф рафта, барои худ хӯрдание харанд». 
MRK.6.37	Вале Исо гуфт: «Шумо ба онҳо хӯрок диҳед». Шогирдон пурсиданд: «Ба фикри шумо, мо бояд рафта ба дусад динор
MRK.6.38	Исо гуфт: «Рафта бинед, ки шумо чӣ қадар нон доред». Онҳо фаҳмида омада ба Ӯ гуфтанд: «Ҳамагӣ панҷ нону ду моҳӣ ҳаст».
MRK.6.39	Он гоҳ Исо фармуд, ки шогирдонаш мардумро гурӯҳ-гурӯҳ рӯи сабза шинонанд. 
MRK.6.40	Одамон бо гурӯҳҳо панҷоҳ ва саднафарӣ нишастанд. 
MRK.6.41	Исо он панҷ нон ва ду моҳиро ба дасташ гирифта, ба осмон нигаристу аз Худо баракат талабид ва нонҳоро пора карда, бо моҳӣ ба шогирдонаш дод, онҳо бошанд, ба мардум тақсим карданд. 
MRK.6.42	Ҳама то сер шудан хӯрданду 
MRK.6.43	шогирдон аз нонпора ва моҳиҳои боқимонда боз дувоздаҳ сабадро пур карданд. 
MRK.6.44	Шумораи мардоне, ки нон хӯрданд, панҷ ҳазор нафар буд.
MRK.6.45	Баъд аз он Исо зуд ба шогирдонаш фармуд, ки ба қаиқ савор шуда, пешопеш ба сӯи Байт-Сайдо раҳсипор шаванд, то худаш мардумро ҷавоб диҳад. 
MRK.6.46	Пас аз ҷавоб додани мардум Исо барои дуо кардан ба кӯҳ баромад.
MRK.6.47	Шомгоҳон қаиқ ба миёни кӯл расид, Исо бошад, дар соҳил танҳо монда буд. 
MRK.6.48	Вақте Исо дид, ки шогирдонаш бо азоб зидди боди мухолиф шино мекунанд, субҳидам рӯ-рӯи об қадамзанон ба тарафи онҳо равона шуд. Вай аз назди онҳо гузашта рафтанӣ буд, 
MRK.6.49	вале шогирдон дар рӯи об роҳ рафтани Ӯро дида, фикр карданд, ки ин арвоҳ аст ва аз тарс фарёд заданд.
MRK.6.50	Азбаски ҳама Ӯро дида тарсиданд, Исо фавран ба онҳо гуфт: «Натарсед! Ин Манам. Ором шавед». 
MRK.6.51	Баъд ба қаиқ савор шуд ва ҳамон замон бод аз вазидан монд. Шогирдон бениҳоят ҳайрон монданд, 
MRK.6.52	чунки аз сабаби якравиашон ҳанӯз ҳодисаи зиёд шудани нонро нафаҳмиданд.
MRK.6.53	Онҳо ба соҳили дигар расида, дар сарзамини Ҷинесор қарор гирифтанд. 
MRK.6.54	Ҳамин ки онҳо аз қаиқ фаромаданд одамон Исоро шинохтанд. 
MRK.6.55	Онҳо зуд ба тамоми гирду атроф рафта, беморонро, ҳатто бо ҷойгаҳашон бардошта, ба ҳар ҷое, ки мешуниданд Исо буд, меоварданд. 
MRK.6.56	Ба ҳар ҷое, ки Исо мерафт, чи дар деҳоту чи дар шаҳрҳо, одамон беморонро сари роҳи Ӯ гузошта, илтимос мекарданд, ки ақаллан ба лаби доманаш даст расонанд ва ҳар касе ки даст мерасонд, шифо меёфт.
MRK.7.1	Рӯзе чанд нафар аз фарисиён ва шариатдонон аз Ерусалим ба назди Исо омаданд. Онҳо гирди Ӯ ҷамъ омада 
MRK.7.2	диданд, ки баъзе шогирдонаш бо дасти «бетаҳорат», яъне ношуста хӯрок мехӯранд.
MRK.7.3	Ҳол он ки яҳудиён, махсусан фирқаи фарисиён, то даме ки дастҳояшонро мувофиқи урфу одатҳои аҷдодон нашӯянд, ҳаргиз хӯрок намехӯрданд. 
MRK.7.4	Инчунин ҳеҷ чизро аз бозор то нашӯянд намехӯрданд. Боз бисёр урфу одатҳои дигарро риоя мекарданд, монанди шустани пиёла ва дегу табақҳои биринҷӣ.
MRK.7.5	Фарисиён ва шариатдонон аз Исо пурсиданд: «Барои чӣ шогирдони Шумо урфу одатҳои аҷдодони моро риоя накарда, бо дастҳои бетаҳорат хӯрок мехӯранд?»
MRK.7.6	Исо дар ҷавоби онҳо гуфт: «Ҳақ буд Ишаъё пайғамбар, вақте оид ба шумо, дурӯяҳо пешгӯйӣ карда гуфта буд:
MRK.7.6	„Худо мегӯяд:
MRK.7.6	«Ин одамон бо суханонашон Маро таъриф мекунанд,
MRK.7.6	вале дилашон аз Ман дур аст.
MRK.7.7	Онҳо Маро бефоида парастиш мекунанд,
MRK.7.7	чунки қонуну қоидаҳои инсониро „қонуни Худо“ гуфта таълим медиҳанд!»“
MRK.7.8	Шумо фармудаҳои Худоро як тараф гузошта, ба урфу одатҳои инсонӣ пайравӣ мекунед. 
MRK.7.9	Шумо барои нигоҳ доштани урфу одатҳои худ шуда моҳирона фармудаҳои Худоро беэътибор мемонед.
MRK.7.10	Масалан, Худо ба воситаи Мӯсо фармудааст: „Падару модари худро эҳтиром кунед“ ва „ҳар кӣ дар ҳаққи падар ё модараш сухани қабеҳ гӯяд, ҷазояш марг аст“. 
MRK.7.11	Шумо бошед, таълим медиҳед, ки агар касе ба падару модараш бо чизе ёрӣ расонда тавонад, вале ёрӣ нарасонда гӯяд, ки ман инро ба Худо мебахшам, 
MRK.7.12	шумо дигар намегузоред, ки вай ба падару модараш ягон кӯмаке кунад. 
MRK.7.13	Ҳамин тавр шумо суханони Худоро бо урфу одатҳои худ барҳам дода, насл ба насл инро ёд медиҳед ва бисёр корҳои мисли ин мекунед».
MRK.7.14	Исо мардумро боз наздаш даъват намуда гуфт: «Ҳамаатон Маро гӯш карда, бифаҳмед.
MRK.7.15+MRK.7.16	 Ҳар чизе ки аз берун ба даруни одам медарояд, вайро ҳаром карда наметавонад, аммо он чизе, ки аз даруни одам берун мебарояд, вайро ҳаром мекунад
MRK.7.17	Вақте ки Исо аз назди мардум рафта, ба хона даромад, шогирдонаш аз Ӯ маънои ин масалро пурсиданд. 
MRK.7.18	Вай ба онҳо гуфт: «Наход шумо ҳам инро нафаҳмида бошед? Магар намедонед, ки он чӣ ба даруни одам аз берун медарояд, ӯро ҳаром карда наметавонад? 
MRK.7.19	Чунки хӯрок ба дили шумо дохил намешавад, балки аз меъдаи шумо гузашта, берун мебарояд» (бо ин суханон Исо эълон кард, ки ҳар гуна хӯрок ҳалол аст).
MRK.7.20	Баъд илова кард: «Он чизе, ки аз даруни худи инсон мебарояд, ӯро ҳаром мекунад. 
MRK.7.21+MRK.7.22	 Чунки маҳз аз дохил, аз дили инсон ниятҳои бад берун меоянд, ба монанди алоқаи беникоҳ, дуздиву одамкушӣ ва бахилӣ, фиребу найранг, бадкориву бадахлоқӣ, ҳасаду тӯҳматкунӣ, мағрурӣ ва бефаросатӣ. 
MRK.7.23	Ҳамаи ин бадиҳо аз даруни инсон берун баромада, ӯро ҳаром мекунанд».
MRK.7.24	Аз он ҷо Исо ба шаҳри Сур рафт. Ӯ ба хонае даромад ва нахост, ки касе омаданашро фаҳмад. Вале ин кор ба Ӯ муяссар нашуд.
MRK.7.25	Зане, ки духтари хурдсолаш гирифтори рӯҳи нопок буд, аз омадани Исо зуд бохабар шуда, ба назди Ӯ омад ва ба пеши пойҳояш афтод. 
MRK.7.26	Вай зани юнонӣ, зодаи Финиқияи Сурия буд. Ӯ илтимос кард, ки Исо девро аз духтараш берун кунад.
MRK.7.27	Исо ба ӯ гуфт: «Бигзор аввал фарзандон сер шаванд, чунки нони фарзандонро гирифта ба сагон додан нодуруст аст».
MRK.7.28	Вале зан ҷавоб дод: «Дуруст аст, хоҷаам, вале сагон ҳам нонпораҳои аз дастархони кӯдакон афтодаро чида мехӯранд».
MRK.7.29	Он гоҳ Исо ба зан гуфт: «Барои чунин ҷавобат метавонӣ ба хонаат баргардӣ, ки дев аз духтарат дур шудааст».
MRK.7.30	Зан ба хонааш омада дид, ки дев аз духтараш берун шуда, вай ором хобидааст.
MRK.7.31	Сипас, Исо аз Сур баромада, бо роҳи Сидӯн ба тарафи кӯли Ҷалил ба ноҳияи Даҳ Шаҳр равона шуд. 
MRK.7.32	Дар он ҷо ба наздаш мардеро оварданд, ки кар буду забонаш мегирифт. Онҳо илтимос карданд, ки Исо бар ӯ даст гузошта, шифояш диҳад.
MRK.7.33	Исо ӯро аз байни мардум ба як тараф бурда, ангуштонашро ба гӯши вай гузошт ва туф карда, ангуштонашро ба забони мард расонд. 
MRK.7.34	Баъд ба осмон нигариста оҳе кашиду гуфт: «Ифатаҳ!», ки маънояш «Кушода шав!» мебошад. 
MRK.7.35	Он мард зуд шифо ёфта, гӯшҳояш кушода шуданд, забонаш озод гашт ва ӯ бурро гап зада метавонистагӣ шуд.
MRK.7.36	Исо ба онҳо гуфт, ки ба касе чизе нагӯянд, вале ҳар қадар бештар онҳоро таъкид мекард, онҳо ҳамон қадар зиёдтар овозаҳо паҳн мекарданд. 
MRK.7.37	Мардум қоил шуда, ба якдигар мегуфтанд: «Ҳар коре, ки мекунад, хуб аст. Ӯ ҳатто карҳоро шунаво мекунаду забони гунгҳоро мекушояд».
MRK.8.1	Дар яке аз ҳамин рӯзҳо боз тӯда-тӯда одамон ба назди Исо ҷамъ омаданд ва чизи хӯрдание надоштанд. Исо шогирдонашро ба наздаш даъват карда гуфт: 
MRK.8.2	«Ба ин одамон раҳмам меояд, онҳо се рӯз боз бо Ман ҳастанд ва ҳеҷ хӯрдание надоранд. 
MRK.8.3	Агар онҳоро гурусна ба хонаҳояшон фиристам, дар роҳ аз ҳол мераванд ва баъзеи онҳо аз роҳи дур омадаанд».
MRK.8.4	Шогирдонаш гуфтанд: «Магар касе метавонад дар ин биёбон ин қадар одамро аз нон сер кунад?»
MRK.8.5	Исо пурсид: «Шумо чанд нон доред?» Гуфтанд: «Ҳафтто».
MRK.8.6	Ӯ ба мардум фармуд, ки ба рӯи замин шинанд. Баъд он ҳафт нонро гирифта, ба Худо шукр гуфт ва онро пора карда, ба шогирдонаш дод, ки тақсим кунанд ва онҳо нонро ба мардум тақсим карданд. 
MRK.8.7	Онҳо инчунин чанд моҳии майда ҳам доштанд. Исо Худоро барои онҳо шукр гуфта, фармуд, ки он моҳиҳо низ байни мардум тақсим шаванд. 
MRK.8.8	Мардум хӯрда сер шуданд ва аз хӯроки боқимонда ҳафт сабади калонро пур карданд. 
MRK.8.9	Дар он ҷо қариб чор ҳазор нафар буданд ва Исо онҳоро ҷавоб дод.
MRK.8.10	Баъд якбора Ӯ бо шогирдонаш ба қаиқ савор шуда, ба ноҳияи Далмонуто раҳсипор гашт.
MRK.8.11	Сипас чанд нафаре аз фарисиён назди Исо омада, бо Ӯ баҳсу мунозираро сар карданд ва Ӯро озмуданӣ шуда, талаб намуданд, ки ба онҳо ягон нишонае аз ҷониби Худо диҳад.
MRK.8.12	Исо аз дилаш оҳи вазнине кашида гуфт: «Барои чӣ ин насл нишонае талаб мекунад? Ба ростӣ ба шумо мегӯям, ба ин насл ягон нишона дода намешавад».
MRK.8.13	Пас онҳоро монда, ба қаиқ савор шуду ба тарафи дигари кӯл рафт.
MRK.8.14	Шогирдони Исо фаромӯш карданд, ки ба қаиқ бо худ нон бигиранд ва ҳоло фақат як нон доштанд. 
MRK.8.15	Исо ба онҳо гуфт: «Ҳушёр бошед! Худро аз хамиртуруши шоҳ Ҳиродусу фарисиён эҳтиёт кунед».
MRK.8.16	Шогирдон бо якдигар муҳокима карда мегуфтанд: «Ӯ аз сабаби нон надоштанамон инро гуфт». 
MRK.8.17	Вале Исо аз суханони онҳо дарак дошта гуфт: «Чаро муҳокима мекунед, ки нон надоред? Магар то ҳол дарк намекунед ва нафаҳмидед? Ё гарданшах шудаед? 
MRK.8.18	Шумо, ки чашм доред, чаро намебинед? Гӯш дореду чаро намешунавед? Оё фаромӯш кардед? 
MRK.8.19	Ҳангоми панҷ ҳазор мардро бо панҷ нон сер карданам чанд сабадро аз нонпораҳо пур кардед?» Ҷавоб доданд: «Дувоздаҳ сабад».
MRK.8.20	Гуфт: «Вақте ки бо ҳафт нон чор ҳазор нафарро сер кардам, чанд сабадро аз нонпораҳо пур кардед?» Гуфтанд: «Ҳафт сабад!» 
MRK.8.21	Ба онҳо гуфт: «Оё то ҳол намефаҳмед?»
MRK.8.22	Вақте ки онҳо ба Байт-Сайдо расиданд, чанд нафаре марди кӯреро ба назди Исо оварда, хоҳиш карданд, ки ба вай даст расонда шифо диҳад. 
MRK.8.23	Исо дасти он мардро гирифта аз деҳа берун бурд. Баъд оби даҳонашро ба чашмони мард молида, дастонашро бар Ӯ гузошту пурсид: «Ягон чиз мебинӣ?»
MRK.8.24	Мард боло нигариста гуфт: «Мардумро мисли дарахтоне мебинам, ки роҳ мераванд». 
MRK.8.25	Исо бори дигар дастонашро ба чашмони он мард гузошт. Ин дафъа мард бо диққат нигоҳ кард ва чашмонаш шифо ёфтанду ӯ ҳама чизро хуб дид. 
MRK.8.26	Исо ӯро ба хонааш фиристода таъкид кард, ки ба деҳа барнагардад.
MRK.8.27	Исо бо шогирдонаш ба деҳаҳои атрофи шаҳраки Қайсарияи Филиппус сафарашро давом дод. Дар роҳ аз шогирдонаш пурсид: «Одамон дар бораи кӣ будани Ман чӣ мегӯянд?»
MRK.8.28	Онҳо ҷавоб доданд: «Баъзеҳо мегӯянд, ки Шумо Яҳёи Таъмиддиҳанда ҳастед, дигарон, ки Илёс пайғамбаред, қисми дигари одамон мегӯянд, ки Шумо яке аз пайғамбарони гузашта ҳастед».
MRK.8.29	Он гоҳ Исо пурсид: «Шумо чӣ? Шумо Маро кӣ мешуморед?» Петрус гуфт: «Ту Масеҳ, яъне Таъиншудаи Худо ҳастӣ». 
MRK.8.30	Исо онҳоро таъкид кард, ки дар ин бора ба касе чизе нагӯянд.
MRK.8.31	Баъд Исо ба шогирдонаш таълим додани онро сар кард, ки Фарзанди Инсон бояд ранҷу азоби зиёде кашад ва пирони қавм, сардорони рӯҳонӣ ва шариатдонон аз Вай рӯ мегардонанд ва Ӯ кушта мешавад, вале баъд аз се рӯз аз нав зинда мегардад.
MRK.8.32	Исо ин суханонро кушоду равшан гуфт, вале Петрус Ӯро ба як сӯ кашида, ба сарзаниш кардан даромад. 
MRK.8.33	Лекин Исо рӯяшро гардонда ба шогирдонаш нигоҳ карду Петрусро сарзаниш намуда гуфт: «Дур шав аз Ман, шайтон! Ту фикри Худоро надорӣ, балки фикри инсонӣ мекунӣ».
MRK.8.34	Баъд Исо шогирдон ва мардумро ба наздаш ҷамъ карда гуфт: «Ҳар касе аз шумо, ки мехоҳад пайрави Ман бошад, бояд аз манфиатҳои худ даст кашида, салиби азобу маргашро бардошта барад, он гоҳ Маро пайравӣ кунад. 
MRK.8.35	Ҳар кас, ки ҳаёташро нигоҳ доштан мехоҳад, онро аз даст медиҳад, вале ҳар кас, ки ба хотири Ман ва ин хушхабар аз баҳри ҳаёти худаш мегузарад, онро нигоҳ медорад. 
MRK.8.36	Ба одам чӣ фоидае дорад, ки тамоми дунёро ба даст овараду ҷонашро аз даст диҳад? 
MRK.8.37	Одамизод бар ивази ҷони худ ҳеҷ товоне дода наметавонад. 
MRK.8.38	Касе, ки дар ин рӯзгори пур аз гуноҳу беимонӣ аз Ман ва суханонам шарм кунад, Фарзанди Инсон низ, ҳангоме ки бо шӯҳрату ҷалоли Падараш, ҳамроҳи фариштаҳои муқаддас меояд, аз ӯ шарм хоҳад кард».
MRK.9.1	Исо ба онҳо боз ин тавр гуфт: «Ба ростӣ ба шумо мегӯям, чанд нафароне, ки дар ин ҷо ҳастанд, ҳанӯз дар қайди ҳаёт буданашон бо тамоми қудрат омадани подшоҳии Худоро мебинанд».
MRK.9.2	Пас аз шаш рӯз Исо танҳо Петрус, Ёқуб ва Юҳанноро ҳамроҳаш гирифта, ба болои кӯҳи баланд баромад. Дар он ҷо рангу рӯи Исо дар пеши назари шогирдонаш дигаргун шуд. 
MRK.9.3	Либоси Ӯ дурахшида, аз барф ҳам сафедтар гашт, то ба дараҷае, ки дар рӯи замин ҳеҷ кас аз он сафедтар карда наметавонад. 
MRK.9.4	Он гоҳ барояшон Илёс ва Мӯсо намудор шуданд, ки бо Исо сӯҳбат мекарданд.
MRK.9.5	Он гоҳ Петрус ба Исо гуфт: «Устод, бароямон хуб аст, ки ин ҷо бошем. Биёед се хаймае месозем, яке барои Шумо, дигаре ба Мӯсо ва боз ба Илёс». 
MRK.9.6	Петрус намедонист, ки чӣ гӯяд, чунки ҳамаи онҳо сахт тарсида буданд. 
MRK.9.7	Баъд абре пайдо шуда, онҳоро бо сояаш фаро гирифт ва овозе аз он шунида шуд: «Ин Писари азизи Ман аст, суханони Ӯро гӯш кунед». 
MRK.9.8	Ногаҳон онҳо ба атроф назар андохта, ғайр аз Исо касеро надиданд.
MRK.9.9	Вақте ки аз кӯҳ мефаромаданд, Исо онҳоро таъкид кард, ки то аз нав зинда шудани Фарзанди Инсон аз он чӣ дидаанд, ба касе чизе нагӯянд. 
MRK.9.10	Барои ҳамин онҳо ба касе дар ин бобат даҳон намекушоданд, агарчи дар байни худ маънои ибораи «аз нав зинда шудан»-ро муҳокима мекарданд.
MRK.9.11	Шогирдон аз Исо пурсиданд: «Чаро шариатдонон мегӯянд, ки пеш аз Масеҳ бояд Илёс биёяд?»
MRK.9.12	Исо ҷавоб дод: «Дуруст, аввал Илёс омада, ҳама чизро барқарор мекунад. Вале Фарзанди Инсон, чунон ки дар борааш навишта шудааст, азоб кашида, хору зор мегардад. 
MRK.9.13	Аммо дар бораи Илёс мегӯям, ки ӯ омада буд ва айнан ҳамон тавре, ки дар бораи ӯ навишта шуда буд, дар ҳаққи ӯ ҳар чӣ ки хостанд, карданд».
MRK.9.14	Вақте ки онҳо ба назди шогирдони дигар омаданд, диданд, ки мардуми зиёде дар гирди онҳо ҷамъ шудаанд ва чанд нафар аз шариатдонон бо онҳо баҳсу мунозира доранд. 
MRK.9.15	Ҳамин ки мардум Исоро диданд, хеле ҳайрон шуда, давон-давон ба истиқболаш рафтанд.
MRK.9.16	Исо пурсид: «Дар бораи чӣ бо онҳо баҳс мекунед?» 
MRK.9.17	Марде аз байни мардум ҷавоб дод: «Устод, писарамро назди Шумо овардам. Ӯ гап зада наметавонад, зеро гирифтори рӯҳи нопок аст. 
MRK.9.18	Ҳар гоҳ ки рӯҳи нопок писарамро бигирад, ӯро бар замин мезанад ва даҳонаш кафк мекунад, дандонҳояш ба якдигар мечаспанд ва баданаш мисли чӯб карахт мешавад. Аз шогирдони Шумо хоҳиш кардам, ки рӯҳи нопокро аз ӯ берун кунанд, вале онҳо натавонистанд».
MRK.9.19	Исо гуфт: «Эй насли беимон! То кай ҳамроҳи шумо бошам ва то кай ҳамаи шуморо тоқат кунам? Писарро пеши Ман биёред».
MRK.9.20	Пас ӯро оварданд ва ҳамин ки рӯҳ Исоро дид, писарро сахт ларзонд. Бача ба рӯи замин ғалтида ғел мезад ва аз даҳонаш кафк мебаромад. 
MRK.9.21	Исо аз падари ӯ пурсид: «Ӯ кай боз ба ин дард гирифтор аст?» Ҷавоб дод: «Аз бачагиаш. 
MRK.9.22	Рӯҳи нопок борҳо ӯро ба обу оташ андохта, мехост нобудаш кунад. Ба мо раҳм кунед ва агар илоҷашро ёбед ба мо мадад кунед».
MRK.9.23	Исо ба мард гуфт: «Чӣ? „Агар илоҷашро ёбам“? Ба касе, ки имон дорад, ҳама чиз имконпазир аст». 
MRK.9.24	Падари бача дарҳол нидо кард: «Бале, имон дорам, вале ёрӣ диҳед, ки имонам қавитар гардад».
MRK.9.25	Вақте Исо дид, ки мардуми зиёд давон омада ҷамъ мешаванд, бо сарзаниш ба рӯҳи нопок амр кард: «Эй рӯҳи кариву гунгӣ! Ба ту мегӯям, аз ин бача берун баро ва дигар ба ӯ надаро!» 
MRK.9.26	Рӯҳи нопок наърае зада, бори дигар бачаро сахт ларзонда, аз ӯ берун шуд. Ранги бача монанди мурда шуд, барои ҳамин бисёриҳо «Вай мурдааст» гуфтанд. 
MRK.9.27	Вале Исо дасти ӯро гирифта, аз ҷояш хезонд ва бача ба пояш истод.
MRK.9.28	Баъдтар, вақте ки Исо ба хона даромад шогирдон дар танҳоӣ аз Ӯ пурсиданд: «Чаро мо рӯҳи нопокро берун карда натавонистем?»
MRK.9.29	Исо гуфт: «Ин зот танҳо бо дуо
MRK.9.30	Исо ҳамроҳи шогирдонаш он ҷоро монда, аз Ҷалил гузашта рафт. Вай намехост, ки касе аз ин бохабар шавад, 
MRK.9.31	чунки Ӯ шогирдонашро таълим дода мегуфт: «Фарзанди Инсон ба дасти одамон супорида мешавад ва онҳо Ӯро мекушанд, вале баъд аз се рӯз Вай аз нав зинда мешавад».
MRK.9.32	Вале онҳо маънои суханони Ӯро нафаҳмиданду аз пурсидан тарсиданд.
MRK.9.33	Онҳо ба шаҳри Кафарнаҳум расида, ба хонае даромаданд ва Исо аз шогирдонаш пурсид: «Дар роҳ бо якдигар дар бораи чӣ баҳс мекардед?» 
MRK.9.34	Онҳо хомӯш буданд, зеро дар роҳ баҳс мекарданд, ки кӣ аз ҳама бузургтар аст. 
MRK.9.35	Пас, Исо нишасту дувоздаҳ шогирдро ҷамъ карда гуфт: «Ҳар кӣ дар сафи пеш шудан хоҳад, бояд аз ҳама ақиб ва дар хизмати ҳама бошад».
MRK.9.36	Баъд кӯдакеро гирифта дар байни онҳо гузошт. Сипас, ӯро ба бағал гирифта, ба шогирдонаш гуфт: 
MRK.9.37	«Ҳар касе ки чунин кӯдакро ба хотири Ман қабул мекунад, дар асл Маро қабул мекунад. Ҳар касе, ки Маро қабул мекунад, на Маро, балки фиристандаи Маро қабул мекунад».
MRK.9.38	Сипас Юҳанно ба Исо гуфт: «Устод, мардеро дидем, ки аз номи Шумо девҳоро берун мекард, вале азбаски ӯ бо мо набуд, кӯшиш кардем, ки ӯро аз ин кор боздорем».
MRK.9.39	Аммо Исо гуфт: «Ӯро аз ин кор бознадоред! Ҳар касе, ки аз номи Ман мӯъҷиза мекунад, наметавонад баъд аз фурсате дар бораи Ман сухани баде бигӯяд. 
MRK.9.40	Зеро касе ки бар зидди мо нест, тарафдори мост. 
MRK.9.41	Ба ростӣ ба шумо мегӯям, агар касе ба шумо фақат ба хотири он, ки шогирди Масеҳ ҳастед, ақаллан як пиёла об диҳад, ҳаргиз бе мукофот нахоҳад монд».
MRK.9.42	«Вале агар шахсе сабабгори он гардад, ки яке аз ин пайравони хурди Ман гумроҳ шавад, беҳтар аст, ки ба гардани он шахс санги осиёбро баста, ба баҳр партоянд.
MRK.9.43+MRK.9.44	 Агар дастат туро ба гуноҳ кардан водор созад, онро бурида парто, зеро бароят беҳтар аст, ки бе як даст буда, соҳиби ҳаёт шавӣ, аз он ки ду даст дошта бошию ба оташи дӯзах афтӣ.
MRK.9.45+MRK.9.46	 Агар поят туро ба гуноҳ кардан водор созад, онро бурида парто, зеро бароят беҳтар аст, ки бе як по буда, соҳиби ҳаёт шавӣ, аз он ки ду по дошта бошию ба дӯзах партофта шавӣ.
MRK.9.47	Агар чашмат туро ба гуноҳ кардан водор созад, онро канда парто, зеро бароят беҳтар аст, ки як чашм дошта бошию ба подшоҳии Худо дароӣ, аз он ки ду чашм дошта бошиву ба дӯзах партофта шавӣ, 
MRK.9.48	„ки дар он ҷо кирмҳо ҳаргиз намемиранд ва оташ ҳеҷ гоҳ хомӯш намегардад“.
MRK.9.49	Чун ҳар кас бо оташ намакин мешавад.
MRK.9.50	Намак чизи хуб аст, вале агар сифаташро гум кунад, бо чӣ онро намакин карда метавонед? Пас шумо низ дар худ намак дошта бошед ва бо якдигар дар сулҳу салоҳ зиндагӣ кунед».
MRK.10.1	Исо он ҷоро монда, ба тарафи сарзамини Яҳудия ва қисми шарқии дарёи Ӯрдун рафт. Боз мардуми зиёде дар он ҷо ҷамъ омаданд ва Ӯ низ аз рӯи одат ба таълими онҳо шурӯъ кард.
MRK.10.2	Он гоҳ чанд нафар фарисиён омада, Ӯро озмуданӣ шуда, савол доданд: «Оё аз рӯи шариат мумкин аст, ки мард аз занаш ҷудо шавад?»
MRK.10.3	Исо ҳам аз онҳо пурсид: «Мӯсо дар ин бора чӣ фармудааст?» 
MRK.10.4	Ҷавоб доданд: «Мӯсо иҷозат додааст, ки мард талоқномае навишта, аз занаш ҷудо шавад». 
MRK.10.5	Исо бошад, ба онҳо гуфт: «Мӯсо аз сабаби гарданшахии шумо бароятон чунин иҷозатро навишта буд. 
MRK.10.6	Вале аз ибтидои офариниши ин дунё Худо „онҳоро мард ва зан офаридааст“.
MRK.10.7+MRK.10.8	 „Бинобар ин мард аз падару модараш ҷудо шуда, бо ҳамсараш мепайвандад, то ки на ду нафар, балки як тан шаванд“. Акнун онҳо на ду тан, балки якто ҳастанд. 
MRK.10.9	Пас, он чиро ки Худо бо ҳам пайвастааст, инсон набояд ҷудо кунад».
MRK.10.10	Вақте ки онҳо ба хона баргаштанд, шогирдонаш дар ин бора аз Исо пурсиданд. 
MRK.10.11	Исо ба онҳо гуфт: «Ҳар марде, ки аз занаш ҷудо шуда, зани дигар мегирад, нисбат ба ҳамсари аввалааш гунаҳкор дар алоқаи беникоҳ ҳисоб мешавад. 
MRK.10.12	Ҳамчунин агар зан аз шавҳараш ҷудо шуда, ба марди дигар ба шавҳар барояд, гунаҳкор дар алоқаи беникоҳ ҳисоб мешавад».
MRK.10.13	Рӯзе одамон фарзандонашонро назди Исо оварданд, то ки Ӯ ба онҳо даст гузошта, баракат диҳад. Вале шогирдон онҳоро сарзаниш карданд.
MRK.10.14	Исо рафтори шогирдонашро диду ба ғазаб омада гуфт: «Монед, ки кӯдакон назди Ман оянд ва пеши роҳи онҳоро нагиред, зеро Худо дар ҳаёти онҳое подшоҳӣ мекунад, ки мисли ин кӯдакон ҳастанд. 
MRK.10.15	Ба ростӣ ба шумо мегӯям, ҳар касе, ки подшоҳии Худоро монанди кӯдак қабул накунад, ҳеҷ гоҳ ба ин подшоҳӣ дохил намешавад».
MRK.10.16	Баъд кӯдаконро ба оғӯш гирифт ва ба болои сарашон даст гузошта, онҳоро баракат дод.
MRK.10.17	Вақте ки Исо ба роҳ баромад, марде ба наздаш давида омада дар пешаш ба зону афтод ва пурсид: «Эй устоди нек! Чӣ кор бояд бикунам, ки ҳаёти абадӣ насибам гардад?»
MRK.10.18	Исо гуфт: «Чаро Маро нек мегӯйӣ? Ғайр аз Худо каси нек нест. 
MRK.10.19	Худат фармоиши Худоро медонӣ: одамкушӣ накун, алоқаи беникоҳ накун, дуздӣ накун, шаҳодати бардурӯғ надеҳ, касеро фиреб надеҳ ва падару модаратро ҳурмату эҳтиром намо».
MRK.10.20	Мард ҷавоб дод: «Эй устод! Ҳамаи ин фармоишҳоро аз хурдсолиам риоя кардаам».
MRK.10.21	Исо ба ӯ бо нигоҳи гарму пурмеҳр гуфт: «Ба ту фақат як чиз намерасад: бирав, ҳар чӣ, ки дорӣ, бифурӯш ва пулашро ба бечорагон тақсим бикун, он гоҳ соҳиби ганҷинаи осмонӣ мегардӣ. Баъд омада, Маро пайравӣ намо».
MRK.10.22	Вале он мард, ки бойигарии зиёде дошт, аз шунидани чунин суханон рӯҳафтода шуду ғамгин ба хонааш баргашт.
MRK.10.23	Исо ба гирду атроф нигоҳ карда, ба шогирдонаш гуфт: «Ба подшоҳии Худо дохил шудани одамони бой чӣ душвор аст». 
MRK.10.24	Шогирдон аз суханони Исо ба ҳайрат афтоданд. Пас Исо такрор карда гуфт: «Эй фарзандонам! Ба подшоҳии Худо дохил шудан чӣ душвор аст. 
MRK.10.25	Аз сӯрохи сӯзан гузаштани шутур осонтар аз он, ки шахси сарватманд ба подшоҳии Худо дохил шавад».
MRK.10.26	Шогирдон беш аз пеш дар ҳайрат монда, ба якдигар мегуфтанд: «Пас кӣ наҷот ёфта метавонад?» 
MRK.10.27	Исо ба шогирдонаш нигоҳ карда гуфт: «Ба инсон ин корро кардан ғайриимкон аст, вале на ба Худо; бо Худо аз ӯҳдаи ҳар кор баромадан мумкин аст».
MRK.10.28	Он вақт Петрус ба Исо гуфт: «Ана, мо аз баҳри ҳама чиз баромада, Шуморо пайравӣ кардем». 
MRK.10.29	Исо ҷавоб дод: «Ба ростӣ ба шумо мегӯям, агар касе ба хотири Ман ва ин хушхабар аз баҳри хона, бародарон ё хоҳарон, падар ё модар, фарзандон ё заминҳояш гузашта бошад, 
MRK.10.30	ҳоло дар вақти ҳозира сад баробар зиёдтар хонаҳо, бародарону хоҳарон, модарону фарзандон, заминҳо ва баробари ҳамаи ин азобҳо низ пайдо мекунад ва дар оянда ҳаёти абадӣ низ насибаш мегардад.
MRK.10.31	Лекин бисёри онҳое, ки ҳоло дар сафи пеш ҳастанд, дар сафи ақиб мешаванд ва онҳое, ки дар сафи ақиб ҳастанд, дар сафи пеш мешаванд».
MRK.10.32	Онҳо ба сӯи Ерусалим раҳсипор шуданд. Исо пешопеш мерафт. Шогирдони дарҳайратмонда ва одамон бо тарс аз паси Ӯ қадам мезаданд. Исо дувоздаҳ шогирдашро ба як тарафе бурда, бори дигар гуфт, ки дар Ерусалим Ӯро чӣ сарнавиште интизор аст. 
MRK.10.33	Ӯ гуфт: «Мо ба Ерусалим рафта истодаем, ки дар он ҷо Фарзанди Инсон ба дасти сардорони рӯҳонӣ ва шариатдонон фурӯхта мешавад. Онҳо Ӯро ба марг маҳкум мекунанду баъд ба дасти беимонон месупоранд. 
MRK.10.34	Беимонон бошанд, Ӯро масхара карда, ба Вай туф мекунанд ва латукӯб карда ба қатл мерасонанд, вале Ӯ пас аз се рӯз аз нав зинда мешавад».
MRK.10.35	Ёқубу Юҳаннои писарони Забдой пеши Исо омада гуфтанд: «Устод, мо мехоҳем, ки хоҳишамонро бароямон иҷро кунед».
MRK.10.36	Исо пурсид: «Чӣ хоҳиш доред? Бароятон чӣ кор кунам?» 
MRK.10.37	Гуфтанд: «Вақте ки Шумо бо шӯҳрату ҷалол подшоҳӣ мекунед, иҷозат диҳед, яке аз дасти рост ва дигаре аз дасти чапатон бишинем».
MRK.10.38	Исо ҷавоб дод: «Шумо намефаҳмед, ки чиро талаб карда истодаед. Магар аз он косае, ки Ман бояд бинӯшам, нӯшида метавонед ва магар бо он азоби марговаре, ки Ман таъмид мегирам, шумо ҳам таъмид гирифта метавонед?»
MRK.10.39	Ҷавоб доданд: «Бале, метавонем». Аммо Исо ба онҳо гуфт: «Хӯш, аз косаи Ман хоҳед нӯшид ва бо азобе, ки Ман таъмид мегирам, шумо ҳам таъмид хоҳед гирифт. 
MRK.10.40	Аммо ба интихоб кардани касоне, ки аз дасти чапу рости Ман мешинанд, Ман ҳақ надорам. Ба ин ҷойҳо касоне мешинанд, ки Худо онҳоро пешакӣ таъин кардааст».
MRK.10.41	Даҳ шогирди дигар инро шунида, ба Ёқубу Юҳанно сахт қаҳрашон омад. 
MRK.10.42	Пас, Исо ҳамаи онҳоро гирд оварда гуфт: «Шумо хуб медонед, ки подшоҳон ва бузургони халқҳо ба мардуми худ зӯроварӣ мекунанд ва ҳукмашонро ба онҳо мегузаронанд. 
MRK.10.43	Лекин дар байни шумо набояд ин тавр бошад. Баръакс, ҳар кас ки дар байни шумо бузург будан мехоҳад, бояд хизматгори шумо бошад 
MRK.10.44	ва ҳар касе, ки мехоҳад дар сафи пеш истад, бояд ғуломи ҳама бошад.
MRK.10.45	Ҳатто Фарзанди Инсон барои он наомадааст, ки касе ба Ӯ хизмат кунад, балки омад, то ки ба дигарон хизмат кунад ва барои нархи наҷоти бисёр одамонро супоридан ҷонашро фидо кунад».
MRK.10.46	Баъд онҳо ба Ериҳӯ омада расиданд. Вақте ки Исо бо шогирдонаш ва мардуми зиёде аз ин шаҳр берун мерафтанд, дар канори роҳ Бартимай ном нобиное, ки писари Тимай буд, нишаста садақа мепурсид.
MRK.10.47	Чун Бартимай шунид, ки Исои Носирӣ аз он роҳ мегузарад, фарёд зада гуфт: «Эй Исои насли Довуд, ба ман раҳм кунед!» 
MRK.10.48	Бисёриҳо ӯро сарзаниш карда гуфтанд, ки хомӯш шавад. Вале ӯ овозашро боз ҳам баландтар карда фарёд мезад: «Эй Насли Довуд, ба ман раҳм кунед!»
MRK.10.49	Исо аз роҳаш бозистода гуфт: «Ба вай бигӯед, ки ин ҷо биёяд». Мардум нобиноро ҷеғ зада гуфтанд: «Аз ҷоят хез, натарс, зеро Ӯ туро ба наздаш ҷеғ мезанад».
MRK.10.50	Бартимай ҷомаашро кашида, аз ҷояш парида хест ва назди Исо омад. 
MRK.10.51	Исо аз вай пурсид: «Ту чӣ мехоҳӣ? Бароят чӣ кор кунам?» Нобино гуфт: «Устод, мехоҳам бино шавам». 
MRK.10.52	Исо ба ӯ гуфт: «Бирав, имонат туро шифо дод». Он мард ҳамон лаҳза бино шуд ва аз паси Исо рафт.
MRK.11.1	Баъд Исо ва шогирдонаш ба наздикии Ерусалим, ба деҳаҳои Байт-Фоҷӣ ва Байт-Ҳинӣ, ки дар доманаи теппаи Зайтун ҷойгир шудаанд, рафта расиданд. Ӯ ду шогирдашро пешопеши худ фиристода, 
MRK.11.2	ба онҳо гуфт: «Ба қишлоқи дар пешистода равед. Ҳамин ки ба он ҷо мерасед, харкурраи бастаеро мебинед, ки ҳанӯз ба он касе савор нашудааст. Бандашро кушода, онро ба ин ҷо биёред. 
MRK.11.3	Агар касе бипурсад, ки чаро ин корро мекунед, бигӯед, ки вай ба Худованд даркор шуд ва Ӯ ба зудӣ онро ба ҷояш бармегардонад».
MRK.11.4	Он ду шогирд рафта, харкурраеро, ки дар канори кӯча, дар назди дарвозае баста шуда буд, ёфтанд. Вақте банди онро мекушоданд 
MRK.11.5	баъзе аз одамони он ҷо истода пурсиданд: «Чӣ кор карда истодаед? Чаро банди харкурраро мекушоед?» 
MRK.11.6	Шогирдон суханони Исоро такрор карданд ва одамон ба онҳо иҷозат доданд.
MRK.11.7	Пас онҳо харкурраро ба назди Исо оварда, ҷомаҳояшонро ба болои харкурра партофтанд ва Исо ба он савор шуд. 
MRK.11.8	Бисёр одамон ҷомаҳои худро сари роҳи Ӯ пойандоз мекарданд, дигарон бошанд, навдаҳои сербарги аз саҳро буридаашонро пеши роҳи Ӯ мегузоштанд.
MRK.11.9	Мардуме, ки аз пешу қафои Ӯ мерафтанд, фарёд мезаданд:
MRK.11.9	«Шаъну шараф ба Худо!
MRK.11.9	Баракат ёбад касе, ки аз номи Худованд меояд!
MRK.11.10	Муборак бошад подшоҳии аҷдоди мо Довуд, ки наздик омада истодааст!
MRK.11.10	Шаъну шараф ба Худо дар осмон!»
MRK.11.11	Ҳамин тавр, Исо ба Ерусалим омада, ба Хонаи Худо рафт ва ҳама чизро аз назар гузаронд. Азбаски бевақт шуда буд, бо дувоздаҳ шогирди худ ба Байт-Ҳинӣ равона шуд.
MRK.11.12	Рӯзи дигар, вақте ки онҳо аз Байт-Ҳинӣ мерафтанд, Исо гурусна монд. 
MRK.11.13	Каме дуртар дарахти сербарги анҷирро дида, ба сӯяш рафт. Ӯ мехост анҷире пайдо кунад, вале ба он наздик омада дид, ки дар шохаҳояш ғайр аз барг чизи дигаре набуд, чунки ҳанӯз вақти анҷир набуд. 
MRK.11.14	Сипас, Исо дарахти анҷирро лаънат карда гуфт: «Аз ин пас касе ҳаргиз аз ту дигар мева нахӯрад». Ва шогирдонаш инро шуниданд.
MRK.11.15	Ҳангоме ки ба Ерусалим даромаданд, Исо ба Хонаи Худо рафт ва онҳоеро, ки дар он ҷо машғули хариду фурӯш буданд, берун ронда, мизҳои пуливазкунандагон ва курсиҳои кабӯтарфурӯшонро чаппа кард. 
MRK.11.16	Вай нагузошт, ки касе чизеро барои савдо аз саҳни Хонаи Худо гузаронад.
MRK.11.17	Сипас мардумро таълим дода гуфт: «Оё навишта нашудааст, ки „хонаи Ман ҷойи дуогӯйӣ барои тамоми халқҳо номида мешавад“? Шумо бошед, онро ба лонаи дуздон табдил додаед».
MRK.11.18	Чун шариатдонон ва сардорони рӯҳонӣ ин суханонро шуниданд, роҳи чӣ тавр ба қатл расондани Исоро ҷустуҷӯ карданд. Онҳо аз Исо тарсиданд, зеро тамоми мардум аз таълимоти Ӯ дар ҳайрат монда буданд.
MRK.11.19	Худи ҳамон бегоҳ Исо бо шогирдонаш аз шаҳр берун рафт.
MRK.11.20	Саҳарии рӯзи дигар онҳо дар роҳ ҳамон дарахти анҷирро диданд, ки аз решааш хушк шудааст. 
MRK.11.21	Петрус ҳодисаи рӯзи гузаштаро ба ёд оварда гуфт: «Устод, нигоҳ кунед! Дарахти анҷир, ки онро лаънат кардед, хушк шудааст!»
MRK.11.22	Исо дар ҷавоб гуфт: «Ба Худо имон дошта бошед. 
MRK.11.23	Ба ростӣ ба шумо мегӯям, ки агар касе ба ин кӯҳ фармон дода гӯяд: „Бархезу ба баҳр биафт“ ва дар дилаш шубҳае надошта бошад, балки бовар кунад, ки он чӣ мегӯяд, ҳамон тавр мешавад, он гоҳ ҳамон чиз барояш рӯй медиҳад. 
MRK.11.24	Барои ҳамин ҳам ба шумо мегӯям, ҳар чӣ дар дуо талаб мекунед, бовар кунед, ки аллакай онро гирифтаед ва он аз они шумо мешавад. 
MRK.11.25+MRK.11.26	 Вале ҳангоми дуо кардан, агар аз касе хафагие дошта бошед, ӯро бубахшед, то ки Падари осмонӣ низ гуноҳҳоятонро ба шумо бахшида тавонад».
MRK.11.27	Онҳо боз ба Ерусалим омаданд. Вақте ки Исо дар саҳни Хонаи Худо рафтуо мекард, сардорони рӯҳонӣ, шариатдонон ва пирони қавм назди Ӯ омада 
MRK.11.28	пурсиданд: «Ту бо кадом ҳуқуқ ин корҳоро мекунӣ? Ин ҳуқуқро ба Ту кӣ додааст?»
MRK.11.29	Исо дар ҷавоб гуфт: «Ман ба шумо саволе медиҳам. Агар ҷавоб диҳед, Ман ҳам ба шумо мегӯям, ки бо кадом ҳуқуқ ин корҳоро мекунам. 
MRK.11.30	Ба Ман бигӯед, ки ҳуқуқи таъмиддиҳиро ба Яҳё Худо ё инсон дода буд?»
MRK.11.31	Онҳо ба якдигар гуфтанд: «Агар бигӯем, ки Худо дода буд, Ӯ мегӯяд: „Пас чаро ба ӯ бовар накардед?“ 
MRK.11.32	Агар бигӯем: „Инсон“…», (онҳо аз мардум метарсиданд, зеро ҳамаи мардум имон доштанд, ки Яҳё пайғамбари Худост).
MRK.11.33	Оқибат, онҳо ба Исо «намедонем» гуфта ҷавоб доданд. Исо низ ба онҳо гуфт: «Пас, Ман ҳам ба шумо намегӯям, ки бо кадом ҳуқуқ ин корҳоро мекунам».
MRK.12.1	Баъд Исо ба мардум бо масалҳо гап заданро сар кард: «Марде токзоре бунёд карда, атрофи онро девор гирифт. Барои фишурдани ангур ҳавзчае тайёр карда, дидбонгоҳе сохт ва токзорро ба деҳқонон иҷора дода ба сафар баромад.
MRK.12.2	Дар мавсими ҳосилғундорӣ соҳиби токзор хизматгорашро назди иҷоракорон фиристод, то ки ҳаққашро аз ҳосили боғ бигирад. 
MRK.12.3	Вале онҳо он хизматгорро гирифта заданду бо дасти холӣ баргардонданд. 
MRK.12.4	Соҳиби токзор хизматгори дигареро фиристод, вале онҳо ба сари вай зада, бо ӯ беномусона рафтор карданд. 
MRK.12.5	Баъд боз хизматгори дигареро фиристод, лекин ӯро куштанд. Бисёр хизматгорони дигареро ҳам, ки мефиристод, ё мезаданд, ё мекуштанд.
MRK.12.6	Ҳамин тавр, дар хонаи соҳиби токзор ба ғайр аз писари азизаш каси дигаре намонд. Оқибат, „писарамро ҳатман иззату эҳтиром мекунанд“ гуфта, писарашро фиристод. 
MRK.12.7	Вале иҷоракорон ба якдигар гуфтанд: „Вай меросхӯр аст! Биёед, ӯро мекушем ва токзор аз они мо мешавад!“ 
MRK.12.8	Сипас, ӯро дастгир карда куштанд ва ҷасадашро берун аз токзор партофтанд.
MRK.12.9	Акнун соҳиби токзор чӣ кор мекунад? Мераваду он иҷоракоронро мекушад ва токзорро ба дигарон медиҳад.
MRK.12.10	Оё шумо дар навиштаҷот нахондаед:
MRK.12.10	„Он сангеро, ки бинокорон нодаркор ҳисоб карда, як сӯ партофтанд,
MRK.12.10	санги асосии таҳкурсии бино гардид.
MRK.12.11	Ин кори Худованд аст
MRK.12.11	ва ба назарамон аҷиб менамояд“».
MRK.12.12	Азбаски роҳбарони халқ фаҳмиданд, ки Исо бо ин масал онҳоро мисол овардааст, хостанд Ӯро дастгир кунанд, вале аз мардум метарсиданд, бинобар ин Ӯро ба ҳоли худ гузошта рафтанд.
MRK.12.13	Дертар чанд нафар аз фарисиён ва ҳиродиён ба назди Исо фиристода шуданд, то ки Ӯро бо сухан ба дом афтонанд. 
MRK.12.14	Онҳо омада гуфтанд: «Устод, мо медонем, ки Шумо ростқавл ҳастед ва хушомадгӯйи мардум нестед, чунки ба мавқею дараҷаи онҳо эътибор намедиҳед, балки роҳҳои Худоро аз рӯи ҳақиқат таълим медиҳед. Ҳоло бигӯед, оё раво аст, ки мо ба императори Рум андозу хироҷ супорем ё не? 
MRK.12.15	Мо бояд онро супорем ё не?» Исо аз дурӯягии онҳо бохабар буда чунин гуфт: «Чаро мехоҳед Маро ба дом афтонед? Ба Ман динореро биёред, ки бубинам».
MRK.12.16	Вақте динорро ба Ӯ доданд, пурсид: «Дар рӯи ин акс ва номи киро мебинед?» Онҳо ҷавоб доданд: «Императорро».
MRK.12.17	Он гоҳ Исо ба онҳо гуфт: «Он чи аз они император аст, ба император бидиҳед ва он чи аз они Худост, ба Худо». Онҳо аз ҷавоби Исо дар ҳайрат монданд.
MRK.12.18	Баъд баъзе аз саддуқиён (онҳо аз нав зиндашавиро инкор мекарданд) ба назди Исо омада пурсиданд: 
MRK.12.19	«Устод, Мӯсо дар шариат ба мо чунин навиштааст, ки агар бародари касе фарзанд наёфта бимирад, бигзор вай зани ӯро ба никоҳи худ дарорад ва фарзандони ба дунё омадаро ҳамчун насли бародари марҳумаш бидонад. 
MRK.12.20	Инак, ҳафт бародар буданд. Бародари калонӣ зан гирифт ва бефарзанд мурд. 
MRK.12.21	Баъд бародари дуюм ҳамсари ӯро ба занӣ гирифта, ӯ ҳам бефарзанд мурд. Бо бародари сеюм ҳам ҳамин тавр рӯй дод. 
MRK.12.22	Бо ҳамин сурат ҳамаи ҳафт бародарон бефарзанд вафот карданд. Баъд аз ҳама он зан ҳам аз дунё гузашт. 
MRK.12.23	Пас, рӯзе, ки мурдаҳо аз нав зинда мешаванд, вай зани кадоме аз онҳо мешавад? Охир ҳамаи ҳафт бародарон ӯро ба занӣ гирифта буданд!»
MRK.12.24	Исо ҷавоб дод: «Хатои шумо дар он аст, ки на мазмуни навиштаҷотро медонеду на қудрати Худоро. 
MRK.12.25	Вақте ки мурдаҳо зинда мешаванд, дигар на зан мегиранд ва на шавҳар мекунанд, балки мисли фариштаҳои осмон мегарданд. 
MRK.12.26	Вале дар бораи зинда шудани мурдаҳо магар аз китоби Мӯсо дар бораи ҳодиса бо бутта нахондаед, ки чӣ тавр Худо ба Мӯсо гуфтааст: „Ман Худои Иброҳим, Худои Исҳоқ ва Худои Ёқуб ҳастам“. 
MRK.12.27	Ӯ на Худои мурдагон, балки Худои зиндагон аст. Шумо хатои калон мекунед».
MRK.12.28	Яке аз шариатдонон ба назди онҳо омада баҳсу мунозираашонро шунид. Вақте ӯ дид, ки Исо ба онҳо чӣ ҷавоби хубе дод, пурсид: «Аз тамоми фармоишҳои Худо кадомаш аз ҳама муҳимтар аст?»
MRK.12.29	Исо ҷавоб дод: «Аввалин фармоиши муҳим ин аст: „Эй қавми Исроил, гӯш кунед! Худованд Худои мо Худованди яккаву ягона аст. 
MRK.12.30	Худованд Худои худро бо тамоми дилу ҷонатон, бо тамоми ақлу ҳушатон ва бо тамоми қуввати худ дӯст бидоред“. 
MRK.12.31	Дуюмаш чунин мебошад: „Ҳар шахсеро, ки наздики шумост, мисли худ дӯст бидоред“. Ҳеҷ фармоише аз ҳардуи ин бузургтаре нест».
MRK.12.32	Шариатдон гуфт: «Устод, ҳақ ба ҷониби Шумост. Шумо бисёр хуб гуфтед, ки фақат як Худо вуҷуд дорад ва ғайр аз Ӯ Худои дигаре нест. 
MRK.12.33	Инчунин, Худоро аз таҳти дил, бо тамоми ақлу ҳуш ва қуввати худ дӯст доштан ва шахси наздики худ бударо ҳам мисли худ дӯст доштан муҳимтар аз қурбон кардани ҷонвар ва дигар намудҳои қурбонӣ мебошад».
MRK.12.34	Исо дид, ки шариатдон оқилона сухан меронад, бинобар ин ба ӯ гуфт: «Шумо ба подшоҳии Худо наздик ҳастед». Пас аз он дигар ҳеҷ кас ҷуръат накард, ки ба Исо саволе диҳад.
MRK.12.35	Вақте Исо дар Хонаи Худо ба мардум таълим медод, аз онҳо пурсид: «Барои чӣ шариатдонон мегӯянд, ки Масеҳ, яъне Таъиншудаи Худо аз насли Довуд аст? 
MRK.12.36	Дар ҳоле ки худи Довуд бо таъсири Рӯҳи Муқаддас чунин гуфта буд:
MRK.12.36	„Худованд ба Худованди ман фармуд:
MRK.12.36	«То вақте ки душманонатро зери поят нагузорам,
MRK.12.36	аз дасти ростам бишин»“.
MRK.12.37	Худи Довуд Таъиншудаи Худоро „Худованд“ номид, пас чӣ тавр Вай аз насли Довуд шуда метавонад?»
MRK.12.37	Мардуми зиёде суханони Ӯро бо хушнудӣ гӯш мекарданд.
MRK.12.38	Сипас Исо онҳоро таълим дода гуфт: «Аз шариатдонон эҳтиёт бошед. Ба онҳо маъқул аст, ки либосҳои қимат пӯшида гарданд ва мардум дар бозорҳо ба онҳо салом диҳанд. 
MRK.12.39	Онҳо дӯст медоранд, ки дар ҷойҳои беҳтарини ибодатхонаҳо бишинанд ва дар тӯю зиёфатҳо бологузар бошанд. 
MRK.12.40	Онҳо намоишкорона дуру дароз дуо мехонанд, вале дар асл молу мулки бевазанонро хӯрда ғорат мекунанд! Онҳо ҷазои сахттар мебинанд».
MRK.12.41	Баъд Исо рӯ ба рӯи сандуқи хайрия нишаста, ба сандуқ пул андохтани мардумро тамошо мекард. Баъзеҳо, ки бою бадавлат буданд, пули зиёде хайр мекарданд.
MRK.12.42	Ҳамин вақт як бевазани бечора ҳам омада, ду тангаи хурди мисинро, ки арзиши кам дошт, ба сандуқ андохт. 
MRK.12.43	Исо шогирдонашро ба наздаш даъват карда гуфт: «Ба ростӣ ба шумо мегӯям, ки ин бевазани бечора аз ҳамаи дигарон дида зиёдтар хайрот кард. 
MRK.12.44	Чунки онҳо аз зиёдатии бойигариашон хайрия карданд, вай бошад, ҳамаи он чизеро, ки дошт, тамоми ризқу рӯзиашро хайрия кард».
MRK.13.1	Вақте Исо аз Хонаи Худо мебаромад, яке аз шогирдонаш гуфт: «Устод, бинед, ин биноҳои Хонаи Худо чӣ қадар боҳашамат ҳастанд! Чӣ сангҳои бузурге доранд!»
MRK.13.2	Исо ҷавоб дод: «Шумо ҳоло ин биноҳои бузургро мебинед? Санг бар болои сангаш намонда, ҳамааш ба замин яксон мешавад».
MRK.13.3	Вақте Исо дар болои теппаи Зайтун, рӯ ба рӯи Хонаи Худо менишаст, Петрус, Ёқуб, Юҳанно ва Андриёс дар танҳоӣ аз Ӯ пурсиданд: 
MRK.13.4	«Ба мо бигӯед, ки ҳамаи ин воқеаҳо кай рӯй медиҳанд ва иҷро шудани ҳамаи инро аз кадом нишона мефаҳмем?»
MRK.13.5	Исо ҷавоб дод: «Эҳтиёт шавед, ки мабодо касе шуморо гумроҳ накунад. 
MRK.13.6	Зеро бисёр касоне пайдо мешаванд, ки гӯё аз номи Ман омада бошанду „Ман ҳамонам“ мегӯянд ва бисёр одамонро гумроҳ мекунанд. 
MRK.13.7	Вақте ки садоҳо ва овозаҳои ҷангҳоро мешунавед, ба воҳима наафтед. Чунин ҳодисаҳо бояд рӯй диҳанд, вале ин маънои фаро расидани охирзамонро надорад. 
MRK.13.8	Як халқ бо халқи дигар ҷанг мекунад ва як давлат ба давлати дигар ҳуҷум мекунад. Дар бисёр ҷойҳо заминҷунбӣ рӯй дода, қаҳтию гуруснагӣ меояд. Ҳамаи ин монанди саршавии дарди зоидан аст.
MRK.13.9	Худатонро эҳтиёт кунед, зеро шуморо ба назди қозӣ бурда, дар ибодатхонаҳо қамчинкорӣ мекунанд ва ба сабаби Маро пайравӣ карданатон шумо дар назди ҳокимону подшоҳон истода шаҳодат хоҳед дод. 
MRK.13.10	Пеш аз ҳама хушхабар бояд ба тамоми халқиятҳо эълон карда шавад.
MRK.13.11	Вақте шуморо дастгир карда ба ҷавобгарӣ мекашанд, ташвиш накашед, ки чӣ бояд бигӯед. Ҳар чӣ ҳамон лаҳза ба дилатон андохта мешавад, бигӯед, чунки он вақт на шумо, балки Рӯҳи Муқаддас ба воситаи шумо сухан меронад.
MRK.13.12	Бародар бародари худро ба қатл мефиристад ва инчунин падар фарзандони худро. Фарзандон ба падару модари худ муқобил мебароянд ва онҳоро ба дасти марг месупоранд. 
MRK.13.13	Ба сабаби Маро пайравӣ карданатон ҳама шуморо бад мебинанд. Вале касе, ки то ба охир истодагарӣ намояд, наҷот хоҳад ёфт.
MRK.13.14	Аммо вақте ки харобазори нафратангезеро дар ҷое мебинед, ки он набояд бошад (бигзор хонанда бифаҳмад, ки ин чӣ маъно дорад), он гоҳ онҳое, ки дар Яҳудия ҳастанд, бояд ба кӯҳистон гурезанд. 
MRK.13.15	Агар касе дар болои бом бошад, барои гирифтани чизе поён нафарояд ва ба хона надарояд. 
MRK.13.16	Агар касе дар саҳро бошад, барои гирифтани ҷома ҳам барнагардад. 
MRK.13.17	Вой бар ҳоли заноне, ки он рӯзҳо ҳомиладор хоҳанд буд ва модароне, ки кӯдаки ширхор хоҳанд дошт!
MRK.13.18	Пас дуо кунед, ки ин ҳодиса ба зимистон рост наояд. 
MRK.13.19	Зеро дар он айём чунон мусибате рӯй медиҳад, ки аз замони дунёро офаридани Худо то ба ҳол чунин нашуда буд ва дигар ҳаргиз нахоҳад шуд. 
MRK.13.20	Агар Худованд он рӯзҳои мусибатро кӯтоҳ намекард, дар рӯи замин ягон инсон зинда намемонд. Вале ба хотири интихобкардагонаш Худованд он рӯзҳоро кӯтоҳ кардааст.
MRK.13.21	Агар ҳамон вақт касе ба шумо гӯяд, ки „Ана, Таъиншудаи Худо дар ин ҷост“ ва ё „Нигоҳ кунед, Ӯ дар он ҷост“, ба суханонаш бовар накунед. 
MRK.13.22	Зеро одамоне пайдо мешаванд, ки худро бардурӯғ Таъиншудаи Худо ва пайғамбар меноманд ва чунин мӯъҷизаҳову аҷоибот нишон медиҳанд, то ки агар шавад интихобшудагони Худоро гумроҳ кунанд. 
MRK.13.23	Инак, бохабар бошед. Ана Ман ҳамаашро ба шумо пешакӣ гуфтам.
MRK.13.24	Дар ҳамон рӯзҳо, баъд аз он мусибатҳо,
MRK.13.24	офтоб тира мегардад ва моҳ дигар равшанӣ намедиҳад,
MRK.13.25	ситораҳо аз осмон поён меафтанд ва ҳама чиз дар осмон ба ҷунбиш меояд.
MRK.13.26	Он вақт мардум Фарзанди Инсонро мебинанд, ки болои абрҳо бо қудрату ҷалоли бузург меояд. 
MRK.13.27	Ӯ фариштаҳояшро мефиристад, то интихобкардагонашро аз чор тарафи дунё ва аз тамоми гӯшаву канори замину осмон гирд оваранд.
MRK.13.28	Аз дарахти анҷир ибрат гиред. Ҳамин ки шохаҳояш муғча карда барг бароварданро сар кунанд, шумо аниқ медонед, ки ба қарибӣ тобистон меояд. 
MRK.13.29	Ҳамин тавр, вақте мебинед, ки ин ҳодисаҳо ба амал меоянд, донед, ки вақт наздик, дар дами остона аст. 
MRK.13.30	Ба ростӣ ба шумо мегӯям, ки ҳанӯз одамони ин насл аз олам нагузашта, ҳамаи ин ҳодисаҳо ба амал меоянд. 
MRK.13.31	Замину осмон нест мешаванд, аммо гуфтаҳои Ман то абад мемонанд.
MRK.13.32	Лекин кай фаро расидани он рӯз ё он соатро ғайр аз Падар касе намедонад: на фариштаҳои осмон на Писар.
MRK.13.33	Пас, ҳушёру бохабар бошед, зеро намедонед, ки он вақт кай фаро мерасад. 
MRK.13.34	Ин монанди он аст, ки марде ба сафар рафта, барои ҳар як хизматгори худ вазифаи махсусе медиҳад ва ба дарвозабон мефармояд, ки посбонӣ кунад.
MRK.13.35	Пас шумо низ ҳушёр бошед, чун намедонед, ки соҳиби хона кай бармегардад, бегоҳӣ ё нимаи шаб, вақти ҷеғзании хурӯс ё бомдодон. 
MRK.13.36	Мабодо ӯ ногаҳон баргашта шуморо дар хоб наёбад. 
MRK.13.37	Он чӣ ба шумо мегӯям ба ҳама дахл дорад: ҳушёр бошед!»
MRK.14.1	То иди Балогардон ва иди Фатир ду рӯз монда буд. Сардорони рӯҳонӣ ва шариатдонон роҳи бо ҳила дастгир карда, ба қатл расондани Исоро ҷустуҷӯ мекарданд. 
MRK.14.2	Онҳо мегуфтанд: «Дар рӯзҳои ид ин корро кардан мумкин нест. Шояд одамон шӯриш мебардоранд».
MRK.14.3	Исо дар Байт-Ҳинӣ, дар хонаи Шимъӯн ном махав меҳмон шуда буд. Дар вақти таомхӯрӣ зане омад ва як кӯзачаи сангини гаронбаҳоро пур аз атри қиматбаҳо оварда, онро шикасту ба сари Исо рехт.
MRK.14.4	Баъзеҳо аз ин кори зан ба ғазаб омада, ба якдигар гуфтанд: «Чаро ӯ ин атри пурқиматро исроф кард? 
MRK.14.5	Ин атрро ба маблағи зиёда аз сесад динор
MRK.14.6	Вале Исо гуфт: «Ӯро ба ҳолаш гузоред, чаро ӯро ташвиш медиҳед? Вай бароям кори калон кард. 
MRK.14.7	Камбағалон ҳамеша бо шумо ҳастанд ва ҳар вақт, ки хоҳед, шумо метавонед ба онҳо ёрӣ кунед, вале Ман бо шумо ҳамеша намемонам.
MRK.14.8	Ин зан ҳар чӣ аз дасташ омад, кард. Ӯ атрро ба баданам рехт, то онро барои гӯронидан тайёр намояд. 
MRK.14.9	Ба ростӣ ба шумо мегӯям, дар ҳар гӯшаву канори дунё, ки хушхабар эълон карда мешавад, кори кардаи ин занро барои ба ёд овардани ӯ нақл хоҳанд кард».
MRK.14.10	Он гоҳ яке аз дувоздаҳ шогирдони Исо, ки номаш Яҳудои Исқарют буд, ба назди сардорони рӯҳонӣ рафт, то Исоро ба онҳо таслим кунад. 
MRK.14.11	Онҳо аз шунидани ин хеле хушҳол шуда, ба ӯ пул ваъда карданд. Пас, Яҳудо фурсати қулай меҷуст, то ки Исоро ба дасти онҳо бисупорад.
MRK.14.12	Рӯзи аввали иди Фатир, ки мардум барраи балогардонро қурбонӣ мекарданд, шогирдон аз Исо пурсиданд: «Дар куҷо мехоҳед, ки мо рафта бароятон дастархони иди Балогардонро тайёр намоем?»
MRK.14.13	Исо ду нафар шогирдашро фиристода гуфт: «Ба шаҳр равед ва мардеро мебинед, ки кӯзаи об мебарад. Аз паси ӯ биравед. 
MRK.14.14	Ба ҳамон хонае, ки он мард медарояд, шумо ҳам дароед ва ба соҳиби хона бигӯед: „Устод мепурсад, ки куҷост меҳмонхонаи ӯ, ки дар он ҳамроҳи шогирдонаш хӯроки иди Балогардонро хӯрда тавонад?“ 
MRK.14.15	Вай ба шумо болохонаи калонеро нишон медиҳад, ки аллакай ғундошта ба тартиб оварда шудааст ва шумо дар ҳамон ҷо бароямон дастархон тайёр кунед».
MRK.14.16	Пас шогирдон ба шаҳр рафтанду ҳамон тавре, ки Исо гуфта буд, шуд ва онҳо хӯроки иди Балогардонро тайёр намуданд.
MRK.14.17	Бегоҳирӯзӣ Исо бо дувоздаҳ шогирдаш омад. 
MRK.14.18	Вақте ки дар гирди дастархон нишаста хӯрок мехӯрданд, Исо гуфт: «Ба ростӣ ба шумо мегӯям, яке аз шумо, ки ҳоло бо Ман хӯрок хӯрда истодааст, ба Ман хиёнат мекунад».
MRK.14.19	Онҳо хеле ғамгин шуда, пайдарҳам ба пурсидан даромаданд: «Мабодо ин ман набошам?» 
MRK.14.20	Исо ҷавоб дод: «Ин корро яке аз дувоздаҳ нафари шумо мекунад, ки луқмаи нонашро бо Ман дар як коса тар карда истодааст.
MRK.14.21	Бо Фарзанди Инсон он чӣ дар навиштаҷот дар борааш навишта шудааст, рӯй медиҳад. Аммо вой бар ҳоли он касе, ки ба Фарзанди Инсон хиёнат мекунад. Барои вай беҳтар мешуд, ки ҳаргиз ба дунё наояд».
MRK.14.22	Ҳангоме ки онҳо мехӯрданд Исо нонро ба даст гирифта, шукри Худоро карду онро пора карда ба онҳо тақсим намуду гуфт: «Бигиред, ки ин бадани Ман аст».
MRK.14.23	Пас косаро гирифта, шукри Худоро карду онро ба шогирдонаш дод ва ҳамаи онҳо аз он нӯшиданд. 
MRK.14.24	Исо ба онҳо гуфт: «Ин хуни Ман аст, ки барои тасдиқ кардани аҳди Худо ба хотири одамони зиёде рехта мешавад. 
MRK.14.25	Ба ростӣ ба шумо мегӯям, ки акнун Ман аз меваи нави токи ангур фақат дар подшоҳии Худо хоҳам нӯшид, лекин то он рӯз ҳаргиз наменӯшам».
MRK.14.26	Баъд онҳо Худоро ҳамду саногӯён ба теппаи Зайтун равона шуданд.
MRK.14.27	Пас Исо ба шогирдон гуфт: «Ҳамаи шумо пайравӣ кардани Маро бас мекунед, чунки дар навиштаҷот пешгӯйии Худо омадааст: „Чӯпонро мекушам ва гӯсфандони рама пароканда мешаванд“. 
MRK.14.28	Аммо, вақте ки аз нав зинда мешавам, пешопеши шумо ба вилояти Ҷалил меравам».
MRK.14.29	Петрус гуфт: «Ҳарчанд ки ҳама пайравӣ кардани Шуморо бас кунанд ҳам, ман ин корро намекунам».
MRK.14.30	Исо ба вай гуфт: «Ба ростӣ ба ту мегӯям, имрӯз, худи ҳамин шаб, ҳанӯз хурӯс ду бор ҷеғ назада, ту се бор Маро инкор мекунӣ».
MRK.14.31	Вале Петрус бо қатъият гуфт: «Ҳатто агар ҳамроҳи Шумо ҷон додан лозим ояд, ҳаргиз Шуморо инкор намекунам». Дигарон низ чунин гуфтанд.
MRK.14.32	Онҳо ба ҷое рафтанд, ки Ҷатсамон ном дошт ва Ӯ ба шогирдонаш гуфт: «Шумо дар ин ҷо бошед, Ман рафта дуо мекунам». 
MRK.14.33	Ӯ бо худ Петрус, Ёқуб ва Юҳанноро бурд. Ғаму аламаш сахт шиддат меёфт ва 
MRK.14.34	Ӯ ба онҳо гуфт: «Аз шиддати ғаму ғусса ҷонам ба лаб расидааст. Ин ҷо бимонеду бедор бошед».
MRK.14.35	Инро гуфта Исо каме дуртар рафт ва худро рӯи замин партофта дуо кард, ки агар шавад он вақти азоб ба сараш наояд. 
MRK.14.36	Сипас гуфт: «Эй Падарҷон, бароят ҳама чиз имконпазир аст. Ин косаи азобро аз сари Ман дур кун. Аммо на хости Ман, хости Ту шавад».
MRK.14.37	Баъд баргашта дид, ки шогирдонаш хобидаанд. Ӯ ба Петрус гуфт: «Шимъӯн, ту хобидаӣ? Магар як соат бедор истода натавонистӣ? 
MRK.14.38	Бедор бимонед ва дуо кунед, то ки ба васваса наафтед. Чунки рӯҳатон ба ин тайёр аст, аммо табиати инсониатон нотавон».
MRK.14.39	Пас, боз рафта бо ҳамон суханони пештарааш дуо кард. 
MRK.14.40	Бори дигар баргашта омаду онҳоро боз дар хоб дид, чунки онҳо сахт хоболуд буданд ва намедонистанд, ки ба Исо чӣ ҷавоб диҳанд.
MRK.14.41	Вай бори сеюм баргашта, ба онҳо гуфт: «Шумо ҳанӯз хоб рафта дам мегиред? Бас, акнун соати он расидааст, ки Фарзанди Инсон ба дасти гунаҳкорон таслим карда мешавад. 
MRK.14.42	Биёед, бархезед, меравем. Нигоҳ кунед, ана таслимкунандаи Ман ҳам наздик омад».
MRK.14.43	Якбора, ҳанӯз Ӯ суханашро тамом накарда, Яҳудо, яке аз дувоздаҳ шогирдаш расида омад ва ҳамроҳаш як тӯда одамони чӯбу шамшер дар даст аз ҷониби сардорони рӯҳонӣ, шариатдонон ва пирони қавм буданд. 
MRK.14.44	Инак, хиёнаткор ба онҳо пешакӣ чунин шарт карда буд: «Бидонед, касеро, ки бӯсидам, ҳамон шахсест, ки бояд дастгир кунеду таҳти назорат гирифта баред».
MRK.14.45	Яҳудо дарҳол ба Исо наздик шуду «Устод!» гуфта, Ӯро бӯсид. 
MRK.14.46	Пас онҳо Исоро дастгир карданд. 
MRK.14.47	Ҳамон замон як нафар аз ҳозирон шамшерро аз ғилоф кашиду ба сӯи ғуломи сарвари рӯҳониён ҳамла карда, гӯши вайро бурида партофт.
MRK.14.48	Он гоҳ Исо ба онҳо гуфт: «Шумо магар Маро роҳзан гумон мебаред, ки барои дастгир карданам бо чӯбу шамшерҳо омадаед? 
MRK.14.49	Ман ҳар рӯз бо шумо дар Хонаи Худо будам ва таълим медодам, аммо шумо Маро дастгир намекардед. Вале, бигзор гуфтаҳои навиштаҷот ба амал оянд». 
MRK.14.50	Ҳамон вақт ҳамаи шогирдонаш Ӯро танҳо гузошта гурехтанд.
MRK.14.51	Як ҷавоне аз паси Исо рафт, ки дар танаш ҳеҷ чиз надошту фақат бо матои катонӣ худро печонда буд. Вақте сарбозон Ӯро дастгир карданд, 
MRK.14.52	вай халос хӯрду матои катонӣ дар дасти онҳо монд, худаш тани бараҳна гурехт.
MRK.14.53	Исоро ба хонаи сарвари рӯҳониён бурданд. Ҳамаи сардорони рӯҳонӣ, шариатдонон ва пирони қавм дар он ҷо ҷамъ шуданд. 
MRK.14.54	Петрус ҳам, ки дуртар аз паси онҳо меомад, ба ҳавлии сарвари рӯҳониён даромада, дар назди хизматгорон нишаст, то ки дар оташи гулхан гарм шавад.
MRK.14.55	Сардорони рӯҳонӣ ва ҳамаи аъзоёни шӯро кӯшиш мекарданд, ки бар зидди Исо далеле ба даст оварда, Ӯро ба қатл расонанд, вале ҳеҷ далеле пайдо накарданд. 
MRK.14.56	Бисёриҳо бар зидди Исо шаҳодати дурӯғ доданд, аммо гуфтаҳояшон ба ҳам мувофиқ намеомад. 
MRK.14.57	Баъзеҳо аз ҷо бархеста, ба Исо чунин тӯҳматҳо карданд: 
MRK.14.58	«Мо шунидем, ки Ӯ мегуфт: „Ман ин Хонаи Худоро, ки бо дасти инсон сохта шудааст, вайрон мекунам ва баъд аз се рӯз дигаре бе кӯмаки инсон месозам“». 
MRK.14.59	Вале шаҳодати онҳо бар хилофи якдигар буд.
MRK.14.60	Он вақт сарвари рӯҳониён дар ҳузури ҳама бархеста, аз Исо пурсид: «Ин чӣ айбномаҳое, ки бар зидди Ту шаҳодат медиҳанд? Чаро Ту ҳеҷ ҷавобе намедиҳӣ?» 
MRK.14.61	Аммо Исо хомӯш истода, ҳеҷ ҷавобе надод. Сарвари рӯҳониён боз пурсид: «Магар Ту Таъиншуда ва Писари Худое ҳастӣ, ки ба Ӯ ҳамду сано мехонем?»
MRK.14.62	Исо гуфт: «Ҳастам
MRK.14.63	Он гоҳ сарвари рӯҳониён либосашро дарронда гуфт: «Дигар ба мо ҳеҷ шоҳиде лозим ҳам нест! 
MRK.14.64	Худатон шунидед, ки Ӯ суханони кофирона гуфт. Ба чӣ қарор меоед?» Пас ҳамаи онҳо Ӯро айбдор карда, ба марг маҳкум намуданд.
MRK.14.65	Баъд баъзеҳо ба туф кардан ба Исо даромаданд. Онҳо чашмони Ӯро баста, ба рӯяш торсакӣ зада мепурсиданд: «Агар пайғамбар бошӣ, бигӯй, ки Туро кӣ зад?» ва сарбозон ҳам Ӯро бурда заданд.
MRK.14.66+MRK.14.67	 Петрус ҳоло ҳам дар ҳавлӣ назди гулхан нишаста, худро гарм мекард. Ҳамин вақт яке аз канизакони сарвари рӯҳониён ӯро дид ва ба ӯ бо диққат нигоҳ карда гуфт: «Ту ҳам ҳамроҳи Исои Носирӣ будӣ!»
MRK.14.68	Петрус инро инкор карду «Намедонам ва намефаҳмам, ки чӣ мегӯйӣ» гуфта, ба тарафи дигари ҳавлӣ гузашт.
MRK.14.69	Канизак Петрусро бори дигар дид ва ба ҳозирбудагон гуфт: «Ин мард ҳам яке аз шарикони Исо аст!» 
MRK.14.70	Петрус инро боз инкор кард. Дертар ҳозирбудагон ба Петрус гуфтанд: «Аниқ ту шарики онҳоӣ, чунки ҷалилӣ ҳастӣ!»
MRK.14.71	Петрус бошад, ба сараш лаънатҳо хонда, қасам хӯрда гуфт: «Ин одамеро, ки дар борааш мегӯед, намешиносам».
MRK.14.72	Худи ҳамон лаҳза хурӯс бори дуюм ҷеғ зад ва Петрус суханони Исоро ба ёд овард, ки гуфта буд: «Пеш аз он ки хурӯс ду бор ҷеғ занад, ту се бор Маро инкор мекунӣ». Он гоҳ Петрус худро дошта натавониста ба гиря даромад.
MRK.15.1	Саҳарии барвақт сардорони рӯҳонӣ, пирони қавм бо шариатдонон ва тамоми аъзоёни шӯро дар маҷлис ба як қарор омаданд. Онҳо Исоро баста, ба назди ҳокими румӣ Пилотус фиристоданд ва ба дасти ӯ супориданд.
MRK.15.2	Пилотус аз Исо пурсид: «Оё Ту Шоҳи Яҳудиён ҳастӣ?» Исо ҷавоб дод: «Ҳамон тавре ки худатон мегӯед».
MRK.15.3	Сардорони рӯҳонӣ Исоро аз бисёр ҷиҳат айбдор мекарданд. 
MRK.15.4	Пилотус аз Ӯ пурсид: «Чаро ҷавоб намедиҳӣ? Бубин, Туро чӣ қадар айбдор мекунанд». 
MRK.15.5	Вале Исо боз ҳам чизе нагуфт ва Пилотус дар ҳайрат монд.
MRK.15.6	Аз рӯи одат Пилотус дар ҳар ҷашнгирии ин ид як нафар маҳбусеро, ки мардум талаб мекард, озод менамуд. 
MRK.15.7	Дар он вақт Бараббос ном марде, ки бо шариконаш дар шаҳр шӯриш бардошта одам кушта буд, дар ҳабс менишаст. 
MRK.15.8	Мардум хоҳиш карданд, ки Пилотус мисли ҳарсола як нафар маҳбусро озод кунад. 
MRK.15.9	Пилотус пурсид: «Мехоҳед, ки Шоҳи Яҳудиёнро бароятон озод кунам?» 
MRK.15.10	Чун мефаҳмид, ки сардорони рӯҳонӣ Исоро аз рӯи ҳасад ба дасти ӯ супорида буданд.
MRK.15.11	Вале сардорони рӯҳонӣ мардумро ба ошӯб оварданд, то ба ивази Исо озод кардани Бараббосро талаб кунанд. 
MRK.15.12	Пилотус боз аз онҳо пурсид: «Пас, бо он касе, ки шумо Ӯро Шоҳи Яҳудиён меномед, чӣ кор кунам?»
MRK.15.13	Онҳо фарёд заданд: «Ба салиб мехкӯб кунед!»
MRK.15.14	Пилотус гуфт: «Чаро? Охир Вай чӣ бадие кардааст?» Лекин онҳо боз баландтар фарёд заданд: «Ӯро мехкӯб кунед!»
MRK.15.15	Пилотус танҳо барои қонеъ гардондани талаботи халқ Бараббосро барояшон озод карда, фармон дод, ки Исоро қамчинкорӣ намуда, ба салиб мехкӯб кунанд.
MRK.15.16	Сарбозон Исоро ба ҳавлии дарбор бурда, аскарони зиёдро ҷамъ карданд. 
MRK.15.17	Баъд ба Исо ҷомаи бунафшранг пӯшонданд ва аз хор тоҷе бофта, ба сараш гузоштанд. 
MRK.15.18	Ба Ӯ таъзим карда фарёд мезаданд: «Зинда бод Шоҳи Яҳудиён!» 
MRK.15.19	Онҳо бо чӯб ба сараш мезаданд, ба Ӯ туф мекарданд ва дар наздаш ба зону истода, ба Ӯ саҷда менамуданд. 
MRK.15.20	Вақте ки онҳо масхара додани Ӯро бас карданд, ҷомаи бунафшрангро аз танаш кашида, либоси худашро пӯшонданд ва барои ба салиб мехкӯб кардан Ӯро аз он ҷо берун бурданд.
MRK.15.21	Дар роҳ онҳо бо як роҳгузари қуриние вохӯрданд, ки аз саҳро бармегашт. Он мард Шимъӯн ном дошт ва падари Искандару Руфис буд. Сарбозон ӯро маҷбур карданд, ки чӯби салиби Исоро бардошта барад. 
MRK.15.22	Баъд Исоро ба ҷое оварданд, ки Ҷолҷото, яъне «Ҷойи косахонаи сар» ном дошт. 
MRK.15.23	Сарбозон ба Ӯ майи бо мӯр
MRK.15.24	Он гоҳ Исоро ба рӯи салиб мехкӯб карданду либосашро байни худ тақсим карданӣ шуда, бо партофтани қуръа соҳибшавандаи онро муайян карданд. 
MRK.15.25	Соати нӯҳи саҳар буд, ки Ӯро рӯи салиб мехкӯб карданд. 
MRK.15.26	Дар лавҳаи айбнома бар зидди Исо навиштанд: «Шоҳи Яҳудиён».
MRK.15.27+MRK.15.28	 Ҳамроҳи Исо боз ду дуздро аз тарафи чапу росташ ба салибҳои дигар мехкӯб карданд.
MRK.15.29	Одамоне, ки аз он ҷо мегузаштанд, сар ҷунбонда Исоро мазоқ карда мегуфтанд: «Ту-ку мехостӣ Хонаи Худоро вайрон карда, дар муддати се рӯз онро аз нав созӣ, 
MRK.15.30	пас, ҳоло аз салиб поён фаромада, худатро наҷот деҳ?»
MRK.15.31	Сардорони рӯҳонӣ ва шариатдонон низ Ӯро масхаракунон ба якдигар мегуфтанд: «Дигаронро наҷот медоду худашро наҷот дода наметавонад. 
MRK.15.32	Бигузор Таъиншудаи Худо, ки Шоҳи Яҳудиён аст, акнун аз салиб поён фарояд, то мо инро дида, имон оварем!» Ҳатто онҳое, ки ҳамроҳаш мехкӯб шуда буданд, Ӯро таҳқир мекарданд.
MRK.15.33	Нисфирӯзӣ ҳама ҷоро торикӣ фаро гирифт ва он то соати се давом кард. 
MRK.15.34	Дар соати се Исо бо садои баланд фарёд зад: «Элла! Элла! Ламма сабақтанӣ?», яъне «Эй Худои Ман! Эй Худои Ман! Чаро Маро тарк кардӣ?» 
MRK.15.35	Баъзе аз ҳозирон инро шунида, гуфтанд, ки Исо Илёс пайғамбарро садо мекунад. 
MRK.15.36	Сипас як нафар давида латтаеро ба сирко тар кард ва ба сари як чӯб гузошту барои нӯшидан ба Исо дароз кард ва гуфт: «Истед, бинем-чӣ, оё Илёс омада, Ӯро аз салиб гирифта поён мефарорад ё не?!» 
MRK.15.37	Баъд Исо нолаи баланде карда ҷон дод.
MRK.15.38	Худи ҳамин вақт пардае, ки ҷойи муқаддастарини Хонаи Худоро ҷудо мекард, аз боло то ба поёнаш дарида, ду пора шуд. 
MRK.15.39	Вақте сардори лашкари румии дар рӯ ба рӯи салибистода дид, ки Исо чӣ тавр фарёд зада ҷон дод, гуфт: «Дар ҳақиқат ин мард Писари Худо буд!»
MRK.15.40	Чанд зан ҳам он ҷо буданд, ки аз дур ин ҳодисаҳоро медиданд. Дар байни онҳо Марями Маҷдалия, Салӯмит ва Марям, ки модари Ёқуби хурдсол ва Юшо буд, низ ҳузур доштанд. 
MRK.15.41	Онҳо дар Ҷалил Исоро пайравӣ мекарданд ва дар эҳтиёҷаш кӯмак мерасонданд. Бисёр занони дигар низ, ки ҳамроҳи Ӯ ба Ерусалим омаданд, дар он ҷо буданд.
MRK.15.42	Шом шуд ва мардум ба рӯзи истироҳат тайёрӣ медиданд. 
MRK.15.43	Юсуф ном шахс аз шаҳри Аромот, ки аъзои обрӯманди шӯро буд ва омадани подшоҳии Худоро интизорӣ мекашид, боҷуръат ба назди Пилотус рафт ва ҷасади Исоро талаб кард. 
MRK.15.44	Пилотус ҳайрон шуд, ки Исо ба ин зудӣ мурдааст, бинобар ин сардори лашкарро даъват карда, аз ӯ пурсид, ки оё Исо аллакай мурдааст.
MRK.15.45	Вақте он сардори лашкар тасдиқ кард, Пилотус ҷасади Исоро ба Юсуф супорид. 
MRK.15.46	Юсуф суфи сафед харид ва ҷасадро аз салиб поён фароварда, кафанпеч карду ба даруни қабре, ки дар ғоре канда шуда буд, гузошт. Баъд санги калонеро ба даромади қабр ғелонда, онро маҳкам кард. 
MRK.15.47	Марями Маҷдалия ва Марям, модари Юшо диданд, ки ҷасад ба куҷо гузошта шуд.
MRK.16.1	Вақте ки рӯзи истироҳат ба охир расид, Марями Маҷдалия, Марям, ки модари Ёқуб буд ва Салӯмит рафта, равғани хушбӯй хариданд, то ки ба бадани Исо бимоланд. 
MRK.16.2	Ва саҳарии барвақти рӯзи якшанбе, баъд аз баромадани офтоб ба сӯи қабр раҳсипор шуданд.
MRK.16.3	Дар роҳ ба якдигар мегуфтанд: «Кӣ санги калонро аз даромади қабр барои мо мебардорад?» 
MRK.16.4	Вақте ки назди қабр расиданд, диданд, ки он санги бениҳоят калони қабр як сӯ ғелонда шудааст.
MRK.16.5	Пас ба даруни қабр даромада диданд, ки як ҷавоне бо либоси сафед дар тарафи рост нишастааст. Занон ба ҳайрат афтоданд.
MRK.16.6	Вале ҷавон ба онҳо гуфт: «Ҳайрон нашавед! Шумо Исои Носирии ба салиб мехкӯбшударо меҷӯед. Вай аз нав зинда шуд ва дар ин ҷо нест! Ба ҷое, ки ҷасадашро гузошта буданд, нигоҳ кунед! 
MRK.16.7	Ҳоло рафта, ба шогирдонаш ва ба Петрус бигӯед, ки Исо пешопеши шумо ба Ҷалил меравад, то шуморо дар он ҷо бубинад, чунон ки ба шумо гуфта буд».
MRK.16.8	Занҳо тарсону ларзон берун баромада, аз назди қабр гурехтанд ва ба касе чизе нагуфтанд, чунки дар ҳарос буданд.
MRK.16.8	[ 
MRK.16.9	Исо субҳи рӯзи якшанбе аз нав зинда шуд ва аввал ба Марями Маҷдалия, ки аз вуҷуди ӯ ҳафт девро берун карда буд, худро зоҳир кард. 
MRK.16.10	Марям назди шогирдони гирёну мотамзада рафта ин хабарро гуфт. 
MRK.16.11	Вале онҳо суханони ӯро шунида, бовар накарданд, ки Исо зинда асту Марям Ӯро дидааст.
MRK.16.12	Баъд Исо худро дар сурати дигар ба ду шогирдаш, ки ба деҳа мерафтанд, зоҳир кард. 
MRK.16.13	Онҳо баргашта, инро ба дигарон нақл намуданд, аммо ҳеҷ кас ба суханони онҳо бовар накард.
MRK.16.14	Дар охир Исо ба он ёздаҳ шогирдаш, дар вақти хӯрок хӯрданашон, зоҳир шуд ва онҳоро ба сабаби беимонӣ ва якравиашон сарзаниш кард, зеро ба суханони касоне, ки Ӯро баъд аз марг зинда дида буданд, бовар накарданд.
MRK.16.15	Баъд ба онҳо гуфт: «Ба тамоми дунё рафта, хушхабарро ба ҳама эълон бикунед! 
MRK.16.16	Касоне, ки имон биоваранд ва таъмид бигиранд, наҷот меёбанд, вале касоне, ки имон наоваранд, маҳкум мешаванд. 
MRK.16.17	Дар ҳаёти касоне, ки имон меоваранд, чунин аломатҳо пайдо мешаванд: онҳо бо номи Ман девҳоро меронанд ва бо забонҳои нав сухан мегӯянд; 
MRK.16.18	онҳо морҳоро бо даст мегиранд ва агар заҳр хӯранд, зараре намебинанд; даст бар беморон мегузоранд ва онҳо шифо меёбанд».
MRK.16.19	Вақте ки сӯҳбати Исои Худованд бо онҳо тамом шуд, Вай ба сӯи осмон бурда шуд ва аз тарафи рости Худо нишаст. 
MRK.16.20	Шогирдон рафта, хушхабарро дар ҳама ҷо эълон мекарданд. Худованд ҳам мададгори онҳо буд ва бо мӯъҷизаҳое, ки онҳо нишон медоданд, гуфтаҳояшонро тасдиқ мекард. Омин.
LUK.1.1+LUK.1.2+LUK.1.3	 Теофилуси мӯҳтарам!
LUK.1.1+LUK.1.2+LUK.1.3	Бисёр касон ботартиб навиштани воқеаҳоеро сар карданд, ки дар байни мо ба амал омада буданд. Онҳо аз рӯи нақлҳое тартиб медиҳанд, ки шоҳидону хизматчиёни аввалини Хушхабар ба мо расондаанд. Аз ин рӯ, ман ҳам ин воқеаҳоро аз аввал бодиққат тадқиқ карда, дуруст донистам, ки онҳоро як-як ба шумо бинависам, 
LUK.1.4	то дуруст будани таълимотеро, ки аз он хабар ёфтаед, бидонед.
LUK.1.5	Дар замони ҳукмронии Ҳиродус ном подшоҳи сарзамини Яҳудия рӯҳоние зиндагӣ мекард, ки аз авлоди Абиёи рӯҳонӣ буд. Вай Закарё ном дошт ва занашро, ки аз авлоди Ҳоруни рӯҳонӣ буд, Элисобат меномиданд. 
LUK.1.6	Ин зану шавҳар дар назари Худо беайб буданд ва тамоми фармону қонунҳои Худовандро пурра ба ҷо меоварданд. 
LUK.1.7	Онҳо ягон фарзанд надоштанд, чунки Элисобат зани нозой буд, ғайр аз ин ҳардуяшон аллакай пир шуда буданд.
LUK.1.8	Рӯзе навбати хизмат ба гурӯҳи Закарё расид ва ӯ ҳамчун рӯҳонӣ дар пеши Худо машғули иҷрои вазифааш шуд. 
LUK.1.9	Барои муайян кардани касе, ки мувофиқи расми рӯҳониён ба Хонаи Худованд даромада, ширеши хушбӯйро месӯзонад, қуръа партофта шуд ва он ба номи Закарё афтид. 
LUK.1.10	Вақте ки Закарё машғули сӯзондани ширеши хушбӯй буд, тамоми мардум дар берун истода дуо мекарданд.
LUK.1.11	Баногоҳ ба Закарё фариштаи Худованд зоҳир шуд, ки дар тарафи рости қурбонгоҳи ширеши хушбӯй меистод. 
LUK.1.12	Ҳамин ки Закарё ӯро дид, беқарор шуд ва вуҷудашро воҳима зер кард. 
LUK.1.13	Аммо фаришта ба ӯ гуфт: «Ҳой Закарё, натарс. Дуоят ба даргоҳи Худо қабул шуд. Ҳамсарат Элисобат писаре хоҳад зоид ва ту ӯро Яҳё ном хоҳӣ гузошт. 
LUK.1.14	Шодиву хурсандӣ насибат мегардад ва таваллуди ин кӯдак боиси хушнудии бисёриҳо мешавад, 
LUK.1.15	зеро ӯ дар назари Худованд бузург хоҳад шуд. Ӯ бояд ҳеҷ шаробу май нанӯшад. Кӯдак ҳанӯз пеш аз таваллуд шуданаш аз Рӯҳи Муқаддас пур шуда, 
LUK.1.16	аз байни халқи Исроил бисёр касонро ба сӯи Худованд Худои онҳо бармегардонад. 
LUK.1.17	Вай ҳам мисли Илёс пайғамбар дар рӯҳ ва қудрат пешопеши Худованд қадам мезанад, то ки дилҳои падаронро ба фарзандонашон наздик карда, саркашонро ба ҳикмати накӯкорон орад ва бо ин роҳ барои Худованд халқро тайёр кунад».
LUK.1.18	Закарё аз фаришта пурсид: «Аз куҷо мефаҳмам, ки ин мешавад? Охир ману занам пир шудаем» 
LUK.1.19	Фаришта ба ӯ ҷавоб дод: «Ман Ҷаброил ҳастам ва дар ҳузури Худо меистам. Ӯ маро фиристод, то ки бо ту гап зада, ин хабари хушро ба ту бирасонам. 
LUK.1.20	Вале чун ба суханонам, ки дар вақти муайяншуда иҷро хоҳанд шуд, бовар накардӣ, ҳоло гунг мешавӣ ва то он рӯзе, ки ҳамаи гуфтаҳоям ба амал наоянд, сухане гуфта наметавонӣ».
LUK.1.21	Мардуме, ки интизори Закарё буданд, ҳайрон шуданд, ки чаро ӯ вақти зиёде дар Хонаи Худо мемонад. 
LUK.1.22	Ҳангоме ки Закарё берун омад, ҳеҷ сухан гуфта наметавонист ва онҳо фаҳмиданд, ки дар Хонаи Худо ба вай чизе аён шудааст. Ӯ гунг шуда буд, аз ин сабаб бо одамон бо имову ишора гап мезад. 
LUK.1.23	Ҳамин ки вақти хизмати Закарё ба охир расид, вай ба хонааш баргашт.
LUK.1.24	Баъд аз ин зани вай Элисобат ҳомиладор шуд ва аз ин рӯ, панҷ моҳ аз хона намебаромад. Ӯ гуфт: 
LUK.1.25	«Ин кори Худованд аст, ки ҳоло ба ман назар андохта, нанги маро аз миёни мардум бардоштааст».
LUK.1.26	Дар моҳи шашум Худо фаришта Ҷаброилро ба шаҳри Носираи сарзамини Ҷалил фиристод. 
LUK.1.27	Ӯ ба назди Марям ном духтаре омад. Марям номзади Юсуф, як марде аз авлоди шоҳ Довуд буд. 
LUK.1.28	Фаришта пеши Марям омада, гуфт: «Салом, эй назаркардаи Худо. Худо бо туст».
LUK.1.29	Марям аз ин суханони фаришта безобита шуда, худ ба худ фикр мекард, ки чаро ӯ ба ман чунин салом дод. 
LUK.1.30	Фаришта бошад, ба ӯ гуфт: «Натарс, Марям, зеро Худо бар ту назар кардааст; 
LUK.1.31	ҳоло ту ҳомиладор шуда, писаре таваллуд мекунӣ ва номашро Исо мегузорӣ. 
LUK.1.32	Ӯ бузург мегардад ва Писари Худои Таоло хонда мешавад. Худованд Худо Ӯро ба тахти аҷдоди Ӯ Довуд мешинонад. 
LUK.1.33	Ӯ то абад бар халқи Ёқуб фармонфармоӣ мекунаду подшоҳиаш ҳеҷ гоҳ ба охир намерасад».
LUK.1.34	Марям ба фаришта гуфт: «Ман то ҳол бо ягон мард наздикӣ надоштам, пас чӣ тавр ҳомиладор шуда метавонам?» 
LUK.1.35	Фаришта ба ӯ ҷавоб дод: «Рӯҳи Муқаддас бар ту мефарояд ва қудрати Худои Таоло дар ту амал мекунад. Аз ин сабаб он кӯдаке, ки ту таваллуд мекунӣ, муқаддас ва Писари Худо номида хоҳад шуд. 
LUK.1.36	Охир хеши ту Элисобат ҳам дар пиронсолӣ писаре дар шикам дорад ва ҳоло аз ҳомиладор шуданаш шаш моҳ гузаштааст, ҳарчанд нозой шуморида шуда буд. 
LUK.1.37	Бидон, ки барои Худо ҳеҷ чизи ғайриимкон нест». 
LUK.1.38	Марям гуфт: «Ман бандаи Худованд ҳастам ва бигзор ҳар чизе, ки шумо гуфтед, ба амал ояд». Сипас, фаришта аз пеши ӯ рафт.
LUK.1.39	Баъд аз ин Марям бошитоб ба шаҳре, ки дар кӯҳистони Яҳудия воқеъ буд, равона шуд. 
LUK.1.40	Вақте ки ба он ҷо расид, ба хонаи Закарё даромада, бо Элисобат салом кард. 
LUK.1.41	Саломи Марямро шунидан замон тифл дар шиками Элисобат ба ҷунбиш омад ва Элисобат аз Рӯҳи Муқаддас пур шуда, 
LUK.1.42	бо овози баланд хитоб намуд: «Ту пурфайзтарин зани дунё ҳастӣ ва хушбахт аст он кӯдаке, ки дар шикам дорӣ! 
LUK.1.43	Ман кӣ ҳастам, ки модари Худовандам ба диданам омадааст? 
LUK.1.44	Нигоҳ кун! Ҳамин ки саломи ту ба гӯшам расид, аз шодӣ бача дар шикамам ба ҷунбиш омад. 
LUK.1.45	Хушбахт ҳастӣ ту, ки ба иҷро шудани гуфтаҳои Худованд бовар кардӣ».
LUK.1.46	Марям гуфт:
LUK.1.46	«Ҷони ман Худовандро ситоиш мекунад
LUK.1.47	ва рӯҳам аз Худои Наҷотдиҳандаам шод аст,
LUK.1.48	чунки Худо ба ман барин бандаи хокиаш назар андохтааст.
LUK.1.48	Баъд аз ин ҳамаи наслҳо маро хушбахт хоҳанд хонд,
LUK.1.49	зеро Худои Пурқудрат, ки номаш муқаддас аст,
LUK.1.49	бароям корҳои бузурге кардааст.
LUK.1.50	Вай насл ба насли касоне, ки худотарс ҳастанд,
LUK.1.50	марҳамати худро нишон медиҳад.
LUK.1.51	Ӯ бо дасташ корҳои боқудрат нишон дод
LUK.1.51	ва онҳоеро, ки дилашон мағрур буд, ба ҳар сӯ парешон сохт.
LUK.1.52	Ҳокимонро аз тахтҳояшон ба зер афканд,
LUK.1.52	вале одамони хоксорро сарбаланд кард;
LUK.1.53	гуруснагонро аз нозу неъматҳояш сер намуда,
LUK.1.53	сарватмандонро аз пешаш бо дасти холӣ фиристод;
LUK.1.54+LUK.1.55	 ба хотири марҳаматаш,
LUK.1.54+LUK.1.55	ҳамон тавре ки ба аҷдодони мо, яъне ба Иброҳим ва авлоди ӯ то ба абад ваъда дода буд,
LUK.1.54+LUK.1.55	ба бандаи худ Исроил ёрӣ расонд».
LUK.1.56	Марям қариб се моҳ дар назди Элисобат монд ва баъд ба хонаи худ баргашт.
LUK.1.57	Вақти таваллуд кардани Элисобат фаро расид ва ӯ писаре зоид. 
LUK.1.58	Ҳамсояҳо ва хешовандонаш фаҳмиданд, ки Худованд дар ҳаққи вай марҳамати бузурге кардааст ва ба шодии ӯ шарик шуданд.
LUK.1.59	Вақте ки кӯдак ҳаштрӯза шуд, ҳамаи онҳо ҷамъ шуданд, то дар рӯзи хатнаи кӯдак иштирок кунанд ва хостанд ӯро монанди падараш Закарё ном гузоранд. 
LUK.1.60	Вале модараш гуфт: «Не, номи ӯ Яҳё мешавад». 
LUK.1.61	Онҳо ба ӯ гуфтанд: «Охир, дар байни хешонат ҳеҷ кас ин хел ном надорад». 
LUK.1.62	Баъд бо имову ишора аз Закарё пурсиданд, ки ӯ кӯдакро чӣ ном мондан мехоҳад? 
LUK.1.63	Вай тахтачаеро талаб карда, ба рӯи он навишт «Номи ӯ Яҳё аст» ва ҳама ҳайрон шуданд. 
LUK.1.64	Ҳамин вақт забони Закарё кушода шуду ӯ ба гап даромада Худоро ҳамду сано хонд.
LUK.1.65	Ҳамаи ҳамсояҳо ба тарс афтоданд ва ин воқеаҳоро дар сар то сари кӯҳистони Яҳудия нақл мекарданд. 
LUK.1.66	Онҳое, ки нақлашонро мешуниданд, дар дили худ чунин мегуфтанд: «Хӯш, ин кӯдак кӣ мешуда бошад?» Худованд бошад, дар ҳақиқат кӯдакро дастгирӣ мекард.
LUK.1.67	Падари кӯдак Закарё аз Рӯҳи Муқаддас пур шуду пешгӯйӣ карда, чунин мегуфт:
LUK.1.68	«Шаъну шараф ба Худованд Худои Исроил!
LUK.1.68	Зеро Ӯ ба ёрии халқи худ омада, онро озод кард.
LUK.1.69	Ӯ барои мо аз авлоди бандааш Довуд
LUK.1.69	Наҷотдиҳандаи пурқудратро пайдо кард,
LUK.1.70	чун аз қадим бо забони пайғамбарони муқаддаси худ гуфта буд,
LUK.1.71	ки моро аз душманонамон
LUK.1.71	ва аз дасти ҳамаи онҳое, ки моро бад мебинанд, наҷот медиҳад.
LUK.1.72+LUK.1.73	 Ҳамин тавр Вай аз рӯи ваъдае, ки ба аҷдодонамон дода буд, ба мо раҳм нишон дод.
LUK.1.72+LUK.1.73	Инчунин он аҳду паймони муқаддаси худро аз хотир набаровард,
LUK.1.72+LUK.1.73	ки бо авлоди гузаштаи мо Иброҳим баста, қасам дод, ки 
LUK.1.74+LUK.1.75	 моро аз дасти душманонамон раҳоӣ медиҳад,
LUK.1.74+LUK.1.75	то ки тамоми умрамон бе тарсу ҳарос, дар покиву накӯкорӣ
LUK.1.74+LUK.1.75	ба Ӯ хизмат карда тавонем.
LUK.1.76	Пас ту, эй фарзанд, пайғамбари Худои Таоло номида мешавӣ,
LUK.1.76	чунки барои тайёр кардани роҳи Худованд пешопеши Ӯ қадам мезанӣ
LUK.1.77	ва ба халқи Ӯ мефаҳмонӣ, ки ба воситаи бахшида шудани гуноҳҳояшон
LUK.1.77	онҳо наҷот меёбанд.
LUK.1.78	Зеро аз раҳму шафқати Худои мо
LUK.1.78	офтоби субҳгоҳӣ аз осмон бар мо нурафшонӣ мекунад,
LUK.1.79	то бар касоне, ки дар торикию сояи марг мешинанд, равшанӣ кунад
LUK.1.79	ва қадамҳои моро ба роҳи сулҳу осоиштагӣ ҳидоят намояд».
LUK.1.80	Кӯдак бошад, калон шуда, рӯҳаш қавӣ мегашт ва то рӯзи ба халқи Исроил зоҳир гардиданаш дар биёбон зиндагӣ мекард.
LUK.2.1	Дар он вақтҳо император Авғустус фармон баровард, ки дар саросари империя саршумории аҳолӣ гузаронида шавад. 
LUK.2.2	Ин аввалин саршуморӣ буд, ки дар замони ҳукмронии Кириниюс дар Сурия гузаронида мешуд. 
LUK.2.3	Ҳар кас барои ба қайд гирифта шудани номаш бояд ба шаҳри худ мерафт. 
LUK.2.4	Юсуф низ аз шаҳри Носира, ки дар сарзамини Ҷалил воқеъ гаштааст, ба сарзамини Яҳудия сафар кард. Азбаски ӯ аз авлоди шоҳ Довуд буд, бояд номаш дар шаҳри Байт-Лаҳм, ки ҷойи таваллуди Довуд аст, ба қайд гирифта мешуд. 
LUK.2.5	Ӯ Марямро низ, ки номзадаш ва ҳамон вақт аллакай ҳомиладор буд, бо худ бурд, то ки номи ӯ ҳам ба қайд гирифта шавад.
LUK.2.6	Ҳангоме ки онҳо дар Байт-Лаҳм буданд, вақти таваллуди кӯдак фаро расид. 
LUK.2.7	Азбаски дар меҳмонхона барои онҳо ҷое ёфт нашуд, Марям фарзанди аввалинашро, ки писар буд, таваллуд карда, парпеч намуда, дар охур хобонд.
LUK.2.8	Дар он сарзамин чӯпонҳое буданд, ки шабона дар ҳавои кушод рамаи худро посбонӣ мекарданд. 
LUK.2.9	Як фариштаи Худованд бар онҳо зоҳир гардид ва шӯҳрату ҷалоли Худованд дар атрофашон дурахшид. Чӯпонҳо сахт тарсиданд. 
LUK.2.10	Аммо фаришта ба онҳо гуфт: «Натарсед, ман ба шумо хушхабареро овардаам, ки аз шунидани он тамоми мардум беҳад шод мегарданд. 
LUK.2.11	Зеро имрӯз барои шумо дар шаҳри шоҳ Довуд Наҷотдиҳандае ба дунё омад, ки Ӯ Таъиншудаи Худо ва Худованд аст. 
LUK.2.12	Ба шумо ҳамин нишона мешавад, ки тифли парпечшударо дар охур хобида меёбед». 
LUK.2.13	Ногаҳон бо он фаришта дар осмон ҳазор-ҳазор фариштаҳои дигар пайдо шуданд, ки Худоро ҳамду сано хонда, мегуфтанд:
LUK.2.14	«Бигзор номи Худо дар осмонҳо шӯҳрату ҷалол ёбад
LUK.2.14	ва дар байни онҳое, ки дар рӯи замин писандидаи Ӯ ҳастанд,
LUK.2.14	сулҳу осоиштагӣ бошад!»
LUK.2.15	Баъд фариштагон аз назди онҳо дур шуда, дар осмон нопадид гаштанд ва чӯпонҳо ба якдигар мегуфтанд: «Биёед, ба Байт-Лаҳм биравем ва он ҳодисаҳои рӯйдодаро, ки Худованд ба мо гуфт, бубинем». 
LUK.2.16	Пас бошитоб рафта, Маряму Юсуф ва он кӯдакро, ки дар охур хобида буд, ёфтанд. 
LUK.2.17	Вақте ки кӯдакро диданд, ҳар он чизеро, ки дар борааш шунида буданд, ба ҳама нақл карданд. 
LUK.2.18	Ҳамаи шунавандагон аз нақли чӯпонҳо ҳайрон шуданд. 
LUK.2.19	Вале Марям чизи шунидаашро дар дили худ нигоҳ дошта, дар борааш фикру мулоҳизаҳои зиёде мекард.
LUK.2.20	Чӯпонҳо баргашта, барои чизҳои шунидаву дидаашон Худоро ситоиш намуда, ба Ӯ ҳамду сано мехонданд, зеро ҳамаи он чизе, ки ба онҳо гуфта шуда буд, иҷро шуд.
LUK.2.21	Баъд аз ҳашт рӯз вақти хатнаи кӯдак фаро расид ва Ӯро Исо номиданд. Ба Ӯ ҳамон номеро гузоштанд, ки фаришта ҳанӯз пеш аз дар шикам пайдо шудани Ӯ гуфта буд.
LUK.2.22	Ҳамин ки вақти покшавии онҳо фаро расид, Юсуфу Марям мувофиқи шариати Мӯсо кӯдакро ба Ерусалим оварданд, то ки ба Худованд пешкаш намоянд. 
LUK.2.23	Чунон ки дар шариати Худованд навишта шудааст: «Ҳар писари аввалин бояд ба Худо бахшида шавад» 
LUK.2.24	ва аз рӯи қонун падару модари кӯдак бояд ҳатман як ҷуфт мусича ва ё ду чӯҷаи кабӯтарро қурбонӣ кунанд.
LUK.2.25	Дар Ерусалим Шимъӯн ном марде зиндагӣ мекард, ки худотарсу накӯкор буд. Вай вақти тасаллӣ ёфтани халқи Исроилро интизор буд. Рӯҳи Муқаддас бо Шимъӯн буд 
LUK.2.26	ва аз он Рӯҳ бар ӯ маълум шуд, ки то Шимъӯн Таъиншудаи Худованд, яъне Масеҳро набинад, намемирад. 
LUK.2.27	Он Рӯҳ ба Шимъӯн илҳом бахшид ва ӯ ба Хонаи Худо рафт. Худи ҳамон рӯз падару модари Исо ҳам кӯдакро барои иҷро намудани маросими шариат ба он ҷо оварданд.
LUK.2.28	Шимъӯн кӯдакро ба оғӯш гирифт ва Худоро ҳамду сано хонда гуфт:
LUK.2.29	«Ҳоло, эй Худованд, бандаатро аз рӯи ваъдаи худ
LUK.2.29	бо сулҳу саломатӣ ҷавоб деҳ,
LUK.2.30	зеро чашмонам наҷотеро диданд, ки аз тарафи Ту меояд.
LUK.2.31	Ту онро дар ҳузури ҳамаи халқҳо муҳайё сохтӣ.
LUK.2.32	Вай нурест, ки барои ғайрияҳудиён роҳи Туро равшан мекунад
LUK.2.32	ва ба халқи Исроилат шӯҳрат меорад».
LUK.2.33	Падару модари Исо аз чунин суханони дар бораи кӯдак гуфташуда ҳайрон шуданд. 
LUK.2.34	Шимъӯн онҳоро баракат дода, ба Марям, модари Исо гуфт:
LUK.2.34	«Ин кӯдак дар Исроил барои нобуд сохтан ва наҷот додани бисёриҳо таъин шудааст.
LUK.2.34	Ӯ нишонае аз Худо мешавад, ки бар зиддаш сухан хоҳанд гуфт,
LUK.2.35	то ки фикрҳои дили бисёриҳо ошкор шавад ва ту ҳам бисёр азоб мекашӣ».
LUK.2.36	Дар Хонаи Худо Ҳано ном пайғамбарзане буд, ки падараш Фануил ном дошт. Онҳо аз авлоди Ошер буданд. Ҳано хеле пир шуда буд. Вай баъд аз ба шавҳар баромадан ҳамагӣ ҳафт сол бо ҳамсараш зиндагӣ карда буд. 
LUK.2.37	Ин зани ҳаштоду чорсола, ки бева монда буд, ҳеҷ вақт аз Хонаи Худо берун намерафт ва шабу рӯз бо дуову рӯза хизмату ибодат мекард. 
LUK.2.38	Вай ҳам якбора пеш омаду Худоро шукргӯён ба ҳамаи онҳое, ки интизори озод шудани Ерусалим буданд, дар бораи он кӯдак нақлҳои зиёде кард.
LUK.2.39	Баъд аз он ки Юсуф ва Марям ҳамаи корҳоро аз рӯи шариати Худованд иҷро карданд, ба шаҳри худ, ки Носираи Ҷалил аст, баргаштанд.
LUK.2.40	Кӯдак калон шуда, қувват мегирифт ва пур аз ҳикмат мешуд. Ӯ писандидаи Худо буд.
LUK.2.41	Ҳар сол падару модари Исо барои қайд кардани иди Балогардон ба Ерусалим мерафтанд. 
LUK.2.42	Вақте ки Исо дувоздаҳсола шуд, онҳо аз рӯи одат ҳамроҳи Ӯ ба он ҷо рафтанд. 
LUK.2.43	Баъд аз он ки рӯзҳои ид ба охир расиданд, онҳо ба шаҳри худ раҳсипор гаштанд, вале Исои наврас дар Ерусалим монд. Падару модараш аз ин бехабар буданд. 
LUK.2.44	Онҳо гумон доштанд, ки Ӯ ҳамроҳи дигарон равона аст ва тамоми рӯз сафарашонро давом доданд. Дертар Ӯро дар миёни дӯстону хешони худ ҷустуҷӯ карданд 
LUK.2.45	ва чун наёфтанд, ба Ерусалим барои ҷустуҷӯяш баргаштанд. 
LUK.2.46	Баъд аз се рӯз Ӯро дар Хонаи Худо ёфтанд, ки дар байни муаллимон нишаста, суханонашонро гӯш мекард ва ба онҳо савол медод. 
LUK.2.47	Ҳамаи шунавандагон аз барои доноӣ ва ҷавобҳояш ҳайрон монданд. 
LUK.2.48	Падару модараш Ӯро дида, ҳайрон шуданд ва Марям ба Вай гуфт: «Писарам, чаро бо мо чунин рафтор кардӣ? Ману падарат дар ҷустуҷӯи Ту бисёр азоб кашидем». 
LUK.2.49	Исо гуфт: «Чаро Маро ҷустуҷӯ кардед? Магар шумо намедонистед, ки Ман бояд дар хонаи Падарам бошам?» 
LUK.2.50	Вале онҳо маънои суханони Ӯро нафаҳмиданд.
LUK.2.51	Ӯ бо падару модараш ба Носира баргашт ва аз гуфтаи онҳо берун намебаромад. Марям бошад, ҳамаи инро дар дили худ нигоҳ медошт.
LUK.2.52	Исо сол ба сол дар ҳикмат ва қомат бузург шуда, торафт бештар писандидаи Худову мардум мегашт.
LUK.3.1+LUK.3.2	 Дар замони сарвари рӯҳониён будани Ҳонон ва Қаёфо каломи Худо дар биёбон ба гӯши Яҳёи писари Закарё расид. Ин воқеа дар соли понздаҳуми ҳукмронии император Тибариюс рӯй дод. Дар он айём Понтиюс Пилотус фармонравои Яҳудия ва Ҳиродус ҳокими Ҷалил буданд. Бародари Ҳиродус Филиппус бошад, дар Итурияву вилояти Тархонитус ҳукмронӣ мекард ва Лисониюс ҳокими Абилин буд.
LUK.3.3	Яҳё тамоми ноҳияҳои атрофи дарёи Урдунро тай намуда, эълон мекард, ки мардум барои бахшида шудани гуноҳҳояшон бояд тавба карда, аз гуноҳҳояшон даст кашанд ва таъмид бигиранд. 
LUK.3.4	Дар бораи вай дар китоби Ишаъё пайғамбар чунин навишта шудааст:
LUK.3.4	«Касе дар биёбон фарёд зада мегӯяд:
LUK.3.4	„Барои Худованд роҳ тайёр кунед! Онро рост намоед!
LUK.3.5	Бигзор ҳар водӣ баланд шавад,
LUK.3.5	ҳар кӯҳу теппа ба ҳамворӣ мубаддал гардад.
LUK.3.5	Бигзор роҳҳои печ дар печ рост шуда, роҳҳои пасту баланд ҳамвор шаванд,
LUK.3.6	он гоҳ ҳар як ҷони зинда наҷоти Худоро мебинад!“»
LUK.3.7	Мардуми зиёде назди Яҳё меомаданд, то аз дасти ӯ таъмид бигиранд ва ӯ ба онҳо мегуфт: «Эй морони маккор! Кӣ ба шумо гуфт, ки аз ҷазои дарпешистодаи Худо гурехта метавонед? 
LUK.3.8	Асло фикр накунед, ки ба сабаби аз насли Иброҳим буданатон ҷазо намебинед. Зеро ба шумо мегӯям, ки Худо аз ҳамин сангҳо барои Иброҳим насл ба вуҷуд оварда метавонад. Пас, чун дарахти мевадоре, ки меваи хуб медиҳад, дар амал нишон диҳед, ки ҳақиқатан тавба кардаед. 
LUK.3.9	Теша аллакай бар решаи дарахтон гузошта шудааст ва ҳар дарахте, ки меваи хуб намеоварад, бурида ба оташ партофта мешавад».
LUK.3.10	Мардум аз ӯ мепурсиданд: «Пас, мо чӣ кор кунем?» 
LUK.3.11	Яҳё ҷавоб дод: «Касе, ки ду ҷома дорад, яктоашро ба касе диҳад, ки ба он мӯҳтоҷ аст ва ҳар кӣ хӯрок дорад, низ чунин бикунад». 
LUK.3.12	Андозгирон ҳам, ки барои таъмид гирифтан омада буданд, аз ӯ пурсиданд: «Устод, мо чӣ кор кунем?» 
LUK.3.13	Ба онҳо гуфт: «Бештар аз он андозе, ки бароятон муайян карда шудааст, аз мардум наситонед». 
LUK.3.14	Сарбозон низ аз ӯ пурсиданд: «Пас, мо чӣ кор кунем?» Яҳё гуфт: «Касеро бо зӯриву тӯҳмати ноҳақ ғорат накунед ва ба маоши худ қаноат намоед».
LUK.3.15	Мардум интизори омадани Масеҳ, яъне Таъиншудаи Худо буданд ва баъд аз шунидани гуфтаҳои Яҳё худ ба худ фикр мекарданд, ки шояд Яҳё Таъиншудаи Худо аст. 
LUK.3.16	Яҳё бошад, ба онҳо гуфт: «Ман шуморо бо об таъмид медиҳам, вале тавонотаре аз ман меояд, ки ман ҳатто сазовори кушодани банди пойафзоли Ӯ нестам. Ӯ шуморо бо Рӯҳи Муқаддас ва оташ таъмид хоҳад дод. 
LUK.3.17	Дар дасти Ӯ бел барои бод кардани гандум тайёр аст. Вай бо он хирмани худро тоза карда, гандумро дар анбораш ҷамъ мекунад, вале каҳро дар оташи хомӯшнашаванда месӯзонад».
LUK.3.18	Ҳамин тавр Яҳё мардумро панду насиҳат карда, ба онҳо хушхабарро мерасонд.
LUK.3.19	Яҳё ҳоким Ҳиродусро ҳам барои он ки ҳамсари бародари худаш Ҳиродияро ба занӣ гирифта буд ва барои ҳамаи корҳои бадаш сарзаниш мекард. 
LUK.3.20	Бинобар ин Ҳиродус, бар замми ҳамаи кирдори бадаш, боз Яҳёро ба ҳабс андохт.
LUK.3.21	Инак, вақте ки ҳамаи мардум таъмид гирифта буданд, Исо низ таъмид гирифту ба дуогӯйӣ машғул шуд. Дар ҳамин вақт осмон кушода шуда, 
LUK.3.22	Рӯҳи Муқаддас дар шакли кабӯтаре фаромада, дар болои Ӯ қарор гирифт ва садое аз осмон баромад, ки мегуфт: «Ту Писари азизи Ман ҳастӣ ва Ман аз Ту хушнудам!»
LUK.3.23	Вақте ки Исо ба хизмати худ шурӯъ намуд, тақрибан сисола буд ва ҳама гумон мекарданд, ки Ӯ писари Юсуф аст. Юсуф бошад, писари Элӣ, 
LUK.3.24	Элӣ писари Маттот, Маттот писари Левӣ, Левӣ писари Малкӣ, Малкӣ писари Яннай, Яннай писари Юсуф, 
LUK.3.25	Юсуф писари Матитё, Матитё писари Омӯс, Омӯс писари Наҳум, Наҳум писари Ҳеслӣ, Ҳеслӣ писари Наҷҷой, 
LUK.3.26	Наҷҷой писари Маҳат, Маҳат писари Матитё, Матитё писари Шимъӣ, Шимъӣ писари Юсуф, Юсуф писари Юдо, 
LUK.3.27	Юдо писари Юҳонон, Юҳонон писари Ресо, Ресо писари Зарубобил, Зарубобил писари Шаалтиил, Шаалтиил писари Нерӣ, 
LUK.3.28	Нерӣ писари Малкӣ, Малкӣ писари Аддӣ, Аддӣ писари Қӯсом, Қӯсом писари Элмадом, Элмадом писари Эр, 
LUK.3.29	Эр писари Юсе, Юсе писари Элизер, Элизер писари Юрим, Юрим писари Маттот, Маттот писари Левӣ, 
LUK.3.30	Левӣ писари Шимъӯн, Шимъӯн писари Яҳудо, Яҳудо писари Юсуф, Юсуф писари Юном, Юном писари Элёқим, 
LUK.3.31	Элёқим писари Малё, Малё писари Мино, Мино писари Матато, Матато писари Натан, Натан писари Довуд, 
LUK.3.32	Довуд писари Йисой, Йисой писари Убид, Убид писари Бӯаз, Бӯаз писари Салмӯн, Салмӯн писари Наҳшӯн, 
LUK.3.33	Наҳшӯн писари Аминодоб, Аминодоб писари Адамин, Адамин писари Ҳорнӣ, Ҳорнӣ писари Ҳесрӯн, Ҳесрӯн писари Форас, Форас писари Яҳудо, 
LUK.3.34	Яҳудо писари Ёқуб, Ёқуб писари Исҳоқ, Исҳоқ писари Иброҳим, Иброҳим писари Тораҳ, Тораҳ писари Ноҳӯр, 
LUK.3.35	Ноҳӯр писари Саруҷ, Саруҷ писари Рау, Рау писари Фолаҷ, Фолаҷ писари Эбар, Эбар писари Шолаҳ, 
LUK.3.36	Шолаҳ писари Қенон, Қенон писари Арфакшад, Арфакшад писари Сом, Сом писари Нӯҳ, Нӯҳ писари Ломак, 
LUK.3.37	Ломак писари Матушолаҳ, Матушолаҳ писари Ҳанӯҳ, Ҳанӯҳ писари Ёрад, Ёрад писари Маҳалалъил, Маҳалалъил писари Қенон, 
LUK.3.38	Қенон писари Анӯш, Анӯш писари Шет, Шет писари Одам ва Одам писари Худо буданд.
LUK.4.1	Исо аз Рӯҳи Муқаддас пур шуда, аз соҳили дарёи Ӯрдун баргашт ва ин Рӯҳ Ӯро ба биёбон бурд. 
LUK.4.2	Он ҷо иблис дар муддати чил шабу чил рӯз Ӯро меозмоид. Ҳамон рӯзҳо Исо ҳеҷ чиз намехӯрд ва оқибат хеле гурусна монд.
LUK.4.3	Иблис ба Ӯ гуфт: «Ту Писари Худо ҳастӣ-ку, пас, ба ин санг фармон деҳ, ки нон шавад». 
LUK.4.4	Исо ҷавоб дод: «Не, зеро дар навиштаҷот гуфта шудааст, ки инсон на фақат бо хӯрдани нон зинда аст». 
LUK.4.5	Баъд иблис Вайро ба баландӣ бурда, аз он ҷо дар як лаҳза тамоми мамлакатҳои дунёро ба Ӯ нишон дода, 
LUK.4.6+LUK.4.7	 гуфт: «Агар Ту ба ман саҷда кунӣ, ман тамоми ихтиёри ҳукмронӣ кардан ва ҳамаи шӯҳрату ҷалоли онҳоро ба Ту месупорам, зеро он ба ман дода шудааст ва ман метавонам онро ба касе, ки хоҳам, тӯҳфа бикунам». 
LUK.4.8	Исо ба вай ҷавоб дод: «Дар навиштаҷот гуфта шудааст, ки
LUK.4.8	„мо бояд Худованд Худои худро бипарастем
LUK.4.8	ва фақат ба Ӯ хизмат кунем“».
LUK.4.9	Баъд иблис Ӯро ба Ерусалим бурд ва ба нуқтаи баландтарини Хонаи Худо гузошта гуфт: «Ту Писари Худо ҳастӣ-ку, пас, худро аз ин ҷо ба поён парто. 
LUK.4.10	Охир дар навиштаҷот гуфта шудааст, ки
LUK.4.10	„Худо ба фариштагони худ фармон медиҳад, ки Туро муҳофизат кунанд
LUK.4.11	ва онҳо Туро бар болои дастонашон хоҳанд бардошт,
LUK.4.11	то ки поят ба санге назанад“».
LUK.4.12	Исо ҷавоб дод: «Не, ҳамчунин гуфта шудааст, ки набояд Худованд Худои худро бисанҷем». 
LUK.4.13	Баъд аз ин иблис васвасаҳои худро бас кард ва то пайдо шудани лаҳзаи мувофиқ аз Исо дур шуд.
LUK.4.14	Исо бо қудрати Рӯҳи Муқаддас ба Ҷалил баргашт ва ин хабар дар сар то сари он ноҳия паҳн шуд. 
LUK.4.15	Ӯ дар ибодатхонаҳо мардумро таълим медод ва ҳама Исоро ситоиш мекарданд.
LUK.4.16	Ҳамин тавр Ӯ ба шаҳри Носира омад, ки дар он ҷо ба воя расида буд. Вай дар рӯзи истироҳат аз рӯи одат ба ибодатхона даромада, барои бо овози баланд хондани навиштаҷот аз ҷояш бархест. 
LUK.4.17	Ба Ӯ китоби Ишаъё пайғамбарро доданд ва Исо онро кушода, ҷоеро ёфт, ки чунин навишта шуда буд:
LUK.4.18	«Рӯҳи Худованд дар Ман аст,
LUK.4.18	зеро Ӯ Маро таъин намудааст, ки ба бенавоён хушхабарро бирасонам.
LUK.4.18	Ӯ Маро фиристодааст, то озодии асирон, бино шудани кӯрон ва раҳоии ситамдидагону
LUK.4.19	соли файзбахши Худовандро эълон намоям».
LUK.4.20	Баъд Вай китобро пӯшида, ба ходим дод ва ба ҷойи худ нишаст. Дар ибодатхона ҳама бо диққат ба Ӯ нигоҳ мекарданд 
LUK.4.21	ва Ӯ ба сухан оғоз намуд: «Он навиштаҳоеро, ки ҳоло шунидед, имрӯз амалӣ гаштанд».
LUK.4.22	Ҳама Исоро таъриф мекарданд ва аз суханони файзбахши Ӯ дар тааҷҷуб монда, мегуфтанд: «Магар Ӯ писари Юсуф нест?»
LUK.4.23	Ӯ ба онҳо гуфт: «Медонам, ки дар бораи Ман чунин масалро хоҳед гуфт: „Эй табиб! Худатро шифо деҳ ва дар ватани худ низ мӯъҷизаҳоеро бикун, ки шунидаем дар шаҳри Кафарнаҳум кардаӣ“». 
LUK.4.24	Баъд суханашро давом дод: «Ба ростӣ мегӯям, ки ягон пайғамбар дар диёраш қадр надорад. 
LUK.4.25	Ҳақиқатан ҳам, дар замони Илёс пайғамбар, вақте ки дар муддати севу ним сол борон наборид ва дар рӯи замин гуруснагии сахте ба вуҷуд омад, дар Исроил бевазанони бисёре буданд, 
LUK.4.26	вале Илёс назди ҳеҷ яке аз онҳо фиристода нашуд. Ӯ танҳо ба назди як бевазане фиристода шуд, ки дар Сорфато ном шаҳри Сидӯн зиндагӣ мекард. 
LUK.4.27	Дар замони Элишои пайғамбар ҳам дар Исроил махавиёни зиёде буданд, вале ба ғайр аз Наамони суриёнӣ ҳеҷ кадоме аз онҳо шифо наёфтанд».
LUK.4.28	Онҳое, ки дар ибодатхона буданд, аз шунидани чунин суханҳо ба ғазаб омаданд. 
LUK.4.29	Баъд аз ҷояшон бархеста, Исоро аз шаҳр берун карда, ба болои теппае бурданд, ки шаҳр он ҷо сохта шуда буд ва хостанд аз лаби ҷарӣ Ӯро партоянд. 
LUK.4.30	Аммо Ӯ аз миёни онҳо гузашта, бо роҳи худ равона шуд.
LUK.4.31	Исо ба шаҳри Кафарнаҳум, ки дар Ҷалил аст, омада, дар рӯзи истироҳат мардумро таълим медод. 
LUK.4.32	Одамон аз таълимоти Ӯ қоил мемонданд, чунки суханонаш боқудрат буданд. 
LUK.4.33	Дар ибодатхона марде ҳузур дошт, ки дар вуҷудаш рӯҳи нопок, яъне дев ҷойгир шуда буд. Ӯ бо овози баланд фарёд зада гуфт: 
LUK.4.34	«Моро ба ҳоламон гузор! Ту ба мо чӣ кор дорӣ, эй Исои Носирӣ? Магар барои нобуд кардани мо омадаӣ?! Туро медонам! Ту Шахси муқаддаси Худо ҳастӣ!» 
LUK.4.35	Вале Исо рӯҳи нопокро сарзаниш карда фармуд, ки хомӯш шавад ва аз даруни он одам берун барояд. Дев мардро дар пеши назари ҳама ба замин партофт ва ба он мард ҳеҷ зараре нарасонда, аз вай берун баромад. 
LUK.4.36	Ҳама ҳайрон шуда ба якдигар мегуфтанд: «Ин чӣ суханест, ки Ӯ бо қудрату қувват ба рӯҳҳои нопок амр мефармояд ва онҳо берун мебароянд?»
LUK.4.37	Овозаи Исо дар тамоми он ноҳия паҳн мешуд.
LUK.4.38	Исо аз ибодатхона баромада, ба хонаи Шимъӯн рафт. Хушдомани Шимъӯн ба табларзаи сахте гирифтор буд ва аз Исо хоҳиш карданд, ки ба ин зан ёрӣ диҳад. 
LUK.4.39	Исо болои сари ӯ хам шуда, табларзаро манъ кард ва он тамоман нест шуд. Зан дарҳол бархеста, ба меҳмоннавозӣ машғул шуд.
LUK.4.40	Вақти ғуруби офтоб ҳамаи онҳоеро, ки ба касалиҳои гуногун гирифтор буданд, ба назди Исо меоварданд. Ӯ дасти худро болои сари ҳар яке аз онҳо мегузошту шифояшон медод. 
LUK.4.41	Ҳамчунон девҳо «Ту писари Худо ҳастӣ!» гуфта, фарёдзанон аз бисёр касон берун мебаромаданд, чунки онҳо медонистанд, ки Ӯ Таъиншудаи Худо аст. Аммо Ӯ ба онҳо иҷозати гап заданро намедод.
LUK.4.42	Вақте ки субҳ дамид, Исо берун баромада, ба ҷойи хилвате рафт. Вале мардум Ӯро ҷустуҷӯ карда, ба наздаш омаданд ва намегузоштанд, ки аз пешашон биравад. 
LUK.4.43	Ӯ бошад, ба онҳо гуфт: «Ман бояд хушхабари подшоҳии Худоро ба шаҳрҳои дигар ҳам бирасонам, чунки бо ҳамин мақсад Ман фиристода шудаам».
LUK.4.44	Ва Ӯ дар ибодатхонаҳои тамоми сарзамини Яҳудия хушхабарро эълон мекард.
LUK.5.1	Як рӯз Исо дар канори кӯли Ҷинесор меистод ва мардуми бисёре, ки мехостанд каломи Худоро бишнаванд, аз ҳар тараф ба Ӯ фишор меоварданд. 
LUK.5.2	Исо ду қаиқеро дид, ки дар соҳили кӯл гузошта шуда буданд ва моҳигирон аз онҳо берун омада, тӯрҳои моҳидориро мешустанд. 
LUK.5.3	Ӯ ба яке аз қаиқҳо, ки соҳибаш Шимъӯн буд, савор шуда, аз ӯ хоҳиш кард, ки қаиқро аз соҳил каме дуртар ронад. Баъд нишаста, аз қаиқ мардумро таълим медод. 
LUK.5.4	Дар охири суханаш Ӯ ба Шимъӯн гуфт: «Қаиқро ба мобайни кӯл бирон ва барои сайд тӯрҳоятонро ба об андозед». 
LUK.5.5	Шимъӯн ҷавоб дод: «Устод! Мо тамоми шаб заҳмат кашидем ва чизе сайд накардем, вале азбаски шумо мефармоед, ҳоло тӯрро ба об меандозем». 
LUK.5.6	Вақте ин корро карданд, он қадар моҳӣ сайд шуд, ки қариб буд тӯрҳояшон канда шаванд. 
LUK.5.7	Пас, Шимъӯн ва рафиқонаш ба шарикони худ, ки дар қаиқи дигар буданд, ишорае карданд, то ба ёриашон биёянд. Онҳо омада, ҳар ду қаиқро то дараҷае аз моҳӣ пур карданд, ки қариб ғарқ мешуданд.
LUK.5.8	Шимъӯни Петрус ин ҳолатро дида, пеши пойҳои Исо афтода гуфт: «Худовандо! Аз пеши ман бирав, чунки ман одами гунаҳкор ҳастам». 
LUK.5.9	Ӯ инро барои он гуфт, ки худаш ва ҳамроҳонаш аз сайди бешумори ба дастовардаашон ба ҳайрат афтода буданд. 
LUK.5.10	Ёқубу Юҳанно низ, ки писарони Забдой ва шарикони Шимъӯн буданд, ҳайрон шуданд. Вале Исо ба Шимъӯн гуфт: «Натарс, баъд аз ин одамонро монанди моҳӣ ҷамъ хоҳӣ кард».
LUK.5.11	Сипас моҳигирон қаиқҳоро ба соҳил бароварданд ва ҳамаи корҳояшонро як сӯ гузошта, Исоро пайравӣ карданд.
LUK.5.12	Исо дар шаҳре буд, ки дар он ҷо марди гирифтори касалии махав буд. Он махав Исоро дида, сар ба пои Ӯ ниҳоду илтимос кард: «Худовандо, агар хоҳӣ, метавонӣ маро пок созӣ». 
LUK.5.13	Исо дасташро ба ӯ расонда гуфт: «Албатта, мехоҳам, пок шав!» ва касалии махав нест шуд.
LUK.5.14	Баъд Исо ба ӯ таъкид карда гуфт: «Дар бораи ин воқеа ба касе нагӯй, балки рост назди рӯҳонӣ рафта, худро нишон деҳ ва барои пок шудани худ, ҳамон тавре ки Мӯсо фармудааст, қурбонӣ бикун, то ба мардум шаҳодате гардад». 
LUK.5.15	Аммо ба ин нигоҳ накарда, овозаи Ӯ торафт паҳн мешуд. Барои шифо ёфтан аз бемориҳо ва шунидани сухани Ӯ шумораи зиёди мардум дар атрофи Исо ҷамъ меомаданд.
LUK.5.16	Исо бошад, барои дуо кардан ба ҷойи хилват мерафт.
LUK.5.17	Рӯзе Исо машғули таълим буд. Фарисиён ва шариатдононе, ки аз тамоми деҳоти Ҷалил, аз Яҳудия ва аз Ерусалим омада буданд, дар назди Ӯ нишастанд. Қудрати Худованд барои шифо додан бо Исо буд. 
LUK.5.18	Ҳамин вақт чанд нафаре марди шалеро бо ҷойгаҳаш бардошта оварданд. Онҳо кӯшиш мекарданд, ки ӯро ба даруни хона дароварда, дар пеши Исо гузоранд, 
LUK.5.19	вале аз сабаби бисёр будани мардум барои даровардани ӯ роҳе наёфтанд. Бинобар ин ба болои хона баромада, аз миёни сафолҳои бом шалро бо ҷойгаҳаш ба даруни хона, ба миёни мардум, пеши Исо фароварданд. 
LUK.5.20	Исо имони онҳоро дида, ба он шал гуфт: «Дӯстам! Гуноҳҳоят бахшида шуданд».
LUK.5.21	Вале шариатдонону фарисиён ба якдигар мегуфтанд: «Ин кист, ки суханони кофирона мегӯяд? Ғайр аз Худо кӣ гуноҳҳоро бахшида метавонад?» 
LUK.5.22	Исо бошад, аз фикри онҳо дарак ёфта ҷавоб дод: «Чаро дар дилҳоятон чунин фикрҳо доред? 
LUK.5.23	Кадомаш осонтар аст: гуфтани он, ки „гуноҳҳои ту бахшида шуданд“ ё гуфтани он, ки „бархез ва роҳ гард“? 
LUK.5.24	Пас, Ман ба шумо исбот мекунам, ки Фарзанди Инсон дар рӯи замин қудрати бахшидани гуноҳҳоро дорад». Сипас ба шал нигариста гуфт: «Ба ту мегӯям, бархез, ҷойгаҳатро бардошта ба хонаат рав». 
LUK.5.25	Он мард дар пеши ҳама дарҳол аз ҷояш бархест ва ҷойгаҳашро, ки дар рӯи он хобида буд, бардошта, Худоро шукргӯён ба хонааш равона шуд.
LUK.5.26	Ҳама ба ҳайрат афтода, Худоро ситоиш мекарданд ва дар ҳолате, ки пур аз тарсу ҳарос буданд, мегуфтанд: «Имрӯз чизҳои аҷоибро дидем».
LUK.5.27	Баъд аз ин Исо берун рафт ва Левӣ ном андозгиреро дид, ки дар ҷойи кораш нишаста буд. Исо ба вай гуфт: «Биё, пайрави Ман шав». 
LUK.5.28	Левӣ бархест ва ҳама чизашро монда, аз паси Ӯ равона шуд.
LUK.5.29	Левӣ дар хонаи худ барои Исо зиёфати калон орост. Шумораи зиёди андозгирон ва одамони дигар ҳамроҳашон дар гирди як дастархон менишастанд. 
LUK.5.30	Фарисиён ва шариатдонон ба шогирдони Исо шикоят карда мегуфтанд: «Чаро шумо ҳамроҳи андозгирону гунаҳкорон аз як дастархон мехӯреду менӯшед?» 
LUK.5.31	Исо ба онҳо ҷавоб дод: «Ба табиб на одамони солим, балки беморон мӯҳтоҷанд. 
LUK.5.32	Ман ҳам барои он омадаам, ки на накӯкорон, балки гунаҳкоронро ба тавба даъват намоям».
LUK.5.33	Ба Исо гуфтанд: «Чаро шогирдони Яҳё зуд-зуд рӯза мегиранду дуо мехонанд, шогирдони фарисиён низ чунин мекунанд, вале шогирдони Шумо мехӯранд ва менӯшанд?» 
LUK.5.34	Исо ба онҳо гуфт: «Оё метавонед дӯстони домодро, модоме ки ӯ бо онҳост, маҷбур созед, ки рӯза бигиранд? 
LUK.5.35	Вале вақте мерасад, ки домод аз байнашон гирифта мешавад ва он гоҳ онҳо низ рӯза мегиранд».
LUK.5.36	Баъд ба онҳо ин масалро гуфт: «Ҳеҷ кас аз ҷомаи нав пораеро канда, ҷомаи кӯҳнаро ямоқ намекунад, чунки ҳам ҷомаи нав ҳайф мешавад ва ҳам ямоқи нав ба ҷомаи кӯҳна мувофиқ намеояд. 
LUK.5.37	Ҳамчунин ҳеҷ кас шароби навтайёршударо ба машки чармини кӯҳна намерезад, чунки шароб меҷӯшаду машкро дарронда, ҳам худ мерезад ва ҳам машк бекора мешавад. 
LUK.5.38	Пас, шароби нав бояд ба машки нав рехта шавад. 
LUK.5.39	Ҳеҷ кас баъд аз нӯшидани шароби кӯҳна шароби навро талаб намекунад, зеро мегӯяд, ки шароби кӯҳна хуб аст».
LUK.6.1	Яке аз рӯзҳои истироҳат Исо аз миёни киштзорҳои гандум мегузашт. Шогирдонаш хӯшаҳоро чида, бо кафи дасташон молида мехӯрданд. 
LUK.6.2	Баъзе аз фарисиён гуфтанд: «Чаро шумо кореро мекунед, ки кардани он дар рӯзи истироҳат раво нест?» 
LUK.6.3	Исо ҷавоб дод: «Магар шумо дар навиштаҷот нахондаед, ки шоҳ Довуд, вақте ки бо ҳамроҳонаш гурусна монд, чӣ кор карда буд? 
LUK.6.4	Ӯ ба хонае, ки ҳузури Худоро дошт, даромада, нони ба Худо тақдимшударо гирифта хӯрд ва ба ҳамроҳонаш низ дод. Ҳол он ки аз рӯи шариат фақат рӯҳониён ҳақ доштанд он нонро бихӯранд». 
LUK.6.5	Баъд ба онҳо гуфт: «Фарзанди Инсон соҳиби рӯзи истироҳат аст».
LUK.6.6	Боз як рӯзи истироҳат Исо ба ибодатхона рафта, машғули таълим шуд. Дар он ҷо як марде ҳузур дошт, ки дасти росташ хушк шуда буд. 
LUK.6.7	Шариатдонон ва фарисиён мехостанд бинанд, ки Исо дар рӯзи истироҳат касеро шифо медиҳад ё не, то тавонанд Ӯро дар ин кор айбдор бикунанд. 
LUK.6.8	Аммо Исо фикри онҳоро медонист ва ба марди дасташ хушкшуда гуфт: «Бархез ва дар миёнҷо исто». Он мард бархесту истод. 
LUK.6.9	Исо ба онҳо гуфт: «Ба шумо саволе медиҳам: оё дар рӯзи шанбе некӣ кардан равост ё бадӣ? Ҷони касеро наҷот ё барбод додан?» 
LUK.6.10	Баъд ба ҳамаи онҳо нигоҳ карда, ба он мард гуфт: «Дастатро дароз кун». Вай дасташро дароз карду дасташ сиҳат шуд. 
LUK.6.11	Аммо шариатдонон ва фарисиён дар ғазаб шуда, бо ҳамдигар маслиҳат мекарданд, ки бар зидди Исо чӣ коре карда метавонанд.
LUK.6.12	Дар он рӯзҳо Исо барои дуо кардан ба кӯҳ баромад ва тамоми шабро бо дуои Худо гузаронид. 
LUK.6.13	Вақте ки субҳ дамид, шогирдонашро ба наздаш ҷеғ зада, аз миёнашон дувоздаҳ нафарро интихоб кард ва онҳоро вакил номид, ки инҳоянд: 
LUK.6.14	Шимъӯн, ки Исо ӯро Петрус номид ва бародари Шимъӯн Андриёс, Ёқуб ва Юҳанно, Филиппус ва Барталмо, 
LUK.6.15	Матто ва Тумо, Ёқуби писари Ҳалфӣ ва Шимъӯн, ки ба ӯ лақаби Ватандӯстро гузошта буданд, 
LUK.6.16	Яҳудои писари Ёқуб ва Яҳудои Исқарют, ки оқибат хиёнаткор мешавад.
LUK.6.17	Исо ва вакилонаш аз кӯҳ поён фаромада, дар ҳамворие ҷой гирифтанд. Шумораи зиёди пайравонаш ва мардуми бешуморе аз тамоми гирду атрофи сарзаминҳои Яҳудия, Ерусалим ва аз ноҳияҳои назди баҳрии Суру Сидӯн ҷамъ омаданд, 
LUK.6.18	то ки Исоро бишнаванд ва аз бемориҳо шифо ёбанд. Касоне, ки аз рӯҳи нопок азоб мекашиданд, низ шифо ёфтанд. 
LUK.6.19	Бинобар ин ҳама кӯшиш мекарданд, ки дасти худро ба Исо бирасонанд, чун қуввае, ки аз Ӯ берун меомад, ҳамаро шифо мебахшид.
LUK.6.20	Исо ба шогирдонаш чашм дӯхта гуфт:
LUK.6.20	«Хушбахтед шумо, ки ҳоло бечораед,
LUK.6.20	чунки Худо дар ҳаётатон подшоҳӣ мекунад.
LUK.6.21	Хушбахтед шумо, ки ҳоло гуруснаед, чунки сер хоҳед шуд.
LUK.6.21	Хушбахтед шумо, ки ҳоло гиря мекунед, зеро хандон мешавед.
LUK.6.22	Хушбахтед шумо, вақте ки мардум ба хотири Фарзанди Инсон аз шумо нафрат мекунанд, шуморо аз байнашон меронанд, дашном медиҳанд ва номатонро ба бадӣ бароварда аз шумо рӯй мегардонанд.
LUK.6.23	Дар он рӯз хурсанд бошед ва аз шодӣ бирақседу бидонед, ки Худо дар осмон бароятон мукофоти калон дорад. Зеро авлоди гузаштаи ин одамон низ бо пайғамбарон ҳамин тавр рафтор мекарданд.
LUK.6.24	Лекин вой бар ҳоли шумо, эй сарватмандон,
LUK.6.24	зеро аллакай тасаллии дили худро ёфтаед.
LUK.6.25	Вой бар ҳоли шумо, ки ҳоло сер ҳастед,
LUK.6.25	чунки гурусна хоҳед монд.
LUK.6.25	Вой бар ҳоли шумо, ки ҳоло механдед, зеро гирёну нолон хоҳед шуд.
LUK.6.26	Вой бар ҳоли шумо, вақте ки ҳама шуморо таърифу тавсиф мекунанд, чунки авлоди гузаштаи ин одамон низ бо пайғамбарони бардурӯғ ҳамин тавр рафтор мекарданд.
LUK.6.27	Аммо ба шумо, ки ҳоло сухани Маро мешунавед, мегӯям: душманонатонро дӯст доред ва ба онҳое, ки шуморо бад мебинанд, некӣ кунед, 
LUK.6.28	барои онҳое, ки шуморо лаънат мехонанд, баракат талабед ва барои онҳое, ки шуморо дашном медиҳанд, дуои хайр гӯед.
LUK.6.29	Агар касе ба як тарафи рӯятон торсакӣ занад, тарафи дигари рӯятонро бар ӯ бигардонед ва агар касе ҷомаатонро кашида гирад, монед, ки куртаатонро ҳам бигирад.
LUK.6.30	Ҳар кӣ аз шумо чизе талаб кунад, ба ӯ бидиҳед ва ҳар кӣ чизи шуморо бигирад, баргардондани онро талаб накунед.
LUK.6.31	Пас, чӣ гуна рафторро аз дигарон нисбати худ дидан хоҳед, ҳамон тавр аввал худи шумо нисбати онҳо рафтор кунед.
LUK.6.32	Агар танҳо онҳоеро дӯст доред, ки шуморо дӯст медоранд, чӣ фоида ба даст меоред? Зеро гунаҳкорон ҳам дӯстдорандагони худро дӯст медоранд.
LUK.6.33	Агар фақат ба касоне, ки ба шумо некӣ мекунанд, некӣ кунед, шумо чӣ ифтихоре доред? Зеро гунаҳкорон низ чунин мекунанд.
LUK.6.34	Агар ба касе қарз диҳеду умеди пас гирифтани онро дошта бошед, чӣ фоида дорад? Зеро гунаҳкорон низ ба гунаҳкорон қарз дода, интизори пас гирифтани он ҳастанд. 
LUK.6.35	Вале шумо душманонатонро дӯст доред, некӣ кунед ва қарз диҳеду интизори пас гардонда гирифтани он нашавед. Он гоҳ мукофоти бузурге насибатон гашта, фарзандони Худои Таоло хоҳед буд. Зеро Худо ба одамони хасис ва кӯрнамак ҳам меҳрубонӣ мекунад. 
LUK.6.36	Пас, ҳамон тавре ки Падари шумо раҳмдил аст, шумо низ раҳмдил бошед.
LUK.6.37	Ҳукм накунед ва ба ҳукм дучор намешавед. Касеро айбдор накунед ва шумо низ айбдор карда намешавед. Ҳамаро бубахшед ва шумо низ бахшида мешавед. 
LUK.6.38	Бидиҳед ва ба шумо низ дода мешавад: ба андозаи хуби ҷунбонидаю фишурдашуда ва лабрезшуда ба доманатон меандозанд, зеро бо кадом санги тарозу баркашед, бо ҳамон санг ба шумо баркашида мешавад».
LUK.6.39	Ҳамчунин Ӯ масалеро ба онҳо гуфт: «Оё як кӯр ба кӯри дигар роҳ нишон дода метавонад? Магар ҳардуяшон ба чоҳ намеафтанд? 
LUK.6.40	Шогирд аз устодаш болотар нест. Аммо вақте ки донишашро пурра мекунад, ба устодаш баробар мешавад.
LUK.6.41	Чаро шумо хасро дар чашми бародаратон мебинеду чӯберо, ки дар чашми худатон ҳаст, ҳис намекунед? 
LUK.6.42	Чӣ тавр метавонед ба бародаратон бигӯед: „Эй бародар, иҷозат деҳ хасро аз чашмат барорам“, вақте ки чӯбро дар чашми худ намебинед? Эй дурӯяҳо! Аввал чӯбро аз чашми худатон дур кунед, он гоҳ дурусттар дида метавонед, ки чӣ хел хасро аз чашми бародаратон бароред.
LUK.6.43	Ҳаргиз дарахти хуб меваи бад ва ё дарахти бад меваи хуб ба бор намеоварад, 
LUK.6.44	чунки ҳар дарахт аз мевааш шинохта мешавад. Аз буттаҳои хор анҷир намечинанд ва ё ҳосили ангур намегиранд. 
LUK.6.45	Шахси нек аз хазинаи неки дилаш некиро ва шахси бад аз хазинаи бади дилаш бадиро берун меорад, зеро он чи дилашро пур мекунад, баъд лабрез шуда, аз забонаш берун меояд.
LUK.6.46	Чаро ба Ман „Худовандо! Худовандо!“ мегӯед, вале гуфтаҳоямро иҷро намекунед? 
LUK.6.47	Ҳоло ба шумо ба кӣ монанд будани касеро мефаҳмонам, ки пеши Ман омада, сухани Маро мешунавад ва аз рӯи он амал мекунад. 
LUK.6.48	Ӯ ба одаме монанд аст, ки барои сохтани хонааш заминро чуқур канда, пойдеворашро болои санге мегузорад. Ҳангоме ки сел меояду оби пурталотумаш хонаро зер мекунад, ба он ҳеҷ осебе намерасад, чунки пойдевораш мустаҳкам сохта шудааст. 
LUK.6.49	Аммо касе, ки суханони Маро шунида, аз рӯи он амал намекунад, ба одаме монанд аст, ки хонаашро бе пойдевор болои хок сохтааст. Пас, вақте ки сел омада, оби пурталотумаш хонаро зер мекунад, он ба зудӣ фурӯ рафта несту нобуд мешавад».
LUK.7.1	Баъд аз он ки Исо тамоми суханҳояшро ба мардум гуфта шуд, вориди шаҳри Кафарнаҳум гашт. 
LUK.7.2	Дар он ҷо як сардори лашкар хизматгоре дошт, ки барояш азиз буд. Ин хизматгор бемор шуда, дар бистари марг мехобид. 
LUK.7.3	Он сардори лашкар овозаи Исоро шунида, пирони яҳудиро пеши Ӯ фиристод, то илтимос кунанд, ки омада хизматгорашро шифо диҳад. 
LUK.7.4	Онҳо назди Исо омаданд ва бисёр илтимос карда гуфтанд: «Ин сардори лашкар сазовори он аст, ки барояш чунин корро бикунед, 
LUK.7.5	чунки вай халқи моро дӯст медорад ва барои мо ибодатхонае сохтааст».
LUK.7.6	Исо ҳамроҳи онҳо рафт. Ҳангоме ки ба хона наздик мешуд, сардори лашкар дӯстонашро фиристод, ки аз номи вай ба Исо чунин бигӯянд: «Хоҷа! Аз ин зиёд заҳмат накашед, зеро ман лоиқи он нестам, ки аз остонаи дарам гузаред. 
LUK.7.7	Ба ҳамин сабаб худро муносиб надонистам, ки назди шумо биёям. Танҳо як амр кунед ва хизматгори ман шифо меёбад. 
LUK.7.8	Охир ман як фармонбардор ҳастам ва дар зери итоати худ низ сарбозонро дорам. Вақте ки ба яке „бирав“ мегӯям, меравад, ба дигаре „биё“ мегӯям, меояд ва агар ба хизматгорам „фалон корро бикун“ гӯям, ӯ албатта он корро иҷро мекунад».
LUK.7.9	Исо инро шунида бисёр ҳайрон шуд ва ба мардуми бешуморе, ки аз паси Ӯ меомаданд, рӯ оварда гуфт: «Ба шумо мегӯям, ки ҳатто дар байни исроилиён касеро надидам, ки чунин имони сахт дошта бошад».
LUK.7.10	Фиристодагони сардори лашкар ба хона баргашта, диданд, ки хизматгор сиҳат шудааст.
LUK.7.11	Дере нагузашта Исо ҳамроҳи шогирдон ва шумораи зиёди мардум ба шаҳри Ноин рафт. 
LUK.7.12	Ӯ ба дарвозаи шаҳр наздик шуда, дид, ки мурдаеро мебароранд. Он мурда писари ягонаи бевазане буд ва сокинони зиёди шаҳр ҳамроҳи он зан равона буданд. 
LUK.7.13	Худованд он занро дида, дилаш ба ҳоли вай сӯхт ва ба ӯ гуфт: «Гиря накун». 
LUK.7.14	Баъд наздик омада, дасти худро рӯи тобут гузошт ва тобутбардорон аз роҳ бозистоданд. Сипас Ӯ гуфт: «Эй бародар! Ба ту мегӯям, бархез». 
LUK.7.15	Мурда аз ҷояш бархеста нишасту ба сухан даромад ва Исо ӯро ба модараш супорид.
LUK.7.16	Ҳамаро тарсу ҳарос фаро гирифт ва мардум Худоро ҳамду санохонон мегуфтанд: «Худо ба халқи худ назар андохт ва дар байни мо пайғамбари бузурге пайдо шуд». 
LUK.7.17	Одамон дар тамоми Яҳудия ва гирду атрофи он дар бораи Исо нақл мекарданд.
LUK.7.18	Шогирдони Яҳё низ ба устодашон ҳамаи воқеаҳоро нақл карданд. Яҳё ду нафар аз шогирдонашро ҷеғ зада, 
LUK.7.19	ба назди Худованд Исо фиристод, то бипурсанд: «Оё Шумо ҳамон шахсе ҳастед, ки омаданашро пешгӯйӣ карда буданд ё мо бояд мунтазири каси дигар бошем?» 
LUK.7.20	Онҳо ба назди Исо омада, гуфтанд: «Яҳёи Таъмиддиҳанда моро пеши Шумо фиристод, то бипурсем, ки оё Шумо ҳамон шахсе ҳастед, ки омаданашро пешгӯйӣ карда буданд ё мо бояд мунтазири каси дигар бошем?»
LUK.7.21	Ин ҳамон вақте буд, ки Исо мардуми зиёдеро аз бемориҳо, дарду азоб ва рӯҳҳои нопок шифо бахшида, чашми нобиноёни зиёдеро бино мекард.
LUK.7.22	Ӯ ба онҳо ҷавоб дод: «Ҳар чиро, ки дидаеду шунидаед, рафта, ба Яҳё нақл бикунед. Яъне бигӯед, ки чашмони кӯрон бино мешаванду лангон роҳ мегарданд, махавиён пок мешаванду карҳо мешунаванд, мурдаҳо аз нав зинда мешаванд ва ба бенавоён хушхабар эълон карда мешавад. 
LUK.7.23	Пас, хушбахт аст касе, ки дар ҳаққи Ман шакку шубҳа намекунад».
LUK.7.24	Баъд аз рафтани фиристодагони Яҳё Исо ба мардум дар бораи Яҳё суханашро оғоз кард: «Назди Яҳё ба биёбон барои дидани чӣ рафта будед? Барои дидани қамише, ки аз вазидани бод меҷунбад? 
LUK.7.25	Агар не, пас барои дидани чӣ рафта будед? Магар барои дидани одаме, ки либоси қимат мепӯшад? Охир онҳое, ки либоси зебо мепӯшанд ва ҳаёти пур аз айшу ишрат доранд, дар қасрҳои подшоҳӣ зиндагӣ мекунанд. 
LUK.7.26	Пас, киро диданӣ будед? Пайғамбарро? Дуруст, аммо ба шумо мегӯям, ки шумо каси бузургтар аз пайғамбарро дидаед. 
LUK.7.27	Яҳё ҳамон як одамест, ки Худо дар борааш дар навиштаҷот гуфта буд:
LUK.7.27	„Ана, Ман пешопеши Ту як одамамро мефиристам,
LUK.7.27	то ба омаданат роҳ тайёр кунад“.
LUK.7.28	Ҳоло ба шумо мегӯям, ки дар байни ҳамаи онҳое, ки аз модар ба дунё омадаанд, бузургтар аз Яҳё касе пайдо нашудааст. Аммо шахси хурдтарин дар подшоҳии Худо бузургтар аз Яҳё аст».
LUK.7.29	Тамоми мардум ва андозгирон низ суханони ӯро шунида, дуруст будани роҳи Худоро тасдиқ менамуданд ва аз ин сабаб аз дасти Яҳё таъмид гирифта буданд. 
LUK.7.30	Вале азбаски фарисиён ва қонуншиносон таъмиди Яҳёро нагирифта буданд, аз нияте, ки Худо нисбаташон дошт, рӯй гардонданд.
LUK.7.31	Исо суханашро давом дода гуфт: «Одамони ин наслро бо кӣ муқоиса кунам? Онҳо ба кӣ монандӣ доранд? 
LUK.7.32	Онҳо монанди кӯдаконе ҳастанд, ки дар кӯча нишаста, якдигарро ҷеғ мезананд ва мегӯянд:
LUK.7.32	„Мо бароятон карнай навохтем, аммо шумо рақс накардед!
LUK.7.32	Суруди мотам хондем, вале гиря накардед“.
LUK.7.33	Ҳоло Яҳёи Таъмиддиҳанда омадааст, ки нон намехӯраду шароб наменӯшад ва шумо мегӯед, ки ӯ дев дорад. 
LUK.7.34	Фарзанди Инсон омадааст, ки ҳам мехӯраду ҳам менӯшад ва шумо мегӯед: „Ана марди пурхӯр ва бадмаст дӯсти андозгирону гунаҳкорон аст“. 
LUK.7.35	Вале дуруст будани ҳикмати Худо ба воситаи корҳои тамоми фарзандонаш исбот мешавад».
LUK.7.36	Яке аз фарисиён Исоро ба меҳмонӣ даъват намуд ва Ӯ ба хонаи он фарисӣ рафта, дар назди дастархон паҳлӯ зада нишаст.
LUK.7.37	Дар он шаҳр як зани пургуноҳе буд. Чун ӯ фаҳмид, ки Исо дар хонаи он фарисӣ хӯрок мехӯрад, кӯзачаи сангини гаронбаҳоро, ки равғани хушбӯй дошт, гирифта ба он ҷо омад. 
LUK.7.38	Вай аз пушт, назди пойҳои Исо истода мегирист ва ашкҳояш ба пойҳои Исо мечакиданд. Зан бо мӯйҳояш пойҳои Ӯро мехушконид, бо эҳтиром онҳоро мебӯсид ва ба онҳо равғани хушбӯйро мемолид. 
LUK.7.39	Инро дида, фарисие, ки Исоро даъват карда буд, чунин фикрро аз дил гузаронд: «Агар ин мард дар ҳақиқат пайғамбар мебуд, мефаҳмид, ки ин зан чӣ гуна аст. Чун зане, ки ҳоло ба Ӯ даст мерасонад, гунаҳкор аст»! 
LUK.7.40	Вале Исо ба ӯ гуфт: «Шимъӯн! Мехоҳам ба ту чизе бигӯям». Гуфт: «Марҳамат, устод».
LUK.7.41	Пас Исо суханашро давом дода гуфт: «Ду кас аз як одам пул қарз гирифтанд. Яке аз ӯ панҷсад ва дигаре панҷоҳ тангаи нуқра қарздор буд. 
LUK.7.42	Азбаски онҳо барои баргардондани қарз чизе надоштанд, он одам қарзи ҳардуро бахшид. Ҳоло бигӯ, кадоме аз онҳо ӯро бештар дӯст медорад?» 
LUK.7.43	Шимъӯн дар ҷавоб гуфт: «Ба гумонам он касе, ки ба ӯ қарзи зиёдтаре бахшида шудааст». Исо гуфт: «Дуруст фаҳмидӣ». 
LUK.7.44	Баъд ба он зан рӯ оварда, ба Шимъӯн гуфт: «Ин занро мебинӣ? Ман дар хонаи ту меҳмон шудам, вале барои пойҳоям об наовардӣ; ин зан бошад, пойҳои Маро бо ашкҳояш шуст ва бо мӯйҳояш тоза кард. 
LUK.7.45	Ту Маро ҳатто набӯсидӣ; ин зан бошад, аз вақти омаданам то ҳол бӯсидани пойҳоямро бас намекунад. 
LUK.7.46	Ту ба сарам ҳатто равғани оддиро намолидӣ; вай бошад, равғани қиматбаҳои хушбӯйро ба пойҳоям молид. 
LUK.7.47	Бинобар ин ба ту мегӯям, азбаски гуноҳҳои зиёди вай бахшида шудаанд, ӯ чунин муҳаббати зиёд дорад ва агар ба касе гуноҳи камтар бахшида шавад, муҳаббаташ низ камтар аст». 
LUK.7.48	Баъд ба он зан гуфт: «Гуноҳҳоят бахшида шуданд». 
LUK.7.49	Онҳое, ки бо Ӯ дар сари як дастархон нишаста буданд, худ ба худ мегуфтанд: «Вай кист, ки гуноҳҳоро мебахшад ҳам?» 
LUK.7.50	Вале Исо ба зан гуфт: «Туро имонат наҷот додааст. Рав ва дар амон бош!»
LUK.8.1	Баъд аз ин Исо шаҳр ба шаҳру деҳа ба деҳа гашта, ба мардум хабари хуши подшоҳии Худоро мерасонд. Дар ин кор Ӯро дувоздаҳ шогирд 
LUK.8.2	ва якчанд зан, ки аз рӯҳҳои нопок ва бемориҳо шифо ёфта буданд, ҳамроҳӣ мекарданд. Яке аз он занҳо Марям буд, ки Маҷдалия номида мешуду аз ӯ ҳафт дев берун рафта буд. 
LUK.8.3	Дигаре Юҳона буд, ки шавҳараш Кузо ном дошту дар дарбори Ҳиродус вазифаи назоратчиро иҷро мекард. Ҳамчунин Сусан ва бисёр дигарон, ки бо пулу молашон онҳоро дастгирӣ мекарданд.
LUK.8.4	Вақте ки мардуми бисёре аз шаҳрҳои гирду атроф ҷамъ шуда, ба назди Исо омаданд, Ӯ масалеро гуфт: 
LUK.8.5	«Рӯзе як деҳқон барои киштани донаҳои худ мебарояд. Вақте ки дона мепошад, миқдоре аз онҳо ба пайраҳа афтода поймол мешавад ва паррандаҳо омада, онҳоро аз замин чида пок-покиза мехӯранд. 
LUK.8.6	Миқдори дигари донаҳо ба замини санглох афтода месабзанд, вале аз беобӣ хушк мешаванд. 
LUK.8.7	Боз як миқдори донаҳо ба миёни хорҳо афтода месабзанд, вале хорҳо қад кашида онҳоро пахш мекунанд. 
LUK.8.8	Аммо қисми донаҳое, ки ба замини хуби ҳосилхез меафтанд, сабзида, сад баробар зиёдтар ҳосил медиҳанд». Инро гуфту хитоб кард: «Ҳар кӣ Маро мешунавад, бигзор гӯш кунад!»
LUK.8.9	Шогирдон аз Исо маънои ин масалро пурсиданд 
LUK.8.10	ва Ӯ гуфт: «Худо ба шумо имконияти фаҳмидани сирру асрори подшоҳии худро додааст, аммо ба дигарон бо масалҳо мегӯям, то ки
LUK.8.10	„онҳо нигоҳ кунанду набинанд,
LUK.8.10	гӯш кунанду нашунаванд“.
LUK.8.11	Маънои масал ин аст: дона — каломи Худост. 
LUK.8.12	Донаҳое, ки ба пайраҳа афтодаанд, онҳое мебошанд, ки каломро мешунаванд, вале иблис онро аз дилашон медуздад, то ки имон наоваранд ва наҷот наёбанд. 
LUK.8.13	Донаҳое, ки ба замини санглох афтодаанд, онҳое мебошанд, ки каломро шунида, онро бо шодӣ қабул мекунанд, вале азбаски реша надоранд, муддати кӯтоҳе имондор буда, дар вақти озмоиш зуд аз имони худ мегарданд. 
LUK.8.14	Донаҳое, ки ба миёни хорҳо афтодаанд, онҳое мебошанд, ки каломро мешунаванд, вале ташвишу бойигарӣ ва кайфу сафои зиндагӣ онҳоро пахш мекунад ва онҳо ҳеҷ самаре ба бор намеоваранд. 
LUK.8.15	Аммо донаҳои ба замини ҳосилхез афтода онҳоянд, ки каломро мешунаванд ва онро дар дили неку самимиашон нигоҳ дошта, бо сабру тоқат самар ба бор меоваранд.
LUK.8.16	Ҳеҷ кас чароғро даргиронда, онро бо косае намепӯшонад ва ё ба зери кат намегузорад. Баръакс, онро ба чароғпоя мегузорад, то ҳар кӣ дарояд, равшаниашро бубинад. 
LUK.8.17	Зеро ҳеҷ чизи махфие нест, ки ошкор нашавад ва чизи пинҳоне нест, ки маълум ва равшан нагардад. 
LUK.8.18	Пас, аҳамият диҳед, ки суханони Маро чӣ хел гӯш мекунед, зеро ҳар кӣ чизе дорад, ба ӯ боз зиёд дода мешавад, аммо аз он касе, ки надорад, ҳатто он чизе, ки ба гумони худ дорад, аз вай кашида гирифта мешавад».
LUK.8.19	Ҳамин вақт модару бародарони Исо ба наздаш омаданд, аммо аз сабаби бисёрии мардум ба Ӯ наздик шуда натавонистанд. 
LUK.8.20	Ба Исо гуфтанд: «Модар ва бародаронатон дар берун истодаанду мехоҳанд Шуморо бубинанд». 
LUK.8.21	Ӯ ҷавоб дод: «Модар ва бародарони Ман онҳое ҳастанд, ки каломи Худоро мешунаванд ва онро ба ҷо меоранд».
LUK.8.22	Рӯзе аз рӯзҳо Исо бо шогирдонаш ба қаиқ савор шуда ба онҳо гуфт: «Биёед, ба он тарафи кӯл мегузарем». Онҳо равон шуданду 
LUK.8.23	дар аснои роҳ Исоро хоб бурд. Баногоҳ дар кӯл тӯфони сахте бархест ва қаиқ аз об пур мешуду ҷони одамон дар хатар мемонд. 
LUK.8.24	Шогирдон пеши Исо омада, бо суханони «Устод! Устод! Ҳалок мешавем!» Ӯро бедор карданд. Ӯ аз хоб хеста, боду мавҷҳои пурталотумро таъна зад, баъд тӯфон хомӯш шуда, ҳама ҷоро оромӣ фаро гирифт. 
LUK.8.25	Сипас Вай ба шогирдонаш гуфт: «Имонатон куҷост?!» Шогирдон бо тарсу ҳарос ва тааҷҷуб ба якдигар мегуфтанд: «Ин кист, ки ҳатто ба боду об фармон медиҳад ва онҳо ба Ӯ итоат мекунанд?»
LUK.8.26	Баъд аз ин онҳо ба сарзамини Ҷадариён, ки дар рӯ ба рӯи ноҳияи Ҷалил воқеъ аст, омада расиданд. 
LUK.8.27	Вақте ки Исо ба соҳил фаромад, бо марде аз аҳли он шаҳр вохӯрд, ки гирифтори девҳо буд. Ӯ дер боз дар танаш либос надошт ва на дар хона, балки дар қабрҳо зиндагӣ мекард. 
LUK.8.28	Ҳамин ки ӯ Исоро дид, бо доду фиғон ба пеши пойҳои Ӯ афтид ва бо овози баланд гуфт: «Эй Исо, Писари Худои Таоло, ба ман чӣ кор дорӣ? Илтимос мекунам, маро азоб надеҳ». 
LUK.8.29	Ӯ инро гуфт, чунки Исо аллакай ба рӯҳи нопок фармон дода буд, ки аз он мард берун барояд. Дар гузашта дев чандин бор ба он мард ҳамла меовард ва ҳарчанд девонаро асир намуда, бо занҷиру бандҳо мебастанд, мард онҳоро пора-пора мекард ва дев ӯро ба биёбон мебурд. 
LUK.8.30	Исо аз ӯ пурсид: «Номи ту чист?» Ӯ гуфт: «Лашкар», чунки девҳои бисёре ба даруни он мард дохил шуда буданд. 
LUK.8.31	Девҳо аз Исо илтимос мекарданд, ки онҳоро ҷазо дода, ба чоҳи бепоён нафиристад. 
LUK.8.32	Ҳамон ҷо, дар болои теппа галаи калони хукҳо мечарид. Девҳо аз Исо хоҳиш карданд, ки ба даруни хукҳо ҷо шаванд ва Ӯ ба онҳо иҷозат дод. 
LUK.8.33	Девҳо аз он мард берун шуда, ба даруни хукҳо даромаданд ва он гала аз баландӣ давон-давон худро ба кӯл партофта, ғарқ шуд.
LUK.8.34	Хукбонон инро дида гурехтанд ва ҳамаи воқеаро дар шаҳру деҳот овоза карданд.
LUK.8.35	Мардум барои дидани ин воқеа ба назди Исо рафтанд ва омада, мардеро диданд, ки девҳо аз ӯ берун рафта буданд. Вай дар тан либос дошту бо ақли солим дар пеши пои Исо менишаст. Ҳамаро тарс фаро гирифт. 
LUK.8.36	Шоҳидони ин воқеа ба одамон чӣ гуна шифо ёфтани девонаро нақл карданд. 
LUK.8.37	Баъд аз ин тамоми мардуми сарзамини Ҷадариён аз Исо хоҳиш карданд, ки аз пеши онҳо биравад, зеро онҳоро тарсу ваҳм фаро гирифта буд ва Ӯ барои баргаштан боз ба қаиқ савор шуд. 
LUK.8.38	Марде, ки девҳо аз ӯ берун шуда буданд, илтимос кард, ки Исо ӯро бо худ бубарад. Вале Исо ӯро ҷавоб дода гуфт: 
LUK.8.39	«Ба хонаат баргард ва аз чунин кори бузурге, ки Худо дар ҳаққи ту кардааст, нақл кун».
LUK.8.39	Ӯ рафта дар тамоми шаҳр дар бораи он кори бузурге, ки Исо барояш карда буд, эълон кард.
LUK.8.40	Вақти баргаштани Исо мардуми зиёде, ки Ӯро интизор буданд, ба пешвозаш баромаданд. 
LUK.8.41	Ҳамон вақт Ёир ном марде, ки сардори ибодатхона буд, назди Исо омада ба пеши пойҳояш афтид ва аз Ӯ илтимос кард, ки ба хонаи вай биравад, 
LUK.8.42	зеро духтари ягонааш, ки тақрибан дувоздаҳсола буд, дар бистари марг мехобид. Исо ҳамроҳи Ёир мерафт ва мардуми бисёре аз ҳар тараф ба Ӯ фишор меоварданд.
LUK.8.43	Як зан дар давоми дувоздаҳ сол гирифтори касалии хунравӣ буд. Вай тамоми буду шудашро ба табибон сарф кард, вале ҳеҷ кас ӯро шифо дода натавонист. 
LUK.8.44	Он зан аз ақиб ба Исо наздик шуду ба домани ҷомаи Ӯ даст расонд ва ҳамон замон хунравиаш бозмонд. 
LUK.8.45	Исо пурсид: «Кӣ ба Ман даст расонд?» Вақте ки ҳама инкор карданд, Петрус ба Ӯ гуфт: «Устод! Мардуми зиёде Туро иҳота карда, аз ҳар тараф фишор меоранд». 
LUK.8.46	Аммо Исо гуфт: «Касе ба Ман даст расонд, зеро Ман ҳис кардам, ки қуввае аз Ман берун рафт». 
LUK.8.47	Вақте он зан дид, ки дигар пинҳон монда наметавонад, тарсону ларзон омада пеши пои Исо афтид ва дар ҳузури ҳамаи мардум ба Ӯ иқрор шуд, ки чаро ба Ӯ даст расонд ва чӣ тавр зуд шифо ёфт. 
LUK.8.48	Исо ба ӯ гуфт: «Эй зан, туро имонат шифо дод. Рав ва дар амон бош».
LUK.8.49	Ҳанӯз ки Ӯ гап мезад, як нафаре аз хонаи Ёир хабар оварда, гуфт: «Духтаратон гузашт, дигар устодро заҳмат надиҳед». 
LUK.8.50	Вале Исо инро шунида, гуфт: «Натарс, фақат имон дошта бош ва ӯ шифо меёбад». 
LUK.8.51	Вақте ки Исо ба назди хонаи Ёир омада расид, ба ғайр аз Петрус, Юҳанно, Ёқуб ва падару модари он духтар ба каси дигаре иҷозат надод, ки бо Ӯ ба хона дарояд. 
LUK.8.52	Ҳама барои он духтар гиряву нола мекарданд, вале Исо гуфт: «Дигар гиря накунед, ӯ намурдааст, балки хобидааст». 
LUK.8.53	Одамон писханде намуданд, зеро аниқ медонистанд, ки духтар мурдааст. 
LUK.8.54	Аммо Исо дасти духтарро гирифта гуфт: «Эй духтарак, бархез!» 
LUK.8.55	Вай аз нав зинда шуд ва зуд аз ҷояш бархест. Исо фармуд, ки ба ӯ хӯрок диҳанд. 
LUK.8.56	Падару модари вай дар ҳайрат монданд, Исо бошад, ба онҳо фармуд, ки ин воқеаро ба касе нагӯянд.
LUK.9.1	Исо дувоздаҳ вакилонашро ҷеғ зада, ба онҳо қуввату қудрати берун кардани ҳамаи девҳо ва аз ҳар беморӣ шифо додани одамонро бахшид. 
LUK.9.2	Ӯ онҳоро фиристод, то дар бораи подшоҳии Худо эълон карда, беморонро шифо бахшанд. 
LUK.9.3	Исо ба онҳо гуфт: «Ба роҳ бо худ ҳеҷ чиз нагиред: на асо, на борхалта, на нон, на пул ва на либоси иловагӣ. 
LUK.9.4	Ба ҳар хонае, ки даромадед, то вақти боз ба роҳ баромадан дар ҳамон ҷо бимонед. 
LUK.9.5	Вале агар шуморо дар ҷое қабул накунанд, аз он шаҳр берун биравед ва чанги он шаҳрро аз пойҳои худ биафшонед, то шаҳодати айбдор будани онҳо гардад».
LUK.9.6	Шогирдон аз он ҷо рафтанду деҳа ба деҳа гашта, хушхабарро эълон мекарданд ва дар ҳама ҷо мардумро шифо мебахшиданд.
LUK.9.7	Вақте ки ҳоким Ҳиродус ҳамаи инро шунид, ба як ҳолати ногувор афтод, зеро баъзеҳо мегуфтанд, ки ин Яҳё аз мурдагон зинда шудааст, 
LUK.9.8	дигарон бошанд, мегуфтанд, ки Илёс пайғамбар зоҳир гардидааст ва баъзеи дигарон мегуфтанд, ки яке аз пайғамбарони давраҳои қадим зинда шудааст. 
LUK.9.9	Вале Ҳиродус гуфт: «Охир ман сари Яҳёро аз танаш ҷудо кардам. Пас, ин кист, ки дар борааш чунин суханҳоро мешунавам?» Вай хост Исоро бубинад.
LUK.9.10	Вақте ки вакилон баргаштанд, тамоми корҳои иҷрокардаашонро ба Исо баён намуданд. Ӯ онҳоро бо худ гирифта ба шаҳри Байт-Сайдо равона шуд, то ки бо шогирдонаш танҳо ба танҳо бимонад. 
LUK.9.11	Вале мардум аз ин бохабар шуда, аз пасаш рафтанд ва Исо онҳоро бо хушнудӣ қабул карда, ба онҳо дар бораи подшоҳии Худо нақл кард ва касонеро, ки ба шифо эҳтиёҷ доштанд, шифо дод.
LUK.9.12	Рӯз бегоҳ мешуд ва он дувоздаҳ шогирд ба назди Исо омада гуфтанд: «Ин ҷо ҷойи беодам аст. Мардумро ҷавоб намедиҳед, ки ба қишлоқҳо ва деҳоти гирду атроф рафта, барои худ ҷойи хоб ва хӯроке пайдо кунанд?» 
LUK.9.13	Вале Вай ба онҳо гуфт: «Шумо ба онҳо хӯрок диҳед». Шогирдон гуфтанд: «Мо фақат панҷ нону ду моҳӣ дорем. Магар ин ки худамон рафта, барои тамоми мардум хӯрок бихарем».
LUK.9.14	Дар он ҷо тақрибан панҷ ҳазор мард буд ва Исо ба шогирдонаш гуфт: «Онҳоро панҷоҳнафарӣ гурӯҳ-гурӯҳ шинонед». 
LUK.9.15	Онҳо гуфтаи Исоро ба ҷо оварда, ҳамаро шинонданд. 
LUK.9.16	Баъд Ӯ он панҷ нону ду моҳиро ба дасташ гирифта, ба осмон нигаристу аз Худо баракат талабид ва нонҳоро пора карда, ба шогирдонаш дод, то ба мардум тақсим бикунанд.
LUK.9.17	Ҳама то сер шудан хӯрданд ва аз пораҳои боқимонда боз дувоздаҳ сабад пур шуд.
LUK.9.18	Рӯзе, вақте ки Исо дар танҳоӣ дуо мекарду дар наздаш фақат шогирдонаш буданд, аз онҳо пурсид: «Мардум дар бораи кӣ будани Ман чӣ мегӯянд?» 
LUK.9.19	Дар ҷавоб гуфтанд: «Баъзеҳо мегӯянд, ки Шумо Яҳёи Таъмиддиҳанда ҳастед, баъзеи дигарашон фикр мекунанд, ки Шумо Илёс ҳастед ва дигарон мегӯянд, ки яке аз пайғамбарони қадим зинда шудааст». 
LUK.9.20	Ӯ аз онҳо пурсид: «Шумо чӣ? Шумо Маро кӣ мешуморед?» Петрус ҷавоб дод: «Ту Масеҳ, яъне Таъиншудаи Худо ҳастӣ». 
LUK.9.21	Баъд Исо онҳоро таъкид карда фармон дод, ки дар ин бора ба касе чизе нагӯянд.
LUK.9.22	Сипас, суханашро давом дода гуфт: «Фарзанди Инсон бояд бисёр азоб кашад. Пирони қавм, сардорони рӯҳонӣ ва шариатдонон аз Вай рӯй мегардонанд. Ӯ кушта мешавад, вале баъд аз се рӯз аз нав зинда мегардад». 
LUK.9.23	Пас аз он Исо ба ҳама гуфт: «Ҳар касе, ки аз байни шумо пайрави Ман шудан мехоҳад, бояд аз манфиатҳои худ даст кашида, ҳар рӯз салиби азобу маргашро бардошта барад, он гоҳ Маро пайравӣ кунад. 
LUK.9.24	Зеро касе, ки ҳаёташро нигоҳ доштан мехоҳад, онро аз даст медиҳад, вале ҳар касе, ки ба хотири Ман ҳаёташро фидо мекунад, онро нигоҳ медорад. 
LUK.9.25	Ба одам чӣ фоидае дорад, ки тамоми дунёро ба даст овараду ҷонашро аз даст диҳад ва ҷазо бинад? 
LUK.9.26	Зеро ҳар кӣ аз Ман ва аз суханонам шарм кунад, Фарзанди Инсон низ, ҳангоме ки дар дурахши ҷалоли худ, шӯҳрату ҷалоли Падар ва фариштагони муқаддас меояд, аз ӯ шарм хоҳад кард. 
LUK.9.27	Ба ростӣ ба шумо мегӯям, дар ин ҷо чанд касе ҳастанд, ки ҳанӯз дар қайди ҳаёт буданашон подшоҳии Худоро мебинанд».
LUK.9.28	Аз ин гуфтугӯ тақрибан ҳашт рӯз гузашт. Исо Петрус, Юҳанно ва Ёқубро бо худ гирифта, барои дуогӯйӣ ба болои кӯҳе баромад. 
LUK.9.29	Вақте ки Ӯ ба дуогӯйӣ машғул буд, чеҳрааш тағйир ёфта, либосаш сап-сафеди дурахшон шуд 
LUK.9.30+LUK.9.31	 ва инак ду мард, Мӯсою Илёс дар шӯҳрату ҷалол зоҳир гардиданд. Онҳо бо Исо гуфтугӯ карда нақл мекарданд, ки Ӯ дар Ерусалим бояд аз ин дунё равад ва бо ҳамин мақсадашро анҷом медиҳад. 
LUK.9.32	Петрус ва ҳамроҳонашро хоб бурд ва ҳангоме ки бедор шуданд, шӯҳрату ҷалоли Исо ва он ду мардро, ки бо Ӯ меистоданд, диданд. 
LUK.9.33	Вақте ки он ду нафар аз пеши Исо рафтанӣ шуданд, Петрус гуфт: «Эй Устод! Чӣ хуб аст, ки мо ин ҷо ҳастем. Биёед, ҳоло се хайма месозем: яке — барои Шумо, дигаре — барои Мӯсо ва сеюм — барои Илёс». Вай худаш намедонист, ки чӣ мегӯяд. 
LUK.9.34	Петрус ҳанӯз суханашро тамом накарда, абре пайдо шуда, онҳоро бо сояаш фаро гирифт ва вақте ки Мӯсо ва Илёс ба даруни абр даромаданд, шогирдон тарсиданд. 
LUK.9.35	Ҳамин вақт аз абр овозе шунида шуд, ки мегуфт: «Ин Писари Ман аст, Ман Вайро интихоб кардаам. Ӯро гӯш кунед». 
LUK.9.36	Вақте ки овоз гум шуд, Исо боз танҳо монд. Шогирдон хомӯш монданд ва ҳамон вақт аз он чӣ дида буданд, ба касе чизе нагуфтанд.
LUK.9.37	Рӯзи дигар, вақте ки онҳо аз кӯҳ мефаромаданд, мардуми бисёре Исоро пешвоз гирифтанд. 
LUK.9.38	Ногаҳон марде аз миёни мардум фарёд зад: «Устод! Аз Шумо илтимос мекунам, ки ба писарам як назар андозед, зеро ӯ фарзанди ягонаи ман аст. 
LUK.9.39	Гоҳ-гоҳ ба вай рӯҳе ҳамла мекунад ва ӯ якбора дод зада, беихтиёрона печутоб мехӯраду аз даҳонаш кафк мебарояд. Он рӯҳ ӯро бисёр азоб дода, ба зӯрӣ аз ӯ даст мекашад. 
LUK.9.40	Аз шогирдонатон илтимос кардам, ки он рӯҳро берун кунанд, аммо онҳо натавонистанд». 
LUK.9.41	Исо дар ҷавоб гуфт: «Эй насли беимонону гумроҳон! То кай бо шумо бошам ва то кай шуморо тоқат кунам? Писаратро ин ҷо биёр!» 
LUK.9.42	Вақте ки писар ба назди Исо меомад, дев ӯро ба замин ғалтонда, печутоб дод. Вале Исо рӯҳи нопокро манъ карду писарро шифо бахшида, ба падараш супорид 
LUK.9.43	ва ҳама аз бузургии қудрати Худо дар ҳайрат монданд.
LUK.9.43	Дар ҳоле, ки мардум аз тамоми корҳои кардаи Исо дар тааҷҷуб буданд, Вай ба шогирдонаш гуфт: 
LUK.9.44	«Он чизеро, ки ҳоло мегӯям, бишнавед ва дар ёд доред: Фарзанди Инсон ба дасти одамон супорида мешавад». 
LUK.9.45	Вале шогирдон маънои ин суханонро нафаҳмиданд, чунки маънояш аз онҳо пӯшида монд, ба тавре ки онро дарк накарданд ва ҳам метарсиданд, ки дар ин бора аз Исо чизе бипурсанд.
LUK.9.46	Шогирдон байни худ баҳс мекарданд, ки кадоме аз онҳо бузургтар аст. 
LUK.9.47	Исо медонист, ки онҳо дар дили худ чӣ фикр доранд, бинобар ин кӯдакеро гирифта, ба паҳлӯи худ гузошт 
LUK.9.48	ва ба онҳо гуфт: «Ҳар кӣ ба хотири Ман ин кӯдакро қабул кунад, дар асл Маро қабул мекунад ва ҳар кӣ Маро қабул кунад, касеро қабул мекунад, ки Маро фиристодааст. Зеро он касе, ки дар байни шумо аз ҳама хурдтарин аст, бузургтарин мебошад».
LUK.9.49	Он вақт Юҳанно гуфт: «Хоҷа, мардеро дидем, ки аз номи Шумо девҳоро берун мекард, аммо чун ӯ бо мо нест, кӯшиш кардем, ки ӯро аз ин кор боздорем». 
LUK.9.50	Исо ба ӯ гуфт: «Ӯро аз ин кор бознадоред! Зеро касе ки бар зидди шумо нест, тарафдори шумост».
LUK.9.51	Азбаски то ба осмон бурда шудани Исо вақт кам монда буд, Ӯ қарори қатъӣ қабул кард, ки ба сӯи Ерусалим равона гардад. 
LUK.9.52	Исо одамонашро пешопеши худ фиристод ва онҳо ба деҳаи сомариён даромада, барои омадани Ӯ ҳама чизро тайёр намуданд. 
LUK.9.53	Аммо сомариён Исоро қабул накарданд, зеро Ӯ ба Ерусалим равона буд. 
LUK.9.54	Шогирдонаш Ёқуб ва Юҳанно инро дида гуфтанд: «Худовандо! Биёед, мегӯем, ки аз осмон оташе борида онҳоро нобуд созад?» 
LUK.9.55+LUK.9.56	 Вале Исо ба Ёқубу Юҳанно рӯ оварда, онҳоро сарзаниш кард ва ҳама ба деҳаи дигаре равон шуданд.
LUK.9.57	Онҳо сафарашонро давом медоданд ва дар роҳ марде ба Исо гуфт: «Ман дар ҳама ҷо Шуморо пайравӣ мекунам». 
LUK.9.58	Исо ба ӯ ҷавоб дод: «Рӯбоҳон хона ва мурғони ҳаво лона доранд, аммо Фарзанди Инсон ҷое надорад, ки сарашро монда дам гирад» 
LUK.9.59	ва ба дигаре гуфт: «Аз паси Ман биё». Аммо ӯ ҷавоб дод: «Хоҷаам, иҷозат диҳед, ки аввал ба хонаам баргашта, падарамро ба хок супорам». 
LUK.9.60	Исо ба ӯ гуфт: «Бигзор мурдагон мурдаҳои худро ба хок супоранд, вале ту рафта, дар бораи подшоҳии Худо эълон бикун».
LUK.9.61	Шахси дигаре ба Исо гуфт: «Хоҷаам! Ман аз паят меравам, вале иҷозат деҳ, ки аввал бо аҳли хонаводаам хайрухуш кунам». 
LUK.9.62	Исо ба вай гуфт: «Касе, ки ба шудгор кардан шурӯъ менамояду баъд ба ақиб нигоҳ мекунад, лоиқ нест, ки дар подшоҳии Худо бошад».
LUK.10.1	Баъд аз ин Худованд боз ҳафтод
LUK.10.2	Ӯ ба онҳо гуфт: «Ҳосили дарав фаровон аст, вале коргарон намерасанд. Аз ин рӯ, аз соҳиби ҳосил илтимос кунед, ки барои ғундоштани ҳосилаш коргаронро фиристад.
LUK.10.3	Биравед! Ҳоло шуморо мисли барра ба байни гургҳо мефиристам. 
LUK.10.4	Бо худ ҳеҷ пул, борхалта ва ё пойафзоли иловагӣ нагиреду дар роҳ бо касе дурудароз саломуалейк накунед. 
LUK.10.5	Ба ҳар хонае, ки медароед, аввал бигӯед: „Сулҳ бод бар ин хонадон!“ 
LUK.10.6	Агар дар он ҷо шахси сулҳпарваре бошад, сулҳи шумо бо ӯ мемонад вагарна, он ба сӯи шумо бармегардад. 
LUK.10.7	Пас дар ба дар нагардеду дар ҳамон хона бимонед ва аз он чи ки доранд, бихӯреду бинӯшед, зеро коргар лоиқи он аст, ки музди корашро бигирад.
LUK.10.8	Агар ба ягон шаҳр дароеду шуморо дар он ҷо қабул кунанд, ҳар хӯрокеро, ки пешатон гузоранд, бихӯред, 
LUK.10.9	беморони он шаҳрро шифо диҳед ва бигӯед: „Подшоҳии Худо ба шумо наздик омадааст“. 
LUK.10.10	Вале агар ба шаҳре дароеду шуморо қабул накунанд, дар кӯчаҳояш гашта, чунин бигӯед: 
LUK.10.11	„Ҳатто чангу ғубори шаҳри шуморо, ки бар пои мо нишастааст, афшонда ба шумо бармегардонем, вале аниқ бидонед, ки подшоҳии Худо наздик омадааст“. 
LUK.10.12	Ба шумо мегӯям, ки дар ҳамон рӯз аҳволи шаҳрвандони бадкирдори Садӯм аз ҳоли он шаҳр сабуктар хоҳад буд.
LUK.10.13	Эй аҳли Кӯрозину аҳли Байт-Сайдо, вой бар ҳоли шумо! Зеро агар он мӯъҷизоте, ки Ман дар байни шумо нишон додам, дар шаҳрҳои Сур ва Сидӯн рӯй медоданд, одамони он кайҳо тавба карда, бар тан либоси дағал пӯшида, мӯйканон нишаста нишон медоданд, ки онҳо аз гуноҳҳояшон даст кашидаанд. 
LUK.10.14	Бинобар ин дар рӯзи ҷазо аҳволи шаҳрвандони Суру Сидӯн аз ҳоли шумо сабуктар хоҳад буд. 
LUK.10.15	Инчунин шумо, эй аҳли Кафарнаҳум, гумон мекунед, ки саратон то ба осмон мерасад, аммо шумо ба дӯзах партофта мешавед. 
LUK.10.16	Ҳар кӣ шуморо, шогирдонам, гӯш кунад, Маро гӯш мекунад ва ҳар кӣ аз шумо рӯй гардонад, аз Ман рӯй мегардонад ва ҳар кӣ аз Ман рӯй гардонад, аз шахсе рӯй мегардонад, ки Маро фиристодааст».
LUK.10.17	Ҳафтод
LUK.10.18	Ӯ ба онҳо гуфт: «Ман дидам, ки шайтон барқвор аз осмон ба поён афтод; 
LUK.10.19	Ҳоло Ман ба шумо қудратеро додам, ки морону каждумон ва тамоми қувваи душманро поймол кунед ва ба шумо ҳеҷ чиз зарар расонда наметавонад. 
LUK.10.20	Вале на барои он шод бошед, ки рӯҳҳо ба шумо итоат мекунанд, балки барои он шодӣ кунед, ки номҳоятон дар осмон навишта шудаанд».
LUK.10.21	Худи ҳамон лаҳза Исо аз Рӯҳи Муқаддас пур шуда, бо хушҳолӣ гуфт: «Шукри Туро мекунам, эй Падарҷон, ҳокими замину осмон, ки ин чизҳоро аз оқилон ва хирадмандон пӯшида мондиву ба одамони оддӣ ошкор сохтӣ. Бале, Падар, хоҳиши неки Ту чунин буд.
LUK.10.22	Падарам ҳама чизро ба Ман додааст. Ҳеҷ кас ғайр аз Падар намедонад, ки Писар кист. Инчунин ғайр аз Писар ва онҳое, ки Писар интихоб кардааст, то Падарро барояшон зоҳир кунад, ҳеҷ кас намедонад, ки Падар кист».
LUK.10.23	Сипас, Исо ба шогирдонаш рӯ оварда, фақат ба онҳо гуфт: «Хушбахтанд чашмоне, ки чизи шумо медидаро мебинанд! 
LUK.10.24	Зеро ба шумо мегӯям, ки пайғамбарон ва подшоҳони бисёре мехостанд он чизеро бубинанд ва бишнаванд, ки шумо мебинед ва мешунавед. Вале онҳо на диданду на шуниданд».
LUK.10.25	Ҳамин вақт яке аз қонуншиносон бархест ва Исоро озмуданӣ шуда, ба Ӯ чунин савол дод: «Устод! Чӣ кор бояд бикунам, ки ҳаёти абадӣ насибам гардад?» 
LUK.10.26	Исо ҳам аз вай пурсид: «Дар шариат чӣ навишта шудааст? Шумо аз он ҷо чӣ мехонед?» 
LUK.10.27	Вай ҷавоб дод: «Худованд Худои худро бо тамоми дилу ҷонамон ва бо тамоми қуввату ақлу ҳушамон дӯст бидорем ва шахсеро, ки наздики мост, мисли худ дӯст бидорем». 
LUK.10.28	Исо гуфт: «Дуруст ҷавоб додӣ. Ҳамин тавр бикун ва ҳаёт хоҳӣ дошт». 
LUK.10.29	Вале ӯ худро сафед карданӣ шуда ба Исо гуфт: «Пас, шахси наздики ман кист?»
LUK.10.30	Исо дар ҷавоб гуфт: «Марде, ки аз Ерусалим ба Ериҳӯ мерафт, ба дасти роҳзанҳо афтид. Онҳо ӯро ғорат карда хуб заданд ва дар ҳолати ниммурда партофта рафтанд. 
LUK.10.31	Тасодуфан аз ҳамон роҳ рӯҳоние мегузашт ва чун ӯро дид, аз тарафи дигари роҳ гузашта рафт. 
LUK.10.32	Ҳамчунин марде аз тоифаи Левӣ аз он ҷо мегузашт ва марди захмдорро дидан замон, ӯ низ аз тарафи дигари роҳ гузашта рафт. 
LUK.10.33	Вале марди сомарие, ки аз он ҷо савора мегузашт, ба вай наздик шуда, ӯро дид ва дилаш ба ҳоли ӯ сӯхт. 
LUK.10.34	Сипас назди ӯ омада, захмҳояшро бо шароб тоза карду равған молида баст. Баъд ӯро бардошта ба хараш савор карду ба меҳмонхонае овард ва дар ҳамон ҷо ӯро нигоҳубин намуд. 
LUK.10.35	Рӯзи дигар ба соҳиби меҳмонхона ду динор дода гуфт: „Ӯро нигоҳубин кун ва агар харҷат аз ин зиёдтар шавад, вақти баргаштанам онро ба ту бармегардонам“.
LUK.10.36	Хӯш, ба фикри ту кадоме аз ин се нафар ба он марде, ки аз дасти роҳзанҳо ҷабр дида буд, шахси наздик ҳисоб мешавад?» 
LUK.10.37	«Он касе, ки ба ӯ раҳм кард», — ҷавоб дод шариатдон. «Пас, бирав ва монанди ӯ рафтор кун», — гуфт Исо.
LUK.10.38	Исо ва шогирдонаш сафарашонро давом дода, ба деҳае ворид гаштанд. Дар ҳамон ҷо Марто ном зане Ӯро дар хонаи худ меҳмондорӣ кард. 
LUK.10.39	Вай Марям ном хоҳаре дошт, ки пеши пои Исо нишаста ба суханони Ӯ гӯш медод. 
LUK.10.40	Марто, ки барои меҳмондорӣ намудан бисёр даводав мекард, ба назди Исо омада гуфт: «Хоҷаам! Шумо парвое надоред, ки хоҳарам ҳамаи корро ба сари ман партофтааст? Охир, бигӯед, ки ба ман ёрӣ диҳад». 
LUK.10.41	«Марто! Марто! — гуфт ба вай Худованд, — ту ғами бисёр чизҳоро хӯрда, даводав мекунӣ. 
LUK.10.42	Вале фақат як чиз лозим аст. Марям қисми хуберо интихоб намудааст ва онро аз ӯ ҳеҷ кас гирифта наметавонад».
LUK.11.1	Рӯзе дар ҷое Исо машғули дуогӯйӣ буд. Вақте ки дуояшро тамом кард, яке аз шогирдонаш ба Ӯ гуфт: «Худовандо! Ҳамон тавре ки Яҳё ба шогирдонаш ёд дода буд, Ту низ ба мо тарзи дуогӯйиро ёд деҳ». 
LUK.11.2	Исо ба онҳо гуфт: «Вақте ки дуо мекунед, чунин бигӯед:
LUK.11.2	Эй Падар!
LUK.11.2	Шаъну шараф бод ба номи муқаддаси Ту.
LUK.11.2	Бигзор подшоҳии Ту биёяд;
LUK.11.3	Ба мо ризқу рӯзии ҳаррӯзаамонро
LUK.11.4	ва гуноҳҳои моро бубахш, чунон ки мо онҳоеро мебахшем, ки бо мо нодуруст рафтор мекунанд
LUK.11.4	ва моро ба озмоиш дучор накун».
LUK.11.5	Пас ба онҳо гуфт: «Фарз мекунем, ки яке аз шумо дӯсте дореду ними шаб ба хонаи ӯ рафта, мегӯед: „Эй дӯст, ба ман се дона нон қарз деҳ, 
LUK.11.6	чун яке аз дӯстонам, ки дар сафар буд, ба хонаам омадааст ва ман чизе надорам, ки пеши ӯ гузорам“. 
LUK.11.7	Вале ӯ аз даруни хона чунин ҷавоб медиҳад: „Маро ташвиш надеҳ, чунки дари хонаам баста аст ва ману бачаҳоям аллакай дар ҷойгаҳ хобидаем, ҳоло наметавонам хеста ба ту нон диҳам“. 
LUK.11.8	Ба шумо мегӯям, агар ӯ аз рӯи дӯстӣ хеста чизе надиҳад, азбаски беист талаб мекунед, маҷбур мешавад, ки хезаду он чизеро, ки талаб мекунед, ба шумо диҳад. 
LUK.11.9	Бинобар ин Ман ҳам ба шумо мегӯям: талаб кунед ва ба шумо дода мешавад; биҷӯед ва пайдо мекунед; дарро бикӯбед ва он ба рӯятон кушода мешавад. 
LUK.11.10	Чун ҳар кӣ талаб мекунад, ба даст меорад; ҳар кӣ меҷӯяд, пайдо мекунад; ва ҳар касе, ки дарро мекӯбад, он ба рӯяш кушода мешавад.
LUK.11.11	Оё дар байни шумо чунин падаре ёфт мешавад, ки агар писараш аз ӯ
LUK.11.12	Ё агар писараш тухм бипурсад, ба ҷояш каждум ба ӯ диҳад? 
LUK.11.13	Пас, агар шумо бо ҳамаи дилсиёҳиатон ба фарзандони худ чизҳои хуб дода тавонед, наход Падари осмонӣ Рӯҳи Муқаддасро чанд маротиба зиёдтар ба онҳое надиҳад, ки аз Ӯ талаб мекунанд».
LUK.11.14	Боре Исо деви як мардро берун кард. Ин дев, деви гунгӣ буд ва вақте ки ӯ берун баромад, марди гунг ба гап даромаду мардум ба ҳайрат афтоданд. 
LUK.11.15	Баъзеи одамон чунин мегуфтанд: «Исо девҳоро бо қудрати Баал-Забул, сардори девҳо берун мекунад». 
LUK.11.16	Дигарон бошанд, Ӯро озмуданӣ шуда, талаб мекарданд, ки аз ҷониби Худо нишонае диҳад. 
LUK.11.17	Вале Исо, ки аз фикрҳои онҳо бохабар буд, гуфт: «Ҳар давлате, ки дар дохили худ аз ҳам ҷудо шуда ҷанг мекунад, ба зудӣ барҳам мехӯрад ва ҳар хонае, ки дар байни аъзоёнаш ҷудоӣ меафтад, вайрон мегардад. 
LUK.11.18	Инак, агар шайтон дар худ ба ду қисм ҷудо шавад, магар давлаташ устувор монда метавонад? Шумо мегӯед, ки Ман девҳоро ба воситаи Баал-Забул берун мекунам. 
LUK.11.19	Агар Ман девҳоро бо қудрати Баал-Забул берун мекарда бошам, пас, пайравони худатон-чи? Онҳо бо кадом қудрат берун мекунанд? Бигзор онҳо шуморо ҳукм кунанд. 
LUK.11.20	Аммо, агар Ман бо қувваи Худо девҳоро берун мекарда бошам, аз ин бармеояд, ки подшоҳии Худо аллакай ба ҳаёти шумо омадааст.
LUK.11.21	Вақте ки марди пурзӯру мусаллаҳ қасрашро посбонӣ мекунад, ба чизу чораи ӯ зараре намерасад. 
LUK.11.22	Вале ҳангоме ки шахси аз вай пурзӯртар ба ӯ ҳамла карда, ғолиб мебарояд, аслиҳаеро, ки соҳиби хона ба он умед баста буд, аз вай кашида мегираду чизи бадастовардаашро бо шариконаш тақсим мекунад.
LUK.11.23	Касе, ки тарафдори Ман нест, дар асл муқобили Ман аст ва касе, ки дар ҷамъ овардани одамон ба Ман ёрӣ намедиҳад, дар асл онҳоро пароканда мекунад.
LUK.11.24	Фарз кардем, рӯҳи нопок аз шахсе берун карда мешавад. Баъд ин рӯҳ бо нияти пайдо кардани манзили зист ҷойҳои беобро давр мезанаду онро наёфта, ба худ мегӯяд: „Э, ба хонаи пештараам бармегардам“, — 
LUK.11.25	ва баргашта мебинад, ки ин хона ба тартиб овардаву рӯбучиншуда аст. 
LUK.11.26	Пас, рӯҳи нопок рафта, ҳафт рӯҳи аз худаш ҳам бадтарро меорад ва ҳамаи онҳо ба он хона даромада зиндагӣ мекунанд. Дар натиҷа аҳволи он шахс аз ҳолати аввалааш ҳам бадтар хоҳад шуд».
LUK.11.27	Ҳангоме ки Исо ин суханонро мегуфт, зане аз миёни мардум хитоб кард: «Хушбахт аст он зане, ки Шуморо таваллуд карда шир додааст!» 
LUK.11.28	Исо бошад гуфт: «Вале онҳое, ки каломи Худоро мешунаванду аз рӯи он амал мекунанд, хушбахттаранд».
LUK.11.29	Мардуми зиёде дар гирди Исо ҷамъ меомаданд ва Ӯ сухан оғоз намуда гуфт: «Чӣ бад аст насли ҳозира, ки нишонаеро талаб мекунад, вале ғайр аз нишонаи Юнуси пайғамбар ба онҳо нишонаи дигаре дода намешавад. 
LUK.11.30	Зеро, ҳамон тавре ки Юнус бар мардуми шаҳри Нинве нишонае буд, Фарзанди Инсон низ бар ин насл нишонае хоҳад шуд. 
LUK.11.31	Дар рӯзи ҷазо маликаи сарзамини Сабо бархеста ин наслро айбдор мекунад, зеро ӯ аз як гӯшаи дунё барои шунидани ҳикмати шоҳ Сулаймон омада буд. Ҳол он ки каси бузургтар аз Сулаймон дар ин ҷост! 
LUK.11.32	Дар рӯзи ҷазо бошад, шаҳрвандони Нинве бархеста, насли шуморо айбдор мекунанд, зеро онҳо бо шунидани пайғоми Юнус тавба карданду аз гуноҳҳояшон даст кашиданд. Ҳол он ки каси бузургтар аз Юнус дар ин ҷост!
LUK.11.33	Ҳеҷ кас чароғро даргиронда, ба ҷойи чашмнорас ва ё ба таги тағора намегузорад, баръакс, онро ба чароғпояе мегузорад, то онҳое, ки ба хона медароянд, равшаниро бубинанд. 
LUK.11.34	Чашм чароғи бадан аст. Чун чашм солим аст, бадани одам пур аз равшанӣ мегардад, вале агар солим набошад, одамро торикӣ фаро мегирад. 
LUK.11.35	Эҳтиёт бошед, то он нуре, ки дар шумост, боз торикӣ набошад! 
LUK.11.36	Пас, агар тамоми баданатон пур аз равшанӣ бошаду дар худ ҳеҷ торикие надошта бошед, ба монанди он чароғе, ки бо дурахши худ шуморо мунаввар месозад, тамоми баданатон равшан хоҳад буд».
LUK.11.37	Вақте ки Исо ин суханонро мегуфт, яке аз фарисиён Ӯро ба хонаи худ ба меҳмонӣ даъват намуд ва Исо ба хонаи ӯ даромада, ба сари дастархон нишаст. 
LUK.11.38	Фарисӣ ҳайрон шуд, ки Исо пеш аз хӯрдани хӯрок даст нашуст. 
LUK.11.39	Вале Худованд ба он фарисӣ гуфт: «Ҳамин шумо, фарисиён, беруни косаву табақи худро мешӯед, аммо дарунатон пур аз хасисию бадӣ аст. 
LUK.11.40	Эй беақлон! Оё ҳамон як Офаранда тамоми чизеро, ки ҳам дар берун ва ҳам дар дарун аст, наофаридааст? 
LUK.11.41	Пас он чӣ дар даруни коса доред ба камбағалон садақа диҳед ва ҳама чиз бароятон пок мегардад.
LUK.11.42	Вой бар ҳоли шумо, эй фарисиён, ки аз ҳосили пудинаву кашнизу дигар намуди гиёҳҳо ҳиссаи даҳумро ба Худо месупоред, аммо таълимотро дар бораи адолат ва муҳаббати Худо беаҳамият мемонед. Шумо мебоист ин қонунҳоро риоя мекардеду қонунҳои дигарро низ беэътибор намемондед.
LUK.11.43	Вой бар ҳолатон, эй фарисиён, шумо дӯст медоред, ки дар ибодатхонаҳо болонишин бошеду дар бозорҳо ба шумо салом диҳанд.
LUK.11.44	Вой бар ҳоли шумо, ки ба қабрҳои белавҳасанг монанд ҳастед ва мардум нафаҳмида онҳоро зери по мекунанду ҳаром мешаванд».
LUK.11.45	Он гоҳ яке аз қонуншиносон ба Исо гуфт: «Устод! Шумо бо ин суханонатон моро ҳам таҳқир мекунед». 
LUK.11.46	Вале Исо гуфт: «Вой бар ҳоли шумо низ, эй шариатдонон, ки бори бениҳоят вазнинро ба гардани мардум бор мекунеду дастатонро ҳам намеҷунбонед, ки ба онҳо ёрӣ диҳед.
LUK.11.47	Вой бар ҳоли шумо, ки барои пайғамбарон мақбараҳо месозед. Охир, ҳамон пайғамбаронро аҷдодони шумо куштаанд. 
LUK.11.48	Бо ин амалатон шумо тасдиқ мекунед, ки бо корҳои аҷдодонатон розӣ ҳастед, чунки онҳо пайғамбаронро мекуштанд, шумо бошед, барои пайғамбарон мақбараҳо месозед. 
LUK.11.49	Барои ҳамин Ҳикмати Худо эълон мекунад: „Ба наздашон пайғамбарону вакилонро мефиристам ва онҳо баъзеашонро мекушанду баъзеи дигарашонро дунболагирӣ мекунанд“. 
LUK.11.50	Пас мардуми ин насл барои хуни тамоми пайғамбароне, ки аз аввали офариниши дунё рехта шудааст, ҷазо хоҳанд дид, 
LUK.11.51	яъне аз хуни Ҳобил сар карда, то хуни Закарё, ки дар байни қурбонгоҳу муқаддастарин ҷойи Хонаи Худо кушта шуда буданд. Бале, бидонед, ки мардуми ин насл барои ҳамаи ин ҷавоб хоҳад дод.
LUK.11.52	Вой бар ҳоли шумо, эй қонуншиносон, ки калиди дарвозаи донишро бо худ бурда, ҳам худатон аз он надаромадед ва ҳам ба онҳое, ки мехоҳанд дароянд, монеъ мешавед».
LUK.11.53	Вақте Исо аз он ҷо мерафт, шариатдонон ва фарисиёни бағазабомада Ӯро ба ҳолаш нагузошта, аз ҳар хусус саволборон мекарданд. 
LUK.11.54	Онҳо мехостанд аз забони Исо сухани нолоиқеро шунида, ба Ӯ тӯҳмат кунанд.
LUK.12.1	Дар ин миён ҳазор-ҳазор одамон ҷамъ омада, якдигарро тела медоданд ва Исо аввал ба шогирдони худ муроҷиат карда гуфт: «Худро аз хамиртуруши фарисиён, ки дурӯягӣ аст, эҳтиёт кунед. 
LUK.12.2	Зеро ҳеҷ чизи пӯшидае нест, ки ошкор нашавад ва ҳеҷ чизи пинҳоне нест, ки маълум нагардад. 
LUK.12.3	Пас он чиро, ки дар торикӣ гуфта будед, дар рӯшноӣ хоҳанд шунид ва он чиро, ки шумо дар пинҳонӣ пичиррос карда гуфтед, аз болои бомҳо эълон хоҳанд кард.
LUK.12.4	Ба шумо мегӯям: Эй дӯстонам, аз онҳое, ки ҷисматонро мекушанд ва баъд аз он ҳеҷ кори дигаре карда наметавонанд, натарсед. 
LUK.12.5	Ман ба шумо мефаҳмонам, ки аз кӣ бояд тарсед. Аз он касе тарсед, ки баъд аз куштан шуморо ба дӯзах партофта метавонад. Бале, ба шумо мегӯям, ки аз Ӯ бояд битарсед.
LUK.12.6	Магар ба ду танга панҷ гунҷишк фурӯхта намешавад? Вале Худо ҳар як гунҷишкро ҳам дар хотираш нигоҳ медорад 
LUK.12.7	ва ҳар тори мӯйи саратон ҳам ба ҳисоб гирифта шудааст. Бинобар ин натарсед, шумо аз бисёр гунҷишкҳо ҳам қиматтар ҳастед.
LUK.12.8	Ба шумо мегӯям: ҳар кӣ дар пеши мардум гӯяд, ки пайрави Ман аст, Фарзанди Инсон низ дар назди фариштагони Худо пайрави Ман будани ӯро тасдиқ мекунад. 
LUK.12.9	Лекин, ҳар кӣ дар пеши мардум Маро рад кунад, Фарзанди Инсон низ дар пеши фариштагони Худо ӯро рад мекунад.
LUK.12.10	Ҳар кӣ бар зидди Фарзанди Инсон сухане бигӯяд, бахшида мешавад, лекин касе, ки бар зидди Рӯҳи Муқаддас сухани кофирона бигӯяд, бахшида нахоҳад шуд.
LUK.12.11	Вақте шуморо ба ибодатхонаҳо, ба назди сардорону ҳукуматдорон меоранд, ғам нахӯред, ки чӣ хел бояд ҷавоб диҳед ё чӣ бояд гӯед. 
LUK.12.12	Зеро Рӯҳи Муқаддас ба шумо ёд медиҳад, ки ҳамон лаҳза чӣ бояд бигӯед».
LUK.12.13	Марде аз байни мардум ба Исо гуфт: «Устод! Ба бародарам бигӯ, ки меросро бо ман тақсим кунад». 
LUK.12.14	Исо ҷавоб дод: «Эй мард, кӣ Маро бар шумо қозӣ ё довар таъин кардааст?» 
LUK.12.15	Сипас, ба ҳама муроҷиат карда гуфт: «Аз ҳар гуна ҳирсу чашмгуруснагӣ ҳазар кунед, зеро ҳаёти одам аз зиёдатии бойигариаш иборат нест».
LUK.12.16	Баъд ба онҳо масалеро гуфт: «Замини як марди бой ҳосили фаровоне ба бор овард. 
LUK.12.17	Вай худ ба худ фикр карда гуфт: „Чӣ кор бояд кунам, охир барои ҷамъ кардани ҳосили худ ҷое надорам?“ 
LUK.12.18	Баъд гуфт: „Ана чӣ кор мекунам — анборҳои худро вайрон карда, калонтарашро месозам ва тамоми ҳосилу бойигариамро ба он ҷо бурда, 
LUK.12.19	ба худ мегӯям: Акнун ту бойигарии бисёре дорӣ, ки барои солҳои зиёде мерасад. Истироҳат кун, бихӯр, бинӯш ва аз кайфу сафои зиндагӣ бебаҳра намон“. 
LUK.12.20	Вале Худо ба вай гуфт: „Эй нодон! Ҳамин шаб ҷонат аз ту талаб карда мешавад. Пас, он чӣ захира кардаӣ, насиби кӣ мегардад?“
LUK.12.21	Ҳамин тавр бо ҳар касе мешавад, ки барои худ бойигарӣ ҷамъ мекунад, вале дар назари Худо бой нест».
LUK.12.22	Исо ба шогирдони худ гуфт: «Бинобар ин ба шумо мегӯям: на ташвиши онро кашед, ки дар зиндагиатон чӣ мехӯред ва на ғами баданатонро хӯред, ки чӣ мепӯшед. 
LUK.12.23	Охир зиндагӣ муҳимтар аз хӯрок ва бадан муҳимтар аз пӯшок аст. 
LUK.12.24	Ба зоғҳо нигоҳ кунед, онҳо на мекоранд, на медараванд, на анбор доранду на каҳдон, вале Худо ризқу рӯзиашонро мефиристад ва шумо нисбат ба паррандаҳо қадри баландтаре доред!
LUK.12.25	Кадоме аз шумо бо ғам хӯрдан метавонед умратонро ақаллан як соат дарозтар кунед?
LUK.12.26	Пас, агар шумо чунин як кори ночизро иҷро карда натавонед, чаро ғами чизҳои дигарро мехӯред?
LUK.12.27	Ба нашъунамои гулҳои савсан нигоҳ кунед: Онҳо на меҳнат мекунанду на мересанд,
LUK.12.28	Пас, агар Худо алафи саҳроиро, ки имрӯз ҳасту пагоҳ ба оташ партофта мешавад, чунин пӯшонад, шуморо низ, эй сустимонҳо, пӯшонда метавонад! 
LUK.12.29	Шумо ғам хӯрда, аз пайи он нашавед, ки чӣ мехӯреду чӣ менӯшед. 
LUK.12.30	Ин ғами асосии тамоми халқҳои дигар аст, вале Падари шумо медонад, ки ҳамаи ин чизҳо ба шумо лозиманд. 
LUK.12.31	Танҳо подшоҳии Ӯро биҷӯед ва Ӯ бар замми он ба шумо ин чизҳоро хоҳад дод.
LUK.12.32	Эй рамаи хурди гӯсфандон, натарсед! Зеро иродаи Падаратон чунин аст, ки подшоҳиро ба шумо диҳад. 
LUK.12.33	Он чиро, ки доред, бифурӯшеду ба камбағалон садақа диҳед. Ҳамёнҳоеро ба даст оред, ки ҳеҷ вақт намедаранд. Дар осмон бойигариеро ҷамъ кунед, ки ҳеҷ вақт тамом намешавад, чунки дасти дузд ба он ҷо намерасад ва куя онро намезанад. 
LUK.12.34	Зеро ба он ҷое, ки бойигарӣ доред, дилатон кашол аст.
LUK.12.35	Ҳар яки шумо миёнатонро баста, чароғашро равшан нигоҳ доред. 
LUK.12.36	Ба монанди хизматгороне бошед, ки интизори аз тӯй баргаштани соҳибашон ҳастанд, то ки вақти баргашта дарро кӯфтани соҳибашон, онро зуд ба рӯяш кушоянд.
LUK.12.37	Хушбахтанд хизматгороне, ки соҳибашон вақти баргашта омадан онҳоро бедор меёбад. Ба ростӣ ба шумо мегӯям, ки худи соҳиб миёнашро баста, онҳоро ба сари дастархон мешинонад ва ба онҳо хизмат мекунад. 
LUK.12.38	Хушбахтанд онҳое, ки соҳибашон хоҳ ними шаб, хоҳ наздики субҳ баргашта, онҳоро бедор меёбад. 
LUK.12.39	Бидонед, ки агар соҳибхона вақту соати омадани дуздро донад, вай
LUK.12.40	Пас, шумо низ бояд ба омадани Фарзанди Инсон тайёр бошед, зеро Вай вақте меояд, ки интизораш нестед».
LUK.12.41	Петрус гуфт: «Худовандо! Ин масалро танҳо барои мо ё барои ҳама гуфтӣ?» 
LUK.12.42	Худованд ҷавоб дод: «Монанди ҳамон хизматгори бовафову хирадманд бошед, ки соҳибаш дилпурона метавонад ӯро бар хизматгорони дигар назоратчӣ таъин кунад ва ба ӯ дар вақти муайяншуда додани хӯрду хӯроки онҳоро боварӣ намояд.
LUK.12.43	Хушо хизматгоре, ки ӯро соҳибаш ҳангоми баргаштан дар сари иҷрои вазифааш меёбад. 
LUK.12.44	Ба ростӣ мегӯям, ки соҳибаш вайро бар тамоми молу мулкаш назоратчӣ таъин менамояд. 
LUK.12.45	Вале агар он хизматгор фикр кунад, ки соҳибаш дер карда истодааст ва хизматгоронро, марду занро фарқ накарда, латукӯб кунад ва ба хӯрдану нӯшидану мастигарӣ машғул шавад, 
LUK.12.46	ана, он гоҳ дар вақту соате, ки хизматгор аз он бехабару мунтазираш нест, соҳибаш бармегардад ва ӯро ду пора карда, насиби беимононро медиҳад. 
LUK.12.47	Хизматгоре, ки хоҳиши соҳибашро медонад, вале онро иҷро намекунад ва иҷро карданӣ ҳам нест, сахт лат карда мешавад. 
LUK.12.48	Аммо хизматгоре, ки иродаи соҳибашро надониста, кори баде мекунад, ҷазои сабуктаре мебинад. Ба ҳар касе, ки зиёд дода шудааст, аз ӯ низ зиёд пурсида мешавад ва ба ҳар касе, ки чизи бисёре боварӣ карда шудааст, аз вай низ бисёртар талаб карда мешавад.
LUK.12.49	Ман омадам, ки дар рӯи замин оташ даргиронам ва бисёр мехоҳам, ки он зудтар фурӯзон гардад. 
LUK.12.50	Ҳамон тавре ки одам дар вақти таъмид гирифтан ба об ғӯта мезанад, Ман низ бояд ба азоби марговар ғӯтавар гардам ва то ба амал омадани ин кор нороҳат ҳастам. 
LUK.12.51	Шумо гумон мекунед, ки Ман барои ба замин овардани сулҳ омадаам? Баръакс, на барои сулҳ, балки барои ҷудоӣ андохтан омадаам. 
LUK.12.52	Баъд аз ин агар дар хонае панҷ нафар бошанд, аз ҳам ҷудо хоҳанд шуд: се нафар ба ду нафар ва ду нафар ба се нафар зид мебароянд. 
LUK.12.53	Падар бар зидди писараш ва писар бар зидди падараш, модар бар зидди духтараш ва духтар бар зидди модараш, хушдоман бар зидди келинаш ва келин бар зидди хушдоманаш мебарояд».
LUK.12.54	Ҳамчунин ба мардум гуфт: «Вақте мебинед, ки аз ғарб абре пайдо мешавад, дарҳол мегӯед: „Бояд борон борад“ ва чунин мешавад. 
LUK.12.55	Ва ҳангоме ки боди ҷанубӣ мевазад, мегӯед: „Ҳаво гарм мешавад“ ва ҳамин тавр ҳам мешавад. 
LUK.12.56	Эй дурӯяҳо! Шумо нишонаҳои замину осмонро дида чӣ гуна шудани ҳаворо фаҳмида метавонеду чаро фаҳмида наметавонед, ки ҳоло чӣ замоне фаро расидааст?
LUK.12.57	Барои чӣ худи шумо муайян карда наметавонед, ки чӣ бояд кунед? 
LUK.12.58	Охир, вақте ки бо даъвогар ба пеши қозӣ меравед, бояд ҳаматарафа кӯшиш кунед, ки дар роҳ бо даъвогар оштӣ шавед, вагарна ӯ шуморо ба назди қозӣ мебарад ва қозӣ шуморо ба дасти зиндонбон месупораду вай шуморо ба зиндон мепартояд. 
LUK.12.59	Росташро мегӯям, ки то тангаи охирини қарзатонро надиҳед, ҳаргиз аз ҳабс намебароед».
LUK.13.1	Дар ин маврид баъзеҳо ба назди Исо омада, дар бораи ҷалилиёне нақл карданд, ки Пилотус онҳоро ҳангоми қурбонӣ карданашон кушт. 
LUK.13.2	Исо дар ҷавоби онҳо гуфт: «Ба гумонатон ин ҷалилиён аз ҷалилиёни дигар гунаҳкортар буданд, ки бо онҳо чунин ҳодиса рӯй дод? 
LUK.13.3	Не, мегӯям ба шумо! Вале, агар тавба карда, аз гуноҳҳоятон даст накашед, ҳамаатон монанди онҳо нобуд мешавед. 
LUK.13.4	Ё ба фикратон он ҳаждаҳ нафаре, ки манораи Шилӯаҳ ба болояшон чаппа шуда нобудашон кард, аз дигар сокинони Ерусалим гунаҳкортар буданд? 
LUK.13.5	Не, мегӯям ба шумо! Вале, агар тавба карда, аз гуноҳҳоятон даст накашед, ҳамаатон монанди онҳо нобуд мешавед».
LUK.13.6	Исо чунин масалеро гуфт: «Дар токзори як мард дарахти анҷире шинонда шуда буд. Вай омада, аз он мева ҷустуҷӯ кард, вале чизе наёфт. 
LUK.13.7	Пас, ба боғбон гуфт: „Се сол боз ман меоям, то аз ин дарахт мевае пайдо бикунам, вале чизе намеёбам. Онро бурида парто! Чаро заминро беҳуда банд мекунад?“ 
LUK.13.8	Вале боғбон ҷавоб дод: „Хоҷа! Як соли дигар ҳам онро набуред. Ман гирдашро побел карда, ба замин пору меандозам. 
LUK.13.9	Агар соли оянда мева диҳад, хуб мешавад ва агар надиҳад, баъд бибуред“».
LUK.13.10	Дар яке аз рӯзҳои истироҳат Исо дар ибодатхона мардумро таълим медод. 
LUK.13.11	Дар он ҷо зане ҳузур дошт, ки ҳаждаҳ сол боз гирифтори рӯҳи нопок буд. Аз ин сабаб миёни зан хам гашта, ӯ ҳеҷ қоматашро рост карда наметавонист. 
LUK.13.12+LUK.13.13	 Исо инро дида, ба наздаш даъват кард ва дастонашро бар ӯ гузошта, гуфт: «Эй зан! Ту аз бемориат раҳоӣ ёфтӣ». Қомати зан дарҳол рост шуда, вай Худоро ҳамду сано хонд.
LUK.13.14	Сардори ибодатхона, аз он ки Исо дар рӯзи истироҳат занро шифо бахшид, хашмгин шуда, ба мардум гуфт: «Барои кор кардан шаш рӯз ҳаст ва бояд на дар рӯзи истироҳат, балки дар яке аз ҳамин рӯзҳо омада, шифо ёбед». 
LUK.13.15	Вале Худованд дар ҷавоб гуфт: «Эй дурӯягон! Магар ҳар яки шумо дар рӯзи истироҳат банди барзагов ё хари худро кушода онҳоро аз оғил берун намебароред, то рафта об бихӯранд? 
LUK.13.16	Ҳол он ки ин зан аз авлоди Иброҳим аст ва шайтон ӯро ҳаждаҳ сол боз дар бандҳои худ нигоҳ медошт! Пас, наход мумкин набошад, ки ӯ дар рӯзи истироҳат аз ин бандҳо озод шавад?!»
LUK.13.17	Бо ин суханонаш Ӯ душманонашро шарманда кард ва тамоми мардум аз корҳои аҷибе, ки Ӯ мекард, шод мешуданд.
LUK.13.18	Исо гуфт: «Подшоҳии Худо ба чӣ монанд аст? Ман онро ба чӣ ташбеҳ диҳам? 
LUK.13.19	Он ба донаи хардал монанд аст, ки шахсе гирифта, дар боғи худ мекорад. Он рӯида, дарахти калоне шуду паррандаҳо дар миёни шохаҳояш лона гузоштанд».
LUK.13.20	Боз гуфт: «Подшоҳии Худоро ба чӣ монанд кунам? 
LUK.13.21	Вай монанди он аст, ки зане хамиртуруше мегираду бо як тағора орд омехта, хамир мекунад ва баъд тамоми хамир мерасад».
LUK.13.22	Исо дар шаҳру деҳаҳо гашта мардумро таълим медод. Вай ба сӯи Ерусалим равона буд. 
LUK.13.23	Шахсе аз Ӯ пурсид: «Хоҷаам! Магар шумораи ками одамон наҷот меёбанд?» Вай ба мардум гуфт: 
LUK.13.24	«Саъю кӯшиш кунед, то аз дари танг дароед, зеро ба шумо мегӯям, ки бисёр касон кӯшиш хоҳанд кард, ки аз он дар дароянд, вале ин ба онҳо муяссар нахоҳад шуд. 
LUK.13.25	Вақте ки соҳибхона хеста дарро маҳкам мекунад, шумо дар берун мемонед ва дарро кӯфта мегӯед: „Хоҷа! Дарро ба рӯи мо бикушо!“ Вале ӯ ба шумо чунин ҷавоб медиҳад: „Ман намедонам шумо аз куҷо ҳастед!“ 
LUK.13.26	Он вақт шумо мегӯед: „Мо ҳамроҳи ту мехӯрдему менӯшидем. Ту дар кӯчаҳои мо мардумро таълим медодӣ“. 
LUK.13.27	Вале ӯ ба шумо ҷавоб хоҳад дод: „Ман намедонам шумо аз куҷо ҳастед, дур шавед аз ман, эй ҳамаи бадкорон!“ 
LUK.13.28	Ва вақте ки шумо дар подшоҳии Худо Иброҳим, Исҳоқ, Ёқуб ва тамоми пайғамбаронро мебинеду худатон аз он ҷо ронда мешавед, аз дард дандон ба дандон зада гиря мекунед.
LUK.13.29	Мардум аз шарқу ғарб ва шимолу ҷануб омада, дар гирди дастархони подшоҳии Худо менишинанд 
LUK.13.30	ва баъзе аз онҳое, ки ҳоло дар сафи ақиб ҳастанд, дар сафи пеш мешаванд ва баъзе аз онҳое, ки дар сафи пеш ҳастанд, дар сафи ақиб мешаванд».
LUK.13.31	Ҳамин вақт чанд нафар аз фарисиён ба назди Исо омада гуфтанд: «Ба шумо лозим аст, ки аз ин ҷо баромада раведу сафаратонро давом диҳед, зеро Ҳиродус мехоҳад шуморо бикушад». 
LUK.13.32	Исо ба онҳо гуфт: «Рафта, ба он рӯбоҳ бигӯед, ки Ман имрӯзу пагоҳ девҳоро берун карда, мардумро шифо медиҳам ва рӯзи сеюм корамро тамом мекунам. 
LUK.13.33	Вале Ман бояд имрӯз, пагоҳ ва ҳам баъд аз пагоҳ роҳамро давом диҳам, зеро ин хел шуданаш мумкин нест, ки пайғамбар берун аз Ерусалим ҳалок гардад.
LUK.13.34	Эй Ерусалим, Ерусалим! Пайғамбаронро мекушиву онҳоеро, ки Худо ба наздат мефиристад, сангсор мекунӣ! Ман борҳо орзу доштам, мисли мурғе, ки чӯҷаҳояшро зери болҳояш ҷамъ мекунад, сокинонатро дар гирди худ ҷамъ оварам, вале ту роҳ надодӣ! 
LUK.13.35	Пас ҳоло хонаат бепарастор мемонад. Ба шумо мегӯям, ки то „Баракат ёбад касе, ки аз номи Худованд меояд!“ нагӯед, Маро нахоҳед дид».
LUK.14.1	Боре, дар рӯзи истироҳат Исо барои хӯрдани хӯрок ба хонаи яке аз сардорони фарисиён рафт ва онҳо корҳои Ӯро мушоҳида мекарданд. 
LUK.14.2	Дар рӯ ба рӯи Исо марде менишаст, ки баданаш варам карда буд. 
LUK.14.3	Исо ба қонуншиносону фарисиён муроҷиат намуда гуфт: «Дар рӯзи истироҳат касеро шифо додан мумкин аст ё не?» 
LUK.14.4	Онҳо хомӯш монданд, Ӯ бошад, ба бемор даст расонда шифо бахшиду ҷавоб дод. 
LUK.14.5	Сипас ба онҳо гуфт: «Агар бача
LUK.14.6	Вале онҳо ба Ӯ ҷавобе дода натавонистанд.
LUK.14.7	Исо мушоҳида мекард, чӣ тавр меҳмонон мехостанд ҷойҳои болотарро ишғол кунанд, бинобар ин ба онҳо масалеро гуфт: 
LUK.14.8	«Вақте ки ба тӯйи арӯсӣ даъват мешавӣ, аз боло гузашта нашин, чун шояд шахсе даъват шуда бошад, ки аз ту баобрӯтар аст. 
LUK.14.9	Он гоҳ соҳибхонае, ки ҳардуи шуморо даъват кардааст, омада ба ту нагӯяд: „Ҷоятро ба ӯ бидеҳ“. Он вақт шарм дошта, маҷбур мешавӣ, ки ба поён гузашта шинӣ. 
LUK.14.10	Баръакс, вақте ки туро даъват мекунанд, омада дар ҷойи поён бишин, то соҳибхона омада, ба ту бигӯяд: „Дӯстам, болотар бишин“. Он гоҳ иззату эҳтиромат дар пеши назари ҳамаи онҳое, ки дар гирди дастархон нишастаанд, ба ҷо оварда мешавад. 
LUK.14.11	Зеро ҳар кӣ худро калон гирад, паст мешавад ва баръакс, ҳар касе, ки худро хоксор гирад, сарбаланд хоҳад шуд».
LUK.14.12	Баъд ба соҳибхонае, ки Ӯро даъват карда буд, гуфт: «Вақте ки зиёфате ташкил мекунӣ, дӯстон, бародарон, хешон ва ҳамсояҳои бойи худро даъват накун, чунки онҳо низ туро даъват мекунанду некиатро бармегардонанд. 
LUK.14.13	Беҳтараш вақти зиёфат оростан камбағалону маъюбон ва шалҳову нобиноёнро даъват намо. 
LUK.14.14	Он гоҳ хушбахт хоҳӣ шуд, чунки онҳо некиатро баргардонда наметавонанд, вале дар рӯзе, ки некон зинда мешаванд, Худо некиатро ба ту бармегардонад».
LUK.14.15	Инро шунида яке аз меҳмонон ба Исо гуфт: «Хушбахт аст он касе, ки дар подшоҳии Худо хӯрок бихӯрад!»
LUK.14.16	Аммо Исо ба ӯ гуфт: «Марде зиёфати калоне ороста, мардуми зиёдро даъват намуд. 
LUK.14.17	Чун вақти хӯрдани хӯрок расид, хизматгорашро фиристод, то ба даъватшудагон бигӯяд: „Биёед, аллакай ҳама чиз тайёр аст“. 
LUK.14.18	Ҳамин вақт ҳама, яке аз пайи дигар ба узрхоҳӣ даромаданд. Якумаш гуфт: „Ман замин харидам ва бояд рафта, онро бубинам. Хоҳиш мекунам, маро бубахшед“. 
LUK.14.19	Дигаре гуфт: „Ман панҷ ҷуфт барзагов харидам ва ҳоло барои санҷидани онҳо меравам. Илтимос мекунам, маро бубахшед“. 
LUK.14.20	Саввумӣ гуфт: „Ман зан гирифтам, бинобар ин рафта наметавонам“. 
LUK.14.21	Хизматгор баргашта ин хабарро ба хоҷааш расонд. Он гоҳ хоҷа дар ғазаб шуда, ба хизматгораш фармон дод: „Зудтар ба кӯчаву тангкӯчаҳои шаҳр рафта, камбағалон, маъюбон, шалҳо ва нобиноёнро ба ин ҷо биёр“. 
LUK.14.22	Хизматгор гуфт: „Хоҷаам! Фармонатонро иҷро намудам, вале боз ҳам ҷойҳои холӣ ҳастанд“. 
LUK.14.23	Сипас хоҷа ба хизматгор гуфт: „Қад-қади роҳҳои васеъву танг гашта, мардумро ба омадан маҷбур кун, то ки хонаам пур шавад.
LUK.14.24	Ба шумо мегӯям, ҳеҷ нафаре, ки аз аввал даъват шуда буд, мазаи хӯроки идонаи маро нахоҳад чашид“».
LUK.14.25	Ҳамроҳи Исо мардуми бисёре равона буданд ва Ӯ ба онҳо рӯ оварда гуфт: 
LUK.14.26	«Касе, ки пеши Ман меояду Маро бештар аз падару модараш, зану фарзандонаш, бародарону хоҳаронаш ва зиёдтар аз ҷони худ дӯст намедорад, шогирди Ман шуда наметавонад. 
LUK.14.27	Касе, ки салиби азобу маргашро бо худ набардошта аз пайи Ман ояд, шогирди Ман шуда наметавонад. 
LUK.14.28	Зеро кӣ аз байни шумо қалъае сохтанӣ мешаваду аввал нишаста харҷи онро ҳисоб намекунад, то бифаҳмад, ки имконияти ба анҷом расондани сохтмонро дорад ё не? 
LUK.14.29	То мабодо баъд аз гузоштани пойдевор он сохтмонро ба охир расонда натавонад ва ҳамаи онҳое, ки инро мебинанд, писханд зада 
LUK.14.30	гӯянд: „Ин мард сохтмонро сар карду ба тамом кардани он қувваташ нарасид.“ 
LUK.14.31	Ҳамчунин подшоҳе низ пеш аз ба ҷанги зидди подшоҳи дигар баромадан, аввал бояд нишаста, нағзакак фикр кунад, ки оё метавонад бо даҳ ҳазор сарбози худ ба подшоҳе, ки бо бист ҳазор сарбозаш бар зидди ӯ меояд, муқобилат нишон диҳад? 
LUK.14.32	Пас, агар натавонад, ҳанӯз ки душманаш дур аст, сафиронашро барои сулҳ бастан мефиристад. 
LUK.14.33	Айнан ҳамин тавр ҳеҷ яке аз шумо то аз тамоми чизу чораи худ даст накашед, наметавонед шогирди Ман бошед.
LUK.14.34	Шумо медонед, ки намак чизи хуб аст, вале агар намак сифаташро гум кунад, магар онро боз шӯр карда мешавад? 
LUK.14.35	Он вақт намак барои ҳеҷ чиз ба кор намеояд: на барои замин ва на барои пору. Онро бароварда мепартоянд.
LUK.14.35	Ҳар кӣ Маро мешунавад, бигзор гӯш кунад!»
LUK.15.1	Бисёр андозгирон ва дигар касоне, ки гунаҳкор ҳисоб мешуданд, барои шунидани суханони Исо ба наздаш меомаданд. 
LUK.15.2	Вале фарисиён ва шариатдонон норозигии худро баён карда, мегуфтанд: «Ин мард гунаҳкоронро қабул мекунад ва ҳамроҳашон хӯрок мехӯрад». 
LUK.15.3	Бинобар ин Исо ба онҳо чунин масалро гуфт: 
LUK.15.4	«Фарз мекунем, ки нафаре аз шумо сад сар гӯсфанд дораду якеашро гум мекунад. Магар наваду нӯҳтоашро дар чарогоҳ гузошта, то ёфтани он гӯсфанди гумшуда аз пайи вай намеравад? 
LUK.15.5	Ва чун ёбад, бо хурсандӣ онро болои кифтонаш бардошта 
LUK.15.6	ба хонааш меояд ва дӯстону ҳамсояҳояшро ҷеғ зада мегӯяд: „Бо ман хурсандӣ кунед. Ман гӯсфанди гумшудаамро ёфтам“. 
LUK.15.7	Ба шумо мегӯям, дар осмон барои як гунаҳкоре, ки аз гуноҳ даст кашида, тавба мекунад, хурсандии зиёдтаре мешавад, назар ба он наваду нӯҳ накӯкоре, ки ба тавба ҳеҷ эҳтиёҷ надоранд.
LUK.15.8	Фарз мекунем, ки зане даҳ тангаи нуқра дораду якеашро гум мекунад. Магар вай чароғро даргиронда, хонаро рӯфта, бодиққат намекобад, то онро пайдо бикунад? 
LUK.15.9	Ва чун ёбад, дугонаҳову ҳамсоягони худро ҷеғ зада мегӯяд: „Бо ман хурсандӣ кунед, чун тангаи гумкардаамро ёфтам“.
LUK.15.10	Ба шумо мегӯям, фариштагони Худо ҳам барои як гунаҳкоре, ки аз гуноҳ даст кашида, тавба мекунад, айнан ҳамин тавр хурсандӣ мекунанд».
LUK.15.11	Боз гуфт: «Марде ду писар дошт. 
LUK.15.12	Писари хурдӣ ба падараш гуфт: „Он қисми молу мулкеро, ки насиби ман аст, ба ман бидеҳ“ ва падар ҳама чизеро, ки дошт, ба ҳарду писараш тақсим кард. 
LUK.15.13	Баъд аз чанд рӯз писари хурдӣ чизу чораашро ҷамъ карда, ба кишвари дурдасте рафт. Дар он ҷо ӯ тамоми бойигариашро беҳуда ба айшу ишрат сарф кард. 
LUK.15.14	Баъд аз он ки ҳамаи бойигариашро барбод дод, дар он сарзамин қаҳтии сахте ба амал омад ва ӯ ба мӯҳтоҷӣ дучор шуд. 
LUK.15.15	Сипас рафта хизматгори яке аз сокинони он кишвар шуд ва он мард ӯро ба замини худ фиристод, то ки хукбонӣ кунад. 
LUK.15.16	Азбаски ба ӯ чизи хӯрданӣ намедоданд, вай тайёр буд, шикамашро бо еме, ки хукҳо мехӯрданд, пур кунад. 
LUK.15.17	Оқибат вай ба худ омада гуфт: „Падарам хизматгорони бисёре дорад ва ҳамаи онҳо нони фаровон ва ҳатто зиёдатӣ доранд, аммо ман дар ин ҷо аз гуруснагӣ мемирам! 
LUK.15.18	Рафта ба назди падарам бармегардаму ба вай мегӯям: «Падарҷон! Ман дар пеши Худову шумо гунаҳкорам 
LUK.15.19	ва дигар лоиқи он нестам, ки писари шумо бошам. Маро ҳамчун яке аз хизматгоронатон қабул кунед»“. 
LUK.15.20	Пас ӯ хеста ба хонаи падараш равона шуд. Вай ҳанӯз хеле дур буд, ки падараш ӯро дида, ба ҳоли писараш раҳмаш омад ва давида рафту фарзандашро ба оғӯшаш кашида, бӯса кард. 
LUK.15.21	Писар ба вай гуфт: „Падарҷон! Ман дар пеши Худову шумо гунаҳкорам ва дигар лоиқи он нестам, ки писари шумо бошам
LUK.15.22	Аммо падар ба хизматгоронаш гуфт: „Зудтар ҷомаи беҳтаринро оварда, ба ӯ пӯшонед. Ба дасташ ангуштарин ва ба пойҳояш пойафзол пӯшонед. 
LUK.15.23	Гӯсолаи боникардаро биёреду сар бибуред; мехӯрему хурсандӣ мекунем! 
LUK.15.24	Охир ин писарам мурда буд ва ҳоло зинда шуд, гумшуда буду ёфт шуд“. Пас онҳо ҷашне оростанд.
LUK.15.25	Ҳамин вақт писари калонӣ дар киштзор буд. Ҳангоми баргаштан вай ба хона наздик шуда, садои мусиқӣ ва рақсу бозиро шунид. 
LUK.15.26	Пас яке аз хизматгоронро ҷеғ зада пурсид, ки дар он ҷо чӣ воқеа рӯй дода истодааст? 
LUK.15.27	Хизматгор ба ӯ ҷавоб дод: „Бародаратон баргашт ва чун падаратон ӯро зиндаву саломат дид, гӯсолаи боникардаро сар бурид“. 
LUK.15.28	Бародари калониро чунон қаҳраш омад, ки нахост ба хона дарояд. Он гоҳ падараш берун баромада, ӯро розӣ кунонданӣ шуд. 
LUK.15.29	Вай бошад, ба падараш чунин ҷавоб дод: „Чандин сол аст, ки ман ба шумо хизмат мекунам ва ҳеҷ вақт аз гуфтаатон берун набаромадаам, шумо бошед, ягон бор ба ман ҳатто бузғолачаеро ҳам надодед, ки бо дӯстонам хурсандӣ карда тавонам. 
LUK.15.30	Вале ин писаратон, ки дороии шуморо ҳамроҳи фоҳишаҳо хӯрда тамом карду баргашт, шумо барои вай гӯсолаи боникардаро сар буридед“. 
LUK.15.31	Аммо падар ба ӯ гуфт: „Писарам, ту ҳамеша бо ман ҳастӣ ва ҳар чизе, ки ман дорам, аз они туст. 
LUK.15.32	Бояд шодиву хурсандӣ кунем, чунки бародарат мурда буду зинда шуд, гумшуда буду ёфт шуд“».
LUK.16.1	Ҳамчунин Исо ба шогирдонаш гуфт: «Марди сарватманде назоратчие дошт ва ба сарватманд шикоят карданд, ки назоратчиаш молу мулки ӯро беҳуда сарф мекунад. 
LUK.16.2	Хоҷааш вайро ҷеғ зада гуфт: „Ман дар бораи ту чиҳо мешунавам? Ба ман ҳисобот деҳ, ки чӣ корҳо кардаӣ, чунки дигар назоратчии ман шуда наметавонӣ“. 
LUK.16.3	Он гоҳ назоратчӣ худ ба худ гуфт: „Чӣ кор кунам? Хоҷаам маро аз кор холӣ мекунад. Ман бел зада наметавонам ва аз гадоӣ кардан ҳам шарм мекунам. 
LUK.16.4	Ёфтам чӣ бояд кунам. Бояд коре бикунам, ки вақти бекор монданам одамон маро ба хонаҳояшон роҳ диҳанд“. 
LUK.16.5	Вай қарздорони хоҷаашро як-як ҷеғ зад ва якумашро пурсид: „Ту аз хоҷаам чӣ қадар қарздор ҳастӣ?“ 
LUK.16.6	Ҷавоб дод: „Сад хум равғани зайтун“. Назоратчӣ ба вай гуфт: „Ана забонхати ту, зуд нишаста, ба ҷойи сад панҷоҳ навис“. 
LUK.16.7	Баъд аз дигаре пурсид: „Ту чӣ қадар қарздор ҳастӣ?“ Ӯ ҷавоб дод: „Сад халта гандум“. Назоратчӣ гуфт: „Ана забонхати ту, ба ҷойи сад ҳаштод навис“. 
LUK.16.8	Вале хоҷааш назоратчии қаллобро таъриф кард, ки зиракиашро ба кор бурда, чунин кардааст. Охир одамони ин дунё дар муносибат бо онҳое, ки мисли худашон ҳастанд, назар ба одамони нур, ки аз они подшоҳии Худо ҳастанд, оқилтаранд.
LUK.16.9	Пас, Ман ба шумо мегӯям: Пулу моли ин дунёро ба он сарф намоед, ки барои худ дӯстонро пайдо бикунед, то дар вақти тамом шудани бойигариатон онҳо шуморо дар хонаҳои абадӣ қабул кунанд. 
LUK.16.10	Касе, ки дар иҷрои вазифаи майда вафодор бошад, дар иҷрои вазифаи калон ҳам вафодор мемонад. Ҳамчунин касе, ки дар иҷрои кори ночиз беинсоф бошад, дар иҷрои кори муҳим ҳам беинсофӣ мекунад. 
LUK.16.11	Пас, агар ба шумо бойигарии ин дунёро боварӣ карда нашавад, кӣ ба шумо бойигарии ҳақиқиро боварӣ мекунад? 
LUK.16.12	Ва агар ба шумо бойигарии шахси бегонаро боварӣ карда нашавад, кӣ ба шумо меросатонро медиҳад?
LUK.16.13	Ҳеҷ хизматгор якбора ба ду хоҷа хизмат карда наметавонад, чунки ё якеашро дӯст медораду дигарашро бад мебинад, ё ба яке вафодор мемонаду дигарашро писанд намекунад. Шумо низ наметавонед ҳам бандаи Худо бошеду ҳам бандаи пул».
LUK.16.14	Фарисиён, ки пулпараст буданд, ҳамаи инро шунида, Исоро масхара карданд. 
LUK.16.15	Вале Ӯ ба онҳо гуфт: «Шумо ҳамон одамоне ҳастед, ки худро дар пеши мардум беайб нишон медиҳед, лекин Худо аз дилҳои шумо бохабар аст. Чизеро, ки одамон олидараҷа мешуморанд, дар назари Худо нафратовар аст.
LUK.16.16	Шариати Мӯсо ва навиштаҳои пайғамбарон то замони Яҳёи Таъмиддиҳанда амал мекарданд. Аз вақти Яҳё сар карда подшоҳии Худо эълон карда мешаваду ҳама кӯшиш мекунанд, ки зӯр зада вориди он гарданд. 
LUK.16.17	Вале нест шудани замину осмон осонтар аз он, ки ҳатто нуқтае аз ин қонун бекор карда шавад.
LUK.16.18	Ҳар кӣ зани худро талоқ дода, дигареро ба занӣ гирад, гуноҳи алоқаи беникоҳро мекунад ва ҳар кӣ зани талоқшударо ба занӣ гирад, низ ҳамон гуноҳро содир мекунад.
LUK.16.19	Як замонҳо марди сарватманде зиндагӣ мекард, ки либоси қиматбаҳо мепӯшиду ҳар рӯз хӯроки шоҳона мехӯрд. 
LUK.16.20	Лаъзор ном камбағале, ки тамоми баданаш пур аз захмҳо буд, дар назди дарвозаи марди сарватманд дароз кашида мехобид 
LUK.16.21	ва ҳатто сагҳо омада, захмҳои ӯро мелесиданд. Вай орзу мекард, ки шикамашро бо пасмондаҳои хӯроке, ки ба берун партофта мешаванд, сер кунад. 
LUK.16.22	Вақте ки Лаъзор мурд, фариштагон ӯро ба осмон бурда, ба паҳлӯи Иброҳим шинонданд. Марди сарватманд низ мурд ва ӯро гӯронданд. 
LUK.16.23	Ҳангоме ки ӯ дар дӯзах азоб мекашид, ба боло нигоҳ кард ва аз дур Иброҳимро дид, ки Лаъзор дар паҳлӯяш менишаст. 
LUK.16.24	Он сарватманд фарёд зада гуфт: „Эй аҷдодам Иброҳим! Ба ман раҳм кунед ва Лаъзорро бифиристед, то нӯги ангушташро ба об тар карда, забонамро камтар нам кунад. Ман дар ин оташ азоб мекашам“. 
LUK.16.25	Вале Иброҳим чунин ҷавоб дод: „Ба хотир ор, писар, ту дар вақти зинда буданат аллакай ҳама чизи хубро ба даст оварда будӣ, вале насиби Лаъзор фақат чизи бад дид. Ҳоло бошад, дили вай дар ин ҷо тасаллӣ меёбаду ту азоб мекашӣ. 
LUK.16.26	Илова бар ин, байни мову шумо чунон ҷарии бетаге вуҷуд дорад, ки агар касе аз ин тараф ба пеши шумо гузаштан хоҳад ҳам, наметавонад. Ҳамчунин аз он ҷо касе пеши мо гузашта наметавонад“. 
LUK.16.27	Марди сарватманд гуфт: „Пас, эй аҷдод, аз шумо илтимос мекунам, ки Лаъзорро ба хонаи падари ман фиристед. 
LUK.16.28	Охир ман панҷ бародар дорам. Бигзор онҳоро таъкид кунад, то онҳо ҳам ба ин ҷойи азоб наафтанд“. 
LUK.16.29	Иброҳим ба ӯ гуфт: „Онҳо навиштаҳои Мӯсо ва дигар пайғамбаронро доранд. Бигзор ба суханони онҳо гӯш диҳанд“. 
LUK.16.30	Аммо мард гуфт: „Не, аҷдодам Иброҳим! Танҳо агар яке аз мурдагон назди онҳо биёяд, тавба хоҳанд кард“. 
LUK.16.31	Иброҳим ҷавоб дод: „Модоме ки онҳо ба суханони Мӯсою пайғамбарон гӯш намедиҳанд, ба ҳеҷ кас, ҳатто ба мурдае, ки зинда шудааст, низ бовар нахоҳанд кард“».
LUK.17.1	Ба шогирдонаш бошад, Исо чунин гуфт: «Албатта васвасаҳои зиёд пайдо мешаванд, вале вой бар ҳоли он касе, ки ба воситаи вай васвасаҳо ба миён меоянд. 
LUK.17.2	Агар бар гардани вай санги осиёбро овехта, ӯро ба баҳр мепартофтанд, барояш беҳтар аз он мебуд, ки ӯ яке аз пайравони хурдтаринро ба васвасаи гуноҳ андозад.
LUK.17.3	Пас, эҳтиёт бошед! Агар бародаратон бар шумо гуноҳе бикунад, ӯро таъкид кунед ва агар тавба карда, аз гуноҳ даст кашад, ӯро бубахшед. 
LUK.17.4	Агар рӯзе ҳафт бор гуноҳ кунад ва ҳафт маротиба „Тавба кардам“ гӯяд, бояд ӯро бубахшед».
LUK.17.5	Вакилон ба Худованд гуфтанд: «Имони моро зиёдтар бикун». 
LUK.17.6	Худованд гуфт: «Агар имонатон донаи хардал барин бошад, шумо ба ин дарахти тут „Решакан шаву ба баҳр шинонда шав“ гуфта метавонед ва вай ба шумо итоат мекунад.
LUK.17.7	Фарз кардем, ки яке аз шумо хизматгоре дореду вай ба шудгори замин ва ё ба чӯпонӣ машғул аст. Магар вақти аз киштзор баргаштанаш шумо ба вай мегӯед, ки зуд омада назди дастархон бишинад? 
LUK.17.8	Магар ба ӯ чунин намегӯед: „Хӯроки шомро тайёр кун ва то вақте ки ман мехӯраму менӯшам, миёнатро маҳкам баста, ба ман хизмат кун. Баъдтар худат мехӯрӣ ва менӯшӣ?“ 
LUK.17.9	Охир, шумо ба хизматгоратон барои иҷро кардани фармонҳоятон ташаккур намегӯед-ку? 
LUK.17.10	Пас, шумо низ, баъд аз он ки фармонҳои ба шумо додашударо иҷро мекунед, бигӯед: „Мо танҳо хизматгори ночиз ҳастему вазифаи худро иҷро кардем“».
LUK.17.11	Исо ба сӯи Ерусалим равона шуд. Вай қад-қади сарҳаде, ки байни Сомарияву Ҷалил буд, роҳ мерафт. 
LUK.17.12	Боре, вақте ки Ӯ ба деҳае медаромад, бо даҳ одамони махав рӯ ба рӯ шуд. Онҳо каме дур истода 
LUK.17.13	дод мезаданд: «Эй Исо, хоҷа, ба мо раҳм кунед!» 
LUK.17.14	Исо онҳоро дида, гуфт: «Бираведу худро ба рӯҳониён нишон диҳед». Онҳо рафтанд ва дар аснои роҳ пок шуданд. 
LUK.17.15	Яке аз онҳо чун дид, ки шифо ёфтааст, бо овози баланд Худоро ситоиш намуда, баргашт 
LUK.17.16	ва худро пеши пойҳои Исо партофта, ба Ӯ миннатдорӣ баён кард. Ӯ марди сомарӣ буд. 
LUK.17.17	Исо пурсид: «Магар даҳ нафар пок нашудаанд? Нӯҳ нафари дигар куҷоянд? 
LUK.17.18	Пас, наход ғайр аз ин марди бегона ягон нафаре аз онҳо барнагашт, ки Худоро ҳамду сано хонад?» 
LUK.17.19	Баъд ба он мард гуфт: «Бархезу бирав, туро имонат шифо дод».
LUK.17.20	Фарисиён аз Исо пурсиданд, ки кай подшоҳии Худо фаро мерасад? Ӯ ба онҳо ҷавоб дод: «Аз рӯи нишонаҳои намоён омадани подшоҳии Худоро муайян кардан имконнопазир аст. 
LUK.17.21	Касе ба шумо намегӯяд: „Нигоҳ кунед, вай дар ин ҷост“ ва ё „Вай дар он ҷост!“ Охир, подшоҳии Худо аллакай дар байни шумо вуҷуд дорад».
LUK.17.22	Вале ба шогирдонаш гуфт: «Вақте мерасад, ки ба дидани Фарзанди Инсон зор мешавед, вале Ӯро намебинед. 
LUK.17.23	Ба шумо мегӯянд: „Вай дар он ҷост!“ ё „Вай дар ин ҷост!“ Аз ҷоятон ҷаста, аз қафояшон надавед. 
LUK.17.24	Зеро Фарзанди Инсон дар рӯзи омаданаш монанди барқе, ки дурахшида осмонро аз як сӯ то сӯи дигар нурпошӣ мекунад, пайдо мешавад. 
LUK.17.25	Вале аввал Ӯ бояд азоби бисёре кашида, аз тарафи насли ин замон рад карда шавад. 
LUK.17.26	Чи тавре ки дар замони Нӯҳ пайғамбар буд, пеш аз омадани Фарзанди Инсон низ ҳамон тавр мешавад. 
LUK.17.27	Зеро то рӯзи ба киштӣ даромадани Нӯҳ одамон мехӯрданд, менӯшиданд, зан мегирифтанд ва ба шавҳар мебаромаданд, вале баъд тӯфон бархоста, ҳамаро несту нобуд кард. 
LUK.17.28	Ҳамчунин монанди замони Лут хоҳад буд, ки одамон мехӯрданду менӯшиданд, мехариданду мефурӯхтанд, мекоштанду иморат месохтанд. 
LUK.17.29	Вале рӯзе, ки Лут аз шаҳри Садӯм баромад, ба рӯи замин оташу сулфур борида, ҳамаро нест кард. 
LUK.17.30	Рӯзе, ки Фарзанди Инсон зоҳир мегардад, низ ҳамон тавр хоҳад буд. 
LUK.17.31	Агар касе он вақт дар болои бом бошаду чизу чорааш даруни хона, барои гирифтани онҳо поён нафарояд ва ҳар кӣ дар саҳро бошад, ба хонааш барнагардад. 
LUK.17.32	Зани Лутро ба хотир оваред. 
LUK.17.33	Ҳар кӣ ҷони худро эмин нигоҳ доштанӣ аст, онро аз даст медиҳад ва ҳар кӣ ҷони худро фидо кунад, онро эмин нигоҳ хоҳад дошт. 
LUK.17.34	Ба шумо мегӯям, ки дар он шаб аз ду нафаре, ки дар як ҷойгаҳ хобанд, якеаш гирифта мешаваду дигараш мемонад. 
LUK.17.35+LUK.17.36	 Аз ду зане, ки дар як осиёб гандум орд мекунанд, якеаш гирифта мешаваду дигараш мемонад».
LUK.17.37	Он гоҳ шогирдонаш аз Ӯ пурсиданд: «Эй Худованд, ин дар куҷо ба амал меояд?» Ӯ ба онҳо ҷавоб дод: «Ҳар ҷо ки ҷасади мурдае бошад, паррандаҳои лошахӯр дар он ҷо гирд меоянд».
LUK.18.1	Баъд Исо ба онҳо масалеро нақл кард, то бидонанд, ки бояд ҳамеша дуо бигӯянд ва ҳеҷ вақт рӯҳафтода нагарданд.
LUK.18.2	Ӯ гуфт: «Дар як шаҳр қозие буд, ки на тарсе аз Худо дошту на шарме аз мардум. 
LUK.18.3	Дар он шаҳр бевазане низ буд, ки ҳамеша ба назди ӯ омада мегуфт: „Маро муҳофизат кунед, то бар душманам маълум гардад, ки ман ҳақ ҳастам“. 
LUK.18.4	Қозӣ муддати дуру дароз талаби ӯро рад мекард, вале дар охир худ ба худ гуфт: „Гарчанде ман на тарсе аз Худо дораму на шарме аз мардум, 
LUK.18.5	вале, азбаски ин бевазан маро ба ҳолам намегузорад, ӯро ҳимоя мекунам, то ҳар гоҳ омада, маро безор накунад“». 
LUK.18.6	Сипас Худованд пурсид: «Шумо шунидед, ки ин қозии беадолат чӣ мегӯяд? 
LUK.18.7	Наход Худо интихобкардагони худро, ки шабу рӯз ба даргоҳаш зорию тавалло мекунанд, муҳофизат накунад? Магар Ӯ дер мекунад? 
LUK.18.8	Ба шумо мегӯям, ки Худо онҳоро зуд муҳофизат мекунад. Вале оё Фарзанди Инсон вақти омаданаш дар рӯи замин имонро ёфта метавонад?»
LUK.18.9	Баъд Исо ба онҳое, ки дар беайб будани худ шубҳае надошта, аз дигарон ҳазар мекарданд, чунин масалеро нақл кард:
LUK.18.10	«Ду кас барои дуогӯйӣ ба Хонаи Худо даромаданд. Яке фарисӣ буду дигаре андозгир. 
LUK.18.11	Фарисӣ рост истода, дар дилаш чунин дуо мегуфт: „Худоё! Туро шукр мегӯям, ки мисли одамони дигар қаллобу золим нестам, алоқаи беникоҳ намекунам ва ҳам монанди ин андозгир нестам. 
LUK.18.12	Ман ҳар ҳафта ду бор рӯза мегирам ва аз ҳар даромаде, ки дорам, ҳиссаи даҳумашро месупорам“. 
LUK.18.13	Вале андозгир дуртар истода, ҳатто ҷуръат намекард, ки сарашро боло карда, ба осмон нигарад. Вай танҳо бар сандуқи синааш мушт зада мегуфт: „Худоё! Ба мани гунаҳкор раҳм кун!“ 
LUK.18.14	Ба шумо мегӯям, ки на фарисӣ, балки ҳамин андозгир сафед шуда, ба хонааш баргашт. Зеро ҳар кӣ худро калон гирад, паст мешавад ва, баръакс, ҳар касе, ки худро хоксор гирад, сарбаланд мешавад».
LUK.18.15	Ба назди Исо кӯдакони хурдсолро оварданд, то ки Ӯ бар сари онҳо даст гузорад. Вале шогирдон инро дида, мардумро сарзаниш карданд. 
LUK.18.16	Исо кӯдаконро ба наздаш ҷеғ зада гуфт: «Монед, ки кӯдакон назди Ман оянд, пеши роҳи онҳоро нагиред, зеро Худо дар ҳаёти онҳое подшоҳӣ мекунад, ки мисли ин кӯдакон ҳастанд. 
LUK.18.17	Ба ростӣ ба шумо мегӯям, ҳар кӣ подшоҳии Худоро мисли кӯдак қабул накунад, ба он дохил намешавад».
LUK.18.18	Яке аз ҷумлаи сардорон аз Исо пурсид: «Эй устоди нек! Чӣ кор бояд бикунам, ки ҳаёти абадӣ насибам гардад?» 
LUK.18.19	Исо аз ӯ пурсид: «Чаро Маро нек мегӯйӣ? Ҳеҷ кас ба ғайр аз Худои ягона нек нест. 
LUK.18.20	Ту фармоишҳоро медонӣ: алоқаи беникоҳ накун, одамкушӣ накун, дуздӣ накун, шаҳодати бардурӯғ надеҳ, падару модаратро ҳурмату эҳтиром намо». 
LUK.18.21	Вай ба Исо ҷавоб дод: «Ман аз айёми ҷавониам ҳамаи ин фармоишҳоро риоя мекунам». 
LUK.18.22	Исо инро шунида гуфт: «Ба ту фақат як чиз намерасад. Ҳар он чизеро, ки дорӣ, фурӯхта, ба бечорагон бидеҳ. Он гоҳ соҳиби мукофоти осмонӣ мегардӣ. Баъд омада, Маро пайравӣ намо». 
LUK.18.23	Вале он мард инро шунида бисёр ғамгин шуд, чунки хеле бой буд. 
LUK.18.24	Исо ба вай нигоҳ карда гуфт: «Ба подшоҳии Худо дохил шудани одамони бой чӣ душвор аст. 
LUK.18.25	Аз сӯрохи сӯзан гузаштани шутур осонтар аз он, ки шахси бой ба подшоҳии Худо дохил шавад».
LUK.18.26	Онҳое, ки Ӯро мешуниданд, пурсиданд: «Пас кӣ наҷот ёфта метавонад?» 
LUK.18.27	Исо ҷавоб дод: «Ҳар чизе, ки барои одамон ғайриимкон бошад, барои Худо имконпазир аст».
LUK.18.28	Он гоҳ Петрус гуфт: «Ана, мо аз баҳри хонаҳои худ баромада, Шуморо пайравӣ кардем». 
LUK.18.29	Исо гуфт: «Ба ростӣ ба шумо мегӯям, ҳар кӣ ба хотири подшоҳии Худо аз баҳри хона, зан, бародарон, падару модар ва фарзандонаш гузарад, 
LUK.18.30	дар ин дунё ҳамаи инро чанд маротиба зиёдтар ба даст меораду дар он дунё ҳаёти абадӣ насибаш мегардад».
LUK.18.31	Исо он дувоздаҳ нафарро як сӯ бурда, ба онҳо гуфт: «Ана, мо ба Ерусалим рафта истодаем. Дар он ҷо ҳар чизе ки пайғамбарон дар бораи Фарзанди Инсон навиштаанд, ба амал хоҳад омад. 
LUK.18.32	Ӯро ба дасти беимонон месупоранд. Онҳо Ӯро масхара ва ҳақорат карда, туфборон 
LUK.18.33	ва қамчинкорӣ намуда ба қатл мерасонанд, вале Ӯ дар рӯзи сеюм аз нав зинда хоҳад шуд».
LUK.18.34	Лекин шогирдон аз ин гуфтаҳо чизеро нафаҳмиданд. Маънои суханони Исо аз онҳо пӯшида монд ва онҳо намефаҳмиданд, ки Ӯ дар бораи чӣ сухан меронад.
LUK.18.35	Вақте ки Исо ба Ериҳӯ наздик мешуд, нобиноеро дид, ки дар канори роҳ нишаста садақа мепурсид. 
LUK.18.36	Чун нобино шунид, ки аз наздаш мардуми зиёде мегузаранд, пурсид: «Худаш чӣ гап?» 
LUK.18.37	Ба вай гуфтанд, ки аз он ҷо Исои Носирӣ гузашта истодааст. 
LUK.18.38	Он нобино дод зада гуфт: «Эй Исои насли Довуд, ба ман раҳм кунед». 
LUK.18.39	Онҳое, ки пешопеш равона буданд, ӯро сарзаниш карда мегуфтанд, ки хомӯш шавад. Аммо ӯ торафт баландтар дод зада мегуфт: «Эй насли Довуд, ба ман раҳм кунед». 
LUK.18.40	Исо аз роҳаш бозистода фармуд, ки он нобиноро ба наздаш биёранд. Вақте ки ӯ наздик омад, Исо аз вай пурсид: 
LUK.18.41	«Ту чӣ мехоҳӣ? Бароят чӣ кор кунам?» Вай ҷавоб дод: «Худовандо! Мехоҳам бино шавам». 
LUK.18.42	Исо гуфт: «Бино шав! Имонат туро шифо дод». 
LUK.18.43	Вай ҳамон замон бино шуд ва Худоро ситоишкунон аз паси Исо равона гашт. Тамоми мардум инро дида, Худоро ҳамду сано мехонданд.
LUK.19.1	Исо ба Ериҳӯ ворид шуда, аз он ҷо мегузашт. 
LUK.19.2	Дар он шаҳр Заккай ном марди сарватманде буд, ки вазифаи сардори андозгиронро ба ӯҳда дошт. 
LUK.19.3	Вай мехост бубинад, ки Исо кист. Вале, азбаски мардум зиёд буду Заккай қади паст дошт, Ӯро дида натавонист. 
LUK.19.4	Бинобар ин ӯ давида пеш гузашту ба болои дарахти анҷир баромад, то ки Исоро ҳангоми аз он ҷо гузаштанаш бубинад. 
LUK.19.5	Исо ба он ҷо наздик шудан замон ба Заккай нигоҳ карда гуфт: «Заккай! Зудтар поён фаро! Ман бояд имрӯз дар хонаи ту бимонам». 
LUK.19.6	Вай зуд поён фаромада, бо хурсандӣ Исоро меҳмондорӣ кард. 
LUK.19.7	Инро дида, ҳама норозигии худро баён намуда мегуфтанд: «Ӯ дар хонаи марди гунаҳкор меҳмон шудааст». 
LUK.19.8	Аммо Заккай рост истода ба Худованд гуфт: «Ана, Худованд, ман нисфи бойигариамро ба бечорагон медиҳам ва агар аз касе бо фиреб пул ситонда бошам, чор баробар зиёдтар бармегардонам». 
LUK.19.9	Исо гуфт: «Имрӯз ба ин хона наҷот омад, чунки Заккай ҳам аз насли Иброҳим аст. 
LUK.19.10	Зеро Фарзанди Инсон барои он омадааст, ки гумроҳшударо кофта ёбаду наҷот диҳад».
LUK.19.11	Азбаски Исо аллакай дар наздикии Ерусалим буду шунавандагони Ӯ гумон доштанд, ки подшоҳии Худо ба зудӣ фаро мерасад, Вай масал гуфтанро давом дод:
LUK.19.12	«Як шахси олимартаба ба кишвари дурдаст сафар дошт, то ҳуқуқи ба тахти подшоҳӣ нишастанашро тасдиқ намуда, баргардад. 
LUK.19.13	Пеш аз рафтан вай даҳ нафар хизматгоронашро ба наздаш ҷеғ зада, ба ҳар кадомаш як тангаи тилло доду гуфт: „Дар вақти набудани ман ин тангаҳоро ба муомилот дароред“. 
LUK.19.14	Аммо ҳамшаҳриҳояш, ки ба вай нафрат доштанд, аз паси вай сафиронашонро фиристоданд, то рафта чунин бигӯянд: „Мо намехоҳем, ки вай бар мо подшоҳӣ кунад“. 
LUK.19.15	Вақте ки ӯ тахти подшоҳиро соҳиб шуда баргашт, фармон дод, то ҳамон хизматгоронеро, ки ба онҳо пул дода буд, ба наздаш ҷеғ зананд. Вай мехост бифаҳмад, ки ҳар яке аз онҳо чӣ қадар фоида ба даст овардааст? 
LUK.19.16	Аввалинаш омада, гуфт: „Хоҷаам, як тангаи тиллои шумо даҳ танга фоида овард“. 
LUK.19.17	Подшоҳ ба вай гуфт: „Офарин, хизматгори некам. Азбаски дар иҷрои вазифаи андаке вафодориатро нишон додӣ, туро ба даҳ шаҳр ҳоким таъин мекунам“. 
LUK.19.18	Дуюмин омада, гуфт: „Хоҷаам, як тангаи тиллои шумо панҷ танга фоида овард“. 
LUK.19.19	Подшоҳ ба вай гуфт: „Туро низ ба панҷ шаҳр ҳоким таъин мекунам“. 
LUK.19.20	Сеюмин омада, гуфт: „Хоҷаам, ана ин ҳамон тангаи тиллои шумо. Ман онро ба рӯймолчае печонда, нигоҳ доштам, 
LUK.19.21	чунки аз шумо метарсидам. Охир шумо одами сахтгир ҳастед. Аз он ҷое, ки нагузоштаед, мегиред ва он чизеро, ки накоштаед, дарав мекунед“. 
LUK.19.22	Подшоҳ ба вай гуфт: „Ту хизматгори бад будаӣ! Аз рӯи он чизе ки гуфтӣ, ба ту ҳукм мебарорам! Охир ту медонистӣ, ки ман одами сахтгир ҳастам, аз он ҷое, ки нагузоштаам, мегирам ва он чизеро, ки накоштаам, дарав мекунам. 
LUK.19.23	Пас, чаро пули маро ба муомилот нагузоштӣ, то ки вақти баргаштанам онро бо фоидааш бигирам?“ 
LUK.19.24	Баъд ба онҳое, ки дар наздаш буданд, фармон дод: „Аз дасташ тангаи тиллоро гирифта, ба хизматгоре диҳед, ки даҳ танга дорад“. 
LUK.19.25	Онҳо гуфтанд: „Хоҷаам, охир вай аллакай даҳ тангаи тилло дорад!“ 
LUK.19.26	„Ман ба шумо мегӯям, ба ҳар касе, ки чизе дорад, боз ҳам зиёд дода мешавад. Лекин аз касе, ки ҳеҷ чиз надорад, ҳатто он чизи андаке, ки дорад, гирифта мешавад.
LUK.19.27	Ҳоло бошад, он душманонамро, ки намехостанд бар онҳо подшоҳӣ кунам, ба ин ҷо биёреду дар пеши назарам ба қатл расонед“».
LUK.19.28	Исо ин масалро нақл карда, роҳашро давом дод ва ба сӯи Ерусалим раҳсипор гашт.
LUK.19.29	Вақте ки онҳо ба деҳаҳои Байт-Фоҷӣ ва Байт-Ҳинӣ, ки дар доманаи теппаи Зайтун воқеъ гаштаанд, наздик шуданд, Исо ду шогирдашро фиристоданӣ шуда, 
LUK.19.30	ба онҳо гуфт: «Ба қишлоқи дарпешистода биравед ва, ҳамин ки вориди он гаштед, харкурраи бастаеро мебинед, ки то ҳол касе ба он савор нашудааст. Бандашро кушода, онро ба ин ҷо биёред. 
LUK.19.31	Агар касе аз шумо пурсад, ки барои чӣ бандашро мекушоед, гӯед, ки вай ба Худованд даркор шуд».
LUK.19.32	Шогирдони фиристодашуда рафтанд ва, ҳамон тавре ки Ӯ ба онҳо гуфта буд, дарёфтанд. 
LUK.19.33	Вақте ки онҳо банди харкурраро мекушоданд, соҳибонаш аз онҳо пурсиданд: «Чаро банди харкурраро мекушоед?» 
LUK.19.34	Онҳо ҷавоб доданд: «Вай ба Худованд лозим аст». 
LUK.19.35	Пас онҳо харкурраро ба назди Исо оварда, ба болояш ҷомаҳои худро партофтанду Исоро ба он савор карданд.
LUK.19.36	Исо савора мерафту мардум ҷомаҳояшонро дар сари роҳи Вай пойандоз мекарданд. 
LUK.19.37	Вақте Исо ба роҳе наздик шуд, ки он аз болои теппаи Зайтун ба поён мебурд, тамоми гурӯҳи шогирдонаш барои ҳамаи мӯъҷизаҳое, ки дида буданд, шодикунон бо овози баланд Худоро ҳамду сано хонда 
LUK.19.38	мегуфтанд:
LUK.19.38	«Баракат ёбад шоҳе,
LUK.19.38	ки аз номи Худованд меояд!
LUK.19.38	Сулҳ дар осмон
LUK.19.38	ва шӯҳрату ҷалол ба Худо дар осмон!»
LUK.19.39	Баъзе фарисиён аз байни мардум ба Исо гуфтанд: «Эй устод, шогирдонатро ором кун!» 
LUK.19.40	Вай ҷавоб дод: «Бовар кунед, агар онҳо хомӯш шаванд, сангҳо дод мезананд».
LUK.19.41	Вақте ки онҳо наздиктар омаданд, Исо шаҳрро дида, дилаш ба ҳоли он сӯхта гиря карду гуфт: 
LUK.19.42	«Оҳ, кошки ақаллан ҳамин рӯз роҳеро, ки туро ба осоиштагӣ мебарад, медидӣ! Вале ҳоло он роҳ аз чашмони ту ниҳон аст. 
LUK.19.43+LUK.19.44	 Аз барои он ки ту ба наздат омадани Худовандро нафаҳмидӣ, ба сарат рӯзҳои сахт хоҳанд омад. Душманонат туро бо хоктӯдаҳо иҳота карда, муҳосира хоҳанд намуд. Онҳо аз ҳар тараф фишор оварда, туву сокинонатро ба хок яксон хоҳанд кард ва аз ту санг бар санге нахоҳад монд».
LUK.19.45	Исо ба ҳавлии Хонаи Худо даромада, ба пеш кардани савдогарон даромад. 
LUK.19.46	Вай ба онҳо гуфт: «Дар навиштаҷот гуфтаҳои Худо омадаанд, ки „Хонаи Ман ҷойи дуогӯйӣ мешавад“. Шумо бошед, онро ба паноҳгоҳи дуздон табдил додаед!»
LUK.19.47	Ӯ ҳар рӯз дар ҳавлии Хонаи Худо мардумро таълим медод. Сардорони рӯҳонӣ, шариатдонон ва раисони халқи Исроил бошанд, дар фикри куштани Ӯ буданд. 
LUK.19.48	Вале илоҷи ин корро ёфта наметавонистанд, чунки тамоми мардум беист ва бодиққат ба ҳар як сухани Ӯ гӯш медоданд.
LUK.20.1	Рӯзе, вақте ки Исо дар ҳавлии Хонаи Худо мардумро таълим дода, хабари хушро эълон мекард, ба наздаш сардорони рӯҳонӣ, шариатдонон ва пирони қавм омада 
LUK.20.2	пурсиданд: «Ба мо бигӯй, Ту бо кадом ҳуқуқ ин корро мекунӣ? Кӣ ба Ту чунин ҳуқуқро додааст?» 
LUK.20.3	Исо дар ҷавоб гуфт: «Ман ҳам ба шумо як савол медиҳам ва шумо ба Ман ҷавоб диҳед, ки 
LUK.20.4	ба Яҳё кӣ ҳуқуқ дода буд, ки одамонро таъмид диҳад: Худо ё инсон?» 
LUK.20.5	Онҳо бо ҳам муҳокима намуда, мегуфтанд: «Агар „Худо“ гӯем, Вай аз мо мепурсад: „Чаро ба Яҳё бовар накардед?“ 
LUK.20.6	Агар „одамон“ гӯем, мардум моро сангсор мекунанд. Охир одамон боварии комил доранд, ки Яҳё пайғамбар буд». 
LUK.20.7	Онҳо ҷавоб доданд, ки намедонанд. 
LUK.20.8	«Пас, Ман ҳам ба шумо намегӯям, ки бо кадом ҳуқуқ ин корро мекунам», — гуфт Исо.
LUK.20.9	Баъд Исо ба халқ нақл кардани чунин масалро сар кард: «Шахсе токзоре бунёд карда, онро ба иҷоракорон ба иҷора дод ва худаш ба муддати дуру дароз ба кишвари дигар сафар кард. 
LUK.20.10	Чун вақти ҳосилғундорӣ расид, ӯ хизматгореро ба назди иҷоракорон фиристод, то ҳаққи худро аз он токзор бигирад. Вале иҷоракорон ӯро латукӯб карда, бо дасти холӣ баргардонданд. 
LUK.20.11	Он вақт ӯ хизматгори дигарашро фиристод. Вале онҳо ӯро ҳам зада, шарманда карданду бо дасти холӣ баргардонданд. 
LUK.20.12	Ӯ боз хизматгори сеюмашро фиристод. Вайро низ маҷрӯҳ намуда, берун партофтанд. 
LUK.20.13	Он гоҳ соҳиби токзор гуфт: „Чӣ бояд бикунам? Писари азизамро мефиристам, шояд ӯро эҳтиром кунанд“. 
LUK.20.14	Вале иҷоракорон писари ӯро дида, ба якдигар гуфтанд: „Вай меросхӯр аст! Биёед, ӯро мекушем ва токзор аз они мо мешавад!“ 
LUK.20.15	Ва ӯро аз токзор берун бароварда куштанд.
LUK.20.15	Ба фикри шумо соҳиби токзор бо онҳо чӣ хел рафтор мекунад? 
LUK.20.16	Вай баргашта, он иҷоракоронро мекушаду токзорро ба дигарон медиҳад».
LUK.20.16	Онҳое, ки Исоро мешуниданд, гуфтанд: «Худо нигоҳ дорад!» 
LUK.20.17	Ӯ ба онҳо нигоҳ карда гуфт: «Пас ин калимаҳои навиштаҷот чӣ маъно доранд:
LUK.20.17	„Он сангеро, ки бинокорон нодаркор ҳисоб карда, як сӯ партофтанд,
LUK.20.17	санги асосии таҳкурсии бино гардид“.
LUK.20.18	Ҳар кӣ ба болои он санг ғалтад, шикаста майда-майда мешавад ва агар ин санг ба болои касе афтад, вайро маҷақ мекунад».
LUK.20.19	Шариатдонону сардорони рӯҳонӣ фаҳмиданд, ки ин масал бар зидди онҳо равона шуда буд ва хостанд ҳамон замон Исоро дастгир кунанд, вале аз мардум метарсиданд. 
LUK.20.20	Онҳо якчанд нафарро барои аз пайи Исо поидан фиристоданд, то ки худро ростқавл нишон дода, Ӯро бо сухан ба дом афтонанду барои ҳукм шудан ба дасти ҳокими румӣ супоранд.
LUK.20.21	Онҳо аз Исо пурсиданд: «Устод! Мо медонем, ки суханону таълимоти Шумо аз рӯи ҳақиқат аст. Медонем, ки нисбати ҳеҷ кас рӯйбинӣ надоред ва роҳҳои Худоро аз рӯи ҳақиқат таълим медиҳед. 
LUK.20.22	Бигӯед, оё раво аст, ки мо ба императори Рум андозу хироҷ супорем ё не?» 
LUK.20.23	Ӯ аз макри онҳо пай бурда, ба онҳо гуфт: 
LUK.20.24	«Ба Ман динореро нишон диҳед. Дар он акс ва номи кӣ аст?» «Император», — ҷавоб доданд онҳо. 
LUK.20.25	Исо ба онҳо гуфт: «Пас, он чӣ аз они император аст, бояд ба император баргардонда шавад ва он чӣ аз они Худост, ба Худо».
LUK.20.26	Онҳо натавонистанд Исоро пеши мардум бо сухан ба дом афтонанд ва аз ҷавоби Ӯ ба ҳайрат афтода, хомӯш шуданд.
LUK.20.27	Чанд нафар аз саддуқиён (онҳо аз нав зиндашавиро инкор мекарданд) ба пеши Исо омаданду 
LUK.20.28	ба Вай чунин савол доданд: «Устод, Мӯсо дар қонун ба мо навиштааст, ки агар бародари касе фарзанд наёфта бимирад, бигзор вай зани ӯро ба никоҳи худ дарорад ва фарзандони ба дунё омадаро ҳамчун насли бародари марҳумаш бидонад.
LUK.20.29	Инак, ҳафт бародар буданд. Бародари калонӣ зан гирифту фарзанде ба дунё наоварда мурд. 
LUK.20.30+LUK.20.31	 Бародари дуюм, сеюм ва ҳамин тавр ҳамаи ҳафт бародарон ӯро ба занӣ мегирифтанд, вале ҳеҷ яке аз онҳо фарзанде ба дунё наоварда мурданд. 
LUK.20.32	Оқибат зан ҳам аз дунё чашм пӯшид. 
LUK.20.33	Пас, рӯзе, ки мурдаҳо аз нав зинда мешаванд, вай зани кадоме аз онҳо мешавад? Охир ҳамаи ҳафт бародарон ӯро ба занӣ гирифта буданд!»
LUK.20.34	Исо ҷавоб дод: «Одамони ин олам зан мегиранд ва ба шавҳар мебароянд. 
LUK.20.35	Вале онҳое, ки ба зинда шудану дар олами оянда зиндагӣ кардан лоиқ дониста шудаанд, на зан мегиранд ва на ба шавҳар мебароянд. 
LUK.20.36	Онҳо дигар мурда наметавонанд, чунки мисли фариштаҳо мешаванд. Онҳо фарзандони Худо ҳастанд, охир Худо онҳоро аз мурдагон зинда кардааст. 
LUK.20.37	Дар бораи аз нав зинда шудани мурдагон бошад, худи Мӯсо ба воситаи буттаи сӯхтаистода нақл карда, Худовандро Худои Иброҳим, Худои Исҳоқ ва Худои Ёқуб меномад. 
LUK.20.38	Ӯ на Худои мурдагон, балки Худои зиндагон аст. Барои Ӯ ҳама зинда ҳастанд». 
LUK.20.39	Он гоҳ баъзе аз шариатдонон гуфтанд: «Хуб гуфтӣ, устод!»
LUK.20.40	Ва дигар ҳеҷ кас ҷуръат накард, ки ба Ӯ саволе диҳад.
LUK.20.41	Аммо Исо ба онҳо гуфт: «Чӣ тавр одамон гуфта метавонанд, ки Таъиншудаи Худо аз насли Довуд аст? 
LUK.20.42+LUK.20.43	 Охир, худи Довуд дар китоби Забур мегӯяд:
LUK.20.42+LUK.20.43	„Худованд ба Худованди ман гуфт:
LUK.20.42+LUK.20.43	«То даме ки душманонатро зери пойҳоят наандозам,
LUK.20.42+LUK.20.43	аз тарафи дасти рости Ман бишин»“.
LUK.20.44	Довуд Ӯро „Худованд“ меномад. Пас, чӣ тавр Вай аз насли Довуд шуда метавонад?»
LUK.20.45	Ҳангоме ки тамоми мардум ба суханони Вай гӯш мекарданд, Исо ба шогирдони худ гуфт: 
LUK.20.46	«Аз шариатдонон эҳтиёт шавед. Чун либосҳои қимат пӯшида мегарданд ва ба онҳо маъқул аст, ки мардум дар бозорҳо ба онҳо салом диҳанд. Онҳо дӯст медоранд, ки дар ҷойҳои беҳтарини ибодатхонаҳо бишинанд ва дар тӯю зиёфатҳо бологузар бошанд. 
LUK.20.47	Онҳо намоишкорона дуру дароз дуо мехонанд, вале дар асл молу мулки бевазанонро хӯрда ғорат мекунанд! Барои ин корашон ҷазои сахттар мебинанд».
LUK.21.1	Исо як назар андохта, бойҳоеро дид, ки ба сандуқи хайрия ҳадяҳои худро меандохтанд. 
LUK.21.2	Ӯ бевазани камбағалеро низ дид, ки ба он ҷо ду тангаи хурди мисинро андохт. 
LUK.21.3	Баъд гуфт: «Ба ростӣ ба шумо мегӯям, ки ин бевазани бечора аз ҳама зиёдтар хайрот кард. 
LUK.21.4	Чунки онҳо аз зиёдатии бойигариашон хайрия карданд, вай бошад, ҳамаи он ризқу рӯзиашро, ки дошт, дод».
LUK.21.5	Вақте ки баъзеҳо дар бораи Хонаи Худо сухан меронданду таъриф мекарданд, ки он бо чӣ гуна сангҳои зебо ва ҳадяҳои қиматбаҳо оро дода шудааст, Исо гуфт: 
LUK.21.6	«Рӯзҳое меоянд, ки аз ҳамаи ин чизҳои медидаатон санг бар болои сангаш намонда ба замин яксон мегардад». 
LUK.21.7	Аз Ӯ пурсиданд: «Устод, пас ин ҳодиса кай рӯй медиҳад ва ба амал омадани онро аз кадом нишона мефаҳмем?» 
LUK.21.8	Ӯ ҷавоб дод: «Эҳтиёт шавед, ки мабодо шуморо гумроҳ накунанд, зеро бисёр касоне пайдо мешаванд, ки гӯё аз номи Ман омада бошанду „Ман ҳамонам!“ ва ё „Вақташ расид!“ мегӯянд. Аз паси онҳо наравед! 
LUK.21.9	Вақте ки овозаи ҷангҳову шӯришҳо ба гӯшатон мерасад, ба воҳима наафтед. Зеро аввал бояд ҳамаи ин воқеаҳо ба вуҷуд оянд, вале ин маънои якбора расидани охирзамонро надорад». 
LUK.21.10	Баъд Исо ба онҳо гуфт: «Як халқ бо халқи дигар ҷанг мекунад ва як давлат ба давлати дигар ҳуҷум мекунад. 
LUK.21.11	Заминҷунбиҳои сахт ва дар ҷойҳои гуногун қаҳтиву гуруснагӣ ва вабо хоҳад шуд. Аз осмон ҳодисаҳои пурдаҳшат ва нишонаҳои бузург намоён хоҳанд гашт. 
LUK.21.12	Вале, пеш аз он ки ҳамаи ин ба амал ояд, шуморо дастгир карда, азоб хоҳанд дод ва ба ибодатхонаву зиндонҳо хоҳанд бурд. Аз барои номи Ман шуморо ба назди подшоҳону ҳокимон мебаранд. 
LUK.21.13	Ин ҳамон вақтест, ки дар бораи Ман шаҳодат медиҳед. 
LUK.21.14	Қарор диҳед, то пешакӣ ташвиш накашед, ки дар ҷавоб чӣ бояд бигӯед. 
LUK.21.15	Зеро Ман ба шумо чунон ҳикмат ва суханпардозиро ато мекунам, ки ҳеҷ яке аз душманонатон наметавонад бар он муқобилате нишон дода, норозигии худро баён кунад. 
LUK.21.16	Ҳатто падару модарон, бародарон, хешон ва дӯстонатон шуморо таслим хоҳанд намуд ва баъзеи шумо кушта мешавед. 
LUK.21.17	Аз барои Маро пайравӣ карданатон ҳама ба шумо бо чашми нафрат нигоҳ мекунанд. 
LUK.21.18	Вале як тори мӯйе ҳам аз сари шумо нахоҳад афтод. 
LUK.21.19	Истодагарӣ намоед ва ҳаётро ба даст хоҳед овард.
LUK.21.20	Ҳамин ки Ерусалимро дар иҳотаи аскарон дидед, бидонед, ки вақти вайрон шудани он наздик аст. 
LUK.21.21	Он вақт, агар касе дар Яҳудия бошад, ба кӯҳистон гурезад. Касе, ки дар Ерусалим бошад, аз он ҷо биравад ва касе, ки дар гирду атрофи шаҳр ҳаст, ба шаҳр барнагардад. 
LUK.21.22	Чун он рӯзҳо, ҳамчун иҷрошавии гуфтаҳои навиштаҷот, рӯзҳои ҷазо мешаванд.
LUK.21.23	Вой бар ҳоли заноне, ки он рӯзҳо ҳомиладор хоҳанд буд ва модароне, ки кӯдаки ширхор хоҳанд дошт, чунки дар замин мусибати бузурге ба амал меояду ин мардум гирифтори ғазаб мешавад. 
LUK.21.24	Баъзеҳо аз дами шамшер ҳалок мегарданду дигаронро ба мамлакатҳои гуногун асир карда мебаранд. Ғайрияҳудиён бошанд, то вақти ба охир расидани давраи онҳо Ерусалимро поймол мекунанд.
LUK.21.25	Дар офтоб, моҳ ва ситорагон нишонаҳое зоҳир мешаванд ва дар рӯи замин мардум ба ғаму андӯҳ печида, аз хурӯши баҳру мавҷҳо ба ҳайрат меафтанд. 
LUK.21.26	Аз барои он ки ҳама чиз дар осмон ба ҷунбиш меояд, одамон аз наздик шудани мусибате, ки ба сари ҷаҳон меояд, тарсида беҳуш мешаванд. 
LUK.21.27	Дар он вақт одамон Фарзанди Инсонро мебинанд, ки дар болои абр бо қудрат ва шӯҳрату ҷалоли бузурге меояд. 
LUK.21.28	Вақте ки ба амал омадани ин гуфтаҳо сар мешавад, қомататонро рост карда саратонро боло бардоред, чунки вақти харида гирифта шуданатон наздик аст».
LUK.21.29	Баъд Исо ба онҳо чунин масалеро нақл кард: «Ба дарахти анҷир ва дигар дарахтҳо нигоҳ кунед. 
LUK.21.30	Вақте мебинед, ки онҳо барг мебароранд, медонед, ки тобистон аллакай наздик аст. 
LUK.21.31	Пас шумо ҳам вақте ки ба амал омадани ин чизҳоро мебинед, донед, ки подшоҳии Худо наздик аст. 
LUK.21.32	Ба ростӣ ба шумо мегӯям, ки ҳанӯз одамони ин насл аз олам нагузашта, ҳамаи ин ба амал меояд. 
LUK.21.33	Замину осмон нест мешавад, аммо гуфтаҳои Ман то абад мемонанд. 
LUK.21.34	Пас, бохабар бошед, ки дилҳои шумо саргарми айшу ишрат, бадмастӣ ва ташвишҳои ин рӯзгор нашавад, ки, вагарна он рӯз ногаҳон, 
LUK.21.35	мисли дом барои шумо фаро хоҳад расид. Зеро он рӯз ба сари тамоми сокинони рӯи замин хоҳад омад. 
LUK.21.36	Ҳамеша бедор бошед ва дуо гӯед, то қувват дошта бошед, ки аз мусибатҳои омадаистода халосӣ ёбед ва дар назди Фарзанди Инсон истед».
LUK.21.37	Ҳар рӯз Исо дар ҳавлии Хонаи Худо таълим медод ва бо фарорасии бегоҳ ба теппаи Зайтун рафта, ҳамон ҷо шабро рӯз мекард. 
LUK.21.38	Тамоми мардум бошанд, саҳарии барвақт барои шунидани суханони Ӯ ба ҳавлии Хонаи Худо меомаданд.
LUK.22.1	Иди Фатир, ки боз иди Балогардон ном дорад, наздик мешуд. 
LUK.22.2	Сардорони рӯҳонӣ ва шариатдонон аз мардум метарсиданд, бинобар ин роҳи пинҳонӣ ба қатл расондани Исоро ҷустуҷӯ мекарданд. 
LUK.22.3	Ҳамон вақт ба дили Яҳудои Исқарют, ки яке аз он дувоздаҳ шогирд буд, шайтон даромад. 
LUK.22.4	Яҳудо ба назди сардорони рӯҳонӣ ва саркорони посбонони Хонаи Худо омада, бо онҳо маслиҳат кард, ки бо кадом роҳ метавонад Исоро ба онҳо таслим кунад. 
LUK.22.5	Онҳо шод гашта, розӣ шуданд, ки ба Яҳудо пул диҳанд. 
LUK.22.6	Яҳудо ҳам розӣ шуд ва фурсати қулай меҷуст, ки аз мардум пинҳонӣ Исоро ба онҳо таслим кунад.
LUK.22.7	Рӯзи иди Фатир ҳам фаро расид ва дар ин рӯз бояд барраи балогардонро қурбонӣ мекарданд. 
LUK.22.8	Исо Петрус ва Юҳанноро фиристода, гуфт: «Бираведу бароямон дастархони иди Балогардонро тайёр кунед». 
LUK.22.9	Онҳо аз Ӯ пурсиданд: «Дар куҷо мехоҳед, ки тайёр кунем?» 
LUK.22.10	Исо ба онҳо дар ҷавоб гуфт: «Вақте ки ба шаҳр медароед, шуморо марде пешвоз мегирад, ки кӯзаи об бардошта мебарад. Аз ақибаш то ба хонае, ки вай медарояд, биравед. 
LUK.22.11	Ба соҳиби он хона бигӯед: „Устод аз ту мепурсад, куҷост меҳмонхонае, ки Ӯ дар он бо шогирдонаш хӯроки иди Балогардонро хӯрда метавонад?“ 
LUK.22.12	Ӯ ба шумо болохонаи калонеро нишон медиҳад, ки аллакай ба тартиб оварда шудааст. Дастархонро дар ҳамон ҷо андозед». 
LUK.22.13	Онҳо рафта, ҳамаро ҳамон тавре ки Исо гуфта буд, дарёфтанд ва хӯроки иди Балогардонро тайёр намуданд.
LUK.22.14	Ҳангоме ки вақту соаташ расид, вакилон ҳамроҳи Исо ба гирди дастархон нишастанд. 
LUK.22.15	Исо ба онҳо гуфт: «Бисёр мехостам, ки пеш аз азобу уқубатҳоям бо шумо ин хӯроки иди Балогардонро бихӯрам. 
LUK.22.16	Ба шумо мегӯям, аз он дигар нахоҳам хӯрд, то он вақте ки ба маънои пуррааш дар подшоҳии Худо ба амал наояд».
LUK.22.17	Баъд косаи майро гирифта дуои шукрона карду гуфт: «Инро гиреду банавбат бинӯшед. 
LUK.22.18	Ба шумо мегӯям, минбаъд то вақти омадани подшоҳии Худо аз меваи ангур нахоҳам нӯшид». 
LUK.22.19	Сипас, нонро гирифта, дуои шукрона намуд ва онро пора карда, ба вакилон доду гуфт: «Ин бадани Ман аст, ки аз барои шумо қурбонӣ карда мешавад. Ба хотираи Ман ҳамин тавр бикунед». 
LUK.22.20	Ва айнан ҳамин тавр баъд аз хӯроки шом косаро гирифта гуфт: «Ин коса аҳди навест, ки дар хуни барои шумо мерехтаам, баста шудааст.
LUK.22.21	Ҳоло нигоҳ кунед, касе, ки Маро таслим мекунад, бо Ман дар сари як дастархон нишастааст. 
LUK.22.22	Бале, Фарзанди Инсон бо роҳе меравад, ки барояш муайян шудааст, вале вой бар ҳоли касе, ки ба Ӯ хиёнат мекунад!»
LUK.22.23	Вакилон аз якдигар пурсидан гирифтанд, ки кадоме аз онҳо ин корро мекарда бошад.
LUK.22.24	Дар байни шогирдон баҳсу мунозира ба амал омад, ки кадоме аз онҳо бояд бузургтар шумурда шавад. 
LUK.22.25	Исо бошад, ба онҳо гуфт: «Подшоҳони халқҳо ва ҳокимони онҳо ҳукмашонро бар зердастони худ мегузаронанд ва „эҳсонкор“ номида мешаванд. 
LUK.22.26	Аммо дар байни шумо набояд ин тавр бошад. Бигзор бузургтарин аз байни шумо мисли хурдтарин рафтор бикунад ва сардор мисли хизматгор. 
LUK.22.27	Пас, кӣ бузургтар аст? Оне, ки дар сари дастархон нишастааст ва ё касе, ки ба вай хизмат мекунад? Магар на он касе, ки дар сари дастархон нишастааст? Вале Ман дар мобайни шумо мисли хизматгор ҳастам! 
LUK.22.28	Шумо ҳамроҳам аз озмоишҳои Ман гузаштед 
LUK.22.29	ва он подшоҳиеро, ки Падарам ба Ман ато намудааст, Ман низ ба шумо тӯҳфа мекунам, 
LUK.22.30	то ки шумо дар подшоҳии Ман аз дастархонам бихӯреду бинӯшед ва бар тахтҳо нишаста, ба дувоздаҳ қабилаи Исроил ҳукмронӣ кунед».
LUK.22.31	Исо гуфт: «Шимъӯн, Шимъӯн! Бидон, ки шайтон талабгори он шуд, ки ҳамаи шуморо монанди гандум аз ғалбер гузаронад. 
LUK.22.32	Вале Ман барои ту дуо кардам, то ки имонатро аз даст надиҳӣ ва вақти ба наздам баргаштанат бародарони худро устувор гардонӣ». 
LUK.22.33	Петрус ба Ӯ гуфт: «Худовандо! Ман тайёр ҳастам, ки бо Ту ҳам ба ҳабс ва ҳам ба мурдан биравам!» 
LUK.22.34	Вале Исо гуфт: «Ба ту мегӯям, ҳой Петрус! Худи ҳамин рӯз, пеш аз он ки хурӯс ҷеғ занад, ту се бор мегӯйӣ, ки Маро намешиносӣ».
LUK.22.35	Исо аз шогирдон пурсид: «Вақте ки Ман шуморо бе пул, бе борхалта ва бе пойафзол фиристода будам, магар ба чизе мӯҳтоҷ шуда будед?» Онҳо ҷавоб доданд: «Ба ҳеҷ чиз». 
LUK.22.36	Ӯ гуфт: «Вале акнун, бигзор он касе, ки пул дорад, пулу борхалтаашро бо худ бигирад. Агар шамшер надошта бошад, бигзор ҷомаашро фурӯхта, онро бихарад.
LUK.22.37	Ба шумо мегӯям, дар навиштаҷот гуфта шудааст: „Ӯро ба қатори ҷинояткорон дароварданд“. Ин гуфтаҳо дар Ман бояд иҷро шаванд ва дар ҳақиқат ҳамаи он чизе, ки дар ҳаққи Ман навишта шудааст, иҷро шуда истодааст». 
LUK.22.38	Онҳо гуфтанд: «Худовандо! Ана дар ин ҷо ду шамшер ҳаст». Вай ҷавоб дод: «Кифоя аст!»
LUK.22.39	Исо аз хона баромада, чун ҳарвақта ба теппаи Зайтун равона шуд. Шогирдон низ аз ақиби Ӯ рафтанд. 
LUK.22.40	Ба он ҷо расида, Исо ба онҳо гуфт: «Дуо кунед, то ки ба васваса наафтед». 
LUK.22.41	Худаш бошад, ба масофаи партофтани санге аз онҳо дур шуд ва ба зону истода дуо кард:
LUK.22.42	«Эй Падар! Илтимос мекунам, ин косаи азобро аз Ман дур кун. Вале бигзор на хости Ман, балки хости Ту ба амал ояд!» 
LUK.22.43	Аз осмон фариштае зоҳир шуд ва ба Ӯ қувват бахшид. 
LUK.22.44	Исо аз дарду сӯзиши зиёд бо ҷидду ҷаҳди бештаре дуо мекард ва арақ аз Ӯ мисли қатраҳои хун ба замин мечакид.
LUK.22.45	Баъд аз дуо Исо бархеста, ба назди шогирдон рафт ва дид, ки онҳо аз ғаму ғусса бемадор шуда хобидаанд. 
LUK.22.46	Пас, ба онҳо гуфт: «Чаро хоб рафтаед? Бархеста дуо кунед, то ки ба васваса наафтед».
LUK.22.47	Ҳанӯз Ӯ суханашро тамом накарда, мардуми бисёре пайдо шуданд ва пешопеши онҳо касе меомад, ки Яҳудо ном дошту яке аз он дувоздаҳ шогирд буд. Вай ба Исо наздик шуд, то ки Ӯро бибӯсад. 
LUK.22.48	Исо ба вай гуфт: «Яҳудо, магар бо ин бӯсаат Фарзанди Инсонро таслим мекунӣ?» 
LUK.22.49	Пас шогирдоне, ки дар гирди Исо истода буданд, аз оқибати кор пай бурда гуфтанд: «Худовандо! Шояд шамшерҳоро ба кор барем?» 
LUK.22.50	Ва яке аз онҳо ба ғуломи сарвари рӯҳониён ҳамла оварду гӯши росташро бурида партофт. 
LUK.22.51	«Бас кунед, бас!» — гуфт Исо ва ба гӯши ғулом даст расонда, ӯро шифо дод. 
LUK.22.52	Баъд ба сардорони рӯҳонӣ, саркорони посбонии Хонаи Худо ва пирони қавм, ки барои дастгир намудани Ӯ омада буданд, гуфт: «Шумо магар Маро роҳзан гумон мебаред, ки бо таёқу шамшерҳо омадаед? 
LUK.22.53	Ҳар рӯз ҳамроҳатон дар Хонаи Худо будам ва шумо ба Ман даст боло намекардед. Ҳоло бошад, даври шумо, яъне вақти ҳукмронии зулмот фаро расидааст».
LUK.22.54	Онҳо Исоро дастгир намуда, ба хонаи сарвари рӯҳониён бурданд. Петрус каме дуртар аз онҳо роҳ мерафт.
LUK.22.55	Дар мобайни ҳавлӣ гулхан даргиронданд ва одамон якҷоя нишастанд. Петрус ҳам бо онҳо нишаст. 
LUK.22.56	Яке аз канизакон дид, ки вай дар равшании оташ нишастааст, бодиққат ба ӯ нигоҳ карда гуфт: «Ин одам ҳам бо Исо буд!» 
LUK.22.57	Вале Петрус инкор карда гуфт: «Эй хоҳар! Ман Ӯро намешиносам». 
LUK.22.58	Баъд аз чанд муддат як одами дигар вайро дида гуфт: «Ту ҳам яке аз онҳо ҳастӣ». «Не охир, ака!» — гуфт Петрус. 
LUK.22.59	Тахминан як соат гузашту боз як нафар бо боварии комил гуфт: «Аниқ ин кас ҳам бо Исо буд, чунки ӯ ҷалилӣ аст». 
LUK.22.60	«Гӯш кун, ман намедонам, ту дар чӣ хусус гап мезанӣ», — гуфт Петрус. Вақте ки инро мегуфт, хурӯс ҷеғ зад. 
LUK.22.61	Худованд ба Петрус рӯй оварда нигоҳ кард ва Петрус суханони Худовандро ба ёдаш овард, ки гуфта буд: «Худи ҳамин рӯз, ҳанӯз хурӯс ҷеғ назада, ту се бор Маро инкор мекунӣ». 
LUK.22.62	Петрус аз ҳавлӣ берун баромада, зор-зор гиря кард.
LUK.22.63	Одамоне, ки Исоро дастгир карда буданд, Ӯро таҳқир намуда мезаданд. 
LUK.22.64	Чашмонашро баста, аз Ӯ мепурсиданд: «Ҳой пайғамбар! Канӣ, гӯй-чӣ Туро кӣ зад?» 
LUK.22.65	Ва Ӯро бисёр ҳақорат мекарданд.
LUK.22.66	Вақте ки рӯз шуд, ҷамоате аз пирони қавм, сардорони рӯҳонӣ ва шариатдонон ҳамроҳ шуда, Исоро ба шӯрои худ оварданд.
LUK.22.67	Онҳо гуфтанд: «Ба саволамон ҷавоб деҳ. Оё Ту Таъиншудаи Худо ҳастӣ?» Исо гуфт: «Агар Ман ба саволатон ҷавоб диҳам, шумо бовар намекунед 
LUK.22.68	ва агар худам савол диҳам, ҷавоб намегардонед. 
LUK.22.69	Вале минбаъд Фарзанди Инсон аз тарафи рости Худои Пурқудрат хоҳад нишаст». 
LUK.22.70	Ҳозирбудагон гуфтанд: «Пас, Ту-чӣ писари Худо ҳастӣ?» Ӯ ҷавоб дод: «Ҳастам, аз рӯи гуфти худатон». 
LUK.22.71	Пас, онҳо гуфтанд: «Боз чӣ далеле ба мо лозим аст? Худи мо ҳама чизро аз забони Ӯ шунидем!»
LUK.23.1	Баъд тамоми аҳли маҷлиси онҳо аз ҷой бархеста, Исоро ба назди Пилотус бурданд 
LUK.23.2	ва ба айбдор кардани Ӯ шурӯъ намуда, гуфтанд: «Мо аниқ кардем, ки ин одам мардуми моро аз роҳ мезанад. Вай ба император супоридани андозро манъ мекунад ва ҳатто худро Таъиншудаи Худо, Подшоҳ меномад». 
LUK.23.3	Пилотус аз Ӯ пурсид: «Магар Ту Шоҳи Яҳудиён ҳастӣ?» Исо ба вай ҷавоб дод: «Худатон ҳамин тавр мегӯед». 
LUK.23.4	Пилотус ба сардорони рӯҳонӣ ва мардум гуфт: «Ман дар Ӯ ҳеҷ айб наёфтам». 
LUK.23.5	Вале онҳо дар гапи худ истода мегуфтанд: «Ӯ бо таълимоташ тамоми мардуми Яҳудияро ба шӯр меандозад. Аз Ҷалил сар карда то ин ҷо омад».
LUK.23.6	Пилотус инро шунида пурсид: «Ин одам аз Ҷалил аст?» 
LUK.23.7	Ва чун фаҳмид, ки Исо аз вилояти дар зердасти Ҳиродус будааст, Ӯро ба назди Ҳиродус фиристод. Худи Ҳиродус ҳамон вақт дар Ерусалим буд.
LUK.23.8	Ҳиродус Исоро дида, бисёр хурсанд шуд, зеро кайҳо боз Ӯро дидан мехост ва азбаски дар борааш бисёр чизҳоро шунида буд, умед дошт, ки ягон мӯъҷизаи Исоро мебинад. 
LUK.23.9	Вай ба Исо саволҳои бисёре дод, вале Ӯ дар ҷавоб ҳеҷ чиз нагуфт. 
LUK.23.10	Сардорони рӯҳонӣ ва шариатдонон бошанд, дар ҷойи худ истода бо шиддати хашму ғазаб Ӯро айбдор менамуданд. 
LUK.23.11	Ҳиродус бо сарбозонаш Исоро таҳқир ва масхара кард. Баъд ба Ӯ ҷомаи шоҳона пӯшонда, боз ба назди Пилотус фиристод.
LUK.23.12	Гарчанде пештар Ҳиродус ва Пилотус бо якдигар душман буданд, аз ҳамон рӯз сар карда бо ҳам дӯст шуданд.
LUK.23.13	Пилотус сардорони рӯҳонӣ, роҳбарон ва мардумро даъват карда, 
LUK.23.14	ба онҳо гуфт: «Шумо ин одамро ҳамчун вайронкунандаи халқ ба назди ман овардед. Ман дар ҳузури шумо ба Вай савол дода фаҳмидам, ки ин одам дар ягон ҷинояте, ки шумо Ӯро гунаҳкор мекунед, айбдор нест. 
LUK.23.15	Ҳиродус ҳам дар Ӯ ягон айбе наёфта, Ӯро боз ба назди мо фиристод. Пас ин одам ҳеҷ коре накардааст, ки сазовори марг бошад. 
LUK.23.16+LUK.23.17	 Ман фармон медиҳам, ки Ӯро қамчинкорӣ карда, баъд ҷавоб диҳанд».
LUK.23.18	Ҳамин вақт ҳама бо як овоз дод заданд: «Қатл кунед Ӯро! Барои мо Бараббосро озод кунед!» 
LUK.23.19	(Бараббос одаме буд, ки аз барои бардоштани шӯриш дар шаҳр ва одамкушӣ ба ҳабс партофта шуда буд.) 
LUK.23.20	Пилотус, ки Исоро озод кардан мехост, боз ба онҳо сухан гуфт. 
LUK.23.21	Вале онҳо дод мезаданд: «Ӯро ба салиб мехкӯб кунед! Мехкӯб кунед!» 
LUK.23.22	Пилотус бори сеюм ҳам ба онҳо гуфт: «Чаро? Охир Вай чӣ бадие кардааст? Ман дар Ӯ ҳеҷ айберо намебинам, ки сазовори марг бошад. Ман Ӯро қамчинкорӣ карда ҷавоб медиҳам». 
LUK.23.23	Вале онҳо ду пойро ба як мӯза андохта, бо тамоми овоз дод мезаданду талаб мекарданд, ки Исо дар салиб мехкӯб карда шавад. Доду фарёди онҳо бар Пилотус ғалаба намуд 
LUK.23.24	ва ӯ ҳамон ҳукмеро баровард, ки онҳо талаб мекарданд. 
LUK.23.25	Мувофиқи хоҳиши онҳо вай шахсеро, ки барои шӯриш ва одамкушӣ ба ҳабс партофта шуда буд, озод намуд. Исоро бошад, ба ихтиёри онҳо супорид.
LUK.23.26	Вақте ки сарбозон Исоро ба қатл мебурданд, бо Шимъӯн ном марди қуринӣ дучор шуданд, ки аз деҳа омада истода буд. Онҳо ӯро дастгир карда ба болояш салибро бор карданд, ки онро аз ақиби Исо бардошта барад.
LUK.23.27	Аз ақиби Исо одамони бешуморе мерафтанд ва дар байни онҳо заноне буданд, ки барои Ӯ бо оҳу нола навҳа мекарданд.
LUK.23.28	Исо ба онҳо рӯ оварда гуфт: «Эй занҳои Ерусалим, ба ҳоли Ман гиря накунед! Ба ҳоли худ ва фарзандонатон гиря кунед. 
LUK.23.29	Зеро рӯзҳое меоянд, ки одамон чунин мегӯянд: „Хушбахтанд занҳое, ки нозой ҳастанд, таваллуд накардаанд ва фарзанд намакондаанд“. 
LUK.23.30	Он вақт ба кӯҳҳо хоҳанд гуфт: „Ба сари мо биафтед!“ ва ба теппаҳо хоҳанд гуфт: „Моро пинҳон кунед!“ 
LUK.23.31	Агар бо Ман, ки мисли дарахти сабз ҳастам, чунин рафтор кунанд, аҳволи онҳое, ки мисли дарахти хушк ҳастанд, чӣ мешуда бошад?»
LUK.23.32	Ҳамроҳи Исо боз ду ҷинояткорро ба қатл мебурданд. 
LUK.23.33	Чун ба ҷое расиданд, ки «Косахонаи Сар» ном дорад, Исоро ба салиб мехкӯб карданд ва он ҷинояткорон низ, яке аз тарафи рост ва дигаре аз тарафи чапи Ӯ ба салибҳо мехкӯб карда шуданд. 
LUK.23.34	Исо гуфт: «Эй Падар! Онҳоро бубахш, чун намефаҳманд, ки чӣ кор мекунанд!» Сипас сарбозон бо партофтани қуръа соҳибшавандаи либоси Исоро муайян намуда, онро байни ҳам тақсим карданд.
LUK.23.35	Мардум рост истода тамошо мекарданд. Роҳбарони халқ бошанд, ба ҳоли Исо хандида мегуфтанд: «Дигаронро наҷот медод, канӣ, агар Таъиншуда ва интихобшудаи Худо бошад, худро наҷот диҳад!» 
LUK.23.36	Сарбозон низ Ӯро таҳқир менамуданд. Онҳо ба Исо наздик мешуданд ва ба Ӯ майи туршшударо дароз карда, 
LUK.23.37	мегуфтанд: «Агар Ту Шоҳи Яҳудиён бошӣ, худро наҷот деҳ!» 
LUK.23.38	Ба лавҳае, ки болотар аз сари Исо зада шуда буд,
LUK.23.39	Яке аз ҷинояткорони мехкӯбшуда ба сари Исо дод зада гуфт: «Магар Ту Таъиншудаи Худо нестӣ? Охир худату моро ҳам наҷот деҳ!» 
LUK.23.40	Вале дуюмин ӯро сарзаниш карда гуфт: «Магар аз Худо наметарсӣ? Охир, мо ҳам ба марг маҳкум шудаем. 
LUK.23.41	Вале ҷазои мо аз рӯи адолат аст, зеро чиро сазовор шуда бошем, ҳамонро гирифтем. Вай бошад, ҳеҷ кори баде накардааст». 
LUK.23.42	Баъд ӯ гуфт: «Исо, илтимос, вақте ки ба подшоҳиат дохил мешавӣ, маро ба ёдат биёр». 
LUK.23.43	Исо ба ӯ ҷавоб дод: «Ба ростӣ ба ту мегӯям, ки худи ҳамин рӯз бо Ман дар биҳишт хоҳӣ буд».
LUK.23.44	Қариби нисфирӯзӣ буд, ки тамоми заминро торикӣ фаро гирифт ва се соат давом ёфт. 
LUK.23.45	Офтоб рӯшноӣ намекард ва ҳамин вақт пардаи даромади ҷойи муқаддастарини Хонаи Худо ба ду қисм пора шуд.
LUK.23.46	Исо бо овози баланд нидо карда гуфт: «Эй Падар! Рӯҳи худро ба дасти Ту месупорам!» Инро гуфта, ҷон дод.
LUK.23.47	Сардори лашкар ин ҳодисаро дида, Худоро ҳамду сано хонд ва гуфт: «Дар ҳақиқат ин одам бегуноҳ буд». 
LUK.23.48	Тамоми мардуме, ки ба тамошои ин ҳодиса ҷамъ омада буданд, инро дида, аз ғам мушт бар сина мезаданду ба хонаҳояшон бармегаштанд. 
LUK.23.49	Вале ҳамаи онҳое, ки Исоро пештар мешинохтанд ва занҳое, ки бо Ӯ аз Ҷалил омада буданд, аз дур истода тамоми воқеаҳоро медиданд.
LUK.23.50+LUK.23.51	 Як марди бо номи Юсуф аз шаҳри Аромоти яҳуднишин буд, ки фаро расидани подшоҳии Худоро интизорӣ мекашид. Ӯ шахси хубу накӯкор буд ва гарчанд аъзои шӯро бошад ҳам, бо кору қарори баровардаи шӯро розӣ набуд.
LUK.23.52	Юсуф ба назди Пилотус омада, хоҳиш кард, ки ҷасади Исоро ба ӯ диҳанд. 
LUK.23.53	Ӯ онро аз салиб поён фароварда, ба суфи сафед кафанпеч намуду ба қабре гузошт, ки аз санг ба шакли ғор тарошида шуда буд. То ҳол ба он қабр касеро нагузошта буданд.
LUK.23.54	Саршавии рӯзи истироҳат наздик буду мардум ба он тайёрӣ медиданд. 
LUK.23.55	Занҳое, ки бо Исо аз Ҷалил омада буданд, аз ақиби Юсуф рафта, ҳам қабр ва ҳам тарзи гӯронда шудани ҷасади Исоро диданд. 
LUK.23.56	Баъд онҳо ба хонаҳояшон баргашта, атрҳои хушбӯй ва молиданиҳоро тайёр намуданд.
LUK.23.56	Дар рӯзи истироҳат онҳо мувофиқи қонун истироҳат карданд.
LUK.24.1	Рӯзи якшанбе, саҳарии барвақт занҳо атрҳои хушбӯйро гирифта, ба сӯи қабр равона шуданд. 
LUK.24.2	Вале омада диданд, ки санги даҳани қабр ба як тараф ғелонда шудааст. 
LUK.24.3	Онҳо ба дарун даромада ҷасадро
LUK.24.4	Занҳо ҳайрон шуда меистоданд, ки баногоҳ дар пеши назарашон ду одам пайдо шуданд, ки дар тан либосҳои дурахшон доштанд. 
LUK.24.5	Занҳо аз тарс худро рӯй ба замин партофтанд, вале он ду нафар ба онҳо гуфтанд: «Чаро зиндаро дар байни мурдаҳо мекобед?
LUK.24.6	Ба ёд оред, ки вақти дар Ҷалил буданаш Вай ба шумо чӣ гуфта буд? 
LUK.24.7	Ӯ гуфта буд, ки Фарзанди Инсон бояд ба дасти гунаҳкорон супорида шавад ва онҳо бояд Ӯро ба салиб мехкӯб кунанд, вале дар рӯзи сеюм Ӯ бояд зинда гардад». 
LUK.24.8	Ва занҳо суханони Исоро ба хотир оварданд. 
LUK.24.9	Сипас он занҳо аз сари қабр баргашта, ҳамаи инро ба он ёздаҳ шогирд ва ҳамаи дигарон нақл намуданд. 
LUK.24.10	Дар ин бора ба вакилон Марями Маҷдалия, Юҳона, Марям, ки модари Ёқуб буд ва занҳои дигар низ нақл карданд. 
LUK.24.11	Вале суханони онҳо ба назари вакилон ҳамчун сафсатаи бофташуда намуд ва онҳо ба гапи занҳо бовар накарданд. 
LUK.24.12	Петрус бошад, ҳамон замон ба сӯи қабр давида, ба даруни он нигоҳ кард, лекин танҳо кафани холиро диду аз ин ҳодиса ҳайрон шуда, ба хона баргашт.
LUK.24.13	Худи ҳамон рӯз ду нафар аз пайравони Исо ба Аммоус ном деҳае равона буданд, ки тақрибан 12 километер аз Ерусалим дур буд. 
LUK.24.14	Роҳравон бо якдигар дар бораи ҳамаи ин воқеаҳо гуфтугӯ мекарданд. 
LUK.24.15	Ҳангоми гуфтугӯю муҳокимаашон худи Исо ба онҳо наздик шуда, ҳамроҳашон равона шуд. 
LUK.24.16	Аммо чашмони он ду нафарро гӯё чизе гирифта бошад, ки Исоро медиданду намешинохтанд. 
LUK.24.17	Пас, Ӯ ба сухан даромада аз онҳо пурсид: «Шумо роҳравон чиро муҳокима мекунед?» Онҳо, ки чеҳраҳои ғамгин доштанд, бозистоданд 
LUK.24.18	ва якеашон, ки Клеюпос ном дошт, ба саволи Исо бо савол ҷавоб дод: «Магар Шумо ягона мусофире дар Ерусалим ҳастед, ки аз воқеаи ҳамин рӯзҳо дар ин ҷо рӯйдода хабар надоред?» 
LUK.24.19	Исо пурсид: «Аз кадом воқеа?» Онҳо гуфтанд: «Аз воқеае, ки бо Исои Носирӣ рӯй дод. Ӯ дар пеши Худову тамоми мардум пайғамбари дар гуфтору кирдор тавоно буд. 
LUK.24.20	Вале сардорони рӯҳонӣ ва аъзоёни шӯрои мо Ӯро ба дасти румиён супориданд, то ба марг маҳкум намоянд ва Ӯро ба салиб мехкӯб карданд. 
LUK.24.21	Мо бошем, умед доштем, ки Ӯ Исроилро озод мекунад. Ҳа, боз як чиз… Имрӯз се рӯз мешавад, ки ин воқеа рӯй дод 
LUK.24.22	ва ҳоло занҳои гурӯҳамон моро ҳайрон карданд. Онҳо саҳарии барвақт ба сари қабр рафта, 
LUK.24.23	ҷасади Исоро наёфтанд. Сипас баргашта, арз намуданд, ки ба онҳо фариштагон зоҳир шуда гуфтанд, ки Ӯ зинда аст. 
LUK.24.24	Чанд нафар аз гурӯҳи мо ба сари қабр рафта, ҳамон тавре ки занҳо гуфта буданд, дарёфтанд, вале худи Исоро надиданд». 
LUK.24.25	Исо ба он ду нафар гуфт: «Оҳ, чӣ хел шумо кундфаҳм ҳастед! Бо чӣ душворӣ ба ҳамаи он чизе, ки пайғамбарон гуфта буданд, имон меоваред! 
LUK.24.26	Магар Таъиншудаи Худо пеш аз соҳиби тамоми шӯҳрату ҷалолаш шудан набояд ҳамаи ин азобро аз сар мегузаронд?» 
LUK.24.27	Он гоҳ Ӯ аз навиштаҳои Мӯсо ва ҳамаи пайғамбарон сар карда ҳар як ҷойи навиштаҷотро, ки дар борааш чизе гуфта шуда буд, ба онҳо фаҳмонд.
LUK.24.28	Вақте он ду нафар ба деҳае, ки мерафтанд, наздик шуданд, ба назарашон намуд, ки Исо роҳашро давом додан мехоҳад. 
LUK.24.29	Вале онҳо Ӯро бисёр хоҳиш карда гуфтанд: «Бо мо бимон. Рӯз ба охир расида истодаасту шом наздик аст». Исо ба хона даромада, бо он ду нафар монд. 
LUK.24.30	Ӯ бо онҳо дар сари дастархон нишаста, нонро ба даст гирифт ва дуои шукрона карду онро пора карда ба он ду нафар дод. 
LUK.24.31	Ҳамин вақт гӯё пардае аз чашмони он ду нафар бардошта шуд ва онҳо Исоро шинохтанд, вале Ӯ аз назари онҳо нопадид гашт. 
LUK.24.32	Онҳо ба якдигар мегуфтанд: «Вақте ки Ӯ дар роҳ бо мо сӯҳбат мекарду навиштаҷотро мефаҳмонд, магар мо ба ҳаяҷон намеомадем?»
LUK.24.33	Онҳо зуд аз ҷой бархеста, ба Ерусалим баргаштанду он ёздаҳ вакил ва пайравони дигари Исоро ҷамъ шуда ёфтанд, 
LUK.24.34	ки байни худ мегуфтанд: «Дар ҳақиқат Худованд аз мурдагон зинда шуд! Вай ба Шимъӯн зоҳир гардидааст». 
LUK.24.35	Баъд он ду нафар низ ба ҷамъшудагон нақл карданд, ки дар аснои роҳ чӣ воқеа рӯй дод ва чӣ хел онҳо Исоро дар вақти нон шикастанаш шинохтанд.
LUK.24.36	Вақте ки шогирдон дар ин бора нақл мекарданд, баногоҳ дар мобайнашон Исо пайдо шуда ба онҳо гуфт: «Худо шуморо баракат диҳад!»
LUK.24.37	Онҳо ба тарсу ҳарос афтода, фикр мекарданд, ки арвоҳро мебинанд. 
LUK.24.38	Ӯ аз онҳо пурсид: «Чаро ин қадар метарсед ва барои чӣ дар дилатон шубҳае пайдо шуд? 
LUK.24.39	Ба дастонам ва пойҳоям нигоҳ кунед, ин Ман ҳастам. Ба Ман даст расонда бинед, ки Ман ҷисму устухон дорам, вале арвоҳ ин чизҳоро надорад». 
LUK.24.40	Инро гуфта, ба онҳо дастону пойҳои худро нишон дод.
LUK.24.41	Онҳо аз хурсандӣ ҳеҷ бовар карда наметавонистанду хеле ҳайрон буданд. Он гоҳ Ӯ аз онҳо пурсид: «Шумо дар ин ҷо ягон чизи хӯрданӣ доред?» 
LUK.24.42	Онҳо ба Исо як бурда моҳии пухтагӣ доданд. 
LUK.24.43	Вай моҳиро гирифта, дар пеши назари онҳо хӯрд. 
LUK.24.44	Баъд ба онҳо гуфт: «Суханҳоеро, ки ҳанӯз дар вақти бо шумо буданам ба шумо мегуфтам, чунин маъно доранд: ҳамаи он чизе, ки нисбати Ман дар шариати Мӯсо, гуфтаҳои пайғамбарон ва дар Забур навишта шудааст, бояд иҷро шавад». 
LUK.24.45	Он гоҳ Исо хиради онҳоро равшан сохт, то ки маънои навиштаҷотро фаҳмида тавонанд.
LUK.24.46	Баъд ба онҳо гуфт: «Мувофиқи гуфтаҳои навиштаҷот Таъиншудаи Худо бояд азоб кашад ва дар рӯзи сеюм аз мурдагон зинда шавад. 
LUK.24.47	Ба номи Ӯ аз Ерусалим сар карда ба ҳамаи халқҳо тавба ва бахшоиши гуноҳҳо эълон карда мешавад 
LUK.24.48	ва шумо шоҳидони ҳамаи ин воқеаҳо ҳастед. 
LUK.24.49	Ман ба шумо чизи Падарам ваъдакардаро мефиристам. Инак, шумо то вақти аз осмон қувват гирифтанатон дар Ерусалим бимонед».
LUK.24.50	Исо шогирдонро берун аз шаҳр бароварда, ҳамроҳашон то худи Байт-Ҳинӣ рафт ва дастонашро боло бардошта, онҳоро баракат дод. 
LUK.24.51	Вақте ки баракат медод, аз онҳо ҷудо шуда, ба осмон бурда шуд
LUK.24.52	ва онҳо ба Ӯ саҷда намуда,
LUK.24.53	Сипас, тамоми вақти худ дар ҳавлии Хонаи Худо монда, Худоро ҳамду сано мехонданд.
JHN.1.1	Дар ибтидо Калом буд ва ин Калом бо Худо буд ва Калом Худо буд. 
JHN.1.2	Вай дар аввал бо Худо буд 
JHN.1.3	ва ҳама чиз ба воситаи Ӯ офарида шуду бе Ӯ ҳеҷ чизе аз офариниш пайдо нашуд. 
JHN.1.4	Дар Ӯ ҳаёт буд ва ин ҳаёт барои одамон равшанӣ буд.
JHN.1.5	Равшанӣ дар торикӣ медурахшад ва торикӣ онро фаро гирифта наметавонад.
JHN.1.6	Марде бо номи Яҳё аз тарафи Худо фиристода мешавад, 
JHN.1.7	ки дар бораи равшанӣ шаҳодат диҳаду ҳама ба воситаи Ӯ имон оваранд. 
JHN.1.8	Яҳё худ равшанӣ набуд, вале барои он омад, ки дар бораи равшанӣ шаҳодат диҳад. 
JHN.1.9	Он равшании ҳақиқие, ки ба ҳамаи одамон медурахшад, ба ҷаҳон омаданӣ буд.
JHN.1.10	Калом дар ҷаҳон буд ва мардуми ҷаҳон ба воситаи Ӯ офарида шуда бошанд ҳам, Ӯро нашинохтанд. 
JHN.1.11	Вай ба назди қавмаш омад, вале онҳо Ӯро қабул накарданд. 
JHN.1.12	Аммо ба касоне, ки Ӯро қабул карданд ва ба Ӯ имон оварданд, ҳуқуқ дод, ки фарзандони Худо шаванд. 
JHN.1.13	Онҳо на ба таври табиӣ ва на аз рӯи хоҳиши инсонӣ, балки аз Худо таваллуд ёфтаанд.
JHN.1.14	Инак, Калом инсон шуд ва дар миёни мо истиқомат дошт. Мо шӯҳрату ҷалоли Ӯро дидем, ки мисли ҷалоли фарзанди ягонаи Падар пур аз марҳамату ростӣ буд. 
JHN.1.15	Яҳё дар бораи Ӯ шаҳодат доду бо овози баланд гуфт: «Ман Ӯро дар назар дошта ба шумо гуфта будам, ки баъд аз ман каси аз ман бузургтаре меояд, чунки Вай пеш аз ман вуҷуд дошт».
JHN.1.16	Аз фаровонии файзи Ӯ ҳамаи мо баракат аз паси баракат ёфтаем. 
JHN.1.17	Худо шариатро ба воситаи Мӯсо додааст, вале файзу ростӣ ба воситаи Исои Масеҳ омад. 
JHN.1.18	Худоро ҳеҷ гоҳ касе надидааст. Ӯро фақат Писари яккаву ягона, ки ҳамеша бо Падар аст, барои мо ошкор кардааст.
JHN.1.19+JHN.1.20	 Вақте роҳбарони яҳудӣ аз Ерусалим ба назди Яҳё чанд нафар рӯҳониён ва левизодагонро фиристоданд, то аз ӯ кӣ буданашро бипурсанд, Яҳё аз ҷавоб рӯ нагардонду ошкоро эълон карда, чунин шаҳодат дод: «Ман Масеҳ, яъне Таъиншудаи Худо нестам». 
JHN.1.21	Онҳо боз пурсиданд: «Пас, шумо кистед? Оё Илёс пайғамбаред?» «Не», — ҷавоб дод ӯ. «Ё ҳамон пайғамбаред, ки мунтазираш ҳастем?» «Не», — гуфт ӯ. 
JHN.1.22	Онҳо пурсиши худро давом доданд: «Охир, шумо кистед? Мо бояд ба касоне, ки моро фиристодаанд, ҷавоб диҳем. Шумо дар бораи худ чӣ мегӯед?» 
JHN.1.23	Яҳё бо суханоне, ки Ишаъё пайғамбар гуфта буд, ҷавоб дод:
JHN.1.23	«Ман касе ҳастам, ки дар биёбон фарёд зада мегӯяд:
JHN.1.23	„Барои Худованд роҳро рост намоед!“»
JHN.1.24	Аз тарафи фарисиён низ фиристодашудагоне буданд, 
JHN.1.25	ки аз ӯ пурсиданд: «Модоме ки шумо на Таъиншудаи Худо, на Илёс ва на ҳамон пайғамбаре ҳастед, ки дар мунтазираш ҳастем, пас чаро мардумро таъмид медиҳед?» 
JHN.1.26+JHN.1.27	 «Ман бо об таъмид медиҳам, — ҷавоб дод Яҳё. — Вале дар байни шумо шахсе ҳаст, ки баъд аз ман меояд ва ман ҳатто лоиқи он нестам, ки банди пойафзолашро кушоям. Шумо Ӯро намешиносед». 
JHN.1.28	Ҳамаи ин воқеа дар Байт-Ҳинӣ, дар соҳили дигари дарёи Ӯрдун ба амал омад, ки Яҳё дар он ҷо мардумро таъмид медод.
JHN.1.29	Рӯзи дигар Яҳё ба наздаш омада истодани Исоро дида, гуфт: «Ана ин аст Барраи Худо, ки гуноҳи ҷаҳонро мебардорад! 
JHN.1.30	Ман дар бораи Ӯ гуфта будам, ки аз паси ман касе меояд, ки аз ман бузургтар аст, зеро пеш аз ман вуҷуд дошт. 
JHN.1.31	Худи ман Ӯро намешинохтам, вале барои ҳамин омада, бо об таъмид додам, ки Ӯ барои мардуми Исроил маълум гардад». 
JHN.1.32	Баъд шаҳодат дода гуфт: «Ман дидам, ки Рӯҳи Муқаддас монанди кабӯтар аз осмон фаромада, бар Ӯ қарор гирифт. 
JHN.1.33	Худи ман Ӯро намешинохтам, вале Худо, ки маро барои бо об таъмид додан фиристод, ба ман гуфта буд: „Бар касе бинӣ, ки Рӯҳ бар Ӯ фаромада қарор мегирад, бидон, ки Вай ҳамон касест, ки бо Рӯҳи Муқаддас таъмид медиҳад“. 
JHN.1.34	Ман инро дидам ва шаҳодат медиҳам, ки Ӯ Писари Худост».
JHN.1.35	Рӯзи дигар Яҳё бо ду нафар шогирди худ боз дар ҳамон ҷо меистод 
JHN.1.36	ва Исои аз роҳ гузашта истодаро дида, гуфт: «Ана Ӯ Барраи Худо аст!» 
JHN.1.37	Он ду шогирд суханонашро шунида, аз паси Исо равона шуданд. 
JHN.1.38	Вақте Исо ба ақибаш нигоҳ карда дид, ки онҳо аз паси Ӯ меоянд, ба онҳо гуфт: «Шумо чиро мекобед?» Онҳо дар ҷавоб пурсиданд: «Раббӣ! Шумо дар куҷо зиндагӣ мекунед? (Маънои калимаи „Раббӣ“ устод аст)». 
JHN.1.39	Ӯ гуфт: «Рафтем, мебинед».
JHN.1.39	Вақте ки онҳо ҳамроҳаш рафта, ҷойи истиқомати Ӯро диданд, соат қариби чори бегоҳ буд ва онҳо ҳамон рӯз бо Ӯ монданд.
JHN.1.40	Яке аз он ду нафар, ки суханони Яҳёро шунида, аз паси Исо равона шуд, Андриёс, бародари Шимъӯни Петрус буд. 
JHN.1.41	Ӯ аввал бародари худ Шимъӯнро ёфта ба ӯ гуфт: «Мо Масеҳро ёфтем» (Маънои калимаи «Масеҳ» Таъиншудаи Худо аст). 
JHN.1.42	Андриёс Шимъӯни Петрусро ба назди Исо овард. Исо бо диққат ба ӯ нигоҳ карда гуфт: «Ту Шимъӯн, писари Юҳанно ҳастӣ. Аммо аз ин баъд Кифо номида мешавӣ» (Калимаи Петрус бо юнонӣ ва Кифо бо арамеӣ — маънои ҳардуяш ҳам «санг» аст).
JHN.1.43	Рӯзи дигар Исо қарор дод, ки ба Ҷалил биравад. Ӯ Филиппусро ёфта, гуфт, ки аз пасаш биёяд. 
JHN.1.44	Филиппус ҳам монанди Андриёс ва Петрус яке аз сокинони Байт-Сайдо буд. 
JHN.1.45	Филиппус, дар навбати худ, Натаноилро ёфта, ба ӯ гуфт: «Мо он касеро ёфтем, ки дар борааш Мӯсо дар шариат ва пайғамбарон дар гуфтаҳои худ навишта буданд! Ин Исои писари Юсуф, аз аҳли Носира аст». 
JHN.1.46	«Аз Носира? Магар аз Носира чизи хубе баромада метавонад?» — гуфт Натаноил. Филиппус ҷавоб дод: «Рафтем ва худат мебинӣ».
JHN.1.47	Исо Натаноили ба наздаш омада истодаро дида, дар бораи ӯ гуфт: «Ана ин исроилии ҳақиқист, ки дар дил макре надорад». 
JHN.1.48	«Ту маро аз куҷо мешиносӣ?» — пурсид Натаноил. Исо ба ӯ ҷавоб дод: «Ҳанӯз, пеш аз он ки Филиппус туро фарёд кунад, Ман туро дар зери дарахти анҷир дидам». 
JHN.1.49	«Устод, Ту Писари Худо ва Подшоҳи Исроил ҳастӣ!» — гуфт Натаноил. 
JHN.1.50	Исо ҷавоб дод: «Магар ту барои он имон овардӣ, ки „туро дар зери дарахти анҷир дида будам“ гуфтам? Ту корҳои аз ин ҳам бузургтарро мебинӣ. 
JHN.1.51	Ба шумо рост мегӯям, ки баъд аз ин шумо осмонро кушода ва ба пеши Фарзанди Инсон фаромадану боло баромадани фариштагони Худоро хоҳед дид».
JHN.2.1	Рӯзи сеюм дар шаҳри Қанои Ҷалил тӯйи арӯсӣ буд ва модари Исо дар он ҷо иштирок дошт. 
JHN.2.2	Исо низ бо шогирдони худ ба тӯй даъват шуда буд. 
JHN.2.3	Вақте ки шароб тамом шуд, модари Исо ба Вай гуфт: «Инҳо шароб надоранд». 
JHN.2.4	«Ин ба мо чӣ дахл дорад, модар! — ҷавоб дод ба ӯ Исо. — Вақту соати Ман ҳанӯз нарасидааст». 
JHN.2.5	Модари Ӯ ба хизматгорон гуфт: «Ҳар чӣ Вай ба шумо бигӯяд, бикунед».
JHN.2.6	Дар он ҷо шаш кӯзаи сангин барои об буд, ки аз рӯи урфу одати яҳудиён онро барои расму таомули покшавӣ истифода мебурданд. Ҳар кадоми онҳо аз ҳафтод то яксаду даҳ литр ғунҷоиш дошт. 
JHN.2.7	Исо ба хизматгорон гуфт: «Кӯзаҳоро аз об пур кунед». Хизматгорон онҳоро лабрез карданд. 
JHN.2.8	«Акнун аз он гирифта, ба роҳбари тӯй баред», — гуфт ба онҳо Исо. Онҳо бурданд. 
JHN.2.9	Роҳбари тӯй аз куҷо будани шаробро намедонист, фақат хизматгороне, ки аз кӯза об гирифтанд, аз ин огоҳ буданд. Роҳбари тӯй оби ба шароб табдилшударо чашида, домодро ба назди худ даъват карду 
JHN.2.10	ба ӯ гуфт: «Ҳар кас аввал шароби хушсифатро оварда мегузораду баъд, вақте ки меҳмонон бисёр нӯшиданд, шароби пастсифатро меорад, аммо ту шароби хушсифатро то ҳол нигоҳ доштаӣ».
JHN.2.11	Ҳамин тавр Исо дар Қанои Ҷалил нишонаи аввалини шӯҳрату ҷалоли худро зоҳир кард ва шогирдонаш ба Ӯ имон оварданд.
JHN.2.12	Баъд аз он Исо ба шаҳри Кафарнаҳум рафт. Модари Исо, бародарон ва шогирдонаш ҳам ҳамроҳи Ӯ буданд. Онҳо дар он ҷо якчанд рӯз монданд.
JHN.2.13	Рӯзи иди Балогардони яҳудиён наздик омад ва Исо ба Ерусалим рафт. 
JHN.2.14	Ӯ дар Хонаи Худо шахсонеро дид, ки бо фурӯши барзагов, гӯсфанд ва кабӯтар машғул буданд. Пуливазкунандагон низ дар сари мизҳои худ нишаста буданд. 
JHN.2.15	Исо аз таноб қамчин сохта, ҳамаи онҳоро бо барзагову гӯсфандонашон аз Хонаи Худо берун ронду мизҳои пуливазкунандагонро чаппа ва пулҳояшонро пароканда кард. 
JHN.2.16	Ба кабӯтарфурӯшон бошад, гуфт: «Инҳоро аз ин ҷо бардошта дур кунед! Хонаи Падари Маро ба тиҷоратхона табдил надиҳед!»
JHN.2.17	Шогирдони Ӯ ба ёд оварданд, ки дар навиштаҷот чунин гуфта шудааст: «Оташи ҳавасмандӣ ба Хонаи Ту дар дилам аланга мезанад».
JHN.2.18	Он гоҳ роҳбарони яҳудӣ аз Ӯ пурсиданд: «Бо кадом нишона ҳақ будани ин рафторатро исбот мекунӣ?» 
JHN.2.19	Исо дар ҷавоби онҳо гуфт: «Ин Хонаи Худоро вайрон кунед ва Ман онро дар муддати се рӯз аз нав барпо мекунам». 
JHN.2.20	«Ин Хонаи Худо дар давоми чилу шаш сол сохта шуда буд. Ту бошӣ, онро дар муддати се рӯз аз нав барпо кардан мехоҳӣ?!» — гуфтанд онҳо. 
JHN.2.21	Аммо Ӯ «Хонаи Худо» гуфта бадани худро дар назар дошт. 
JHN.2.22	Аз ин рӯ, вақте ки Ӯ аз мурдагон зинда шуд, шогирдонаш ин суханони Ӯро ба хотир оварданд ва ба навиштаҷоту гуфтаҳои Исо имон оварданд.
JHN.2.23	Дар он рӯзҳои иди Балогардон, ки Исо дар Ерусалим буд, мардуми бисёре мӯъҷизаҳои Ӯро дида ба Ӯ имон оварданд. 
JHN.2.24	Аммо худи Исо ба ҳеҷ кас дилашро накушод, чунки аз дили ҳамаи онҳо бохабар буд. 
JHN.2.25	Бинобар ин Ӯ мӯҳтоҷи он набуд, ки касе ба Ӯ дар бораи одамон шоҳидӣ диҳад. Ӯ худ медонист, ки дар дили инсон чӣ ҳаст.
JHN.3.1	Дар байни роҳбарони қавми яҳудӣ аз фирқаи фарисиён Ниқодимус ном марде буд. 
JHN.3.2	Ӯ шабона назди Исо омада гуфт: «Устод, мо медонем, ки Шумо аз тарафи Худо фиристодашуда ҳастед. Чунки, агар Худо бо касе набошад, ӯ чунин мӯъҷизаҳоеро, ки Шумо нишон додаед, ба амал оварда наметавонад». 
JHN.3.3	Исо дар ҷавоб ба ӯ гуфт: «Ба ту рост мегӯям, то касе аз нав таваллуд наёбад, ҳаргиз подшоҳии Худоро дида наметавонад». 
JHN.3.4	«Чӣ тавр одами солхӯрда аз нав таваллуд ёфта метавонад? — пурсид аз Ӯ Ниқодимус. — Магар ӯ метавонад ба шиками модараш баргашта, дубора таваллуд шавад?»
JHN.3.5	Исо ҷавоб дод: «Ба ту рост мегӯям, агар касе аз об ва Рӯҳ таваллуд нашавад, ба подшоҳии Худо дохил шуда наметавонад. 
JHN.3.6	Он чӣ аз ҷисм таваллуд мешавад, ҷисм аст ва он чӣ аз Рӯҳ таваллуд мешавад, рӯҳ аст. 
JHN.3.7	Аз он ки ба ту „Шумо бояд аз нав таваллуд ёбед“ гуфтам ҳайрон нашав. 
JHN.3.8	Бод
JHN.3.9	Ниқодимус пурсид: «Ин чӣ хел мешавад?»
JHN.3.10	Исо дар ҷавоби ӯ гуфт: «Ту устоди мардуми Исроил ҳастӣ ва магар ин чизҳоро намедонӣ? 
JHN.3.11	Ба ту рост мегӯям, Ман чизи медонистагиамро мегӯям ва дар бораи чизи дидагиам шоҳидӣ медиҳам, аммо шумо шаҳодати Маро қабул намекунед. 
JHN.3.12	Агар шумо ба чизҳои заминие, ки дар бораашон ба шумо гуфтам, бовар накунед, пас, вақте ки дар бораи чизҳои осмонӣ мегӯям, ба Ман чӣ тавр бовар мекунед? 
JHN.3.13	Ғайр аз Фарзанди Инсон, ки аз осмон фаромадааст, ҳеҷ каси дигар ба осмон набаромадааст.
JHN.3.14	Чӣ тавре ки Мӯсо дар биёбон морро боло бардошта буд, ҳамон тавр Фарзанди Инсон ҳам бояд боло бардошта шавад, 
JHN.3.15	то ҳар касе, ки ба Ӯ имон меоварад, ҳаёти абадӣ ёбад. 
JHN.3.16	Зеро Худо ҷаҳонро чунон дӯст дошт, ки Писари ягонаи худро дод, то ҳар кӣ ба Ӯ имон оварад, намирад, балки ҳаёти абадӣ дошта бошад. 
JHN.3.17	Зеро Худо Писарро на барои ҳукм кардани ҷаҳон фиристод, балки барои он, ки ҷаҳон ба воситаи Ӯ наҷот ёбад.
JHN.3.18	Ҳар кӣ ба Ӯ имон оварад, ҳукм карда намешавад, аммо ҳар кӣ имон наоварад, аллакай ҳукм карда шудааст, чунки ба номи Писари ягонаи Худо имон наовардааст. 
JHN.3.19	Ана ҳукм аз чӣ иборат аст: равшанӣ ба ҷаҳон омад, вале мардум торикиро аз рӯшноӣ зиёдтар дӯст доштанд, чунки корҳои онҳо бад аст. 
JHN.3.20	Ҳар касе, ки кори бад мекунад, аз равшанӣ нафрат дорад ва барои он ки корҳои бади ӯ ошкор нашаванд, ба сӯи рӯшноӣ намеояд. 
JHN.3.21	Аммо ҳар касе ки кори дуруст мекунад, ба сӯи рӯшноӣ меояд, то корҳои бо ёрии Худо кардааш ошкор шаванд».
JHN.3.22	Баъд аз он Исо бо шогирдони худ ба сарзамини Яҳудия рафта, ҳамроҳи онҳо дар он ҷо монда, мардумро таъмид дод.
JHN.3.23	Яҳё бошад, ин вақт дар Энони наздики Солим, ки дар он ҷо об фаровон буд, ба таъмид додан машғул буд. Мардум ба назди ӯ меомаданду таъмид мегирифтанд. 
JHN.3.24	Он вақт Яҳёро ҳанӯз ба зиндон наандохта буданд.
JHN.3.25	Боре дар байни шогирдони Яҳё ва як нафар аз яҳудиён дар бораи расму таомули покшавӣ баҳс барпо шуд. 
JHN.3.26	Онҳо ба назди Яҳё омада, ба ӯ гуфтанд: «Устод, он касе, ки дар соҳили шарқии Ӯрдун бо шумо буд ва шумо дар борааш шаҳодат дода будед, Ӯ ҳам таъмид дода истодааст ва ҳама пеши Ӯ мераванд!» 
JHN.3.27	Яҳё ҷавоб дод: «Инсон фақат он чизро дошта метавонад, ки аз осмон ба ӯ бахшида шудааст. 
JHN.3.28	Шумо худатон тасдиқ карда метавонед, ки „Ман Масеҳ, яъне Таъиншудаи Худо нестам“ гуфта будам, аммо пеш аз Ӯ фиристода шудаам. 
JHN.3.29	Домод соҳиби арӯс аст ва дӯсти домод бошад, дар паҳлӯи ӯ истода, овози домодро шунида хурсанд мешавад. Ҳамин тавр шодии ман пурра шуд. 
JHN.3.30	Ӯ бояд боз ҳам бузургтар шавад, аммо ман боз ҳам хурдтар.
JHN.3.31	Касе ки аз боло меояд, аз ҳама бузургтар аст. Касе ки аз замин аст, худ заминист ва чун заминӣ сухан мегӯяд. Аммо, касе ки аз осмон меояд, аз ҳама болотар аст. 
JHN.3.32	Ӯ дар бораи он чӣ худ дидаасту шунидааст, шоҳидӣ медиҳад, аммо шоҳидии Ӯро ҳеҷ кас қабул намекунад. 
JHN.3.33	Вале ҳар кас ки шоҳидии Ӯро қабул мекунад, бо ин тасдиқ мекунад, ки Худо ҳамеша ҳақ аст. 
JHN.3.34	Фиристодашудаи Худо суханони Худоро мегӯяд, чунки Худо Рӯҳашро бе меъёр мебахшад. 
JHN.3.35	Падар Писарро дӯст медорад ва ҳама чизро ба дасти Ӯ супоридааст. 
JHN.3.36	Ҳар кӣ ба Писар имон меоварад, соҳиби ҳаёти абадӣ мешавад, аммо ҳар кӣ ба Писар итоат намекунад, ҳеҷ гоҳ ҳаёт нахоҳад дид ва гирифтори ғазаби Худо мегардад».
JHN.4.1	Вақте Исо фаҳмид, ки ба гӯши фарисиён хабар расидааст, ки Ӯ аз Яҳё бештар шогирд дорад ва бештар мардумро таъмид медиҳад, 
JHN.4.2	ҳол он ки мардумро шогирдонаш таъмид медоданд, 
JHN.4.3	Ӯ Яҳудияро тарк карда, боз ба сӯи Ҷалил раҳсипор шуд. 
JHN.4.4	Роҳи Ӯ аз вилояти Сомария мегузашт. 
JHN.4.5	Инак, Исо ба Суҳор ном шаҳри Сомария омада расид, ки он дар наздикии заминест, ки Ёқуб ба писари худ Юсуф дода буд. 
JHN.4.6	Дар он ҷо чоҳи Ёқуб буд. Исо аз сафар монда шуда, барои дам гирифтан дар канори чоҳ нишаст. Вақт қариби нисфирӯзӣ буд. 
JHN.4.7+JHN.4.8	 Шогирдони Ӯ барои харидани хӯрокворӣ ба шаҳр рафтанд.
JHN.4.7+JHN.4.8	Ҳамин вақт як зани сомарӣ барои об ба сари чоҳ омад. Исо ба зан гуфт: «Барои нӯшиданам об деҳ». 
JHN.4.9	«Чӣ тавр Шумо, ки яҳудӣ ҳастед, аз мани сомарӣ об мепурсед?» — гуфт ба Ӯ зани сомарӣ. (Гап дар сари он аст, ки яҳудиён бо сомариён рафтуомад надоранд). 
JHN.4.10	Исо ҷавоб дод: «Агар ту медонистӣ, ки Худованд чӣ чизро ато мекунад ва касе ки ба ту „Барои нӯшиданам об деҳ“ мегӯяд, кист, ту худат аз Ӯ об хоҳиш мекардӣ ва Ӯ ба ту оби ҳаёт медод». 
JHN.4.11	Зан ба Ӯ мегӯяд: «Хоҷаам, Шумо сатил надоред, чоҳ бошад, чуқур аст. Пас, аз куҷо оби ҳаёт мегиред? 
JHN.4.12	Магар Шумо аз аҷдоди мо Ёқуб, ки ин чоҳро ба мо дод ва аз он худаш, писаронаш ва чорвояш об менӯшиданд, бузургтар ҳастед?»
JHN.4.13	Исо ҷавоб дод: «Ҳар касе ки аз ин об нӯшад, боз ташна хоҳад шуд. 
JHN.4.14	Аммо ҳар кӣ аз обе, ки Ман ба ӯ медиҳам, бинӯшад, ҳеҷ гоҳ ташна нахоҳад шуд. Обе, ки Ман ба ӯ медиҳам, аз даруни ӯ мисли ҷорӣ шудани оби ҳаёти абадӣ мешавад».
JHN.4.15	Зан ба Ӯ гуфт: «Хоҷаам, ба ман аз ин об диҳед, ки дигар ташна нашавам ва барои об ба ин чоҳ наоям!» 
JHN.4.16	Исо ба ӯ гуфт: «Рафта, шавҳаратро ҷеғ зада биё». 
JHN.4.17	«Ман шавҳар надорам», — ҷавоб дод зан.
JHN.4.17	Исо ба ӯ гуфт: «Рост гуфтӣ, ки шавҳар надорӣ. 
JHN.4.18	Ту панҷ шавҳар доштӣ ва он марде, ки бо ӯ ҳоло зиндагӣ мекунӣ, шавҳари ту нест. Ту рост гуфтӣ». 
JHN.4.19	Зан ба Ӯ гуфт: «Хоҷаам, мебинам, ки Шумо пайғамбар ҳастед. 
JHN.4.20	Аҷдодони мо дар сари ин кӯҳ ибодат мекарданд, аммо шумо, яҳудиён мегӯед, ки одамон бояд дар Ерусалим ибодат кунанд». 
JHN.4.21	Исо ба ӯ дар ҷавоб гуфт: «Эй зан, ба Ман бовар кун, ки вақту соате фаро мерасад, ки ба Падари осмонӣ на дар сари ин кӯҳ ва на дар Ерусалим саҷда хоҳед кард. 
JHN.4.22	Шумо, сомариён намедонед, ки ба чӣ саҷда мекунед, аммо мо медонем, ки ба кӣ саҷда мекунем, зеро наҷот ба воситаи яҳудиён меояд. 
JHN.4.23	Вале вақту соате меояд ва аллакай фаро расидааст, ки саҷдакунандагони ҳақиқӣ ба Падар дар рӯҳ ва ростӣ саҷда мекунанд, зеро Падар барои худ чунин саҷдакунандагонро меҷӯяд! 
JHN.4.24	Худо рӯҳ аст ва онҳое, ки ба Ӯ саҷда мекунанд, бояд дар рӯҳ ва ростӣ саҷда кунанд».
JHN.4.25	Зан ба Ӯ гуфт: «Медонам, ки Таъиншудаи Худо бояд биёяд. Вақте ки Ӯ меояд, ҳама чизро ба мо баён мекунад». 
JHN.4.26	«Он кас Манам, ки бо ту сӯҳбат мекунам», — ҷавоб дод Исо.
JHN.4.27	Ҳамин вақт шогирдони Исо аз шаҳр баргашта, ҳайрон монданд, ки Исо бо зане сӯҳбат мекунад. Лекин касе напурсид, ки Исо чӣ мехоҳад ё чаро бо он зан сӯҳбат мекунад. 
JHN.4.28	Зан кӯзаи худро монду ба шаҳр рафта, ба мардум гуфт: 
JHN.4.29	«Рафтем, шахсеро мебинед, ки ҳар кори дар зиндагӣ кардаамро ба ман як ба як гуфт. Шояд Ӯ Таъиншудаи Худо бошад?»
JHN.4.30	Он гоҳ мардум аз шаҳр баромада ба назди Исо омаданд. 
JHN.4.31	Дар ин миён шогирдон аз Исо хоҳиш карда гуфтанд: «Устод, ягон чиз хӯред!» 
JHN.4.32	Исо ҷавоб дода гуфт: «Ман хӯроке дорам, ки шумо аз он бехабаред». 
JHN.4.33	Шогирдон боз ба ҳамдигар гуфтанд: «Шояд касе ба Ӯ хӯрок оварда бошад?» 
JHN.4.34	Исо ба онҳо гуфт: «Хӯроки Ман иҷро кардани хости Фиристандаам ва ба анҷом расондани корҳои ӯст. 
JHN.4.35	Магар шумо намегӯед, ки „Баъд аз чор моҳи дигар мавсими дарав фаро мерасад?“ Аммо Ман ба шумо мегӯям, ки чашмонатонро кушода, ба киштзор нигоҳ кунед, ки он чӣ гуна пухта расида, барои дарав тайёр шудааст! 
JHN.4.36	Даравгар ҳам музди худро мегирад ва ҳам барои ҳаёти абадӣ ҳосил ҷамъ мекунад, то ки ҳам коранда ва ҳам даравгар якҷоя хурсанд шаванд. 
JHN.4.37	Ин ҷо чунин сухан бамаврид аст: „Яке мекораду дигаре медаравад“. 
JHN.4.38	Ман шуморо барои даравидани ҳосиле фиристодам, ки шумо барои он заҳмат накашидаед, дигарон заҳмат кашидаанд, аммо шумо ба маҳсули меҳнати онҳо шарик шудаед».
JHN.4.39	Мардуми зиёде аз сомариёни ин шаҳр ба туфайли суханони он зан, ки «ҳар кори дар зиндагӣ кардаамро ба ман як ба як баён кард» гуфта буд, ба Исо имон оварданд.
JHN.4.40	Вақте ки сомариён ба назди Исо омада, аз Ӯ хоҳиш карданд, ки ҳамроҳи онҳо бимонад, Ӯ ду рӯз дар он ҷо монд. 
JHN.4.41	Он гоҳ шумораи зиёдтари мардум ба Исо аз рӯи суханони худи Ӯ имон оварданд. 
JHN.4.42	Онҳо ба он зан гуфтанд: «Акнун мо на аз барои суханони ту имон меоварем, балки худамон суханҳояшро шунида фаҳмидем, ки Вай ҳақиқатан Наҷотдиҳандаи ҷаҳон аст».
JHN.4.43	Баъд аз ду рӯз Исо аз он ҷо баромада, ба Ҷалил рафт. 
JHN.4.44	Ӯ худ шоҳидӣ медод, ки пайғамбар дар диёри худ қадр надорад. 
JHN.4.45	Аммо, вақте ки Ӯ ба Ҷалил омад, мардуми он ҷо Ӯро қабул карданд, чунки онҳо ҳангоми ҷашни ид дар Ерусалим буданд ва ҳамаи корҳоеро, ки Исо дар он ҷо карда буд, дида буданд.
JHN.4.46	Исо боз ба Қанои Ҷалил, ки пештар дар он ҷо обро ба шароб табдил дода буд, омад. Дар Кафарнаҳум писари як амалдори дарбор бемор буд. 
JHN.4.47	Ин амалдор аз Яҳудия ба Ҷалил омадани Исоро шунида ба назди Ӯ омад ва илтиҷо кард, ки ба Кафарнаҳум омада, писари ӯро, ки дар дами марг буд, шифо бахшад. 
JHN.4.48	Исо ба ӯ ҷавоб дод: «Шумо то ягон нишона ва мӯъҷизае набинед, имон намеоваред». 
JHN.4.49	«Хоҷаам! Писарам ҳанӯз намурда биёед!» — гуфт амалдори дарбор. 
JHN.4.50	Исо гуфт: «Ба хонаат баргард, писарат намемирад». Он мард ба суханони Исо имон оварда, сӯи хонааш раҳсипор шуд.
JHN.4.51	Ҳанӯз дар аснои роҳ хизматгоронаш ӯро пешвоз гирифта гуфтанд, ки писари ӯ зинда аст. 
JHN.4.52	Амалдор аз онҳо пурсид, ки дар кадом соат ҳолаш хуб шуд. Онҳо ҷавоб дода гуфтанд: «Табаш дирӯз соати яки рӯз паст шуд». 
JHN.4.53	Он гоҳ падари бача фаҳмид, ки ин ҳамон соат рӯй дод, ки Исо ба ӯ «Писарат намемирад» гуфта буд. Пас ӯ бо тамоми аҳли хонаводааш ба Исо имон оварданд. 
JHN.4.54	Ин мӯъҷизаи дуюме буд, ки Исо баъди аз Яҳудия ба Ҷалил баргаштанаш нишон дода буд.
JHN.5.1	Баъд аз он айёми иди яҳудиён буду Исо ба Ерусалим рафт. 
JHN.5.2	Дар Ерусалим дар наздикии Дарвозаи Гӯсфандон ҳавзе буд, ки ба забони ибронӣ Байт-Ҳасдо номида мешуд. Он панҷ айвон дошту 
JHN.5.3+JHN.5.4	 шумораи зиёди беморон: кӯрҳо, лангҳо ва шалҳо дар он ҷо мехобиданд.
JHN.5.5	Дар он ҷо инчунин марде мехобид, ки сию ҳашт сол боз гирифтори беморӣ буд. 
JHN.5.6	Вақте Исо дид, ки ӯ дар он ҷо хобидааст ва фаҳмид, ки вай муддати дароз бемор аст, аз вай пурсид: «Мехоҳӣ сиҳат шавӣ?» 
JHN.5.7	«Хоҷаам, — ҷавоб дод бемор, — ман касе надорам, ки ҳангоми ба талотум омадани об маро ба ҳавз андозад. То ман наздик меоям ки, каси дигар аллакай аз ман пештар ба ҳавз медарояд». 
JHN.5.8	Исо ба ӯ гуфт: «Бархез, ҷойгаҳатро бардошта роҳ гард!» 
JHN.5.9	Он мард фавран сиҳат шуда, ҷойгаҳи худро бардошта рафт.
JHN.5.9	Он рӯз рӯзи истироҳат буд. 
JHN.5.10	Аз ин сабаб роҳбарони яҳудӣ ба марди шифоёфта гуфтанд: «Имрӯз рӯзи истироҳат аст, бинобар ин раво нест, ки ҷойгаҳатро бардошта барӣ!» 
JHN.5.11	«Касе, ки маро шифо дод, ба ман „Ҷойгаҳатро бардошта роҳ гард“ гуфт», — ҷавоб дод ӯ. 
JHN.5.12	Онҳо аз ӯ пурсиданд: «Кадом одам ба ту „Ҷойгаҳатро бардошта роҳ гард“ гуфт?» 
JHN.5.13	Аммо марди шифоёфта намедонист, ки Вай кӣ буд, чунки Исо дар байни мардуми онҷобуда аз назар ғоиб шуд.
JHN.5.14	Пас аз он Исо ӯро дар Хонаи Худо дида гуфт: «Гӯш кун, акнун ту шифо ёфтӣ. Дигар гуноҳ накун, то ба чизи бадтаре дучор нашавӣ». 
JHN.5.15	Он мард ба назди роҳбарони яҳудӣ рафта, гуфт, ки ӯро Исо шифо додааст. 
JHN.5.16	Азбаски Исо чунин корҳоро дар рӯзи истироҳат мекард, яҳудиён аз дунболи Ӯ афтоданд. 
JHN.5.17	Аммо Исо ба онҳо ҷавоб дода гуфт: «Падари Ман ҳамеша кор мекунад ва Ман низ ҳамеша кор мекунам». 
JHN.5.18	Бинобар ин дар роҳбарони яҳудӣ нияти куштани Исо боз зиёдтар шуд, чунки Ӯ на танҳо қоидаи рӯзи истироҳатро вайрон мекард, балки Худоро боз Падари худ номида, бо ҳамин худро бо Худо баробар мекард.
JHN.5.19	Аммо Исо дар ҷавоб ба онҳо гуфт: «Ба шумо рост мегӯям, Писар бо ихтиёри худ ҳеҷ кореро карда наметавонад, фақат он чӣ мебинад, ки Падар мекунад, Писар низ мекунад. Ҳар чӣ Падар мекунад, ҳамонро Писар ҳам мекунад. 
JHN.5.20	Азбаски Падар Писарро дӯст медорад, ҳар чиро ки худ мекунад, ба Ӯ низ нишон медиҳад. Вай ба Писар аз ин ҳам корҳои бузургтарро нишон медиҳад, ки ҳамаи шумо ба ҳайрат меафтед. 
JHN.5.21	Ҳамон тавр ки Падар мурдагонро зинда мекунад ва ба онҳо ҳаёт мебахшад, ҳамчунин Писар, ба ҳар кӣ хоҳад, ҳаёт мебахшад. 
JHN.5.22	Зеро Падар ҳеҷ касро ҳукм намекунад, балки ҳукм карданро пурра ба Писар супоридааст, 
JHN.5.23	то ҳама Писарро ҳамон тавр эҳтиром кунанд, ки Падарро эҳтиром мекунанд. Касе, ки Писарро эҳтиром намекунад, Падарро ҳам, ки фиристандаи ӯст, эҳтиром намекунад.
JHN.5.24	Ба шумо рост мегӯям, ҳар кӣ сухани Маро мешунавад ва ба фиристандаи Ман имон меоварад, соҳиби ҳаёти абадӣ мебошад. Ӯ ҳукм карда намешавад, балки аллакай аз марг ба ҳаёт гузаштааст. 
JHN.5.25	Ба шумо рост мегӯям, вақту соате меояд ва аллакай фаро расидааст, ки мурдагон садои Писари Худоро мешунаванд ва ҳар касе, ки Ӯро бишнавад, зинда мешавад. 
JHN.5.26	Чунон ки Падар сарчашмаи ҳаёт аст, Писарро низ сарчашмаи ҳаёт кардааст. 
JHN.5.27	Инчунин Ӯ ба Писар қудрати ҳукм карданро додааст, зеро Писар Фарзанди Инсон аст. 
JHN.5.28+JHN.5.29	 Аз ин дар ҳайрат намонед, чунки вақту соате фаро мерасад, ки ҳамаи мурдагон садои Ӯро шунида аз қабрҳояшон мебароянд. Онҳо, ки некӣ карда буданд, барои ҳаёт ва онҳое, ки бадӣ карда буданд, барои маҳкум шудан бармехезанд.
JHN.5.30	Ман наметавонам ба ихтиёри худ кореро иҷро кунам: Ман он чӣ бишнавам, ҳамон тавр ҳукм мекунам ва ҳукми Ман одилона аст, зеро Ман на хости худамро, балки хости фиристандаамро иҷро кардан мехоҳам.
JHN.5.31	Агар Ман дар бораи худ шаҳодат диҳам, шаҳодати Ман эътибор надорад. 
JHN.5.32	Аммо Ман шоҳиди дигаре дорам ва медонам, ки шоҳидии ӯ дар бораи Ман ҳаққонист. 
JHN.5.33	Шумо одамони худро ба назди Яҳё фиристодед ва ӯ дар бораи ростӣ шаҳодат дод. 
JHN.5.34	Дар воқеъ, Ман мӯҳтоҷи шаҳодати инсон нестам, фақат ба хотири наҷоти шумо инро гуфтам. 
JHN.5.35	Яҳё монанди чароғи фурӯзон дурахшанда буд ва шумо хостед, ки муддате ҳам бошад, дар равшании ӯ хурсандӣ кунед.
JHN.5.36	Вале Ман шаҳодати бузургтар аз он, ки Яҳё дода буд, дорам. Он корҳое, ки барои иҷро кардан Падар ба Ман супоридааст ва худи он корҳое, ки Ман ба ҷо меоварам, шоҳиди онанд, ки Маро Падар фиристодааст! 
JHN.5.37	Ҳамин Падарам, ки Маро фиристодааст, дар бораи Ман шаҳодат медиҳад. Шумо тамоман на овозашро шунидаед ва на намуди Ӯро дидаед. 
JHN.5.38	Каломи Ӯ дар дилҳои шумо нест, зеро шумо ба каси фиристодааш имон намеоваред. 
JHN.5.39	Шумо навиштаҷотро меомӯзед ва фикр мекунед, ки дар он ҳаёти абадӣ меёбед. Вале он ҳам дар бораи Ман шаҳодат медиҳад. 
JHN.5.40	Бо вуҷуди ин шумо намехоҳед, ки ба пеши Ман оеду ба ҳаёт соҳиб шавед.
JHN.5.41	Ман ба таърифи инсон мӯҳтоҷ нестам. 
JHN.5.42	Ман медонам, ки шумо дар дилҳоятон муҳаббати Худоро надоред! 
JHN.5.43	Ман назди шумо аз номи Падари худ омадаам ва шумо Маро қабул намекунед, вале агар каси дигар ба назди шумо аз номи худ биёяд, шумо ӯро қабул мекунед. 
JHN.5.44	Агар шумо таърифи якдигарро маъқул донеду барои ҷустани таърифи Худои яккаву ягона кӯшиш накунед, чӣ тавр имон оварда метавонед?!
JHN.5.45	Гумон накунед, ки Ман шуморо дар пеши Падар айбдор мекунам, айбдоркунандаи шумо Мӯсо аст, ки ба ӯ умед мебандед! 
JHN.5.46	Агар шумо ба Мӯсо имон медоштед, ба Ман ҳам имон меовардед, зеро ӯ дар бораи Ман навишта буд. 
JHN.5.47	Вале, агар шумо ба он чӣ, ки ӯ навиштааст, имон наоваред, чӣ тавр ба суханони Ман бовар мекунед?»
JHN.6.1	Баъд аз ин Исо ба соҳили дигари кӯли Ҷалил, ки баҳри Табария низ номида мешавад, равона шуд. 
JHN.6.2	Аз паси Ӯ мардуми бисёре рафтанд, зеро онҳо мӯъҷизаҳои Ӯро дар шифо додани беморон диданд. 
JHN.6.3	Исо ба болои кӯҳ баромада, ҳамроҳи шогирдонаш дар ҳамон ҷо нишаст. 
JHN.6.4	Айёми ҷашнгирии иди Балогардони яҳудиён наздик омада буд. 
JHN.6.5	Исо ба атроф нигоҳ карду мардуми зиёди ба тарафаш омадаистодаро дида, ба Филиппус гуфт: «Барои сер кардани инҳо аз куҷо бояд нон харем?» 
JHN.6.6	Ӯ хуб медонист, ки чӣ кор мекунад, аммо Филиппусро санҷиданӣ шуда ин суханонро гуфт. 
JHN.6.7	Филиппус дар ҷавоб гуфт: «Ба дусад динор нон харем ҳам, ба ҳар кас ақаллан яклуқмагӣ намерасад».
JHN.6.8	Яке аз шогирдонаш, Андриёс, ки бародари Шимъӯни Петрус буд, ба Исо гуфт: 
JHN.6.9	«Дар ин ҷо писарбачае ҳаст, ки панҷ нони ҷав ва ду моҳӣ дорад. Вале ба ин қадар мардуми зиёд вай чӣ мешавад?» 
JHN.6.10	«Ба мардум гӯед, ки бишинанд», — гуфт Исо. Дар он ҷо сабзазор буд. Шумораи ҳамаи нишастагон қариб панҷ ҳазор мард буд. 
JHN.6.11	Исо нонро гирифта дуои шукрона хонду онро ба нишастагон тақсим карда дод. Баъд бо моҳиҳо ҳам чунин кард ва ба ҳама чӣ қадаре ки мехостанд, ҳамон қадар дод. 
JHN.6.12	Вақте мардум сер шуданд, Исо ба шогирдони худ гуфт: «Нонпораҳои боқимондаро ҷамъ кунед, ки ҳеҷ чиз исроф нашавад». 
JHN.6.13	Шогирдон нонпораҳои панҷ нони ҷавро, ки аз хӯрандаҳо боқӣ монда буд, ҷамъ намуда, дувоздаҳ сабадро пур карданд.
JHN.6.14	Мардум мӯъҷизаи Исоро дида гуфтанд: «Ӯ ҳақиқатан ҳамон пайғамбарест, ки бояд ба ҷаҳон биёяд!» 
JHN.6.15	Исо фаҳмид, ки онҳо нияти омада, Ӯро дастгир ва ба зӯрӣ подшоҳ кардан доранд, аз ин рӯ, танҳо ба кӯҳ баромад.
JHN.6.16	Вақти шаб шуд, шогирдони Исо ба лаби баҳр фаромаданд 
JHN.6.17	ва ба қаиқ савор шуда, ба соҳили дигари баҳр, ба сӯи Кафарнаҳум равона шуданд. Рӯз аллакай торик шуд, вале Исо ҳанӯз ба наздашон наомада буд. 
JHN.6.18	Аз сабаби вазидани шамоли сахт баҳр ба талотум омад. 
JHN.6.19	Вақте онҳо ба масофаи панҷ-шаш километер қаиқро ронда рафтанд, Исоро диданд, ки дар рӯи об қадамзанон ба қаиқ наздик мешавад. Онҳо тарсиданд. 
JHN.6.20	«Натарсед, ин Манам!» — гуфт ба онҳо Исо. 
JHN.6.21	Онҳо мехостанд, ки Ӯро ба қаиқ гиранд, вале қаиқ ҳамон замон ба соҳиле, ки онҳо равона буданд, омада расид.
JHN.6.22	Рӯзи дигар мардуме, ки дар соҳили дигари баҳр монда буданд, фаҳмиданд, ки шогирдони Исо ба ягона қаиқе, ки дар он ҷо буд, савор шуда рафтаанд. Онҳо боз дида буданд, ки Исо ҳангоми ба қаиқ савор шудани шогирдонаш ба онҳо ҳамроҳ нашуд ва онҳо бе Ӯ рафта буданд. 
JHN.6.23	Он вақт одамон аз Табария дар якчанд қаиқ ба наздикии маҳале омаданд, ки дар он ҷо пас аз дуои шукронаи Худованд нон хӯрда буданд.
JHN.6.24	Вақте мардум диданд, ки дар он ҷо на Исо ҳасту на шогирдонаш, ба қаиқҳо савор шуда, ба ҷустуҷӯи Ӯ ба Кафарнаҳум рафтанд. 
JHN.6.25	Баъд Ӯро дар он тарафи баҳр ёфта, аз Ӯ пурсиданд: «Устод, Шумо кай ба ин ҷо омадед?» 
JHN.6.26	Исо дар ҷавоб ба онҳо гуфт: «Ба шумо рост мегӯям, ки шумо Маро на аз барои он ки мӯъҷизаҳоямро дидаед, ҷустуҷӯ мекунед, балки аз барои он ки то сер шудан нон хӯрдед! 
JHN.6.27	На барои хӯроки нестшаванда, балки барои хӯроке, ки то ҳаёти абадӣ мемонад, меҳнат кунед. Ин хӯрокро Фарзанди Инсон ба шумо медиҳад, чунки Худо-Падар ба иҷрои ин кор ба Ӯ розигиашро додааст».
JHN.6.28	Онҳо аз Вай пурсиданд: «Барои иҷро кардани талаби Худо мо чӣ бояд кунем?» 
JHN.6.29	Исо ба онҳо ҷавоб дод: «Талаби Худо ин аст, ки ба каси фиристодааш имон оваред». 
JHN.6.30	Онҳо пурсиданд: «Ту ба мо чӣ мӯъҷизае нишон медиҳӣ, ки мо онро дида ба Ту имон оварем? Ту чӣ кор мекунӣ? 
JHN.6.31	Аҷдодони мо дар биёбон нони манна
JHN.6.32	Исо ба онҳо ҷавоб дод: «Ба шумо рост мегӯям, ки нонро аз осмон ба шумо Мӯсо надодааст, ин Падари Ман аст, ки ба шумо аз осмон нони ҳақиқӣ медиҳад. 
JHN.6.33	Зеро нони Худо он аст, ки аз осмон поён меояду ба ҷаҳон ҳаёт мебахшад». 
JHN.6.34	«Хоҷаам, — гуфтанд онҳо, — ба мо ҳамеша чунин нон бидеҳ!»
JHN.6.35	Исо ба онҳо гуфт: «Ман нони ҳаёт ҳастам. Ҳар касе ки назди Ман биёяд, гурусна нахоҳад монд ва ҳар касе ки ба Ман имон оварад, ҳаргиз ташна нахоҳад шуд. 
JHN.6.36	Аммо, чунон ки Ман ба шумо гуфта будам, шумо Маро дидед, вале бовар намекунед. 
JHN.6.37	Ҳар касе ки ӯро Падар ба Ман ато кардааст, сӯи Ман хоҳад омад ва ҳар касе ки ба назди Ман биёяд, Ман ӯро берун нахоҳам ронд. 
JHN.6.38	Зеро Ман аз осмон на барои иҷро кардани иродаи худ, балки барои иҷро кардани иродаи фиристандаам фаромадаам. 
JHN.6.39	Иродаи фиристандаи Ман ин аст, ки аз он касоне, ки Ӯ ба Ман ато кардааст, ҳеҷ якеро аз даст надиҳам, балки дар рӯзи қиёмат онҳоро зинда гардонам. 
JHN.6.40	Зеро иродаи Падари Ман ин аст: ҳар кас ки Писарро бинаду ба Ӯ имон оварад, ҳаёти абадӣ ба даст оварад ва дар рӯзи қиёмат Ман ӯро зинда мекунам».
JHN.6.41	Он гоҳ дар байни мардум барои он ғавғо бархост, ки Ӯ «Ман нонам, ки аз осмон фаромадаам» гуфт. 
JHN.6.42	Онҳо гуфтанд: «Магар ин ҳамон Исои писари Юсуф нест, ки ҳам падар ва ҳам модари Ӯро мешиносем? Акнун Ӯ чӣ тавр „Ман аз осмон фаромадаам“ гуфта метавонад?» 
JHN.6.43	«Байни худ ғур-ғур накунед!» — дар ҷавоб гуфт ба онҳо Исо. 
JHN.6.44	«То Падар, ки Маро фиристодааст, касеро ба Ман ҷалб накунонад, ҳеҷ кас назди Ман омада наметавонад ва ҷалбшударо дар рӯзи қиёмат Ман зинда хоҳам кард. 
JHN.6.45	Дар китоби пайғамбарон навишта шудааст: „Ҳамаи онҳо аз Худо таълим хоҳанд гирифт“. Ҳар касе ки Падарро шунида ва аз Ӯ таълим гирифта бошад, ба назди Ман меояд. 
JHN.6.46	Ин маънои онро надорад, ки касе Падарро дидааст. Фақат касе, ки аз пеши Худо омадааст, Падарро дидааст. 
JHN.6.47	Ба шумо рост мегӯям, он ки имон дорад, ҳаёти абадӣ ёфтааст.
JHN.6.48	Ман нони ҳаёт ҳастам. 
JHN.6.49	Аҷдодони шумо дар биёбон хӯроки маннаро хӯрданд, вале аз марг наҷот наёфтанд. 
JHN.6.50	Аммо ноне, ки аз осмон мефарояд, дигар хел аст: касе ки онро бихӯрад, намемирад. 
JHN.6.51	Ман он нони ҳаётам, ки аз осмон фаромадааст. Ҳар кас ин нонро бихӯрад, ҳаёти абадӣ пайдо мекунад. Ноне, ки Ман медиҳам, бадани Ман аст, ки онро ба хотири зинда мондани ҷаҳон фидо мекунам».
JHN.6.52	Пас аз ин дар байни мардум баҳси пуршиддат авҷ гирифт: «Ин шахс чӣ тавр бадани худро барои хӯрдани мо дода метавонад?!» 
JHN.6.53	Исо ба онҳо гуфт: «Ба шумо рост мегӯям, ки агар бадани Фарзанди Инсонро нахӯред ва хуни Ӯро нанӯшед, ҳаёт пайдо намекунед. 
JHN.6.54	Ҳар кӣ бадани Маро бихӯрад ва хуни Маро бинӯшад, ҳаёти абадӣ меёбад ва Ман дар рӯзи қиёмат ӯро зинда хоҳам кард. 
JHN.6.55	Зеро бадани Ман хӯроки ҳақиқӣ ва хуни Ман нӯшокии ҳақиқист. 
JHN.6.56	Ҳар кӣ бадани Маро бихӯрад ва хуни Маро бинӯшад, вай дар Ман зиндагӣ мекунад ва Ман дар ӯ. 
JHN.6.57	Чунон ки Маро Падар фиристод, ки Ӯ худ сарчашмаи ҳаёт аст ва Ман ба воситаи Ӯ зиндаам, ҳамчунин, касе ки Маро бихӯрад, ба воситаи Ман зиндагӣ мекунад. 
JHN.6.58	Ин аст ноне, ки аз осмон поён фаромад. Вай монанди он ноне нест, ки аҷдодони шумо хӯрданд, вале аз марг наҷот наёфтанд. Аммо ҳар кӣ ин нонро бихӯрад, то абад зинда хоҳад монд». 
JHN.6.59	Ин суханонро Исо ҳангоми дар ибодатхонаи Кафарнаҳум таълим доданаш гуфт.
JHN.6.60	Бисёре аз шогирдон суханони Ӯро шунида гуфтанд: «Ин таълимоти вазнин аст! Кӣ онро қабул карда метавонад?» 
JHN.6.61	Исо медонист, ки шогирдонаш аз суханонаш ғур-ғур карда истодаанд ва ба онҳо гуфт: «Магар ин шуморо аз роҳ мезанад? 
JHN.6.62	Пас, агар шумо ба ҷойи аввалаи худ боло баромадани Фарзанди Инсонро медидед, чӣ кор мекардед? 
JHN.6.63	Ҳаётро Рӯҳ мебахшад ва ҷисм ин корро карда наметавонад. Он суханоне, ки Ман ба шумо гуфтам, рӯҳ ва ҳаётанд. 
JHN.6.64	Аммо дар байни шумо шахсоне ҳам ҳастанд, ки имон намеоваранд». (Исо аз аввал медонист, ки ба Ӯ кӣ имон наовардааст ва кӣ дар ҳаққи Ӯ хиёнат мекунад). 
JHN.6.65	Ӯ давом дода гуфт: «Аз ин рӯ ба шумо гуфтам, ки фақат он кас назди Ман омада метавонад, ки Падар ба ӯ ихтиёри омаданро дода бошад».
JHN.6.66	Баъд аз ин бисёри шогирдонаш аз Ӯ рӯй гардонданду дигар ҳамроҳи Ӯ нарафтанд. 
JHN.6.67	Пас, Исо аз он дувоздаҳ шогирдаш пурсид: «Шояд шумо ҳам рафтанӣ ҳастед?» 
JHN.6.68	«Эй Худованд, — ҷавоб дод ба Ӯ Шимъӯни Петрус, — мо ба назди кӣ меравем? Суханони ҳаёти абадӣ аз они туанд. 
JHN.6.69	Мо имон овардем ва фаҳмидем, ки Ту Шахси Муқаддаси Худо ҳастӣ». 
JHN.6.70	Исо ба онҳо ҷавоб дод: «Магар Ман худам дувоздаҳ шогирдро интихоб накардаам? Вале як нафар аз байни шумо шайтон аст!»
JHN.6.71	Ӯ инро дар бораи Яҳудои писари Шимъӯни Исқарют, яке аз дувоздаҳ шогирдонаш мегуфт, ки дар оянда ба Исо хиёнат кард.
JHN.7.1	Баъд аз он Исо дар сарзамини Ҷалил мегашт. Ӯ намехост, ки дар Яҳудия бошад, чунки роҳбарони яҳудӣ хоҳони марги Ӯ буданд. 
JHN.7.2	Иди Хаймаҳои яҳудиён наздик омад 
JHN.7.3	ва бародарони Исо ба Ӯ гуфтанд: «Аз ин ҷо баромада, ба Яҳудия рав! Бигзор шогирдонат ҳам корҳои мекардагиатро дар он ҷо бубинанд. 
JHN.7.4	Зеро касе ки шӯҳрат пайдо кардан мехоҳад, корҳои худро дар пинҳонӣ намекунад. Ту, ки ин гуна корҳоро мекунӣ, худро ба ҷаҳон ошкор намо» 
JHN.7.5	(Ҳатто бародаронаш ба Ӯ имон надоштанд). 
JHN.7.6	«Вақту соати Ман ҳанӯз нарасидааст, — ҷавоб дод ба онҳо Исо, — барои шумо ҳар вақт хуб аст. 
JHN.7.7	Ҷаҳон наметавонад аз шумо нафрат дошта бошад, вале Маро бад мебинад, чунки Ман бад будани корҳои онро шаҳодат медиҳам. 
JHN.7.8	Шумо ба ин ид равед, вале Ман намеравам, чунки вақти Ман ҳанӯз нарасидааст». 
JHN.7.9	Инро ба онҳо гуфта, Исо дар Ҷалил монд.
JHN.7.10	Аммо, пас аз он ки бародаронаш ба ид рафтанд, Исо ҳам на ошкоро, балки пинҳонӣ ба он ҷо рафт.
JHN.7.11	Дар вақти ид роҳбарони яҳудӣ Ӯро ҷустуҷӯ карданд. Онҳо «Ин одам дар куҷост?» гуфта мепурсиданд. 
JHN.7.12	Дар байни мардум низ дар хусуси Ӯ баҳси зиёде ба миён омад. «Вай одами хуб аст», — мегуфтанд баъзеҳо, дигарон эътироз карда «Не, Ӯ мардумро гумроҳ мекунад» мегуфтанд. 
JHN.7.13	Аммо ҳама аз роҳбарони яҳудиён тарсида, ошкоро дар бораи Ӯ сухане ҳам ба забон намегирифтанд.
JHN.7.14	Дар миёни ҳафтаи ид Исо ба Хонаи Худо омада, ба таълим додан шурӯъ намуд. 
JHN.7.15	Роҳбарони яҳудӣ тааҷҷуб карда мегуфтанд: «Аз куҷо Вай ин қадар дониш дорад, дар сурате ки дар ҳеҷ ҷо таълим нагирифтааст?» 
JHN.7.16	Исо дар ҷавоби онҳо гуфт: «Таълимоти Ман аз худам нест, балки аз касест, ки Маро фиристодааст. 
JHN.7.17	Касе ки хости Худоро ба ҷо овардан мехоҳад, мефаҳмад, ки ин таълимот аз Худост ё Ман аз худ мегӯям. 
JHN.7.18	Ҳар кӣ аз номи худ сухан мегӯяд, барои худ шӯҳрат меҷӯяд, вале касе ки барои фиристандаи худ шӯҳрат ба даст овардан мехоҳад, ростқавл аст ва дар дили ӯ фиребе нест.
JHN.7.19	Магар Мӯсо ба шумо шариатро надодааст? Бо вуҷуди ин ҳеҷ кадоми шумо онро риоя намекунед! Чаро Маро куштан мехоҳед?» 
JHN.7.20	Мардум ҷавоб доданд: «Ту дев дорӣ! Кӣ Туро куштан мехоҳад?» 
JHN.7.21	Исо ба онҳо гуфт: «Ман танҳо як кор кардам ва шумо ҳама дар тааҷҷуб мондед. 
JHN.7.22	Мӯсо ба шумо анъанаи хатнаро фармуд (ин анъана на аз Мӯсо, балки аз аҷдодон мондааст) ва шумо писаронатонро ҳатто дар рӯзи истироҳат хатна мекунед. 
JHN.7.23	Агар шумо барои вайрон нашудани шариати Мӯсо дар рӯзи истироҳат писаратонро хатна мекарда бошед, пас чаро аз Ман хашмгин мешавед, ки дар рӯзи истироҳат инсонеро пурра шифо бахшидам? 
JHN.7.24	Аз рӯи намуди зоҳирӣ ҳукм накунед, балки аз рӯи адолат ҳукм кунед!»
JHN.7.25	Баъзе аз сокинони Ерусалим гуфтанд: «Магар Ӯ ҳамон одам нест, ки Ӯро куштан мехоҳанд? 
JHN.7.26	Бинед, Ӯ рӯйирост таълим медиҳад ва касе ба Ӯ чизе намегӯяд. Наход ҳукуматдорон фаҳмида бошанд, ки Ӯ ҳақиқатан Таъиншудаи Худо аст? 
JHN.7.27	Мо бошем, аз куҷо будани ин одамро медонем. Аммо, вақте ки Таъиншудаи Худо меояд, аз куҷо будани Ӯро ҳеҷ кас намедонад».
JHN.7.28	Он гоҳ Исо, ки дар Хонаи Худо машғули таълимдиҳӣ буд, хитоб карда гуфт: «Шумо Маро ва аз куҷо буданамро медонед-а? Ман аз номи худам наомадаам. Касе ки Маро фиристодааст, ҳақ аст. Шумо Ӯро намешиносед, вале 
JHN.7.29	Ман Ӯро мешиносам, чунки Ман аз пеши Ӯ омадаам ва Ӯ Маро фиристодааст».
JHN.7.30	Сипас онҳо хостанд Ӯро дастгир кунанд, вале аз сабаби он ки вақти Ӯ ҳанӯз нарасида буд, касе ба Ӯ даст нарасонд. 
JHN.7.31	Бо вуҷуди он, аз байни мардум бисёриҳо ба Ӯ имон оварда мегуфтанд: «Вақте ки Таъиншудаи Худо меояд, магар аз ин одам бештар мӯъҷиза нишон дода метавонад?»
JHN.7.32	Фарисиён дар байни мардум пичир-пичиркунон дар бораи Исо гуфтани чунин чизҳоро шуниданд. Баъд онҳо ва сардорони рӯҳонӣ барои дастгир кардани Исо посбонони Хонаи Худоро фиристоданд. 
JHN.7.33	Он гоҳ Исо гуфт: «Боз каме вақт бо шумо мемонаму баъд ба назди фиристандаи худ бармегардам. 
JHN.7.34	Шумо Маро мекобед, аммо намеёбед. Ба он ҷое, ки Ман меравам, шумо омада наметавонед». 
JHN.7.35	Роҳбарони яҳудӣ ба якдигар гуфтанд: «Ӯ ба куҷо рафтан мехоҳад, ки мо Ӯро ёфта наметавонем? Оё Ӯ барои таълим додани ғайрияҳудиён ба шаҳрҳои онҳо рафтанист, ки мардуми мо низ он ҷо зиндагӣ мекунад? 
JHN.7.36	Ӯ „Шумо Маро мекобед, аммо намеёбед“ ва „Ба он ҷое, ки Ман меравам, шумо омада наметавонед“ гуфта чиро дар назар дорад?»
JHN.7.37	Дар рӯзи охирин ва муҳимтарини ид Исо аз ҷояш бархеста, бо овози баланд эълон кард: «Касоне ки ташнаанд, назди Ман оянд ва бинӯшанд! 
JHN.7.38	Дар навиштаҷот гуфта шудааст, ки аз ботини он касе, ки ба Ман имон меоварад, дарёҳои оби ҳаёт ҷорӣ мешаванд». 
JHN.7.39	Ӯ инро дар бораи Рӯҳе гуфт, ки касони ба Ӯ имоноварда қабул карданашон лозим буд. Рӯҳ ҳанӯз ато нашуда буд, зеро Исо ҳанӯз соҳиби тамоми шӯҳрату ҷалоли худ нагардида буд.
JHN.7.40	Баъзе аз мардум суханони Ӯро шунида гуфтанд: «Ин одам дар ҳақиқат ҳамон пайғамбарест, ки мо мунтазираш будем!» 
JHN.7.41	«Ин Таъиншудаи Худо аст!» — мегуфтанд дигарон.
JHN.7.41	Баъзеи дигарон мегуфтанд: «Таъиншудаи Худо ҳаргиз аз Ҷалил пайдо намешавад! 
JHN.7.42	Охир, дар навиштаҷот гуфта шудааст, ки Масеҳ, яъне Таъиншудаи Худо бояд аз авлоди шоҳ Довуд, дар деҳаи Байт-Лаҳм, ки Довуд зиндагӣ мекард, пайдо шавад». 
JHN.7.43	Инак, дар байни мардум дар бораи Исо низоъ бархост. 
JHN.7.44	Баъзеҳо мехостанд Ӯро дастгир кунанд, лекин ҳеҷ кас ба Ӯ даст нарасонд.
JHN.7.45	Вақте ки посбонон ба назди сардорони рӯҳонӣ ва фарисиён баргаштанд, аз посбонон пурсиданд: «Чаро Ӯро наовардед?» 
JHN.7.46	Посбонон ҷавоб доданд: «Касе ҳаргиз монанди ин шахс сухан нагуфтааст!» 
JHN.7.47	Фарисиён ба онҳо гуфтанд: «Наход Ӯ шуморо ҳам гумроҳ карда бошад? 
JHN.7.48	Магар касе аз сардорон ё фарисиён ба Ӯ имон овардааст? 
JHN.7.49	Мардум бошад, аз шариат бехабар ва лаънатзадаанд!»
JHN.7.50	Аммо яке аз онҳо Ниқодимус, ки пештар ба назди Исо омада буд, ба онҳо гуфт: 
JHN.7.51	«Оё аз рӯи шариатамон мо касеро нашунида ва кори кардаашро муайян накарда, ба ӯ ҳукм мебарорем?» 
JHN.7.52	Онҳо ҷавоб доданд: «Ту худат-ку аз Ҷалил нестӣ? Навиштаҷотро биомӯз ва мебинӣ, ки аз Ҷалил пайғамбар баромада наметавонад».
JHN.7.52	[ 
JHN.7.53	Он гоҳ ҳама ба хонаҳояшон рафтанд.
JHN.8.1	Исо бошад, ба теппаи Зайтун рафт. 
JHN.8.2	Саҳарии барвақт Ӯ боз ба Хонаи Худо омад. Тамоми мардум ба наздаш омаданд ва Ӯ нишаста ба таълим додани онҳо шурӯъ кард. 
JHN.8.3	Дар ин вақт шариатдонону фарисиён ба назди Ӯ занеро оварданд, ки ҳангоми алоқаи беникоҳ доштанаш дастгир шуда буд. Ӯро дар пеши ҳама гузошта, 
JHN.8.4	ба Исо гуфтанд: «Эй устод, ин зан ҳангоми алоқаи беникоҳ доштанаш дастгир шудааст. 
JHN.8.5	Мӯсо дар шариат фармудааст, ки чунин занон бояд сангсор карда шаванд. Шумо чӣ мегӯед?» 
JHN.8.6	Онҳо ин суханонро барои ба дом афтондани Исо гуфтанд, то ки баъд Ӯро айбдор намоянд.
JHN.8.6	Аммо Исо сарашро хам карда бо ангушташ дар рӯи замин чизе менавишт. 
JHN.8.7	Онҳо савол доданро бас намекарданд, ки Исо бархеста, ба онҳо гуфт: «Касе ки дар байни шумо бегуноҳ бошад, бигзор аввалин шуда, ӯро бо санг занад!» 
JHN.8.8	Исо боз сарашро хам карда дар рӯи замин менавишт.
JHN.8.9	Мардум инро шуниданду аз калонсолон сар карда яке аз паси дигар ба ҳар тараф пароканда шуданд. Он гоҳ Исо бо зане, ки дар пеши Ӯ истода буд, танҳо монд. 
JHN.8.10	Ӯ сари худро бардошта, аз зан пурсид: «Эй зан, ҳамаи онҳо куҷо рафтанд? Магар касе туро айбдор накард?» 
JHN.8.11	«Ҳеҷ кас, хоҷа», — гуфт он зан. «Ман ҳам туро айбдор намекунам, — гуфт Исо. — Рав ва дигар гуноҳ накун».
JHN.8.12	Исо боз ба мардум гуфт: «Ман нури ҷаҳон ҳастам. Касе, ки аз паси Ман меравад, дар торикӣ намегардад, балки нури ҳаёт бо ӯст». 
JHN.8.13	Фарисиён ба Ӯ гуфтанд: «Ту аз номи худат шаҳодат медиҳӣ, бинобар ин шаҳодати Ту эътибор надорад». 
JHN.8.14	Исо ба онҳо ҷавоб дод: «Ҳатто агар Ман аз номи худам шаҳодат диҳам, шаҳодати Ман боэътибор аст, зеро Ман медонам, ки аз куҷо омадаам ва ба куҷо меравам, вале шумо инро намедонед. 
JHN.8.15	Шумо аз рӯи меъёри инсонӣ ҳукм мекунед, аммо Ман ҳеҷ касро ҳукм намекунам. 
JHN.8.16	Агар Ман ҳукм кунам ҳам, ҳукми Ман ҳақ аст, чунки Ман танҳо нестам: Падаре, ки Маро фиристодааст, бо Ман аст. 
JHN.8.17	Дар шариати шумо ҳам навишта шудааст, ки шаҳодати ду гувоҳ боэътибор аст. 
JHN.8.18	Ман аз номи худам шаҳодат медиҳам ва Падаре, ки Маро фиристодааст, низ бар Ман шаҳодат медиҳад». 
JHN.8.19	Бинобар ин онҳо пурсиданд: «Падари Ту куҷост?» «Шумо на Маро ва на Падарамро мешиносед, — ҷавоб дод Исо. — Агар шумо Маро мешинохтед, Падари Маро низ мешинохтед». 
JHN.8.20	Ин суханонро Ӯ ҳангоми дар назди хазинаи Хонаи Худо таълим додан гуфта буд. Вале касе Ӯро дастгир накард, чунки вақту соати Ӯ ҳоло нарасида буд.
JHN.8.21	Исо боз ба онҳо гуфт: «Ман баъд аз чанд вақт меравам. Шумо Маро ҷустуҷӯ мекунед, вале бо гуноҳатон хоҳед мурд. Инчунин ба он ҷое, ки Ман меравам, шумо рафта наметавонед». 
JHN.8.22	Роҳбарони яҳудӣ гуфтанд: «Ӯ „Ба он ҷое, ки Ман меравам, шумо рафта наметавонед“ гуфта чиро дар назар дошт? Оё Ӯ худкушӣ кардан мехоҳад?» 
JHN.8.23	Исо ба онҳо гуфт: «Шумо аз олами поён ҳастед, вале Ман аз олами боло. Шумо аз ин ҷаҳон ҳастед, вале Ман аз ин ҷаҳон нестам. 
JHN.8.24	Ман ба шумо гуфтам, ки „бо гуноҳҳоятон хоҳед мурд“. Зеро, агар бовар накунед, ки он чӣ дар бораам гуфтам, Ман ҳастам, шумо ҳатман бо гуноҳҳоятон мемиред!» 
JHN.8.25	«Ту кистӣ?» — пурсиданд онҳо аз Исо. Ӯ ҷавоб дод: «Ман ҳамонам, ки аз аввал ба шумо гуфта будам. 
JHN.8.26	Ман барои айбдор кардани шумо чизҳои зиёде гуфта метавонам, вале касе, ки Маро фиристодааст, ҳақ аст ва Ман он чиро, ки аз Ӯ шунидам, ба ҷаҳон эълон мекунам».
JHN.8.27	Онҳо нафаҳмиданд, ки Вай ба онҳо дар бораи Падар мегуфт. 
JHN.8.28	Инак, Исо давом дода гуфт: «Вақте ки Фарзанди Инсонро дар салиб боло мебардоред, мефаҳмед, ки Ман ҳамонам
JHN.8.29	Фиристандаи Ман бо Ман аст, Ӯ Маро танҳо нагузоштааст, зеро Ман ҳамеша кори табъи дили Ӯро мекунам».
JHN.8.30	Бисёр касон аз рӯи ин суханон ба Ӯ имон оварданд.
JHN.8.31	Пас, Исо ба онҳое, ки ба Ӯ имон оварданд, гуфт: «Агар шумо гуфтаҳои Маро риоя кунед, шогирдони ҳақиқии Ман мешавед 
JHN.8.32	ва ростиро мефаҳмед ва ин ростӣ шуморо озод мекунад». 
JHN.8.33	Онҳо гуфтанд: «Мо аз авлоди Иброҳим ҳастем ва ҳаргиз ғуломи касе набудем! Пас, „озод хоҳед шуд“ гуфта, чиро дар назар дорӣ?» 
JHN.8.34	Исо ба онҳо ҷавоб дод: «Ба шумо рост мегӯям, ҳар касе ки гуноҳ мекунад, ғуломи гуноҳ аст. 
JHN.8.35	Ғулом дар як хонадон то охир зиндагӣ намекунад, аммо писар ҳамеша дар хонадон мемонад. 
JHN.8.36	Агар Писар ба шумо озодӣ бахшад, он вақт ҳақиқатан озод хоҳед шуд. 
JHN.8.37	Ман медонам, ки шумо аз авлоди Иброҳим ҳастед, бо вуҷуди он шумо барои куштани Ман тайёред, чунки суханони Маро қабул намекунед. 
JHN.8.38	Ман ба шумо чизҳоеро мегӯям, ки дар назди Падарам дидаам, шумо бошед, он кореро мекунед, ки аз падари худ шунидаед».
JHN.8.39	«Аҷдоди мо Иброҳим аст!» — ба Ӯ ҷавоб доданд онҳо. Исо ба онҳо гуфт: «Агар шумо ҳақиқатан аз авлоди Иброҳим мебудед, корҳои Иброҳимро ба ҷо меовардед. 
JHN.8.40	Вале шумо Маро, ки ростиро аз Худо шунида ба шумо гуфтам, куштан мехоҳед! Иброҳим чунин кор накардааст! 
JHN.8.41	Шумо корҳои падари худро ба ҷо меоваред!» «Мо-ку ҳаромзода нестем! — ба ғазаб омаданд онҳо, — мо як падар дорем, ки Ӯ Худо аст!»
JHN.8.42	Исо ба онҳо ҷавоб дод: «Агар Худо падари шумо мебуд, шумо Маро дӯст медоштед, зеро Ман аз ҷониби Худо омадаам. Ман худсарона наомадаам, балки Ӯ Маро фиристодааст. 
JHN.8.43	Чаро шумо суханони Маро намефаҳмед? Чунки шумо тоқати шунидани онҳоро надоред! 
JHN.8.44	Падари шумо иблис аст ва шумо орзуву ҳаваси падари худро иҷро кардан мехоҳед. Ӯ аз азал одамкуш буд ва ҳеҷ гоҳ рост нагуфтааст, чун дар ӯ ростӣ нест. Дурӯғ гуфтан ба ӯ хос аст, ӯ дурӯғ мегӯяд, чунки ӯ дурӯғгӯй ва падари ҳамаи дурӯғҳост. 
JHN.8.45	Лекин, азбаски Ман рост мегӯям, шумо ба Ман имон намеоред. 
JHN.8.46	Кадоме аз шумо метавонад Маро дар ягон гуноҳ айбдор кунад? Пас, агар Ман ба шумо ростиро гӯям, чаро ба Ман имон намеоред? 
JHN.8.47	Касе ки аз Худо бошад, ба каломи Худо гӯш медиҳад. Шумо барои он гӯш намедиҳед, ки аз Худо нестед».
JHN.8.48	Мардум ба Ӯ гуфтанд: «Магар мо нагуфтем, ки Ту сомарӣ ҳастӣ ва дев дорӣ?» 
JHN.8.49	Исо ҷавоб дод: «Ман дев надорам, балки Падари худро ҳурмат мекунам, вале шумо Маро бадном мекунед. 
JHN.8.50	Ман дар ҷустуҷӯи шӯҳрати худ нестам, каси дигаре дар ҷустуҷӯи он аст ва Ӯ довар мешавад. 
JHN.8.51	Ба шумо рост мегӯям: касе ки гуфтаҳои Маро иҷро мекунад, ҳаргиз нахоҳад мурд».
JHN.8.52	Онҳо ба Вай гуфтанд: «Акнун мо яқин донистем, ки Ту девона ҳастӣ. Аҷдоди мо Иброҳим мурд ва пайғамбарон ҳам мурданд. Вале Ту мегӯйӣ, ки касе суханони Туро иҷро кунад, ҳаргиз намемирад. 
JHN.8.53	Иброҳим мурд, магар Ту аз ӯ бузургтар ҳастӣ? Пайғамбарон ҳам мурдаанд. Ту худро кӣ ҳисоб мекунӣ?» 
JHN.8.54	Исо ҷавоб дод: «Агар Ман худро шӯҳрат медодам, шӯҳрати Ман арзише намедошт. Аммо Маро Падарам шӯҳрат медиҳад, ки шумо Ӯро Худои худ мехонед! 
JHN.8.55	Шумо ҳеҷ вақт Ӯро намешинохтед, вале Ман Ӯро мешиносам. Агар Ман мегуфтам, ки Ӯро намешиносам, монанди шумо дурӯғгӯй мешудам. Вале Ман Ӯро мешиносам ва гуфтаҳои Ӯро ба ҷо меорам. 
JHN.8.56	Аҷдоди шумо Иброҳим шод буд, ки рӯзи омадани Маро мебинад. Вай ин рӯзро дид ва хурсанд шуд!»
JHN.8.57	«Ту ҳанӯз панҷоҳсола нашудаӣ ва наход Иброҳимро дида бошӣ?!» — гуфтанд одамон. 
JHN.8.58	Исо ҷавоб дод: «Ба шумо рост мегӯям, ки пеш аз ба дунё омадани Иброҳим ҳам Ман ҳастам
JHN.8.59	Он гоҳ онҳо барои сангсор кардани Ӯ санг гирифтанд, вале Исо худро пинҳон карда, аз Хонаи Худо баромада рафт.
JHN.9.1	Исо роҳравон шахсеро дид, ки кӯри модарзод буд. 
JHN.9.2	Шогирдон аз Исо пурсиданд: «Устод, аз барои гуноҳи кӣ ӯ кӯр таваллуд шудааст? Аз барои гуноҳи худаш ё гуноҳи падару модараш?» 
JHN.9.3	Исо дар ҷавоб гуфт: «На аз барои гуноҳи худаш ва на аз барои гуноҳи падару модараш. Кӯрии вай барои он аст, ки корҳои Худо дар ҳаёти вай нишон дода шаванд. 
JHN.9.4	То рӯз аст, мо бояд корҳои фиристандаи Маро иҷро кунем. Вақте ки шаб мешавад, касе кор карда наметавонад. 
JHN.9.5	То Ман дар ҷаҳон ҳастам, Ман нури ҷаҳонам».
JHN.9.6	Инро гуфта, ба замин туф карду онро бо хок омехта, гилро ба чашмони кӯр молид ва 
JHN.9.7	ба ӯ гуфт: «Рафта, дар ҳавзи Шилӯаҳ (маънои он „фиристода“ аст) рӯятро бишӯй».
JHN.9.7	Ӯ рафта, рӯяшро шусту бо чашмони бино баргашт. 
JHN.9.8	Ҳамсояҳои ӯ ва касони дигаре, ки ӯро дар вақти садақа пурсиданаш дида буданд, ба ҳамдигар мегуфтанд: «Оё ин ҳамон шахс нест, ки нишаста гадоӣ мекард?» 
JHN.9.9	«Бале, ин ҳамон шахс аст», — мегуфтанд баъзеҳо. Дигарон мегуфтанд: «Не, ӯ фақат монанд аст». Он мард бошад, мегуфт, ки ман ҳамон одам ҳастам. 
JHN.9.10	«Ту чӣ тавр бино шудӣ?» — пурсиданд аз ӯ. 
JHN.9.11	Ӯ дар ҷавоб гуфт: «Марде бо номи Исо гиле сохта, ба чашмони ман молиду гуфт, ки ба Шилӯаҳ рафта, рӯямро шӯям. Ман рафта, рӯямро шустаму бино шудам». 
JHN.9.12	«Ӯ дар куҷост?» — пурсиданд онҳо. «Намедонам», — ҷавоб дод ӯ.
JHN.9.13	Мардеро, ки пештар кӯр буд, назди фарисиён бурданд. 
JHN.9.14	Рӯзе, ки Исо гил сохта, чашмони ӯро шифо дод, рӯзи истироҳат буд. 
JHN.9.15	Фарисиён ҳам ӯро пурсиданд, ки чӣ тавр ӯ бино шуд. Ӯ ҷавоб дод: «Ӯ ба чашмонам гил молиду ман рӯямро шустам ва акнун мебинам». 
JHN.9.16	Баъзе аз фарисиён гуфтанд, ки одами ин корро карда аз ҷониби Худо нест, чунки қоидаҳои рӯзи истироҳатро риоя намекунад. Лекин дигарон мегуфтанд: «Магар шахси гунаҳкор метавонад чунин мӯъҷизаҳоро нишон диҳад?» Ҳамин тавр дар миёни онҳо низоъ ба вуҷуд омад.
JHN.9.17	Онҳо боз аз кӯр пурсиданд: «Ту дар бораи Вай чӣ гуфта метавонӣ? Охир Вай чашмони туро бино кард-ку». «Ӯ пайғамбар аст», — ҷавоб дод он мард.
JHN.9.18	Онҳо то падару модари он кӯрро даъват накарданд боварӣ надоштанд, ки ин одам пештар кӯр буду баъд бино шуд. Баъд аз даъват кардан 
JHN.9.19	аз онҳо пурсиданд: «Ин писари шумост? Шумо мегӯед, ки ӯ кӯр таваллуд шуда буд. Пас, чӣ тавр ӯ ҳоло дида метавонад?» 
JHN.9.20	Падару модари вай ҷавоб доданд: «Мо медонем, ки ин писари мост ва кӯр таваллуд шудааст. 
JHN.9.21	Аммо намедонем, ки чӣ тавр ӯ акнун медидагӣ шуд ва кист он касе, ки чашмони ӯро шифо додааст. Аз худи ӯ бипурсед. Ӯ ба воя расидааст ва худаш дар бораи худ гуфта метавонад». 
JHN.9.22	Падару модари ӯ аз тарси роҳбарони яҳудӣ чунин ҷавоб доданд, зеро роҳбарони яҳудӣ чунин қарор карданд: ҳар кӣ Исоро Таъиншудаи Худо гӯяд, аз ибодатхона ҷудо карда мешавад. 
JHN.9.23	Барои ҳамин ҳам падару модари вай гуфтанд, ки «Ӯ ба воя расидааст, аз худаш пурсед».
JHN.9.24	Инак, шахсеро, ки кӯр буд, бори дигар ҷеғ зада, ба ӯ гуфтанд: «Ба Худо росташро бигӯй! Мо медонем, ки он шахс гунаҳкор аст». 
JHN.9.25	«Гунаҳкор аст ё не, ман намедонам, — ҷавоб дод ӯ. — Ҳаминашро медонам, ки ман кӯр будам ва акнун мебинам». 
JHN.9.26	Онҳо боз пурсиданд: «Ӯ бо ту чӣ кор кард? Чӣ тавр чашмони туро бино кард?» 
JHN.9.27	«Ман ба шумо гуфта будам, вале шумо гӯш накардед, — ҷавоб дод ӯ. — Чаро боз шунидан мехоҳед? Шояд шумо ҳам шогирди Ӯ шуданӣ ҳастед?» 
JHN.9.28	Онҳо ӯро ҷанг карда: «Ин ту шогирди Ӯ ҳастӣ, аммо мо шогирдони Мӯсо ҳастем. 
JHN.9.29	Мо медонем, ки Худо бо Мӯсо гап задааст, вале дар бораи ин одам бошад, ҳатто аз куҷо буданашро намедонем».
JHN.9.30	Он мард дар ҷавоб гуфт: «Аҷиб аст, ки шумо аз куҷо будани Ӯро намедонед, ҳол он ки Ӯ чашмони маро бино кард. 
JHN.9.31	Мо медонем, ки Худо дуои гунаҳкоронро намешунавад, фақат онҳоеро мешунавад, ки худотарс ҳастанду хости Ӯро иҷро мекунанд. 
JHN.9.32	Аз рӯзе, ки олам ҳаст, боре нашунидаем, ки касе кӯри модарзодро бино карда бошад! 
JHN.9.33	Агар Ӯ аз ҷониби Худо намеомад, Ӯ ҳеҷ чиз карда наметавонист!» 
JHN.9.34	Онҳо ба ӯ ҷавоб доданд: «Ту пурра дар гуноҳ таваллуд шудаӣ ва боз моро таълим медиҳӣ!» Инро гуфта, ӯро берун ронданд.
JHN.9.35	Вақте Исо фаҳмид, ки он мардро берун ронданд, вайро ёфта пурсид: «Ту ба Фарзанди Инсон имон дорӣ?» 
JHN.9.36	Ӯ ҷавоб дод: «Хоҷа, ба ман бигӯ, ки Ӯ кист, то ба Ӯ имон оварам». 
JHN.9.37	«Ту Ӯро дидаӣ, — гуфт Исо. — Ӯ ҳамон касест, ки ҳоло бо ту гап мезанад». 
JHN.9.38	«Эй Худованд, имон дорам!» — ҷавоб дод вай ва ба Исо саҷда кард. 
JHN.9.39	Исо гуфт: «Ман ба ин ҷаҳон барои доварӣ омадам, то онҳое, ки кӯр ҳастанд, бино шаванд ва онҳое, ки мебинанд, кӯр шаванд».
JHN.9.40	Баъзе фарисиёне, ки назди Ӯ истода буданд, ин суханонро шунида ба Ӯ гуфтанд: «Шумо моро-ку кӯр намешуморед?» 
JHN.9.41	Исо ҷавоб дод: «Агар шумо дар ҳақиқат кӯр мебудед, дар гуноҳ айбдор намешудед. Вале ҳоло худатон мегӯед, ки бино ҳастед, пас гуноҳатон дар гардани худатон мемонад».
JHN.10.1	Исо гуфт: «Ба шумо рост мегӯям, ҳар кӣ ба оғили гӯсфандон на аз дар, балки аз ҷойи дигар гузашта дарояд, дузд ва роҳзан аст. 
JHN.10.2	Он ки аз дар медарояд, чӯпони гӯсфандон аст. 
JHN.10.3	Дарвозабон дарро барои ӯ мекушояд ва гӯсфандон садои ӯро мешунаванд. Ӯ гӯсфандони худро ном ба ном фарёд карда, берун мебарорад. 
JHN.10.4	Баъди берун баровардани ҳамаи гӯсфандонаш худ пешопеши онҳо равона мешаваду гӯсфандон аз паси ӯ мераванд, чунки овози ӯро мешиносанд. 
JHN.10.5	Гӯсфандон аз қафои каси бегона намераванд, балки аз ӯ мегурезанд, чунки овози каси бегонаро намешиносанд».
JHN.10.6	Исо ба онҳо ин масалро нақл кард, аммо онҳо маънои гуфтаҳояшро нафаҳмиданд.
JHN.10.7	Инак, Исо боз ба онҳо гуфт: «Ба шумо рост мегӯям, ки Ман барои гӯсфандон дарвоза ҳастам. 
JHN.10.8	Ҳамаи онҳое, ки пеш аз Ман омада буданд, дузд ва роҳзан ҳастанд, лекин гӯсфандон онҳоро гӯш накарданд. 
JHN.10.9	Ман дарвоза ҳастам. Ҳар касе ки ба воситаи Ман медарояд, наҷот меёбад. Ӯ ҳам медарояду ҳам мебарояд ва барои худ чарогоҳ пайдо мекунад. 
JHN.10.10	Дузд фақат барои дуздидан, куштан ва нобуд кардан меояд. Ман омадаам, ки гӯсфандонам ҳаёт дошта бошанд ва ҳаёти фаровон.
JHN.10.11	Ман чӯпони нек ҳастам. Чӯпони нек ҷони худро барои гӯсфандон фидо мекунад. 
JHN.10.12	Одами кирошуда, ки чӯпон нест ва гӯсфандон аз они ӯ нестанд, ба рама наздик шудани гургро бинад, гӯсфандонро монда, мегурезад ва гург ба онҳо дарафтода, онҳоро пароканда мекунад. 
JHN.10.13	Одами кирошуда аз он сабаб мегурезад, ки парвои гӯсфандонро надорад. 
JHN.10.14+JHN.10.15	 Ман чӯпони нек ҳастам ва чӣ тавре ки Падар Маро мешиносаду Ман Падарро мешиносам, ҳамон тавр Ман гӯсфандони худро мешиносаму онҳо Маро мешиносанд. Ман ҷони худро барои гӯсфандон фидо мекунам. 
JHN.10.16	Ман гӯсфандони дигаре ҳам дорам, ки аз ин оғил нестанд; Ман бояд онҳоро низ биёрам. Онҳо ба овози Ман гӯш мекунанд ва он гоҳ як рама бо як чӯпон хоҳад шуд!
JHN.10.17	Падар барои он Маро дӯст медорад, ки Ман ҷони худро фидо мекунам, то боз онро ба даст оварам. 
JHN.10.18	Ҳеҷ кас ҷони Маро аз Ман намегирад, Ман онро бо ихтиёри худ фидо мекунам. Ман қудрат дорам, ки онро фидо кунам ва қудрат дорам, ки онро боз ба даст орам. Ин фармонро Ман аз Падарам гирифтаам».
JHN.10.19	Аз сабаби ин суханон дар байни мардум бори дигар низоъ ба вуҷуд омад. 
JHN.10.20	Бисёре аз онҳо мегуфтанд: «Ӯ дев дорад ва аз ақл бегона шудааст! Чаро ба суханони Ӯ гӯш медиҳед?» 
JHN.10.21	«Ин суханони шахси девона нестанд, — норозӣ шуданд дигарон. — Магар дев чашмони кӯрро бино карда метавонад?»
JHN.10.22+JHN.10.23	 Зимистон фаро расид. Дар Ерусалим иди хотираи Бахшидашавии Хонаи Худо буд. Исо дар ҳавлии Хонаи Худо, дар айвони Сулаймон мегашт. 
JHN.10.24	Одамон Ӯро миёнагир карда пурсиданд: «То кай моро дар ноаниқӣ нигоҳ медорӣ? Ба мо рӯйирост бигӯ, ки Ту Таъиншудаи Худо ҳастӣ ё не?» 
JHN.10.25	Исо ба онҳо ҷавоб дод: «Ман ба шумо аллакай гуфта будам, вале шумо ба Ман бовар намекунед. Он корҳое, ки Ман аз номи Падари худ иҷро мекунам, дар бораи Ман шаҳодат медиҳанд, 
JHN.10.26	аммо шумо ба Ман имон намеоваред, зеро шумо аз ҷумлаи гӯсфандони Ман нестед. 
JHN.10.27	Гӯсфандони Ман овози Маро мешунаванд. Ман онҳоро мешиносам ва онҳо аз паси Ман меоянд. 
JHN.10.28	Ман ба онҳо ҳаёти абадӣ мебахшам ва онҳо ҳаргиз нобуд намешаванд ва касе наметавонад онҳоро аз дасти Ман бирабояд. 
JHN.10.29	Падари Ман, ки онҳоро ба Ман бахшидааст, аз ҳама бузургтар аст ва ҳеҷ кас онҳоро аз дасти Падари Ман кашида гирифта наметавонад. 
JHN.10.30	Ману Падар як ҳастем».
JHN.10.31	Яҳудиён боз барои сангсор кардани Ӯ санг бардоштанд. 
JHN.10.32	Исо ба онҳо гуфт: «Ман ба шумо аз ҷониби Падар бисёр корҳои нек нишон додаам, пас, барои кадоме аз онҳо шумо Маро сангсор кардан мехоҳед?» 
JHN.10.33	Онҳо ба Ӯ ҷавоб доданд: «Мо Туро на барои корҳои некат сангсор кардан мехоҳем, балки барои сухани кофиронаат, ки Ту инсон ҳастиву даъвои худоӣ мекунӣ!» 
JHN.10.34	Исо ҷавоб дод: «Магар дар шариати шумо навишта нашудааст: „Ман мегӯям, ки шумо худоён ҳастед?“ 
JHN.10.35	ва ин навиштаҷот ҳеҷ вақт бекор карда намешавад. Пас, агар Худо касонеро, ки ба онҳо суханонаш равона шудаанд, „худоён“ номида бошад, 
JHN.10.36	чӣ тавр шумо суханони Маро, ки „Ман Писари Худо ҳастам“ гуфтам, кофирона мегӯед? Ба Ман, ба он касе мегӯед, ки Падар ҷудо карда, ба ҷаҳон фиристодааст?! 
JHN.10.37	Агар Ман корҳои Падарамро ба амал наоварам, ба Ман имон наоваред! 
JHN.10.38	Лекин, агар Ман онҳоро ба амал оварам, ҳарчанд ба Ман имон наоваред ҳам, ба корҳои Ман имон оваред, то бидонед ва бифаҳмед, ки Падар дар Ман аст ва Ман дар Падар ҳастам».
JHN.10.39	Онҳо бори дигар хостанд Ӯро дастгир кунанд, вале Ӯ худро аз дасти онҳо раҳо кард.
JHN.10.40	Исо боз ба он тарафи дарёи Ӯрдун, ки Яҳё дар он ҷо пештар мардумро таъмид медод, рафта, дар ҳамон ҷо монд. 
JHN.10.41	Мардуми зиёде пеши Ӯ омаданд. Онҳо мегуфтанд, ки Яҳё ҳеҷ мӯъҷизае нишон надода буд, вале ҳамаи суханони Яҳё дар бораи ин шахс гуфтааш дурустанд. 
JHN.10.42	Он гоҳ шумораи бисёри одамон дар он ҷо ба Исо имон оварданд.
JHN.11.1	Марде, ки Лаъзор ном дошт, бемор шуд. Ӯ аз Байт-Ҳинӣ, аз деҳае буд, ки дар он Марям бо хоҳараш Марто зиндагӣ мекард. 
JHN.11.2	Марям ҳамон зан буд, ки ба пойҳои Худованд атриёт молида, онҳоро бо мӯйи сари худ хушк карда буд. Лаъзори беморшуда бародари ӯ буд. 
JHN.11.3	Хоҳарони Лаъзор касеро бо хабаре назди Исо фиристоданд, ки бигӯяд: «Эй Худованд, он касе, ки Ту дӯст медорӣ, бемор аст».
JHN.11.4	Исо ин хабарро шунида гуфт: «Ин беморӣ на барои марг, балки барои шӯҳрату ҷалоли Худо ва барои он аст, ки Фарзанди Инсон ба воситаи он ҷалоли худро нишон диҳад». 
JHN.11.5	Исо Марто, хоҳари ӯ ва Лаъзорро дӯст медошт. 
JHN.11.6	Вале аз бемории Лаъзор хабардор шуда бошад ҳам, боз ду рӯзи дигар дар ҷояш монд.
JHN.11.7	Баъд ба шогирдонаш гуфт: «Биёед, ба Яҳудия бармегардем». 
JHN.11.8	«Устод, — гуфтанд шогирдони ӯ, — навакак мардум шуморо сангсор кардан мехостанду Шумо боз ба он ҷо рафтанӣ ҳастед?» 
JHN.11.9	Исо ба онҳо ҷавоб дод: «Магар як рӯз аз дувоздаҳ соат иборат нест? Касоне, ки рӯзона роҳ мераванд, пешпо намехӯранд, чунки рӯшноии ин ҷаҳонро мебинанд. 
JHN.11.10	Аммо касоне, ки шабона роҳ мераванд, пешпо мехӯранд, чунки равшанӣ надоранд». 
JHN.11.11	Исо инро гуфта, давом дод: «Дӯсти мо Лаъзор хобидааст, Ман рафта, ӯро бедор мекунам». 
JHN.11.12	Шогирдон ба Ӯ гуфтанд: «Худованд, агар хоб рафта бошад, сиҳат мешавад».
JHN.11.13	Исо мурдани Лаъзорро дар назар дошт, аммо онҳо фикр мекарданд, ки Ӯ дар бораи хоби муқаррарӣ гап мезанад. 
JHN.11.14	Он гоҳ Исо ошкоро ба онҳо гуфт: «Лаъзор мурдааст, 
JHN.11.15	вале Ман ба хотири шумо хурсандам, ки дар он ҷо набудам, то ки имон оваред. Ҳоло бошад, биёед, назди ӯ меравем». 
JHN.11.16	Он гоҳ Тумо, ки ӯро боз Дугоник меномиданд, ба шогирдони дигар гуфт: «Биёед, мо ҳам меравем, то ҳамроҳи Ӯ бимирем!»
JHN.11.17	Ба он ҷо расида омадан замон Исо фаҳмид, ки Лаъзорро чор рӯз пеш гӯронидаанд. 
JHN.11.18	Деҳаи Байт-Ҳинӣ аз Ерусалим дур набуд, тақрибан дар масофаи се километер роҳ буд, 
JHN.11.19	бинобар ин бисёре аз яҳудиён ба назди Марто ва Марям омаданд, то ки барои марги бародарашон ҳамдардиашонро изҳор намоянд. 
JHN.11.20	Марто ҳамин ки хабари ба назди онҳо омада истодани Исоро шунид, ба пешвози Ӯ рафт, вале Марям дар хона монд.
JHN.11.21	Марто ба Исо гуфт: «Худованд, агар Ту дар ин ҷо мебудӣ, бародарам аз дунё намегузашт! 
JHN.11.22	Аммо ман медонам, ки ҳоло ҳам ҳар чӣ аз Худо талаб кунӣ, ба Ту медиҳад». 
JHN.11.23	«Бародарат гашта зинда мешавад», — гуфт ба ӯ Исо. 
JHN.11.24	«Медонам, ки дар рӯзи қиёмат, ҳангоми зинда шудани мурдагон вай ҳам зинда мешавад», — ҷавоб дод Марто. 
JHN.11.25	Исо гуфт: «Ман каси зиндакунанда ва ҳаётбахш ҳастам. Касе ки ба Ман имон дорад, бимирад ҳам, аз нав зинда мешавад. 
JHN.11.26	Инчунин, ҳар касе ки дар Ман зиндагӣ мекунад ва ба Ман имон меоварад, ҳаргиз намемирад. Ту ба ин бовар мекунӣ?» 
JHN.11.27	«Бале, Худованд, — ҷавоб дод Марто, — ман бовар мекунам, ки Ту Таъиншуда ва Писари Худо ҳастӣ, ки бояд ба ҷаҳон биёяд».
JHN.11.28	Инро гуфта, Марто рафт ва хоҳари худ Марямро ҷеғ зада, фақат ба ӯ гуфт: «Устод омадааст ва туро даъват мекунад».
JHN.11.29	Марям инро шунида, зуд аз ҷояш бархест ва ба назди Исо рафт 
JHN.11.30	(Исо ҳанӯз ба деҳа надаромада буд, балки дар ҳамон ҷое монд, ки Марто ба пешвозаш баромада буд).
JHN.11.31	Дар хона ҳамроҳи Марям яҳудиёне буданд, ки ӯро дилбардорӣ мекарданд. Онҳо зуд аз ҷояш хеста ва аз хона баромадани Марямро дида, гумон карданд, ки вай ба сари қабр рафта, гиря мекунад ва аз паси ӯ равона шуданд. 
JHN.11.32	Вақте Марям ба ҷое, ки Исо буд, омаду Ӯро дид, пеши пойҳояш худро партофта, гуфт: «Худованд, агар дар ин ҷо мебудӣ, бародарам намемурд».
JHN.11.33	Вақте Исо Марям ва одамони ҳамроҳаш омадаро гирён дид, дилаш сахт безобита шуда 
JHN.11.34	гуфт: «Шумо ӯро дар куҷо гӯронидед?» Онҳо ҷавоб дода гуфтанд: «Рафтем, Худованд, нишон медиҳем». 
JHN.11.35	Исо ашки чашм рехт. 
JHN.11.36	Он гоҳ яҳудиён гуфтанд: «Бубинед, чӣ қадар ӯро дӯст медошт!» 
JHN.11.37	Лекин баъзеи онҳо гуфтанд: «Ӯ, ки чашмони кӯрро бино карда буд, магар Лаъзорро аз марг нигоҳ дошта наметавонист?»
JHN.11.38	Исо бори дигар хашмгин шуда, ба сари қабр омад. Ин як ғоре буд, ки дар даромадгоҳи он санг гузошта шуда буд. 
JHN.11.39	«Сангро дур кунед!» — гуфт Исо. Марто, хоҳари марҳум ба Ӯ гуфт: «Худованд, аллакай бӯй гирифтааст. Охир аз рӯзе, ки ӯро дафн кардем, чор рӯз гузашт». 
JHN.11.40	Исо ба ӯ гуфт: «Магар Ман ба ту нагуфта будам, ки агар имон оварӣ, шӯҳрату ҷалоли Худоро хоҳӣ дид?»
JHN.11.41	Сангро дур карданд. Исо ба боло нигоҳ карда гуфт: «Эй Падар, шукри Туро мекунам, ки дуои Маро шунидӣ. 
JHN.11.42	Ман медонистам, ки Ту ҳамеша дуои Маро мешунавӣ, вале инро ба хотири мардуме, ки дар ин ҷо истодаанд, гуфтам, то онҳо имон оваранд, ки Маро Ту фиристодаӣ!» 
JHN.11.43	Инро гуфта, бо овози баланд хитоб кард: «Эй Лаъзор, берун баро!» 
JHN.11.44	Мурда, ки дасту пойҳояш бо кафану рӯяш бо рӯймол печонда шуда буд, аз қабр баромад. Исо ба онҳо гуфт: «Дасту пойҳои ӯро кушоед, ки роҳ равад!»
JHN.11.45	Бисёре аз яҳудиёне, ки назди Марям омада буданд, мӯъҷизаи Исоро дида ба Ӯ имон оварданд. 
JHN.11.46	Аммо баъзе аз онҳо ба пеши фарисиён рафта, дар бораи корҳои Исо хабар доданд.
JHN.11.47	Он гоҳ сардорони рӯҳонӣ ва фарисиён маҷлиси шӯроро ҷамъ карда, гуфтанд: «Чӣ кор мекунем? Ин одам мӯъҷизаҳои зиёде нишон медиҳад. 
JHN.11.48	Агар мо имконият диҳем, ки Ӯ кори худро давом диҳад, ҳама ба Ӯ имон меоваранд. Он вақт румиён омада, ҳам ҷойи муқаддасамон ва ҳам халқи моро нест мекунанд».
JHN.11.49	Яке аз онҳо ба номи Қаёфо, ки дар он сол сарвари рӯҳониён буд, гуфт: «Шумо ҳеҷ чизро намефаҳмед! 
JHN.11.50	Магар аён нест, ки агар як нафар ба хотири халқ бимирад, барои шумо беҳтар аст, аз он ки тамоми халқ нобуд шавад».
JHN.11.51	Қаёфо ин суханонро боихтиёри худ нагуфт, балки аз сабаби ҳамон сол сарвари рӯҳониён буданаш аз ӯ ин пешгӯйӣ баромаданд, ки Исо барои халқ мемирад. 
JHN.11.52	Вале на танҳо барои халқи яҳудиён, инчунин барои муттаҳид гардондани тамоми фарзандони Худо низ, ки дар рӯи замин парокандаанд, мемирад. 
JHN.11.53	Аз ҳамон рӯз сар карда, онҳо роҳи чӣ тавр ба қатл расондани Ӯро фикр карданд. 
JHN.11.54	Аз ин сабаб Исо дигар дар Яҳудия ошкоро рафтуомад намекард. Вай аз он ҷо ба Эфроим ном шаҳре, ки дар наздикии биёбон ҷойгир шуда буд, рафта, бо шогирдонаш дар ҳамон ҷо монд.
JHN.11.55	Иди Балогардони яҳудиён наздик мешуд ва аз гӯшаву канори мамлакат мардуми зиёд ба Ерусалим равона шуданд, то пеш аз сар шудани ид расму таомули покшавиро ба ҷо оваранд. 
JHN.11.56	Онҳо дар ҷустуҷӯи Исо буданду дар Хонаи Худо аз ҳамдигар мепурсиданд: «Чӣ фикр доред? Наход Ӯ ба ид биёяд?» 
JHN.11.57	Зеро сардорони рӯҳонӣ ва фарисиён фармон бароварданд, ки агар касе дар куҷо будани Исоро донад, бояд ба онҳо хабар диҳад, то Ӯро дастгир карда тавонанд.
JHN.12.1	Шаш рӯз пеш аз сар шудани иди Балогардон Исо ба Байт-Ҳинӣ ба хонаи ҳамон Лаъзор, ки зинда карда буд, омад. 
JHN.12.2	Ба шарафи Ӯ зиёфат барпо карданд. Марто хизмат мекард ва Лаъзор бо ҳамроҳии Исо ва меҳмонони дигар дар сари дастархон нишаста буд. 
JHN.12.3	Марям бошад, як шишаи атри ниҳоят қиматбаҳоро гирифта, ба пойҳои Исо молиду бо мӯйҳояш пойҳои Ӯро хушк кард. Хонаро бӯйи муаттар фаро гирифт.
JHN.12.4	Ҳамин вақт Яҳудои Исқарют, яке аз шогирдон, ки дар оянда ба Исо хиёнат мекунад, гуфт: 
JHN.12.5	«Чаро ин атр ба сесад динор фурӯхта, пули он ба камбағалон тақсим карда нашуд?» 
JHN.12.6	(Ӯ хазинадор буд ва барои манфиати худ аз он ҷо пул мегирифт. Бинобар ин ӯ на аз сабаби ғами камбағалонро хӯрдан, балки аз барои дузд буданаш он суханонро гуфт). 
JHN.12.7	Вале Исо дар ҷавоб гуфт: «Марямро ором гузор! Бимон, ки атрро барои рӯзи дафни Ман нигаҳ дорад. 
JHN.12.8	Камбағалон ҳамеша бо шумо ҳастанд, вале Ман ҳамеша бо шумо намемонам».
JHN.12.9	Дар айни ҳол бисёре аз аҳолии Яҳудия дар Байт-Ҳинӣ будани Исоро дониста, ба он ҷо рафтанд. Вале онҳо на фақат ба хотири Исо, балки барои дидани Лаъзор ҳам, ки Исо ӯро зинда карда буд, ба он ҷо рафта буданд. 
JHN.12.10	Он гоҳ сардорони рӯҳонӣ қарор доданд, ки Лаъзорро ҳам бикушанд, 
JHN.12.11	зеро аз барои ӯ мардуми зиёди Яҳудия аз онҳо рӯ гардонда, ба Исо имон меоварданд.
JHN.12.12	Рӯзи дигар мардуми сершуморе, ки ба ид омада буданд, шуниданд, ки Исо ба Ерусалим омада истодааст. 
JHN.12.13	Он гоҳ онҳо шохаҳои дарахти нахлро ба даст гирифта, ба пешвози Ӯ баромаданд ва фарёд мекарданд: «Шаъну шараф ба Худо! Баракат ёбад касе, ки аз номи Худованд меояд ва Шоҳи Исроил аст!» 
JHN.12.14	Исо харкуррае ёфта, ба он савор шуд, зеро дар навиштаҷот чунин гуфта шудааст: 
JHN.12.15	«Натарс, эй шаҳри Ерусалим! Ана, Шоҳи ту савораи харкурра омада истодааст».
JHN.12.16	Шогирдони Ӯ инро он вақт нафаҳмиданд, вале ҳангоме ки Исо ба тамоми шӯҳрату ҷалоли Худо соҳиб шуд, онҳо ба ёд оварданд, ки дар навиштаҷот ҳамаи ин дар борааш навишта шуда буд ва бо Ӯ ҳамин тавр ҳам рӯй дод.
JHN.12.17	Мардуме, ки дар ҳузурашон Исо Лаъзори мурдаро аз қабр ҷеғ зада, зинда карда буд, паҳн кардани ин хабарро давом медоданд. 
JHN.12.18	Аз сабаби шунидани ин мӯъҷиза тӯда-тӯда одамон ба пешвози Ӯ баромаданд. 
JHN.12.19	Аммо фарисиён ба якдигар гуфтанд: «Медонед, аз дастамон ҳеҷ коре намеояд! Ана бинед, тамоми ҷаҳон аз пайи Ӯ меравад!»
JHN.12.20	Дар байни онҳое, ки барои саҷдаи Худо ба ид омада буданд, юнониҳо ҳам буданд. 
JHN.12.21	Онҳо ба назди Филиппус, ки аз аҳли Байт-Сайдои Ҷалил буд, омада гуфтанд: «Хоҷа, мо мехоҳем, ки Исоро бинем». 
JHN.12.22	Филиппус рафта, инро ба Андриёс хабар доду баъд ҳардуяшон рафта, ба Исо гуфтанд. 
JHN.12.23	Исо ҷавоб дод: «Вақту соати он расидааст, ки тамоми шӯҳрату ҷалоли Фарзанди Инсон ошкор гардад! 
JHN.12.24	Ба шумо рост мегӯям: то донаи гандум ба замин афтида намирад, вай як донаи танҳо мемонад, аммо агар бимирад — ҳосили зиёд меоварад. 
JHN.12.25	Касе ки ҳаёташро азиз дорад, онро аз даст медиҳад ва касе ки дар ин дунё аз ҳаёти худ нафрат кунад, онро барои ҳаёти абадӣ нигоҳ медорад. 
JHN.12.26	Ҳар кӣ ба Ман хизмат кунад, бояд аз пасам ояд ва ҳар ҷое, ки Ман ҳастам, хизматгорам низ ҳамон ҷо мешавад. Касеро, ки ба Ман хизмат кунад, Падарам сарфароз менамояд.
JHN.12.27	Ҷонам ҳоло дар азоб аст ва намедонам чӣ гӯям? Бигӯям, ки „Падар, Маро аз ин соат халос кун!“, вале Ман маҳз барои ҳамин соат омадаам! 
JHN.12.28	Эй Падар, номи худро шӯҳрат деҳ!»
JHN.12.28	Он гоҳ аз осмон садое шунида шуд: «Аллакай шӯҳрат додам ва боз ҳам шӯҳрати бештар медиҳам!»
JHN.12.29	Тӯдаи мардум, ки дар он ҷо истода буданд, ин овозро шунида, баъзеашон гуфтанд, ки ин ғурриши раъд буд, дигарон гуфтанд, ки фариштае ба Ӯ сухан гуфт. 
JHN.12.30	Исо дар ҷавоби онҳо гуфт: «Ин садо на ба хотири Ман, балки ба хотири шумо буд! 
JHN.12.31	Акнун вақти ҳукм шудани ин ҷаҳон аст, ҳоло ҳукмрони ин ҷаҳон берун ронда мешавад! 
JHN.12.32	Вақте ки Ман аз замин боло бардошта мешавам, ҳамаро ба сӯи худ мекашам!» 
JHN.12.33	Бо ин суханон Ӯ ишора мекард, ки чӣ тарз ҷон медиҳад.
JHN.12.34	Мардум ҷавоб доданд: «Мо аз шариат медонем, ки Таъиншудаи Худо то абад зинда мемонад. Пас, чӣ тавр мегӯйӣ, ки Фарзанди Инсон бояд боло бардошта шавад? Охир, Фарзанди Инсон кист?» 
JHN.12.35	Исо ба онҳо гуфт: «Боз муддати кӯтоҳе равшанӣ бо шумо мемонад. Ҳанӯз ки равшанӣ доред, роҳ равед, то ки торикӣ шуморо фаро нагирад, зеро ҳар кӣ дар торикӣ роҳ меравад, ҷойи мерафтагиашро намедонад. 
JHN.12.36	Пас, ҳанӯз ки равшанӣ бо шумост, ба он имон биёваред, то ки писарони равшанӣ шавед!» Исо инро гуфта, он ҷойро монда рафту аз назари онҳо ғоиб шуд.
JHN.12.37	Бо вуҷуди он ки Исо дар ҳузури онҳо мӯъҷизоти бисёр нишон дод, онҳо ба Ӯ имон наоварданд. 
JHN.12.38	Ишаъё пайғамбар гуфта буд:
JHN.12.38	«Эй Худованд, кӣ ба паёми мо бовар кардааст?
JHN.12.38	Ба кӣ қудрати Худо ошкор гардидааст?»
JHN.12.38	Ин пешгӯйӣ ҳамин тавр иҷро шуд.
JHN.12.39	Инчунин онҳо боз аз он сабаб имон оварда натавонистанд, ки Ишаъё пайғамбар чунин ҳам гуфта буд:
JHN.12.40	«Худо чашмони онҳоро нобино
JHN.12.40	ва ақли онҳоро тира кардааст,
JHN.12.40	то ки онҳо бо чашмони худ набинанд
JHN.12.40	ва бо ақли худ дарк накунанд.
JHN.12.40	Вагарна, мегӯяд Худо, ба Ман муроҷиат мекарданд,
JHN.12.40	то Ман онҳоро шифо диҳам».
JHN.12.41	Ишаъё барои он чунин гуфта буд, ки шӯҳрату ҷалоли Исоро дид ва дар бораи Ӯ сухан гуфт.
JHN.12.42	Ба ҳар ҳол, бисёри одамон, ҳатто аз байни мансабдорон низ ба Исо эътиқод карданд, вале аз тарси фарисиён ошкоро ба ин иқрор намешуданд, ки мабодо онҳоро аз ибодатхонаҳо ҷудо накунанд. 
JHN.12.43	Зеро онҳо назар ба таърифе, ки аз ҷониби Худо аст, таърифи инсониро беҳтар донистанд.
JHN.12.44	Исо бо овози баланд хитоб кард: «Ҳар кӣ ба Ман имон оварад, на ба Ман, балки ба касе, ки Маро фиристодааст, имон меоварад. 
JHN.12.45	Ҳар кӣ Маро мебинад, он касеро мебинад, ки Маро фиристодааст. 
JHN.12.46	Ман ҳамчун равшанӣ ба ҷаҳон омадаам, то ҳар кӣ ба Ман имон оварад, дар торикӣ намонад. 
JHN.12.47	Ман ҳеҷ касеро, ки суханони Маро мешунаваду иҷро намекунад, ҳукм нахоҳам кард, чунки Ман на барои ҳукм кардани ҷаҳон, балки барои наҷот додани он омадаам. 
JHN.12.48	Касе, ки Маро инкор мекунад ва суханони Маро қабул намекунад, вай аллакай ҳукмкунандаро дорад. Дар рӯзи қиёмат он суханоне, ки Ман гуфтам, ӯро ҳукм мекунанд, 
JHN.12.49	чунки Ман аз худ сухан нагуфтаам, балки Падаре, ки Маро фиристодааст, чӣ гуфтану чӣ нақл карданамро фармон додааст. 
JHN.12.50	Ва Ман медонам, ки фармони Ӯ ҳаёти абадӣ мебахшад. Бинобар ин Ман танҳо он чиро, ки Падар ба Ман фармудааст, мегӯям».
JHN.13.1	Як рӯз пеш аз иди Балогардон Исо дид, ки вақту соати аз ин дунё рафтан ва ба пеши Падараш баргаштани Ӯ расидааст. Ӯ дар ин дунё одамони худро дӯст медошт ва муҳаббаташ нисбат ба онҳо то охир пойдор буд.
JHN.13.2+JHN.13.3	 Иблис аллакай ба дили Яҳудои писари Шимъӯни Исқарют фикри дар ҳаққи Исо хиёнат карданро ҷо карда буд. Исо медонист, ки Падар ҳама чизро ба дасти Ӯ супоридааст ва Ӯ аз ҷониби Худо омада, ба пеши Худо бармегардад. Аз ин рӯ, ҳангоми хӯроки шом 
JHN.13.4	Ӯ аз сари дастархон бархеста, ҷомаашро кашиду миёни худро бо сачоқ баст. 
JHN.13.5	Пас, ба тағораи дастурӯшӯйӣ об рехта, ба шустану бо сачоқи дар миён бастааш хушк кардани пойҳои шогирдон шурӯъ кард.
JHN.13.6	Ӯ ба назди Шимъӯни Петрус омад ва Шимъӯни Петрус гуфт: «Худованд, магар Ту пойҳои маро шустанӣ ҳастӣ?!» 
JHN.13.7	Исо ҷавоб дод: «Ҳоло ту кори мекардаамро намефаҳмӣ, баъдтар мефаҳмӣ». 
JHN.13.8	Он гоҳ Петрус ба Ӯ гуфт: «Ҳаргиз пойҳои маро намешӯӣ». «Агар нашӯям, ту бо Ман шарик намешавӣ!» — ҷавоб дод Исо. 
JHN.13.9	Шимъӯни Петрус дар ҷавоб гуфт: «Худовандо, пас на фақат пойҳоямро, балки дасту сарамро низ бишӯй!» 
JHN.13.10	«Барои касе, ки ҳаммом кардааст, танҳо пойҳояшро шустан лозим аст, чунки ӯ комилан пок аст, — гуфт Исо. — Шумо ҳам пок ҳастед, вале на ҳама». 
JHN.13.11	Зеро Ӯ медонист, ки дар ҳаққаш кӣ хиёнат мекунад ва барои ҳамин гуфт, ки на ҳама пок ҳастанд.
JHN.13.12	Баъд аз он ки пойҳои онҳоро шуст, либосашро пӯшиду боз ба сари дастархон нишаста гуфт: «Оё медонед, ки Ман бароятон чӣ кор кардам? 
JHN.13.13	Шумо Маро устод ва Худованд меномед ва ин дуруст аст, чунки Ман ҳамонам. 
JHN.13.14	Пас, агар Ман, ки Худованд ва устоди шумо ҳастам, пойҳои шуморо шуста бошам, шумо низ бояд пойҳои якдигарро бишӯед. 
JHN.13.15	Ман ба шумо намунаи ибрат шудам, ки шумо айнан мисле ки Ман нисбат ба шумо рафтор кардам, рафтор кунед. 
JHN.13.16	Ба шумо рост мегӯям, ки хизматгор аз хоҷаи худ ва фиристодашуда аз шахсе, ки ӯро фиристодааст, бузургтар нест. 
JHN.13.17	Акнун ки шумо ин чизҳоро медонед, хушбахт мешавед, агар онҳоро ба амал оваред.
JHN.13.18	Ман на дар бораи ҳамаи шумо мегӯям; Ман касони интихобкардаамро медонам. Вале, бигзор, суханон аз навиштаҷот ба амал оянд: „Касе ки нони Маро мехӯрд, бар зидди Ман даст бардошт“. 
JHN.13.19	Инро ҳоло пеш аз рӯй доданаш ба шумо мегӯям, то ки ҳангоми ба амал омадани ин ҳодиса имон оваред, ки ин Ман ҳастам.
JHN.13.20	Ба шумо рост мегӯям, ҳар кӣ фиристодаи Маро қабул кунад, Маро қабул мекунад ва ҳар кӣ Маро қабул кунад, фиристандаи Маро қабул мекунад».
JHN.13.21	Инро гуфта, Исо сахт безобита шуду эълон кард: «Ба шумо рост мегӯям, яке аз шумо ба Ман хиёнат мекунад».
JHN.13.22	Шогирдон ба якдигар нигоҳ карда, дар ҳайрат монданд, ки Ӯ инро дар бораи кӣ гуфта бошад. 
JHN.13.23	Яке аз шогирдон, ки Исо ӯро дӯст медошт, дар паҳлӯи Ӯ такя карда нишаста буд. 
JHN.13.24	Шимъӯни Петрус ба ӯ ишора кард, то аз Исо бипурсад, ки Ӯ инро дар бораи кӣ гуфт. 
JHN.13.25	Он шогирд ба Исо наздиктар шуда пурсид: «Худованд, ин кист?» 
JHN.13.26	Исо ҷавоб дод: «Ба кӣ луқмаи нонро дар коса тар карда диҳам, ҳамон аст». Баъд луқмаи нонро тар карда, ба Яҳудои писари Шимъӯни Исқарют дод. 
JHN.13.27	Ҳамин ки Яҳудо луқмаи нонро гирифт, иблис ба вуҷуди ӯ дохил шуд. Исо ба ӯ гуфт: «Он ниятеро, ки дар дил дорӣ, зудтар иҷро бикун».
JHN.13.28	Ҳеҷ касе аз онҳое, ки дар сари дастархон буданд, нафаҳмиданд, ки барои чӣ Исо ба ӯ ин суханро гуфт. 
JHN.13.29	Азбаски хазинаи пул дар дасти Яҳудо буд, баъзеҳо гумон карданд, ки Исо ба ӯ фармуд, то ҳар чӣ барои ид лозим аст, барояшон бихарад ё ки ба бенавоён чизе бидиҳад.
JHN.13.30	Яҳудо нонро гирифта, ҳамон замон берун баромад. Шаб буд.
JHN.13.31	Вақте ки ӯ берун баромад, Исо гуфт: «Акнун Фарзанди Инсон шӯҳрату ҷалол ёфт ва Худо низ ба воситаи Ӯ шӯҳрату ҷалол ёфт. 
JHN.13.32	Агар Худо дар Ӯ шӯҳрату ҷалол ёфта бошад, пас Худо низ дар худ Ӯро шӯҳрату ҷалол медиҳад ва фавран инро мекунад. 
JHN.13.33	Эй фарзандонам, муддати кам мондааст, ки Ман ҳамроҳи шумо мемонам. Шумо Маро ҷустуҷӯ хоҳед кард, вале, чӣ тавре ки ба роҳбарони яҳудӣ гуфта будам, акнун ба шумо низ мегӯям, ба он ҷое, ки Ман меравам, шумо омада наметавонед. 
JHN.13.34	Ман ба шумо фармони нав медиҳам, ки якдигарро дӯст доред. Ҳамон тавре ки Ман шуморо дӯст доштам, шумо низ якдигарро дӯст доред. 
JHN.13.35	Агар нисбат ба якдигар муҳаббат дошта бошед, ҳама хоҳанд фаҳмид, ки шумо шогирдони Ман ҳастед».
JHN.13.36	Шимъӯни Петрус аз Ӯ пурсид: «Худованд, Ту ба куҷо меравӣ?» «Ба ҷое, ки Ман меравам, ту ҳоло аз паси Ман омада наметавонӣ, — ҷавоб дод Исо, — аммо баъдтар хоҳӣ омад». 
JHN.13.37	Петрус ба Ӯ гуфт: «Худованд! Чаро ман ҳоло аз паси Ту рафта наметавонам? Ман тайёрам ҷони худро барои Ту фидо кунам!» 
JHN.13.38	Исо ҷавоб дод: «Ҷонатро фидои Ман мекунӣ?! Ба ту рост мегӯям, ки пеш аз ҷеғ задани хурӯс ту се бор Маро инкор хоҳӣ кард!»
JHN.14.1	Исо суханашро давом дода гуфт: «Бигзор дилҳоятонро ғаму ғусса фаро нагирад! Ба Худо имон оваред ва ба Ман низ имон оваред! 
JHN.14.2	Дар хонаи Падари Ман ҳуҷраҳо бисёранд. Агар чунин намебуд, магар Ман ба шумо мегуфтам, ки рафта, барои шумо ҷой тайёр мекунам? 
JHN.14.3	Вақте ки Ман меравам ва барои шумо ҷой тайёр мекунам, баргашта, шуморо пеши худ мебарам, то дар ҷое, ки Ман ҳастам, шумо ҳам бошед. 
JHN.14.4	Роҳ ба он ҷое, ки Ман меравам, барои шумо маълум аст».
JHN.14.5	Он гоҳ Тумо ба Ӯ гуфт: «Худовандо, мо намедонем, ки Ту ба куҷо меравӣ. Пас роҳро аз куҷо дониста метавонем?» 
JHN.14.6	Исо ба ӯ гуфт: «Ман роҳ, ростӣ ва ҳаёт ҳастам. Ҳеҷ кас пеши Падар намеояд, магар ин ки фақат ба воситаи Ман. 
JHN.14.7	Модоме ки шумо Маро мешиносед, Падарамро ҳам мешиносед. Аз имрӯз эътиборан шумо Ӯро мешиносед ва ҳатто Ӯро дидаед!»
JHN.14.8	«Худовандо! — гуфт ба Ӯ Филиппус, — Падарро ба мо нишон деҳ ва ин бароямон кифоя аст». 
JHN.14.9	Исо дар ҷавоб гуфт: «Ман ин қадар ҳамроҳи шумо будам ва ту, Филиппус, Маро то ҳол намешиносӣ? Ҳар кӣ Маро дида бошад, Падарро дидааст. Пас чӣ гуна ту „Падарро ба мо нишон деҳ“ мегӯйӣ? 
JHN.14.10	Магар бовар намекунӣ, ки Ман дар Падар ҳастам ва Падар дар Ман аст? Суханонеро, ки Ман ба шумо мегӯям, аз худам намегӯям. Падарам, ки дар Ман аст, корҳои худро иҷро мекунад. 
JHN.14.11	Ба Ман бовар кунед, ки Ман дар Падар ҳастам ва Падар дар Ман аст. Вагарна ба хотири он корҳое, ки мекунам, бовар кунед. 
JHN.14.12	Ба шумо рост мегӯям, ҳар кӣ ба Ман имон оварад, корҳоеро, ки Ман мекунам, вай ҳам мекунад ва ҳатто корҳои бузургтар аз он мекунад, чунки Ман ба назди Падарам меравам. 
JHN.14.13	Инчунин ҳар чиро, ки аз номи Ман талаб кунед, Ман иҷро мекунам, то ки шӯҳрату ҷалоли Падар дар Писар намоён гардад. 
JHN.14.14	Агар аз номи Ман чизеро аз Ман талаб кунед, онро иҷро хоҳам кард.
JHN.14.15	Агар шумо Маро дӯст доред, фармонҳои Маро иҷро мекунед. 
JHN.14.16	Он гоҳ Ман аз Падарам хоҳиш мекунам ва Ӯ ба шумо Мададгори дигареро медиҳад, ки то абад бо шумо мемонад. 
JHN.14.17	Ин Рӯҳи ростӣ аст, ки ҷаҳон Ӯро қабул карда наметавонад, чунки Ӯро на мебинаду на мешиносад. Вале шумо Ӯро мешиносед, чун Вай ҳамроҳи шумо аст ва дар шумо мешавад.
JHN.14.18	Ман шуморо бепарастор намегузорам: боз ба назди шумо бармегардам. 
JHN.14.19	Пас аз андаке ҷаҳон Маро дигар намебинад, вале шумо Маро хоҳед дид. Азбаски Ман зиндаам, шумо ҳам зинда мешавед. 
JHN.14.20	Дар он рӯз медонед, ки Ман дар Падарам ҳастам ва шумо дар Ман ҳастед ва Ман дар шумо.
JHN.14.21	Ҳар кӣ бо фармонҳои Ман розӣ шаваду онҳоро иҷро кунад, вай касест, ки Маро дӯст медорад ва ҳар кӣ Маро дӯст дорад, ӯро Падари Ман ҳам дӯст медорад. Ман низ ӯро дӯст медорам ва худро ба ӯ ошкор мекунам». 
JHN.14.22	Яҳудо (на Исқарют) гуфт: «Худовандо, ин чӣ тавр мешавад, ки Ту худро ба мо зоҳир мекунӣ, аммо на ба ҷаҳон?» 
JHN.14.23	Исо дар ҷавоби ӯ гуфт: «Ҳар кӣ Маро дӯст дорад, каломи Маро риоя мекунад. Он гоҳ Падари Ман ҳам ӯро дӯст медорад. Мо пеши ӯ меоем ва дар наздаш ҷой мегирем. 
JHN.14.24	Касе ки Маро дӯст намедорад, суханони Маро иҷро намекунад. Он сухане, ки шумо мешунавед, аз Ман нест, балки сухани Падар аст, ки Маро фиристодааст.
JHN.14.25	Ман ин суханонро ба шумо ҳанӯз, ки бо шумо ҳастам, мегӯям. 
JHN.14.26	Вале Мададгор, Рӯҳи Муқаддас, ки Ӯро Падар аз номи Ман ба шумо мефиристад, ҳама чизро ба шумо ёд медиҳад ва ҳар сухани Маро ба хотири шумо меоварад.
JHN.14.27	Ман оромиро бо шумо мемонам, оромии худамро ба шумо медиҳам. Ман онро ба шумо на ба он тавре медиҳам, ки ҷаҳон медиҳад. Ғаму ғуссаро аз дилҳоятон дур кунеду ҳаросон нашавед! 
JHN.14.28	Шумо аллакай суханони Маро шунида будед, ки Ман меравам ва ба назди шумо бармегардам, гуфта будам. Агар Маро дӯст медоштед, хурсанд мешудед, ки Ман ба пеши Падар меравам, зеро Падар аз Ман бузургтар аст. 
JHN.14.29	Ана Ман инро пеш аз ба амал омаданаш ба шумо гуфтам, то вақте ки ин ҳодиса ба амал меояд, имон оваред! 
JHN.14.30	Ман дигар вақти дароз бо шумо гап намезанам, чунки ҳукмрони ин ҷаҳон омада истодааст. Вай бар Ман ҳеҷ қудрате надорад, 
JHN.14.31	вале Ман аз рӯи фармони Падар, ки ба Ман додааст, ин корро мекунам, то ҷаҳон бидонад, ки Ман Падарро дӯст медорам. Бархезед, биёед, аз ин ҷо меравем!»
JHN.15.1	Исо суханашро давом дода гуфт: «Ман токи ҳақиқӣ ҳастам ва Падари Ман токпарвар аст. 
JHN.15.2	Ҳар шохаеро, ки дар Ман ҳосил намедиҳад, Ӯ бурида мепартояд ва ҳар шохаи ҳосилдиҳандаро хомток мекунад, то меваи бештаре ба бор оварад. 
JHN.15.3	Шумо аллакай ба воситаи суханоне, ки Ман ба шумо гуфтаам, пок шудаед. 
JHN.15.4	Дар Ман бимонед, чунон ки Ман дар шумо ҳастам. Ҳамон тавр ки шоха, агар дар ток набошад, аз худ ҳосил ба бор оварда наметавонад, ҳамчунин шумо низ, агар дар Ман намонед, аз худ самара оварда наметавонед. 
JHN.15.5	Ман ток ҳастам ва шумо шохаҳо ҳастед. Танҳо онҳое, ки дар Ман ҳастанд ва Ман дар онҳо ҳастам, ҳосили фаровон ба бор меоваранд, чунки бе Ман шумо ҳеҷ коре карда наметавонед. 
JHN.15.6	Ҳар кӣ дар Ман намонад, монанди шоха партофта шуда, баъд хушк мешавад. Чунин шохаҳоро ҷамъ карда, ба оташ мепартоянду месӯзонанд. 
JHN.15.7	Агар шумо дар Ман бимонед ва суханони Ман дар шумо бимонанд, ҳар чизеро, ки талаб кунед, бароятон иҷро мешавад! 
JHN.15.8	Падари Ман бо он шӯҳрату ҷалол меёбад, ки шумо самари зиёд меоваред ва бо ин нишон медиҳед, ки шогирдони Ман ҳастед.
JHN.15.9	Чӣ тавре ки Падар Маро дӯст медорад, ҳамон тавр Ман ҳам шуморо дӯст медорам. Дар муҳаббати Ман бимонед! 
JHN.15.10	Айнан чӣ тавре ки Ман фармонҳои Падарамро иҷро кардаму дар муҳаббаташ мондам, шумо низ агар фармонҳои Маро иҷро кунед, дар муҳаббати Ман мемонед. 
JHN.15.11	Ман инро ба шумо барои он гуфтам, ки шодии Ман дар шумо бошад ва шодии шумо пурра гардад. 
JHN.15.12	Фармони Ман ин аст: чуноне ки Ман шуморо дӯст медорам, ҳамон тавр шумо якдигарро дӯст доред. 
JHN.15.13	Аз он муҳаббате, ки кас ҷонашро барои дӯстонаш фидо мекунад, муҳаббати бузургтаре нест. 
JHN.15.14	Агар фармонҳои Маро иҷро кунед, шумо дӯстони Ман ҳастед. 
JHN.15.15	Ман дигар шуморо хизматгор наменомам, зеро хизматгор намедонад, ки хоҷаи ӯ ба чӣ кор машғул аст. Лекин Ман шуморо дӯстони худ мехонам, чунки ҳама чизи аз Падар шунидаамро ба шумо гуфтаам. 
JHN.15.16	Шумо Маро интихоб накардаед, балки Ман шуморо интихоб карда, таъин намудаам, ки рафта мева биёред ва мевае, ки то абад мемонад. Инак, ҳар чи ба номи Ман аз Падар талаб кунед, Ӯ ба шумо бидиҳад. 
JHN.15.17	Пас, фармони Ман барои шумо ин аст, ки ҳамдигарро дӯст доред».
JHN.15.18	«Агар ҷаҳон аз шумо нафрат кунад, донед, ки аввал аз Ман нафрат дошта буд. 
JHN.15.19	Агар шумо аз ин ҷаҳон мебудед, ҷаҳон шуморо ҳамчун аз они худ дӯст медошт. Вале, аз сабаби он ки Ман шуморо аз ин ҷаҳон интихоб карда гирифтам ва шумо аз ин ҷаҳон нестед, ин ҷаҳон аз шумо нафрат дорад. 
JHN.15.20	Дар хотир доред, ки Ман ба шумо чӣ гуфта будам: „Хизматгор аз хоҷаи худ бузургтар нест“. Пас, агар Маро барои азоб додан дунболагирӣ карда бошанд, шуморо низ дунболагирӣ мекунанд. Агар суханони Маро иҷро карда бошанд, суханони шуморо низ иҷро мекунанд. 
JHN.15.21	Аммо мардум ҳамаи инро бо шумо аз барои Ман мекунанд, чунки фиристандаи Маро намешиносанд. 
JHN.15.22	Агар Ман ба ҷаҳон намеомадам ва ба онҳо сухане намегуфтам, онҳо гуноҳе намедоштанд, вале акнун барои сафед кардани гуноҳи худ баҳона надоранд. 
JHN.15.23	Касе, ки аз Ман нафрат мекунад, аз Падари Ман низ нафрат дорад. 
JHN.15.24	Агар Ман дар байни онҳо он корҳоеро, ки касе накардааст, намекардам, онҳо гуноҳ намедоштанд. Вале акнун онҳо он корҳоро диданд ва бо вуҷуди ин аз Ман ва ҳам аз Падарам нафрат доранд. 
JHN.15.25	Ин барои иҷро шудани гуфтаҳои шариати онҳо ба амал меояд, ки гуфта шудааст: „Бесабаб аз ман нафрат доштанд“.
JHN.15.26	Вале, вақте Мададгоре, ки Ман аз ҷониби Падар Ӯро назди шумо мефиристам, меояд, яъне Рӯҳи ростӣ, ки аз Падар мебарояд, дар бораи Ман шаҳодат медиҳад. 
JHN.15.27	Инчунин шумо ҳам шаҳодат медиҳед, зеро шумо аз рӯзҳои аввал бо Ман будед».
JHN.16.1	Исо суханашро давом дода гуфт: «Ман инро ба шумо барои он гуфтам, ки роҳзада нашавед. 
JHN.16.2	Шуморо аз ибодатхонаҳо ҷудо мекунанд. Ҳатто чунон замоне фаро мерасад, ки кушандагони шумо фикр мекунанд, ки бо ин корашон ба Худо хизмат мекунанд. 
JHN.16.3	Онҳо аз сабаби он чунин рафтор мекунанд, ки на Падар ва на Маро мешиносанд. 
JHN.16.4	Аммо Ман ин чизҳоро ба шумо барои он гуфтам, ки ҳангоми расидани ин вақт шумо ба хотир оред, ки Ман дар бораи онҳо ба шумо гуфта будам.
JHN.16.4	Аз аввал дар бораи ин чизҳо ба шумо нагуфтам, чунки ҳамроҳи шумо будам. 
JHN.16.5	Акнун пеши он касе меравам, ки Маро фиристодааст. Вале ҳеҷ касе аз шумо ба Ман савол намедиҳад, ки „Ту ба куҷо меравӣ?“, 
JHN.16.6	чунки суханони Ман дилҳои шуморо пур аз ғам карданд. 
JHN.16.7	Аммо Ман ба шумо рост мегӯям: рафтани Ман барои фоидаи шумост. Зеро, агар Ман наравам, Мададгор пеши шумо намеояд ва агар биравам, Ӯро ба назди шумо мефиристам. 
JHN.16.8	Вақте ки Ӯ меояд, фикрронии нодурусти ин ҷаҳонро дар бораи гуноҳ, ростӣ ва ҳукмкунӣ фош мекунад: 
JHN.16.9	гуноҳ дар ин аст, ки онҳо ба Ман имон намеоваранд; 
JHN.16.10	ростӣ дар ин аст, ки Ман ба пеши Падарам меравам ва шумо дигар Маро намебинед; 
JHN.16.11	ҳукмкунӣ дар ин аст, ки ҳукмрони ин ҷаҳон аллакай айбдор шудааст.
JHN.16.12	Ман боз бисёр чизи ба шумо гуфтанӣ дорам, аммо алҳол шумо онҳоро ғунҷонда наметавонед. 
JHN.16.13	Вақте ки Рӯҳи ростӣ меояд, Ӯ шуморо сӯи тамоми ростӣ роҳнамоӣ мекунад, зеро Ӯ аз худ чизе намегӯяд, балки он чиро, ки мешунавад, ба шумо мегӯяд. Ӯ ба шумо дар бораи ҳодисаҳои оянда хабар медиҳад. 
JHN.16.14	Ӯ Маро шӯҳрату ҷалол медиҳад, зеро Ӯ гуфтаҳои Маро гирифта, ба шумо нақл мекунад. 
JHN.16.15	Ҳар чӣ Падар дорад, аз они Ман аст. Аз ин сабаб Ман гуфтам, ки Ӯ гуфтаҳои Маро гирифта, ба шумо нақл мекунад».
JHN.16.16	«Баъд аз андаке шумо Маро дигар намебинед, вале баъд аз андаки дигар Маро боз хоҳед дид». 
JHN.16.17	Он гоҳ баъзе аз шогирдон ба ҳамдигар гуфтанд: «Ӯ „баъд аз андаке шумо Маро дигар намебинед, вале баъд аз андаки дигар Маро боз хоҳед дид“ ва „чунки Ман ба пеши Падар меравам“ гуфта чиро дар назар дорад? 
JHN.16.18	Ӯ „андаке“ гуфта чиро дар назар дорад? Мо намефаҳмем, Ӯ дар бораи чӣ гуфта истодааст».
JHN.16.19	Исо фаҳмид, ки онҳо ба Ӯ савол доданӣ ҳастанд, бинобар ин гуфт: «Шумо аз якдигар мепурсед, ки „баъд аз андаке шумо Маро дигар намебинед, вале баъд аз андаки дигар Маро боз хоҳед дид“ гуфта чиро дар назар доштам? 
JHN.16.20	Ба шумо рост мегӯям, ки шумо гиря карда, андӯҳгин мешавед, вале ҷаҳон шодӣ мекунад. Шумо ғамгин мешавед, аммо ғами шумо ба шодӣ мубаддал мегардад. 
JHN.16.21	Ҳангоми таваллуди кӯдак зан ғамгин мешавад, чун соати азоби вай расидааст, вале вақте ки кӯдакро мезояд, азобу шиканҷаро фаромӯш карда, шодӣ мекунад, ки инсоне ба дунё омадааст. 
JHN.16.22	Инак, шумо ҳам ҳоло ғамгин ҳастед, аммо Ман шуморо боз мебинам ва дилҳои шумо аз шодӣ пур мешаванд ва он шодиро ҳеҷ кас аз шумо гирифта наметавонад.
JHN.16.23	Он рӯз шумо аз Ман чизе намепурсед. Ба шумо рост мегӯям, ҳар чиро ки бо номи Ман аз Падар талаб кунед, Ӯ ба шумо хоҳад дод. 
JHN.16.24	То кунун шумо аз номи Ман чизеро талаб накардаед. Талаб кунед ва ба даст меоваред ва хурсандии шумо пурра мешавад».
JHN.16.25	«Ман дар ин бора ба шумо бо рамзҳо гуфтам, лекин замоне фаро мерасад, ки ба шумо на бо рамзҳо, балки кушоду равшан дар бораи Падар нақл мекунам. 
JHN.16.26	Дар он рӯз бо номи Ман аз Ӯ талаб мекунед. Ман намегӯям, ки барои шумо аз Падар талаб мекунам, 
JHN.16.27	зеро худи Падар шуморо дӯст медорад, аз сабаби он ки шумо Маро дӯст доштед ва имон овардед, ки Ман аз ҷониби Ӯ омадаам. 
JHN.16.28	Ман аз ҷониби Падар ба ин ҷаҳон омадаам ва боз ин ҷаҳонро тарк карда, ба назди Ӯ меравам».
JHN.16.29	«Акнун Шумо кушоду равшан ва бе рамзҳо гап зада истодаед, — гуфтанд ба Ӯ шогирдон. 
JHN.16.30	— Ҳоло мо фаҳмидем, ки Шумо ҳама чизро медонед ва ҳоҷати аз Шумо пурсидан нест. Бинобар ин мо имон дорем, ки Шумо аз назди Худо омадаед». 
JHN.16.31	«Шумо акнун имон овардед? — гуфт дар ҷавоби онҳо Исо. 
JHN.16.32	— Инак вақту соате меояд ва он аллакай фаро расидааст, ки ҳамаи шумо пароканда шуда ба хонаҳои худ меравед ва Маро танҳо мегузоред. Вале Ман танҳо нестам, зеро Падар ҳамроҳи Ман аст. 
JHN.16.33	Ман ин чизҳоро ба шумо гуфтам, то ки шумо дар Ман оромӣ пайдо кунед. Дар дунё шуморо азобу уқубат интизор аст, вале шумо мардонагиро аз даст надиҳед: Ман бар ин ҷаҳон ғолиб шудаам!»
JHN.17.1	Баъд аз ин суханон Исо ба сӯи осмон нигоҳ карда гуфт: «Эй Падар, вақт фаро расид. Писари худро шӯҳрату ҷалол деҳ, то ки Писар Туро шӯҳрату ҷалол бидиҳад, 
JHN.17.2	чунки Ту ихтиёри ҳамаи одамонро ба дасти Ӯ супоридаӣ, то ки Ӯ низ ба ҳамаи касоне, ки ба Ӯ бахшидаӣ, ҳаёти абадӣ диҳад. 
JHN.17.3	Ва ҳаёти абадӣ ин аст, ки Туро, Худои ягонаи ҳақиқӣ ва Исои Масеҳро, ки Ту фиристодаӣ, шиносанд. 
JHN.17.4	Ман бо анҷом додани он коре, ки Ту ба Ман супорида будӣ, бароят дар рӯи замин шӯҳрат додам. 
JHN.17.5	Акнун, эй Падар, он шӯҳрату ҷалолеро, ки пеш аз пайдоиши олам дар назди Ту доштам, ба Ман бидеҳ.
JHN.17.6	Ман номи Туро ба он касоне, ки Ту аз ҷаҳон гирифта, ба Ман бахшидаӣ, маълум кардам. Онҳо аз они Ту буданду Ту онҳоро ба Ман бахшидӣ ва онҳо каломи Туро риоя карданд. 
JHN.17.7	Акнун онҳо медонанд, ки ҳама чизи ба Ман додаат, аз они туст. 
JHN.17.8	Зеро он каломеро, ки Ту ба Ман додӣ, Ман ба онҳо расондам ва онҳо қабул карда, дар ҳақиқат фаҳмиданд, ки Ман аз назди Ту омадаам ва боварӣ доранд, ки Ту Маро фиристодаӣ.
JHN.17.9	Ман барои онҳо дуо мекунам. Ман на барои ҷаҳон, балки барои онҳое дуо мекунам, ки Ту ба Ман додаӣ, чунки онҳо аз они туанд. 
JHN.17.10	Зеро ҳамаи онҳое, ки Ман дорам, аз они туанд ва онҳое, ки Ту дорӣ, аз они Мананд ва ба василаи онҳо Ман шӯҳрату ҷалол ёфтам. 
JHN.17.11	Ман дигар дар ин ҷаҳон нестам, балки пеши Ту меравам, вале онҳо дар ин ҷаҳон мемонанд. Эй Падари Муқаддас, бо қудрати номи худ, ки Ту ба Ман додаӣ, онҳоро муҳофизат бикун, то онҳо як бошанд, чунон ки Ману Ту бо ҳам як ҳастем. 
JHN.17.12	То вақте ки Ман бо онҳо будам, онҳоро бо қудрати номи ту, ки ба Ман бахшидаӣ, муҳофизат ва нигаҳбонӣ кардам. Аз онҳо касе ҳам ҳалок нашуд, ғайр аз як нафар, ки бояд ҳалок мешуд, то гуфтаҳои навиштаҷот ба амал оянд. 
JHN.17.13	Вале акнун Ман назди Ту меравам ва ин чизҳоро ҳанӯз ки дар ин ҷаҳон ҳастам, мегӯям, то шодии Ман дар онҳо пурра шавад. 
JHN.17.14	Ман каломи Туро ба онҳо расондаам ва ҷаҳон аз онҳо нафрат кард, чунки онҳо аз ин ҷаҳон нестанд, ҳамон тавр ки Ман ҳам аз ин ҷаҳон нестам. 
JHN.17.15	Ман талаб намекунам, ки Ту онҳоро аз ҷаҳон бибарӣ, аммо мехоҳам, ки онҳоро аз иблис муҳофизат намойӣ. 
JHN.17.16	Онҳо аз ин ҷаҳон нестанд, чунон ки Ман ҳам аз ин ҷаҳон нестам. 
JHN.17.17	Тавассути ростӣ онҳоро барои худ ҷудо кун; каломи Ту ростӣ аст. 
JHN.17.18	Чунон ки Ту Маро ба ҷаҳон фиристодаӣ, ҳамин тавр Ман ҳам онҳоро ба ҷаҳон фиристодаам. 
JHN.17.19	Ман ба хотири онҳо худро ба Ту бахшидам, то ки онҳо низ ба тавассути ростӣ худро ба Ту бахшида тавонанд.
JHN.17.20	Ман на фақат барои онҳо дуо мекунам, балки барои касоне ҳам, ки ба воситаи суханони онҳо ба Ман имон меоваранд. 
JHN.17.21	Бигзор ҳамаи онҳо як шаванд. Бигзор, чӣ тавре ки ту, Падар, дар Ман ҳастӣ ва Ман дар Ту ҳастам, онҳо низ дар мо бошанд, то ҷаҳон имон оварад, ки Маро Ту фиристодаӣ. 
JHN.17.22	Ман ба онҳо ҳамон шӯҳрату ҷалолеро додаам, ки Ту ба Ман додаӣ, то онҳо як бошанд, чунон ки Ману Ту як ҳастем. 
JHN.17.23	Ман дар онҳо ҳастам ва Ту дар Ман ҳастӣ, то онҳо дар ягонагии комил бошанду ҷаҳон бидонад, ки Ту Маро фиристодаӣ ва онҳоро ҳамон тарз дӯст медорӣ, ки Маро дӯст медорӣ.
JHN.17.24	Эй Падар, мехоҳам, онҳое ҳам, ки Ту ба Ман бахшидаӣ, ҳамроҳи Ман дар он ҷое бошанд, ки Ман мешавам ва он шӯҳрату ҷалолеро бубинанд, ки Ту ба Ман додаӣ, зеро Ту Маро пеш аз офариниши олам дӯст дошта будӣ. 
JHN.17.25	Эй Падари одил, ҷаҳон Туро нашинохт, вале Ман Туро мешиносам ва онҳо медонанд, ки Ту Маро фиристодаӣ. 
JHN.17.26	Ман ба онҳо Туро ошкор кардам ва боз ҳам ошкор мекунам, то он муҳаббате, ки Ту нисбат ба Ман дорӣ, дар онҳо низ бошад ва Ман ҳам дар онҳо бошам».
JHN.18.1	Пас аз ин суханон Исо ҳамроҳи шогирдонаш баромада, ба канори дигари водии Қидрун гузашт. Дар он ҷо боғе буд ва Исо бо шогирдонаш ба он боғ даромад. 
JHN.18.2	Яҳудо, ки ба Исо хиёнат кард, низ он ҷоро медонист, чунки Исо ва шогирдонаш бисёр вақт дар он ҷо ҷамъ меомаданд. 
JHN.18.3	Инак, Яҳудо дастаи аскарони румӣ ва посбонони Хонаи Худоро, ки аз тарафи сардорони рӯҳонӣ ва фарисиён фиристода шуданд, бо худ ба он ҷо овард. Онҳо ҳама мусаллаҳ буданд ва дар даст фонусу машъал бардошта меомаданд.
JHN.18.4	Исо медонист, ки бо Ӯ чӣ ҳодиса рӯй медиҳад, бинобар ин ба пеши онҳо баромада, пурсид: «Шумо киро ҷустуҷӯ мекунед?» 
JHN.18.5	Онҳо ҷавоб доданд: «Исои Носириро». «Ин Манам», — ҷавоб дод Исо. Яҳудо, ки ба Исо хиёнат кард, низ ҳамроҳи онҳо буд. 
JHN.18.6	Ҳамин ки Исо «Ин Манам» гуфт, онҳо ақибнокӣ рафта, ба замин афтоданд. 
JHN.18.7	Исо боз аз онҳо пурсид: «Шумо киро ҷустуҷӯ мекунед?» «Исои Носириро», — гуфтанд онҳо. 
JHN.18.8	«Ман ба шумо гуфтам, ки ин Ман ҳастам. Агар барои шумо Ман лозим бошам, пас монед, ки ин одамон раванд». 
JHN.18.9	Ӯ барои он ин тавр гуфт, то суханони «Аз он касоне, ки Ту ба Ман бахшидӣ, касеро аз даст надодам» гуфтааш иҷро шаванд.
JHN.18.10	Шимъӯни Петрус, ки шамшер дошт, онро аз ғилоф кашида, ғуломи сарвари рӯҳониёнро заду гӯши рости ӯро бурида партофт. Он ғулом Малхус ном дошт. 
JHN.18.11	Исо ба Петрус гуфт, ки шамшерашро ба ғилофаш андозад. Инчунин илова кард: «Наход, ки аз косаи азобе, ки Падарам барои Ман додааст, нанӯшам?»
JHN.18.12	Он гоҳ дастаи аскарони румӣ бо фармондеҳи худ ва посбонони яҳудӣ Исоро дастгир карда бастанд. 
JHN.18.13	Аввал Ӯро назди Ҳонон, падарарӯси Қаёфо бурданд, ки ҳамон сол сарвари рӯҳониён буд. 
JHN.18.14	Қаёфо ин ҳамон шахсе буд, ки ба ҳукуматдорони яҳудӣ маслиҳат дод, ки агар ба ҷойи тамоми мардум як нафар бимирад, беҳтар аст.
JHN.18.15	Шимъӯни Петрус ва як шогирди дигари Исо аз паси Ӯ рафтанд. Он шогирд бо сарвари рӯҳониён ошноӣ дошт, бинобар ин ҳамроҳи Исо ба ҳавлии сарвари рӯҳониён даромад. 
JHN.18.16	Вале Петрус дар беруни ҳавлӣ, дар назди дарвоза истод. Пас он шогирде, ки бо сарвари рӯҳониён ошноӣ дошт, баромада, бо зане, ки дарвозабон буд, гуфтугӯ карда, Петрусро ба ҳавлӣ даровард. 
JHN.18.17	Зани дарвозабон ба Петрус гуфт: «Оё ту аз шогирдони он кас нестӣ?» «Не, нестам», — ҷавоб дод Петрус.
JHN.18.18	Азбаски ҳаво хунук буд, хизматгорон ва посбонон гулхан даргиронда, дар гирди он худро гарм мекарданд. Петрус низ дар паҳлӯи онҳо истода, худро гарм мекард.
JHN.18.19	Сарвари рӯҳониён аз Исо дар бораи шогирдон ва таълимоти Ӯ пурсуҷӯ кард. 
JHN.18.20	Исо дар ҷавоб гуфт: «Ман дар пеши ҳама ошкоро сухан гуфтаам. Ман доимо дар ибодатхонаҳо ва дар Хонаи Худо, ки ҳамаи мардум ҷамъ мешаванд, таълим медодам ва пинҳонӣ чизе нагуфтаам. 
JHN.18.21	Пас, чаро шумо аз Ман мепурсед? Аз шунавандагон бипурсед, ки Ман дар бораи чӣ ба онҳо гуфтаам. Онҳо медонанд, ки Ман чӣ гуфтаам». 
JHN.18.22	Ҳангоме ки Ӯ ин суханонро гуфт, яке аз посбонони дар паҳлӯяш истода Исоро торсакӣ зада, гуфт: «Ту чӣ тавр ба сарвари рӯҳониён гап гардонда метавонӣ?» 
JHN.18.23	«Агар чизе нодуруст гуфта бошам, бигӯ, ки хатои Ман дар чист, — ҷавоб дод Исо. — Вале агар дуруст гуфта бошам, чаро Маро мезанӣ?»
JHN.18.24	Он гоҳ Ҳонон Исои дастбастаро ба назди Қаёфои сарвари рӯҳониён фиристод.
JHN.18.25	Шимъӯни Петрус бошад, дар ҷойи пештарааш истода, худро гарм мекард. Аз ӯ пурсиданд: «Магар ту ҳам аз шогирдони Ӯ нестӣ?» Вале Петрус инро инкор карда, «не» ҷавоб дод. 
JHN.18.26	«Магар туро дар боғ бо Ӯ надида будам?» — гуфт яке аз хизматгорони сарвари рӯҳониён, хеши ҳамон касе, ки гӯшашро Петрус бурида буд. 
JHN.18.27	Петрус боз инкор кард. Ҳамон лаҳза хурӯс ҷеғ зад.
JHN.18.28	Пагоҳии барвақт Исоро аз назди Қаёфо ба қасри ҳокими румӣ бурданд. Онҳое, ки Ӯро оварданд, ба хотири он ки ҳаром нашаванду хӯроки иди Балогардонро хӯрда тавонанд, ба қаср надаромаданд. 
JHN.18.29	Пас, Пилотус ба назди онҳо баромада, гуфт: «Айби ин одам дар чист?» 
JHN.18.30	Онҳо ҷавоб доданд: «Агар Ӯ ҷинояткор намебуд, магар ба дасти шумо месупоридем?» 
JHN.18.31	«Худатон Ӯро гирифта аз рӯи қонунатон ҳукм кунед», — гуфт ба онҳо Пилотус. «Ба мо раво нест, ки касеро ба қатл расонем», — ҷавоб доданд роҳбарони яҳудӣ. 
JHN.18.32	(Ҳамаи ин барои он рӯй дод, то суханони Исо, ки дар бораи тарзи маргаш гуфта буд, иҷро шаванд).
JHN.18.33	Пилотус ба қаср баргашт ва Исоро ҷеғ зада гуфт: «Оё Ту Шоҳи Яҳудиён ҳастӣ?» 
JHN.18.34	Исо дар ҷавоб гуфт: «Ту ин саволро аз худат мегӯйӣ ё дигарон дар бораи Ман ба ту гуфтанд?» 
JHN.18.35	Пилотус ҷавоб дод: «Магар ман яҳудӣ ҳастам? Халқ ва сардорони рӯҳонии худат Туро дошта, ба дасти ман супориданд. Ту чӣ кор кардӣ?» 
JHN.18.36	Исо гуфт: «Подшоҳии Ман аз ин ҷаҳон нест. Агар подшоҳии Ман аз ин ҷаҳон мебуд, одамони зердастам меҷангиданд, то ки Ман ба дасти ҳукуматдорони яҳудӣ таслим нашавам. Не, подшоҳии Ман аз ин ҷаҳон нест». 
JHN.18.37	«Пас, Ту Шоҳ ҳастӣ?» — пурсид аз Ӯ Пилотус. Исо ҷавоб дод: «Ту мегӯйӣ, ки Ман подшоҳ ҳастам. Ман барои он таваллуд шуда ба ин ҷаҳон омадам, ки шоҳиди ростӣ бошам. Ҳар кӣ тарафдори ростӣ бошад, Маро гӯш мекунад». 
JHN.18.38	«Ростӣ чист?» — пурсид аз Ӯ Пилотус.
JHN.18.38	Ин суханонро гуфта, Пилотус боз ба назди яҳудиён баромаду гуфт: «Ман дар Ӯ ҳеҷ айберо наёфтам. 
JHN.18.39	Лекин шумо як анъана доред, ки ҳар иди Балогардон ман бароятон як зиндониро озод мекунам. Мехоҳед, ки бароятон Шоҳи Яҳудиёнро озод кунам?» 
JHN.18.40	«Не! — дод зада ҷавоб доданд онҳо. — Ба ҷойи Ӯ Бараббосро озод кун!» Бараббос як марди роҳзан буд.
JHN.19.1	Он вақт Пилотус фармуд, ки Исоро бо қамчин зананд. 
JHN.19.2	Сарбозон аз хор тоҷе бофта, бар сари Ӯ гузоштанд ва ба Ӯ ҷомаи бунафшранг пӯшонданд. 
JHN.19.3	Онҳо ба пеши Ӯ омада, «Зинда бод Шоҳи Яҳудиён!» мегуфтанду Ӯро торсакӣ мезаданд. 
JHN.19.4	Пилотус боз берун баромада, ба онҳо гуфт: «Акнун ман ин одамро пеши шумо меорам. Бидонед, ки ман дар Ӯ ҳеҷ айбе наёфтам». 
JHN.19.5	Исо берун баромад ва дар сар тоҷи хордору дар тан ҷомаи бунафшранг дошт. Пилотус ба онҳо гуфт: «Ана ин одам!»
JHN.19.6	Сардорони рӯҳонӣ ва посбонон Ӯро дида, фарёд карданд: «Ӯро ба салиб мехкӯб кунед! Ӯро мехкӯб кунед!» Пилотус ба онҳо гуфт: «Шумо худатон Ӯро гирифта, мехкӯб кунед! Зеро ман дар Ӯ ҳеҷ айбе наёфтам». 
JHN.19.7	Онҳо ба ӯ ҷавоб доданд: «Мо дар шариат қонун дорем, ки мувофиқи он Ӯ бояд бимирад, чунки худро Писари Худо эълон кардааст».
JHN.19.8	Вақте Пилотус инро шунид, аз пештара зиёдтар тарсид. 
JHN.19.9	Ӯ боз ба дохили қаср баргашта, аз Исо пурсид: «Ту аз куҷоӣ?» Вале Исо ҷавобе надод. 
JHN.19.10	«Бо ман гап задан намехоҳӣ? — пурсид Пилотус. — Магар намедонӣ, ман қудрат дорам, ки Туро озод кунам ва қудрат дорам, ки Туро ба салиб мехкӯб кунонам?» 
JHN.19.11	Исо ба ӯ ҷавоб дод: «Агар ба ту аз боло қудрат дода намешуд, ту бар Ман ҳеҷ қудрат дошта наметавонистӣ. Бинобар ин касе, ки Маро ба ту таслим кардааст, гуноҳи бузургтаре дорад».
JHN.19.12	Аз ин лаҳза Пилотус кӯшиш кард, ки Ӯро озод кунад, вале мардум фарёд мекарданд: «Агар Ӯро озод кунӣ, ту дӯсти император нестӣ! Касе, ки худро подшоҳ эълон мекунад, вай душмани император аст!»
JHN.19.13	Вақте ки Пилотус ин суханонро шунид, Исоро берун овард ва дар маҳале ба номи Сангфарш, ки ба забони ибронӣ онро «Ҷабто» мегуфтанд, ба курсии доварӣ нишаст. 
JHN.19.14	Арафаи иди Балогардон, қариби нисфирӯзӣ шуда буд. Пилотус ба мардум гуфт: «Ана Шоҳи шумо!» 
JHN.19.15	Онҳо фарёд зада гуфтанд: «Нест кун! Нест кун! Ӯро мехкӯб кун!» «Шумо мехоҳед, ки ман Шоҳи шуморо мехкӯб кунам?» — гуфт Пилотус. Сардорони рӯҳонӣ ҷавоб доданд: «Мо ғайр аз император подшоҳи дигаре надорем!»
JHN.19.16	Он гоҳ Пилотус Исоро барои мехкӯб кардан ба дасти онҳо супорид.
JHN.19.17	Онҳо Исоро бурданд ва Ӯ то «Ҷойи косахонаи сар», ки ба забони ибронӣ «Ҷолҷото» ном дошт, салиби худро бардошта, рафт. 
JHN.19.18	Дар он ҷо Ӯро ба салиб мехкӯб карданд ва ҳамроҳи Ӯ боз ду нафари дигарро дар салибҳо, яке аз тарафи чап ва дигаре аз тарафи рост, мехкӯб карданд ва Исо дар мобайни онҳо буд. 
JHN.19.19	Пилотус лавҳачаеро нависонда, ба салиб мехкӯб кунонд, ки дар он чунин навишта шуда буд: «Исои Носирӣ, Шоҳи Яҳудиён». 
JHN.19.20	Одамони зиёд ин навиштаро хонданд, чунки ҷое, ки Исо мехкӯб шуд, аз шаҳр дур набуд ва он суханон ба забонҳои ибронӣ, румӣ ва юнонӣ навишта шуда буданд.
JHN.19.21	Сардорони рӯҳонии яҳудиён ба Пилотус гуфтанд: «„Шоҳи Яҳудиён“ нанавис, балки бинавис, ки „Ин одам «Ман Шоҳи Яҳудиён ҳастам» мегуфт“». 
JHN.19.22	«Ҳар чӣ навиштаам, навиштам», — ҷавоб дод Пилотус.
JHN.19.23	Баъд аз он ки сарбозон Исоро мехкӯб карданд, либоси Ӯро гирифта, аз рӯи шумораи сарбозон ба чор қисм тақсим карданд. Куртаи Ӯро ҳам гирифтанд; ин курта аз матои яклухт бофта шуда буд ва ҷойи пайваст надошт. 
JHN.19.24	Онҳо ба якдигар гуфтанд: «Биёед, инро пора намекунему қуръа партофта мебинем, ки соҳиби он кӣ мешавад».
JHN.19.24	Дар навиштаҷот омадааст: «Либоси Маро дар байни худ тақсим карданд ва бар куртаи Ман қуръа партофтанд». Барои иҷро шудани ин навиштаҷот ҳамаи ин ба амал омад. 
JHN.19.25	Чунин буд амали сарбозон.
JHN.19.25	Дар назди салиби Исо модар ва холааш, Марями зани Келуп ва Марями Маҷдалия истода буданд. 
JHN.19.26	Исо модари худ ва дар канори Ӯ шогирди дӯстдоштаашро дида, ба модараш гуфт: «Модар, ана ин писари туст». 
JHN.19.27	Баъд ба он шогирд гуфт: «Ана, ин модари туст». Аз ҳамон вақт он шогирд модари Исоро ба хонаи худ бурд.
JHN.19.28	Исо донист, ки ҳама чиз иҷро шуд ва барои ба амал омадани пешгӯйии навиштаҷот гуфт: «Ташна мондам!»
JHN.19.29	Дар он ҷо як косаи пур аз сирко буд ва латтаеро гирифта, ба он сирко тар карданду ба нӯги чӯбе гузошта, ба лабони Ӯ наздик оварданд. 
JHN.19.30	Чун Исо сиркоро чашид, гуфт: «Иҷро шуд!» Баъд сар хам карда ҷон дод.
JHN.19.31	Он рӯзи тайёрӣ ба рӯзи истироҳат буд ва сардорони яҳудӣ намехостанд, ки ҷасади мехкӯбшудагон дар рӯзи истироҳат дар салиб бимонад, чунки он рӯзи истироҳат ба рӯзи иди бузург рост омада буд. Бинобар ин онҳо аз Пилотус дархост карданд, ки пойҳои мехкӯбшудагонро шикананду ҷасади онҳоро аз салиб ба поён фароранд. 
JHN.19.32	Сарбозон омада, аввал пойҳои мехкӯбшудаи якум ва баъд мехкӯбшудаи дуюмро шикастанд. 
JHN.19.33	Вале вақте ки ба Исо наздик омаданд, диданд, ки Ӯ мурдааст, бинобар ин пойҳои Ӯро нашикастанд. 
JHN.19.34	Яке аз сарбозон бо найза ба паҳлӯи Ӯ зад ва ҳамон дам аз бадани Ӯ хун ва об ҷорӣ шуд.
JHN.19.35	(Касе, ки тамоми ин ҳодисаҳоро дидааст, шаҳодат медиҳад, то шумо низ имон оваред. Шаҳодати ӯ рост аст ва ӯ медонад, ки ҳақиқатро мегӯяд). 
JHN.19.36	Ҳамаи ин барои он ба амал омад, ки гуфтаҳои навиштаҷот, ки «Ҳеҷ як устухони Ӯ шикаста нахоҳад шуд» иҷро шаванд. 
JHN.19.37	Боз дар дигар ҷойи навиштаҷот гуфта шудааст, ки «Онҳо ба касе нигоҳ хоҳанд кард, ки Ӯро найза заданд».
JHN.19.38	Баъд аз он Юсуфи аромотӣ, ки аз тарси роҳбарони яҳудӣ шогирди махфии Исо буд, аз Пилотус иҷозат хост, ки ҷасади Исоро гирад. Пилотус иҷозат дод ва ӯ омада, ҷасади Исоро гирифт. 
JHN.19.39	Ниқодимус, ки пештар шабона ба дидани Исо омада буд, низ омад ва қариб сию чор кило ширеши хушбӯй бо гиёҳи дорувор омехтаро бо худ овард. 
JHN.19.40	Онҳо аз рӯи расми яҳудиён ҷасади Исоро гирифта, ба кафани бо ҳамон дорувории хушбӯй омехта печонданд. 
JHN.19.41	Дар ҷойи мехкӯбшудаи Исо боғе ва дар он боғ қабри наве буд, ки ҳанӯз касе дар он дафн нашуда буд. 
JHN.19.42	Азбаски арафаи рӯзи истироҳати яҳудиён буд ва қабр ҳам наздик буд, Исоро дар он ҷо дафн карданд.
JHN.20.1	Пагоҳии барвақти рӯзи якшанбе, ҳанӯз равшан нашуда, Марями Маҷдалия ба сари қабр омад ва дид, ки санг аз даромадгоҳи он гирифта шудааст. 
JHN.20.2	Ӯ давида назди Шимъӯни Петрус ва шогирди дигар, ки Исо ӯро дӯст медошт, омада, ба онҳо гуфт: «Онҳо Худованди моро аз қабр бурдаанд ва мо намедонем, ки Ӯро ба куҷо гузоштаанд».
JHN.20.3	Пас, Петрус ва он шогирди дигар ба тарафи қабр равона шуданд. 
JHN.20.4	Ҳардуи онҳо медавиданд, вале он шогирди дигар аз Петрус тезтар давида, аввалин шуда ба сари қабр расида омад. 
JHN.20.5	Ӯ хам шуда кафанро дид, вале ба даруни қабр надаромад. 
JHN.20.6	Аз паси ӯ Шимъӯни Петрус ҳам давида омад. Вай ба даруни қабр даромада, дид, ки кафан ҳаст ва 
JHN.20.7	матое, ки дар сари Исо буд, на бо кафан, балки дар каноре ҷудо печонда шудааст. 
JHN.20.8	Он гоҳ шогирди дигар ҳам, ки аввалин шуда ба сари қабр омада буд, ба қабр даромаду ҳамаи инро дида имон овард. 
JHN.20.9	Онҳо ҳанӯз суханони навиштаҷотро намефаҳмиданд, ки дар бораи Ӯ гуфта шуда буд, ки бояд баъд аз марг зинда шавад. 
JHN.20.10	Шогирдон ба хонаашон баргаштанд.
JHN.20.11	Аммо Марям берун аз қабр истода гиря мекард. Ӯ гирякунон хам шуда ба даруни қабр нигоҳ кард 
JHN.20.12	ва ду фариштаи сафедпӯшро дид, ки дар ҷое, ки пештар Исо гузошта шуда буд, нишастаанд, яке аз тарафи сар ва дигаре аз тарафи пой. 
JHN.20.13	«Эй зан, чаро гиря мекунӣ?» — пурсиданд онҳо. Марям ба онҳо ҷавоб дод: «Худованди маро бурдаанд ва ман намедонам, ки Ӯро дар куҷо гузоштаанд».
JHN.20.14	Инро гуфта, ӯ ба қафо рӯ гардонду дид, ки дар рӯ ба рӯи ӯ Исо истодааст. Вале ӯ надонист, ки ин Исо аст. 
JHN.20.15	Исо ба вай гуфт: «Эй зан, чаро гиря мекунӣ? Ту киро меҷӯӣ?» Марям Ӯро боғбон фикр карда ба Ӯ гуфт: «Эй хоҷа, агар шумо Ӯро бурда бошед, ба ман бигӯед, ки дар куҷо гузоштаед, то Ӯро гирифта барам». 
JHN.20.16	«Эй Марям!» — гуфт Исо. Марям рӯ оварда, бо забони ибронӣ фарёд зад: «Эй Раббунӣ (ки маънояш „устод“ аст)!» 
JHN.20.17	Исо ба ӯ гуфт: «Ба Ман даст нарасон, ки ҳанӯз ба пеши Падар боло нарафтаам. Лекин назди бародаронам рафта гӯй, ки Ман назди Падари Ману шумо, ба назди Худои Ману шумо меравам». 
JHN.20.18	Марями Маҷдалия ба назди шогирдон омада, дар бораи Худовандро диданаш ба онҳо хабар дод. Инчунин суханони Исоро, ки ба ӯ гуфта буд, ба онҳо нақл кард.
JHN.20.19	Бегоҳии худи ҳамон рӯз, яъне рӯзи якшанбе, вақте ки шогирдон якҷоя ҷамъ шуда, аз тарси роҳбарони халқ дарҳоро маҳкам баста менишастанд, Исо омаду дар миёни онҳо истода гуфт: «Ба шумо оромӣ мехоҳам». 
JHN.20.20	Инро гуфта, дастҳо ва паҳлӯяшро ба онҳо нишон дод. Шогирдон аз дидани Худовандашон хурсанд шуданд. 
JHN.20.21	«Ба шумо оромӣ мехоҳам! — такрор кард Исо. — Чунон ки Падар Маро фиристодааст, Ман низ шуморо мефиристам».
JHN.20.22	Баъд аз ин суханон Ӯ бар онҳо пуф карда, гуфт: «Рӯҳи Муқаддасро қабул кунед! 
JHN.20.23	Гуноҳи касонеро, ки бубахшед, ба онҳо бахшида мешавад ва онҳоеро, ки набахшед, гуноҳ дар гардани онҳо мемонад».
JHN.20.24	Тумо, яке аз он дувоздаҳ шогирди Исо, ки боз Дугоник номида мешуд, ҳангоми омадани Исо дар он ҷо ҳамроҳи онҳо набуд. 
JHN.20.25	Шогирдони дигар ба ӯ гуфтанд: «Мо Худовандро дидем!» Вале ӯ ба онҳо ҷавоб дод: «То бо чашмони худам изҳои мехро дар дастони Ӯ набинам ва ангуштамро ба он нагузорам ва дастамро ба захми паҳлӯяш намонам, бовар намекунам!»
JHN.20.26	Баъд аз як ҳафта шогирдон боз ҷамъ омаданд ва Тумо ҳам ҳамроҳи онҳо буд. Дар баста буд, вале Исо омада, дар миёни онҳо истоду гуфт: «Ба шумо оромӣ мехоҳам!» 
JHN.20.27	Баъд ба Тумо гуфт: «Ангуштатро ба ин ҷо гузору дастонамро бин ва дастатро ба захми паҳлӯям гузор! Дигар шубҳа накуну бовар кун!» 
JHN.20.28	Тумо ба Вай ҷавоб дод: «Эй Худованди ман, Худои ман!»
JHN.20.29	Он гоҳ Исо ба ӯ гуфт: «Магар аз сабаби он бовар мекунӣ, ки Маро мебинӣ? Вале хушбахтанд онҳое, ки Маро надида имон овардаанд».
JHN.20.30	Исо дар ҳузури шогирдони худ бисёр мӯъҷизоти дигареро ҳам нишон дода буд, ки дар бораи онҳо дар ин китоб гуфта нашудааст. 
JHN.20.31	Вале ҳамаи ин барои он навишта шудааст, ки шумо ба Таъиншуда ва Писари Худо будани Исо имон овареду ба воситаи имон ба Ӯ ҳаёти абадӣ ёбед.
JHN.21.1	Баъд аз ин Исо дар канори баҳри Табария бори дигар ба шогирдони худ зоҳир шуд. Зоҳир шудани Ӯ ана ин тавр ба амал омад: 
JHN.21.2	Шимъӯни Петрус, Тумо, ки боз Дугоник номида мешуд, Натаноил, ки аз аҳли Қанои Ҷалил буд, ду писари Забдой ва ду шогирди дигари Ӯ — ҳама дар як ҷо ҷамъ омада буданд. 
JHN.21.3	Шимъӯни Петрус ба онҳо гуфт: «Ман рафта, моҳӣ сайд мекунам». «Мо ҳам ҳамроҳи ту меравем», — гуфтанд дигарон.
JHN.21.3	Онҳо рафта ба қаиқ савор шуданд, аммо он шаб чизе сайд накарданд.
JHN.21.4	Вақти баромади офтоб Исо дар соҳил истода буд. Аммо шогирдон нафаҳмиданд, ки ин Исо аст. 
JHN.21.5	Исо аз онҳо пурсид: «Эй бародарон, ягон моҳӣ сайд кардед?» «Не», — ҷавоб доданд онҳо. 
JHN.21.6	Вай ба онҳо гуфт: «Тӯрро аз тарафи рости қаиқ партоед ва моҳӣ медоред». Онҳо тӯр партофтанду аз сабаби зиёд будани моҳӣ онро ба қаиқ кашида натавонистанд. 
JHN.21.7	Он шогирде, ки Исо ӯро дӯст медошт, ба Петрус «Ин Худованд аст!» гуфт. Вақте Шимъӯни Петрус шунид, ки ин Худованд аст, либосашро пӯшиду (чунки либосашро кашида буд) худро ба об партофт. 
JHN.21.8	Шогирдони дигар бо қаиқ ба тарафи соҳил ҳаракат карда, тӯри пур аз моҳиро аз паси худ кашида оварданд. Онҳо аз соҳил на он қадар дур буданд, тахминан дар масофаи сад қадам.
JHN.21.9	Вақте онҳо ба соҳил расиданд, гулханеро диданд, ки рӯи он моҳӣ гузошта шудааст ва дар паҳлӯи он нон ҳам буд. 
JHN.21.10	Он гоҳ Исо ба онҳо гуфт: «Аз моҳиҳои сайд кардаатон биёред». 
JHN.21.11	Шимъӯни Петрус ба қаиқ даромада, тӯри пур аз яксаду панҷоҳу се моҳии калонро аз об ба соҳил кашид. Бо вуҷуди ин қадар зиёд будани моҳӣ тӯр канда нашуд. 
JHN.21.12	Исо ба онҳо гуфт: «Биёед ва ноништа кунед». Аз шогирдон касе ҷуръат накард, ки «Ту кистӣ?» гуфта бипурсад, чунки онҳо фаҳмиданд, ки ин Худованд аст. 
JHN.21.13	Он гоҳ Исо пеш омада, нонро гирифту дар байни онҳо тақсим кард, инчунин моҳиҳоро ҳам. 
JHN.21.14	Ин бори сеюм буд, ки Исо баъд аз зинда шуданаш худро ба шогирдон нишон дод.
JHN.21.15	Баъд аз хӯрдани хӯрок Исо ба Шимъӯни Петрус гуфт: «Эй Шимъӯни писари Юҳанно, оё ту Маро аз онҳо бештар дӯст медорӣ?» «Оре, Худованд, Ту медонӣ, ки ман Туро дӯст медорам», — ҷавоб дод Петрус. «Барраҳои Маро чарон», — гуфт Исо. 
JHN.21.16	Бори дуюм Исо ба ӯ гуфт: «Эй Шимъӯни писари Юҳанно, ту Маро дӯст медорӣ?» «Бале, Худованд, Ту медонӣ, ки ман Туро дӯст медорам», — ҷавоб дод Петрус. «Гӯсфандони Маро саробонӣ кун», — гуфт Исо. 
JHN.21.17	Бори сеюм Исо ба ӯ гуфт: «Эй Шимъӯни писари Юҳанно, ту Маро дӯст медорӣ?» Петрус ғамгин шуд, ки Исо бори сеюм аз ӯ мепурсад, ки Ӯро дӯст медорад ё не. «Худованд, ба Ту ҳама чиз маълум аст, — гуфт ӯ ба Исо. — Ту медонӣ, ки ман Туро дӯст медорам». Исо ба ӯ гуфт: «Гӯсфандони Маро чарон. 
JHN.21.18	Ба ту рост мегӯям, вақте ки ҷавон будӣ, худат камарбандатро баста ба ҳар ҷое, ки мехостӣ, мерафтӣ, вале вақте ки пир мешавӣ, дастҳои худро дароз мекунӣ ва каси дигар камарбандатро баста ба ҷое, ки намехоҳӣ, туро мебарад».
JHN.21.19	Бо ин суханон Исо ба Петрус фаҳмонд, ки бо кадом роҳ марги Петрус Худоро шӯҳрату ҷалол хоҳад дод. Баъд ба Петрус гуфт: «Аз паси Ман биё».
JHN.21.20	Петрус ба ақиб нигоҳ карда, шогирдеро дид, ки Исо ӯро дӯст медошт. Ӯ аз паси онҳо меомад. Ин ҳамон шогирде буд, ки дар вақти шом хӯрдан ба Исо такя карда пурсида буд: «Эй Худованд, кӣ ба Ту хиёнат мекунад?» 
JHN.21.21	Инак, Петрус ӯро дида, аз Исо пурсид: «Эй Худованд, бо ӯ чӣ мешавад?» 
JHN.21.22	Исо ҷавоб дод: «Агар Ман хоҳам, ки ӯ то вақти бозгаштанам зинда монад, ба ту ин чӣ дахл дорад? Ту аз паси Ман биё!»
JHN.21.23	Бинобар ин дар байни имондорони Исо овозае паҳн шуд, ки гӯё он шогирд намемирад. Аммо Исо ба ӯ нагуфт, ки ӯ намемирад. Ӯ фақат гуфт, ки «Агар Ман хоҳам, ки ӯ то бозгаштанам зинда монад, ба ту ин чӣ дахл дорад?» 
JHN.21.24	Ин ҳамон шогирдест, ки ҳамаи инро навиштааст ва дар бораи ин чизҳо шаҳодат медиҳад ва мо медонем, ки шаҳодати ӯ рост аст.
JHN.21.25	Инчунин Исо боз бисёр корҳои дигареро ҳам кардааст. Агар ҳамаи онҳо навишта мешуданд, ба гумонам, дар тамоми олам барои ин миқдор китоб ҷой ёфт намешуд.
ACT.1.1	Теофилуси мӯҳтарам, дар китоби якумам ба шумо дар бораи ҳама кору таълимоте, ки Исо сар кард, навишта будам, 
ACT.1.2	яъне то вақте ки Ӯ ба воситаи Рӯҳулқудс ба фиристодагони интихобкардаи Худ фармон дода, ба осмон бурда шуд. 
ACT.1.3	Исо баъди азобу маргаш ва пеш аз он ки ба осмон бурда шавад, ба фиристодагонаш бо далелҳои зиёд исбот намуд, ки боз зинда шуд. Ӯ дар давоми чил рӯз назди онҳо пайдо шуда, дар бораи Подшоҳии Худо ба онҳо нақл мекард. 
ACT.1.4	Рӯзе, ҳангоме ки ҷамъ омада буданд, ба онҳо чунин фармуд: «Аз шаҳри Уршалим набароед, балки интизори Ҳамоне бошед, ки Худои Падар ваъда кард ва дар борааш аз Ман шунида будед. 
ACT.1.5	Зеро Яҳё одамонро ҳамчун рамзи шустани гуноҳҳо дар оби дарё таъмид медод, лекин шумо пас аз чанд рӯз бо Рӯҳулқудс (яъне Рӯҳи Худо) таъмид мегиред».
ACT.1.6	Вақте ки ҷамъ омаданд, аз Ӯ пурсиданд: «Худовандо, оё вақти он расидааст, ки подшоҳии халқи Исроилро барқарор намойӣ?»
ACT.1.7	Исо дар ҷавоб гуфт: «Танҳо Худои Падар қудрати таъйин кардани вақту соат дорад ва донистани он ба шумо даркор нест. 
ACT.1.8	Аммо, вақте ки Рӯҳулқудс шуморо фаро мегирад, қувват меёбед ва аз Уршалим сар карда дар тамоми сарзамини Яҳудия, Сомара ва ҳатто то канори дунё дар бораи Ман шаҳодат хоҳед дод».
ACT.1.9	Исо ин суханро гуфта, дар пеши чашми онҳо ба осмон бурда шуд ва абре Ӯро аз назарашон пинҳон кард.
ACT.1.10	Баъди нопадид шуданаш ҳам, онҳо аз осмон чашм намеканданд. Баногоҳ дар наздашон ду марди сафедпӯш пайдо шуда 
ACT.1.11	гуфтанд: «Эй мардони ҷалилӣ, чаро ба осмон чашм медӯзед? Ҳамин Исо, чунон ки дар пеши чашматон ба осмон бурда шуд, айнан ҳамон тавр бармегардад».
ACT.1.12	Сипас онҳо аз кӯҳи Зайтун ба шаҳри Уршалим баргаштанд. Масофаи байни кӯҳ ва шаҳр тақрибан як километер буд. 
ACT.1.13	Чун ба шаҳр расиданд, Петрус, Юҳанно, Яъқуб, Андриёс, Филиппус, Тумо, Барталмо, Матто, Яъқуби писари Ҳалфой, Шимъуни Ватандӯст ва Яҳудои писари Яъқуб ба ҷойи зисташон – ба болохона баромаданд. 
ACT.1.14	Онҳо ҷамъ шуда, якдилона пайваста дуо мегуфтанд. Баъзе занон, аз он ҷумла Марями модари Исо ва бародарони Ӯ низ, ҳамроҳи онҳо буданд.
ACT.1.15	Он рӯзҳо Петрус ба имондорон, ки ҳамагӣ тақрибан саду бист кас буданд, гуфт:
ACT.1.16	«Азизон! Дар навиштаҷот Рӯҳулқудс ба воситаи пайғамбар Довуд дар бораи Яҳудо, ки роҳнамои дастгиркунандагони Исо буд, пешгӯйӣ кардааст. Он Навишта бояд иҷро мешуд. 
ACT.1.17	Яҳудо ба мо ҳамроҳ буд ва дар хизмат иштирок мекард. 
ACT.1.18	Аммо вай ба музди бадкории худ замине харид, ки бар он афтода, шикамаш кафид ва рӯдаҳояш баромад. 
ACT.1.19	Ҳама мардуми Уршалим аз ин воқеа хабардор шуда, он заминро бо лафзи худ Ҳақал-Дамо номиданд, ки маънояш „замини хунин“ аст. 
ACT.1.20	Дар китоби Забур бошад, чунин навишта шудааст:
ACT.1.20	„Бигзор манзили вай холӣ бошад ва касе дар он зиндагӣ накунад“
ACT.1.21	Бинобар ин аз байни мардоне, ки бо мо буданд, шахсеро интихоб мекунем, ки Худованд Исоро дар ҳама ҷо ҳамроҳӣ кардааст, 
ACT.1.22	яъне аз рӯзе, ки Яҳё Исоро дар об таъмид дод, то рӯзе ки Ӯ аз назди мо боло бурда шуд. Вай бояд ҳамроҳи мо дар бораи аз мурдагон зинда шудани Исо шаҳодат диҳад».
ACT.1.23	Сипас ду нафарро пешниҳод намуданд: Матёс ва Юсуфро, ки лақабаш Бар-Саббо буд (ӯро Юстус низ меномиданд). 
ACT.1.24+ACT.1.25	Ва чунин дуо карданд: «Худовандо, Яҳудо хизматашро партофта, ба ҷойи муносибаш рафт. Ҳоло ба мо нишон деҳ, ки аз ин ду нафар киро барои хизмати фиристодагӣ интихоб кардаӣ, чунки Ту дили одамизодро медонӣ».
ACT.1.26	Сипас барои он ду кас танга ҳаво дода, қуръа партофтанд. Қуръа ба номи Матёс баромад ва ӯ ба ёздаҳ фиристода ҳамроҳ шуд.
ACT.2.1	Дар рӯзи Иди Ҳосилот пайравони Исои Масеҳ дар хонае ҷамъ омада буданд. 
ACT.2.2	Баногоҳ аз осмон мисли шувваси шамоли сахт садое омада, тамоми хонаро, ки дар он нишаста буданд, пур кард. 
ACT.2.3	Сипас онҳо диданд, ки чизе ба монанди шӯълачаҳои оташ ҷудо-ҷудо бар ҳар яки онҳо фуруд омад. 
ACT.2.4	Рӯҳулқудс онҳоро фаро гирифт ва онҳо бо забонҳои гуногун гап заданро сар карданд. Ин қобилиятро Рӯҳулқудс ба онҳо мебахшид.
ACT.2.5	Он вақтҳо дар Уршалим яҳудиёни худотарс истиқомат доштанд, ки аз кишварҳои гуногун омада буданд. 
ACT.2.6	Онҳо тӯда шуда сӯйи садои баланд наздик омаданд ва ҳар яке суханони шогирдонро бо забони модарии худ шунида, хеле ба ҳаяҷон омаданд 
ACT.2.7	ва ҳайрон шуда гуфтанд: «Оё ин одамон аз вилояти Ҷалил нестанд? 
ACT.2.8	Пас, чӣ тавр ҳар яки мо мешунавем, ки онҳо бо забони модариамон сухан меронанд? 
ACT.2.9	Бинед, мо портиён, модиён, эломиён, мардуми Байнаннаҳрайн, Яҳудия, Каппадукия, Понтус, вилояти Осиё, 
ACT.2.10	Фриҷия, Памфилия ва Миср ҳастем, вале сухани онҳоро ҳамчун забони худ мефаҳмем. Ҳамчунин аз Либия (ин дар наздикии Қайравон аст), Криту Арабистон ва меҳмонони румӣ, 
ACT.2.11	яҳудиёну онҳое, ки дини яҳудиро қабул кардаанд, мебошем. Пас, чӣ тавр мо мешунавем, ки ҳар яки онҳо бо забони модарии мо дар бораи корҳои бузурги Худо шаҳодат медиҳанд?» 
ACT.2.12	Онҳо ҳама ҳайрону гаранг шуда, аз ҳамдигар мепурсиданд: «Ин чӣ маъно дошта бошад?»
ACT.2.13	Вале баъзеи дигар масхаракунон мегуфтанд: «Инҳо майи тоза нӯшида, маст шудаанд».
ACT.2.14	Он гоҳ Петрус ва ёздаҳ фиристодаи дигар аз ҷой бархостанд ва Петрус бо овози баланд ба мардум гуфт: «Мардуми Яҳудия ва сокинони Уршалим! Ба сухани ман диққат диҳед. 
ACT.2.15	Гумон накунед, ки инҳо маст ҳастанд. Охир, соат нӯҳи саҳар аст-ку?! 
ACT.2.16	Баръакс, он чи мебинед, иҷро шудани пешгӯйии пайғамбар Юил аст, ки гуфтааст:
ACT.2.17	„Дар рӯзҳои охир, – мегӯяд Худо, – Рӯҳи Худро бар ҳама одамон хоҳам рехт ва писарону духтарони шумо пайғамбарӣ хоҳанд кард. Ба ҷавонмардони шумо чизҳои рӯҳонӣ аён хоҳад шуд ва пиронатон хобҳо хоҳанд дид. 
ACT.2.18	Бар ҳамаи ғуломону канизонам Рӯҳамро хоҳам рехт ва онҳо пайғамбарӣ хоҳанд кард. 
ACT.2.19	Аз боло дар осмон мӯъҷизаҳо ва аз поён дар замин аломатҳо – хун, оташ ва дуд нишон хоҳам дод. 
ACT.2.20	Пеш аз он ки рӯзи бузургу пурҷалоли Худованд бирасад, офтоб ба торикӣ ва моҳ ба ранги хун табдил меёбад. 
ACT.2.21	Он гоҳ, ҳар касе ки номи Худовандро ба забон гирифта фарёд кунад, наҷот хоҳад ёфт“
ACT.2.22	Мардони Исроил, гӯш кунед! Исои Носирӣ Мардест, ки ба воситаи Ӯ Худо дар байни шумо корҳои бузург кард ва мӯъҷизаву аломатҳо нишон дод. Ин ҳама исбот мекунад, ки Исои Носирӣ аз ҷониби Худо омадааст, чунон ки худатон низ медонед. 
ACT.2.23	Ӯ мувофиқи нақшаву пешбинии Худо ба дастатон таслим карда шуд. Шумо Ӯро бо дастони ҷинояткорон мехкӯб намуда куштед. 
ACT.2.24	Аммо марг Ӯро боздошта натавонист, чунки Худо Ӯро аз ранҷу азоби марг халос намуда, аз нав зинда кард.
ACT.2.25	Шоҳ Довуд низ дар бораи Исои Масеҳ чунин гуфтааст:
ACT.2.25	„Худовандро ҳамеша дар наздам мебинам. Ӯ аз тарафи дасти ростам меистад, то ки устувор бошам. 
ACT.2.26	Аз ин сабаб дилам шод ва забонам хуш аст. Ҷисмам низ бо умед хоҳад зист. 
ACT.2.27	Зеро Ту намегузорӣ, ки ҷонам дар олами мурдагон бимонад ва Марди Поки Ту дар гӯр бипӯсад. 
ACT.2.28	Ту ба ман роҳҳои ҳаётро нишон додаӣ ва дар ҳузурат маро аз хурсандӣ пур хоҳӣ кард“
ACT.2.29	Бародарон! Рӯйрост ба шумо мегӯям: падаркалони мо Довуд аз олам чашм пӯшид ва ба хок гузошта шуд. Қабрашро ҳам то имрӯз мебинем. 
ACT.2.30	Азбаски Довуд пайғамбар буд, ӯ медонист, ки Худо қасам хӯрда ваъда додааст, ки тахташро ба насли ӯ медиҳад. 
ACT.2.31	Шоҳ Довуд ояндаро дида, фаҳмид, ки Масеҳ, яъне Таъйиншудаи Худо аз нав зинда мешавад. Бинобар ин, Довуд мегӯяд, ки Худо Ӯро дар олами мурдагон нагузошт ва намонд, ки ҷисми Ӯ дар гӯр бипӯсад. 
ACT.2.32	Ҳамин Исоро Худо аз нав зинда кард, ки ҳамаи мо шоҳиди он ҳастем. 
ACT.2.33	Сипас Ӯ ба осмон бурда шуда, ба ҷойи беҳтарин, яъне аз тарафи дасти рости Худои Падар шинонда шуд ва аз Ӯ Рӯҳулқудси ваъдашударо гирифта, бар мо рехт, чунон ки ҳоло худатон ҳам мебинеду ҳам мешунавед. 
ACT.2.34+ACT.2.35	Шоҳ Довуд худаш ба осмон набаромадааст, аммо чунин мегӯяд:
ACT.2.34+ACT.2.35	„Худованд ба Худованди ман гуфт: «То даме ки душманонатро зери пойҳоят нагузорам, аз дасти ростам бишин»
ACT.2.36	Пас, – суханашро давом дода гуфт Петрус, – бигзор тамоми халқи Исроил аниқ бидонад, ки Худо ҳамин Исоро, ки шумо мехкӯб кардед, Худованд ва Масеҳ кардааст».
ACT.2.37	Инро шунида дили одамон хеле ғамгин шуд ва онҳо аз Петрус ва фиристодагони дигар пурсиданд: «Бародарон, акнун мо чӣ кор кунем?»
ACT.2.38	Дар ҷавоб Петрус гуфт: «Барои бахшида шудани гуноҳҳоятон ҳар яки шумо тавба карда, ҳамчун пайрави Исои Масеҳ таъмид гиред ва атои Рӯҳулқудсро хоҳед гирифт. 
ACT.2.39	Зеро Рӯҳулқудс ба шумову наслҳоятон ва ба онҳое, ки дур ҳастанд, яъне ба ҳамаи онон, ки аз ҷониби Худованд Худои мо даъват мешаванд, ваъда шудааст».
ACT.2.40	Ҳамин тавр Петрус бо суханони зиёд насиҳаткунон гуфт: «Худро аз ҷазое, ки ба сари ин насли пургуноҳ меояд, наҷот диҳед!»
ACT.2.41	Онҳое, ки сухани Петрусро қабул карданд, таъмид гирифтанд. Он рӯз шумораи ҳамроҳшудагон тақрибан се ҳазор кас буд.
ACT.2.42	Онҳо аз фиристодагон пайваста таълим мегирифтанд ва дар ягонагии бародарона зиндагӣ карда, барои дуову шикастани нон ҷамъ мешуданд. 
ACT.2.43	Азбаски ба воситаи фиристодагон аломату мӯъҷизаҳои бисёр нишон дода мешуд, ҳама ба тарсу ваҳм афтода буданд.
ACT.2.44	Ҳама имондорон якҷоя ҷамъ мешуданд ва ҳар чизро бо ҳам тақсим мекарданд, 
ACT.2.45	яъне дороӣ ва чизҳои худро фурӯхта, ба онҳое, ки мӯҳтоҷ буданд, кӯмак мекарданд. 
ACT.2.46	Ҳар рӯз онҳо якдилона дар Маъбади Худо ҷамъ мешуданд. Хона ба хонаи ҳамдигар гашта, нон шикаста, аз таҳти дил шодикунон бо ҳам хӯрок мехӯрданд. 
ACT.2.47	Ҳамин тавр онҳо Худоро ситоиш мекарданд ва писанди ҳама мардум буданд. Худованд бошад, ҳар рӯз онҳоеро, ки наҷот меёфтанд, ба гурӯҳи онҳо илова мекард.
ACT.3.1	Рӯзе Петрус ва Юҳанно ба Маъбади Худо мерафтанд. Соат сеи рӯз, яъне вақти дуо буд. 
ACT.3.2	Назди дарвозаи Маъбади Худо, ки Зебо ном дошт, марди ланге менишаст. Вай ланги модарзод буд. Ҳар рӯз ӯро оварда назди дарвоза мемонданд, то ки аз одамони ба Маъбади Худо меомада садақа пурсад. 
ACT.3.3	Вай чун дид, ки Петрусу Юҳанно ба дарвоза медароянд, аз онҳо садақа пурсидан гирифт. 
ACT.3.4	Петрусу Юҳанно ба вай чашм дӯхтанд ва Петрус гуфт: «Ба мо нигоҳ кун!»
ACT.3.5	Шахси ланг бо умеди он ки садақа медиҳанд, ба онҳо нигоҳ кард. 
ACT.3.6	Аммо Петрус ба вай гуфт: «Нуқраву тилло надорам, лекин он чи дорам, ба ту медиҳам. Ба номи Исои Масеҳи Носирӣ бархезу роҳ рав!»
ACT.3.7	Петрус аз дасти росташ гирифта, ба вай кӯмак намуд, то ки аз ҷояш бархезад. Ҳамон лаҳза буҷулак ва кафи пойҳои он мард қувват гирифтанд. 
ACT.3.8	Вай ҷаҳида хесту ба қадамзанӣ сар кард ва бо онҳо ба Маъбади Худо даромад. Дар он ҷо вай ҷастухез мекарду Худоро ситоиш менамуд. 
ACT.3.9	Мардум ҳама диданд, ки вай қадам мезанаду Худоро ситоиш мекунад ва 
ACT.3.10	бениҳоят ҳайрон шуданд. Зеро ӯро шинохтанд, ки пеш вай назди дарвозаи Зебо нишаста садақа мепурсид.
ACT.3.11	Чун марди шифоёфта аз Петрусу Юҳанно дур намешуд, мардум ҳайрон шуда ба назди онҳо шитофтанд ва дар айвони Сулаймон ҷамъ омаданд. 
ACT.3.12	Петрус инро дида, ба мардум гуфт: «Исроилиён! Барои чӣ ҳайрон мешавед? Барои чӣ ба мо чунон нигоҳ мекунед, ки гӯё мо бо қувват ё диндории худ ин одамро ба по монда бошем? 
ACT.3.13	Худои Иброҳиму Исҳоқу Яъқуб, яъне Худои падарбузургони мо хизматгори Худ – Исоро шӯҳрату ҷалол бахшид. Аммо шумо Ӯро таслим кардед ва дар назди Пилотус, ки Ӯро озод карданӣ буд, аз Ӯ рӯй гардондед. 
ACT.3.14	Шумо Шахси пок ва Росткорро рад намуда, аз Пилотус хоҳиш кардед, ки одамкушро озод кунад. 
ACT.3.15	Шумо офаранда ва сарчашмаи ҳаётро куштед, лекин Худо Ӯро аз марг зинда кард ва мо ба он шоҳид ҳастем. 
ACT.3.16	Ин одамро шумо хуб медонеду мешиносед. Ҳоло, ҳамин ки ба номи Исо имон овард, қувват пайдо кард. Шумо ҳама дидед, ки номи Исо ва имон ба Ӯ ин одамро пурра шифо дод.
ACT.3.17	Акнун, бародарон, ман медонам, ки шумо ва роҳбаронатон ин корро аз нофаҳмӣ кардед. 
ACT.3.18	Аммо Худо он чиро, ки бо забони ҳамаи пайғамбарон пешгӯйӣ карда буд, иҷро намуд. Масеҳ, яъне Таъйиншудаи Худо бояд азоб мекашид.
ACT.3.19	Бинобар ин ҳоло тавба карда ба Худо рӯй оваред, то ки гуноҳҳоятон шуста шавад. 
ACT.3.20	Сипас замоне мерасад, ки Худованд ба шумо қуввати тоза мебахшаду Исои Масеҳро мефиристад, ки барои шумо таъйин шудааст.
ACT.3.21	Исои Масеҳ бояд дар осмон бимонад, то даме ки Худо ҳамаи онро, ки дар замони қадим ба воситаи пайғамбарони муқаддасаш ваъда кардааст, барқарор намояд. 
ACT.3.22	Мусо чунин гуфтааст:
ACT.3.22	„Худованд Худои шумо аз байни халқатон ба шумо Пайғамбаре ба мисли ман ба миён хоҳад овард. Шумо бояд ҳамаи он чиро, ки Ӯ мегӯяд, иҷро кунед.
ACT.3.23	Касе, ки ба Ӯ гӯш намекунад, аз халқи Худо дур ва нест карда мешавад“.
ACT.3.24	Аз Самуил сар карда, ҳама пайғамбарон дар бораи ҳамин рӯзҳо пешгӯйӣ кардаанд. 
ACT.3.25	Шумо ворисони пайғамбарон ва аҳду паймон мебошед, ки Худо бо падарбузургони мо бастааст. Зеро Ӯ ба Иброҳим чунин гуфтааст:
ACT.3.25	„Ба воситаи насли ту ҳамаи халқҳои рӯйи замин баракат меёбанд“.
ACT.3.26	Инак, Худо хизматгори Худ – Исоро бархезонда, пеш аз ҳама ба назди шумо фиристод, то ки ҳар яки шуморо баракат дода, аз кирдори бад баргардонад».
ACT.4.1	Ҳангоме ки Петрус ва Юҳанно ба мардум сухан мегуфтанд коҳинон, сардори посбонони Маъбади Худо ва аъзои мазҳаби саддуқӣ зуд ба онҳо наздик омаданд. 
ACT.4.2	Онҳо аз рафтори фиристодагон ба ғазаб омада буданд, чунки фиристодагон мардумро таълим медоданд ва эълон менамуданд, ки мурдагон ба воситаи Исо аз нав зинда хоҳанд шуд. 
ACT.4.3	Бинобар ин фиристодагонро дастгир карданд ва азбаски аллакай шом шуда буд, онҳоро то субҳ ба дасти посбонон супурданд. 
ACT.4.4	Аммо бисёре аз шунавандагони сухани Петрусу Юҳанно имон оварданд ва шумораи ҳамаи имондорон тақрибан ба панҷ ҳазор расид.
ACT.4.5	Рӯзи дигар дар Уршалим сардорони яҳудиён ва пирону устодони шариат ҷамъ омаданд. 
ACT.4.6	Ҳамчунин Ҳонони саркоҳин, Қаёфо, Юҳанно, Искандар ва дигар аъзои хонаводаи саркоҳин ҳозир буданд. 
ACT.4.7	Онҳо Петрусу Юҳанноро дар миёнаҷо монда пурсиданд: «Бо кадом қувва ё бо номи кӣ шумо марди лангро шифо додед?»
ACT.4.8	Петрус аз Рӯҳулқудс пур шуда ҷавоб дод: «Роҳбарон ва пирони халқ! 
ACT.4.9	Агар имрӯз мо барои кори нек, яъне барои чӣ гуна ин марди лангро шифо доданамон бозпурсӣ шуда бошем, 
ACT.4.10	пас шумо ва тамоми халқи Исроил бидонед, ки ин мард ба хотири номи Исои Масеҳи Носирӣ пеши шумо солим меистад. Исои Масеҳ ҳамонест, ки шумо мехкӯб карда куштед, аммо Худо Ӯро аз нав зинда кард. 
ACT.4.11	Ӯ ҳамон „сангест, ки шумо бинокорон нодаркор ҳисоб карда, як сӯ партофтед, вале он санги асосии таҳкурсии бино гардид
ACT.4.12	Дар ҳеҷ каси дигар наҷот нест, чунки дар зери осмон ба одамон ҳеҷ номи дигаре дода нашудааст, ки ба воситаи он наҷот ёбем».
ACT.4.13	Ҳозирон далерии Петрусу Юҳанноро дида, аз дил гузаронданд, ки онҳо одамони оддӣ ва бесавод ҳастанд ва басе ҳайрон шуданд. Ҳамчунин дарк намуданд, ки онҳо бо Исо мегаштанд. 
ACT.4.14	Аммо дар назди Петрусу Юҳанно истодани марди шифоёфтаро дида, чизе гуфта натавонистанд.
ACT.4.15	Инак, онҳо фиристодагонро аз шӯрои пирон берун карда, бо ҳам чунин маслиҳат намуданд: 
ACT.4.16	«Бо ин одамон чӣ бояд кунем? Ба тамоми мардуми Уршалим маълум аст, ки ба воситаи онҳо ин мӯъҷизаи бузург ба амал омад ва мо инро рад карда наметавонем. 
ACT.4.17	Аммо барои дар байни мардум бештар паҳн нашудани ин гап мо бояд онҳоро огоҳ намуда, фармон диҳем, ки дар бораи ин ном минбаъд ба касе даҳон накушоянд».
ACT.4.18	Инак, фиристодагонро боз даъват карда, фармон доданд, ки дигар ҳаргиз ба номи Исо сухан нагӯянд ва таълим надиҳанд. 
ACT.4.19	Аммо Петрусу Юҳанно дар ҷавоб гуфтанд: «Худатон фикр кунед, оё дар назари Худо дуруст мешавад, ки мо шуморо бештар аз Худо гӯш кунем?! 
ACT.4.20	Мо он чиро, ки дидаему шунидаем, нагуфта наметавонем».
ACT.4.21+ACT.4.22	 Сипас онҳо Петрус ва Юҳанноро дубора огоҳ намуда, озод карданд. Синну соли он мард, ки ба таври мӯъҷизавӣ шифо ёфт, аз чил боло буд ва тамоми халқ Худоро барои ин мӯъҷиза ситоиш мекард. Бинобар ин онҳо аз мардум тарсида, фиристодагонро ҷазо надоданд.
ACT.4.23	Фиристодагон озод шуда, назди ёрони худ омаданд ва ба онҳо суханони коҳинони калону пирони халқро нақл карданд. 
ACT.4.24	Сипас онҳо якдилона бо овози баланд ба Худо дуо карданд:
ACT.4.24	«Эй Молик, Офаридгори замину осмону баҳрҳо ва ҳар он чи дар онҳост! 
ACT.4.25	Ту ба воситаи Рӯҳулқудс, бо забони падарбузурги мо – хизматгорат Довуд чунин гуфтаӣ:
ACT.4.25	„Чаро ғайрияҳудиён ба хашм омаданд ва мардум қасди беҳуда мекунанд? 
ACT.4.26	Шоҳони замин ба ҷанг омода шудаанд ва раисон ҷамъ омада, бар зидди Худованд ва Масеҳ, яъне Таъйиншудаи Ӯ бархостаанд“.
ACT.4.27	Ҳақиқатан ҳам дар ин шаҳр Ҳиродус, Понтиюс Пилотус, ғайрияҳудиён ва мардуми Исроил бар зидди Хизматгори Покат Исо, ки Ӯро барои хизмати Худ интихоб кардӣ, забон як карданд. 
ACT.4.28	Онҳо қарори пешакии Туро, ки бо тавоноӣ ва иродаи Худ қабул карда будӣ, нафаҳмида иҷро намуданд. 
ACT.4.29	Худовандо, ҳоло ба зӯрии онҳо нигоҳ кун ва ба хизматгорони Худ ёрӣ деҳ, ки каломи Туро далерона баён кунанд. 
ACT.4.30	Ту дастатро дароз намуда, ба номи Хизматгори Покат Исо беморонро шифо деҳ ва аломату мӯъҷизаҳо ба амал овар».
ACT.4.31	Баъди дуо ҷое, ки дар он ҷамъ шуда буданд, ба ҷунбиш омад. Онҳо ҳама аз Рӯҳулқудс пур шуда, каломи Худоро далерона эълон мекарданд.
ACT.4.32	Ҳама имондорон якдилу якҷон шуда буданд. Ҳеҷ кас чизеро моли шахсии худ намедонист, балки ҳама чизро умумӣ меҳисобиданд. 
ACT.4.33	Фиристодагон бо қувваи бузург дар бораи зиндашавии Худованд Исо шаҳодат медоданд. Ҳамчунин файзи бузурге бар ҳамаи онҳо буд. 
ACT.4.34	Дар байнашон мӯҳтоҷе набуд, чунки онҳое, ки замин ё хонае доштанд, онро фурӯхта, 
ACT.4.35	пулашро пеши пойҳои фиристодагон мегузоштанд ва фиристодагон онро ба қадри даркорӣ ба ҳама тақсим мекарданд.
ACT.4.36	Дар байни онҳо Юсуф ном левизодае аз ҷазираи Қиприс буд. Фиристодагон ӯро Барнаббо, яъне «писари дилбардорӣ» низ меномиданд. 
ACT.4.37	Вай заминашро фурӯхта, пулашро ба ихтиёри фиристодагон супурд.
ACT.5.1+ACT.5.2	 Ҳанониё ном марде низ бо ҳамсараш Сафира дороияшро фурӯхта, як қисми пулашро бо розигии занаш пинҳон кард ва қисми боқимондаашро оварда, ба ихтиёри фиристодагон супурд. 
ACT.5.3	Петрус ба ӯ гуфт: «Ҳанониё! Чаро шайтонро ба дилат роҳ дода, як қисми пули заминатро пинҳон кардӣ ва омада, ба Рӯҳулқудс дурӯғ гуфтӣ? 
ACT.5.4	Магар, заминат пеш аз фурӯхтан аз они ту набуд? Оё пуле, ки барои заминат гирифтӣ, аз они ту набуд? Пас, чаро чунин кардӣ? Охир, ту на ба одамон, балки ба Худо дурӯғ гуфтӣ».
ACT.5.5+ACT.5.6	 Ҳанониё ин суханро шунида, ҷо ба ҷо афтоду мурд. Ҷавонмардон омада ҷасадашро печонданд ва бароварда гӯр карданд. Ҳар касеро, ки ин хабарро мешунид, тарси бузург фаро мегирифт.
ACT.5.7	Тахминан баъди се соат ҳамсари Ҳанониё Сафира омад. Ӯ аз ин воқеа бехабар буд. 
ACT.5.8	Петрус аз вай пурсид:
ACT.5.8	«Ба ман бигӯ, оё туву шавҳарат заминро ба ҳамин нарх фурӯхтед?»
ACT.5.8	«Ҳа, – гуфт зан, – ба ҳамин нарх».
ACT.5.9	«Чаро шумо забон як кардед, ки Рӯҳи Худовандро бисанҷед? Ана онҳое, ки шавҳаратро бурда, гӯр карданд, ба дар наздик мешаванд. Онҳо туро низ мебароранд».
ACT.5.10	Ҳамон лаҳза Сафира пеши пойҳои ӯ афтода ҷон дод. Ҷавонмардон чун даромада диданд, ки ӯ мурдааст, бароварда назди шавҳараш гӯронданд. 
ACT.5.11	Ин воқеа ба дили ҳамаи имондорону касоне, ки ин хабарро шуниданд, тарси азиме андохт.
ACT.5.12	Ба воситаи фиристодагон дар байни мардум мӯъҷизаву аломоти зиёде нишон дода мешуд. Тамоми имондорон дар айвони Сулаймон якдилона ҷамъ мешуданд. 
ACT.5.13	Агарчи мардуми Уршалим онҳоро хеле иззату ҳурмат менамуданд, касе ҷуръат намекард, ки ба онҳо ҳамроҳ шавад. 
ACT.5.14	Аммо рӯз ба рӯз мардону занони зиёд ба Худованд имон оварда, ба онҳо ҳамроҳ мешуданд. 
ACT.5.15	Одамон беморони худро ба кӯчаҳо мебароварданд ва бар бистару катҳо мегузоштанд, то ки ҳангоми гузаштани Петрус ақаллан сояи ӯ ба онҳо афтода шифо бахшад. 
ACT.5.16	Ҳатто мардуми гирду атрофи Уршалим беморону онҳоеро, ки аз рӯҳҳои нопок азоб мекашиданд, меоварданд ва ҳама шифо меёфтанд.
ACT.5.17	Инак, саркоҳин ва ҳамаи онҳое, ки бо вай буданд (яъне намояндагони мазҳаби саддуқӣ), ҳасад хӯрданд ва 
ACT.5.18	фиристодагонро дастгир намуда, ба зиндони шаҳр андохтанд. 
ACT.5.19	Аммо фариштаи Худованд шабона дарҳои зиндонро кушода, онҳоро баровард.
ACT.5.20	«Равед, – гуфт фаришта. – Дар Маъбади Худо истода дар бораи ҳаёти нав ба одамон пурра нақл кунед».
ACT.5.21	Онҳо ба сухани фаришта гӯш карда, саҳаргоҳон ба Маъбади Худо омаданд ва ба таълими мардум сар карданд.
ACT.5.21	Вақте ки саркоҳин бо одамонаш расида омад, шӯрои пирон, яъне ҳамаи пирони халқи Исроилро гирд овард. Сипас фармон дод, ки фиристодагонро аз зиндон биёранд. 
ACT.5.22	Аммо посбонон онҳоро дар зиндон наёфтанд ва омада гуфтанд: 
ACT.5.23	«Дарҳои зиндон сахт маҳкам буданд ва посбонон пеши дарҳо меистоданд, аммо вақте дарҳоро кушодем, дар дохил касе набуд».
ACT.5.24	Ин суханро шунида, сардори посбонони Маъбади Худо ва коҳинони калон ҳайрон шуданд, ки аз ин чӣ мешуда бошад. 
ACT.5.25	Ҳамин вақт шахсе омада ба онҳо хабар дод: «Одамоне ки шумо ба зиндон партофта будед дар Маъбади Худо истода, мардумро таълим медиҳанд!»
ACT.5.26	Дарҳол сардори посбонони Маъбади Худо бо сарбозонаш рафта, фиристодагонро ба шӯрои пирон овард. Лекин на бо зӯрӣ, зеро тарсиданд, ки мабодо мардум худи онҳоро сангсор кунанд.
ACT.5.27	Фиристодагонро оварда, дар пеши шӯрои пирон рост монданд ва саркоҳин ба онҳо гуфт: 
ACT.5.28	«Оё мо таълим додани ин номро ба шумо қатъиян манъ накарда будем? Шумо чӣ? Тамоми шаҳри Уршалимро аз таълиматон пур кардед ва боз моро айбдор кардан мехоҳед, ки гӯё хуни он одамро мо рехта бошем».
ACT.5.29	Петрус бо фиристодагони дигар дар ҷавоб гуфт: «Мо на ба одамон, балки бештар ба Худо бояд итоат кунем! 
ACT.5.30	Худои падарбузургонамон Исоро, ки шумо ба салиб мехкӯб карда куштед, аз нав зинда кард. 
ACT.5.31	Сипас боло бурда, Ӯро ҳамчун Сарвар ва Наҷотдиҳанда аз дасти росташ шинонд, то ба исроилиён имкон бошад, ки аз гуноҳҳои худ тавба карда, бахшида шаванд. 
ACT.5.32	Ҳамаи мо шоҳиди ин воқеа ҳастем ва Рӯҳулқудс низ, ки Ӯро Худо ба итоаткорони Худ бахшидааст».
ACT.5.33	Аз ин сухан аъзои шӯрои пирон сахт хашмгин шуда, онҳоро куштанӣ шуданд. 
ACT.5.34	Аммо Ҷамлиил ном фарисие, ки устоди шариат буд ва дар байни мардум иззату эҳтиром дошт, аз ҷояш бархоста фармуд, ки фиристодагонро ба муддате берун бароранд. 
ACT.5.35	Сипас чунин гуфт: «Исроилиён! Хуб фикр кунед, ки бо ин одамон чӣ кор кардан мехоҳед. 
ACT.5.36	Пеш аз ин Тавдо ном марде омада буд. Вай худро ким-кӣ гирифт ва тақрибан чорсад кас вайро пайравӣ карданд. Аммо, вақте ки ӯ кушта шуд, пайравонаш пароканда шуданд ва чизе аз ин боқӣ намонд. 
ACT.5.37	Баъди вай, ҳангоми саршумории аҳолӣ, аз вилояти Ҷалил Яҳудо омад ва баъзе одамонро аз пасаш бурд. Аммо чун ӯро низ куштанд, ҳамаи пайравонаш пароканда шуданд. 
ACT.5.38	Бинобар ин маслиҳат медиҳам, ки ин одамонро ба ҳолашон гузореду озод кунед. Агар мақсаду корашон аз одамизод бошад, худ аз худ нобуд мешавад, 
ACT.5.39	лекин агар аз Худо бошад, шумо онҳоро боздошта наметавонед, балки худро ба Худо зид мекунеду халос».
ACT.5.39	Ин сухани Ҷамлиил ба онҳо писанд омад. 
ACT.5.40	Онҳо фиристодагонро дароварда қамчинкорӣ карданд. Сипас амр намуданд, ки дигар ба номи Исо гап назананд, ва баъд озод карданд. 
ACT.5.41	Фиристодагон аз ҳузури шӯрои пирон берун рафтанд ва хурсанд шуданд, ки ба хотири номи Исо сазовори беҳурматӣ гардиданд. 
ACT.5.42	Ҳамин тавр онҳо ҳар рӯз дар Маъбади Худо ва дар хонаҳо таълим дода, хушхабар мерасонданд, ки Исо Масеҳ, яъне Таъйиншудаи Худо аст.
ACT.6.1	Он рӯзҳо дар баробари зиёд шудани шумораи шогирдон мушкиле ба миён омад. Яҳудиёни юнонизабон аз яҳудиёни таҳҷоӣ шикоят карданд, ки онҳо ҳангоми тақсими хӯроки ҳаррӯза бевазанони юнонизабонро ба назар намегиранд. 
ACT.6.2	Барои ҳамин дувоздаҳ фиристода ҳамаи шогирдонро ҷамъ намуда гуфтанд: «Агар мо паҳн кардани каломи Худоро як сӯ монда, бо тақсими хӯрок машғул шавем, дуруст намешавад. 
ACT.6.3	Бародарон, бинобар ин аз байни худ ҳафт каси некном ва пур аз Рӯҳу ҳикматро интихоб намоед, то ки ин вазифаро ба дӯши онҳо гузорем. 
ACT.6.4	Мо бошем, бо дуову таълим ва мавъизаи калом машғул шавем».
ACT.6.5+ACT.6.6	 Ин пешниҳод ба тамоми ҷамъомадагон писанд омад. Пас онҳо ҳафт касро интихоб намуда, ба назди фиристодагон оварданд. Инҳо Истефанус, шахси пур аз имон ва Рӯҳулқудс, инчунин Филиппус, Прӯхурус, Никонӯр, Тимӯн, Парминос ва Никӯлоус буданд. Никӯлоус аз шаҳри Антокия буда, дини яҳудиро қабул карда буд. Фиристодагон дастҳояшонро бар онҳо ниҳода, дуо карданд, яъне онҳоро ба хизмат таъйин намуданд.
ACT.6.7	Ҳамин тавр каломи Худо паҳн мешуд ва дар Уршалим шумораи шогирдон босуръат меафзуд. Ҳатто аз миёни коҳинон нафарони зиёде ба Исои Масеҳ имон оварданд.
ACT.6.8	Истефанус марде пур аз файзу меҳрубонӣ ва қуввати Худо буд. Ӯ дар байни мардум мӯъҷизоту аломоти бузург нишон медод. 
ACT.6.9	Дар он ҷо аз шаҳрҳои Қайравон ва Искандария одамоне буданд, ки ба ҷамоатхонаи Озодон тааллуқ доштанд. Онҳо бо Истефанус баҳс карданд. Ба ин баҳс баъзе одамони вилоятҳои Киликия ва вилояти Осиё ҳамроҳ шуданд. 
ACT.6.10	Аммо ба Рӯҳу ҳикмати сухани вай муқобилат нишон дода натавонистанд. 
ACT.6.11	Сипас онҳо ба чанд кас пинҳонӣ пора дода гуфтанд, ки чунин бигӯянд: «Мо худ шунидем, ки Истефанус бар зидди Мусо ва Худо сухани куфромез мегуфт».
ACT.6.12	Ҳамин тавр онҳо мардум ва пирони қавму устодони шариатро бар зидди вай шӯр андохтанд ва Истефанусро дастгир намуда, пеши шӯрои пирон оварданд. 
ACT.6.13	Сипас шоҳидони бардурӯғро даъват намуданд, ки чунин гуфтанд: «Ин одам ҳамеша бар зидди ин Маъбади пок ва шариати Мусо сухан меронад. 
ACT.6.14	Мо худамон шунидем. Ӯ мегуфт, ки Исои Носирӣ Маъбади Худоро вайрон мекунад ва расму ойинеро, ки Мусо ба мо додааст, тағйир медиҳад».
ACT.6.15	Ҳангоми ин сухан бошандагони шӯрои пирон бодиққат ба Истефанус нигариста, диданд, ки рӯйи ӯ мисли рӯйи фаришта медурахшид.
ACT.7.1	Сипас саркоҳин аз Истефанус пурсид: «Ин гап рост аст?»
ACT.7.2	Истефанус дар ҷавоб гуфт: «Бародарон ва падарон, гӯш кунед! Вақте ки бобокалони мо Иброҳим дар кишвари Байнаннаҳрайн зиндагӣ мекард, яъне, пеш аз он ки ба шаҳри Ҳорон кӯчад, Худои Бузург ба ӯ зоҳир шуда гуфт:
ACT.7.3	„Сарзамин ва хешу таборатро тарк намуда, ба замине рав, ки ба ту нишон медиҳам“
ACT.7.4	Ҳамин тавр Иброҳим кишвари калдониён, яъне Байнаннаҳрайнро тарк намуда, дар Ҳорон истиқомат кард. Баъди вафоти падараш Худо ӯро аз он ҷо ба замине, ки шумо ҳоло дар он зиндагӣ мекунед, кӯчонид. 
ACT.7.5	Лекин аз он барои соҳибӣ карданаш ба андозаи як пайи пой ҳам ба ӯ замин надодааст, балки ваъда додааст, ки ин заминро ба ӯ ва сипас ба насли ӯ хоҳад бахшид. Гарчанде ки Иброҳим ҳанӯз фарзанд надошт, 
ACT.7.6	Худо ба ӯ чунин гуфт:
ACT.7.6	„Насли ту дар сарзамини бегона ғариб хоҳад шуд. Онҳоро ғулом намуда, чорсад сол азоб медиҳанд. 
ACT.7.7	Аммо Ман он халқро, ки ба он ҳамчун ғулом хизмат мекунанд, ҷазо медиҳам ва насли ту аз он кишвар баромада дар ин ҷо Маро парастиш мекунанд“
ACT.7.8	Худо ҳамчун нишони паймон бо Иброҳим аҳди хатнаро баст. Бинобар ин, Иброҳим, вақте ки падари Исҳоқ шуд, ӯро дар ҳаштрӯзагияш хатна кард. Дертар Исҳоқ падари Яъқуб шуд. Яъқуб бошад, падари дувоздаҳ ниёгони мо гардид.
ACT.7.9	Падарони мо ҳасад бурда, додари худ Юсуфро ҳамчун ғулом ба Миср фурӯхтанд. Аммо Худо бо Юсуф буд 
ACT.7.10	ва ӯро аз ҳамаи ғамҳояш халос намуд. Худо ба Юсуф дар назари фиръавн, яъне подшоҳи Миср лутфу меҳрубонӣ ва ҳикмату ҳурмат бахшид. Бинобар ин подшоҳ Юсуфро бар Миср ва дарбораш сардор таъйин кард. 
ACT.7.11	Инак дар тамоми сарзамини Миср ва Канъон гуруснагӣ сар зада, боиси азоби зиёде гардид. Падарони мо ба худ хӯроке намеёфтанд. 
ACT.7.12	Яъқуб чун шунид, ки дар Миср гандум будааст, падаркалонҳои моро бори аввал ба он ҷо фиристод. 
ACT.7.13	Лекин, вақте ки бори дуввум ба Миср омаданд, Юсуф худро ба онҳо ошкор кард ва хонаводаи Юсуф ба фиръавн маълум гардид. 
ACT.7.14	Сипас Юсуф одам фиристод, то ки падараш Яъқубро бо тамоми хонаводааш, ки ҳамагӣ ҳафтоду панҷ кас буданд, даъват намояд. 
ACT.7.15	Яъқуб ба Миср омад ва дар он ҷо ӯ ва падаркалонҳои мо аз олам чашм пӯшиданд. 
ACT.7.16	Ҷасади онҳоро ба сарзамини Канъон – шаҳри Шакем бурда, дар қабре, ки Иброҳим аз писарони Ҳамӯр бо нуқра харида буд, гузоштанд.
ACT.7.17	Чун вақти иҷро шудани ваъдаи Худо, ки ба Иброҳим дода буд, наздик шуд, халқи мо дар Миср меафзуд ва бузург мешуд. 
ACT.7.18	Рӯзе ба тахти кишвари Миср шоҳи наве нишаст, ки Юсуфро намешинохт. 
ACT.7.19	Ӯ падарони моро ба танг меовард, фиреб медод ва маҷбур мекард, ки кӯдакони навзоди худро бароварда ба марг супоранд.
ACT.7.20	Он рӯзҳо Мусо ба дунё омад. Ӯ кӯдаки хеле зебо буд. Се моҳ ӯро дар хонаи падараш нигаҳбонӣ карданд. 
ACT.7.21	Баъд берун бароварда, ба ҷое гузоштанд ва духтари фиръавн ӯро гирифта ҳамчун писари худ калон кард. 
ACT.7.22	Мусо тамоми ҳикмати Мисрро аз худ карда, дар гуфтору кирдор пурзӯр шуд. 
ACT.7.23	Дар чилсолагиаш хост бародарони худ, яъне исроилиёнро хабар гирад. 
ACT.7.24	Чун дид, ки марди мисрие як марди исроилиро азоб медиҳад, тарафдорӣ намуд ва аз шахси мисрӣ қасос гирифта ӯро кушт. 
ACT.7.25	Мусо фикр кард, ки бародаронаш мефаҳманд, ки Худо онҳоро ба воситаи ӯ наҷот медиҳад, аммо онҳо нафаҳмиданд. 
ACT.7.26	Рӯзи дигар Мусо дид, ки ду исроилӣ кашмакаш мекунанд, ва онҳоро оштӣ доданӣ шуда гуфт:
ACT.7.26	„Эй мардҳо, чаро ҳамдигарро меранҷонед, охир шумо бародар ҳастед-ку?“
ACT.7.27	Аммо марде, ки зӯрӣ мекард, Мусоро тела дода гуфт:
ACT.7.27	„Кӣ туро бар мо раису довар мондааст?! 
ACT.7.28	Ё мехоҳӣ, ки маро ҳам мисли он мисрии дирӯза бикушӣ?!
ACT.7.29	Мусо ин суханонро шунида, аз кишвари Миср гурехт ва дар сарзамини Мидён ғариб шуд. Дар он ҷо ду писари ӯ таваллуд шуд. 
ACT.7.30	Аз байн чил сол гузашт. Рӯзе дар биёбон – назди кӯҳи Сино фариштае дар шӯълаи буттаи сӯхтаистода ба вай зоҳир шуд. 
ACT.7.31	Ин ҳодисаро дида Мусо ҳайрон шуд. Чун наздиктар мерафт, то ки онро беҳтар бинад, овози Худовандро шунид:
ACT.7.32	„Ман Худои падаронат – Худои Иброҳиму Исҳоқу Яъқуб ҳастам“
ACT.7.32	Мусо аз тарс меларзид ва ҳатто ба он нигоҳ карда наметавонист.
ACT.7.33	„Пойафзолатро каш, – гуфт Худованд, – зеро ҷойи истодаат муқаддас аст
ACT.7.34	Ман тангии халқамро дар Миср бо чашми Худ дидам ва оҳу нолаи онҳоро шунида фуруд омадам, то ки онҳоро халос кунам. Акнун биё, Ман туро ба Миср мефиристам“
ACT.7.35	Худо ба воситаи фариштае, ки дар буттаи сӯхтаистода зоҳир шуд, Мусоро ҳамчун раис ва халосгар ба назди исроилиён фиристод, худи ҳамон Мусоро, ки онҳо „кӣ туро бар мо раису довар мондааст“
ACT.7.36	Ҳамин Мусо ҳам дар Миср, ҳам дар назди баҳри Сурх ва ҳам дар биёбон дар давоми чил сол мӯъҷизаву аломатҳои зиёд нишон дода, одамонро берун овард. 
ACT.7.37	Ҳамин Мусо ба исроилиён гуфта буд:
ACT.7.37	„Худо аз байни халқатон ба шумо пайғамбаре ба мисли ман ба миён хоҳад овард“
ACT.7.38	Ҳамин Мусо мардумро дар биёбон ҷамъ овард. Сипас дар кӯҳи Сино Худо ба воситаи фаришта бо вай гап зад, то ки Мусо каломи ҳаётбахши Худоро ба мо расонад. 
ACT.7.39	Аммо падарони мо ба Мусо итоат кардан нахостанд, балки ӯро рад намуда, дар дил хостанд, ки ба Миср баргарданд. 
ACT.7.40	Онҳо ба бародари Мусо Ҳорун чунин гуфтанд:
ACT.7.40	„Барои мо худоёне бисоз, то ки пешопешамон бираванд. Охир, бо ин Мусо, ки моро аз Миср баровард, намедонем, чӣ ҳодиса рӯй дод!“
ACT.7.41	Он рӯзҳо исроилиён ба худ буте ба шакли гӯсола сохтанд ва ба он бут қурбонӣ карда, аз кори дасти худ шод шуданд ва рақсу бозӣ карданд. 
ACT.7.42	Аммо Худо аз онҳо рӯй гардонда вогузошт, ки онҳо ба парастиши ситорагони осмон сар кунанд. Чунон ки сухани Худо дар китоби пайғамбарон омадааст:
ACT.7.42	„Эй хонадони Исроил! Оё дар давоми чил сол, ки дар биёбон будед, қурбониву ҳадяҳоро ба Ман меовардед? 
ACT.7.43	Шумо хаймаи Малук, ситораи худоятон Рифон – бутҳоеро, ки барои парастиш сохтед, бардошта мегаштед. Бинобар ин шуморо дар ҷое асир хоҳам кард, ки аз кишвари Бобил дуртар бошад“.
ACT.7.44	Охир, дар биёбон падаронамон хаймаи шаҳодат доштанд, ки Мусо онро бо фармони Худо аз рӯйи намунаи дидааш бунёд карда буд. 
ACT.7.45	Падаронамон онро таҳти роҳбарии Юшаъ ба сарзамини Канъон оварданд, ки халқҳои он ҷоро Худо пешопеши исроилиён бадар меронд. Инак, то замони шоҳ Довуд ҳамин хаймаи Худо дар байни мардум буд. 
ACT.7.46	Сипас шоҳ Довуд, ки дар назари Худо лутфу меҳрубонӣ пайдо карда буд, аз Худо хоҳиш намуд, ки барои Ӯ, яъне барои Худои Яъқуб хонае бисозад. 
ACT.7.47	Дар охир на Довуд, балки шоҳ Сулаймон ба Ӯ хона бино кард. 
ACT.7.48	Аммо Худои Таоло дар хонаҳое, ки бо дасти одамизод сохта шудаанд, зиндагӣ намекунад. Дар ин бора аз забони пайғамбар чунин омадааст:
ACT.7.49	„Осмон тахти Ман аст ва замин пойандозам. Чӣ гуна хона барои Ман сохта метавонед? – мегӯяд Худованд. – Куҷо ҷойи истироҳати Ман шуда метавонад? 
ACT.7.50	Оё ҳамаи инро дастони Ман наофаридаанд?“
ACT.7.51	Шумо мардуми саркаш ҳастед, ки дилу гӯшҳоятон хатна нашудааст. Шумо мисли падарони худ ҳамеша ба Рӯҳулқудс зиддият мекунед. 
ACT.7.52	Кадом пайғамбарро медонед, ки ӯро падарони шумо озор надода бошанд? Падарони шумо ҳамаи онҳоеро, ки омадани Росткорро пешгӯйӣ мекарданд, мекуштанд. Акнун шумо Худи Росткорро таслим карда куштед. 
ACT.7.53	Шумо шариатро, ки ба воситаи фариштагон бароятон дода шуда буд, қабул намудед, лекин онро иҷро накардед».
ACT.7.54	Ҳозирон ин суханро шунида аз хашм дандонҳояшонро ғиҷиррос мезанонданд. 
ACT.7.55	Истефанус, ки аз Рӯҳулқудс пур шуда буд, ба осмон нигоҳ карда шукӯҳу ҷалоли Худоро дид ва Исоро, ки аз дасти рости Худо меистод.
ACT.7.56	«Нигаред! – гуфт Истефанус, – осмонро кушода мебинам ва Писари одамизодро, ки аз дасти рости Худо меистад».
ACT.7.57	Аммо онҳо гӯшҳояшонро маҳкам карда, бо доду фарёд ба ӯ дарафтоданд. 
ACT.7.58	Сипас ӯро аз шаҳр берун бароварда, сангсор карданд. Дар ин ҳангом он шоҳидони бардурӯғ, ки Истефанусро тӯҳмат карданд, ҷомаҳои худро пеши пойҳои ҷавонмарде гузошта буданд, ки Шоул ном дошт. 
ACT.7.59	Мардум Истефанусро сангсор мекарданд, лекин ӯ дуо мегуфт: «Эй Худованд Исо, рӯҳи маро қабул кун!»
ACT.7.60	Сипас ба зону афтода, бо овози баланд гуфт: «Худовандо, ин гуноҳро бар дӯши онҳо нагузор».
ACT.7.60	Инро гуфту ҷон дод.
ACT.8.1	Шоул низ тарафдори куштани Истефанус буд.
ACT.8.1	Аз ҳамон рӯз сар карда дар шаҳри Уршалим аҳли ҷамоати имондоронро сахт озор медоданд. Ғайр аз фиристодагон ҳамаи имондорон ба шаҳру деҳоти сарзамини Яҳудия ва Сомара пароканда шуданд. 
ACT.8.2	Ҳамзамон мардони худотарс омада, Истефанусро ба хок супурданд ва барои ӯ мотам гирифта, сахт гиря карданд. 
ACT.8.3	Шоул бошад аз пайи нобуд кардани аҳли ҷамоати масеҳиён буд. Ӯ хона ба хона гашта мардону занонро кашола карда, бурда ба зиндон меандохт.
ACT.8.4	Дар баробари ин парокандашудагон, ба ҳар ҷое ки мерафтанд, хушхабар мерасонданд. 
ACT.8.5	Филиппуси шогирди Исо низ дар яке аз шаҳрҳои Сомара ба одамон дар бораи Масеҳ, яъне Таъйиншудаи Худо гап мезад. 
ACT.8.6	Вақте ки мардум суханони Филиппусро шуниданд ва диданд, ки мӯъҷизаҳо нишон медиҳад, ба суханонаш якдилона ва бодиққат гӯш медоданд. 
ACT.8.7	Рӯҳҳои нопок бо доду фиғон аз ҷинзадагон берун мешуданд. Маъюбону шалҳои зиёде шифо меёфтанд ва 
ACT.8.8	дар тамоми шаҳр хурсандии бузурге ҳукмфармо буд.
ACT.8.9	Он вақт дар шаҳр Шимъун ном марде буд, ки мардуми Сомараро бо ҷодугарӣ дар ҳайрат мегузошт ва худро чун шахси бузург вонамуд мекард. 
ACT.8.10	Ҳама хурду калон ба ӯ бодиққат гӯш мекарданд ва мегуфтанд, ки вай қувваи бузурги Худост. 
ACT.8.11	Шимъун солҳои зиёд ҳамаро бо сеҳру ҷодуи худ ҳайрон мекард ва аз ин сабаб мардум ба ӯ бодиққат гӯш мекарданд. 
ACT.8.12	Вале чун ба хушхабари Филиппус дар бораи Подшоҳии Худо ва Исои Масеҳ гӯш дода, имон оварданд, мардону занон таъмид гирифтанд. 
ACT.8.13	Шимъун ҳам бовар кард. Вай низ таъмид гирифта, аз Филиппус дур намешуд, зеро аз дидани чунин мӯъҷизаву аломатҳои бузург дар ҳайрат монда буд.
ACT.8.14	Дар шаҳри Уршалим фиристодагон чун шуниданд, ки мардуми Сомара ба каломи Худо имон оварданд, ба наздашон Петрусу Юҳанноро фиристоданд. 
ACT.8.15	Онҳо расидан замон барои имондорони сомарӣ дуо карданд, то ба онҳо низ Рӯҳулқудс ато шавад, 
ACT.8.16	зеро дар Сомара ҳанӯз Рӯҳулқудс ба касе фуруд наомада буд. Онҳо фақат ба номи Худованд Исо таъмид гирифта буданд. 
ACT.8.17	Сипас фиристодагон бар онҳо даст гузоштанд ва ба онҳо Рӯҳулқудс дода шуд. 
ACT.8.18	Шимъун чун дид, ки ба воситаи дастгузории фиристодагон Рӯҳ дода мешавад, ба онҳо пул оварда, 
ACT.8.19	гуфт: «Ба ман ҳам чунин қудрат диҳед, то ба ҳар кас, ки даст гузорам, Рӯҳулқудс дода шавад».
ACT.8.20	Аммо Петрус дар ҷавоб гуфт: «Пулат аз сарат монад. Ту гумон мекунӣ, ки тӯҳфаи Худоро бо пул харида метавонӣ?! 
ACT.8.21	Дар ин масъала ба ту ҳаққу ҳиссае нест, чунки дилат дар назари Худо сиёҳ аст. 
ACT.8.22	Аз бадии кардаат тавба намуда, ба Худованд дуо кун, шояд ин нияти бади дилатро бубахшад. 
ACT.8.23	Мебинам, ки дилат пур аз ҳасад ва ту пойбанди гуноҳ ҳастӣ».
ACT.8.24	«Дар ҳаққи ман ба Худованд дуо кунед, – хоҳиш кард Шимъун, – то аз он чи гуфтед, чизе ба сарам наояд».
ACT.8.25	Сипас фиристодагон дар бораи Исои Масеҳ шаҳодат дода, каломи Худовандро паҳн карданд ва гашта ба Уршалим равона шуданд. Онҳо роҳравон дар бисёр деҳоти сарзамини Сомара хушхабар мерасониданд.
ACT.8.26	Фариштаи Худованд ба Филиппус чунин гуфт: «Бархезу бо роҳи биёбон, ки аз Уршалим ба шаҳри Ғазза меравад, ба ҷануб бирав».
ACT.8.27+ACT.8.28	Ӯ бархоста равона шуд. Дар роҳ ӯ марди ҳабашиеро дид, ки барои парастиш ба Уршалим сафар карда, акнун ба ватанаш бармегашт. Он мард хизматгор ва нигаҳбони хазинаи Кандока – маликаи кишвари Ҳабашистон буд. Вай бар аробааш нишаста, китоби пайғамбар Ишаъёро мехонд. 
ACT.8.29	Рӯҳулқудс ба Филиппус гуфт: «Ба ароба наздик шуда, баробари он бирав».
ACT.8.30	Филиппус давида ба он наздик шуд ва шунид, ки марди ҳабашӣ китоби пайғамбар Ишаъёро мехонад.
ACT.8.30	«Оё маънои он чиро, ки мехонӣ, мефаҳмӣ?» – пурсид аз вай Филиппус.
ACT.8.31	– Агар касе ба ман нафаҳмонад, чӣ хел фаҳмам? – ҷавоб дод марди ҳабашӣ ва аз Филиппус хоҳиш намуд, ки ба ароба савор шуда, бо вай нишинад. 
ACT.8.32	Порчае, ки марди ҳабашӣ аз навиштаҷот мехонд, ин буд:
ACT.8.32	«Ӯро мисли гӯсфанде барои куштан бурданд,
ACT.8.32	Чунон ки барра назди пашмтарошони худ хомӯш аст, Ӯ ҳатто даҳон накушод. 
ACT.8.33	Ӯро паст заданд ва аз рӯйи инсоф ҳукм накарданд.
ACT.8.33	Кӣ метавонад дар бораи насли Ӯ сухан гӯяд?
ACT.8.33	Зеро ҳаёти Ӯ аз замин канда шуд»
ACT.8.34	Хазинадор аз Филиппус пурсид:
ACT.8.34	– Хоҳиш мекунам, бигӯ, ки ин суханро пайғамбар дар бораи худаш гуфтааст ё каси дигар?
ACT.8.35	Филиппус аз ҳамин порчаи навиштаҷот сар карда ба вай дар бораи Исо хушхабар расонд. 
ACT.8.36+ACT.8.37	Инак, роҳравон онҳо ба ҷойи серобе расиданд ва хазинадор гуфт:
ACT.8.36+ACT.8.37	– Ана об! Чаро таъмид нагирам?!
ACT.8.38	Сипас ӯ фармуд, ки аробаро боздорад ва ҳар ду – Филиппус ва хазинадор, ба об даромаданд. Филиппус ӯро таъмид дод. 
ACT.8.39	Чун аз об баромаданд, Рӯҳи Худованд Филиппусро гирифта бурд. Хазинадор дигар ӯро надид ва роҳашро хурсандона давом дод. 
ACT.8.40	Филиппус бошад, дар шаҳри Ашдӯд пайдо шуд. Ӯ шаҳр ба шаҳр гашта то рӯзе, ки ба шаҳри Қайсария расид, дар ҳама ҷо хушхабар эълон мекард.
ACT.9.1	Шоул шогирдони Худовандро бо куштан метарсонд. Ӯ назди саркоҳин омада, 
ACT.9.2	хоҳиш намуд, ки ба вай барои ҷамоатхонаҳои шаҳри Димишқ номаҳо нависта диҳад, то ҳар касеро, ки пайрави ин Роҳ ёбад, хоҳ мард бошад, хоҳ зан, баста ба Уршалим орад.
ACT.9.3	Ҳангоми роҳ рафтан, дар наздикии шаҳри Димишқ, ногаҳон аз осмон нуре пайдо шуда, Шоулро фаро гирифт. 
ACT.9.4	Ӯ ба замин афтода, овозе шунид, ки мегуфт: «Шоул, Шоул! Чаро Маро озор медиҳӣ?»
ACT.9.5	«Эй Аълоҳазрат, ту кистӣ?» – пурсид Шоул.
ACT.9.5	«Ман ҳамон Исоям, ки озораш медиҳӣ, – ҷавоб дод овоз. 
ACT.9.6	– Акнун аз ҷоят хеста, ба шаҳр даро. Дар он ҷо ба ту як кас мегӯяд, ки чӣ бояд кунӣ».
ACT.9.7	Ҳамсафарони Шоул мисли гунг меистоданд, чунки овозро мешуниданд, аммо касеро намедиданд. 
ACT.9.8	Шоул аз замин бархоста, чашмонашро кушод, лекин чизеро дида наметавонист. Сипас вайро аз дасташ гирифта ба Димишқ оварданд. 
ACT.9.9	Дар он ҷо се рӯз нобино монд ва чизе намехӯрду наменӯшид.
ACT.9.10	Инак, дар шаҳри Димишқ Ҳанониё ном шогирде буд. Худованд ба вай аён шуда гуфт: «Ҳанониё!»
ACT.9.10	«Лаббай, Худованд», – ҷавоб дод ӯ.
ACT.9.11	Худованд гуфт: «Бархез ва ба кӯчае, ки Рост ном дорад, бирав! Дар он ҷо хонаи Яҳудоро ёфта, мардеро аз шаҳри Тарсус бипурс, ки Шоул ном дорад. Вай ҳозир дуо мекунад, 
ACT.9.12	ва ба ӯ аён шуд, ки Ҳанониё ном марде омада, бар ӯ даст гузошта, чашмонашро бино мекунад».
ACT.9.13	«Худовандо, – гуфт Ҳанониё. – Дар бораи ин одам аз бисёр касон шунидам, ки дар Уршалим ба пайравони Ту хеле бадӣ кардааст. 
ACT.9.14	Дар ин шаҳр низ ӯ аз коҳинони калон иҷозат дорад, ки ҳамаи онҳоеро, ки номи Туро ба забон мегиранд, дастгир намояд».
ACT.9.15	Аммо Худованд гуфт «Бирав! Зеро Ман вайро ҳамчун асбоби Худ интихоб кардаам, то ки номи Маро назди ғайрияҳудиён, подшоҳон ва исроилиён эълон намояд. 
ACT.9.16	Ман ба ӯ нишон медиҳам, ки ба хотири номи Ман бояд чӣ қадар азоб кашад».
ACT.9.17	Ҳанониё рафта, он хонаро ёфту даромад ва бар Шоул даст гузошта гуфт: «Бародар Шоул, Худованд Исо, ки дар роҳ ба ту зоҳир шуд, маро ба наздат фиристод, то ки чашмонат бино шаванд ва аз Рӯҳулқудс пур шавӣ».
ACT.9.18	Ҳамон лаҳза аз чашмони Шоул гӯё пардае гирифта шуд ва ӯ бино гардид.
ACT.9.18	Сипас Шоул бархеста, таъмид гирифт ва 
ACT.9.19	хӯрок хӯрда, қувват ёфт.
ACT.9.19	Шоул якчанд рӯз бо шогирдони Исо дар Димишқ монд. 
ACT.9.20	Вай дарҳол ба ҷамоатхонаҳои яҳудиён рафта, дар бораи Исо гап зад, ки Ӯ Писари Худост. 
ACT.9.21	Шунавандагон ҳайрон шуда мегуфтанд:
ACT.9.21	– Ин ҳамон одам нест, ки дар Уршалим пайравони ин Шахсро нобуд мекард? Оё ба ин ҷо низ барои ҳамин наомадааст, ки онҳоро дастгир намуда, назди коҳинони калон барад?
ACT.9.22	Шоул рӯз ба рӯз дар эълон кардани хушхабар пурзӯртар мешуд. Вай ба яҳудиёни Димишқ Масеҳ (яъне Таъйиншудаи Худо) будани Исоро чунон исбот менамуд, ки онҳо дар ҷавоб чизе гуфта наметавонистанд.
ACT.9.23	Баъди гузаштани якчанд рӯз яҳудиён қасд карданд, ки Шоулро бикушанд. 
ACT.9.24	Аммо Шоул аз нияти онҳо хабардор шуд. Азбаски онҳо бо ин мақсад шабу рӯз назди дарвозаи шаҳр истода, ӯро мепоиданд, 
ACT.9.25	ҳамроҳонаш шабона ӯро ба сабаде гузошта, аз сӯрохии девори шаҳр поён фуроварданд.
ACT.9.26	Шоул ба шаҳри Уршалим омада, хост, ки ба шогирдони Исои Масеҳ ҳамроҳ шавад, аммо онҳо аз ӯ тарсиданд. Онҳо бовар намекарданд, ки Шоул шогирди Масеҳ шудааст. 
ACT.9.27	Лекин Барнаббо ӯро ба назди фиристодагон оварда, ба онҳо нақл намуд, ки чӣ тавр Шоул дар роҳ Худовандро дидаасту Худованд бо ӯ гап задааст ва чӣ гуна вай дар шаҳри Димишқ дар бораи Исо далерона гап мезад.
ACT.9.28	Ҳамин тавр Шоул бо шогирдон дар Уршалим рафтуомад карда, дар бораи Худованд далерона гап мезад. 
ACT.9.29	Вай бо баъзе яҳудиёни юнонизабон гуфтугӯ ва баҳс менамуд, аммо онҳо аз пайи куштани ӯ буданд. 
ACT.9.30	Имондорон аз ин бохабар шуда, ӯро ба бандари шаҳри Қайсария бурданд ва аз он ҷо ба шаҳри Тарсус гусел карданд.
ACT.9.31	Он рӯзҳо аҳли ҷамоати имондорон дар тамоми сарзамини Яҳудияву Ҷалилу Сомара оромӣ ёфта, худотарсона зиндагӣ мекарданду бо ёрии Рӯҳулқудс пурзӯр ва зиёд мешуданд.
ACT.9.32	Петрус тамоми ноҳияро гашта, ба назди имондорони шаҳри Лудда омад. 
ACT.9.33	Дар он ҷо Аниёс ном мардеро дид, ки ҳашт сол боз шал дар ҷойгаҳаш мехобид. 
ACT.9.34	Петрус ба вай гуфт:
ACT.9.34	– Аниёс, Исои Масеҳ туро шифо медиҳад. Бархезу ҷойгаҳатро ҷамъ кун.
ACT.9.34	Марди шал дарҳол аз ҷояш хест. 
ACT.9.35	Мардуми шаҳри Лудда ва дашти Шорӯн ӯро сиҳат дида, ба Худованд рӯй оварданд.
ACT.9.36	Ҳамчунин дар шаҳри Ёфо Тобито ном шогирди Исо зиндагӣ мекард, ки маънои номаш «ғизол» аст. Ӯ зани накӯкор буда, хайроти зиёд мекард. 
ACT.9.37	Рӯзе вай бемор шуда мурд. Ҷасади ӯро шуста, дар болохона гузоштанд.
ACT.9.38	Шогирдон чун шуниданд, ки Петрус дар шаҳри Лудда аст, ки ба шаҳри Ёфо наздик буд, ду касро ба наздаш фиристода, хоҳиш намуданд, ки зуд ба пеши онҳо биёяд. 
ACT.9.39	Петрус дарҳол бо онҳо рафт.
ACT.9.39	Чун расид, ӯро ба болохона бароварданд. Дар болохона бевазанон Петрусро иҳота намуда, гирякунон, ҷомаву куртаҳои дар зиндагияш дӯхтаи Ғизолро ба ӯ нишон медоданд. 
ACT.9.40	Лекин Петрус хоҳиш намуд, ки онҳо берун бароянд. Сипас зону зада, дуо кард ва ба ҷасад нигариста гуфт:
ACT.9.40	– Тобито, бархез!
ACT.9.40	Тобито чашмонашро кушода, Петрусро дид ва аз ҷояш хеста, нишаст. 
ACT.9.41	Петрус ӯро аз дасташ гирифта ба по хезонд ва имондоронро ҳамроҳи бевазанон даъват карда, ӯро зинда нишон дод. 
ACT.9.42	Ин воқеа дар тамоми Ёфо овоза шуд ва одамони бисёре ба Худованд Исо имон оварданд.
ACT.9.43	Петрус муддате дар шаҳри Ёфо монд ва дар хонаи Шимъуни чармгар зиндагӣ кард.
ACT.10.1	Дар шаҳри Қайсария марде бо номи Корнилиюс зиндагӣ мекард. Ӯ мирисади лашкаре буд, ки Италиявӣ ном дошт. 
ACT.10.2	Корнилиюс ва тамоми хонаводааш одамони диндору худотарс буданд. Ӯ ба мардум бисёр хайр менамуд ва ҳамеша ба Худо дуо мекард. 
ACT.10.3	Рӯзе, тақрибан соати се, ба Корнилиюс фариштаи Худо аён шуд ва ба ӯ наздик омада, гуфт:
ACT.10.3	– Корнилиюс!
ACT.10.4	Ӯ тарсон, аз фаришта чашм наканда, гуфт:
ACT.10.4	– Лаббай, эй аълоҳазрат.
ACT.10.4	Фаришта ба вай гуфт:
ACT.10.4	– Худо дуоятро шунид ва хайроти туро қабул кард. 
ACT.10.5	Акнун ба шаҳри Ёфо одам бифирист, то ки Шимъуни лақабаш Петрусро ба наздат даъват кунад. 
ACT.10.6	Ҳоло ӯ дар хонаи Шимъуни чармгар, ки дар соҳили баҳр мебошад, меҳмон аст.
ACT.10.7	Вақте фариштае, ки бо ӯ гап мезад, нопадид шуд, Корнилиюси мирисад ду хизматгор ва як сарбози диндорашро, ки дар хизмати ӯ буд, ҷамъ овард. 
ACT.10.8	Мирисад тамоми ҳодисаро ба онҳо баён кард ва онҳоро ба шаҳри Ёфо фиристод.
ACT.10.9	Рӯзи дигар, нисфирӯзӣ, ҳангоме ки одамони Корнилиюс ба шаҳр наздик мешуданд, Петрус барои дуо болои бом баромад. 
ACT.10.10	Дар он ҷо ӯ гурусна монд ва хост, чизе бихӯрад. Аммо ҳанӯз хӯрок тайёр нашуда, Петрус ба ҳолати бехудӣ афтод. 
ACT.10.11	Ӯ дид, ки осмон кушода шуда, аз он чизе ба монанди дастархони калон, ки аз чор гӯшааш овезон буд, ба замин мефарояд. 
ACT.10.12	Даруни он аз ҳар гуна ҳайвоноти чорпо, хазандагон ва паррандагони осмон пур буд. 
ACT.10.13	Сипас ӯ овозе шунид, ки мегуфт:
ACT.10.13	– Петрус, хез, куш ва хӯр!
ACT.10.14	– Ҳаргиз, Худовандо! – ҷавоб дод Петрус. – Ман дар умрам ягон чизи ҳаром ё нопок нахӯрдаам.
ACT.10.15	Овоз бори дигар гуфт:
ACT.10.15	– Он чиро, ки Худо пок кардааст, ҳаром нашумор.
ACT.10.16	Ин ҳодиса се бор такрор шуд. Сипас дастархон зуд ба осмон рафт.
ACT.10.17	Петрус ҳанӯз дар фикри чизҳои аёншуда буд, ки одамони Корнилиюс хонаи Шимъунро ёфта, ба дарвоза наздик шуданд. 
ACT.10.18	Онҳо фарёд карданд:
ACT.10.18	– Шимъуне, ки лақабаш Петрус аст, дар ҳамин ҷост?
ACT.10.19	Он гоҳ Рӯҳулқудс ба Петрус, ки ҳанӯз дар бораи чизҳои дидааш фикр мекард, гуфт:
ACT.10.19	– Туро се одам ҷустуҷӯ мекунанд. 
ACT.10.20	Бархеста, ба наздашон фуро ва бе ягон шубҳа бо онҳо бирав, чунки онҳоро Ман фиристодам.
ACT.10.21	Петрус фуромада, ба онҳо гуфт:
ACT.10.21	– Манам он касе, ки меҷӯед. Чӣ хизмат?
ACT.10.22	Онҳо ҷавоб доданд:
ACT.10.22	– Мо аз ҷониби Корнилиюси мирисад омадем, ки марди росткору худотарс буда, дар байни тамоми яҳудиён номи нек дорад. Фариштаи муқаддас ба ӯ фармудааст, ки шуморо ба хонааш даъват намуда, суханонатонро шунавад.
ACT.10.23	Пас Петрус онҳоро ба хона таклиф карда, меҳмондорӣ кард.
ACT.10.23	Рӯзи дигар Петрус бо онҳо ба роҳ даромад. Баъзе имондорони шаҳри Ёфо ба вай ҳамроҳ шуданд. 
ACT.10.24	Пас аз як рӯз онҳо ба Қайсария расиданд. Корнилиюс хешу табору дӯстони наздикашро ҷамъ оварда, интизори Петрус ва ҳамроҳонаш буд. 
ACT.10.25	Вақте ки Петрус ба ҳавлӣ даромад, Корнилиюс назди пойҳои ӯ афтода, саҷда кард. 
ACT.10.26	Аммо Петрус ӯро хезонда, гуфт:
ACT.10.26	– Бархез, ман ҳам одам ҳастам.
ACT.10.27	Сипас Петрус бо Корнилиюс гапзанон ба хона даромада, дид, ки мардуми зиёде ҷамъ омадаанд. 
ACT.10.28	Инак ба онҳо гуфт:
ACT.10.28	– Чунон ки медонед, ба яҳудиён бо ғайрияҳудиён рафтуомад кардану ба хонаи онҳо даромадан манъ аст. Аммо Худо ба ман нишон дод, ки касеро ифлос ё нопок наҳисобам. 
ACT.10.29	Бинобар ин, вақте ки даъват карданд, бечуну чаро омадам. Акнун гӯед, ки ба ман чӣ кор доштед?
ACT.10.30	Корнилиюс ҷавоб дод:
ACT.10.30	– Чор рӯз пеш ман дар хонаам дуо мекардам. Соат мисли ҳозир наздики се буд. Баногоҳ дар наздам марде пайдо шуд, ки либоси дурахшон дар бар дошт. 
ACT.10.31	Ӯ ба ман гуфт:
ACT.10.31	– Корнилиюс, Худо дуои туро шунид ва хайроти туро қабул кард. 
ACT.10.32	Акнун ба шаҳри Ёфо одам фиристода, Шимъунро, ки лақабаш Петрус аст, даъват бикун. Ҳоло ӯ дар хонаи Шимъуни чармгар, ки дар соҳили баҳр мебошад, меҳмон аст. 
ACT.10.33	Бинобар ин дарҳол ба наздат одам фиристодам ва ту нағз кардӣ, ки омадӣ. Ҳоло мо ҳама дар ҳузури Худо ҷамъ омадем, то ҳар чи ки Худованд ба ту фармудааст, бишнавем.
ACT.10.34	Петрус суханашро сар кард:
ACT.10.34	– Ана акнун фаҳмидам, ки дар ҳақиқат Худо ба касе рӯйбинӣ намекардааст, 
ACT.10.35	балки одамони худотарсу росткорро аз ҳама халқҳо қабул мекардааст. 
ACT.10.36	Хушхабари сулҳу осоиш ба воситаи Худованди ҳамагон – Исои Масеҳ дода шуд ва шумо аз ин паём, ки Худо ба халқи Исроил фиристод, бохабар ҳастед. 
ACT.10.37	Шумо медонед, пас аз он ки Яҳё одамонро ба таъмид даъват намуд, аз сарзамини Ҷалил сар карда, то саросари сарзамини Яҳудия чӣ рӯй дод. 
ACT.10.38	Яъне медонед, ки Худо ба Исои Носирӣ Рӯҳулқудс ва қувва бахшид. Исо ҳар сӯ сафар карда, корҳои нек анҷом дод ва ҷинзадагонро раҳо кард, чунки Худо бо Ӯ буд. 
ACT.10.39	Мо худ ба ҳама коре, ки Ӯ дар кишвари яҳудиён ва шаҳри Уршалим кард, шоҳид ҳастем. Исои Масеҳро ба салиб овехта куштанд, 
ACT.10.40	вале Худо Ӯро дар рӯзи сеюм зинда кард ва ба одамон зоҳир намуд. 
ACT.10.41	Аммо на ба тамоми халқ, балки танҳо ба шоҳидоне, ки Худо пешакӣ интихоб намуд, яъне ба мо, ки пас аз зинда шуданаш бо Ӯ мехӯрдему менӯшидем. 
ACT.10.42	Сипас Ӯ ба мо фармон дод, ки ба мардум чунин эълон намуда шаҳодат диҳем: Исои Масеҳ ҳамон Таъйиншудаи Худост, ки зиндагону мурдагонро доварӣ мекунад. 
ACT.10.43	Ҳамаи пайғамбарон дар бораи Ӯ шаҳодат додаанд, ки касе ба Ӯ имон оварад, ба воситаи номи Ӯ гуноҳҳояш бахшида мешавад.
ACT.10.44	Ҳанӯз Петрус суханашро тамом накарда, Рӯҳулқудс бар ҳамаи шунавандагони каломи Худо фуруд омад. 
ACT.10.45	Яҳудиёни имондор, яъне ҳамроҳони Петрус дар ҳайрат афтоданд, ки Рӯҳулқудс ҳатто ба ғайрияҳудиён ато мешудааст. 
ACT.10.46	Зеро онҳо бо гӯшҳои худ мешуниданд, ки ғайрияҳудиён бо ҳар гуна забонҳо гап мезананду Худоро ситоиш мекунанд. Сипас Петрус гуфт: 
ACT.10.47	«Чунон ки Рӯҳулқудс ба мо ато шуда буд, ба инҳо низ дода шуд. Оё акнун, касе метавонад, ба онҳо зиддият намояд, ки таъмид гиранд?»
ACT.10.48	Инро гуфта, Петрус фармуд, ки онҳо ба номи Исои Масеҳ таъмид гиранд. Сипас аз Петрус хоҳиш намуданд, ки якчанд рӯз бо онҳо бимонад.
ACT.11.1	Фиристодагону имондорони сарзамини Яҳудия хабардор шуданд, ки ғайрияҳудиён низ каломи Худоро қабул кардаанд. 
ACT.11.2	Ҳангоме ки Петрус ба Уршалим баргашт, тарафдорони хатна ӯро танқид карда, гуфтанд: 
ACT.11.3	«Ту ба пеши одамони хатнанашуда рафтӣ ва бо онҳо нишаста хӯрок хӯрдӣ?!»
ACT.11.4	Петрус ба онҳо тамоми воқеаро як ба як баён карда гуфт: 
ACT.11.5	«Ҳангоме ки дар шаҳри Ёфо дуо мекардам, дар ҳолати бехудӣ ба назарам аён шуд, ки аз осмон чизе ба мисли дастархони калон, ки аз чор гӯшааш овезон буд, ба пешам фуромад. 
ACT.11.6	Ман ба даруни он нигоҳ карда, ҳайвоноти чорпо, даррандагон, хазандагон ва паррандагони осмонро дидам. 
ACT.11.7	Сипас овозе шунидам, ки ба ман гуфт:
ACT.11.7	– Петрус, хез, куш ва хӯр!
ACT.11.8	Аммо ман гуфтам:
ACT.11.8	– Ҳаргиз, Худовандо! Ман дар умрам ягон чизи ҳаром ё нопок нахӯрдаам.
ACT.11.9	Овоз аз осмон бори дигар гуфт:
ACT.11.9	– Он чиро, ки Худо пок кардааст, ҳаром нашумор.
ACT.11.10	Ин ҳодиса се бор такрор шуд. Сипас ҳамаи он чизҳо ба осмон бардошта шуд. 
ACT.11.11	Ҳамон лаҳза ба хонае, ки дар он будам, се мард наздик шуданд. Онҳоро аз шаҳри Қайсария ба назди ман фиристода будаанд. 
ACT.11.12	Рӯҳулқудс ба ман гуфт, ки дудила нашуда бо онҳо равам. Ин шаш бародар низ бо ман рафтанд ва мо ба хонаи Корнилиюс расида даромадем. 
ACT.11.13	Ӯ гуфт, ки дар хонааш фариштаеро дидааст, ки ба вай чунин гуфтааст:
ACT.11.13	– Ба шаҳри Ёфо одам фиристода, Шимъуни лақабаш Петрусро ба хонаат даъват намо. 
ACT.11.14	Ӯ ба ту сухане мегӯяд, ки ба воситаи он худат ва тамоми хонаводаат наҷот меёбед.
ACT.11.15	Вақте ки ба сухан шурӯъ кардам, Рӯҳулқудс, чуноне, ки дар аввал бар мо фуруд омада буд, ба онҳо низ фуруд омад. 
ACT.11.16	Он лаҳза сухани Худованд ба ёдам расид, ки гуфта буд: „Яҳё бо об таъмид медод, лекин шумо бо Рӯҳулқудс таъмид дода мешавед“. 
ACT.11.17	Инак, Худо ба ғайрияҳудиён худи ҳамон аторо дод, ки ба мо ҳангоми ба Худованд Исои Масеҳ имон оварданамон дода буд. Пас ман кистам, ки ба Худо зиддият намоям?»
ACT.11.18	Баъди ин суханон яҳудиён ором шуданд ва Худоро ситоиш намуда гуфтанд: «Маълум мешавад, ки Худо ба ғайрияҳудиён низ имконият додааст, ки аз гуноҳҳояшон тавба карда, ҳаёти абадӣ ёбанд».
ACT.11.19	Баъзе аз пайравони Худованд аз сабаби он ки аз паяшон баъд аз марги Истефанус дарафтода буданд, пароканда шуданд. Онҳо то ба кишвари Финиқияи ҷазираи Қиприс ва шаҳри Антокия рафта расиданд, аммо каломи Худоро на ба ҳама, балки танҳо ба яҳудиён мегуфтанд. 
ACT.11.20	Лекин баъзеи онҳо, ки аз Қипрису Қайравон буданд, ба Антокия расида, хушхабари Худованд Исоро ба ғайрияҳудиён низ мавъиза карданд. 
ACT.11.21	Худованд ба онҳо ёрӣ медод ва шумораи зиёди одамон имон оварда, ба Худованд рӯй оварданд.
ACT.11.22	Ин хабар ба гӯши ҷамоати Уршалим расид ва онҳо Барнабборо ба Антокия фиристоданд. 
ACT.11.23	Ҳангоме ки Барнаббо ба он ҷо расида файзу меҳрубонии Худоро дид, хурсанд шуд ва ҳамаро насиҳат кард, ки пурра ба Худованд такя кунанд. 
ACT.11.24	Зеро Барнаббо одами нек, пур аз Рӯҳулқудс ва дар имон мустаҳкам буд. Инак, шумораи зиёди одамон ба Худованд имон оварданд. 
ACT.11.25	Пас аз ин Барнаббо барои ҷустуҷӯйи Шоул ба шаҳри Тарсус равона шуд 
ACT.11.26	ва ӯро ёфта, ба шаҳри Антокия овард. Онҳо ҳар ду тамоми сол дар он ҷамоати имондорон монда, мардуми зиёдеро таълим медоданд. Он замон дар Антокия бори аввал шогирдони Исои Масеҳро масеҳиён номиданд.
ACT.11.27	Он рӯзҳо аз Уршалим ба Антокия якчанд пайғамбарон омада буданд. 
ACT.11.28	Яке аз онҳо Оғобус ном дошт. Ӯ бо ёрии Рӯҳулқудс пешгӯйӣ намуд, ки дар саросари замин гуруснагии сахт мешавад (ин дар замони шоҳаншоҳ Клавдиюс рӯй дод). 
ACT.11.29	Бинобар ин ҳама шогирдон қарор доданд, ки ба имондорони сарзамини Яҳудия ба қадри имкон кӯмак фиристонанд. 
ACT.11.30	Ҳамин тавр онҳо кӯмаки худро бо дасти Барнаббову Шоул ба роҳбарони ҷамоат фиристоданд.
ACT.12.1	Он замон шоҳ Ҳиродус дасти душманӣ дароз намуд, то ки баъзе аз аъзои ҷамоати имондоронро азоб диҳад. 
ACT.12.2	Шоҳ бо шамшер Яъқуби бародари Юҳанноро кушт. 
ACT.12.3	Сипас чун дид, ки ин кораш ба яҳудиён писанд омад, Петрусро низ дастгир намуд. Ин воқеа дар айёми Иди Фатир рӯй дод. 
ACT.12.4	Шоҳ Петрусро ба зиндон андохта, ба чор дастаи сарбозон, ки ҳар яке аз чор сарбоз иборат буд, фармуд, ки ӯро посбонӣ кунанд. Шоҳ мехост, ки баъди Иди Наҷот ӯро ба назди мардум барои ҳукм кардан барорад. 
ACT.12.5	Инак, Петрус дар зиндон буд, аммо аҳли ҷамоати имондорон барои ӯ бо ҷидду ҷаҳд ба Худо дуо мекарданд.
ACT.12.6	Шаби ҳамон рӯз, ки шоҳ Ҳиродус мехост ӯро назди мардум барорад, Петрус дар байни ду сарбоз мехобид. Ӯро бо ду занҷир баста буданд ва назди дари зиндон сарбозони дигар меистоданд. 
ACT.12.7	Баногоҳ фариштаи Худованд пайдо шуд ва ҳуҷра равшан гардид. Вай ба паҳлӯи Петрус зада, ӯро бедор карду гуфт:
ACT.12.7	– Зуд бархез.
ACT.12.7	Ҳамон лаҳза занҷирҳо аз дастони Петрус афтоданд.
ACT.12.8	– Миёнатро банду пойафзолатро пӯш, – суханашро давом дод фаришта.
ACT.12.8	Петрус гуфтаи ӯро иҷро намуд.
ACT.12.8	– Акнун ҷомаатро пӯшида, аз қафои ман биё, – гуфт фаришта.
ACT.12.9	Петрус баромада, аз қафои фаришта равона шуд. Ӯ фикр кард, ки хоб мебинад, лекин дар асл ин кори фаришта воқеӣ буд. 
ACT.12.10	Онҳо аввал аз назди як дастаи посбонон ва сипас аз дастаи дуюм гузашта, ба дарвозаи оҳанине, ки ба сӯйи шаҳр мебурд, наздик шуданд. Дарвоза худ аз худ ба рӯйи онҳо кушода шуд. Онҳо аз он гузашта, то ба охири кӯча расида буданд, ки баногоҳ фаришта нопадид шуд. 
ACT.12.11	Ин вақт Петрус ба худ омада, гуфт:
ACT.12.11	– Акнун аниқ фаҳмидам, ки Худованд фариштаи Худро фиристодааст, то маро аз дасти Ҳиродус ва он чи яҳудиён мехостанд, халос кунад.
ACT.12.12	Петрус инро аз дил гузаронда, ба хонаи Марями модари Юҳанно, ки Марқус номида шуда буд, равона шуд. Дар он ҷо мардуми зиёд ҷамъ омада, дуо мекарданд. 
ACT.12.13	Чун дарвозаро тақ-тақ кард, Рудо ном канизаке барои кушодан баромад. 
ACT.12.14	Рудо овози Петрусро шинохта чунон хурсанд шуд, ки дарвозаро накушода, ба сӯйи хона давид ва хабар дод, ки Петрус назди дарвоза истодааст.
ACT.12.15	Ба ӯ гуфтанд:
ACT.12.15	– Ақлатро хӯрдаӣ.
ACT.12.15	Лекин ӯ дар гапаш истода мегуфт, ки рост мегӯяд. Онҳо бошанд гуфтанд:
ACT.12.15	– Ин фариштаи ӯст.
ACT.12.16	Азбаски Петрус ҳанӯз ҳам тақ-тақ мекард, охир дарро кушоданд ва ӯро дида сахт ҳайрон шуданд. 
ACT.12.17	Петрус бо ишораи даст хомӯшӣ талаб намуда, ба онҳо гуфт, ки чӣ тарз Худованд ӯро аз зиндон баровард.
ACT.12.17	– Инро ба Яъқубу бародарони дигар расонед, – гуфт Петрус дар охир ва онҳоро тарк намуда, ба ҷойи дигар рафт.
ACT.12.18	Бо дамидани субҳ сарбозонро тарсу ваҳм фаро гирифт, ки ба Петрус чӣ шуда бошад. 
ACT.12.19	Шоҳ Ҳиродус ӯро ҷустуҷӯ намуд, лекин наёфт. Сипас сарбозонро пурсуҷӯ намуда, фармон дод, ки онҳоро ба қатл расонанд. Худаш бошад аз сарзамини Яҳудия баромада, ба шаҳри Қайсария рафт ва дар он ҷо монд.
ACT.12.20	Шоҳ Ҳиродус аз мардуми шаҳрҳои Сур ва Сидун сахт дар ғазаб шуда буд. Бинобар ин онҳо маслиҳат намуда, ба назди шоҳ як гурӯҳ одамонро фиристоданд. Онҳо аввал хизматгори шахсии подшоҳ Балостусро тарафдори худ карда, сипас аз подшоҳ сулҳ хостанд, чунки онҳо аз кишвари подшоҳ хӯрокворӣ мегирифтанд. 
ACT.12.21	Дар рӯзи қабул Ҳиродус либоси шоҳона пӯшида, бар курсии доварӣ нишаст ва ба онҳо сухан кард. 
ACT.12.22	Мардум бошанд, фарёдкунон гуфтанд:
ACT.12.22	– Ин овози одам не, балки овози яке аз худоён аст.
ACT.12.23	Ин лаҳза фариштаи Худованд шоҳ Ҳиродусро зад, чунки худро аз Худо боло донист. Ҳамин тавр, ӯ кирм карда мурд.
ACT.12.24	Аммо каломи Худо торафт паҳн мешуд. 
ACT.12.25	Барнаббо ва Шоул хизмати худро барои Худованд дар Уршалим ба охир расонданд ва Юҳаннои лақабаш Марқусро бо худ гирифта, ба шаҳри Антокия баргаштанд.
ACT.13.1	Пайғамбарону муаллимони ҷамоати имондорони шаҳри Антокия инҳо буданд: Барнаббо, Шимъуни лақабаш Нигер, Лукюси қайравонӣ, Маноҳим – дӯсти бачагии Ҳиродуси ҳоким ва Шоул. 
ACT.13.2	Рӯзе, ҳангоме ки онҳо рӯза гирифта Худовандро парастиш мекарданд, Рӯҳулқудс ба онҳо гуфт:
ACT.13.2	– Ба Ман Барнаббо ва Шоулро ҷудо кунед, то кореро, ки барояшон таъйин намудаам, иҷро намоянд.
ACT.13.3	Сипас рӯза доштанд ва бар онҳо даст гузошта дуо карданду онҳоро фиристоданд.
ACT.13.4	Инак Барнаббо ва Шоул, ки аз ҷониби Рӯҳулқудс фиристода шуда буданд, ба шаҳри Салукия расиданду аз он ҷо ба ҷазираи Қиприс бо киштӣ шино карданд. 
ACT.13.5	Онҳо ба шаҳри Саломис расида, дар ҷамоатхонаи яҳудиён каломи Худоро эълон карданд. Юҳанно ба онҳо ёрӣ мерасонд. 
ACT.13.6	Онҳо тамоми ҷазираро то шаҳри Пофус тай карданд. Дар Пофус фиристодагон ҷодугари яҳудиро вохӯрданд, ки пайғамбари дурӯғин буд. Вай Барюшаъ ном дошт ва 
ACT.13.7	шиноси ҳоким Сарҷиюс Павлус буд. Ҳоким, ки марди бофаҳм буд, барои шунидани каломи Худо Барнаббо ва Шоулро ба наздаш даъват кард. 
ACT.13.8	Аммо он ҷодугар, ки ба забони юнонӣ Алимо ном дошт, ба онҳо зиддият намуд. Ӯ кӯшиш мекард, ки ҳокимро аз имон овардан боздорад. 
ACT.13.9	Он гоҳ Шоул, ки Павлус низ ном дошт, аз Рӯҳулқудс пур шуда, рост ба он ҷодугар нигариста 
ACT.13.10	гуфт: «Эй марди пур аз дурӯғу бадӣ, писари шайтон ва душмани ҳар росткорӣ, кай каҷ кардани Роҳи рости Худовандро бас мекунӣ?! 
ACT.13.11	Ҳоло ист! Худованд туро ҷазо медиҳад ва ту кӯр шуда, муддате равшании офтобро намебинӣ».
ACT.13.11	Бо шунидани ин сухан Алиморо тирагиву торикӣ фаро гирифт ва ӯ ба ҳар сӯ рӯй оварда, ба худ раҳнамое меҷуст. 
ACT.13.12	Ҳоким ин воқеаро дида, имон овард, чунки аз таълимоти Худованд дар ҳайрат монда буд.
ACT.13.13	Сипас Павлусу ҳамроҳонаш аз шаҳри Пофус ба шаҳри Пирҷаи вилояти Памфилия бо киштӣ омаданд. Аммо Юҳанно онҳоро тарк намуда, ба Уршалим баргашт. 
ACT.13.14	Аз шаҳри Пирҷа онҳо ба шаҳри Антокияи назди Писидия омаданд ва рӯзи шанбе ба ҷамоатхонаи яҳудиён даромада нишастанд. 
ACT.13.15	Баъд аз хондани шариати Мусо ва навиштаҳои пайғамбарон, сардорони ҷамоатхона одам фиристода ба онҳо чунин гуфтанд: «Бародарон, агар ба мардум сухани насиҳатомезе дошта бошед, бигӯед».
ACT.13.16	Павлус аз ҷояш хеста, бо ишораи даст хомӯшӣ талаб намуд ва гуфт: «Эй исроилиён ва ғайрияҳудиёне, ки аз Худо метарсед, гӯш кунед! 
ACT.13.17	Худои мардуми Исроил падаркалонҳои моро интихоб намуда, онҳоро дар ғарибӣ, яъне дар сарзамини Миср ба халқи бузург табдил дод. Сипас онҳоро бо тавоноии Худ аз он ҷо баровард ва 
ACT.13.18	чил сол рафтори онҳоро дар биёбон тоқат кард. 
ACT.13.19	Баъд дар замини Канъон ҳафт халқро нобуд карда, заминҳояшонро ба исроилиён тақсим карда дод.
ACT.13.20	Аз байн чорсаду панҷоҳ сол гузашт. Сипас Худо то замони пайғамбар Самуил бар онҳо доваронро таъйин менамуд. 
ACT.13.21	Оқибат онҳо барои худ подшоҳ талаб карданд ва Худо ба онҳо аз авлоди Бинёмин Шоули писари Қишро бахшид. Шоул чил сол подшоҳӣ кард. 
ACT.13.22	Баъд Худо вайро аз подшоҳӣ маҳрум намуда, Довудро бар онҳо шоҳ таъйин намуд. Дар бораи Довуд Худо чунин гуфтааст:
ACT.13.22	„Довуди писари Ишойро писанди дилам ёфтам. Ӯ ҳама хости Маро ба ҷо хоҳад овард“
ACT.13.23	Сипас Худо, чунон ки ваъда карда буд, аз насли Довуд барои халқи Исроил Наҷотдиҳанда, яъне Исоро дод. 
ACT.13.24	Инак, Яҳё пеш аз омадани Исо ба тамоми халқи Исроил эълон намуд, ки тавба карда, таъмид гиранд. 
ACT.13.25	Яҳё дар охири хизмати худ чунин гуфт:
ACT.13.25	„Ба гумонатон ман Масеҳам? Не, ман Таъйиншудаи Худо нестам. Нигаред, аз паси ман Касе меояд, ки ман ҳатто сазовори кушодани банди пойафзоли Ӯ нестам“.
ACT.13.26	Бародарон! Эй фарзандони Иброҳим ва ҳама ғайрияҳудиёне, ки худотарсанд! Ин хабари наҷотбахш ба мо фиристода шудааст! 
ACT.13.27	Мардуми Уршалим ва сардорони онҳо Наҷотдиҳанда будани Исоро нафаҳмиданд. Ҳамчунин суханони пайғамбаронро, ки ҳар рӯзи шанбе хонда мешавад, нафаҳмиданд, балки Исоро айбдор намуда, пешгӯйии пайғамбаронро ба ҷо оварданд. 
ACT.13.28	Агарчи барои куштан сабабе наёфтанд, аз Пилотус хоҳиш намуданд, ки Ӯро ба қатл расонад. 
ACT.13.29	Вақте ки ҳама чизҳои дар бораи Исо навишташударо иҷро карданд, Ӯро аз салиб фуроварда, ба қабр гузоштанд. 
ACT.13.30	Аммо Худо Ӯро аз мурдагон зинда кард. 
ACT.13.31	Сипас Исо ба онҳое, ки ҳамроҳаш аз сарзамини Ҷалил ба шаҳри Уршалим омада буданд, рӯзҳои зиёд зоҳир мешуд. Ҳоло онҳо дар пеши мардум шоҳидони Ӯ ҳастанд.
ACT.13.32	Мо низ ба шумо хабари хуш мерасонем, ки ваъдаи ба падаркалонҳоямон додашуда 
ACT.13.33	иҷро гардид. Худо Исоро зинда карда, он ваъдаро барои мо, ки насли онҳо ҳастем, ба ҷо овард. Дар ин бора дар таронаи дуюми китоби Забур чунин гуфта шудааст:
ACT.13.33	„Ту Писари Ман ҳастӣ. Имрӯз Ман Падари Ту шудаам
ACT.13.34	Дар бораи он, ки Исоро зинда мекунад ва Ӯ ҳаргиз дар гӯр намепӯсад, чунин гуфта шудааст:
ACT.13.34	„Ман он ваъдаҳои муқаддас ва боваринокро, ки ба Довуд дода будам, ба шумо мебахшам“.
ACT.13.35	Бинобар ин дар дигар ҷойи навиштаҷот чунин гуфта шудааст:
ACT.13.35	„Ту намегузорӣ, ки Марди Поки Ту дар гӯр бипӯсад“.
ACT.13.36	Ин гуфтаҳо ба шоҳ Довуд дахл надоранд, чунки ӯ дар замони худ хости Худоро иҷро намуд ва аз ин олам чашм пӯшид. Ӯ мисли падаронаш ба хок супурда шуд ва ҷисмаш пӯсид. 
ACT.13.37	Аммо Шахсе, ки Худо Ӯро зинда кард, напӯсид».
ACT.13.38	– Бародарон! Бинобар ин, гӯш кунед! Мо ба шумо эълон мекунем, ки ба воситаи Исо гуноҳҳо бахшида мешаванд. 
ACT.13.39	Шариати Мусо одамонро сафед карда наметавонад, аммо касе, ки ба Исо имон меоварад, сафед мешавад. 
ACT.13.40	Пас эҳтиёт шавед, ки гуфтаҳои пайғамбарон ба саратон наоянд, зеро онҳо чунин гуфтаанд:
ACT.13.41	«Эй масхаракунандагон, нигоҳ кунед! Ҳайрон шуда, нобуд гардед. Зеро дар рӯзҳои шумо коре мекунам ки, агар касе дар бораи он ба шумо гӯяд ҳам, бовар намекунед».
ACT.13.42	Мардум ҳангоми аз ҷамоатхона баромадани Павлусу Барнаббо аз онҳо илтимос намуданд, ки рӯзи шанбеи дигар омада, ин мавзӯъро давом диҳанд. 
ACT.13.43	Баъди ҷамъомад гурӯҳи зиёде аз яҳудиёну худотарсоне, ки дини яҳудиро қабул карда буданд, ҳамроҳи Павлусу Барнаббо ба роҳ даромаданд. Ҳангоми роҳ рафтан Павлусу Барнаббо сӯҳбаткунон мардумро насиҳат намуданд, ки ба файзу меҳрубонии Худо такя кунанд.
ACT.13.44	Шанбеи дигар қариб ҳама мардуми шаҳр барои шунидани каломи Худованд ҷамъ омада буданд. 
ACT.13.45	Яҳудиён гурӯҳ-гурӯҳ одамонро дида, ҳасад бурданд ва дашномкунон ба суханони Павлус зиддият нишон доданд. 
ACT.13.46	Дар ҷавоб Павлусу Барнаббо ба онҳо далерона гуфтанд:
ACT.13.46	– Пеш аз ҳама лозим буд, ки каломи Худоро ба шумо – яҳудиён, гӯем. Азбаски шумо онро рад мекунед ва худро шоистаи ҳаёти абадӣ намедонед, ҳоло мо ба назди ғайрияҳудиён меравем, 
ACT.13.47	зеро Худованд ба мо чунин фармудааст:
ACT.13.47	«Туро барои ғайрияҳудиён нур таъйин кардам, ки наҷотро то ба канори замин бубарӣ».
ACT.13.48	Ин суханонро шунида ғайрияҳудиён хеле хурсанд шуданд ва каломи Худовандро ситоиш карданд. Онҳое, ки барои ҳаёти абадӣ интихоб шуда буданд, имон оварданд.
ACT.13.49	Ҳамин тавр, каломи Худованд дар тамоми сарзамин паҳн мешуд.
ACT.13.50	Аммо яҳудиён бар зидди онҳо занони худотарсу боломақом ва калоншавандагони он шаҳрро шӯр андохтанд. Дар натиҷа онҳо Павлусу Барнабборо ба танг оварда, аз он ҷо ронданд. 
ACT.13.51	Дар ҷавоб Павлусу Барнаббо бар зидди онҳо чангу хоки пойҳояшонро афшонда, ба шаҳри Қуния рафтанд. 
ACT.13.52	Ҳамзамон шогирдони антокиягӣ шод шуданд ва пур аз Рӯҳулқудс гардиданд.
ACT.14.1	Дар шаҳри Қуния низ Павлусу Барнаббо ба ҷамоатхонаи яҳудиён даромада, чунон сухан гуфтанд, ки мардуми зиёде аз яҳудиёну ғайрияҳудиён имон оварданд. 
ACT.14.2	Аммо яҳудиёне, ки имон наоварда буданд, ғайрияҳудиёнро ба шӯр андохта, онҳоро ба Павлусу Барнаббо зид намуданд. 
ACT.14.3	Ба ин нигоҳ накарда фиристодагон дар он шаҳр муддати зиёд монданд. Онҳо дар бораи Худованд далерона нақл мекарданд. Худованд бошад, бо дастони онҳо аломату мӯъҷизаҳо нишон дода исбот менамуд, ки сухан дар бораи файзу меҳрубониаш ҳақ аст. 
ACT.14.4	Мардуми шаҳр ба ду қисм ҷудо шуданд. Яке тарафдори яҳудиён буду дигаре тарафдори фиристодагон. 
ACT.14.5	Сипас яҳудиёну ғайрияҳудиён бо дастгирии роҳбаронашон забон як карданд, ки ба фиристодагон дарафтода, онҳоро сангсор кунанд. 
ACT.14.6+ACT.14.7	 Фиристодагон аз мақсади онҳо хабардор шуда, ба ноҳияи Лекония гурехтанд ва дар шаҳрҳои Лустраву Дарбаву гирду атрофашон гашта, расонидани хушхабарро давом медоданд.
ACT.14.8	Дар шаҳри Лустра марде менишаст, ки ланги модарзод буда, дар умраш роҳ нарафта буд. 
ACT.14.9	Ӯ сухани Павлусро гӯш мекард. Чун Павлус дид, ки вай барои шифо ёфтан имон дорад, бодиққат ба ӯ нигариста, 
ACT.14.10	бо овози баланд гуфт:
ACT.14.10	– Бархеста, бар пойҳоят рост ист.
ACT.14.10	Он мард аз ҷояш ҷаста хесту ба роҳравӣ даромад. 
ACT.14.11	Гурӯҳи одамон ин кори Павлусро дида бо забони леконӣ фарёд заданд:
ACT.14.11	– Худоён дар шакли одамизод ба назди мо фуромадаанд.
ACT.14.12	Онҳо фиристодагонро худоёни худ гумон карда, Барнабборо Зевс ва Павлусро Ҳермис номиданд, чунки Павлус нисбатан зиёд сухан мегуфт. 
ACT.14.13	Дар беруни шаҳр парастишгоҳи Зевс воқеъ буд. Инак, коҳини Зевс ба назди дарвозаи шаҳр барзаговҳо ва гулчанбарҳо оварда, хост, ки ҳамроҳи мардум ба фиристодагон қурбонӣ кунад. 
ACT.14.14	Аммо фиристодагон, яъне Барнаббову Павлус инро шунида, либосашонро даронданд ва сӯйи он гурӯҳ давида, дод зада гуфтанд:
ACT.14.15	– Мардум, охир шумо чӣ кор карда истодаед?! Мо ҳам мисли шумо одам ҳастем. Ба шумо хушхабар овардем, ки аз ин чизҳои ҳеҷу пуч рӯй гардонда, ба Худои зинда рӯй оваред. Ӯ замину осмону баҳрҳо ва тамоми ҷонваронеро, ки дар онҳост, офаридааст. 
ACT.14.16	Дар гузашта Худо вогузошт, ки ҳамаи халқҳо бо роҳи худ раванд. 
ACT.14.17	Лекин ба ҳар ҳол бо некиҳояш, яъне бо борон, бо мавсимҳои серҳосил, бо хӯрокворӣ ва ба дилҳоятон хурсандӣ бахшида, дар бораи Худ шаҳодат медод.
ACT.14.18	Ҳатто бо чунин суханон мардумро базӯр аз қурбонӣ намудан боздоштанд.
ACT.14.19	Сипас аз шаҳрҳои Антокия ва Қуния баъзе яҳудиён омаданд. Онҳо мардумро ба тарафи худ кашида, Павлусро сангсор намуданд. Сипас ӯро мурда гумон намуда, кашолакунон аз шаҳр берун бароварда партофтанд. 
ACT.14.20	Лекин вақте ки имондорон дар гирдаш ҷамъ шуданд, Павлус бархоста ба шаҳр даромад. Рӯзи дигар ӯ ҳамроҳи Барнаббо ба шаҳри Дарба рафт.
ACT.14.21	Онҳо дар шаҳри Дарба хушхабар расонда, аз бисёр одамон шогирд тайёр карданд. Сипас ба шаҳрҳои Лустра, Қуния ва Антокияи Писидия баргаштанд. 
ACT.14.22	Онҳо ба дилҳои шогирдон қувват мебахшиданду насиҳат мекарданд, ки дар имон устувор бимонанд.
ACT.14.22	– Барои ба Подшоҳии Худо дохил шудан мо бояд азобҳои зиёдро паси сар намоем, – мегуфтанд онҳо.
ACT.14.23	Павлусу Барнаббо дар ҳар ҷамоат роҳбаронро таъйин менамуданд. Сипас рӯза гирифта, дуо мекарданду роҳбаронро ба Худованде, ки имон оварда буданд, месупурданд. 
ACT.14.24	Ҳамин тавр онҳо ноҳияи Писидияро тай намуда, ба вилояти Памфилия омаданд. 
ACT.14.25	Дар шаҳри Пирҷа каломро паҳн намуда, ба шаҳри Аттолия фуромаданд. 
ACT.14.26	Аз Аттолия шино карда, ба шаҳри Антокияи Сурия баргаштанд, ки дар он ҷо аз ҷониби ҷамоати имондорон барои хизмати кардаашон ба паноҳи Худо супурда шуда буданд. 
ACT.14.27	Баъди бозгашт онҳо аҳли ҷамоати имондоронро ҷамъ карда, дар бораи тамоми корҳое, ки Худо ба воситаи онҳо кард ва чӣ тарз барои ғайрияҳудиён дари имонро кушод, нақл карданд. 
ACT.14.28	Дар он ҷо Павлус ва Барнаббо муддати дароз бо шогирдон монданд.
ACT.15.1	Сипас баъзе касон аз сарзамини Яҳудия ба Антокия омада, имондоронро чунин таълим доданд:
ACT.15.1	«Агар мувофиқи расму ойини Мусо хатна нашавед, наҷот намеёбед».
ACT.15.2	Ин сабаб шуд, ки дар байни онҳо ва Павлусу Барнаббо баҳсу мунозираи зиёд ба миён омад. Оқибат ба Павлусу Барнаббо ва якчанд имондорони дигар супориш доданд, ки барои ҳалли ин масъала назди фиристодагону роҳбарони ҷамоат ба Уршалим раванд. 
ACT.15.3	Ҳамин тавр онҳо аз ҷониби ҷамоат фиристода шуда, ба роҳ даромаданд. Ҳангоми аз Финиқия ва Сомара гузаштанашон онҳо дар бораи имон овардани ғайрияҳудиён ба имондорон нақл карданд. Ин хабар ба дили ҳамаи онҳо хурсандии бузург бахшид.
ACT.15.4	Вақте ки Павлусу Барнаббо бо ҳамроҳонашон ба Уршалим расиданд, ҷамоати имондорон ва фиристодагону роҳбарон онҳоро қабул карданд. Онҳо дар бораи ҳамаи корҳое, ки Худо ба воситаашон карда буд, нақл намуданд. 
ACT.15.5	Аммо якчанд намояндагони мазҳаби фарисӣ, ки имон оварда буданд, бархоста, чунин гуфтанд:
ACT.15.5	«Ғайрияҳудиёнро лозим аст, ки хатна шаванд ва ба онҳо амр карда шавад, ки шариати Мусоро риоя намоянд».
ACT.15.6	Сипас барои ҳалли ин масъала фиристодагон ва роҳбарон ҷамъ омаданд. 
ACT.15.7	Баъди муҳокимаҳои дурудароз Петрус аз ҷо бархеста, гуфт:
ACT.15.7	«Бародарон! Чунон ки медонед, чанде пеш Худо аз байни шумо маро интихоб намуд, то ки аз даҳони ман ғайрияҳудиён низ хушхабарро шунида, имон оваранд. 
ACT.15.8	Худо дили одамонро медонад. Ӯ ба ғайрияҳудиён ҳам Рӯҳулқудсро ато намуд, мисли он ки ба мо дода буд. Ҳамин тавр, Худо шаҳодат медиҳад, ки онҳоро низ қабул мекунад. 
ACT.15.9	Азбаски Худо дили ғайрияҳудиёнро ҳам ба воситаи имон пок кардааст, дар байни мову онҳо фарқе намегузорад. 
ACT.15.10	Пас, чаро шумо Худоро озмуда, ба гардани имондорон кореро бор мекунед, ки онро на падаркалонҳоямон иҷро карда тавонистанду на мо? 
ACT.15.11	Охир, мо бовар дорем, ки аз файзу меҳрубонии Худованд Исо наҷот меёбем. Онҳо низ ҳамин тавр наҷот ёфтаанд».
ACT.15.12	Инро шунида, ҳама хомӯш шуданд ва ба нақли Барнаббову Павлус гӯш доданд. Онҳо ба ҳозирон дар бораи мӯъҷизаву аломатҳое, ки Худо ба воситаи онҳо дар байни ғайрияҳудиён кард, ҳикоят намуданд. 
ACT.15.13	Чун суханашон ба охир расид, Яъқуб гуфт:
ACT.15.13	«Бародарон, ба ман гӯш кунед! 
ACT.15.14	Шимъун фаҳмонд, ки чӣ тавр Худо аввал ба ғайрияҳудиён ғамхорӣ намуда, аз байни онҳо барои Худ халқе ба вуҷуд овард. 
ACT.15.15	Суханони пайғамбарон ҳам ба ин мувофиқанд, зеро дар навиштаҷот чунин гуфта шудааст:
ACT.15.16	„Баъд аз ин Ман баргашта подшоҳии харобшудаи шоҳ Довудро барқарор месозам. Вайронаҳои онро соз мекунам ва аз нав бунёд менамоям, 
ACT.15.17	то ки ҳама халқҳои дигар, яъне ҳамаи ғайрияҳудиён, ки аз они Мананд, Маро биҷӯянд, – мегӯяд Худованд“»
ACT.15.18	Яъқуб суханашро давом дод: «Худо ин чизҳоро аз рӯзҳои қадим маълум кардааст. 
ACT.15.19	Бинобар ин қарор мекунам, ки роҳи ба Худо рӯй овардани ғайрияҳудиёнро душвор накунем. 
ACT.15.20	Танҳо ба онҳо нависем, ки аз хӯрдани гӯшти ҳайвони буғишуда, хӯроке, ки ба бутҳо тақдим шудааст, хун ва аз гуноҳи ҷинсӣ худдорӣ намоянд. 
ACT.15.21	Зеро шариати Мусоро аз рӯзҳои қадим дар ҳар шаҳр таълим медиҳанд ва ҳар рӯзи шанбе дар ҷамоатхонаҳо мехонанд».
ACT.15.22	Сипас фиристодагону роҳбарон бо тамоми аҳли ҷамоат қарор карданд, ки аз байни худ якчанд касро интихоб намуда, ҳамроҳи Павлусу Барнаббо ба шаҳри Антокия фиристонанд. Ҳамин тавр онҳо ду марди иззатмандро интихоб карданд: Яҳудои лақабаш Барсаббо ва Силоро. 
ACT.15.23	Сипас номаи зеринро навишта, ба дасти онҳо супурданд:
ACT.15.23	«Салом аз номи бародарон – ҳам фиристодагон ва ҳам роҳбарон ба имондорони ғайрияҳудӣ, ки дар шаҳри Антокия ва вилоятҳои Сурияву Киликия ҳастанд. 
ACT.15.24	Мо шунидем, ки аз байнамон баъзе касон рафта, сари шуморо бо суханонашон гаранг кардаанду дилатонро нороҳат сохтаанд. Аммо мо онҳоро нафиристодаем. 
ACT.15.25	Бинобар ин мо ҳама ба як қарор омадем, ки аз байни худ якчанд касро интихоб намуда, ҳамроҳи бародарони азизамон Барнаббо ва Павлус ба наздатон фиристем. 
ACT.15.26	Онҳо ба хотири номи Худовандамон Исои Масеҳ, аз баҳри зиндагии худ гузаштаанд. 
ACT.15.27	Инак, мо Яҳудо ва Силоро ба наздатон мефиристем, то ки навиштаи моро бо сухан тасдиқ намоянд. 
ACT.15.28	Ба Рӯҳулқудс ва ҳамчунин ба мо писанд омад, ки ба ғайр аз ин чизҳои зарурӣ ба гардани шумо бори дигаре нагузорем: 
ACT.15.29	аз хӯрдани гӯшти ҳайвони буғишуда, хӯроке, ки ба бутҳо тақдим шудааст, хун ва гуноҳи ҷинсӣ дур шавед. Агар худро аз ҳамин чизҳо нигоҳ доред, кори хуб мекунед. Хайр, нағз монед!»
ACT.15.30	Фиристодагон пас аз гусел шуданашон, ба шаҳри Антокия рафтанд. Дар он ҷо ҳамаи имондоронро ҷамъ намуда, номаро ба онҳо супурданд. 
ACT.15.31	Мардум номаро хонда, аз суханони рӯҳбахш хурсанд шуданд. 
ACT.15.32	Яҳудо ва Сило, ки худашон ҳам пайғамбар буданд, бо суханони худ, имондоронро хеле рӯҳбаланд ва устувор намуданд. 
ACT.15.33+ACT.15.34	Пас аз он ки муддате дар он ҷо буданд, имондорон онҳоро бо хушӣ ба назди фиристодагонашон гусел карданд. 
ACT.15.35	Аммо Павлусу Барнаббо дар шаҳри Антокия монданд. Онҳо ҳамроҳи нафарони зиёд ба мардум каломи Худовандро таълим медоданду нақл мекарданд.
ACT.15.36	Пас аз чанд рӯз Павлус ба Барнаббо гуфт:
ACT.15.36	«Биё, баргашта, ба шаҳрҳое равем, ки дар он ҷо каломи Худовандро эълон карда будем ва имондоронро хабар гирифта, бинем, ки чӣ ҳол доранд».
ACT.15.37	Барнаббо хост, ки Юҳаннои лақабаш Марқусро бо худ баранд. 
ACT.15.38	Лекин Павлус розӣ нашуд, чунки Юҳанно дар вилояти Памфилия аз онҳо ҷудо шуда, дигар ҳамкорӣ накарда буд.
ACT.15.39	Чунин норозигии сахт сабаб шуд, ки онҳо аз ҳамдигар ҷудо шаванд. Барнаббо бо худ Марқусро гирифта, дар киштӣ ба ҷазираи Қиприс рафт. 
ACT.15.40	Павлус бошад, Силоро бо худ гирифт ва чун имондорон ӯро ба файзу меҳрубонии Худованд супурданд, ба роҳ даромад. 
ACT.15.41	Ӯ аз вилоятҳои Сурия ва Киликия гузашта, ҷамоатҳоро устувор мекард.
ACT.16.1	Павлус ба шаҳри Дарба расид ва аз он ҷо ба шаҳри Лустра рафт. Дар он ҷо Тимотиюс ном шогирди Исо зиндагӣ мекард. Модараш яҳудии имондор, аммо падараш юнонӣ буд. 
ACT.16.2	Имондорони лустрагӣ ва қуниягӣ Тимотиюсро таъриф мекарданд. 
ACT.16.3	Павлус хост ӯро бо худ барад. Аз ин рӯ ӯро хатна намуд, чунки ҳамаи яҳудиёни он ноҳия медонистанд, ки падари Тимотиюс юнонӣ буд. 
ACT.16.4	Онҳо аз шаҳр ба шаҳр гашта, талаб менамуданд, ки фармони дар Уршалим баровардашудаи фиристодагону роҳбарони ҷамоатро иҷро намоянд. 
ACT.16.5	Ҳамин тавр ҷамоатҳо дар имон устувор гардида, рӯз ба рӯз зиёд мешуданд.
ACT.16.6	Павлус ва ҳамроҳонаш замини байни ноҳияҳои Фриҷия ва Ғалотияро тай намуда гузаштанд, чунки Рӯҳулқудс нагузошт, ки хушхабарро дар вилояти Осиё паҳн кунанд. 
ACT.16.7	Вақте ба ноҳияи Мисия расиданд, кӯшиш намуданд, ки ба вилояти Битуния равона шаванд, лекин Рӯҳи Исо ба онҳо иҷозат надод. 
ACT.16.8	Аз ин сабаб онҳо Мисияро гузашта, ба шаҳри Трӯос рафтанд. 
ACT.16.9	Шабона дар назари Павлус аён шуд, ки марди мақдуние истода, аз ӯ чунин хоҳиш мекунад:
ACT.16.9	«Ба вилояти Мақдуния омада, ба мо ёрӣ деҳ».
ACT.16.10	Пас аз аён шудани ин мард, мо дарҳол омода шудем, ки ба Мақдуния равем. Зеро фаҳмидем, ки Худо моро даъват кардааст, ки ба онҳо хушхабарро расонем.
ACT.16.11	Дар шаҳри Трӯос мо ба киштӣ савор шуда, рост ба ҷазираи Сомӯтрокӣ шино кардем ва рӯзи дигар ба бандари Ниёпулис расидем. 
ACT.16.12	Сипас аз он ҷо ба шаҳри Филиппӣ рафтем, ки шаҳри асосии вилояти Мақдуния ва зери итоати Рум буд. Дар он шаҳр мо якчанд рӯз истодем. 
ACT.16.13	Рӯзи шанбе, яъне рӯзи истироҳат мо аз дарвозаи шаҳр баромада, ба лаби дарё рафтем. Гумон кардем, ки он ҷойи дуогӯйӣ буд. Чун расидем, нишаста, бо заноне, ки ҷамъ омада буданд, сӯҳбат кардем. 
ACT.16.14	Яке аз онҳо савдогари матои бунафшранги қиматбаҳо аз шаҳри Тиётиро буд. Ӯ зани худотарс буда, Лидия ном дошт. Ӯ ба суханони мо гӯш мекард ва Худованд дили вайро барои қабул кардани суханони Павлус кушод. 
ACT.16.15	Баъд аз он ки вай бо аҳли хонаводааш таъмид гирифт, аз мо хоҳиш кард:
ACT.16.15	«Агар маро дар ҳақиқат пайрави Худованд шуморед, омада, дар хонаи ман меҳмон шавед».
ACT.16.15	Ӯ бисёр илтимос кард ва мо розӣ шудем.
ACT.16.16	Рӯзе, вақте ки ба ҷойи дуогӯйӣ мерафтем, канизе ба мо вохӯрд, ки рӯҳи фолбинӣ дошт ва аз фолбинӣ ба соҳибонаш даромади калон меовард. 
ACT.16.17	Вай аз паси мову Павлус гашта, фарёдкунон мегуфт:
ACT.16.17	«Ин одамон хизматгорони Худои Таоло ҳастанд. Онҳо ба шумо роҳи наҷотро эълон мекунанд».
ACT.16.18	Вай якчанд рӯз ҳамин тавр мекард. Дар охир ин кор ба ҷони Павлус зад ва ӯ гашта ба рӯҳи фол гуфт:
ACT.16.18	«Ба номи Исои Масеҳ ба ту фармон медиҳам, аз вай баро!»
ACT.16.18	Рӯҳи фол дарҳол аз вай берун шуд. 
ACT.16.19	Аммо чун соҳибони каниз диданд, ки умеди даромадашон барбод рафт, Павлусу Силоро дастгир намуда, ба майдони шаҳр, назди қудратмандон кашолакунон бурданд. 
ACT.16.20	Онҳоро ба назди сардорони шаҳр оварда, гуфтанд:
ACT.16.20	«Ин одамони яҳудӣ сабабгори нооромии шаҳрамон шудаанд. 
ACT.16.21	Онҳо расму ойинеро таълим медиҳанд, ки ба мо – румиён, манъ ва қабулнопазир аст».
ACT.16.22	Тӯдаи одамон ба онҳо ҳамроҳ шуда, ба Павлусу Сило зид баромаданд. Сардорон фармон доданд, ки либоси Павлусу Силоро кашида, онҳоро калтаккорӣ кунанд. 
ACT.16.23	Ҳамин тавр онҳоро хуб кӯфта, ба зиндон партофтанду ба зиндонбон фармуданд, ки онҳоро бодиққат посбонӣ кунад. 
ACT.16.24	Зиндонбон чунин фармонро шунида, онҳоро ба зиндони дарунӣ андохт ва пойҳояшонро бо кунда ва занҷир баст.
ACT.16.25	Тахминан нисфи шаб Павлусу Сило дуо мекарданд ва суруд хонда Худоро ситоиш менамуданд. Бандиёни дигар онҳоро гӯш мекарданд. 
ACT.16.26	Баногоҳ заминҷунбии сахте шуд, ки таҳкурсии зиндонро ба ларза овард. Ҳамон лаҳза ҳамаи дарҳои зиндон кушода ва занҷирҳои ҳама бандиён канда шуданд. 
ACT.16.27	Зиндонбон бедор шуда, чун дарҳоро кушода дид, шамшерашро кашида худро куштанӣ шуд, зеро ба гумонаш бандиён гурехта буданд. 
ACT.16.28	Аммо Павлус бо овози баланд гуфт:
ACT.16.28	«Ба худ зарар нарасон, ҳамаи мо ин ҷо ҳастем!»
ACT.16.29	Зиндонбон чароғ талаб карда, давон ба зиндон даромад ва ларзон пеши пойҳои Павлусу Сило афтод. 
ACT.16.30	Сипас онҳоро берун бароварда пурсид:
ACT.16.30	«Эй оғоён, барои наҷот ёфтан чӣ бояд кунам?»
ACT.16.31	Онҳо ҷавоб доданд:
ACT.16.31	«Ба Худованд Исо имон овар. Он гоҳ бо тамоми хонаводаат наҷот меёбӣ».
ACT.16.32	Ҳамин тавр онҳо ба ӯ ва аҳли хонааш каломи Худовандро гуфта доданд. 
ACT.16.33	Худи ҳамон соати шаб зиндонбон захмҳои онҳоро шуст ва дарҳол бо тамоми хонаводааш таъмид гирифт. 
ACT.16.34	Сипас Павлусу Силоро ба хонааш бурда, меҳмон кард. Зиндонбон ва аҳли хонаводааш бисёр хурсанд буданд, ки ба Худо имон оварданд.
ACT.16.35	Саҳарӣ сардорони шаҳр ба назди зиндонбон якчанд сарбоз фиристода, фармон доданд, ки он одамонро озод кунад. 
ACT.16.36	Зиндонбон суханони онҳоро ба Павлус расонд:
ACT.16.36	– Сардорон фармон додаанд, ки шуморо озод кунам. Ҳоло метавонед бо сулҳ баромада равед!
ACT.16.37	Аммо Павлус ба сарбозон гуфт:
ACT.16.37	– Онҳо моро, ки шаҳрвандони Рум ҳастем, бе ягон доварӣ дар пеши мардум калтаккорӣ карда, ба зиндон партофтанд. Ҳоло бошад мехоҳанд, ки моро пинҳонӣ сар диҳанд? Ин хел намешавад, бигзор худашон омада, моро озод кунанд!
ACT.16.38	Сарбозон ин суханонро ба сардорон расонданд. Сардорон шаҳрвандони Рум будани Павлусу Силоро фаҳмида, ба тарс афтоданд. 
ACT.16.39	Онҳо худашон рафта, аз фиристодагон узр пурсиданд ва онҳоро аз зиндон бароварда, хоҳиш намуданд, ки шаҳрро тарк намоянд. 
ACT.16.40	Аз зиндон баромада, Павлус ва Сило ба хонаи Лидия рафтанд. Дар он ҷо бо имондорон вохӯрданд ва онҳоро рӯҳбаланд намуда, шаҳрро такр карданд.
ACT.17.1	Павлус ва Сило аз шаҳрҳои Амфипулис ва Апуллуния гузашта, ба шаҳри Тасолуникӣ омаданд, ки дар он ҷо ҷамоатхонаи яҳудиён буд. 
ACT.17.2	 Аз рӯйи одати худ, Павлус ба ҷамоатхона рафт ва се рӯзи шанбе ба яҳудиён сухан гуфт. Ӯ аз навиштаҷот 
ACT.17.3	далелҳо оварда, мефаҳмонд ва нишон медод, ки азоб кашидан, сипас аз мурдагон зинда шудани Таъйиншудаи Худо зарур буд.
ACT.17.3	«Исое, ки ба шумо эълон мекунам, ҳамон Таъйиншудаи Худост», – мегуфт Павлус.
ACT.17.4	Оқибат баъзеи онҳо имон оварда, ба Павлусу Сило ҳамроҳ шуданд. Ҳамчунин гурӯҳи калони юнониҳои худотарс ва шумораи зиёди занони обрӯманд низ имон оварданд. 
ACT.17.5	Аммо баъзе яҳудиён ҳасад хӯрда, аз бозор якчанд бадкорро ҷамъ намуданд ва шаҳрро ба шӯр оварданд. Онҳо ба хонаи Ёсун зада даромада, Павлусу Силоро ҷустанд, то ки байни мардум бароранд. 
ACT.17.6	Аммо чун онҳоро наёфтанд, Ёсун ва чанд бародари дигарро назди сардорони шаҳр оварда, додзанон гуфтанд:
ACT.17.6	– Инҳо, ки тамоми дунёро ба шӯр овардаанд, ҳоло ба инҷо ҳам расиданд. 
ACT.17.7	Ёсун бошад онҳоро қабул кардааст! Онҳо «Исо ном подшоҳи дигаре ҳаст» гуфта, ҳама қонуни шоҳаншоҳи Румро вайрон мекунанд.
ACT.17.8	Мардум ва сардорони шаҳр ин суханонро шунида ба ташвиш афтоданд. 
ACT.17.9	Сардорони шаҳр аз Ёсун ва дигарон гарав гирифта, онҳоро озод карданд.
ACT.17.10	Худи ҳамон шаб имондорон Павлусу Силоро ба шаҳри Бирия фиристоданд. Онҳо чун расиданд, ба ҷамоатхонаи яҳудиён рафтанд. 
ACT.17.11	Яҳудиёни Бирия назар ба яҳудиёни Тасолуникӣ равшанфикртар буданд. Онҳо бо шавқи зиёд ба хушхабари Худованд гӯш мекарданд ва ҳар рӯз навиштаҷот хонда, месанҷиданд, ки оё аслан ҳамин тавр аст ё не. 
ACT.17.12	Аз ин рӯ, аксари онҳо имон оварданд ва ҳамчунин шумораи зиёди занони обрӯманди юнонӣ ва баъзе мардон низ имон оварданд. 
ACT.17.13	Аммо чун яҳудиёни Тасолуникӣ шуниданд, ки Павлус каломи Худоро дар шаҳри Бирия низ эълон мекунад, ба он ҷо расида омаданд ва мардумро барангехта ошӯб бардоштанд. 
ACT.17.14	Имондорон дарҳол Павлусро ба лаби баҳр фиристоданд, лекин Сило ва Тимотиюс дар Бирия монданд. 
ACT.17.15	Ҳамроҳони Павлус бо ӯ то шаҳри Атино рафтанд. Сипас баргашта фармони Павлусро расонданд, ки Силову Тимотиюс ҳарчи зудтар ба назди ӯ раванд.
ACT.17.16	Павлус дар интизори Силову Тимотиюс шаҳри Атиноро тамошо кард ва онро пур аз бутҳо дида, рӯҳан хеле нороҳат шуд. 
ACT.17.17	Аз ин рӯ, ӯ дар ҷамоатхона бо яҳудиёну юнониҳои худотарс ва ҳар рӯз дар бозор бо одамони гуногун вохӯрда сӯҳбат мекард. 
ACT.17.18	Баъзе аз файласуфони мактаби эпикурӣ ва равоқӣ бо Павлус баҳс намуда гуфтанд:
ACT.17.18	– Ин лаққӣ чӣ гуфтан мехоҳад?
ACT.17.18	Дигарон ҷавоб доданд:
ACT.17.18	– Чунин метобад, ки вай дар бораи худоёни бегона сухан меронад.
ACT.17.18	Зеро ӯ дар бораи Исо ва зиндашавии мурдагон хушхабар мерасонд. 
ACT.17.19	Оқибат онҳо Павлусро ба Арюпог ном маҷлисгоҳе оварда гуфтанд:
ACT.17.19	– Ба мо гӯй, ки ин таълимоти нав дар бораи чист? 
ACT.17.20	Чизҳои аҷоиб мегӯйӣ, мехоҳем донем, ки онҳо чӣ маъно доранд.
ACT.17.21	(Барои ҳамаи атиноиҳо ва хориҷиҳое, ки дар шаҳр зиндагӣ мекарданд, коре беҳтар аз шунидан ва гуфтани хабари нав набуд).
ACT.17.22	Павлус дар мобайни маҷлисгоҳи Арюпог истода, гуфт:
ACT.17.22	– Мардони Атино! Мебинам, ки шумо аз ҳар ҷиҳат хеле диндор будаед. 
ACT.17.23	Ман гаштугузор намуда, муқаддасоти шуморо аз наздик дидам. Дар як қурбонгоҳатон чунин хондам: «Ба Худои ношинос». Ман дар бораи ана ҳамон Худо, ки шумо нашинохта мепарастед, хабар медиҳам. 
ACT.17.24	Худое, ки дунё ва тамоми чизҳои дар он бударо офаридааст, Худованди замину осмон аст. Ӯ дар парастишгоҳҳое, ки бо дастони одамизод сохта шудаанд, зиндагӣ намекунад. 
ACT.17.25	Худо ба ягон чизе, ки дастони одамизод фароҳам оварда тавонад, мӯҳтоҷ нест, чунки Худаш ба ҳама зиндагӣ, нафас ва ҳар чизи дигарро мебахшад. 
ACT.17.26	Ӯ аз як одам ҳамаи халқҳоро ба вуҷуд овард, то ки дар тамоми замин сокин шаванд. Ба онҳо вақт ва ҷойи зиндагӣ муайян намуд, 
ACT.17.27	то ки даст-дасткунон Худоро ҷӯянд ва эҳтимол пайдо кунанд. Лекин ба ҳар ҳол Худо аз ҳар яки мо дур нест. 
ACT.17.28	Охир Ӯ сарчашмаи зиндагиву ҳаракат ва ҳастии мост. Чунон ки баъзе аз шоирони шумо низ гуфтаанд:
ACT.17.28	«Мо фарзандони Ӯ ҳастем».
ACT.17.29	Пас, агар фарзандони Худо бошем, набояд фикр кунем, ки Ӯ монанди чизе аз тилло, нуқра ва ё санг аст, ки бо ақлу ҳунари одамӣ сохта мешавад. 
ACT.17.30	Инак, Худо замони нодониро сарфи назар намуда, ҳоло дар ҳама ҷо ба ҳама одамон мефармояд, ки тавба кунанд. 
ACT.17.31	Зеро Худо аллакай рӯзеро муайян намудааст, ки ба воситаи Марди таъйинкардааш дунёро аз рӯйи инсоф доварӣ мекунад ва барои исботи ин Ӯро аз мурдагон зинда кард.
ACT.17.32	Баъзе аз ҳозирон дар бораи зиндашавии мурдагон шунида, масхаракунон хандиданд. Вале дигарон гуфтанд:
ACT.17.32	– Дар ин бора рӯзи дигар туро гӯш мекунем.
ACT.17.33	Ҳамин тавр, Павлус аз маҷлисгоҳ баромад. 
ACT.17.34	Якчанд кас ба ӯ ҳамроҳ шуда, имон оварданд. Дар байни онҳо Диёнисиюси узви Маҷлиси арюпогӣ, Домарис ном зан ва якчанд каси дигар буданд.
ACT.18.1	Сипас Павлус шаҳри Атиноро тарк карда, ба шаҳри Қуринтус рафт. 
ACT.18.2	Дар он ҷо ӯ бо Акило ном марди яҳудие шинос шуд, ки аз шаҳри Понтус буд. Ин мард ба наздикӣ ҳамроҳи занаш Прискила аз Итолиё омада буд, чунки шоҳаншоҳ Клавдиюс фармон бароварда буд, ки ҳамаи яҳудиён аз шаҳри Рум баромада раванд. Павлус ба дидори онҳо рафт. 
ACT.18.3	Азбаски онҳо ҳамкасби Павлус буданд, бо онҳо монда, ба кор машғул шуд. Касби онҳо хаймадӯзӣ буд.
ACT.18.4	Ҳамчунин ҳар рӯзи шанбе ӯ дар ҷамоатхона исботу далел меовард, то ки яҳудиёну юнониён имон оваранд. 
ACT.18.5	Вақте ки Силову Тимотиюс аз вилояти Мақдуния ба Қуринтус омаданд, Павлус тамоми вақти худро ба эълон кардани калом бахшид. Ӯ ба яҳудиён шаҳодат медод, ки Исо ҳамон Таъйиншудаи Худост. 
ACT.18.6	Аммо онҳо ӯро ҳақорат карда, зиддият нишон доданд. Сипас Павлус чанги либосашро афшонда, ба онҳо гуфт:
ACT.18.6	– Ман ба шумо гуфтам, акнун хунатон ба гардани худатон! Ман дигар ҷавобгарӣ надорам, минбаъд ба назди ғайрияҳудиён меравам.
ACT.18.7	Ҳамин тавр, Павлус аз пеши онҳо баромада, ба хонаи марди ғайрияҳудии худотарсе рафт. Ин мард Титус Юстус ном дошт ва манзилаш дар паҳлӯи ҷамоатхона буд. 
ACT.18.8	Сардори ҷамоатхона Криспус бо тамоми хонаводааш ба Худованд имон овард. Инро шунида, қуринтиёни зиёд низ имон оварданд ва таъмид гирифтанд. 
ACT.18.9	Шабе Худованд ба Павлус аён шуда гуфт:
ACT.18.9	– Натарс, сухан гуфтанро давом деҳ. Хомӯш набош, 
ACT.18.10	чунки Ман бо ту ҳастам ва касе ба ту зарар намерасонад. Зеро дар ин шаҳр бисёр одамон пайрави Ман ҳастанд.
ACT.18.11	Ҳамин тавр, Павлус якуним сол дар он ҷо монда, ба онҳо каломи Худоро таълим дод. 
ACT.18.12	Аммо вақте ки Ғолиюн ҳокими вилояти Охоия буд, яҳудиён забон як карда, Павлусро дастгир намуданд ва ба додгоҳ оварда, 
ACT.18.13	гуфтанд:
ACT.18.13	– Ин одам мардумро фирефта мекунад, ки Худоро тавре парастиш намоянд, ки бар зидди қонун аст.
ACT.18.14	Павлус ҳанӯз даҳон накушода, ҳоким Ғолиюн ба яҳудиён гуфт:
ACT.18.14	– Яҳудиён! Агар ягон ҷиноят ё кирдори баде ҷой медошт, шикояти шуморо қабул мекардам. 
ACT.18.15	Алҳол мебинам, ки баҳс дар бораи калимаву номҳо ва шариати шумо аст, пас худатон онро ҳал кунед. Ман ин чизҳоро ҳал кардан намехоҳам.
ACT.18.16	Инро гуфта, онҳоро аз додгоҳ пеш кард. 
ACT.18.17	Дар ҳавлии додгоҳ мардум ба Сӯстиниси сардори ҷамоатхона дарафтода, ӯро калтак заданд. Аммо Ғолиюни ҳоким ба ин ҳеҷ аҳамият надод.
ACT.18.18	Баъд аз ин Павлус муддате дар шаҳри Қуринтус монд. Сипас бо имондорон хайрухуш намуда, ҳамроҳи Прискила ва Акило ба вилояти Сурия шино кард. Дар бандари Канхария ӯ мӯйи сарашро тарошид, чунки мувофиқи расми яҳудиён чунин қасам хӯрда буд. 
ACT.18.19	Ҳангоме ки ба Эфесус расиданд, Павлус Прискила ва Акилоро тарк намуда, худ ба ҷамоатхона даромад. Павлус бо яҳудиён сӯҳбат орост 
ACT.18.20	ва онҳо аз ӯ хоҳиш намуданд, ки муддате бо онҳо бимонад, лекин вай розӣ нашуд. 
ACT.18.21	Аммо ҳангоми хайрухуш карданаш гуфт, ки «Худо хоҳад боз ба наздатон меоям».
ACT.18.21	Сипас дар шаҳри Эфесус ба киштӣ нишаста, сафарашро давом дод. 
ACT.18.22	Дар шаҳри Қайсария ӯ аз киштӣ фаромада, ба шаҳри Уршалим рафт. Дар он ҷо ба аҳли ҷамоат салом расонда, ба шаҳри Антокия равона шуд. 
ACT.18.23	Дар Антокия муддате истода, боз ба роҳ даромаду дар ноҳияҳои Ғалотия ва Фриҷия гашта, имони ҳамаи имондоронро устувор намуд.
ACT.18.24	Он замон ба шаҳри Эфесус Апуллус ном марди яҳудие омад, ки зодаи Искандария буд. Ӯ шахси сухандон ва донишманди навиштаҷот буд. 
ACT.18.25	Апуллус дар Роҳи Худованд таълим ёфта буд ва бо ҷӯшу хурӯш сухан гуфта, дар бораи Исо дуруст таълим медод. Аммо ӯ танҳо аз таъмиди Яҳё хабардор буд. 
ACT.18.26	Ӯ дар ҷамоатхона далерона сухан гуфтанро сар карда буд. Вақте ки Прискила ва Акило суханашро шуниданд, ӯро ба каноре бурданд ва Роҳи Худоро ба ӯ хубтар фаҳмонда доданд. 
ACT.18.27	Вақте Апуллус хост, ки ба вилояти Охоия равад, имондорон ӯро рӯҳбаланд намуда, бо вай ба шогирдон номае фиристоданд, то ки ӯро қабул кунанд. Чун ба он ҷо расид, ба онҳое ки бо файзу меҳрубонии Худо имон оварда буданд, кӯмаки зиёд кард. 
ACT.18.28	Зеро ӯ дар пеши ҳама суханони яҳудиёнро рад намуда, аз навиштаҷот далел меовард, ки Исо Таъйиншудаи Худост.
ACT.19.1	Вақте Апуллус дар шаҳри Қуринтус буд, Павлус ба ноҳияҳои болоӣ сафар намуда, ба шаҳри Эфесус омад. Дар он ҷо якчанд шогирдро дида, 
ACT.19.2	аз онҳо пурсид:
ACT.19.2	– Оё вақте имон овардед, аз Рӯҳулқудс пур шудед?
ACT.19.2	Дар ҷавоб гуфтанд:
ACT.19.2	– Не, мо ҳатто нашунида будем, ки Рӯҳулқудс ҳаст.
ACT.19.3	Павлус гуфт:
ACT.19.3	– Пас, шумо кадом таъмидро гирифтед?
ACT.19.3	Гуфтанд:
ACT.19.3	– Мо таъмиди Яҳёро ба ҷо овардем.
ACT.19.4	Павлус гуфт:
ACT.19.4	– Таъмиди Яҳё таъмиди тавба буд. Яҳё ба одамон мегуфт, ки ба Ҳамоне, ки пас аз ман меояд, яъне ба Исои Масеҳ бовар кунед.
ACT.19.5	Инро шунида, онҳо ба номи Худованд Исо таъмид гирифтанд. 
ACT.19.6	Вақте Павлус дастонашро бар онҳо гузошт, шогирдон аз Рӯҳулқудс пур шуданд ва бо забонҳои дигар гап зада, ба эълони паёми Худо сар карданд. 
ACT.19.7	Онҳо ҳамагӣ тақрибан дувоздаҳ кас буданд.
ACT.19.8	Ҳамин тавр, Павлус дар давоми се моҳ ба ҷамоатхона рафта, далерона дар бораи Подшоҳии Худо нақл мекард ва исботу далел меовард, то ки мардум бовар кунад. 
ACT.19.9	Лекин вақте ки баъзе касон саркашӣ намуда, имон намеоварданд ва назди ҳама дар бораи Роҳи Худованд бадгӯйӣ мекарданд, Павлус шогирдонро бо худ гирифта, онҳоро тарк кард. Акнун вай ҳар рӯз дар омӯзишгоҳи Тиронус сӯҳбат меорост. 
ACT.19.10	Ин кор ду сол давом ёфт ва ҳамаи мардуме, ки дар вилояти Осиё зиндагӣ мекарданд, ҳам яҳудиёну ҳам юнониён каломи Худовандро шуниданд.
ACT.19.11	Ҳамчунин Худо ба воситаи Павлус мӯъҷизаҳои аҷоиб мекард. 
ACT.19.12	Ҳатто вақте рӯмолча ё пешбандеро, ки ба пӯсти Павлус расидааст, гирифта ба беморон мерасонданд, онҳо шифо меёфтанд ва рӯҳҳои нопок аз одамон берун мешуданд. 
ACT.19.13	Баъзе ҷинбаророни дарбадари яҳудӣ низ номи Худованд Исоро бар гирифторони рӯҳҳои нопок хонданӣ шуда, ба ҷинҳо мегуфтанд:
ACT.19.13	«Ба номи Исое, ки Павлус эълон мекунад, амр медиҳам: аз вай баро!»
ACT.19.14	Ин корро ҳафт писари Искиво ном яке аз коҳинони калони яҳудӣ мекардаанд. 
ACT.19.15	Аммо рӯзе рӯҳи нопок ба онҳо чунин ҷавоб дод:
ACT.19.15	– Исоро медонам. Павлусро ҳам мешиносам, лекин шумо кистед?
ACT.19.16	Инро гуфта, шахси гирифтори рӯҳи нопок ба онҳо дарафтода, чунон зад, ки онҳо лучу хунолуд аз хона баромада гурехтанд. 
ACT.19.17	Вақте ки ин ҳодиса ба гӯши сокинони шаҳри Эфесус, ҳам яҳудиёну ҳам юнониҳо расид, онҳоро тарсу ваҳм фаро гирифт ва номи Худованд Исо дар байни онҳо иззату эҳтиром пайдо кард. 
ACT.19.18	Шахсони зиёде, ки имон оварда буданд, пеши мардум омада, ба кирдори бади худ иқрор мешуданд ва онро ошкор мекарданд. 
ACT.19.19	Шумораи зиёди одамоне, ки ҷодугарӣ мекарданд, китобҳои худро оварда, дар пеши ҳама оташ мезаданд. Вақте ки арзиши он китобҳоро ҳисоб карданд, панҷоҳ ҳазор тангаи нуқра баромад. 
ACT.19.20	Ҳамин тавр, каломи Худованд паҳн мешуд ва таъсири он бештар мегардид.
ACT.19.21	Баъди ин ҳодисаҳо Павлус бо ҳидояти Рӯҳулқудс қарор дод, ки аз вилоятҳои Мақдуния ва Охоия гузашта, ба шаҳри Уршалим сафар кунад. Ӯ чунин гуфт:
ACT.19.21	– Баъди Уршалим ба ман лозим аст, ки шаҳри Румро низ хабар гирам.
ACT.19.22	Ҳамин тавр ӯ ду ёвараш – Тимотиюс ва Арастусро ба вилояти Мақдуния равона карда, худаш муддате дар вилояти Осиё монд.
ACT.19.23	Он рӯзҳо ба хотири Роҳи Худованд ошӯби сахте ба миён омад. 
ACT.19.24	Димитриюс ном нуқрагаре буд, ки расмҳои нуқрагини парастишгоҳи бути Юнон – Артамисро сохта, бо ин роҳ ба ҳунармандон даромади хуб меовард. 
ACT.19.25	Димитриюс онҳоро ҳамроҳи ҳунармандони дигар ҷамъ оварда, чунин гуфт:
ACT.19.25	«Мардум, шумо медонед, ки бойигарии мо аз пушти ҳамин ҳунар аст. 
ACT.19.26	Аммо худатон дидаву дониста истодаед, ки ҳамин Павлус на танҳо дар шаҳри Эфесус, балки қариб дар тамоми вилояти Осиё „худоёни дастсоз худоёни ҳақиқӣ нестанд“ гуфта, мардуми зиёдеро ба тарафи худ мекашаду аз роҳ мезанад. 
ACT.19.27	Ин хатар на танҳо касби моро, балки парастишгоҳи худои бузург – Артамисро низ паст мезанаду ночиз месозад. Павлус обрӯйи бузурги Артамисро, ки мардуми ҳамаи вилояти Осиё ва тамоми дунё ӯро парастиш мекунанд, мерезад».
ACT.19.28	Ин суханро шунида, ҳунармандон ба ғазаб омаданд ва фарёд заданд:
ACT.19.28	«Бузург аст Артамиси эфесусиён!»
ACT.19.29	Шаҳрро ошӯб фаро гирифт. Мардум ҳама якҷоя ҳамсафарони Павлус – Ғоюсу Аристархусро, ки мақдунӣ буданд, дастгир намуда, бо худ ба намоишгоҳ кашола карда бурданд. 
ACT.19.30	Павлус хост ба назди мардум рафта, сухан гӯяд, аммо шогирдон ӯро боздоштанд. 
ACT.19.31	Ҳамчунин баъзе аз сардорони вилояти Осиё, ки дӯстони ӯ буданд, одам фиристода, аз вай хоҳиш намуданд, ки ба намоишгоҳ надарояд.
ACT.19.32	Ҷамъомад бетартиб буд. Баъзе як чиз гуфта дод мезаданду баъзе дигар чиз. Бисёриҳо намефаҳмиданд, ки барои чӣ ҷамъ шудаанд. 
ACT.19.33	Яҳудиён аз байни тӯда Искандар ном мардеро тела дода, пеши мардум бароварданд, то ки ҳолатро ба одамон фаҳмонда диҳад. Искандар бо дасташ ба онҳо ишораи хомӯшӣ намуда, барои ҳимоя даҳон кушодан хост. 
ACT.19.34	Аммо мардум чун фаҳмиданд, ки вай яҳудист, ҳама бо як овоз «Бузург аст, Артамиси эфесусиён!» гӯён фарёд задан гирифтанд ва ин наздики ду соат давом ёфт. 
ACT.19.35	Сипас амалдори шаҳр мардумро ором намуда, гуфт:
ACT.19.35	– Мардуми Эфесус! Дар ин ҷо кӣ намедонад, ки шаҳри Эфесус нигаҳбони парастишгоҳи Артамиси бузург ва сурати аз осмон афтодаи вай мебошад? 
ACT.19.36	Ин чиз ҷойи баҳс надорад, бинобар ин шумо бояд ором шавед, то ки рафтори беақлонае накунед. 
ACT.19.37	Шумо ин одамонро ба ин ҷо овардед, лекин онҳо на парастишгоҳро ғорат намудаанду на худои моро дашном додаанд. 
ACT.19.38	Пас, агар Димитриюс ва ҳамкоронаш нисбат ба касе даъво дошта бошанд, дари додгоҳ кушода ва доварон омода ҳастанд. Бигзор рафта дар он ҷо якдигарро айбдор кунанд. 
ACT.19.39	Агар боз ягон масъалаи дигаре дошта бошед, онро дар ҷамъомади қонунӣ бояд ҳал кард. 
ACT.19.40	Зеро хатари он ҳаст, ки барои ошӯби имрӯза, ки бесабаб аст ва мо онро ҳеҷ гуна асоснок карда наметавонем, ба ҷавобгарӣ кашида шавем. Бо чунин суханон ӯ мардумро ҷавоб дода пароканда кард.
ACT.20.1	Вақте ки шӯру ғавғо тамом шуд, Павлус шогирдонро ҷамъ намуда, онҳоро рӯҳбаланд кард. Сипас хайрухуш карда, ба вилояти Мақдуния равона шуд. 
ACT.20.2	Баъди он ки дар он ноҳияҳо гашта, имондоронро хеле дилбардорӣ кард, ба Юнон рафт 
ACT.20.3	ва се моҳ дар он ҷо монд. Сипас ӯ хост ба вилояти Сурия шино кунад. Аммо аз қасди бади яҳудиён огоҳ шуда, қарор дод, ки бо роҳи вилояти Мақдуния бармегардад. 
ACT.20.4	Ҳамсафарони Павлус инҳо буданд: Супотруси писари Пиррус аз шаҳри Бирия, Аристархус ва Секундус аз шаҳри Тасолуникӣ, Ғоюс аз шаҳри Дарба, Тимотиюс ва ҳамчунин Тихикос ва Труфимус зодагони вилояти Осиё. 
ACT.20.5	Онҳо аз мо пештар рафта, моро дар шаҳри Трӯос интизор шуданд. 
ACT.20.6	Мо бошем, пас аз Иди Фатир дар шаҳри Филиппӣ ба киштӣ савор шуда, баъд аз панҷ рӯз ба шаҳри Трӯос ба назди онҳо расидем ва дар он ҷо ҳафт рӯз мондем.
ACT.20.7	Рӯзи якшанбе мо барои таоми шоми Худованд ҷамъ омадем. Азбаски Павлус фардо рафтанӣ буд, бо шогирдон сӯҳбати дуру дароз орост ва суханаш то нисфи шаб давом ёфт. 
ACT.20.8	Дар болохонае, ки ҷамъ шуда будем, чароғҳои бисёр месӯхтанд. 
ACT.20.9	Эфтихус ном ҷавоне дар даҳани тиреза менишаст. Чун сухани Павлус тӯл кашид, Эфтихусро сахт хоб бурд ва ӯ аз ошёнаи сеюм ба замин афтод. Вақте ки Эфтихусро бардоштанд, аллакай мурда буд. 
ACT.20.10	Павлус поён фаромада, худро ба болои ӯ партофт ва ӯро ба оғӯш гирифта, гуфт: «Хавотир нашавед, ӯ зинда аст».
ACT.20.11	Сипас Павлус боз ба боло баромада нон шикаста хӯрд ва то бомдод бо онҳо сӯҳбат карда, баъд равона шуд. 
ACT.20.12	Ҷавонро бошад, зинда ба хона бурданд ва хеле тасаллӣ ёфтанд.
ACT.20.13	Павлус қарор дод, ки ба шаҳри Асус пиёда равад. Мо бошем ба киштӣ савор шуда, пеш аз ӯ ба шаҳри Асус расидем. 
ACT.20.14	Дар он ҷо Павлусро бо худ гирифта, сӯйи шаҳри Митилинӣ шино кардем. 
ACT.20.15	Аз он ҷо шино карда, рӯзи дигар ба ҷазираи Хиюс расидем. Пас аз рӯзи дигар ба ҷазираи Сомус расидем ва фардои он ба шаҳри Милитус омадем. 
ACT.20.16	Павлус ният дошт, ки ба шаҳри Эфесус надаромада гузарад, то ки дар вилояти Осиё вақти зиёд сарф нашавад. Ӯ шитоб мекард, зеро мехост, ки агар имкон шавад, ба шаҳри Уршалим то рӯзи Иди Ҳосилот расида ояд.
ACT.20.17	Дар шаҳри Милитус Павлус ба шаҳри Эфесус одам фиристода, роҳбарони ҷамоатро ба пеши худ даъват кард. 
ACT.20.18	Вақте ки омаданд, ба онҳо гуфт:
ACT.20.18	– Шумо медонед, ки аз рӯзи ба вилояти Осиё қадам монданам ва тамоми он вақт, ки бо шумо будам, чӣ гуна рафтор мекардам. 
ACT.20.19	Чӣ тавр бо оби дида ва фурӯтанӣ бадиҳои яҳудиёнро паси сар карда, дар хизмати Худованд будам. 
ACT.20.20	Вақте ки дар пеши мардум ё хона ба хона гашта шуморо таълим медодам, ягон чизи ба шумо фоидабахшро ногуфта намемондам. 
ACT.20.21	Ҳам ба яҳудиёну ҳам ба ғайрияҳудиён эълон мекардам, ки тавба намуда, ба Худо рӯй оранд ва ба Худованди мо Исои Масеҳ имон дошта бошанд. 
ACT.20.22	Ҳоло бошад, бо роҳбарии Рӯҳ ба Уршалим меравам, лекин намедонам, ки дар он ҷо чӣ ба сарам меояд. 
ACT.20.23	Танҳо ҳаминашро медонам, ки Рӯҳулқудс дар ҳамаи шаҳрҳо ба ман мегӯяд, ки маро зиндон ва ранҷу азоб интизор аст. 
ACT.20.24	Ман ҷони худро азиз намедорам, танҳо мехоҳам, ки то ба охири роҳам расам ва хизматеро, ки Худованд Исо ба ман супурдааст, ба анҷом расонам, яъне хушхабари файзу меҳрубонии Худоро расонам.
ACT.20.25	Ҳоло аниқ медонам, минбаъд ҳеҷ яки шумо, ки дар байнатон гашта, Подшоҳии Худоро эълон мекардам, рӯйи маро нахоҳад дид. 
ACT.20.26	Бинобар ин имрӯз ба шумо мегӯям, ки хуни ягон касе аз шумо бар гардани ман нест, 
ACT.20.27	зеро фурсатеро аз даст надода, тамоми паёми Худоро ба шумо эълон намудам. 
ACT.20.28	Инак, ба тамоми рамаи Худо, яъне ба ҷамоати имондорон ва ҳам ба худ аҳамият диҳед. Рӯҳулқудс шуморо нигаҳбон таъйин намудааст, то ҷамоати Худоро, ки бо баҳои хунаш аз они Худ кардааст, чӯпонӣ намоед. 
ACT.20.29	Медонам, ки баъди рафтанам дар байни шумо гургони хунхор медароянд, ки ба рамаи Худо раҳм намекунанд. 
ACT.20.30	Аз байни худи шумо низ одамоне пайдо мешаванд, ки суханони каҷ гуфта, шогирдонро аз паси худ мебаранд. 
ACT.20.31	Бинобар ин ҳушёр бошед ва дар хотир доред, ки дар давоми се сол, шабу рӯз ман бо оби дида ҳар яки шуморо огоҳ мекардам.
ACT.20.32	Акнун шуморо ба Худо ва ба каломи файзбахши Ӯ месупорам. Ин калом қудрат дорад, ки шуморо устувор намуда, дар қатори халқи покшудаи Худо меросхӯр гардонад. 
ACT.20.33	Ман аз касе нуқраву тилло ё либос нахостаам. 
ACT.20.34	Шумо медонед, ки барои мӯҳтоҷиҳои худаму ҳамроҳонам бо дастонам кор кардам. 
ACT.20.35	Ба шумо ибрат нишон додам, ки мо бояд меҳнат карда ба нотавонон ёрӣ диҳем ва суханони Худованд Исоро фаромӯш накунем, ки чунин гуфтааст:
ACT.20.35	«Додан беҳ аз гирифтан аст».
ACT.20.36	Инро гуфта, Павлус зону зад ва бо ҳама дуо кард. 
ACT.20.37	Мардум хеле гиря карданд ва ӯро ба оғӯш гирифта бӯсиданд. 
ACT.20.38	Хусусан, аз сухани ӯ, ки дигар ӯро нахоҳанд дид, сахт ғамгин шуданд. Сипас Павлусро то киштӣ гусел карданд.
ACT.21.1	Мо бо роҳбарони ҷамоати шаҳри Эфесус хайрухуш карда, рост ба ҷазираи Кос шино кардем. Рӯзи дигар ба ҷазираи Рудус расидем ва аз он ҷо ба шаҳри Потаро рафтем. 
ACT.21.2	Дар Потаро киштиеро ёфтем, ки ба кишвари Финиқия равона буд ва ба он савор шуда, сафарамонро давом додем. 
ACT.21.3	Чун ҷазираи Қиприсро дидем, онро аз тарафи ҷануб гузашта, ба шаҳри Сури вилояти Сурия равона шудем. Дар шаҳри Сур аз киштӣ берун шудем, чунки бори киштиро фаровардан даркор буд. 
ACT.21.4	Дар он ҷо имондоронро ёфта, ҳафт рӯз бо онҳо мондем. Имондорон ба воситаи Рӯҳулқудс ба Павлус мегуфтанд, ки ба шаҳри Уршалим наравад. 
ACT.21.5	Аммо чун вақти мо тамом шуд, боз ба роҳ даромадем. Ҳама имондорон бо зану фарзандонашон моро то беруни шаҳр гусел карданд. Дар лаби баҳр ҳама зону зада дуо кардем. 
ACT.21.6	Сипас бо ҳамдигар хайрухуш карда, мо ба киштӣ савор шудем ва онҳо ба хонаҳои худ баргаштанд.
ACT.21.7	Аз шаҳри Сур сафари худро давом дода, ба шаҳри Патуламис омадем. Дар он ҷо бо имондорон вохӯрда, як рӯз бо онҳо мондем. 
ACT.21.8	Рӯзи дигар ба роҳ баромада, ба шаҳри Қайсария омадем ва ба хонаи Филиппуси эълонкунандаи хушхабар рафта, меҳмон шудем. Филиппус яке аз он ҳафт нафар
ACT.21.9	Ӯ чор духтари шавҳарнокарда дошт, ки пешгӯйӣ мекарданд. 
ACT.21.10	Баъд аз чанд рӯзи дар он ҷо буданамон аз сарзамини Яҳудия Оғобус ном пайғамбаре омад. 
ACT.21.11	Ӯ миёнбанди Павлусро гирифта, бо он дасту пойи худро баста гуфт:
ACT.21.11	«Рӯҳулқудс чунин мегӯяд: „Дар шаҳри Уршалим соҳиби ин миёнбандро яҳудиён ана ҳамин тавр баста, ба дасти ғайрияҳудиён месупоранд“».
ACT.21.12	Инро шунида, мо ва мардуми он ҷо, якҷоя аз Павлус илтимос кардем, ки ба Уршалим наравад. 
ACT.21.13	Дар ҷавоб Павлус гуфт:
ACT.21.13	«Шумо чӣ кор мекунед? Чаро бо оби дида диламро месӯзонед? Охир ман тайёрам, ки на танҳо бандӣ шавам, балки ба хотири номи Худованд Исо дар Уршалим ҷон супорам».
ACT.21.14	Чун Павлус ба гапи мо гӯш надод, «бигзор хости Худованд шавад» – гуфта, хомӯш мондем. 
ACT.21.15	Баъди он рӯзҳо мо тайёрӣ дида, ба шаҳри Уршалим равона шудем. 
ACT.21.16	Баъзе имондорон, ки аз шаҳри Қайсария буданд, ҳамроҳи мо рафтанд. Онҳо моро ба хонаи Маносун ном шогирди дерина бурданд. Маносун зодаи ҷазираи Қиприс буд. Мо дар хонаи ӯ истодем.
ACT.21.17	Ҳангоме ки ба шаҳри Уршалим расидем, имондорон моро хурсандона пешвоз гирифтанд. 
ACT.21.18	Рӯзи дигар Павлус ҳамроҳи мо ба дидори Яъқуб рафт. Ҳамаи роҳбарони ҷамоат низ дар он ҷо буданд. 
ACT.21.19	Павлус бо ҳама салому алейк карда, дар бораи ҳама корҳои Худо, ки дар байни ғайрияҳудиён ба воситаи ӯ карда буд, як ба як нақл кард. 
ACT.21.20	Онҳо сухани ӯро шунида Худоро ситоиш намуданд ва ба Павлус гуфтанд: «Бародар, чунон ки мебинӣ, чандин ҳазор яҳудиён имон оварданд ва ҳамаи онҳо шариатро ҷиддӣ риоя мекунанд. 
ACT.21.21	Онҳо шунидаанд, ки гӯё ту ҳамаи яҳудиёнро, ки дар байни ғайрияҳудиён зиндагӣ мекунанд, таълим дода мегӯйӣ, ки шариати Мусоро рад кунанд. Яъне писаронашонро хатна накунанд ва аз рӯйи расму ойини худ зиндагӣ накунанд. 
ACT.21.22	Пас, чӣ бояд кард? Онҳо ҳатман мешунаванд, ки ту омадаӣ. 
ACT.21.23	Ҳоло гапи моро гирифта, чунин бикун: мо чор кас дорем, ки мувофиқи расми яҳудиён ба Худо қасам хӯрдаанд. 
ACT.21.24	Онҳоро бурда, ҳамроҳашон ойини покшавиро ба ҷо овар ва пули сартарошии онҳоро бидеҳ. Сипас ҳама мефаҳманд, ки он чи дар бораат мегӯянд, рост нест, балки ту мувофиқи шариати Мусо зиндагӣ мекунӣ. 
ACT.21.25	Дар бораи ғайрияҳудиёни имоноварда бошад, мо қарор намуда, навишта будем, ки аз хӯрдани гӯшти ҳайвони буғишуда, хӯроке, ки ба бутҳо тақдим шудааст, хун ва аз гуноҳи ҷинсӣ дур шаванд».
ACT.21.26	Инак, рӯзи дигар Павлус ҳамроҳи он одамон ойини покшавиро ба ҷо оварда, ба Маъбади Худо даромад. Дар он ҷо эълон намуд, ки вақти покшавии онҳо баъди ҳафт рӯз анҷом меёбад ва он рӯз барои ҳар якеашон қурбонӣ карда мешавад.
ACT.21.27	Дар охири рӯзи ҳафтум яҳудиёни вилояти Осиё Павлусро дар Маъбади Худо дида, мардумро ба шӯр оварданд ва ӯро дастгир намуданд.
ACT.21.28	«Исроилиён, ёрӣ диҳед!» – фарёд мезаданд онҳо. «Ин одам дар ҳар ҷо ҳамаро ба зидди халқ, шариати Мусо ва ин маъбад таълим медиҳад! Бар замми ин ӯ ғайрияҳудиёнро ба Маъбади Худо дароварда, ин ҷойи муқаддасро ҳаром мекунад!»
ACT.21.29	Онҳо Труфимусро, ки зодаи шаҳри Эфесус буд, ҳамроҳи Павлус дар шаҳр дида буданд ва гумон мекарданд, ки Павлус ӯро бо худ ба Маъбади Худо даровардааст.
ACT.21.30	Ҳамин тавр, тамоми шаҳр ба шӯр омад. Аз ҳар тараф мардуми зиёд давида омада, ҷамъ шуданд. Онҳо Павлусро дастгир карда, кашолакунон аз Маъбади Худо бароварданд ва зуд дарҳоро аз пушташон маҳкам карданд. 
ACT.21.31	Вақте ӯро куштанӣ шуданд, ба мириҳазори лашкар хабар расид, ки тамоми Уршалим ба шӯр омадааст. 
ACT.21.32	Ӯ дарҳол сарбозон ва мирисадҳоро бо худ гирифта, ба сӯйи мардум давид. Мардум мириҳазор ва сарбозонро дида, аз задани Павлус бозистоданд. 
ACT.21.33	Мириҳазор наздик шуда, Павлусро дастгир намуд ва фармуд, ки ӯро бо ду занҷир банданд. Сипас пурсид, ки ин одам кист ва чӣ кор кардааст. 
ACT.21.34	Мардум дод зада, баъзе як чиз ва баъзе чизи дигар мегуфтанд. Мириҳазор аз сабаби ғавғо ҳақиқати ҳолро нафаҳмида, фармон дод, ки Павлусро ба қалъа баранд. 
ACT.21.35	Чун ба зинапояҳо расиданд, аз сабаби ғазабу фишори мардум сарбозон маҷбур шуданд, ки Павлусро бардошта баранд. 
ACT.21.36	Мардуми зиёд аз қафои онҳо омада, «кушед ӯро» – гӯён дод мезаданд.
ACT.21.37	Ҳанӯз ба қалъа надаромада, Павлус ба мириҳазор гуфт:
ACT.21.37	– Иҷозат диҳед, ба шумо як чиз гӯям.
ACT.21.37	Мириҳазор гуфт:
ACT.21.37	– Ту забони юнониро медонӣ?! 
ACT.21.38	Пас ту он мисрӣ нестӣ, ки чанде пеш шӯриш бардошта, чор ҳазор одамкушро аз қафояш ба биёбон бурда буд?!
ACT.21.39	Павлус дар ҷавоб гуфт:
ACT.21.39	– Ман яҳудӣ ҳастам, шаҳрванди шаҳри Тарсуси вилояти Киликия, ки шаҳри номдор аст. Хоҳиш мекунам, ба ман иҷозат диҳед, ки ба мардум гап занам.
ACT.21.40	Павлус иҷозат гирифта, бар зинапояҳо истод. Ӯ бо дасташ ба мардум ишора карду онҳо ҳама хомӯш шуданд. Сипас Павлус ба онҳо бо забони ибрӣ чунин гуфт:
ACT.22.1	«Эй бародарону падарон! Гӯш кунед, ки барои муҳофизати худ чӣ мегӯям».
ACT.22.2	Мардум чун шуниданд, ки бо забони ибрӣ гап мезанад, боз ҳам хомӯштар шуданд. Павлус суханашро давом дод:
ACT.22.3	«Ман яҳудӣ, зодаи шаҳри Тарсуси вилояти Киликия ҳастам, лекин ба Уршалим омада, аз устод Ҷамлиил шариати Мусо ва расму ойини падаронро хуб омӯхтам. Вазифаҳоямро дар пеши Худо бо ҷидду ҷаҳд иҷро мекардам, чунон ки имрӯз шумо ҳам иҷро мекунед. 
ACT.22.4	Ман одамонеро, ки пайрави ин Роҳ буданд, мерондаму азоб медодам. Баъзеи онҳоро ҳатто ба марг расондам. Мардону занонро дастгир карда, ба зиндон месупурдам. 
ACT.22.5	Инро ҳатто саркоҳин ва тамоми аъзои шӯрои пирон метавонанд тасдиқ кунанд. Ман барои дастгир кардани имондорони шаҳри Димишқ аз онҳо нома гирифта будам, то ки имондоронро дошта, барои ҷазо додан ба Уршалим оварам.
ACT.22.6	Аммо ҳангоми роҳ, вақте ки ба шаҳри Димишқ наздик мешудам, дар нисфирӯзӣ баногоҳ аз осмон нуре пайдо шуда, маро фаро гирифт. 
ACT.22.7	Ман ба замин афтода, овозеро шунидам, ки мегуфт:
ACT.22.7	– Шоул, Шоул! Чаро Маро озор медиҳӣ?
ACT.22.8	Дар ҷавоб гуфтам:
ACT.22.8	– Ту кистӣ, аълоҳазрат?
ACT.22.8	Гуфт:
ACT.22.8	– Ман Исои Носирӣ ҳастам, ки ту озораш медиҳӣ.
ACT.22.9	Ҳамроҳони ман низ нурро диданд, лекин овозеро, ки ба ман гап мезад, нафаҳмиданд. 
ACT.22.10	Сипас пурсидам:
ACT.22.10	– Эй аълоҳазрат, чӣ бояд кунам?
ACT.22.10	Худованд ба ман гуфт:
ACT.22.10	– Бархоста ба шаҳри Димишқ рав. Дар он ҷо дар бораи ҳама корҳое, ки бояд бикунӣ, ба ту мегӯянд.
ACT.22.11	Аз таъсири дурахши он нур чашмонам чизеро намедид ва ҳамроҳонам маро аз дастам гирифта, ба Димишқ оварданд.
ACT.22.12	Ҳанониё ном марде ба назди ман омад. Ӯ ба шариати Мусо аз сидқи дил итоат мекард ва дар байни ҳамаи яҳудиёни он ҷо номи нек дошт. 
ACT.22.13	Ӯ ба ман наздик шуда гуфт:
ACT.22.13	„Бародар Шоул, бино шав!“
ACT.22.13	Худи ҳамон лаҳза чашмонам бино шуд ва ӯро дидам. 
ACT.22.14	Сипас ӯ гуфт:
ACT.22.14	„Худои падаронамон туро интихоб кардааст, то ки хости Ӯро бидонӣ ва ҳамонеро, ки Росткор аст, бубинӣ ва аз забонаш сухане шунавӣ. 
ACT.22.15	Зеро ту шоҳиди Ӯ мешавӣ ва дар бораи он чи дидиву шунидӣ назди ҳамаи одамон шаҳодат хоҳӣ дод. 
ACT.22.16	Пас чиро интизор ҳастӣ? Бархезу таъмид гир ва ба Исои Носирӣ рӯй оварда, аз гуноҳҳоят пок шав“.
ACT.22.17	Инак, вақте ки ба Уршалим баргашта, дар Маъбади Худо дуо мекардам, ба ҳолати бехудӣ афтодам 
ACT.22.18	ва Исоро дидам, ки ба ман чунин гуфт:
ACT.22.18	„Зуд аз Уршалим баромада рав, чунки онҳо шаҳодати туро дар бораи Ман қабул намекунанд“.
ACT.22.19	Ман гуфтам:
ACT.22.19	„Худовандо, онҳо медонанд, ки ман пайравони Туро ба зиндон меандохтам ва дар ҷамоатхонаҳо дошта мезадам. 
ACT.22.20	Вақте ки хуни шоҳидат Истефанус рехта мешуд, ман он ҷо будам ва сангсоркунандагонро тарафдорӣ намуда, ҷомаҳои онҳоро посбонӣ мекардам“.
ACT.22.21	Сипас Ӯ ба ман гуфт:
ACT.22.21	„Бирав, Ман туро ба ҷойҳои дур ба назди ғайрияҳудиён мефиристам“».
ACT.22.22	Мардум сухани Павлусро то ба ин ҷо гӯш карданд, сипас бо овози баланд фарёд заданд:
ACT.22.22	«Ӯро несту нобуд кунед! Чунин одам набояд зиндагӣ кунад!»
ACT.22.23	Чун фарёд мезаданд ва ҷомаҳояшонро ба замин партофта, чанг мехезонданд, 
ACT.22.24	мириҳазор фармуд, ки Павлусро ба қалъа дароваранд ва қамчинкорӣ намуда, пурсуҷӯ кунанд, ки барои чӣ мардум ин қадар ба ӯ дод мезананд. 
ACT.22.25	Аммо вақте ки Павлусро бо тасмаҳо барои задан мебастанд, ӯ ба мирисад гуфт:
ACT.22.25	«Оё аз рӯйи қонун аст, ки шаҳрванди Румро бе ягон доварӣ қамчинкорӣ кунед?»
ACT.22.26	Инро шунида, мирисад ба назди мириҳазор рафт ва гуфт:
ACT.22.26	«Чӣ кор кардан мехоҳед? Ин одам румӣ будааст!»
ACT.22.27	Сипас мириҳазор наздик шуда аз Павлус пурсид: «Ту шаҳрванди Рум ҳастӣ?»
ACT.22.27	Павлус дар ҷавоб гуфт: «Бале!»
ACT.22.28	Мириҳазор гуфт: «Ман шаҳрвандии Румро бо пули калон харидаам».
ACT.22.28	Павлус гуфт: «Ман бошам, аз таваллуд шуданам шаҳрванди Рум ҳастам».
ACT.22.29	Онҳое, ки ӯро пурсуҷӯ карданӣ буданд, ин суханро шунида, дарҳол аз вай дур шуданд. Мириҳазор низ румӣ будани Павлусро фаҳмида, тарсид, чунки ӯро баста буд.
ACT.22.30	Рӯзи дигар мириҳазор хост аниқ бифаҳмад, ки яҳудиён ӯро барои чӣ айбдор мекунанд. Бинобар ин занҷирҳои Павлусро кушода, фармон дод, ки коҳинони калон ва тамоми шӯрои пирон ҷамъ шаванд. Сипас Павлусро ба назди онҳо баровард.
ACT.23.1	Павлус аҳли шӯрои пиронро бодиққат аз назар гузаронда гуфт: «Бародарон, ман то имрӯз дар назди Худо бо виҷдони пок зиндагӣ мекунам».
ACT.23.2	Инро шунида Ҳанониёи саркоҳин ба онҳое, ки назди Павлус меистоданд, фармуд, ки ба даҳонаш зананд. 
ACT.23.3	Павлус дар ҷавоб ба саркоҳин гуфт: «Эй девори сафедшуда,
ACT.23.4	Онҳое, ки назди Павлус меистоданд, гуфтанд: «Саркоҳини Худоро дашном медиҳӣ?»
ACT.23.5	Павлус гуфт: «Бародарон, ман намедонистам, ки ӯ саркоҳин аст. Медонам, дар навиштаҷот гуфта шудааст, ки ба пешвои халқатон бадгӯйӣ накунед»
ACT.23.6	Павлус чун фаҳмид, ки як қисми шӯрои пирон аз мазҳаби саддуқӣ ва қисми дигараш аз мазҳаби фарисӣ ҳастанд, фарёд зада гуфт:
ACT.23.6	«Бародарон, ман худ фарисӣ ва писари фарисиён ҳастам. Ҳоло маро барои умеди зиндашавии мурдагон ҳукм мекунанд».
ACT.23.7	Баъди ин сухан дар байни фарисиёну саддуқиён баҳс ба миён омад ва ҷамъомад ба ду гурӯҳ тақсим шуд. 
ACT.23.8	Зеро саддуқиён мегуфтанд, ки на зиндашавӣ ҳасту на фариштагону на рӯҳҳо, аммо фарисиён ба ин чизҳо бовар мекарданд. 
ACT.23.9	Доду фарёд баланд шуд. Баъзе устодони шариат, ки аз мазҳаби фарисиён буданд, бархоста, бо ҷӯшу хурӯш гуфтанд: «Дар ин одам мо ягон бадӣ намебинем. Агар рӯҳе ё фариштае ба ӯ гап зада бошад-чӣ?»
ACT.23.10	Баҳс авҷ мегирифт. Мириҳазор ба сарбозон фармуд, ки Павлусро аз назди онҳо гирифта ба қалъа баранд, зеро тарсид, ки ӯро пора-пора мекунанд.
ACT.23.11	Ҳамон шаб Худованд ба назди Павлус омада, гуфт: «Далер бош! Чунон ки дар шаҳри Уршалим дар бораи Ман шаҳодат додӣ, дар Рум низ бояд шаҳодат диҳӣ».
ACT.23.12	Пагоҳӣ баъзе яҳудиён қасам хӯрда, қасд намуданд, ки то Павлусро накушанд, чизе намехӯранду наменӯшанд. 
ACT.23.13	Шумораи қасамхӯрдагон аз чил зиёд буд. 
ACT.23.14	Онҳо ба назди коҳинони калону пирон рафта чунин гуфтанд:
ACT.23.14	«Мо қасам хӯрдаем, ки то Павлусро накушем, чизе ба даҳон намегирем. 
ACT.23.15	Ҳоло шумо ва шӯрои пирон аз мириҳазор хоҳиш кунед, ки Павлусро ба назди шумо орад. Гӯед, ки кори ӯро аниқтар фаҳмидан мехоҳед. Мо бошем тайёр ҳастем, ки ӯро то ба ин ҷо расиданаш кушем».
ACT.23.16	Аммо писари хоҳари Павлус аз ин сӯиқасди онҳо бохабар шуда, ба сарбозхона рафт ва Павлусро огоҳ кард. 
ACT.23.17	Павлус мирисадеро ҷеғ зада гуфт:
ACT.23.17	«Ин ҷавонро ба назди мириҳазор бар, чунки ба ӯ гап дорад».
ACT.23.18	Мирисад ӯро ба назди мириҳазор бурда гуфт:
ACT.23.18	«Павлуси бандӣ маро ҷеғ зада, хоҳиш кард, ки ин ҷавонро ба назди шумо биёрам, чунки ӯ ба шумо чизе гуфтан мехоҳад».
ACT.23.19	Мириҳазор ҷавонро аз дасташ гирифта, ба каноре бурд ва гуфт:
ACT.23.19	«Ба ман чӣ гуфтанӣ ҳастӣ?»
ACT.23.20	Ҷавон гуфт:
ACT.23.20	«Яҳудиён забон як кардаанд, ки аз шумо хоҳиш кунанд, то ки фардо Павлусро ба назди шӯрои пирон бароред. Гӯё, ки кори ӯро аниқтар тафтиш карданӣ бошанд. 
ACT.23.21	Нагузоред, ки шуморо ба ин кор розӣ кунонанд. Дар асл онҳо мехоҳанд ӯро кушанд. Бештар аз чил нафарашон қасам хӯрдаанд, ки то ӯро накушанд, чизе намехӯранду наменӯшанд. Ҳоло онҳо тайёр ва интизори иҷозати шумо ҳастанд».
ACT.23.22	Сипас мириҳазор ҷавонро ҷавоб дода гуфт:
ACT.23.22	«Ба касе нагӯ, ки дар бораи ин чизҳо ба ман хабар додӣ».
ACT.23.23	Инак мириҳазор ду мирисадро ҷеғ зада, чунин фармон дод:
ACT.23.23	«Дусад сарбоз, ҳафтод савора ва дусад найзадор омода кунед, то ки шабона, соати нӯҳ ба Қайсария равона шаванд. 
ACT.23.24	Ҳамчунин Павлусро бар аспе савор намуда, сиҳату саломат ба назди Феликси ҳоким расонанд».
ACT.23.25	Мириҳазор бошад, чунин нома навишт:
ACT.23.26	«Клавдиюс Лисиёс ба ҳокими мӯҳтарам Феликс салом мерасонад!
ACT.23.27	Ин одамро яҳудиён дастгир намуда, куштанӣ буданд, лекин ман чун фаҳмидам, ки ӯ шаҳрванди Рум аст, бо сарбозон рафта, ӯро халос кардам. 
ACT.23.28	Хостам аниқ фаҳмам, ки ӯро барои чӣ айбдор мекунанд, барои ҳамин ӯро ба шӯрои пиронашон бурдам. 
ACT.23.29	Дар он ҷо фаҳмидам, ки ӯро аз рӯйи масъалаҳои баҳсноки шариаташон айбдор мекунанд, лекин ӯ коре накардааст, ки сазовори марг ё зиндон бошад. 
ACT.23.30	Вақте огоҳ шудам, ки онҳо бар зидди ин одам забон як кардаанд, дарҳол ӯро ба назди шумо фиристодам ва ба айбдоркунандаҳои ӯ низ фармудам, ки ба шумо даъво кунанд».
ACT.23.31	Ҳамин тавр, сарбозон мувофиқи фармон Павлусро гирифта, шабона ба шаҳри Антипотрис бурданд. 
ACT.23.32	Рӯзи дигар онҳо Павлусро ба саворон супурда, худ ба сарбозхона баргаштанд. 
ACT.23.33	Саворон ба Қайсария расида, номаро ба дасти ҳоким доданд ва Павлусро низ ба ӯ супурданд. 
ACT.23.34	Ҳоким номаро хонда, пурсид, ки Павлус аз кадом вилоят аст ва чун шунид, ки аз вилояти Киликия аст, 
ACT.23.35	гуфт:
ACT.23.35	– Айбдоркунандаҳоят расида оянд, ман туро гӯш мекунам.
ACT.23.35	Сипас фармуд, ки Павлусро дар қалъаи Ҳиродус нигоҳ доранд.
ACT.24.1	Баъди панҷ рӯз Ҳанониёи саркоҳин ҳамроҳи баъзе пирон ва Тартуллус ном ҳуқуқшинос омада, аз Павлус ба ҳоким шикоят карданд. 
ACT.24.2	Вақте ки Павлусро гирифта оварданд, Тартуллус ба айбдоркунӣ сар карда гуфт:
ACT.24.2	«Феликси олимақом! Бо роҳбарии шумо муддати дароз аст, ки мо дар сулҳу осоиштагӣ зиндагӣ мекунем ва чорабиниҳои шумо ба халқи мо беҳбудиҳои зиёд бахшидаанд. 
ACT.24.3	Мо дар ҳама ҷо тамоми некиҳои шуморо бо миннатдорӣ ёд мекунем. 
ACT.24.4	Ҳоло, барои он ки шуморо зиёд заҳмат надиҳам, меҳрубонӣ намуда, арзи кӯтоҳи моро шунавед. 
ACT.24.5	Мо дарёфтем, ки ин одам шӯрандоз буда, дар байни ҳамаи яҳудиёни олам ошӯб меангезад. Ҳамчунин вай роҳбари ҳизби носирӣ мебошад. 
ACT.24.6	Ӯ ҳатто хост, ки Маъбади Худоро ҳаром кунад, лекин мо ӯро дастгир кардем. 
ACT.24.7+ACT.24.8	 Вақте ки ӯро дар бораи ҳамаи ин чизҳо пурсуҷӯ мекунед, худатон мефаҳмед, ки барои чӣ мо ӯро айбдор мекунем».
ACT.24.9	Яҳудиён низ суханони Тартуллусро тарафдорӣ намуда гуфтанд, ки ҳамаи ин гап рост аст.
ACT.24.10	Ҳоким Феликс ба Павлус ишора намуд, ки гап занад. Павлус ҷавоб дод:
ACT.24.10	– Ман медонам, ки шумо солҳои зиёд ин халқро доварӣ мекунед. Бинобар ин метавонам дилпурона худро дар пеши шумо сафед кунам. 
ACT.24.11	Ман дувоздаҳ рӯз пеш ба Уршалим барои парастиш омадам, шумо худатон инро тафтиш карда метавонед. 
ACT.24.12	На дар Маъбади Худо, на дар ҷамоатхонаҳо ва на дар кӯчаҳои шаҳр айбдоркунандагонам маро надидаанд, ки бо касе баҳс карда бошам ё мардумро ба шӯр андохта бошам. 
ACT.24.13	Ҳама чизҳое, ки маро дар он айбдор намуда, ба шумо мегӯянд, беасос аст. 
ACT.24.14	Лекин ба шумо росташро мегӯям, ман мувофиқи Роҳи Худованд, ки яҳудиён онро ҳизб меноманд, ба Худои падаронамон хизмат мекунам. Ҳамчунин ба ҳама чизе, ки дар шариати Мусову навиштаҷоти пайғамбарон аст, бовар мекунам. 
ACT.24.15	Ман ба Худо умед бастаам, чунон ки онҳо низ умедворанд, ки ҳам росткорону ҳам бадкорон баъди мурдан аз нав зинда хоҳанд шуд. 
ACT.24.16	Бинобар ин ҳамеша кӯшиш мекунам, ки дар назди Худову одамон виҷдони пок дошта бошам.
ACT.24.17	Ҳоло баъди чандин сол омадам, то ки ба камбағалони халқам кӯмаки пулие расонам ва қурбониҳо кунам. 
ACT.24.18	Ҳангоме ки дар Маъбади Худо маросими покшавиро ба анҷом расондам ва дар наздам на мардум буданду на ғавғо, ин одамон маро ёфтанд. 
ACT.24.19	Дар он ҷо баъзе яҳудиёни вилояти Осиё буданд ва агар бар зидди ман чизе медоштанд, мебоист ба назди шумо омада, маро айбдор мекарданд. 
ACT.24.20	Ё худи инҳо гӯянд, вақте ки дар пеши шӯрои пирон меистодам, барои кадом ҷиноят маро айбдор ёфтаанд. 
ACT.24.21	Шояд айби ман дар он буд, ки дар назди онҳо чунин фарёд задам:
ACT.24.21	«Имрӯз шумо маро барои умеди зиндашавии мурдагон ҳукм мекунед».
ACT.24.22	Сипас Феликси ҳоким, ки дар бораи Роҳи Худованд маълумоти бештар дошт, муҳокимаро ба вақти дигар монда гуфт: «Вақте ки мириҳазор Лисиёс меояд, ман масъалаи шуморо дида мебароям».
ACT.24.23	Ҳамчунин ба мирисад фармуд, ки Павлусро посбонӣ кунад, лекин каме озодӣ бахшад ва иҷозат диҳад, ки дӯстонаш ба ӯ хизмат кунанд.
ACT.24.24	Баъди чанд рӯз Феликс бо ҳамсараш Друсилла, ки яҳудӣ буд, омад. Феликс Павлусро даъват карда, суханашро дар бораи имон ба Исои Масеҳ гӯш кард. 
ACT.24.25	Аммо вақте ки Павлус дар бораи росткорӣ, худдорӣ ва рӯзи қиёмат мегуфт, Феликсро тарс фаро гирифт. Ӯ гуфт: «Ҳоло ба ту ҷавоб, чун вақт ёбам, туро боз даъват мекунам».
ACT.24.26	Феликси ҳоким умедвор буд, ки Павлус ба ӯ пора медиҳад, бинобар ин зуд-зуд Павлусро даъват карда, бо ӯ сӯҳбат меорост.
ACT.24.27	Аммо баъди ду сол ба ҷойи ҳоким Феликс ҳокими нав Поркиюс Фестус таъйин шуд. Азбаски Феликс ба яҳудиён писанд омадан мехост, Павлусро дар зиндон нигоҳ дошт.
ACT.25.1	Фестуси ҳоким се рӯз пас аз он ки ба Қайсария омад, ба шаҳри Уршалим сафар кард. 
ACT.25.2	Коҳинони калон ва роҳбарони яҳудӣ ба ҳоким аз Павлус шикоят карданд ва илтимос намуданд, 
ACT.25.3	ки меҳрубонӣ намуда, ӯро ба Уршалим оварад. Онҳо қасд доштанд, ки Павлусро дар роҳ кушанд. 
ACT.25.4	Фестуси ҳоким дар ҷавоб гуфт: «Павлусро дар шаҳри Қайсария нигоҳ медоранд ва худи ман ба наздикӣ ба он ҷо меравам. 
ACT.25.5	Роҳбарони шумо бо ман раванд. Агар он одам айбе дошта бошад, бигзор даъво кунанд».
ACT.25.6	Сипас ҳашт ё даҳ рӯз дар Уршалим монда, ба Қайсария баргашт. Рӯзи дигар Фестуси ҳоким бар курсии доварӣ нишаста фармуд, ки Павлусро биёранд. 
ACT.25.7	Чун оварданд, яҳудиёне, ки аз Уршалим омада буданд, гирди ӯро гирифта, ба гардани ӯ айбҳои зиёду вазнинро бор карданд. Аммо ҳеҷ яки онро исбот карда наметавонистанд. 
ACT.25.8	Павлус худро сафед карда, гуфт:
ACT.25.8	«На бар зидди шариати яҳудиён гуноҳ кардааму на бар зидди Маъбади Худо ва на бар зидди шоҳаншоҳи Рум».
ACT.25.9	Фестуси ҳоким дили яҳудиёнро ёфтанӣ шуда, аз Павлус пурсид:
ACT.25.9	«Мехоҳӣ, ки ба Уршалим равӣ, то ки кори туро дар он ҷо дида бароям?»
ACT.25.10	Павлус гуфт:
ACT.25.10	«Ман ҳоло дар назди курсии доварии шоҳаншоҳи Рум истодаам ва бояд дар ин ҷо доварӣ карда шавам. Чунон ки худатон нағз медонед, ман ба яҳудиён ягон бадие накардаам. 
ACT.25.11	Агар ҷинояте ё коре карда бошам, ки сазовори марг бошад, аз мурдан намегурезам, лекин агар дар ин ҳама даъвоҳои яҳудиён айбе надошта бошам, касе ҳақ надорад, ки маро ба дасти онҳо супорад. Ман доварии шоҳаншоҳи Румро талаб мекунам!»
ACT.25.12	Сипас Фестуси ҳоким бо маслиҳатчиёнаш гап зада, ба Павлус гуфт:
ACT.25.12	«Азбаски доварии шоҳаншоҳи Румро талаб кардӣ, ба назди шоҳаншоҳи Рум меравӣ!»
ACT.25.13	Баъди чанд рӯз шоҳ Агрипос ва хоҳараш Берникӣ ба шаҳри Қайсария омаданд, то Фестуси ҳокимро хайрамақдам гӯянд. 
ACT.25.14	Онҳо дар он ҷо чанд рӯз монданд. Фестуси ҳоким кори Павлусро ба шоҳ Агрипос нақл карда, гуфт:
ACT.25.14	«Ин ҷо одаме ҳаст, ки Феликс ӯро дар зиндон мондааст. 
ACT.25.15	Вақте ки дар Уршалим будам, коҳинони калон ва пирони яҳудӣ дар бораи ӯ ба ман нақл карда, талаб намуданд, ки ӯро маҳкум кунам. 
ACT.25.16	Аммо дар ҷавоби онҳо гуфтам, ки румиён чунин одат надоранд, ки касеро бечуну чаро ба дасти даъвогаронаш супоранд. Аввал мо бояд ӯро бо даъвогаронаш рӯ ба рӯ кунем ва ба ӯ имконият диҳем, ки худро сафед намояд. 
ACT.25.17	Барои ҳамин, вақте ки онҳо бо ман омаданд, корро кашол надода, рӯзи дигар бар курсии доварӣ нишастам ва фармудам, ки Павлусро биёранд. 
ACT.25.18	Аммо даъвогаронаш бархоста, ӯро бо ҳеҷ як айбе, ки ман гумон доштам, айбдор накарданд. 
ACT.25.19	Танҳо дар бораи чанд масъалаи диниашон ва дар бораи кадом як Исо бо вай баҳс мекарданд, ки гӯё мурдааст, валекин Павлус таъкид мекунад, ки Ӯ зинда аст. 
ACT.25.20	Азбаски сару нӯги ин масъаларо наёфтам, аз ӯ пурсидам, ки оё ба Уршалим рафтан мехоҳад, то ки кори ӯ дар он ҷо дида шавад. 
ACT.25.21	Аммо Павлус талаб намуд, ки то замони аз тарафи шоҳаншоҳ додхоҳӣ шуданаш ин ҷо нигоҳ дошта шавад. Сипас фармон додам, ки ӯро то вақти ба назди шоҳаншоҳи Рум фиристоданам посбонӣ кунанд».
ACT.25.22	Шоҳ Агрипос ба Фестуси ҳоким гуфт:
ACT.25.22	«Ман низ шахсан мехоҳам сухани ӯро шунавам!»
ACT.25.22	Фестус гуфт:
ACT.25.22	«Пагоҳ мешунавед!»
ACT.25.23	Рӯзи дигар Агрипос ва Берникӣ бодабдаба омада, ба маҷлисгоҳ даромаданд. Мириҳазорон ва калоншавандагони шаҳр онҳоро ҳамроҳӣ мекарданд. Бо фармони Фестуси ҳоким Павлусро оварданд. 
ACT.25.24	Сипас Фестус гуфт:
ACT.25.24	«Шоҳ Агрипос ва ҳамаи ҳозирон! Шумо мардеро мебинед, ки дар бораи ӯ тамоми яҳудиёни шаҳрҳои Уршалиму Қайсария ба ман шикоят мекунанд. Онҳо доду фарёд бардошта, мегӯянд, ки ӯ набояд зинда монад. 
ACT.25.25	Аммо ман дарёфтам, ки ӯ коре накардааст, ки сазовори марг бошад. Вале, чун худаш доварии шоҳаншоҳи Румро талаб намуд, ман қарор додам, ки ӯро ба Рум фиристам. 
ACT.25.26	Аммо дар бораи ӯ ягон чизи аниқ надорам, ки ба шоҳаншоҳам нависам. Барои ҳамин ӯро назди ҳамаи шумо ва хусусан назди шумо, шоҳ Агрипос овардам, то ки баъди дида баромадани масъала чизе барои навиштанам пайдо шавад. 
ACT.25.27	Агар бандиро бе айбнома фиристам, аз рӯйи хирад намешавад».
ACT.26.1	Шоҳ Агрипос ба Павлус гуфт:
ACT.26.1	«Метавонӣ худро ҳимоя намоӣ».
ACT.26.1	Павлус дасташро боло карда, барои муҳофизати худ гуфт:
ACT.26.2+ACT.26.3	«Шоҳ Агрипос! Азбаски шумо расму ойин ва масъалаҳои баҳсноки яҳудиёнро ба хубӣ медонед, хушбахтам, ки имрӯз худро дар пеши шумо аз ҳама айбҳое, ки яҳудиён ба гарданам бор мекунанд, сафед карда метавонам. Барои ҳамин хоҳишмандам бо сабру тоқат ба суханам гӯш диҳед.
ACT.26.4	Инак тарзи зиндагии ман ба ҳама яҳудиён маълум аст. Зеро аз ҷавониам дар байни халқи худ ва дар Уршалим зиндагӣ кардаам. 
ACT.26.5	Онҳо дер боз маро мешиносанд ва агар хоҳанд, метавонанд тасдиқ намоянд, ки ман мувофиқи сахтгиртарин мазҳаби мо, яъне ҳамчун фарисӣ зиндагӣ мекардам. 
ACT.26.6	Ҳоло бошад, барои умедам ба ваъдаи Худо, ки ба падаркалонҳоямон дода шуда буд, маро ҳукм мекунанд, 
ACT.26.7	яъне барои ваъдае, ки дувоздаҳ қабилаи Исроил шабу рӯз Худоро парастиш намуда, интизори иҷрошавияш мебошанд. Шоҳ Агрипос, ана барои ҳамин умед яҳудиён маро айбдор мекунанд. 
ACT.26.8	Эй мардум, охир чаро шумо бовар карда наметавонед, ки Худо мурдагонро аз нав зинда мекунад?
ACT.26.9	Ман низ худ ба худ фикр мекардам, ки бояд бар зидди номи Исои Носирӣ корҳои зиёдро анҷом диҳам. 
ACT.26.10	Дар Уршалим бо ҳамин кор машғул будам. Аз коҳинони калон иҷозат гирифта, бисёр касонро аз халқи Худо ба зиндон мепартофтам. Вақте ки онҳоро ба марг месупурданд, ман тарафдорӣ мекардам. 
ACT.26.11	Дар ҳамаи ҷамоатхонаҳо гашта, бисёр вақт пайравони ин Роҳро ҷазо медодам ва маҷбур мекардам, ки имонашонро рад кунанд. Азбаски хашму ғазабам бар онҳо аланга мезад, ҳатто ба шаҳрҳои дурдаст мерафтам, то ки онҳоро дастгир карда, азоб диҳам.
ACT.26.12	Рӯзе бо супориш ва иҷозати коҳинони калон ба шаҳри Димишқ сафар мекардам. 
ACT.26.13	Эй шоҳ, ҳангоми нисфирӯзӣ дар роҳ нури осмониеро дидам, ки аз офтоб равшантар буд. Он нур ману ҳамроҳонамро фаро гирифт. 
ACT.26.14	Мо ҳама ба замин афтодем. Сипас овозеро шунидам, ки бо забони ибрӣ мегуфт:
ACT.26.14	„Шоул, Шоул! Чаро Маро озор медиҳӣ? Оё ба сӯзан мушт задан дарднок нест?“
ACT.26.15	Гуфтам:
ACT.26.15	„Эй аълоҳазрат, Ту кистӣ?“
ACT.26.15	Ҷавоб дод:
ACT.26.15	„Ман ҳамон Исоям, ки озораш медиҳӣ. 
ACT.26.16	Ҳоло бархеста, рост исто. Ман ба ту зоҳир шудам, то ки туро хизматгор ва шоҳиди Худ гардонам. Шоҳиди он, ки Маро дидӣ ва шоҳиди он чизҳое, ки ба ту нишон хоҳам дод. 
ACT.26.17	Ман туро аз дасти халқат ва ғайрияҳудиён халос мекунам. Туро назди ғайрияҳудиён мефиристам, 
ACT.26.18	то ки чашмони онҳоро кушоӣ, онҳоро аз торикӣ ба равшанӣ барорӣ ва аз зери қудрати шайтон ба сӯйи Худо барӣ. Баъд гуноҳҳои онҳо бахшида мешавад ва дар байни онҳое ки бо имон ба Ман пок гардидаанд, ба худ ҷое пайдо мекунанд“.
ACT.26.19	Бинобар ин, шоҳ Агрипос, ман ба он чи аз осмон аён шуд, беитоатӣ накардам, 
ACT.26.20	балки аввало дар шаҳрҳои Димишқу Уршалим, сипас дар саросари сарзамини Яҳудия ва ба ғайрияҳудиён эълон намудам, ки тавба кунанд ва ба Худо рӯй оварда, мувофиқи тавбаашон амал кунанд. 
ACT.26.21	Аз ин сабаб яҳудиён маро дар Маъбади Худо дастгир намуда, куштанӣ шуданд. 
ACT.26.22	Аммо бо ёрии Худо то ҳанӯз ба хурду калон шаҳодат медиҳам. Ман фақат ҳамон чизҳоеро мегӯям, ки пайғамбарон ва Мусо пешгӯйӣ карда буданд, 
ACT.26.23	ки Таъйиншудаи Худо бояд азоб мекашид ва аввалин шуда аз мурдаҳо зинда мешуд, то ба халқи мо ва ба ғайрияҳудиён нурро эълон намояд».
ACT.26.24	Вақте Павлус бо чунин суханон худро сафед мекард, Фестуси ҳоким бо овози баланд гуфт:
ACT.26.24	«Павлус, ту аз ақл бегона шудаӣ, дониши бисёр туро гаранг кардааст!»
ACT.26.25	Аммо Павлус гуфт:
ACT.26.25	«Фестуси олимақом, ман аз ақл бегона нашудаам, балки каломи ҳақ ва солимро мегӯям. 
ACT.26.26	Шоҳ Агрипос аз ин чизҳо бохабар аст. Аз ин сабаб ман дар наздаш далерона сухан мегӯям, зеро бовар намекунам, ки чизе дар ин бора аз ӯ пӯшида бошад. Охир ин ҳама дар кадом як кунҷаке рӯй надода буд. 
ACT.26.27	Шоҳ Агрипос, оё ба гуфтаҳои пайғамбарон имон доред?! Медонам, ки имон доред!»
ACT.26.28	Агрипос ба Павлус гуфт:
ACT.26.28	«Оё дар як лаҳзаи кӯтоҳ маро масеҳӣ кардан мехоҳӣ?!»
ACT.26.29	Павлус гуфт:
ACT.26.29	«Аз Худо хоҳиш дорам, ки дар лаҳзаи кӯтоҳ ё дароз, на танҳо шумо, балки ҳамаи шунавандагони имрӯза мисли ман шаванд, лекин бе ин занҷирҳо».
ACT.26.30	Сипас шоҳ Агрипос аз ҷояш хест ва Фестуси ҳоким, Берникӣ ва ҳамаи ҳамроҳонашон низ хестанд. 
ACT.26.31	Ҳангоми баромадан онҳо ба ҳамдигар гуфтанд, ки ин одам коре накардааст, ки сазовори марг ё зиндон бошад. 
ACT.26.32	Дар охир Агрипос ба Фестус гуфт:
ACT.26.32	«Агар ӯ доварии шоҳаншоҳи Румро талаб намекард, ӯро озод кардан мумкин буд».
ACT.27.1	Вақте қарор карданд, ки бо киштӣ ба Итолиё равем, Павлус ва чанд бандии дигарро ба яке аз мирисадҳои дастаи махсуси шоҳаншоҳ Августус супурданд. Номи мирисад Юлиус буд. 
ACT.27.2	Мо ба киштие, ки аз шаҳри Адрамитиюн омада ва ба сӯйи бандарҳои вилояти Осиё равона буд, савор шуда раҳсипор шудем. Аз шаҳри Тасолуникӣ Аристархуси мақдунӣ моро ҳамроҳӣ кард. 
ACT.27.3	Рӯзи дигар ба шаҳри Сидун расидем. Юлиус ба Павлус хуб муносибат мекард. Ӯ ҳатто иҷозат дод, ки Павлус рафта, бо дӯстонаш вохӯрад ва ҳама чизҳои заруриро дастрас намояд. 
ACT.27.4	Аз он ҷо мо ба баҳр баромада, ба сабаби вазидани боди мухолиф ба тарафи панаҳи ҷазираи Қиприс киштиро рондем. 
ACT.27.5	Сипас баҳри кушодро назди соҳилҳои вилоятҳои Киликия ва Памфилия миёнабур намуда, ба шаҳри Мирои вилояти Ликия расидем. 
ACT.27.6	Дар он ҷо мирисад киштии шаҳри Искандарияро ёфт, ки ба Итолиё равона буд ва моро ба он савор кард. 
ACT.27.7	Азбаски шамоли муқобил мевазид, мо рӯзҳои зиёд бо суръати паст киштӣ ронда, базӯр ба шаҳри Қнидус наздик шудем. Баъд ба самти гӯшаи Салмӯнии ҷазираи Крит ҳаракат намуда, дар панаҳи он ҷазира киштӣ рондем. 
ACT.27.8	Ҳамин тавр, бо душворӣ ҷазираро гузашта, ба ҷое расидем, ки Бандарҳои Нек ном дошт. Ин дар наздикии шаҳри Ласия буд.
ACT.27.9	Мо вақти зиёдро аз даст дода будем. Тирамоҳ ба охир мерасид, айёми рӯзагирии яҳудиён гузашта буд. Боду ҳаво барои давом додани сафари баҳрӣ аллакай хатарнок буд, бинобар ин Павлус чунин маслиҳат дод:
ACT.27.10	«Мардон, мебинам, ки сафарамон хеле хатарнок мешавад. Аҷаб нест, ки на танҳо бору киштӣ, балки ҷонҳоямонро ҳам аз даст диҳем».
ACT.27.11	Аммо мирисад на ба Павлус, балки бештар ба суханони сардор ва соҳиби киштӣ бовар мекард. 
ACT.27.12	Азбаски Бандарҳои Нек барои зимистонгузаронӣ мувофиқ набуд, бисёриҳо розӣ шуданд, ки ба баҳр бароянд. Онҳо умед доштанд, ки илоҷе карда, ба бандари дигари ҷазираи Крит, ки Финикс ном дошт, бирасанд ва он ҷо зимистонро гузаронанд. Ин бандар рӯ ба самти ҷануби ғарбӣ ва шимоли ғарбӣ ҷойгир аст.
ACT.27.13	Чун боди сабуки ҷанубӣ вазид, онҳо фикр карданд, ки корашон омад кард ва лангар бардошта, лаб-лаби соҳили Крит шино карданд. 
ACT.27.14	Аммо дере нагузашта, аз тарафи ҷазира тундбоди сахте бархост, ки Шимоли Шарқӣ ном дошт. 
ACT.27.15	Вақте киштиро фаро гирифт, онро идора кардан номумкин гардид ва таслим шудему тундбод моро гирифта бурд. 
ACT.27.16	Сипас ба тарафи паноҳтари ҷазираи хурдакак, ки Клавдо ном дорад, даромада, қаиқи киштиро, ки дар дунболи киштӣ баста буд, базӯр нигоҳ доштем. 
ACT.27.17	Баъд онро ба киштӣ бароварданд ва девораҳои киштиро бо арғамчинҳо баста мустаҳкам карданд. Аз тарси ба пастоби Сиртиси Африқо бархӯрдан, бодбонҳоро фуроварданд ва ҳамин тавр мавҷҳои об моро мебурд. 
ACT.27.18	Рӯзи дигар, азбаски тӯфон торафт шиддат меёфт, онҳо як қисми бори киштиро ба об партофтанд. 
ACT.27.19	Рӯзи сеюм бошад, онҳо бо дастони худ як қисми асбобу анҷоми киштиро бароварда партофтанд. 
ACT.27.20	Рӯзҳои зиёд на офтоб намоён мешуду на ситораҳо, балки тӯфон давом меёфт, оқибат барои наҷот ёфтан ҳеҷ умед намонд. 
ACT.27.21	Азбаски касе дер боз хӯрок нахӯрда буд, Павлус бархоста ба миёнаҷо баромад ва гуфт:
ACT.27.21	– Мардон, агар шумо ба гапи ман гӯш дода, аз Крит ба баҳр намебаромадед, аз ин фалокат зарар намедидед. 
ACT.27.22	Ҳоло бошад, маслиҳат медиҳам, ки далер бошед, чунки ягонтои шумо намемуред. Фақат киштӣ нобуд мешавад. 
ACT.27.23	Имшаб фариштаи Худое, ки ба Ӯ тааллуқ дораму хизмат мекунам, ба пешам омада, 
ACT.27.24	гуфт:
ACT.27.24	«Натарс, Павлус! Ту бояд дар пеши шоҳаншоҳи Рум биистӣ ва ба хотири ту Худо ба ҳамроҳонат низ ҳаёт мебахшад».
ACT.27.25	Бинобар ин, мардон, далер бошед, зеро бовар дорам, ки Худо чунон ки ба ман гуфт, мекунад. 
ACT.27.26	Фақат мо бояд ба пастоби ягон ҷазира бархӯрем.
ACT.27.27	Шаби чордаҳум буд, ки дар баҳри Адриё овора будем. Тақрибан нисфи шаб баҳрнавардон пай бурданд, ки замин наздик аст. 
ACT.27.28	Онҳо чуқурии обро чен карданд, ки тақрибан чил метер баромад, сипас андак пеш рафта боз чен карданд, ки сӣ метер баромад. 
ACT.27.29	Онҳо тарсиданд, ки ба санге дакка мехӯранд, бинобар ин аз думи киштӣ чор лангар андохтанд ва дуо мекарданд, ки тезтар саҳар шавад. 
ACT.27.30	Баҳрнавардон хостанд аз киштӣ гурезанд ва бо баҳонаи он, ки аз нӯги киштӣ лангарҳо меандозанд, қаиқи киштиро ба об фуроварданд.
ACT.27.31	Он гоҳ Павлус ба мирисад ва сарбозон гуфт:
ACT.27.31	«Агар ин одамон дар киштӣ намонанд, шумо наҷот намеёбед».
ACT.27.32	Инро шунида сарбозон банди қаиқро буриданд ва он шино карда рафт.
ACT.27.33	Пеш аз бомдод Павлус аз ҳама хоҳиш намуд, ки хӯрок хӯранд. Ӯ чунин гуфт:
ACT.27.33	«Ҳоло чордаҳ рӯз мешавад, ки шумо дар ташвиш ҳастед ва чизе намехӯред. 
ACT.27.34	Бинобар ин аз шумо илтимос мекунам, ки хӯрок хӯред, чунки ин барои зинда мондани шумо муҳим аст. Зеро тори мӯйе аз сари ҳеҷ яки шумо нахоҳад афтод».
ACT.27.35	Инро гуфта, ӯ нон гирифту дар пеши ҳама Худоро шукр гуфт ва онро пора карда, ба хӯрдан сар кард. 
ACT.27.36	Инро дида, ҳама рӯҳбаланд шуданд ва хӯрок хӯрданд. 
ACT.27.37	Дар киштӣ ҳамагӣ дусаду ҳафтоду шаш кас будем. 
ACT.27.38	Чун хӯрда сер шуданд, гандумро ба об партофтанд, то ки киштиро сабук кунанд.
ACT.27.39	Вақте ки рӯз шуд, баҳрнавардон он заминро нашинохтанд, лекин халиҷе диданд, ки соҳили паст дошт ва қарор доданд, ки агар тавонанд киштиро ба сӯи он ронанд. 
ACT.27.40	Ҳамин тавр, онҳо лангарҳоро халос карда, дар баҳр гузоштанд. Дар баробари ин бандҳои белҳои дунболаи киштиро кушоданд ва бодбони қисмати пеши киштиро боло кашида, ба сӯи соҳил ронданд. 
ACT.27.41	Аммо ба забонаи соҳили қумдоре дакка хӯрданд ва киштӣ дар пастоб истод. Нӯги киштӣ руст монда буд, аммо думашро мавҷҳо зада мешикастанд.
ACT.27.42	Сарбозон хостанд бандиёнро кушанд, то касе шинокунон нагурезад. 
ACT.27.43	Аммо мирисад, ки Павлусро наҷот додан мехост, сарбозонро аз ин кор боздошт. Ӯ фармуд, ки аввал одамоне, ки шино карда метавонанд, худро ба об партофта ба соҳил бароянд. 
ACT.27.44	Сипас дигарон тахта ва шикастапораҳои киштиро дошта, аз пушти онҳо равона шаванд. Ҳамин тавр, ҳама сиҳату саломат ба замин расиданд.
ACT.28.1	Инак, сиҳату саломат ба соҳил расида, фаҳмидем, ки он ҷазира Малита ном доштааст. 
ACT.28.2	Мардуми ҷазира ба мо хеле некӣ карданд. Азбаски ҳаво хунук буду борон меборид, онҳо гулхан даргиронда, ҳамаи моро ба гирдаш даъват карданд. 
ACT.28.3	Павлус як бағал ҳезум ҷамъ карда буд ва ҳангоме ки онро ба оташ меандохт, мори заҳрдоре аз гармии оташ гурехта, дасти ӯро газид ва овезон монд. 
ACT.28.4	Мардуми ҷазира мори ба дасташ часпидаро дида, ба ҳамдигар гуфтанд:
ACT.28.4	«Воқеан ҳам ин шахс одамкуш будааст, чунки аз баҳр сиҳат баромада бошад ҳам, худои адолат нагузошт, ки зинда монад».
ACT.28.5	Аммо Павлус морро аз дасташ афшонда ба оташ партофту осебе надид. 
ACT.28.6	Онҳо интизор буданд, ки ё дасташ варам мекунад ё ӯ якбора афтода мемурад. Аммо чун вақти зиёд гузашт ва бо вай чизе нашуд, фикрашонро дигар карда гуфтанд, ки ӯ яке аз худоён аст.
ACT.28.7	Дар гирду атрофи он ҷо заминҳое буданд, ки ба роҳбари ҷазира Публиюс тааллуқ доштанд. Ӯ моро ба хонааш даъват намуда, се рӯз меҳмондорӣ кард. 
ACT.28.8	Падари Публиюс бемор мехобид. Ӯ таби баланд дошт ва шикамрав буд. Павлус наздик омаду дуо кард ва ба вай даст ниҳода, шифо дод. 
ACT.28.9	Баъди ин воқеа ҳар беморе, ки дар ҷазира буд, ба назди Павлус меомад ва шифо меёфт. 
ACT.28.10	Онҳо моро хеле иззату эҳтиром менамуданд ва ҳангоми рафтанамон бо ҳамаи чизҳои зарурӣ таъмин карданд.
ACT.28.11	Дар ҷазираи Малита се моҳ монда, баъд дар киштии шаҳри Искандария, ки зимистон дар он ҷазира буд, ба баҳр баромадем. Он киштӣ «Худоёни дугоник» ном дошт. 
ACT.28.12	Сипас ба шаҳри Сирокуз расида, дар он ҷо се рӯз мондем. 
ACT.28.13	Аз он ҷо баромада, ба шаҳри Риғюн расидем. Баъди як рӯз боди ҷанубӣ вазид ва рӯзи дигар мо аллакай дар шаҳри Путюлӣ будем. 
ACT.28.14	Дар шаҳр имондоронро ёфтем ва чун хоҳиш карданд, ҳафт рӯз бо онҳо мондем.
ACT.28.14	Сипас роҳамонро ба сӯйи Рум давом додем. 
ACT.28.15	Имондорони румӣ дар бораи мо шунида, ба пешвозамон то бозори Опиюс ва «Се меҳмонхона» омаданд. Павлус онҳоро дида, Худоро шукргузорӣ намуд ва рӯҳбаланд шуд. 
ACT.28.16	Вақте ки ба Рум дохил шудем, ба Павлус иҷозат дода шуд, ки дар хонаи алоҳида зиндагӣ кунад ва сарбозе ӯро посбонӣ мекард.
ACT.28.17	Баъди се рӯз Павлус роҳбарони яҳудии он ҷоро даъват намуд ва чун ҷамъ шуданд, гуфт: «Бародарон, ман на ба халқамон зиддият кардааму на ба расму ойини падаронамон, аммо дар Уршалим маро дастгир намуда, ба дасти румиён супурданд. 
ACT.28.18	Румиён кори маро дида баромада, мехостанд озод кунанд, чунки коре накардаам, ки сазовори марг бошад. 
ACT.28.19	Аммо яҳудиён ба ин зид баромаданд ва ман маҷбур шудам, ки доварии шоҳаншоҳи Румро талаб намоям. Албатта, на барои он ки аз халқам шикоят кунам. 
ACT.28.20	Барои ҳамин шуморо даъват намудам, то ки шуморо дида, гӯям, ки ба хотири Масеҳ, ки умеди Исроил аст, бо ин занҷир баста шудаам».
ACT.28.21	Онҳо дар ҷавоб гуфтанд:
ACT.28.21	«Аз сарзамини Яҳудия дар бораи ту ягон нома нагирифтаем ва бародароне, ки аз он ҷо меоянд, дар бораи ту ҳеҷ хабар наовардаанд ва чизи баде нагуфтаанд. 
ACT.28.22	Аммо аз даҳони худат шуниданӣ ҳастем, ки дар бораи он мазҳаби динӣ чӣ фикр дорӣ. Зеро медонем, ки дар ҳама ҷо бар зидди он гап мезананд».
ACT.28.23	Сипас барои вохӯрӣ як рӯз таъйин карданд. Он рӯз дар хонаи Павлус мардуми хеле зиёд ҷамъ омад ва ӯ аз саҳар то бегоҳ ба онҳо дар бораи Подшоҳии Худо нақл кард. Ӯ аз шариати Мусову гуфтаҳои пайғамбарон дар бораи Исо далелҳо оварда, онҳоро бовар мекунонд. 
ACT.28.24	Ба суханонаш баъзе одамон имон оварданд, вале на ҳама. 
ACT.28.25	Яҳудиён бо ҳам норозӣ буданд ва Павлус пеш аз рафтанашон илова намуда гуфт:
ACT.28.25	«Рӯҳулқудс ба воситаи пайғамбар Ишаъё ба падарони шумо дуруст 
ACT.28.26	гуфтааст, ки
ACT.28.26	„Ба пеши ин халқ рафта, чунин гӯй: «бо гӯшҳоятон мешунавед, лекин намефаҳмед, бо чашмонатон мебинед, аммо дарк намекунед, 
ACT.28.27	зеро зеҳни шумо кунд ва гӯшҳоятон вазнин шудааст ва чашмонатонро пӯшидаед. Вагарна бо чашмонатон дида, бо гӯшҳоятон шунида ва бо ақлатон дарк карда метавонистеду ба Ман рӯй меовардед ва Ман шуморо шифо медодам»“
ACT.28.28+ACT.28.29	Бинобар ин бидонед, ки наҷоти Худо ба ғайрияҳудиён фиристода шудааст ва онҳо гӯш хоҳанд кард».
ACT.28.30	Ҳамин тавр Павлус ду соли пурра дар хонае, ки иҷора гирифта буд, зиндагӣ карда, ҳар одами ба пешаш меомадаро қабул мекард. 
ACT.28.31	Ӯ ба онҳо дар бораи Подшоҳии Худо гап мезад ва бо тамоми далерӣ дар бораи Худованд Исои Масеҳ бемалол таълим медод.
JAS.1.1	Ман — Ёқуб, хизматгори Худо ва Худованд Исои Масеҳ саломи худро ба дувоздаҳ қабилаи Исроил, ки саросари дунё парокандаанд, мефиристам.
JAS.1.2	Бародарону хоҳаронам, вақте ки ҳар гуна душвориҳо ба саратон меоянд, онҳоро бо шодию хурсандӣ қабул кунед, 
JAS.1.3	зеро медонед, ки ҳангоми аз санҷиш гузаштани имонатон сабру тоқататон обутоб меёбад. 
JAS.1.4	Тоқати шумо бояд пурра обутоб ёбад, он вақт шумо шахси комил ва баркамол расида шуда, бароятон ҳеҷ чиз камӣ намекунад.
JAS.1.5	Аммо агар ба шумо хирад камӣ кунад, метавонед аз Худо онро талаб кунед ва Ӯ, ки ба ҳама бо дасти кушод ва бе таънаву миннат медиҳад, ба шумо низ хирад мебахшад. 
JAS.1.6	Вале ҳангоми талаб кардан бояд бешакку шубҳа боварӣ дошта бошед, ки Ӯ медиҳад. Зеро касе, ки шубҳа мекунад, монанди мавҷи баҳр аст, ки бо вазидани шамол пасту баланд мешавад. 
JAS.1.7	Бигзор чунин шахс фикр накунад, ки аз ҷониби Худованд чизе гирифта метавонад, 
JAS.1.8	чунки ӯ дудила буда, дар ҳар қарори худ ноустувор аст.
JAS.1.9	Бародари бечора бояд аз он фахр кунад, ки Худо ӯро сарбаланд кардааст. 
JAS.1.10	Сарватманд бошад, аз он фахр кунад, ки Худо ӯро хоксор мегардонад, чунки умри ӯ мисли гули саҳро мегузарад. 
JAS.1.11	Чуноне ки аз нурҳои сӯзони офтоб сабзаҳо хушкида ва баргҳои гул рехтаву аз зебоиаш чизе боқӣ намемонад, сарватманд низ ҳангоми саргармии машғулияташ аз ин дунё меравад.
JAS.1.12	Хушбахт он касест, ки дар вақти санҷишҳо сабру тоқат дорад, зеро ҳангоме ки аз ин гуна имтиҳони зиндагӣ мегузарад, тоҷи ҳаётро ба даст меорад. Ин тоҷро Худо ба дӯстдорони Худ ваъда додааст. 
JAS.1.13	Аммо, вақте ба васваса меафтед, нагӯед, ки «Худо маро месанҷад», чунки Худо Худ ба васваса намеафтад ва дигаронро низ ба васваса намеандозад. 
JAS.1.14	Балки ҳар шахс он вақт ба васваса меафтад, ки ҳаваси бад мекунаду баъд саргарми он ҳавас шуда, ба доми васваса меафтад. 
JAS.1.15	Сипас, ҳамин ки дили вай бо ин ҳавас ҳомиладор мешавад, гуноҳро таваллуд мекунад. Гуноҳ бошад, ба воя расида, маргро таваллуд мекунад.
JAS.1.16	Пас, эй бародарону хоҳарони азизам, фиреб нахӯред, 
JAS.1.17	балки бидонед, ки ҳар неъмати нек ва бекамбудӣ аз боло, яъне аз ҷониби Падар меояд, ки Ӯ Офарандаи офтобу моҳ ва ситораҳо мебошад. Агарчи ин ҷисмҳои осмонӣ гоҳе равшану гоҳе тира мешаванд, Худо ҳеҷ вақт тағйир намеёбад. 
JAS.1.18	Ӯ аз рӯйи хости Худ ба воситаи каломи ростӣ ба мо ҳаёти навро бахшидааст, то ки мо дар байни ҳамаи офаридаҳои Ӯ ҳамчун ҳосили аввалин бошем.
JAS.1.19	Бародарону хоҳарони азизам, дар ёд дошта бошед, ки ҳар кас бояд ба гӯш кардан чусту чолок бошаду ба гуфтану ғазаб кардан саросема нашавад. 
JAS.1.20	Чунки қаҳру ғазаби инсон он ҳаёти дурустеро, ки аз рӯйи хости Худо аст, ба амал намеорад. 
JAS.1.21	Бинобар ин ҳар бадӣ ва бадахлоқии одатшударо аз худ дур намоед ва каломи ба дилатон кошташударо хоксорона қабул кунед, ки ин калом ҷонатонро наҷот дода метавонад.
JAS.1.22	Худро фиреб дода, гумон накунед, ки фақат шунидани каломи Худо басанда аст, балки гуфтаҳои онро ба ҷо оваред. 
JAS.1.23	Агар каломро фақат гӯш кунеду иҷро накунед, монанди шахсе ҳастед, ки рӯйи худро дар оина мебинаду 
JAS.1.24	аз пеши он дур рафтан замон аз ёдаш мебарорад, ки чеҳрааш чӣ гуна буд. 
JAS.1.25	Лекин шахсе, ки ба қонуни комил ва озодибахшанда бодиққат нигоҳ карданро давом медиҳаду суханони шунидаашро фаромӯш накарда, иҷро мекунад, дар ҳар кораш баракат меёбад.
JAS.1.26	Ҳар кӣ худро диндор ҳисоб мекунаду забонашро идора карда наметавонад, ҳам худро фиреб медиҳад ва ҳам диндориаш ба як пули пуч намеарзад. 
JAS.1.27	Вале диндорие, ки Падари мо Худо пок ва беайбу нуқсон ҳисоб мекунад, ин аст, ки ба ятимону бевазанон дар ҳолати душвориашон ғамхорӣ кунем ва худро аз олуда шудан бо ин ҷаҳон нигоҳ дорем.
JAS.2.1	Эй бародарону хоҳаронам, шумо ки ба Худованди пуршӯҳрату ҷалоламон Исои Масеҳ имон овардаед, ҳаргиз рӯйбинӣ накунед. 
JAS.2.2	Фарз кунем, ки шахсе бо ангуштарини тилло дар даст ва либосҳои қиматбаҳо дар тан ба ҷамъомади шумо медарояд. Ҳамин вақт як камбағале ҳам бо либоси кӯҳнаву ҷанда дохили маҷлис мешавад. 
JAS.2.3	Шумо бошед, ба шахси сарулибоси қиматбаҳо пӯшида «Аз боло гузаред!» мегӯеду ба камбағал «Ана, ҳо дар он ҷо ист» ё «Пеши пойҳои ман, рӯйи замин нишин» мегӯед. 
JAS.2.4	Пас, магар дар байнатон рӯйбинӣ нест ва оё шумо аз рӯйи фикрҳои бад ҳукм намекунед?
JAS.2.5	Гӯш кунед, бародарону хоҳарони азизам. Охир Худо онҳоеро интихоб кардааст, ки дар назари мардуми ҷаҳон камбағал, аммо аз ҷиҳати имон бой ҳастанд ва Подшоҳии Худо, ки Ӯ ба дӯстдорони Худ ваъда додааст, насибашон мегардад. 
JAS.2.6	Шумо бошед, камбағалонро меранҷонед. Магар худи ҳамин бойҳо шуморо сӯйиистеъмол намекунанд ва ба пеши қозӣ намебаранд? 
JAS.2.7	Магар онҳо шахсоне нестанд, ки номи бошарафи Масеҳро дашном медиҳанд? Дар ҳоле ки шумо аз они Масеҳ ҳастед. 
JAS.2.8	Пас, агар шумо аз рӯйи шариати Шоҳи мо рафтор намоед, ки он дар навиштаҷот омадааст: «Дигаронро мисли худ дӯст доред», он гоҳ кори хуб мекунед. 
JAS.2.9	Аммо агар рӯйбинӣ намоед, гуноҳ содир мекунед ва аз рӯйи шариат шумо қонуншикан ҳисоб мешавед. 
JAS.2.10	Зеро агар шахсе ҳамаи гуфтаҳои шариатро иҷро намуда, фақат як нуқтаи онро вайрон кунад, дар шикастани тамоми қонуни шариат айбдор мегардад. 
JAS.2.11	Зеро ҳамоне ки «Зино накун» гуфтааст, ҳамчунин фармудааст, ки «Қатл накун». Пас, агар шумо зино накунед, вале қатл кунед, қонуншикан мешавед.
JAS.2.12	Бинобар ин гуфтору рафтори шумо бояд мисли гуфтору рафтори шахсе бошад, ки аз рӯйи шариати озодибахшанда ҳукм хоҳад шуд. 
JAS.2.13	Зеро ба шахсе, ки нисбати дигарон раҳму шафқат нишон намедиҳад, дар вақти ҳукмшавӣ ба ӯ низ раҳму шафқат нишон дода намешавад. Чунки раҳму шафқат бар ҳукм дастболо мешавад.
JAS.2.14	Инак, эй бародарону хоҳаронам, чӣ фоида аст, агар касе гӯяд, ки имон дорад, аммо амал накунад? Магар чунин имон вайро наҷот дода метавонад? 
JAS.2.15	Фарзи мисол, як бародар ё хоҳаре аз ҷумлаи имондорон сарулибос ва ризқу рӯзӣ надошта бошаду 
JAS.2.16	яке аз шумо ба вай гӯед, ки «Сиҳату саломат гарду ҳеҷ гуруснагию хунукиро аз сар нагузарон», аммо ба мӯҳтоҷии моддиаш ҳеҷ кӯмак накунед, пас аз суханони шумо чӣ фоида аст? 
JAS.2.17	Имон ҳам айнан мисли ҳамин беамал бошад, имони мурда аст.
JAS.2.18	Шояд касе мегӯяд: «Яке имон дорад, дигаре бошад, амал мекунад». Ман мегӯям: «Канӣ ба ман имони беамалро нишон деҳ ва ман ба ту дар амали худ имонамро нишон медиҳам». 
JAS.2.19	Ана ту имон дорӣ, ки Худо ягона аст. Кори хуб мекунӣ! Аммо ҳатто ҷинҳо ба ин бовар мекунанд ва бинобар ин меларзанд. 
JAS.2.20	Эй беақл, мехоҳӣ исбот кунам, ки имон беамал фоида надорад? 
JAS.2.21	Бубин, ки аҷдодамон Иброҳим писараш Исҳоқро дар болои қурбонгоҳ қурбонӣ карданӣ шуд. Магар аз рӯйи ҳамин амалаш ӯ беайб шуморида нашуд? 
JAS.2.22	Мебинӣ, ки ӯ ҳам бовар карду ҳам амал кард ва имонаш бо амалаш пурра шуд. 
JAS.2.23	Ана ҳамин тавр, гуфтаҳои навиштаҷот дар бораи Иброҳим, ки «Вай ба Худо имон оварду аз рӯйи он беайб ҳисоб шуд» иҷро гаштанд ва ӯ дӯсти Худо номида шуд. 
JAS.2.24	Пас, ҳоло мебинед, ки инсон на фақат аз рӯйи имонаш, балки ҳамчунин аз рӯйи амалаш сафед мешавад. 
JAS.2.25	Ба монанди ин ҳатто фоҳишае ба номи Роҳоб бо амалаш беайб ҳисоб шуд. Ӯ ба ҷосусони аз тарафи халқи Худо фиристодашуда паноҳ дода, баъд онҳоро аз роҳи дигар ба саломатӣ равона карда буд.
JAS.2.26	Хулоса, ҳамон тавре ки бадан бе рӯҳ мемирад, имон низ бе амал мемирад.
JAS.3.1	Эй бародарону хоҳаронам, бигзор бисёре аз шумо ҳаракати муаллими калом шуданро накунад, зеро худатон медонед, ки аз мо, муаллимон, дар вақти ҷавобдиҳӣ бисёртар пурсида хоҳад шуд. 
JAS.3.2	Чун ҳама дар соҳаҳои гуногуни ҳаёт пешпо мехӯранд, аммо касе, ки дар сухан ҳеҷ хато намекунад, шахси комил аст ва тамоми баданашро ҳам идора карда метавонад. 
JAS.3.3	Масалан, мо барои ром кардани аспҳо ба даҳонашон лаҷом мезанем ва он вақт тамоми баданашонро ба ҳар ҷо ки хоҳем, гардонда метавонем. 
JAS.3.4	Ё мисоли дигар киштиро гирем. Ҳарчанд он калон буда, бо вазидани шамоли шадид ҳаракат кунад ҳам, аммо роҳбари киштӣ онро ба ҳар тарафе, ки хоҳад, бо як чархи хурди суккон мегардонад.
JAS.3.5	Забон низ айнан монанди ҳамин аст. Он як узви хурди бадан аст, аммо чӣ лофи зиёд мезанад. Ана як ҷангали бузург ҳам бо як лахчаи хурди оташ дармегирад. 
JAS.3.6	Ҳамчунон забон низ оташест, ки аз дӯзах дармегирад. Он як ҷаҳон бадӣ дар байни узвҳоямон мебошад, ки тамоми баданамонро ҳаром мекунад ва тамоми вуҷудамонро ба оташ гирифтор менамояд.
JAS.3.7	Инсон ҳар гуна ҳайвоноту паррандаҳо ва хазандаҳову ҷонварони обиро ром кардааст ва ром мекунад, 
JAS.3.8	лекин забони худро ҳеҷ яке ром карда наметавонад. Забон як бадии идоранашаванда ва пур аз заҳри марговар аст. 
JAS.3.9	Бо он мо Худованд ва Падари Осмониамонро
JAS.3.10	Пас, аз як забон ҳам ҳамду сано ва ҳам лаънат мебарояд. Бародарону хоҳаронам, ин хел набояд бошад. 
JAS.3.11	Магар аз як чашма оби ширину оби шӯр ҷорӣ шуда метавонад?! 
JAS.3.12	Ё магар дарахти анҷир меваи зайтун ва ё токи ангур меваи анҷир бор меоварад?! Аз чашмаи оби шӯр низ оби ширин ҷорӣ шуда наметавонад.
JAS.3.13	Касе ки дар байни шумо бохираду бофаҳм бошад, бигзор инро бо зиндагии хуб ва амалҳое, ки бо хоксории хираду ҳикмат анҷом дода мешаванд, нишон диҳад. 
JAS.3.14	Аммо агар дар дилҳои шумо кинаву ҳасад ва худпарастӣ вуҷуд дошта бошад, худситоӣ накунед, ки таърифатон бар зидди ростӣ аст. 
JAS.3.15	Ин гуна хираду ҳикмат аз ҷониби Худо нест, балки ҳикмати заминӣ, дунявӣ, яъне шайтонӣ мебошад. 
JAS.3.16	Зеро ҳар вақте ки дар байни шумо кинаву ҳасад ва худпарастӣ ҳаст, дар ҳамон ҷо бетартибӣ ва ҳар гуна фисқу фасод мебошад.
JAS.3.17	Аммо хираду ҳикмате, ки аз ҷониби Худо меояд, пеш аз ҳама пок аст ва баъд сулҳпарвар, нармдил, равшанфикр, пур аз раҳму шафқат ва самараҳои нек, самимӣ ва бе рӯйбинӣ мебошад. 
JAS.3.18	Шахсони сулҳпарвар тухми сулҳро мекоранд ва ҳосилашро, ки адолат аст, ба даст меоваранд.
JAS.4.1	Сабаби ҳамаи баҳсҳову ҷангҳои байни шумо дар чист? Магар дар ҳамон орзу ва ҳавасҳоятон нест, ки дар дарунатон ҷанг мекунанд? 
JAS.4.2	Шумо чизеро сахт мехоҳед, аммо ба даст намеоред ва барои ҳамин одамкушӣ мекунед. Шумо ҳамчунон чизеро сахт ҳавас мекунед, аммо боз ҳам ба мақсадатон намерасед, бинобар ин гирифтори ҷангу моҷаро мешавед. Сабаби ба даст наовардани чизи дилхоҳатон дар он аст, ки аз Худо хоҳиш намекунед. 
JAS.4.3	Вале хоҳиш кунед ҳам, ба даст намеоред, чунки бо нияти айшу ишрати худ талаб мекунед ва ин нияти нодуруст аст.
JAS.4.4	Эй мардуми бевафо, магар намедонед, ки дӯстӣ кардан бо ин ҷаҳон бо Худо душманӣ карданро мефаҳмонад? Ҳар кӣ бо ин ҷаҳон дӯст шудан хоҳад, душмани Худо мешавад. 
JAS.4.5	Ё фикр мекунед, ки дар навиштаҷот беҳуда гуфта шудааст: «Рӯҳи Худованд, ки Худо дар дарунамон гузоштааст, сахт рашк мекунад»? 
JAS.4.6	Ба мо бошад, Ӯ қуввати бештар аз пештараро ато мекунад, то бар зидди ин ҳавасҳо истодагарӣ кунем. Барои ҳамин ҳам дар навиштаҷот гуфта шудааст: «Худо бар зидди ҳавобаландон аст, лекин ба хоксорон қувват мебахшад».
JAS.4.7	Пас, ба Худо пурра итоат кунеду ба шайтон зид бароед ва ӯ аз пеши шумо мегурезад. 
JAS.4.8	Ба Худо наздик шавед ва Ӯ низ ба шумо наздик мешавад. Шумо, эй гунаҳкорон, дастонатонро аз гуноҳ пок созеду шумо, эй дудилагон, дилҳоятонро тоза кунед. 
JAS.4.9	Аз корҳоятон пушаймон шуда, нолаву гиря ва фиғон бардоред. Ба ҷойи ханда нола кунед ва ба ҷойи шодӣ кардан ғамгин бошед. 
JAS.4.10	Дар пеши Худованд сарҳои худро хам кунед ва Ӯ шуморо сарбаланд хоҳад кард.
JAS.4.11	Эй бародарону хоҳарон, якдигарро бадгӯйӣ накунед. Ҳар кӣ бар зидди бародараш сухан мегӯяд ё ӯро ҳукм мекунад, дар асл, зидди шариати Худо сухан мегӯяд ва шариатро ҳукм мекунад. Агар шумо шариатро ҳукм мекарда бошед, пас дигар иҷрокунандаи он нестед, балки ҳукмкунанда ҳастед. 
JAS.4.12	Аммо ҳаминро донед, ки фақат як Шариатдиҳанда ва Ӯ ҳам Ҳукмкунанда аст, ки қудрати наҷот додан ва нобуд карданро дорад. Лекин шумо кистед, ки якдигарро ҳукм мекунед?
JAS.4.13	Гӯш андозед шумое, ки мегӯед: «Имрӯз ё фардо фалон шаҳр меравем, он ҷо як сол монда, савдо мекунему фоида ба даст меоварем». 
JAS.4.14	Шумо аз куҷо медонед, ки фардо чӣ рӯй медиҳад? Охир умри шумо мисли буғ аст, ки барои як лаҳзаи кӯтоҳ пайдо мешаваду баъд нопадид мегардад. 
JAS.4.15	Пас, шумо бояд чунин бигӯед: «Худованд хоҳаду зинда монем, фалон корро мекунем». 
JAS.4.16	Дар акси ҳол суханони шумо лофзанӣ аз корҳои худ мешавад ва чунин болиданҳо бадӣ аст.
JAS.4.17	Пас, ҳар кас ки нек будани кореро медонаду онро иҷро намекунад, гуноҳ содир менамояд.
JAS.5.1	Ҳоло шумо, эй сарватмандон, гӯш андозед! Шумо бояд гиряву нола кунед, чунки бало ба шумо наздик шуда истодааст. 
JAS.5.2	Сарвати шумо пӯсидаасту либосатонро куя задааст. 
JAS.5.3	Тиллову нуқраатон занг задааст. Худи ҳамин занг бар зидди шумо шаҳодат дода, баданатонро мисли оташ дармегиронад. Шумо бошед, дар ин рӯзҳои охир бойигарӣ ҷамъ кардаед.
JAS.5.4	Бинед, шумо ба мардикороне, ки ҳосили заминҳоятонро ҷамъ овардаанд, бояд музди меҳнаташонро медодед, вале ғоратгарона онро надодед. Ҳоло ҳамин музди меҳнати онҳо бар зидди шумо нолаю фарёд мекунад ва ин фарёди ҳосилҷамъкунандагон то ба гӯши Худованди пурқудрат расидааст. 
JAS.5.5	Ана шумо умри худро дар ин дунё бо кайфу сафо ва айшу ишрат гузаронда, худро мисли ҷонвароне, ки барои куштан парвариш мешаванд, барои рӯзи ҷавобдиҳӣ парвариш кардаед. 
JAS.5.6	Одами бегуноҳро, ки ба шумо зиддият нишон намедод, ҳукм карда, ба қатл расонидаед.
JAS.5.7	Бинобар ин, эй бародарону хоҳарон, чунон ки деҳқон бо сабру тоқат интизори борони баҳору тирамоҳ мешавад, то ки киштзори ғаллаи гаронбаҳояш ҳосил диҳад, шумо низ то омадани Худованд сабру тоқат кунед. 
JAS.5.8	Монанди ҳамин шумо низ бо сабру тоқат устувор истед, чунки вақти омадани Худованд наздик аст. 
JAS.5.9	Аз якдигар, бародарону хоҳарон, арзу шикоят накунед, вагарна ҳукм мешавед, зеро Ҳукмкунанда дар остонаи дар истодааст.
JAS.5.10	Хӯш, бародарону хоҳарон, аз пайғамбароне, ки аз номи Худованд пайғом медоданд, ибрат бигиред, ки чӣ тавр онҳо дар вақти азобу шиканҷаҳо сабру тоқат нишон медоданд. 
JAS.5.11	Шумо медонед, ки мо онҳоеро пурбаракат мешуморем, ки ба азобҳо тоб меоваранд. Тавре ки шумо шунидаед, чӣ гуна Айюб пайғамбар бо сабру тоқат аз азобҳо гузашт ва медонед, ки Худованд дар охир барояш чӣ кор кард.
JAS.5.12	Аз ҳама муҳимаш, бародарону хоҳаронам, ҳеҷ қасам нахӯред, на бо Худо, на бо замин ва на бо ҳеҷ чизи дигар. Бигзор «ҳа» гуфтани шумо «ҳа» бошад ва «не» гуфтанатон «не» бошад. Вагарна шумо ҳукм мешавед.
JAS.5.13	Агар касе аз байни шумо мушкилие дошта бошад, бояд дуо кунад. Агар хурсанд бошад, бояд сурудҳои ҳамду сано бихонад. 
JAS.5.14	Агар касе бемор бошад, бояд роҳбарони ҷамоати имондоронро даъват кунад, то ки барояш дуо кунанду бо номи Худованд бар бемор равған моланд. 
JAS.5.15	Он гоҳ дуои боимон беморро шифо мебахшад ва Худованд ӯро аз бистари беморӣ мехезонад. Агар ӯ гуноҳ карда бошад, гуноҳаш бахшида мешавад. 
JAS.5.16	Бинобар ин дар пеши якдигар ба гуноҳҳоятон иқрор шавед ва барои якдигар дуо кунед, то ки шифо ёбед. Дуои шахси дурусткор боқудрат ва натиҷабахш аст.
JAS.5.17	Илёс пайғамбар низ шахсе мисли мо буд, аммо вақте аз сидқи дил дуо кард, ки борон наборад, сеюним сол ба замин борон наборид. 
JAS.5.18	Боз дуо кард, ки борон борад ва аз осмон борон бориду замин ҳосил дод.
JAS.5.19	Пас, эй бародарону хоҳаронам, бидонед, ки агар касе аз байни шумо аз роҳи ростӣ барояду дигаре ӯро ба роҳ баргардонад, 
JAS.5.20	вай гунаҳкорро аз роҳи хато баргардонда, ӯро аз марг наҷот медиҳад ва гуноҳҳои зиёдаш бахшида мешаванд.
1PE.1.1	Салом аз номи Петрус – фиристодаи Исои Масеҳ. Ман ин номаро ба интихобшудагони Худо, ки дар вилоятҳои Рум: Понтус, Ғалотия, Каппадукия, Осиё ва Битуния ғарибу парокандаанд, менависам. 
1PE.1.2	Худо-Падар шуморо аз қадим мувофиқи пешбинии Худ интихоб намудааст. Инчунин Рӯҳулқудс, яъне Рӯҳи Худо шуморо аз ҷаҳон ҷудо карда, муқаддас намудааст, то ки ба Исои Масеҳ итоат кунед ва ба воситаи хуни Ӯ аз гуноҳҳоятон пок шавед. Бигзор дар ҳаётатон файзу меҳрубонӣ ва оромии Худо зиёд гардад!
1PE.1.3	Ҳамду сано ба Худо, ки Падари Худованди мо Исои Масеҳ аст! Ӯ Исои Масеҳро аз марг зинда карда, бо меҳрубонии бузурги Худ ба мо таваллуди нав ва умеди ҳаётбахш додааст. 
1PE.1.4	Ин чизҳоро Худо ба мо чун меросе додааст, ки ҳаргиз намепӯсад, кӯҳна ва ё вайрон намешавад. Ӯ ин меросро барои шумо дар осмон нигоҳ медорад. 
1PE.1.5	Худо бо қувваи Худ ва ба воситаи имонатон шуморо барои наҷот нигоҳ медорад, то вақте ки наҷоти Ӯ дар замони охир ба ҳама ошкор шавад.
1PE.1.6	Инро дониста шумо шоду хурсанд ҳастед, ҳатто агар аз санҷишҳои гуногуни зиндагӣ каме азоб кашед. 
1PE.1.7	Ин санҷишҳо ҳақиқӣ будани имонатонро исбот мекунанд. Имони шумо ба тиллое монанд аст, ки ҳангоми аз оташ гузаштан тозатар мешавад. Вале имонатон аз тиллое, ки нобуд мешавад, гаронбаҳотар аст. Агар имонатон устувор монад, шумо дар рӯзи ошкор шудани Исои Масеҳ сазовори таърифу эҳтиром мегардед. 
1PE.1.8	Гарчанде ки шумо Исоро надида будед, Ӯро дӯст медоред ва ҳоло ҳам Ӯро надида ба Ӯ имон доред. Аз ин шумо бениҳоят шоду хурсанд ҳастед, 
1PE.1.9	чунки ба мақсади имонатон, яъне ба наҷот ёфтани худ наздик шуда истодаед.
1PE.1.10	Ин ҳамон наҷоте буд, ки пайғамбарон ҷустуҷӯ карда, фаҳмидан мехостанд, вақте ки дар бораи файзу меҳрубонии ояндаи Худо, ки насиби шумо гардидааст, пешгӯйӣ мекарданд. 
1PE.1.11	Рӯҳи Масеҳ пайғамбаронро илҳом бахшида, ба воситаи онҳо дар бораи азоби Ӯ ва шаъну шарафи баъдинааш пешгӯйӣ мекард. Бинобар ин онҳо замону ҳолати он воқеаҳоро фаҳмидан мехостанд. 
1PE.1.12	Ба пайғамбарон аён шуд, ки онҳо на барои худ, балки барои шумо пешгӯйӣ мекарданд. Ҳоло бошад, ин Хушхабарро Рӯҳулқудси аз осмон фиристодашуда ба воситаи одамон ба шумо эълон намудааст. Ин Хушхабар дар бораи Исои Масеҳ чунон аҷоиб аст, ки ҳатто фариштагон онро фаҳмидан мехоҳанд.
1PE.1.13	Барои ҳамин ҳамеша ҳушёр ва ба ҳар амали нек тайёр бошед. Ба Худои меҳрубон пурра умед бандед, ки Ӯ дар рӯзи омадани Исои Масеҳ шуморо наҷот медиҳад. 
1PE.1.14	Ҳамчун фарзандони итоаткори Худо нагузоред, ки хоҳишу ҳавасҳои бад чун дар замонҳое, ки Худоро намешинохтед, ҳаёти шуморо идора кунанд. 
1PE.1.15	Баръакс, ба мисли Худои Пок, ки шуморо даъват кардааст, шумо низ дар ҳама кору рафторатон пок бошед! 
1PE.1.16	Зеро Худо дар навиштаҷот чунин фармудааст: «Пок бошед, чунки Ман пок ҳастам
1PE.1.17	Шумо Худоро Падари худ меҳисобед ва медонед, ки Ӯ ҳамаро бо як чашм нигоҳ карда, мувофиқи корашон доварӣ мекунад. Аз ин сабаб шумо бояд дар ин дунё ҳаёти ғарибонаи худро дар пеши Худо бо тарсу эҳтиром гузаронед. 
1PE.1.18	Зеро медонед, ки Худо шуморо аз ҳаёти беҳудаву бемаъние, ки аз бобоҳоятон мондааст, бо нархи гарон харида, озод кардааст. Ин нарх нуқраву тиллои нобудшаванда нест, 
1PE.1.19	балки хуни гаронбаҳои Масеҳ аст, ки ҳамчун барраи беайб ва бенуқсон қурбон шуда буд. 
1PE.1.20	Худо пеш аз офариниши дунё Масеҳро Наҷотдиҳандаи шумо интихоб карда буд ва Ӯро дар ин солҳои охир барои шумо ошкор кардааст. 
1PE.1.21	Охир, шумо ба воситаи Масеҳ ба Худо имон овардед ва ба Ӯ умед мебандед, чунки Худо Масеҳро аз марг зинда карда, Ӯро соҳиби шаъну шараф гардондааст.
1PE.1.22	Акнун шумо ба ҳақиқате, ки Хушхабар ошкор мекунад, итоат карда, аз гуноҳҳоятон пок шудед. Барои ҳамин шумо бояд ба ҳамдигар чун бародару хоҳар муҳаббати самимӣ изҳор намоед. Якдигарро аз дилу ҷон дӯст доред! 
1PE.1.23	Зеро шумо на аз тухми оддӣ ба дунё омадаед, балки ба воситаи тухми ҳаёти абадӣ аз нав таваллуд шудаед. Ҳаёти нави шумо то абад давом меёбад, чунки аз каломи Худо, ки зиндаву абадӣ аст, ба вуҷуд омадааст. 
1PE.1.24	Чунон ки дар навиштаҷот гуфта шудааст:
1PE.1.24	«Одамизод мисли алаф асту зебоиаш чун гули саҳрост.
1PE.1.24	Алаф хушку гул пажмурда мешавад,
1PE.1.25	вале каломи Худованд то абад боқӣ мемонад!»
1PE.1.25	Ин калом ҳамон Хушхабарест, ки ба шумо эълон шудааст.
1PE.2.1	Бинобар ин аз ҳар гуна бадӣ, дурӯғ, дурӯягӣ, ҳасад ва тӯҳмат даст кашед! 
1PE.2.2	Мисли тифли навзод ташнаи шири тозаи рӯҳонӣ бошед, то ки бо ёрии он шумо рӯҳан калон шуда, соҳиби наҷот шавед. 
1PE.2.3	Зеро шумо меҳрубонии Худовандро дида фаҳмидаед.
1PE.2.4	Ба назди Масеҳ оед, ки Санги зинда аст. Ӯро одамон рад карданд, лекин Худо Ӯро интихоб кардааст ва гаронбаҳо меҳисобад. 
1PE.2.5	Шумо низ ҳамчун сангҳои зинда ҳастед, ки Худо аз онҳо хонаи рӯҳонии Худро месозад. Шумо дар он хонаи Худо коҳинони муқаддас шуда, ба воситаи Исои Масеҳ ба Худо қурбонии рӯҳонӣ мекунед, ки ба Ӯ писанд аст. 
1PE.2.6	Зеро дар навиштаҷот чунин омадааст:
1PE.2.6	«Инак, Ман дар кӯҳи Сион санги асос мегузорам,
1PE.2.6	ки интихобшудаву гаронбаҳо аст.
1PE.2.6	Ҳар ки ба вай имон оварад, ҳеҷ гоҳ шарманда намешавад!»
1PE.2.7	Дар ҳақиқат барои шумо, ки имон овардед, ин Санг гаронбаҳо аст, лекин барои онҳое, ки имон наоварданд,
1PE.2.7	«Он сангеро, ки бинокорон нодаркор ҳисоб карда, як сӯ партофтанд,
1PE.2.7	санги асосии таҳкурсии бино гардид».
1PE.2.8	Ҳамчунин
1PE.2.8	«Ӯ сангест, ки бар он пешпо мехӯранд,
1PE.2.8	ва кӯҳпораест, ки аз сабаби он меафтанд».
1PE.2.8	Онҳо пешпо хӯрда меафтанд, чунки ба каломи Худо итоат намекунанд. Ана ҳамин аст насиби онҳо.
1PE.2.9	Аммо шумо насли интихобшуда, коҳинони Подшоҳи Осмонӣ, қавми Худо ва халқе ҳастед, ки Худо барои Худ ҷудо кардааст. Худо шуморо аз торикӣ ба нури аҷоиби Худ даъват кардааст, то ки шумо корҳои бузургашро ба дигарон нақл кунед.
1PE.2.10	Замоне шумо халқи Худо набудед,
1PE.2.10	вале акнун халқи Ӯ шудед.
1PE.2.10	Пештар шумо аз меҳрубонии Худо маҳрум будед,
1PE.2.10	лекин ҳоло меҳрубонии Ӯро ба даст овардаед!
1PE.2.11	Азизон, аз шумо чун аз мусофиру ғарибон талаб мекунам, ки аз ҳавасҳои ҷисм дур шавед, чунки онҳо ҳамеша бар зидди ҷони шумо меҷанганд. 
1PE.2.12	Бигзор рафтори шумо дар байни беимонон беайб ва бенуқсон бошад. Он гоҳ одамоне, ки ҳоло шуморо шахсони бадрафтор гуфта, тӯҳмат мекунанд, корҳои некатонро дида, он рӯзе, ки Худо меояд, ба Ӯ ҳамду сано мехонанд.
1PE.2.13	Ба хотири Худованд ба ҳар қудрату ҳукумати одамӣ итоат кунед, хоҳ ба подшоҳ, ки сарвари давлат аст, 
1PE.2.14	хоҳ ба ҳокимоне, ки подшоҳ таъйин кардааст. Зеро ҳокимон барои он таъйин шудаанд, ки бадкоронро ҷазо диҳанд ва некӯкоронро таъриф кунанд. 
1PE.2.15	Худо мехоҳад, ки шумо бо корҳои некатон даҳони одамони нодонро, ки суханони беақлона мегӯянд, бубандед. 
1PE.2.16	Шумо озод ҳастед, лекин озодии худро баҳона карда корҳои бад накунед. Охир шумо ғуломони Худо ҳастед. 
1PE.2.17	Ҳамаро иззату ҳурмат кунед ва имондорони дигарро дӯст доред! Аз Худо битарсед, подшоҳро эҳтиром кунед!
1PE.2.18	Ғуломон бояд ба соҳибони худ бо эҳтиром итоат кунанд, хоҳ хубу нармдил бошанд, хоҳ баду сахтгир. 
1PE.2.19	Зеро ба Худо писанд аст, вақте ки шумо барои корҳои нек азоб кашида, тоқат мекунед. 
1PE.2.20	Агар шуморо барои рафтори бад зананд, чӣ ҷойи таъриф?! Аммо агар корҳои нек карда, азоб кашеду тоқат кунед, пас сазовори таърифи Худо мешавед. 
1PE.2.21	Охир Худо шуморо барои корҳои нек даъват намудааст. Азобҳое, ки Худи Масеҳ кашидааст барои шумо намунаи ибрат шудааст, то ки шумо Ӯро пайравӣ кунед.
1PE.2.22	«Ӯ гуноҳе накард
1PE.2.22	ва аз даҳонаш дурӯғе набаромад
1PE.2.23	Вақте ки Исоро дашном медоданд, Ӯ дар ҷавоб бадгӯйӣ накард. Ҳангоми азоб кашиданаш дар ҷавоб қасд гирифтан намехост, лекин Худро ба Довари Росткор, яъне ба Худо месупурд. 
1PE.2.24	Масеҳ гуноҳҳои моро ба Худ гирифта, дар салиб мехкӯб шуд, то ки мо худро барои гуноҳҳо мурда ҳисобида, барои ростӣ зиндагӣ кунем. Шумо бо захмҳои Ӯ шифо ёфтаед. 
1PE.2.25	Пеш шумо ҳамчун гӯсфандони гумроҳ будед, лекин ҳоло ба назди Чӯпону Нигаҳбони ҷонҳои худ баргаштед.
1PE.3.1+1PE.3.2	Ҳамчунин шумо, эй занон, ба шавҳарони худ итоат кунед. Он гоҳ ҳатто шавҳароне, ки Хушхабарро рад мекунанд, рафтори хуб ва ҳаёти поку худотарсонаи шуморо дида, бе ягон сухан ба Худо имон меоранд.
1PE.3.3	Бигзор зебоии шумо на дар ороиши мӯй ва на дар зару зевар ва пӯшидани сарулибоси зебо бошад. 
1PE.3.4	Шумо бояд дар ботин зебо бошед. Хоксорию оромии рӯҳатон зебоии пажмурданашавандаи шумост, ки дар назари Худо қиматбаҳо аст. 
1PE.3.5	Дар замонҳои пеш занони худотарс ҳам худро ҳамин тарз оро медоданд. Онҳо ба Худо таваккал менамуданд ва барои ҳамин ба шавҳаронашон итоат мекарданд. 
1PE.3.6	Масалан, Соро ба шавҳараш Иброҳим итоат мекард ва ӯро хӯҷаин меномид. Агар шумо ҳам корҳои нек карда, ба тарсе роҳ надиҳед, духтарони Соро мешавед.
1PE.3.7	Ҳамчунин шумо, эй шавҳарон, занҳои худро бояд иззату ҳурмат кунед. Зеро занон аз шумо сусттар бошанд ҳам, дар баробари шумо ҳаёти нави худододро мерос гирифтаанд. Барои ҳамин дар зиндагии оилавиатон ҳолати онҳоро фаҳмида, ба онҳо муносибати дуруст кунед. Он гоҳ чизе ба дуоҳоятон халал намерасонад.
1PE.3.8	Хулоса, бигзор дар байни шумо ҳамфикрӣ ва дилсӯзӣ бошад ва нисбати якдигар меҳру муҳаббати бародарона дошта бошед ва хоксорона рафтор кунед. 
1PE.3.9	Бар ивази бадӣ бадӣ накунед ва бар ивази дашном дашном надиҳед, балки ба онҳо дуои нек диҳед. Зеро Худо шуморо даъват кардааст, ки баракати Ӯро мерос гиред.
1PE.3.10	«Ҳар ки зиндагии хушбахту бобаракат ба сар бурдан хоҳад,
1PE.3.10	забонашро аз бадгӯйӣ ва даҳонашро аз дурӯғ нигоҳ дорад.
1PE.3.11	Аз бадӣ даст кашида, некӣ кунад
1PE.3.11	ва сулҳҷӯйӣ намуда, талабгори он бошад.
1PE.3.12	Зеро чашмони Худованд некӯкоронро мебинад
1PE.3.12	ва гӯшҳояш дуоҳои онҳоро мешунавад,
1PE.3.12	аммо Ӯ зидди бадкорон аст».
1PE.3.13	Агар шумо ғайратмандона некӣ кунед, пас кӣ ба шумо бадӣ мекунад? 
1PE.3.14	Аммо аз кори некатон азоб кашед ҳам, шумо хушбахт ҳастед! Аз воҳимаи ситамгарони худ натарсед ва хавотир нашавед!
1PE.3.15	Ба ҷойи ин Масеҳро ҳамчун Худованди ҳаёти худ бо ҷону дил ҳурмату эҳтиром кунед. Агар касе аз шумо дар бораи умеде, ки доред, савол пурсад, ҳама вақт барои ҷавоб додан тайёр бошед. 
1PE.3.16	Вале бо эҳтирому хоксорӣ ҷавоб диҳеду виҷдонатонро пок нигоҳ доред. Ҳамин тавр, онҳое, ки бо вуҷуди дидани рафтори некатон шуморо ҳамчун пайравони Масеҳ тӯҳмату ҳақорат мекунанд, аз гапҳои худ шарманда хоҳанд шуд. 
1PE.3.17	Агар хости Худо бошад, беҳтар аст, ки на барои корҳои бад, балки барои корҳои нек азоб кашед. 
1PE.3.18	Зеро Худи Масеҳи бегуноҳ барои гуноҳҳои бадкорон, яъне мо, як бор барои ҳамеша азоб кашидааст, то ки ба мо роҳро ба назди Худо кушояд. Ӯ ҷисман мурд, вале Рӯҳи Худо Ӯро зинда кард. 
1PE.3.19	Масеҳ ба воситаи Рӯҳ ба назди рӯҳҳое, ки дар зиндон буданд, рафта, башорат дод. 
1PE.3.20	Онҳо дар замонҳои Нӯҳ ба Худо итоат накарда буданд. Ҳангоме ки Нӯҳ киштиро месохт, Худо босаброна интизор буд, ки онҳо тавба кунанд. Аммо дар киштӣ аз оби тӯфон танҳо ҳашт нафар наҷот ёфт. 
1PE.3.21	Ин ҳикоя тасвири таъмид, яъне рамзи шустани гуноҳҳо дар об аст, ки шуморо ба воситаи қувваи зиндашавии Исои Масеҳ наҷот медиҳад. Ба ҷо овардани таъмид шустани чирки бадан нест, балки ба воситаи он шумо ваъда медиҳед, ки виҷдони худро пок нигоҳ медоред. 
1PE.3.22	Масеҳ ба осмон баромада, аз тарафи дасти рости Худо нишаст ва ҳамаи фариштагону қувваҳои неку бади рӯҳонӣ зердасти Ӯ шуданд.
1PE.4.1	Азбаски Масеҳ ҷисман азоб кашид, шумо низ барои аз сар гузаронидани азобҳо тайёр бошед. Зеро касе, ки ҷисман азоб мекашад, дигар гирифтори гуноҳ намешавад 
1PE.4.2	ва зиндагии боқимондаашро на аз рӯйи ҳавасҳои ҷисм, балки мувофиқи хости Худо мегузаронад. 
1PE.4.3	Дар гузашта шумо ҳамчун беимонон зиндагӣ мекардед ва дар бадахлоқию ҳавасҳои бад, мастию пурхӯрӣ, айшу ишрат ва бутпарастии шармовар ғарқ шуда, вақти зиёдро ҳайф кардед. 
1PE.4.4	Азбаски шумо ҳамроҳи беимонон дар бадкорию бадахлоқӣ дигар иштирок намекунед, онҳо ба ҳайрат афтода, шуморо дашном медиҳанд. 
1PE.4.5	Онҳо дар пеши Доваре, ки ба зудӣ мурдагону зиндагонро доварӣ мекунад, ҷавоб хоҳанд дод. 
1PE.4.6	Ба ҳамин сабаб ба имондорони гузашта ҳам Хушхабар эълон шуд, то ки мисли дигар одамон ҷисман ҳукм шуда бимиранд, вале рӯҳан бо Худо зиндагӣ кунанд.
1PE.4.7	Охири ҳама чиз наздик аст. Барои ҳамин ақлатонро солим ва ҳушёр нигоҳ доред, то ки беҳтар дуо карда тавонед. 
1PE.4.8	Пеш аз ҳама якдигарро аз сидқи дил дӯст доред, чунки муҳаббат гуноҳҳои зиёдро мебахшад. 
1PE.4.9	Якдигарро бе ягон шикоят меҳмондорӣ кунед. 
1PE.4.10	Ҳар яки шумо аз Худо атои махсус гирифтаед, барои ҳамин аз атоҳои гуногуни Худо оқилона истифода бурда, ба якдигар хизмат кунед. 
1PE.4.11	Агар касе атои суханронӣ дошта бошад, бигзор тавре сухан гӯяд, ки Худи Худо ба воситаи ӯ гуфта истода бошад. Касе ки хизмат мекунад, бигзор бо қуввае, ки Худо медиҳад, хизмат кунад. Бигзор ҳама чиз ба воситаи Исои Масеҳ барои ҳамду санои Худо хизмат кунад. Тамоми қудрату бузургӣ то абад аз они Ӯ бод! Омин.
1PE.4.12	Азизон, ҳоло ки аз санҷишҳои вазнин мегузаред, ҳайрон нашавед, чунки ин ягон ҳодисаи ғайриодӣ нест. 
1PE.4.13	Балки шодӣ кунед, ки мисли Масеҳ азоб мекашед, он гоҳ дар рӯзи бозгашташ, вақте ки бузургии Ӯ ба ҳама ошкор мешавад, шоду хурсанд мешавед. 
1PE.4.14	Агар шуморо барои пайравӣ кардан ба Масеҳ дашном диҳанд, хушбахт бошед, чунки Рӯҳи Худо бо тамоми бузургиаш дар шумо сокин аст. 
1PE.4.15	Ҳеҷ яки шумо набояд ба хотири одамкушӣ, дуздӣ, ҷинояткорӣ ё хабаркашӣ азоб кашад. 
1PE.4.16	Аммо, агар барои масеҳӣ ном доштанатон азоб кашед, шарм накунед, балки Худоро ситоиш намоед, ки соҳиби чунин ном ҳастед. 
1PE.4.17	Зеро вақти доварии Худо расидааст ва Ӯ довариашро аз халқи Худ сар мекунад. Агар доварӣ аз мо сар шавад, пас оқибати онҳое, ки ба Хушхабари Худо итоат накардаанд, чӣ хел мешавад? 
1PE.4.18	Дар навиштаҷот чунин омадааст:
1PE.4.18	«Агар росткор базӯр наҷот ёбад,
1PE.4.18	пас оқибати нопоку бадкорон чӣ хел мешавад?
1PE.4.19	Барои ҳамин онҳое, ки аз рӯйи хости Худо азоб мекашанд, бояд ҳаёти худро бо умед ба дасти Офаридгори вафодор супоранд ва некӣ карданро давом диҳанд.
1PE.5.1	Акнун ман ба роҳбарони ҷамоатҳои шумо муроҷиат мекунам. Азбаски ман ҳам мисли шумо роҳбар ҳастам ва шоҳиди азобҳои Масеҳам ва дар бузургии Ӯ, ки ба наздикӣ ошкор мешавад, иштирок мекунам, аз шумо илтимос менамоям: 
1PE.5.2	рамаи Худоро, ки ба шумо супурда шудааст, чӯпонӣ кунед. Шумо бояд онҳоро на маҷбуран, балки бо ҷону дил нигоҳубин намоед, чунон ки ба Худо писанд аст. Ин корро на аз рӯйи манфиати худ, балки бо ғайрат ва аз таҳти дил кунед. 
1PE.5.3	Онҳоро Худо ба нигаҳбонии шумо супоридааст. Барои ҳамин бар онҳо ҳукмронӣ накунед, балки барояшон намуна бошед. 
1PE.5.4	Он гоҳ, вақте ки Чӯпони ҳамагон меояд, ба шумо тоҷи шаъну шарафе медиҳад, ки ҳеҷ гоҳ пажмурда нахоҳад шуд.
1PE.5.5	Инчунин шумо – имондорони ҷавон, ба роҳбарони ҷамоати худ итоат кунед. Ҳама бояд ба якдигар хоксорона хизмат кунанд, чунки
1PE.5.5	«Худо зидди ҳавобаландон аст,
1PE.5.5	вале ба хоксорон файзу меҳрубонӣ мебахшад
1PE.5.6	Инак, ба қудрати бузурги Худо такя намуда, фурӯтан шавед ва Ӯ дар вақти муайян шуморо сарбаланд мекунад. 
1PE.5.7	Ҳамаи ғаму ташвишҳоятонро ба Худо супоред, чунки Ӯ ғамхори шумост.
1PE.5.8	Бедор ва ҳушёр бошед, чунки душмани шумо – шайтон, мисли шери ғуррон имондоронро шикор намуда, фурӯ бурдан мехоҳад. 
1PE.5.9	Шумо бояд бо имони устувор ба ӯ муқобилат кунед, чунки медонед, ки дар тамоми ҷаҳон имондорони дигар низ мисли шумо азобу уқубат мекашанд. 
1PE.5.10	Вале Худо сарчашмаи ҳар гуна файзу меҳрубонист ва Ӯ шуморо ба воситаи имон ба Исои Масеҳ даъват намудааст, ки дар бузургии абадии Ӯ иштирок кунед. Ӯ Худаш баъд аз азобҳои начандон зиёдатон шуморо барқарору устувор, пурзӯру мустаҳкам мегардонад. 
1PE.5.11	Тамоми қудрат то абад аз они Ӯ бод! Омин.
1PE.5.12	Ман ин номаи кӯтоҳро бо ёрии бародари вафодорам Сило навиштаам. Мақсадам ин буд, ки шуморо рӯҳбаланд кунам ва шаҳодат диҳам, ки ин ҳама файзу меҳрубонии самимии Худост. Файзи Худоро маҳкам нигоҳ доред!
1PE.5.13	Ҷамоати имондорони шаҳри Бобил, ки мисли шумо аз ҷониби Худо интихоб шудааст ва писари рӯҳониам – Марқус ба шумо салом мерасонанд. 
1PE.5.14	Якдигарро дӯстона бӯсида, салом гӯед. Ба ҳамаи шумо, ки дар ягонагӣ бо Масеҳ ҳастед, сулҳу осоиштагӣ бод!
2PE.1.1	Салом аз номи ман Шимъуни Петрус, ки хизматгор ва фиристодаи Исои Масеҳ ҳастам! Шумо ба воситаи росткории Исои Масеҳ, ки Худо ва Наҷотдиҳандаи мост, ба мисли мо имони пурарзишро қабул кардаед. 
2PE.1.2	Бигзор ба воситаи шинохтани Худо ва Худованди мо Исо файзу меҳрубонӣ ва осоиштагии Худо дар зиндагиатон зиёд гардад!
2PE.1.3	Худо бо қуввати илоҳияш ҳар чизи барои ҳаёт ва худотарсиамон лозимро ба мо додааст. Ҳамаи ин чизҳоро ба воситаи шинохтани Ӯ гирифтаем. Худо моро бо бузургию некиаш ба наздаш даъват кардааст. 
2PE.1.4	Ҳамин тавр Ӯ ба мо ваъдаҳои бузургу қиматбаҳо додааст, то ки ба воситаи онҳо аз ҳавасҳои ҷисмонии заминӣ, ки ба нобудшавӣ меоранд, гурехта, шумо шарики табиати илоҳии Худо гардед. 
2PE.1.5	Барои ҳамин бисёр кӯшиш кунед, ки имони худро бо некӯкорӣ, некӯкориро бо дониш, 
2PE.1.6	донишро бо худдорӣ, худдориро бо тоқат, тоқатро бо худотарсӣ, 
2PE.1.7	худотарсиро бо бародардӯстӣ ва бародардӯстиро бо муҳаббат пурра намоед. 
2PE.1.8	Агар чунин сифатҳо дошта бошед ва онҳоро дар худ инкишоф диҳед, шинохтани Худованди мо Исои Масеҳ ба шумо бемуваффақияту бесамар намешавад. 
2PE.1.9	Вале шахсе, ки чунин сифатҳо надорад, чун шахси кӯр ё хирачашм аст ва фаромӯш кардааст, ки гуноҳҳои пештарааш пок шудаанд. 
2PE.1.10	Бинобар ин, бародарону хоҳарон, кӯшишу ғайрат кунед, ки мақоми худро ҳамчун одамони даъватшудаву интихобшуда устувор намоед. Агар чунин кунед, ҳеҷ вақт пешпо намехӯред. 
2PE.1.11	Бо ҳамин роҳ Худо ба шумо ҳуқуқи пурра медиҳад, ки ба Подшоҳии абадии Худованд ва Наҷотдиҳандаи мо Исои Масеҳ бемалол дохил шавед.
2PE.1.12	Аз ин рӯ ман ҳамеша ин чизҳоро ба шумо хотиррасон мекунам, ҳарчанд шумо онҳоро медонед ва дар ҳақиқате, ки қабул кардед, устувор ҳастед. 
2PE.1.13	Вале, то даме ки зинда ҳастам, ба шумо хотиррасон кардани ин чизҳоро дуруст меҳисобам. 
2PE.1.14	Медонам, ки ба наздикӣ бояд ин дунёро тарк кунам, чи тавре ки Худованди мо Исои Масеҳ ба ман маълум кардааст. 
2PE.1.15	Бинобар ин кӯшиш мекунам, ки баъд аз сари ман ҳам, шумо ҳамеша ин чизҳоро ба ёд оваред. 
2PE.1.16	Зеро вақте ки мо дар бораи қудрат ва баргаштани Худовандамон Исои Масеҳ ба шумо гуфтем, суханамон ягон афсонаи бофта набуд. Мо бо чашми худ бузургии Ӯро дида будем. 
2PE.1.17	Худо-Падар Исоро бо шаъну шараф сарфароз намуд, вақте ки аз осмон бо тамоми бузургии Худ чунин гуфт: «Ин Писари азизи Ман аст ва Ман аз Ӯ хушнудам
2PE.1.18	Вақте ки ҳамроҳи Ӯ дар болои кӯҳи муқаддас будем, мо ин овози аз осмон омадаро бо гӯши худ шунидем. 
2PE.1.19	Илова бар ин суханони пайғамбарон пурра тасдиқ шудаанд ва мо ба он боварии комил дорем. Агар шумо ҳам ба суханони онҳо рӯ оваред, кори бисёр хуб мекунед. Зеро суханони онҳо мисли чароғест, ки дар ҷойи торик рӯшноӣ медиҳад, то даме ки рӯз равшан шавад ва Масеҳ чун Ситораи Субҳ дар дилҳоятон дурахшон гардад. 
2PE.1.20	Пеш аз ҳама дар хотир дошта бошед, ки ягон пешгӯйӣ дар навиштаҷот аз фикри худи пайғамбарон набаромадааст. 
2PE.1.21	Зеро ҳеҷ вақт одамон пешгӯйиро бо хости худ накардаанд, балки бо таъсири Рӯҳулқудс, яъне Рӯҳи Худо онро аз номи Худо эълон менамуданд.
2PE.2.1	Аммо, чунон ки дар байни халқи Исроил пайғамбарони дурӯғин буданд, дар байни шумо ҳам муаллимони дурӯғин пайдо мешаванд. Онҳо бо найранг таълимоти дурӯғеро ёд медиҳанд, ки имони одамонро вайрон мекунад. Онҳо ҳатто аз Исои Ҳоким, ки онҳоро бо нархи гарон харидааст, рӯй мегардонанд ва ҳамин тавр ба зудӣ ба сарашон бало меоранд. 
2PE.2.2	Бисёр одамон бадахлоқии ҷинсии муаллимони дурӯғинро пайравӣ хоҳанд кард ва аз сабаби онҳо одамон роҳи ҳақиқатро бадгӯйӣ мекунанд. 
2PE.2.3	Ин муаллимони чашмгурусна барои кандани пули шумо дурӯғу афсонаҳои бофтаро истифода мебаранд. Аммо ҳукми онҳо аллакай бароварда шудааст ва онҳоро ҳалокат интизор аст.
2PE.2.4	Зеро Худо ҳатто ба фариштагоне, ки гуноҳ карда буданд, раҳм накард. Ӯ онҳоро дар торикӣ бо занҷир баста, то рӯзи қиёмат дар дӯзах нигоҳ медорад. 
2PE.2.5	Ҳамчунин Худо дунёи қадимро раҳм накарда, тӯфони оламгир фиристод ва ҳамаи гуноҳкоронро нобуд кард. Ӯ фақат пайғамбар Нӯҳро, ки роҳи рости Худоро эълон мекард ва ҳафт аъзои оилаашро наҷот дод. 
2PE.2.6	Инчунин Худо шаҳрҳои Садӯм ва Амуроро ба ҳалокат маҳкум намуда, ба хокистар мубаддал кард, то ки ин барои гуноҳкорони оянда ибрату огоҳӣ шавад. 
2PE.2.7	Аммо Ӯ Лутро, ки росткор буд ва аз рафтори бадахлоқонаи гуноҳкорони гирду атроф азоб мекашид, аз Садӯм халос кард, 
2PE.2.8	чунки дили тозаи Лути росткор ҳар рӯз аз дидану шунидани бадкориҳои атрофиён азобу уқубат мекашид. 
2PE.2.9	Бинобар ин Худованд медонад, ки чӣ тавр худотарсонро аз санҷишҳо халос кунад ва чӣ хел гуноҳкоронро барои ҷазо дар рӯзи қиёмат нигоҳ дорад. 
2PE.2.10	Ин, махсусан, ба онҳое дахл дорад, ки аз рӯйи ҳавасҳои бади ҷисмониашон зиндагӣ мекунанд ва нисбат ба қудратмандон нафрат доранд. Чунин одамон дағалу бешарм буда, ҳатто аз бадгӯйӣ кардани қувваҳои осмонӣ наметарсанд. 
2PE.2.11	Ҳол он ки ҳатто фариштагон, ки дар мақом аз ин муаллимони дурӯғин бузургтару бақувваттаранд, дар пеши Худованд онҳоро таҳқиру айбдор намекунанд.
2PE.2.12	Ин муаллимон мисли ҳайвоноти ваҳшие, ки барои шикор ва кушта шудан офарида шудаанд, фақат аз рӯйи ҳавасҳои бадашон зиндагӣ мекунанд. Онҳо чизеро, ки намефаҳманд, бадгӯйӣ мекунанд ва рӯзе мисли ҳамон ҳайвоноти беақл нобуд мешаванд. 
2PE.2.13	Онҳо барои ҳар бадие, ки ба дигарон карданд, ҷазо хоҳанд гирифт. Ин одамон дар рӯзи равшан айшу ишрат намуда, бепарвоёна мегарданд ва шуморо фиреб дода, ҳаловат мебаранд. Инчунин бо шумо дар сари як дастархон нишаста, бо ҳузурашон шуморо расвою шарманда мекунанд. 
2PE.2.14	Онҳо бо ҳар зане, ки чашмашон афтад, дар дилашон зино мекунанд ва аз гуноҳ ҳеҷ сер намешаванд. Одамони сустимонро бо фиреб ба доми худ мекашанд ва дилашон ба ҳирсу чашмгуруснагӣ одат кардааст. Онҳо дар зери лаънати Парвардигор зиндагӣ мекунанд. 
2PE.2.15	Ин муаллимони дурӯғин аз роҳи рост гашта, таълимоти Билъоми писари Баӯрро пайравӣ мекунанд, ки пули бо роҳи ҳаром ба даст омадаро дӯст медошт. 
2PE.2.16	Аммо гуноҳи Билъомро хари безабонаш ошкор намуд. Хар забон баровард ва чун одам сухан гуфта, пайғамбарро аз девонагиаш гардонд.
2PE.2.17	Ин одамон мисли чашмаҳои хушкшуда ва абрҳое ҳастанд, ки аз вазиши бод пароканда мешаванд. Онҳоро торикии абадии дӯзах интизор аст! 
2PE.2.18	Онҳо суханони дабдабанок ва хушку холӣ гуфта одамонеро, ки ба наздикӣ аз ҳаёти хатокорона озод шудаанд, ба доми ҳавасҳои бади ҷисмонӣ ва бадахлоқӣ мекашанд. 
2PE.2.19	Онҳо озодиро ваъда медиҳанд, дар ҳоле ки худашон ғуломи бадахлоқӣ ҳастанд, чунки одам ғуломи он чизест, ки ӯро мағлуб кардааст. 
2PE.2.20	Зеро, агар онҳо ба хотири шинохтани Худованд ва Наҷотдиҳандаамон Исои Масеҳ аз расвоии ин ҷаҳон халос шуда, баъд боз дар он расвоӣ ғӯтида, мағлуб шуда бошанд, пас ҳолати ҳозираашон аз пештара бадтар аст! 
2PE.2.21	Беҳтараш ки онҳо роҳи ростиро ҳаргиз намешинохтанд, ба ҷойи ин ки онро шинохта, аз фармони зиндагии пок доштан рӯй тобанд. 
2PE.2.22	Тарзи ҳаёти ин муаллимони дурӯғинро чунин зарбулмасалҳо хуб ифода мекунанд: «Саг хӯроки қайкардаашро баргашта мехӯрад»
2PE.3.1	Азизон, ин аллакай номаи дуюм аст, ки ман ба шумо менависам. Дар ин номаҳоям кӯшиш намудам, ки ба воситаи хотиррасон кардан дар ботини шумо фикрронии дурустро бедор намоям. 
2PE.3.2	Ман мехоҳам, ки шумо суханони пайғамбарони муқаддасро, ки дар замонҳои пеш гуфтаанд ва фармонҳоеро, ки Худованд ва Наҷотдиҳандаи мо ба воситаи фиристодагон ба шумо додааст, дар хотир дошта бошед.
2PE.3.3	Пеш аз ҳама шумо бояд донед, ки дар замонҳои охир масхарабозоне пайдо мешаванд, ки аз рӯйи ҳавасҳои бади ҷисмониашон зиндагӣ карда, ҳақиқатро масхара мекунанд. 
2PE.3.4	Онҳо чунин хоҳанд гуфт: «Куҷост ваъдаи омадани Исо? Охир, бобоҳоямон аллакай гузаштанд, вале ҳама чизе, ки дар дунё аз замони офариниш буд, тағйир наёфтааст!» 
2PE.3.5	Чунин одамон фаромӯш кардаанд, ки осмону замин бо сухани Худо офарида шуда буданд. Ӯ заминро аз об ҷудо кард ва ба воситаи об онро нигоҳ медорад. 
2PE.3.6	Инчунин Худо дар замонҳои қадим ҷаҳонро бо обхезии бузург несту нобуд кард. 
2PE.3.7	Вале замину осмони ҳозира бо ҳамон сухани Худо барои оташ нигоҳ дошта мешаванд. Онҳоро Худо барои рӯзи қиёмат ва ҳалокати одамони бадкор нигоҳ дошта истодааст.
2PE.3.8	Азизон, шумо бояд як чизро дар хотир дошта бошед, ки барои Худованд байни як рӯз ва ҳазор сол фарқе нест. 
2PE.3.9	Худованд дар иҷрои ваъдааш дер намекунад, ҳол он ки баъзеҳо фикр мекунанд, ки Ӯ дер карда истодааст. Ӯ пурсаброна интизор аст, ки ҳама тавба кунанд, чунки намехоҳад касе нобуд шавад.
2PE.3.10	Рӯзи бозгашти Худованд бошад, мисли дузд ногаҳон меояд. Он гоҳ осмон бо гулдурроси баланд нест мешавад ва сайёраву ситораҳо дар оташ нобуд мегарданд. Инчунин замин ва ҳар чизе, ки дар рӯйи он аст, сӯхта нест мешавад. 
2PE.3.11	Пас, агар ҳама чиз ин тавр нобуд шавад, ҳаёти шумо бояд хеле пок бошад ва дар худотарсӣ гузарад, 
2PE.3.12	дар ҳоле ки шумо омадани рӯзи Худоро интизор ҳастед ва мехоҳед, ки он зудтар бирасад. Дар ҳамон рӯз Худо осмонро сӯзонида, сайёраву ситораҳоро дар оташ несту нобуд мекунад. 
2PE.3.13	Вале мо аз рӯйи ваъдаи Худо осмону замини навро интизор ҳастем, ки дар он ҷо ростии Худо истиқомат мекунад.
2PE.3.14	Барои ҳамин, азизон, ҳангоме ки мунтазири Ӯ ҳастед, кӯшиш кунед, ки дар назари Худо зиндагии оромона ва беайбу бенуқсон дошта бошед. 
2PE.3.15	Инчунин сабру тоқати Худовандамонро имконияти наҷот ёфтан ҳисобед, чунончи, бародари азизамон Павлус ҳам дар ин бора аз рӯйи ҳикмати худододаш ба шумо навишта буд. 
2PE.3.16	Ӯ дар бораи ин чизҳо дар ҳамаи номаҳояш менависад. Дар номаҳои ӯ баъзе чизҳои душворфаҳм ҳаст, ки одамони нодон ва ноустувор нодуруст мефаҳмонанд. Онҳо дигар қисмҳои навиштаҷотро ҳам ғалат маънидод мекунанд ва бо ин корашон худро ба ҳалокат дучор менамоянд.
2PE.3.17	Дӯстони азиз, барои ҳамин инро пешакӣ дониста, ҳушёр бошед, то ки гуноҳкорон шуморо фиреб надиҳанд ва аз по наафтед. 
2PE.3.18	Шумо бояд дар шинохтани Худованд ва Наҷотдиҳандаамон Исои Масеҳ ва файзу меҳрубонии Ӯ калон шавед. Аз ҳоло то абад тамоми шаъну шараф аз они Ӯ бод! Омин!
1JN.1.1	Мо ба шумо дар бораи Каломи ҳаёт эълон мекунем, ки Ӯ аз ибтидо буд. Мо Ӯро шунидему бо чашмони худ дидем, инчунин ба Ӯ нигоҳ кардему ба Ӯ даст расондем. 
1JN.1.2	Ин ҳаёт намоён шуд. Мо Ӯро дидем ва ба шумо дар борааш шаҳодат медиҳем. Мо дар бораи ин ҳаёти абадӣ хабар медиҳем, ки Ӯ бо Падари Осмонӣ буд ва ба мо намоён шуд. 
1JN.1.3	Мо ба шумо дидаву шунидаамонро эълон мекунем, то шумо низ шарики муносибатҳои мо шавед, ки ин муносибат аслан бо Падари Осмонӣ ва Писари Ӯ, Исои Масеҳ аст. 
1JN.1.4	Ин суханонро барои он менависем, ки шодии мо
1JN.1.5	Ана ин пайғом, ки мо аз Масеҳ шунидем ва ба шумо эълон мекунем: «Худо нур аст ва дар Ӯ ҳеҷ торикие вуҷуд надорад». 
1JN.1.6	Пас, агар гӯем, ки бо Худо муносибат дорем, аммо бо роҳи торикӣ равем, он гоҳ мо дурӯғгӯй ҳастем ва дар ростӣ зиндагӣ намекунем. 
1JN.1.7	Аммо агар мо дар равшанӣ роҳ равем, ҳамон тавре ки Худо дар равшанӣ аст, пас бо якдигар муносибат дорем ва он гоҳ хуни Писари Ӯ, Исо моро аз ҳар гуноҳ пок мекунад. 
1JN.1.8	Лекин агар гӯем, ки мо гуноҳкор нестем, худро фиреб медиҳем ва нишон медиҳем, ки дар вуҷудамон ростӣ нест. 
1JN.1.9	Вале агар ба гуноҳҳои худ иқрор шавем, он гоҳ Худо, ки бовафо ва одил аст, гуноҳҳои моро мебахшад ва аз ҳар нодурустӣ моро пок месозад. 
1JN.1.10	Агар гӯем, ки ҳеҷ гуноҳ накардаем, Худоро дурӯғгӯй мекунем ва нишон медиҳем, ки каломи Ӯ дар мо нест.
1JN.2.1+1JN.2.2	 Эй фарзандони азизам, ин суханонро ман барои он ба шумо менависам, то ки гуноҳ содир накунед. Вале вақте касе гуноҳ кунад, мо Исои Масеҳи беайбро дорем, ки ҳоло дар пеши Падари Осмонӣ моро тарафдорӣ мекунад. Ӯ барои ором кардани ғазаби Худо ва бахшида шудани гуноҳҳои мо ва нафақат барои гуноҳҳои мо, балки барои гуноҳҳои тамоми ҷаҳон ҷони худро фидо кардааст.
1JN.2.3	Агар мо ба фармонҳои Худо итоат кунем, он гоҳ боварӣ дошта метавонем, ки Ӯро ба ростӣ шинохтаем. 
1JN.2.4	Ҳар касе, ки «ман Худоро шинохтаам» мегӯяду фармонҳои Ӯро иҷро намекунад, дурӯғгӯй аст ва ростӣ дар вуҷудаш нест. 
1JN.2.5	Мо фақат ҳамон вақт Худоро ҳақиқатан дӯст медорем, ки фармонҳояшро иҷро кунем. Он гоҳ медонем, ки аз они Худо ҳастем. 
1JN.2.6	Вақте касе мегӯяд, ки ӯ бо Худо аст, бояд ҳамон тавре амал кунад, ки Исо амал мекард.
1JN.2.7	Азизонам, ман ба шумо фармони нав наменависам, балки фармони қадимаеро менависам, ки шумо аз аввал доштед. Фармони қадима ҳамон пайғомест, ки шумо шунидаед. 
1JN.2.8	Ба ҳар ҳол, ман ба шумо фармони навро менависам, ки ҳақиқат будани он дар Масеҳ ва шумо намоён шудааст, чунки торикӣ аз байн рафта истодааст ва равшании аслӣ аллакай медурахшад. 
1JN.2.9	Ҳар касе, ки «ман дар равшанӣ ҳастам» мегӯяду бародарро бад мебинад, ҳанӯз дар торикӣ мебошад. 
1JN.2.10	Лекин ҳар касе, ки бародарро дӯст медорад, дар равшанӣ зиндагӣ мекунад ва дар вай чизе нест, ки сабаби пешпо хӯрданаш шавад. 
1JN.2.11	Аммо касе, ки ба як бародар нафрат дорад, дар торикист. Вай бо роҳи торикӣ равона асту роҳи мерафтаашро намедонад, чунки торикӣ чашмонашро кӯр сохтааст.
1JN.2.12	Эй фарзандон, ман ба шумо менависам, чунки гуноҳҳои шумо аз барои Масеҳ бахшида шудаанд.
1JN.2.13	Эй падарон, ман ба шумо менависам, чунки шумо ҳамонеро, ки аз ибтидост, мешиносед.
1JN.2.13	Эй ҷавонон, ман ба шумо менависам, чунки шумо Шахси Бадро мағлуб кардаед.
1JN.2.13	Эй фарзандон, ман ба шумо менависам, чунки шумо Падарро мешиносед.
1JN.2.14	Эй падарон, ман ба шумо менависам, чунки шумо ҳамонеро, ки аз ибтидо вуҷуд дорад, мешиносед.
1JN.2.14	Эй ҷавонон, ман ба шумо менависам, чунки шумо боқувват ҳастед ва каломи Худо дар шумо ҳамеша натиҷабахш аст, инчунин шумо бар Шахси Бад ғолиб баромадаед.
1JN.2.15	Ба ин дунё ва ба ҳар он чӣ, ки дар он аст, дил набандед. Касе, ки ба ин дунё дил мебандад, муҳаббати Худо дар вай нест. 
1JN.2.16	Чунки ҳар чизе, ки дар ин дунё ҳаст, яъне ҳавасҳои нафсонӣ, чашмгуруснагӣ ва бо молу мулк калонгирӣ кардан, ҳамаи ин на аз ҷониби Падари Осмонӣ, балки аз ин дунё мебошад. 
1JN.2.17	Ин дунё бо ҳавасҳояш гузарон аст, аммо онҳое, ки хости Худоро иҷро мекунанд, то абад зинда мемонанд.
1JN.2.18	Эй фарзандон, ин замони охир аст ва чӣ тавре ки шумо шунида будед дар бораи омадани шахси зидди Масеҳ, ҳоло чунин шахсон зиёд баромадаанд. Аз ҳамин ҳам мефаҳмем, ки ин замони охир аст. 
1JN.2.19	Гарчанде ки ин шахсон аз байни мо баромада бошанд ҳам, онҳо аъзои мо набуданд, чунки агар аъзои мо мебуданд, ҳамроҳи мо мемонданд. Вале вақте аз мо ҷудо шуданд, маълум карданд, ки ҳеҷ якеашон аъзои мо набуданд. 
1JN.2.20	Бар шумо бошад, Шахси муқаддаси Худо Рӯҳи худро рехтааст, бинобар ин ҳамаи шумо чӣ будани ростиро медонед. 
1JN.2.21	Инак, ман ба шумо на барои он менависам, ки шумо ростиро намедонед, балки барои он менависам, ки шумо ростиро медонед ва ҳамчунон огоҳ ҳастед, ки аз ростӣ ҳеҷ дурӯғ барнамеояд. 
1JN.2.22	Дурӯғгӯй кист? Магар он касе нест, ки Таъиншудаи Худо будани Исоро инкор мекунад? Ин дурӯғгӯй ҳамон душмани Масеҳ аст, ки ҳам Падар ва ҳам Писарро рад мекунад. 
1JN.2.23	Ҳар кӣ Писарро рад кунад, бо Падар буда наметавонад ва ҳар кӣ Писарро қабул кунад, Падарро ҳам қабул мекунад. 
1JN.2.24	Бигзор пайғоми аз аввал шунидаатон дар шумо бимонад. Зеро агар пайғоми аз аввал шунидаатон дар дилҳои шумо монад, он гоҳ шумо дар муносибати Падару Писар мемонед. 
1JN.2.25	Ана ваъдаи Масеҳ низ, ки ба мо додааст, ҳаёти абадӣ аст. 
1JN.2.26	Ҳамаи ин суханонро ман оид ба касоне навиштаам, ки шуморо аз роҳ заданӣ ҳастанд. 
1JN.2.27	Шумо бошед, Рӯҳеро доред, ки Ӯ ба шумо додааст ва ин Рӯҳ дар шумо сокин мебошад, бинобар ин эҳтиёҷ надоред, ки каси дигар шуморо ёд диҳад. Худи ҳамин Рӯҳ дар бораи ҳама чиз ёд медиҳад ва таълимоти Ӯ дурӯғ нест, балки рост аст. Пас, ҳамон тавре ки Ӯ шуморо таълим додааст бо Масеҳ монед.
1JN.2.28	Ҳоло бошад, фарзандони азизам, бо Масеҳ муносибати худро давом диҳед, то ки дар вақти баргаштан ва зоҳир шуданаш дар пеши Ӯ сари худро хамшуда ҳис накунем, балки боҷуръат бошем. 
1JN.2.29	Мо медонем, ки Масеҳ дурусткор аст. Бинобар ин медонем, ки ҳар кӣ корҳои дуруст мекунад, таваллуди нав аз Худо гирифтааст.
1JN.3.1	Бинед, ки Падар чӣ қадар моро дӯст доштааст, ки мо фарзандони Ӯ номида мешавем ва ҳам фарзандони Ӯ ҳастем. Сабабе, ки ҷаҳон моро намешиносад дар он аст, ки он Худоро нашинохт. 
1JN.3.2	Азизон, мо ҳоло фарзандони Худо ҳастем ва ҳанӯз намоён нашудааст, ки мо чӣ гуна мешавем. Лекин ҳаминро медонем, ки ҳангоми зоҳир шудани Масеҳ мисли Ӯ хоҳем шуд, чунки Ӯро ҳамон тавре ки ҳаст, хоҳем дид. 
1JN.3.3	Инак, ҳар кӣ ба Ӯ умед мебандад, худро пок нигоҳ медорад, чуноне ки Масеҳ пок аст.
1JN.3.4	Ҳар кӣ дар гуноҳ зиндагӣ мекунад. қонуншикан аст. Аслан худи гуноҳ беқонунӣ аст. 
1JN.3.5	Шумо ҳам медонед, ки Масеҳ барои аз байн бардоштани гуноҳҳои мо зоҳир шуд. Шумо инчунин медонед, ки Ӯ комилан бегуноҳ аст. 
1JN.3.6	Пас, ҳар кӣ дар Ӯ зиндагӣ мекунад, гуноҳ карданро давом намедиҳад. Ҳар кӣ гуноҳ карданро давом медиҳад, Масеҳро на дидааст ва на шинохтааст.
1JN.3.7	Фарзандони азиз, нагузоред, ки касе шуморо гумроҳ созад. Ҳамаи онҳое, ки кори дуруст мекунанд, дурусткор ҳастанд, айнан мисли Масеҳ, ки дурусткор аст. 
1JN.3.8	Аммо ҳамоне, ки гуноҳ карданро давом медиҳад, аз иблис аст, зеро иблис аз ибтидо гуноҳ карда меояд. Сабаби зоҳир шудани Писари Худо низ дар ҳамин буд, ки корҳои иблисро нобуд созад. 
1JN.3.9	Ҳар касе, ки Худо барояш таваллуди нав бахшидааст, гуноҳ карданро давом намедиҳад, зеро дар дохилаш табиати Худо мебошад. Инчунин вай наметавонад, ки зиндагии гуноҳкоронаро давом диҳад, чунки таваллуди нав аз Худо гирифтааст. 
1JN.3.10	Кӣ фарзанди Худо ва кӣ фарзанди иблис буданаш ин тавр маълум мегардад: ҳар кӣ чизи дурустро иҷро намекунад ва ҳамчунин бародари худро дӯст намедорад, фарзанди Худо намебошад.
1JN.3.11	Зеро пайғоме, ки шумо аз аввал шунида будед, ин аст, ки мо бояд якдигарро дӯст дошта бошем. 
1JN.3.12	Мисли Қобил набошем, ки зердасти Шахси Бад буда, бародари худро кушт. Аз чӣ сабаб бародарашро кушт? Чунки корҳои ӯ баду корҳои бародараш дуруст буданд. 
1JN.3.13	Бинобар ин, эй бародаронам, агар одамони ҷаҳон аз шумо нафрат кунанд, ҳайрон нашавед. 
1JN.3.14	Азбаски бародарони худро дӯст медорем, мо медонем, ки аз марг ба ҳаёт гузаштем. Ҳар кӣ бародари худро дӯст намедорад, ҳанӯз ҳам зери дасти марг аст. 
1JN.3.15	Ҳар кӣ бародари худро бад мебинад, одамкуш аст. Шумо бошед, медонед, ки дар даруни ҳеҷ як одамкуш ҳаёти абадӣ нест. 
1JN.3.16	Чӣ будани муҳаббатро мо дар Исои Масеҳ мебинем, ки Ӯ ҷони худро барои мо фидо кард. Мо низ бояд худро барои бародарони худ фидо кунем. 
1JN.3.17	Агар касе молу мулк дошта бошаду бинад, ки бародараш мӯҳтоҷӣ дорад, вале нисбати ӯ сангдил монад, магар муҳаббати Худо дар дили вай ҳаст? 
1JN.3.18	Фарзандони азиз, биёед мо на бо забону сухан, балки дар амал ва ростӣ муҳаббатро нишон диҳем. 
1JN.3.19+1JN.3.20	 Агар ҳамин тавр кунем, медонем, ки мо аз они ростӣ ҳастем ва агарчи виҷдонамон моро азоб диҳад ҳам, дар ҳузури Худо диламон ором мебошад, зеро Худо аз виҷдони мо бузургтар аст ва аз ҳама чиз огоҳ мебошад.
1JN.3.21	Дӯстони азиз, агар виҷдонамон моро азоб надиҳад, пас дар пеши Худо сарамонро бардошта меистем ва 
1JN.3.22	азбаски ба фармонҳои Ӯ итоат мекунем ва кори писандидаи Ӯро иҷро менамоем, ҳар чӣ хоҳиш кунем, аз Ӯ мегирем. 
1JN.3.23	Фармони Ӯ ин аст, ки ба Писараш Исои Масеҳ бовар кунем ва аз рӯи фармони Ӯ якдигарро дӯст дошта бошем. 
1JN.3.24	Касоне, ки ба ин фармон итоат мекунанд, дар Ӯ зиндагӣ мекунанд ва Ӯ дар дохили онҳо зиндагӣ мекунад. Аз куҷо мо мефаҳмем, ки Ӯ дар дохили мо зиндагӣ мекунад? Аз Рӯҳи Муқаддас мефаҳмем, ки Ӯ ба мо додааст.
1JN.4.1	Эй азизон, ба ҳар касе, ки «ман Рӯҳи Худо дорам» мегӯяд, бовар накунед. Онҳоро санҷед, ки оё ростӣ аз тарафи Худоянд, чунки ба ҷаҳон бисёр пайғамбарони бардурӯғ омадаанд. 
1JN.4.2	Шумо Рӯҳи Худоро ин тавр шинохта метавонед: ҳар рӯҳе, ки бо ҷисми инсонӣ омадани Исои Масеҳро иқрор мекунад, аз Худост, 
1JN.4.3	аммо ҳар рӯҳе, ки инро иқрор намекунад, аз Худо нест. Баръакс ин рӯҳ аз ҷониби душмани Масеҳ аст, ки шумо дар бораи омада истодани ӯ шунидаед ва ӯ аллакай дар ҷаҳон аст. 
1JN.4.4	Фарзандони азиз, шумо аз они Худо ҳастед, бинобар ин Касе, ки дар дохили шумо ҳаст, бузургтар аз онест, ки дар ҷаҳон мебошад. Пас шумо пайғамбарони бардурӯғро мағлуб сохтаед. 
1JN.4.5	Онҳо аз они ҷаҳон мебошанд, бинобар ин мувофиқи ин ҷаҳон гап мезананд ва одамони ҷаҳон онҳоро гӯш мекунанд. 
1JN.4.6	Мо бошем, аз они Худо ҳастем ва ҳар касе, ки Худоро мешиносад, моро гӯш мекунад. Аммо онҳое, ки аз они Худо нестанд, моро гӯш намекунанд. Ана аз ҳамин мо рӯҳи ростиро аз рӯҳи фиреб фарқ мекунем.
1JN.4.7	Азизон, биёед якдигарро дӯст дорем, чунки муҳаббат аз Худо аст. Ҳар кӣ муҳаббат нишон медиҳад, аз Худо таваллуди нав гирифтааст ва Худоро мешиносад. 
1JN.4.8	Худо муҳаббат аст, пас ҳар кӣ муҳаббат нишон намедиҳад Худоро намешиносад. 
1JN.4.9	Муҳаббати Худо ба мо ин тавр намоён шудааст, ки Ӯ Писари ягонаи худро ба ҷаҳон фиристод, то ки мо ба воситаи Ӯ ҳаёти абадӣ ба даст оварем. 
1JN.4.10	Ана ин муҳаббат аст, ки на мо Худоро дӯст доштем, балки Ӯ моро дӯст дошт ва Писари худро фиристод, то ки Ӯ барои ором кардани ғазаби Худо ва бахшида шудани гуноҳҳои мо фидо шавад. 
1JN.4.11	Азизонам, агар Худо моро ин қадар дӯст дорад, пас мо низ бояд якдигарро дӯст дорем. 
1JN.4.12	Худоро касе надидааст, вале агар мо якдигарро дӯст дорем, Худо дар дохили мо зиндагӣ мекунад ва муҳаббати Ӯ дар дохили мо ба ҳадди комил мерасад. 
1JN.4.13	Дар Худо сокин буданамон ва Худо дар мо сокин буданашро мо аз ин медонем, ки Ӯ Рӯҳи худро ба мо додааст. 
1JN.4.14	Инчунин мо бо чашми худ дидем ва шаҳодат медиҳем, ки Падар Писари худро ҳамчун Наҷотдиҳандаи ҷаҳон фиристодааст. 
1JN.4.15	Дар дохили касоне, ки Писари Худо будани Исоро иқрор мекунанд, Худо сокин мебошад ва онҳо дар Худо сокин мебошанд. 
1JN.4.16	Ана ҳамин тавр мо муҳаббати Худоро нисбати худ шинохтем ва ба он бовар мекунем.
1JN.4.16	Худо муҳаббат аст ва онҳое, ки дар муҳаббат мемонанд, дар Худо сокин мебошанд ва Худо дар онҳо мебошад. 
1JN.4.17	Муҳаббати Худо дар мо ба ҳадди комил расидааст, то ки мо дар рӯзи ҷазо бо сари бардошта истода тавонем, чунки мо дар ин ҷаҳон монанди Ӯ ҳастем. 
1JN.4.18	Дар муҳаббат тарс нест, баръакс муҳаббати пурра тарсро аз байн мебарад. Касе, ки тарс дорад, интизори ҷазо аст. Ӯ ҳанӯз ба ҳадди комили муҳаббат нарасидааст. 
1JN.4.19	Мо барои он муҳаббат нишон медиҳем,
1JN.4.20	Агар касе мегӯяд, ки ӯ Худоро дӯст медорад, аммо бародарашро бад мебинад, дурӯғгӯй аст. Зеро агар мо бародаронро бад бинем, дар ҳоле ки чашмамон онҳоро мебинанд, пас Худоро, ки чашмамон намебинад, дӯст дошта наметавонем. 
1JN.4.21	Фармони Худо ин аст, ки ҳар кӣ Ӯро дӯст дорад, бояд бародари худро низ дӯст дорад.
1JN.5.1	Ҳар касе, ки ба Таъиншудаи Худо будани Исо бовар мекунад, таваллуди нав аз Худо гирифтааст ва ҳар кӣ падарро дӯст дорад, фарзандашро низ дӯст медорад. 
1JN.5.2	Агар мо Худоро дӯст дорем ва фармонҳои Ӯро иҷро кунем, бо ҳамин мефаҳмем, ки фарзандони Худоро дӯст медорем. 
1JN.5.3	Зеро Худоро дӯст доштан ин фармонҳои Ӯро иҷро кардан аст. Фармонҳои Ӯ бошанд, вазнин нестанд, 
1JN.5.4	чунки ҳар кӣ аз Худо таваллуди нав гирифтааст, ҷаҳонро ғалаба мекунад ва ин ғалабае, ки бар ҷаҳон ғолиб мебарояд, имони мост. 
1JN.5.5	Пас кӣ бар ҷаҳон ғолиб мебарояд? Фақат он касе, ки ба Писари Худо будани Исо бовар мекунад.
1JN.5.6	Исои Масеҳ ҳамонест, ки ба воситаи обу хун омадааст. Ӯ на фақат ба воситаи об, балки ба воситаи обу хун омадааст. Инро Рӯҳ шаҳодат медиҳад, чунки Рӯҳ ҳақ аст. 
1JN.5.7	Зеро се шоҳид аст, ки шаҳодат медиҳад:
1JN.5.8	Рӯҳ, об ва хун ва ҳар сеи онҳо забон як доранд. 
1JN.5.9	Мо шаҳодати инсонро қабул мекунем, вале шаҳодати Худо чӣ қадар бештар боварибахш аст. Охир дар ин ҷо худи Худо дар бораи Писараш шаҳодат додааст. 
1JN.5.10	Касе, ки ба Писари Худо бовар мекунад, дар дили худ ин шаҳодатро дорад. Аммо ҳар кӣ ба Худо бовар намекунад, Ӯро дурӯғгӯй месозад, чунки ба шаҳодате, ки Худо дар бораи Писараш додааст, бовар накард. 
1JN.5.11	Ин ҳам шаҳодати Худо аст, ки Ӯ ба мо ҳаёти абадӣ бахшидааст ва ин ҳаёт дар Писари Ӯст. 
1JN.5.12	Ҳар кӣ бо Писар аст, ин ҳаётро дорад ва ҳар кӣ бо Писари Худо нест, ин ҳаётро надорад.
1JN.5.13	Ман ин суханонро ба шумое, ки ба Писари Худо бовар мекунед, менависам, то донед, ки соҳиби ҳаёти абадӣ ҳастед. 
1JN.5.14	Бинобар ин мо дар ҳузури Худо ин бовариро дорем, ки ҳар чӣ мувофиқи хости Ӯ хоҳиш кунем, Ӯ ба мо гӯш меандозад. 
1JN.5.15	Пас, агар донем, ки Ӯ ҳар хоҳиши моро мешунавад, мо инчунин медонем, ки чизи хоҳишкардаамонро ба даст овардаем.
1JN.5.16	Агар шумо бинед, ки бародаратон гуноҳе мекунад, ки ба марг намебарад, бояд барояш дуо кунед ва Худо ба ӯ ҳаёт мебахшад, яъне ба оне, ки гуноҳи ба марг набаранда мекунад. Чунки гуноҳе ҳаст, ки ба марг мебарад ва ман намегӯям, ки барои чунин гуноҳ бояд дуо кунед. 
1JN.5.17	Ҳамаи корҳои нодуруст гуноҳ ҳастанд, вале ин гуноҳест, ки ба марг намебарад. 
1JN.5.18	Мо медонем, ҳар касе ки аз Худо таваллуди нав ёфтааст, гуноҳ карданро давом намедиҳад, балки Писари Худо онҳоро эҳтиёт мекунад ва Шахси Бад ба онҳо даст расонда наметавонад. 
1JN.5.19	Мо низ медонем, ки мо фарзандони Худо ҳастем ва тамоми ҷаҳон зери дасти Шахси Бад мебошад. 
1JN.5.20	Мо боз медонем, ки Писари Худо омад ва ба мо қобилияти фаҳмиданро додааст, то мо ҳамонеро, ки ростӣ аст, шиносем. Мо бошем, дар ҳамоне, ки ростист ва дар Писари Ӯ Исои Масеҳ ҳастем. Ӯ Худои ҳақиқӣ ва ҳаёти абадӣ аст.
1JN.5.21	Фарзандони азиз, худро аз бутпарастӣ эҳтиёт кунед.
2JN.1.1+2JN.1.2	 Аз роҳбари ҷамоати имондорон ба хонуме, ки Худо интихоб кардааст, ва фарзандони вай, ки ба ростӣ дӯсташон медорам. Мо ҳарду ҳамон як ростиро дӯст медорем, ки он дар мо ҳоло мебошад ва то абад бо мо мемонад. На фақат ман шуморо дӯст медорам, балки ҳамаи онҳое ҳам, ки ростиро мешиносанд. 
2JN.1.3	Бигзор файзу раҳмат ва сулҳу осоиштагӣ аз ҷониби Худо-Падар ва Исои Масеҳ,
2JN.1.4	Аз фаҳмидани он, ки баъзе фарзандони шумо мувофиқи фармоиши Падар дар роҳи ростӣ зиндагӣ мекунанд, бениҳоят хурсанд шудам. 
2JN.1.5	Ҳоло ҳам, хонуми мӯҳтарам, ба шумо на фармони нав, балки ҳамонеро, ки аз аввал доштем, менависам ва хоҳиш мекунам, ки ҳамаамон якдигарро дӯст дорем. 
2JN.1.6	Муҳаббат бошад, дар ин аст, ки мо ба фармонҳои Худо итоат намуда, зиндагӣ кунем. Фармони Ӯ ҳамонест, ки аз аввал шунидаед, яъне бо роҳи муҳаббат равед.
2JN.1.7	Дар ҷаҳон бисёр фиребгарон баромадаанд, ки дар ҷисм омадани Исои Масеҳро
2JN.1.8	Эҳтиёт шавед, то чизеро, ки барояш заҳмат кашидаем,
2JN.1.9	Ҳар кӣ таълимоти Масеҳро иҷро намекунаду аз ҳадду ҳудуди он мебарояд бо Худо нест. Аммо касе, ки дар ин таълимот мемонад, ҳам бо Падар ва ҳам бо Писар мебошад. 
2JN.1.10	Агар касе пеши шумо ояду ин таълимотро наоварад, ӯро ба хонаатон роҳ надиҳед ва қабул накунед. 
2JN.1.11	Зеро касе, ки ӯро қабул мекунад, шарики корҳои бади ӯ мегардад.
2JN.1.12	Боз чизи зиёд ба шумо гуфтанӣ ҳастам, вале бар ивази истифода бурдани коғазу ранг, умедворам, ки шуморо хабар гирифта чашм ба чашм сӯҳбат кунем, то ки шодиамон лабрез гардад.
2JN.1.13	Фарзандони хоҳари интихобшудаат салом мегӯянд.
3JN.1.1	Аз роҳбари ҷамоати имондорон ба Ғаюси азиз, ки дар ростӣ ӯро дӯст медорам.
3JN.1.2	Дӯсти азизам, ман дуо мекунам, ки аз ҳар ҷиҳат ривоҷу равнақ ёбӣ ва сиҳату саломат бошӣ, чуноне ки дилу ҷонат равнақ меёбад. 
3JN.1.3	Вақте ки чанд бародарон омада, ба ман шаҳодат доданд, ки ту ба ростӣ бовафо ҳастӣ ва дар роҳи ростӣ меравӣ, ман бениҳоят хурсанд шудам. 
3JN.1.4	Аз шунидани он, ки фарзандони ман дар роҳи ростӣ мераванд, бароям хурсандии бузургтаре нест.
3JN.1.5	Дӯсти азиз, ту дар он рафторе, ки нисбат ба бародарон мекунӣ, асосан ба бародарони бароят ношинос бовафо ҳастӣ. 
3JN.1.6	Ин бародарон дар бораи муҳаббати ту дар пеши ҷамоати имондорон шаҳодат доданд. Кори хуб мекунӣ, агар онҳоро тавре ба сафарашон гусел намоӣ, ки иззати Худоро ба ҷо меорад. 
3JN.1.7	Чунки онҳо аз барои номи Ӯ ба сафар баромадаанд ва аз беимондорон чизе қабул накарданд. 
3JN.1.8	Бинобар ин мо бояд чунин одамонро таъмин намоем, то ки дар роҳи ростӣ ҳамкор шавем.
3JN.1.9	Ман дар бораи ин ба ҷамоати имондорон нависта будам, аммо ҳамон Деотрефес, ки роҳбарӣ карданро дӯст медорад, гапи моро дар замин монд. 
3JN.1.10	Пас, дар сурати омаданам, ман корҳои ӯро ва суханони зишташро, ки бар зидди мо мегӯяд, ба рӯи об мебарорам. Ба ӯ ин корҳояш ҳам кам аст, ки боз аз қабул кардани бародарон рӯй мегардонад. Ӯ ба дигарон низ, ки қабул кардан мехоҳанд, роҳ намедиҳад. Ҳатто онҳоро аз ҷамоати имондорон берун мекунад.
3JN.1.11	Дӯсти азизам, рафтори хубро тақлид кун ва на рафтори бадро. Зеро ҳар кӣ хубӣ мекунад аз ҷониби Худо аст. Аммо касе, ки бадӣ мекунад, Худоро надидааст. 
3JN.1.12	Ана Деметрусро ҳама таъриф мекунанд, ҳатто худи ростӣ инро тасдиқ мекунад. Мо ҳам дар бораи ӯ шаҳодат медиҳем ва ту медонӣ, ки шаҳодати мо рост аст.
3JN.1.13	Боз зиёд чиз ба ту гуфтанӣ ҳастам, лекин намехоҳам, ки онро бо ранг дар рӯи коғаз нависам. 
3JN.1.14	Ман умедворам, ки ба зудӣ туро мебинам ва чашм ба чашм гап мезанем. 
3JN.1.15	Саломат бош. Дӯстони инҷо будаат ба ту салом мегӯянд, ту низ дӯстони онҷоро як ба як салом гӯй.
JUD.1.1	Ман, Яҳудо, бандаи Исои Масеҳ ва бародари Яъқуб ҳастам. Ба даъватшудагон, ки дар Худо Падар муҳаббат
JUD.1.2	лутфу меҳрубонӣ, осоиштагӣ ва муҳаббат орзумандам!
JUD.1.3	Дӯстони азиз, хеле мехостам ба шумо дар бораи наҷоти умумиямон нависам. Лекин ҳоло зарур донистам, ки ин номаро навишта, шуморо рӯҳбаланд созам, то барои имоне, ки боре ба муқаддасон
JUD.1.4	Зеро баъзе касон, ки дар бораи маҳкум шуданашон ҳанӯз дар замони қадим навишта шудааст, пинҳонӣ дар миёни шумо ҷой гирифтаанд. Онҳо худобехабар буда, файзи Худои моро ҳамчун иҷозат ба бадахлоқии ҷинсӣ медонанд ва ягона Ҳокиму Худованди мо Исои Масеҳро рад мекунанд.
JUD.1.5	Ҳоло мехоҳам он чиро, ки худатон хуб медонед, бори дигар ба шумо хотиррасон намоям. Худованд мардуми Худро аз замини Миср халос кард, вале сипас аз байнашон онҳоеро, ки бовар накарданд, нобуд сохт. 
JUD.1.6	Инчунин, фариштаҳо мақоми худро нигоҳ надошта, манзили худро тарк карданд. Ӯ онҳоро дар торикии абадӣ занҷирбанд намуда, барои рӯзи бузурги қиёмат нигоҳ медорад. 
JUD.1.7	Мисли ин фариштаҳо, шаҳрҳои Садӯму Амӯро ва деҳоти гирду атрофи онҳо, ки ба бадахлоқии ҷинсӣ ва хоҳишҳои ғайритабиӣ дода шуда буданд, ҳамчун намуна гирифтори ҷазои оташи абадӣ гаштанд.
JUD.1.8	Ин одамон дар асоси хобҳои дидаашон ҷисмашонро ҳаром мекунанд ва қудрати Худовандро рад менамоянду ҷалолдорони осмониро дашном медиҳанд. 
JUD.1.9	Ҳол он ки ҳатто фариштаи бузург Микоил чун бо иблис дар бораи ҷасади Мусо пайғамбар баҳс мекард, ба худ раво надид, ки ӯро бо дашном ҳукм намояд. Ӯ ба иблис танҳо гуфт, ки бигзор Худованд сазои туро диҳад. 
JUD.1.10	Ин одамон намедонанд, ки киро дашном медиҳанд. Лекин он чӣ ки табиатан, мисли ҳайвони беақл мефаҳманд, онҳоро нобуд мекунад. 
JUD.1.11	Вой бар ҳоли чунин одамон, чунки бо роҳи Қоин
JUD.1.12	Онҳо ҳангоми хӯроки шомҳои муҳаббат байни шумо мисли санги пешпое нишаста, бе тарсу ҳарос худро мепарваранд. Онҳо абрҳои беобанд, ки бод мебарад ва дарахтони бемеваанд, ки дар тирамоҳ решакан мешаванд ва дубора мемиранд. 
JUD.1.13	Онҳо мавҷҳои шадиди баҳранд, ки шармандагии худро мисли кафк рӯйи об мебароранд. Онҳо ситорагони овораанд, ки барои ҳамеша ба торикии зулмонӣ хоҳанд рафт. 
JUD.1.14	Ҳамчунин, Ҳанӯҳ, ки насли ҳафтуми Одам буд, дар бораи онҳо пешгӯйӣ намуда гуфтааст: «Бингар, Худованд бо ҳазор-ҳазор муқаддасони Худ меояд. 
JUD.1.15	Меояд то ки ҳамаро маҳкум намояд ва ҷони ҳар гунаҳкорро мувофиқи кирдори бадаш ва суханони бешармонааш, ки ба Ӯ гуфтааст, ҷазо диҳад». 
JUD.1.16	Онҳо ҳамеша шикоят мекунанд ва баҳона меҷӯянд, аз пайи хоҳишҳои худ ҳастанд, бо худ меболанд ва барои фоидаи худ хушомад мезананд.
JUD.1.17	Аммо шумо, дӯстон, суханони фиристагони Худовандамон Исои Масеҳро, ки пеш ба шумо гуфта буданд, дар ёд доред. 
JUD.1.18	Онҳо ба шумо чунин мегуфтанд: «Дар охирзамон масхарабозоне ба миён меоянд, ки аз пайи хоҳишҳои бади худ мераванд». 
JUD.1.19	Онҳо ҷудоӣ меандозанд, мувофиқи майлҳои ҷисмонӣ рафтор мекунанд, лекин Рӯҳи Худоро надоранд. 
JUD.1.20	Аммо шумо, дӯстони азиз, бо Рӯҳи Пок пайваста дуо карда, худро бар имони поктаринатон бунёд кунед. 
JUD.1.21	Худро дар муҳаббати Худо нигоҳ доред, чунки ҳоло умедвори марҳамати Худовандамон Исои Масеҳ барои ҳаёти абадӣ мешавед. 
JUD.1.22	Нисбат ба онҳое, ки дудила ҳастанд, раҳмдил бошед. 
JUD.1.23	Баъзеро гӯё аз дами оташ кашида, наҷот диҳед. Нисбати баъзеи дигар бо эҳтиёт дилсӯзӣ намоед, ҳатто ба либосе, ки олудаи ҷисми гунаҳкор аст, даст нарасонед.
JUD.1.24	Ба Ӯ, ки шуморо аз гуноҳ нигоҳ дошта,
JUD.1.24	бе камбудӣ ва бо шодмонӣ пеши ҷалоли Худ оварда метавонад,
JUD.1.24	яъне 
JUD.1.25	бар Худои ягона, ки ба воситаи Худованд Исои Масеҳ наҷоткори мо шудааст,
JUD.1.25	дар тӯли асрҳо, аз имрӯз то абад
JUD.1.25	бузургиву ҷалолат ва нерӯву қудрат бод! Омин!
PHP.1.1	Салом ба ҳамаи онҳое ки аз они Исои Масеҳ ҳастанд ва ба сардорону хизматчиёни ҷамоат, ки дар шаҳри Филиппӣ мебошанд! Мо, Павлусу Тимотиюс, ки хизматгорони Исои Масеҳ ҳастем, 
PHP.1.2	файзу меҳрубонӣ ва сулҳу осоиштагии Падари мо Худо ва Худовандамон Исои Масеҳро бар шумо хоҳонем.
PHP.1.3	Ҳар гоҳ ки шуморо ёд мекунам, ба Худоям шукр мегӯям 
PHP.1.4	ва ҳангоми дуоҳоям ҳамеша бо хурсандӣ барои ҳамаатон дуо мекунам, 
PHP.1.5	чунки шумо аз рӯзи аввал то ҳол дар паҳн намудани хушхабари Исои Масеҳ иштирок мекунед. 
PHP.1.6	Боварии комил дорам, Худое, ки ин кори некро дар дилҳои шумо оғоз намуд, то рӯзи баргаштани Исои Масеҳ онро анҷом медиҳад. 
PHP.1.7	Дар бораи ҳамаи шумо чунин андеша доштанам дуруст аст, зеро шумо дар дили ман ҷой гирифтаед. Ҳангоми дар зиндон буданам ва ҳақиқати хушхабарро ҳимояву исбот карданам шуморо дар файзу меҳрубонии Худо шарикони худ медонистам. 
PHP.1.8	Худо медонад, ки бо он қадар меҳри зиёде, ки аз Исои Масеҳ дар ман пайдо шудааст, муштоқи дидори шумо ҳастам. 
PHP.1.9	Ҳамчунин барои шумо дуо мекунам, ки муҳаббататон бо донишу фаҳмиши бештар торафт зиёд шавад. 
PHP.1.10	Зеро ман мехоҳам, ки шумо интихоб кардани чизҳои беҳтаринро ёд гирифта, то рӯзи баргаштани Масеҳ поку беайб гардед. 
PHP.1.11	Боз дуо мекунам, ки зиндагиатон пур аз ростӣ бошад. Ин зиндагии пур аз ростӣ барои бузургию ситоиши Худо аз ҷониби Исои Масеҳ бахшида мешавад.
PHP.1.12	Бародарону хоҳарон, мехоҳам бидонед, ки ба паҳн шудани хушхабар аслан азоб кашиданам кӯмак кард. 
PHP.1.13	Ҳоло ба ҳамагон, аз он ҷумла ба тамоми посбонони дарбор, маълум гардидааст, ки ман ба хотири Масеҳ дар зиндон ҳастам. 
PHP.1.14	Аз ҳамин сабаб имондорони зиёд аз Худованд дилпур гардида, бе тарсу ҳарос, бо як далерии бузург паёми Худоро мегуфтагӣ шуданд.
PHP.1.15+PHP.1.16+PHP.1.17	Баъзеҳо на аз таҳти дил, балки аз бахиливу душманӣ ва аз рӯйи рақобат Масеҳро эълон мекунанд, то ки азобҳоямро дар зиндон дучанд гардонанд. Аммо баъзеи дигар бо нияти нек, аз рӯйи муҳаббат ин корро мекунанд, зеро медонанд, ки ман ба ин ҷо барои ҳимояти хушхабар афтодаам. 
PHP.1.18	Чӣ илоҷ? Бо ҳар роҳе ки бошад, хоҳ аз рӯйи нияти дуруст ё хоҳ нодуруст, Масеҳ ба мардум эълон карда мешавад. Аз эълон кардани номи Масеҳ ман шодам ва шодӣ кардан мегирам, 
PHP.1.19	зеро медонам, ки дуои шумову кӯмаки Рӯҳи Исои Масеҳ маро наҷот медиҳад. 
PHP.1.20	Умеди зиёд дорам, ки дар ягон ҳолат шарманда намешавам. Баръакс, ҳоло низ мисли ҳамеша бо камоли далерӣ сухан гуфтанро давом медиҳам, то ки хоҳ дар ҳаётам бошад, хоҳ дар маргам бузургии Масеҳ дар ман афзунтар гардад. 
PHP.1.21	Зеро Масеҳ барои ман ҳаёт аст ва марг бароям фоида аст. 
PHP.1.22	Аммо агар зинда монам, корам самаранок мешавад. Хулоса, намедонам кадомашро интихоб кунам. 
PHP.1.23	Дар байни ду роҳ мондаам. Аз як тараф мехоҳам, ки ин дунёро тарк намуда, бо Масеҳ бошам, чунки ин аз ҳама беҳтар аст. 
PHP.1.24	Аммо аз тарафи дигар, ҷисман зинда монданам барои шумо заруртар аст. 
PHP.1.25	Ман аниқ медонам, ки зинда мемонаму барои дар имон мустаҳкам шудану хурсандӣ карданатон ба шумо ёрӣ доданро давом медиҳам, 
PHP.1.26	то ки ҳангоми ба наздатон баргаштанам ба хотири ман аз Исои Масеҳ бештар ифтихор кунед.
PHP.1.27	Фақат тарзе зиндагӣ кунед, ки рафтори шумо лоиқи хушхабари Масеҳ бошад, то ки ҳангоми омаданам бинам ё агар омада натавонам, ақаллан шунавам, ки шумо дар як рӯҳ устуворед, бо як мақсад ва якҷоя барои имон, яъне барои хушхабар заҳмати зиёд мекашед. 
PHP.1.28	Ба душманон роҳ надиҳед, ки шуморо ба тарсу ҳарос андозанд. Ин нотарсиатон нишонаи он мегардад, ки онҳо нобуд мешаванду шумо наҷот меёбед. Инчунин ин нишона аз ҷониби Худо мебошад. 
PHP.1.29	Зеро ба шумо ато шудааст, ки на танҳо ба Масеҳ имон дошта бошед, балки ба хотири Ӯ азоб низ кашед. 
PHP.1.30	Шумо азоби маро дида будед ва то ҳол мешунавед, ки ҳанӯз дар азобам. Ҳоло бошад, худатон мисли ман азоб мекашед.
PHP.2.1	Пас, агар дар имон ба Масеҳ ягон дилбардорӣ ё бо Рӯҳулқудс (яъне Рӯҳи Худо) муносибат ё раҳму дилсӯзие дошта бошед ё муҳаббати Ӯ шуморо тасалло медиҳад, 
PHP.2.2	дар фикру муҳаббати ягона якдилу якҷон шуда, хурсандии маро пурра созед. 
PHP.2.3	Ҳаргиз худхоҳонаву ҳавобаландона рафтор накунед, балки хоксорона дигаронро аз худ болотар донед. 
PHP.2.4	Бигзор ҳар яке аз шумо на танҳо дар бораи худ, балки дар бораи дигарон низ ғамхорӣ намояд. 
PHP.2.5	Шумо низ бояд он андешаҳое, ки Исои Масеҳ дар бораи Худ дошт, дошта бошед:
PHP.2.6	Масеҳ дар асл Худо буд, лекин фикр накард, ки бо Худо баробар буданро ба даст биёрад.
PHP.2.7	Ба ҷойи ин Ӯ ихтиёрӣ аз ҳама чиз маҳрум шуда, ғулом гардид ва монанди инсонҳо шуд.
PHP.2.8	Вақте ки Ӯ инсон шуд, Худро фурӯтан сохта, ба Худо итоат кард ва ҳатто то дами марг дар салиб итоаткор монд.
PHP.2.9	Барои ин Худо Ӯро бар ҳама сарафроз кард ва номашро дар байни ҳама номҳо баланд намуд,
PHP.2.10	то ки баробари шунидани номи Исо ҳар зону, чӣ дар осмону чӣ дар замин ва чӣ дар зери замин хам шавад
PHP.2.11	ва барои бузургии Худо Падар ҳар як кас эълон кунад, ки Исои Масеҳ Худованд аст.
PHP.2.12	Азизонам, вақте ки бо шумо будам, ҳамеша ба ман итоат мекардед, аммо акнун ҳангоми набуданам бештар итоат намуда, наҷоти худро бо тарсу ларз ба ҷо оваред. 
PHP.2.13	Зеро Худо дар дили шумо амал мекунад, то ки ҳам хосту ҳам амалатон писанди Ӯ бошад.
PHP.2.14	Ҳар корро шикоят накарда, бечуну чаро иҷро кунед, 
PHP.2.15+PHP.2.16	то ки дар байни насли беинсофу вайроншуда поку беайб фарзандони бенуқси Худо бошед. Ҳангоме ки каломи ҳаётро маҳкам нигоҳ медоред, ҳамчун ситорагон ба ҷаҳон нур мепошед. Дар ин ҳолат ман дар рӯзи баргаштани Масеҳ ифтихор карда метавонам, ки кору давутозам пучу беҳуда набуд. 
PHP.2.17	Ҳатто агар хунам мисли шароб ҳангоми ҳадяи нӯшиданӣ барои иҷрои қурбонии хизмати шумо рехта шавад ҳам, хурсандам ва ҳамроҳи ҳамаи шумо шодӣ мекунам. 
PHP.2.18	Шумо низ ҳамин тавр хурсанд бошед ва бо ман шодӣ кунед.
PHP.2.19	Умедворам, ки бо хости Худованд Исо ба наздикӣ Тимотиюсро ба наздатон мефиристам, то ки аз ҳоли шумо хабардор шуда, шод гардам. 
PHP.2.20	Ман каси дигаре надорам, ки мисли ӯ аз таҳти дил ғамхори шумо бошад. 
PHP.2.21	Чунки дигарон на дар фикри хизмат ба Исои Масеҳ, балки дар фикри худ ҳастанд. 
PHP.2.22	Шумо Тимотиюсро хуб мешиносед ва медонед, ки ӯ дар эълон кардани хушхабар ба ман мисли писар ба падар хизмат кард. 
PHP.2.23	Аз ин рӯ умедворам, ки пас аз маълум шудани вазъиятам ӯро дарҳол мефиристам. 
PHP.2.24	Аммо дар Худованд дилпур ҳастам, ки ба наздикӣ худам ҳам ба пешатон меоям.
PHP.2.25	Ҳоло зарур донистам, ки ҳамкору ҳамсаф ва бародарам Эпафрудитусро, ки ҳангоми мӯҳтоҷ буданам ба хизматам фиристода будед, баргардонда ба назди шумо фиристам. 
PHP.2.26	Ӯ шуморо хеле ёд кардааст ва хеле ғамгин аст, ки овозаи бемор шуданаш то ба шумо расидааст. 
PHP.2.27	Эпафрудитус, дар ҳақиқат, сахт бемор буд. Қариб мемурд, лекин Худо ба ӯ раҳм кард ва на танҳо ба ӯ, балки Худо ба ман низ раҳм кард, то ки ба ғамҳоям боз ғами дигар зам нашавад. 
PHP.2.28	Бинобар ин бо ҷону дил ӯро ба наздатон мефиристам, то ки шумо аз дидораш хурсанд шаведу ман аз ғам озод шавам. 
PHP.2.29	Ӯро ҳамчун бародари имондор дар Худованд бо камоли хурсандӣ қабул намоед. Чунин одамонро ҳамеша ҳурмату иззат бояд кард. 
PHP.2.30	Зеро ӯ барои кори Масеҳ ҷонашро дар хатар монда, ба ҷойи ҳамаи шумо ба ман хизмат кард.
PHP.3.1	Инак, бародарону хоҳарон, дар ягонагӣ бо Худованд шод бошед. Ба ман такрор ба такрор навиштани ин чизҳо мушкил нест, чунки ин бар фоидаи шумост.
PHP.3.2	Аз сагон – аз одамони нобакор, аз онҳое, ки одамонро ба хатна кардан маҷбур мекунанд, эҳтиёт шавед! 
PHP.3.3	Зеро хатнашудагони ҳақиқӣ мо ҳастем, ки ба чизҳои зоҳирӣ такя намекунем, балки бо Рӯҳи Худо парастиш мекунему бо Исои Масеҳ ифтихор мекунем. 
PHP.3.4	Ман метавонистам, ба ҷисм такя кунам. Агар касе гумон кунад, ки ҳақ дорад ба ҷисмаш такя кунад, пас ман ҳаққи бештар дорам. 
PHP.3.5	Зеро дар ҳаштрӯзагиам хатна шудаам, миллатам исроилӣ, аз авлоди Бинёмин ва ибрии ҳақиқӣ мебошам. Ҳамчун аз мазҳаби фарисӣ ба шариати Мусо итоат мекардам. 
PHP.3.6	Аз рӯйи ҷидду ҷаҳд озордиҳандаи ҷамоати имондорон ва аз ҷиҳати росткорӣ дар итоати қонун беайб будам. 
PHP.3.7	Аммо ҳоло ҳама чизҳоеро, ки пеш дастоварди худ меҳисобидам, ба хотири Масеҳ ҳеҷу пуч мешуморам. 
PHP.3.8	Бештар аз ин, ман ҳама чизро ҳеҷу пуч мешуморам, зеро чизе нест, ки аз шинохтани Худовандам Исои Масеҳ беҳтар бошад. Ба хотири Ӯ ман аз ҳама чиз, гӯё аз партове бошад, даст кашидам, то ки бо Масеҳ бошам 
PHP.3.9	ва бо Ӯ як шавам. Ман дигар кӯшиш намекунам, ки бо қуввати худ шариатро иҷро намуда, росткор шавам, балки дар пайи росткорие мебошам, ки аз имон ба Масеҳ бармеояд. Ин росткорӣ ба хотири имон аст ва аз ҷониби Худо дода мешавад. 
PHP.3.10	Хоҳиши ман ин аст, ки Исои Масеҳро бештар шиносам ва қувваеро, ки Ӯро аз марг зинда кард, дарк кунам. Мехоҳам, ки дар азобҳои Ӯ шарик шавам ва дар маргаш монанди Ӯ бошам, 
PHP.3.11	бо умеди он ки ман низ аз байни мурдагон зинда шавам.
PHP.3.12	Намегӯям, ки ман аллакай ба мақсадам расидаам ё комил шудаам, балки ғайрат мекунам, ки онро ба даст оварам, чунки Исои Масеҳ маро ба даст овард. 
PHP.3.13	Бародарону хоҳарон, ман дар бораи худ фикр намекунам, ки муродам ҳосил шудааст, балки як чизро мегӯям, ки гузаштаро фаромӯш карда, ба пеш ҳаракат мекунам. 
PHP.3.14	Ба сӯйи мақсад мешитобам, то ки мукофотамро, яъне даъвати осмонии Худоро, ки ба воситаи Исои Масеҳ дода мешавад, ба даст оварам. 
PHP.3.15	Бигзор ҳар яки мо, ки рӯҳан ба камол расидаем, ҳамин тавр фикр кунем, аммо агар шумо дигар хел фикр кунед, Худо онро ҳам ба шумо ошкор мекунад. 
PHP.3.16	Ба ҳар ҳол, мо бояд мувофиқи ҳақиқате, ки ёфтаем, зиндагӣ кунем.
PHP.3.17	Бародарону хоҳарон, аз ман ибрат гиред ва ба онҳое нигоҳ кунед, ки мувофиқи намунаи мо рафтор мекунанд. 
PHP.3.18	Зеро бисёриҳо, чунон ки пеш ба шумо мегуфтам ва алҳол бо оби дида мегӯям, мисли душмани салиби Масеҳ рафтор мекунанд. 
PHP.3.19	Оқибати онҳо нобудӣ, худои онҳо шикам аст ва онҳо аз расвоӣ фахр мекунанд. Тамоми фикрҳояшон дар бораи чизҳои заминӣ аст. 
PHP.3.20	Вале ватани мо осмон аст ва мо интизорем, ки аз он ҷо Наҷотдиҳанда, яъне Худовандамон Исои Масеҳ меояд. 
PHP.3.21	Ӯ бо қуввате, ки ҳама чизро ба Худ тобеъ мекунад, ҷисмҳои сусту нобудшавандаи моро дигаргун мекунад, то ба ҷисми пуршукӯҳи Худ монанд гардонад.
PHP.4.1	Бародарону хоҳарони азиз, шодии дил ва тоҷи сарам, дар имон ба Худованд устувор монед!
PHP.4.2	Аз хоҳарон Авудия ва Синтихӣ илтимос мекунам, ки ба хотири Худованд бо якдигар сулҳ дошта бошанд. 
PHP.4.3	Бале, ҳамкори вафодорам, аз ту низ хоҳиш мекунам, ки ба ин занон ёрӣ диҳӣ. Онҳо дар баробари ман, Климентус ва ҳамкорони дигарам, ки номҳояшон дар китоби ҳаёт аст, барои паҳн кардани хушхабар заҳмати зиёд кашиданд.
PHP.4.4	Ҳамеша дар ягонагӣ бо Худованд шод бошед! Боз мегӯям, ки шод бошед! 
PHP.4.5	Бигзор нармдилии шумо ба ҳама одамон маълум бошад, чунки Худованд наздик аст! 
PHP.4.6	Ғами ҳеҷ чизро нахӯред, балки барои ҳама чиз ҳангоми дуо бо илтимосу миннатдорӣ хоҳишҳои худро ба Худо бигӯед. 
PHP.4.7	Он гоҳ осоиштагии Худо, ки аз ҳар хирад болотар аст, дилу андешаҳои шуморо дар ягонагӣ бо Исои Масеҳ нигоҳ медорад.
PHP.4.8	Хуллас, бародарону хоҳарон, дар бораи чизҳое фикр кунед, ки росту шоиста, поку дуруст, хушоянду лоиқи таъриф ва мувофиқи одобу сазовори ситоиш бошад. 
PHP.4.9	Корҳои аз ман омӯхтаву қабулкарда ва шунидаву дидаатонро давом диҳед ва Худои осоиштагӣ ҳамроҳи шумо хоҳад буд.
PHP.4.10	Дар ягонагӣ бо Худованд беҳад хурсандам, ки оқибат ба ман ғамхорӣ мекардагӣ шудед. Албатта шумо пеш ҳам ба ман ғамхорӣ мекардед, лекин барои ёрӣ додан имконият надоштед. 
PHP.4.11	Инро на барои он мегӯям, ки мӯҳтоҷӣ мекашам, зеро ман дар ҳама гуна шароит қаноатмандона зиндагӣ карданро ёд гирифтаам. 
PHP.4.12	Камбағалиро ҳам дидааму серию пуриро ҳам. Ҳама гуна ҳолатро аз сарам гузарондаам. Ҳам ба сериву гуруснагӣ ва ҳам ба нодориву фаровонӣ тайёр ҳастам. 
PHP.4.13	Ба воситаи Масеҳ, ки ба ман қувват мебахшад, дар ҳама гуна вазъият тоқат мекунам.
PHP.4.14	Бо вуҷуди ин хуб кардед, ки дар ин вақти мушкил ба ман дасти ёрӣ дароз намудед. 
PHP.4.15	Филиппиён, шумо худ медонед, ки вақте ки аз вилояти Мақдуния баромада, эълон кардани хушхабарро сар кардам, ғайр аз шумо ягон ҷамоати дигари имондорон ба ман кӯмакпулӣ надод. 
PHP.4.16	Ҳатто ҳангоми дар шаҳри Тасолуникӣ буданам шумо як-ду бор барои эҳтиёҷотам кӯмакпулӣ фиристода будед. 
PHP.4.17	Мақсади гапам аз шумо тӯҳфа рӯёндан нест, фақат мехоҳам, ки самараи корҳои некатон зиёд шавад. 
PHP.4.18	Тӯҳфае, ки ба дасти Эпафрудитус ба ман фиристодед, мисли дуди хушбӯй ва қурбонии хушу писандидаи Худо аст. Акнун ман пурра таъмин шудам ва ҳатто аз ҳад зиёд дорам. 
PHP.4.19	Худои ман ҳар эҳтиёҷи шуморо низ аз сарвати азими Худ ба воситаи Исои Масеҳ қонеъ хоҳад гардонд. 
PHP.4.20	Ба Худо Падари мо, то абад бузургӣ бод. Омин.
PHP.4.21	Ба ҳар касе, ки ба Исои Масеҳ имон оварда, аз они Худо шудааст, салом расонед. Бародароне, ки бо ман ҳастанд, ба шумо салом мерасонанд. 
PHP.4.22	Ҳамаи онҳое, ки аз они Худо ҳастанд, хусусан дарбориёни шоҳаншоҳ ба шумо салом мефиристанд. 
PHP.4.23	Файзу меҳрубонии Худовандамон Исои Масеҳ бо шумо бод!
1TH.1.1	Мо Павлус, Силӯс
1TH.1.2	Мо ҳамеша шумо — таслӯникиёнро дар дуоҳоямон ба хотир оварда, барои ҳамаи шумо Худоро шукр мегӯем. 
1TH.1.3	Инчунин дар назди Худо-Падари мо имон ва муҳаббату умеди шуморо ба ёд меорем. Яъне корҳои шуморо, ки бо имон содир кардед, меҳнатеро, ки бо муҳаббат мекунед, умедеро, ки ба Худованд Исои Масеҳ доред ва онро нигоҳ медоред. 
1TH.1.4+1TH.1.5	 Эй бародарони азизи Худо, азбаски хушхабари расондаамонро на танҳо дар сухан, балки бо қуввати Рӯҳи Пок қабул кардед ва ба он хушхабар боварии комил доред, мо медонем, ки Худо шуморо интихоб кардааст. Худатон ҳам медонед, ки мо чӣ гуна одамон будем, чун барои беҳбудии шумо дар наздатон мондем. 
1TH.1.6	Шумо аз мову Худованд ибрат гирифтед: бо вуҷуди азобҳои бисёр шумо каломро бо хушнудии Рӯҳи Пок қабул кардед. 
1TH.1.7	Аз ҳамин сабаб, шумо барои ҳамаи имондорони вилоятҳои Мақдуния ва Охоия намунаи ибрат шудед. 
1TH.1.8	Акнун каломи Худованд аз тарафи шумо на танҳо дар Мақдуния ва Охоия, балки дар ҳама ҷое, ки дар бораи имони шумо шунидаанд, паҳн гардид. Барои ҳамин лозим нест, ки дар бораи имони шумо ба касе гӯем. 
1TH.1.9	Чунки дигарон аллакай ба мо нақл мекунанд, ки чӣ тавр шумо моро қабул кардаед ва аз бутҳо рӯй гардонида, ба Худои зиндаву ҳақиқӣ рӯй овардаед, то ки ба Ӯ хизмат кунед. 
1TH.1.10	Инчунин интизори аз осмон омадани Писараш ҳастед, ки Ӯро Падар аз мурдагон зинда кардааст — Исоро, ки моро аз ғазаби омадаистодаи Худо раҳоӣ мебахшад.
1TH.2.1	Бародарон, худи шумо медонед, вақте ки ману Силӯс ва Тимотиюс ба назди шумо омадем, хизматамон самаранок буд. 
1TH.2.2	Чуноне ки медонед, дар шаҳри Филиппӣ моро бисёр азоб доданд, паст заданд, вале Худо ба мо ҷуръат дод, ки бо вуҷуди зиддиятҳои сахт хушхабари Ӯро ба шумо кушоду равшан эълон намоем. 
1TH.2.3	Охир, дар даъвати мо гумроҳ кардан, нияти бад ва ё фиребе нест. 
1TH.2.4	Баръакс, Худо баъди санҷишҳо моро супориш додааст, ки хушхабарро эълон кунем. Барои ҳамин бартарие, ки ба мо дода шудааст, ҳангоми сухан гуфтан кӯшиш мекунем, ки на ба одамон, балки ба Худое, ки дилҳои моро месанҷад, писанд оем. 
1TH.2.5	Шумо медонед ва Худо низ шоҳид аст, ки мо ҳаргиз хушомадгӯйӣ накардаем ва ба манфиати худ кор набурдаем. 
1TH.2.6	Зеро мо на аз шумо ва на аз каси дигар таъриф наҷустаем. 
1TH.2.7	Мо чун фиристагони
1TH.2.8	Мо шуморо чунон дӯст доштем, ки тайёр будем на танҳо хушхабари Худоро ба шумо расонем, балки ҷони худро бароятон фидо кунем, чунки шумо бароямон хеле азиз ва гиромӣ ҳастед. 
1TH.2.9	Бародарон, шумо дар ёд доред, чӣ тарз мо заҳмат мекашидем: хушхабари Худоро ба шумо расонда, боз шабу рӯз кор ҳам мекардем, то ки ба дӯши ягон каси шумо бор нашавем. 
1TH.2.10	Ҳам шумо ва ҳам Худо шоҳид ҳастед, ки рафтори мо нисбати шумо, имондорон, то чӣ андоза пок, дуруст ва беайб буд. 
1TH.2.11	Худатон медонед, ки мо бо ҳар яки шумо мисли падар бо фарзандонаш муомила мекардем; 
1TH.2.12	шуморо қувват бахшидаву рӯҳбаланд карда, насиҳат мекардем. Мехостем, ки тарзи зиндагии шумо писанди Худо бошад, ки шуморо ба шукӯҳу ҷалол ва подшоҳиаш даъват кардааст.
1TH.2.13	Мо ҳамеша Худоро шукр мегӯем, ки шумо ҳангоми аз мо шунидани каломи Худо, онро на ҳамчун сухани одамизод, балки чун каломи Худо қабул кардед, ки он дар ҳақиқат ҳам чунин аст. Ин калом дар ҳаёти шумо, имондорон, амал мекунад. 
1TH.2.14	Охир шумо, бародарон, дар азоб кашиданатон ба одамони Худо дар вилояти Яҳудия, ки ба Исои Масеҳ бовар мекунанд, монанд шудед — шумо аз халқи худ ҳамон азобҳоеро кашидед, ки онҳо аз яҳудиён дида буданд. 
1TH.2.15	Яҳудиён Худованд Исо ва пайғамбаронро куштанд, инчунин моро пеш карданд. Рафтори онҳо ба Худо маъқул нест, онҳо ба одамон зиддият карда 
1TH.2.16	намегузоранд, ки мо хушхабарро ба мардум расонем, то ки наҷот ёбанд. Бо ин корашон ҳамеша косаи гуноҳҳояшонро лабрез намуда, ба ғазаби Худо гирифтор мешаванд.
1TH.2.17	Эй бародарон, азбаски мо нохоҳ барои муддати кӯтоҳе на дар дил, балки ҷисман аз шумо ҷудо шудем, хоҳиши зиёд доштем, ки шуморо боз рӯ ба рӯ бубинем. 
1TH.2.18	Бале, хеле мехостем ба назди шумо равем. Ман, Павлус, бошам на як бору ду бор кӯшиш кардам, аммо иблис пеши роҳамонро гирифт. 
1TH.2.19	Вақте ки Худованд Исо
1TH.2.20	Охир шумо сабаби фахру хушнудии мо ҳастед!
1TH.3.1	Пас, чун дигар тоқати ҷудоӣ надоштем, фикр кардем, ки дар шаҳри Атино худ танҳо бимонем, 
1TH.3.2	вале ба назди шумо ба шаҳри Таслӯникӣ Тимотиюсро фиристем. Ҳамон Тимотиюсро, ки бародари мо буда, дар эълон кардани хушхабари Масеҳ хизматгори Худо мебошад. Хостем, ки ӯ шуморо дар имонатон устувор ва боқувват гардонад, 
1TH.3.3	то касе аз шумо ҳангоми азобҳо ба дудилагӣ роҳ надиҳад. Шумо пештар ҳам медонистед, ки мо бояд азоб кашем. 
1TH.3.4	Охир, ҳангоми дар назди шумо буданамон ҳам огоҳ карда будем, ки моро азоб дода, дунболагирӣ хоҳанд кард. Чуноне ки мебинед, ҳамин тавр ҳам шуд. 
1TH.3.5	Аз ин сабаб, вақте ки тоқатам тоқ шуд, ба назди шумо Тимотиюсро фиристодам, то дар бораи имонатон бифаҳмад; мабодо иблиси васвасакор шуморо аз роҳ занад ва тамоми меҳнатамон барбод равад.
1TH.3.6	Вале алҳол Тимотиюс аз наздатон баргашта, дар бораи муҳаббату имони шумо хабарҳои хуш овард. Ӯ ба мо нақл кард, ки шумо ҳамеша бо некӣ моро ёд мекунед ва мехоҳед, ки моро боз бубинед, чуноне ки мо ҳам хоҳони дидори шумоем. 
1TH.3.7	Бародарон, дар ин ҳама ранҷу азобу душвориҳоямон имони шумо моро рӯҳбаланд кард. 
1TH.3.8	Агар имони шумо ба Худованд устувор бошад, мо ҳам зиндадил мегардем. 
1TH.3.9	Бародарони таслӯникӣ, дар ҳузури Худо шумо ба мо хурсандии бузурге бахшидед, ки барои он Худоро беохир шукр мегӯем. 
1TH.3.10	Мо шабу рӯз аз таҳти дил дуо мегӯем, ки боз бо шумо вохӯрем, то норасоии имонатонро пурра гардонем. 
1TH.3.11	Бигзор худи Худо — Падар ва Худовандамон Исо моро сӯи шумо равона кунад! 
1TH.3.12	Бигзор Худованд бо он муҳаббати бузурге, ки нисбат ба шумо дорем, шуморо ҳам нисбат ба якдигар ва ҳамагон пур ва лабрез намояд. 
1TH.3.13	Ҳамин тавр, Ӯ дили шуморо боқувват гардонад, то ҳамон рӯзе, ки Худованд Исо бо пайравонаш меояд, дар пеши Худо-Падарамон беайб ва пок бошед.
1TH.4.1	Инак, бародарон, бо номи Худованд Исо
1TH.4.2	Зеро шумо медонед, ки бо қудрати Худованд Исо чӣ гуна таълимотро ба шумо додаем. 
1TH.4.3	Худо мехоҳад, ки шумо худро пурра ба Ӯ бахшида, аз бадахлоқии ҷинсӣ худро нигоҳ доред. 
1TH.4.4	Хости Худо ин аст, ки ҳар яки шумо ҷисму хоҳишҳои худро идора карда, беайб ва бономус бошед. 
1TH.4.5	Боз Худо мехоҳад мисли беимононе, ки Ӯро намешиносанд, пойбанди ҳавасҳои ҷинсӣ набошед. 
1TH.4.6	Инчунин мувофиқи хости Худо шумо набояд аз боварии бародаратон сӯиистифода карда, бо зани вай ҳамхоба шавед. Мо пештар ҳам инро ба шумо қатъиян гуфта ва огоҳ карда будем, ки барои ҳамаи ин гуноҳҳо Худо аз одам қасос мегирад. 
1TH.4.7	Чунки Ӯ моро на ба нопокӣ, балки ба ҳаёти пок даъват кардааст. 
1TH.4.8	Инак, касе ки аз фармудаҳои Худо саркашӣ мекунад, на одамро, балки Худоеро, ки ба шумо Рӯҳи Муқаддасро медиҳад, рад мекунад.
1TH.4.9	Оид ба хусуси бародардӯстӣ ҳоҷат ба сухан нест, чунки худи шумо аз Худо таълим гирифтаед, ки якдигарро дӯст доред. 
1TH.4.10	Бале, шумо ҳамаи имондоронеро, ки дар саросари вилояти Мақдуния ҳастанд, дӯст медоред. Ба ҳар ҳол, хоҳиш мекунем, ки якдигарро боз зиёдтар дӯст доред. 
1TH.4.11	Чи тавре ки фармуда будем, оромона зиндагӣ кунед, ҳар кас бо кори худ машғул шуда, бо дастонаш меҳнат кунад. 
1TH.4.12	Чунон зиндагӣ кунед, ки ҳаёти шумо сазовори ҳурмати беимонон бошад, то ки шумо аз дигарон вобаста набошед.
1TH.4.13	Эй бародарон, намехоҳем, ки шумо дар бораи гузаштагон бехабар монда, ба монанди беимононе, ки умед надоранд, ғамгин бошед. 
1TH.4.14	Мо бовар мекунем, ки Исои Масеҳ мурда зинда шуд ва инчунин бовар мекунем, ки Худо касонеро, ки ба Исои Масеҳ имон доштанду аз олам гузаштаанд, ба назди Ӯ ба осмон мебарад. 
1TH.4.15	Мувофиқи суханони Худованд ба шумо мегӯем: мо, ки то бозгаши Худованд зинда мемонем, аз имондорони гузашта, ҳаргиз пеш намеравем. 
1TH.4.16	Зеро худи Худованд аз осмон бо фармони қатъӣ, бо овози сарфариштаву карнайи Худо фуруд меояд ва аввал онҳое, ки ба Масеҳ имон доштанду мурдан зинда мешаванд. 
1TH.4.17	Сипас мо, зиндаҳои боқимонда, ҳамроҳи онҳо дар абре ба ҳаво, ба пешвози Худованд боло мешавем ва то абад бо Ӯ мемонем. 
1TH.4.18	Бо ин суханон якдигарро рӯҳбаланд кунед.
1TH.5.1	Бародарон, ҳоҷат нест, ки мо ба шумо дар бораи вақту соати он рӯз нависем. 
1TH.5.2	Зеро шумо хуб медонед, ки рӯзи Худованд ногаҳон фаро мерасад мисли дузде, ки шабона меояд. 
1TH.5.3	Ҳангоме ки одамон «дар ҳама ҷо сулҳу осоиштагӣ» мегӯянд, ногаҳон ҳалокат меояд, мисли он ки пеш аз таваллуд зани ҳомиладорро дард мегирад. Ҳамин тавр, ба онҳо низ роҳи гурез нест. 
1TH.5.4	Аммо шумо, бародарон, дар торикӣ нестед, то ки он рӯз ногаҳон чун дузд шуморо дар ғафлат ёбад. 
1TH.5.5	Зеро ҳамаи шумо писарони нур ва рӯзи равшан ҳастед. Мо аз они шаб ва торикӣ нестем. 
1TH.5.6	Инак, мисли дигарон дар хоби ғафлат намонем, балки бедор ва ҳушёр бошем. 
1TH.5.7	Чунки онҳое, ки хобанд, шабона хоб мераванд; онҳое, ки бадмастанд, шабона шароб менӯшанд. 
1TH.5.8	Лекин мо аз они нури рӯз ҳастем, пас биёед имону муҳаббатро ҳамчун либоси ҷангӣ дар бар кунем ва умеди наҷоти ояндаро ҳамчун кулоҳи ҷангӣ ба сар кашида, ҳушёр биистем. 
1TH.5.9	Зеро Худо моро на барои ғазабаш, балки барои наҷот ба воситаи Худованди мо, Исои Масеҳ пешакӣ муайян кардааст. 
1TH.5.10	Исо барои мо ҷонашро фидо кард, то ки мо хоҳ зинда бошем, хоҳ мурда — ҳамроҳи Ӯ зиндагӣ кунем. 
1TH.5.11	Пас рӯҳбаланд кардан ва устувор гардондани якдигарро давом диҳед.
1TH.5.12	Бародарон, аз шумо хоҳиш мекунем: намояндагони Худовандро, ки дар байни шумо меҳнат ва шуморо роҳбарию насиҳат мекунанд, иззат намоед. 
1TH.5.13	Барои корашон онҳоро ҳурмату эҳтиром кунед ва дӯст доред. Бо якдигар сулҳу осоиштагӣ дошта бошед.
1TH.5.14	Эй, бародарон, аз шумо илтиҷо мекунем, ки танбалонро насиҳат кунед; ба тарсончакон қувват бахшед; сустимонҳоро дастгирӣ кунед; нисбат ба ҳама сабру тоқат дошта бошед. 
1TH.5.15	Нагузоред, ки касе ба ивази бадӣ бо бадӣ ҷавоб диҳад, балки ҳамеша нисбат ба якдигар ва ҳама ба некӣ кардан кӯшиш кунед. 
1TH.5.16	Ҳама вақт шод бошед, 
1TH.5.17	ҳамеша дуо гӯед, 
1TH.5.18	дар ҳар ҳолат Худоро шукр гӯед, зеро хости Худо барои шумо, ки ба Исои Масеҳ тааллуқ доред, ҳамин аст. 
1TH.5.19	Ба кори Рӯҳи Пок халал нарасонед; 
1TH.5.20	пешгӯйиҳоро зери пой нанамоед, 
1TH.5.21	лекин ҳамаи инро санҷида, пешгӯйиҳои хубро қабул кунед, 
1TH.5.22	аз ҳар намуди бадаш дурӣ кунед!
1TH.5.23	Бигзор худи Худои осоиштагӣ шуморо комилан пок гардонад, то ки ҳангоми бозгашти Худованди мо Исои Масеҳ тамоми вуҷудатон, яъне рӯҳ, ҷон ва ҷисматон беайб нигоҳ дошта шавад. 
1TH.5.24	Худо — Даъваткунандаи шумо вафодор аст ва Ӯ шуморо беайб нигоҳ медорад.
1TH.5.25	Бародарон, барои мо дуо кунед. 
1TH.5.26	Ҳамаи бародаронро ба оғӯш гирифта, салом расонед. 
1TH.5.27	Дар назди Худованд шуморо вазифадор мекунам, ки ин номаро ба ҳамаи бародарон хонед.
1TH.5.28	Файзу марҳамати Худованд Исои Масеҳ бо шумо бошад!
2TH.1.1	Салом аз ман — Павлус, Сило ва Тимотиюс. Мо ба шумо — ҷамоати имондорони шаҳри Тасолуникӣ, ки аз они Худо-Падарамон ва Худованд Исои Масеҳ аст, мактуб менависем. 
2TH.1.2	Бигзор файзу меҳрубонӣ ва осоиштагии Худо-Падари мо ва Худованд Исои Масеҳ бар шумо бод.
2TH.1.3	Бародарону хоҳарон, мо бояд ҳамеша барои шумо Худоро шукр гӯем. Ин шукргузорӣ дуруст аст, зеро имонатон беҳад зиёд шуда, муҳаббати ҳар яки шумо нисбат ба ҳамдигар торафт меафзояд. 
2TH.1.4	Шумо дар ҳамаи дунболагирию душвориҳо имон ва сабру тоқати худро зоҳир мекунед. Барои ҳамин мо дар байни дигар ҷамоатҳои имондорони Худо бо шумо фахр мекунем. 
2TH.1.5	Худо ба воситаи ин озмоишҳо боинсоф будани Худро нишон медиҳад ва оқибат шумо ба Подшоҳии Худо, ки ба хотири он азоб мекашед, сазовор мешавед. 
2TH.1.6	Худо боинсоф аст ва Ӯ азобдиҳандагони шуморо азоб медиҳад. 
2TH.1.7	Вақте ки Худованд-Исо аз осмон бо фариштагони тавоно меояд, Ӯ мову шуморо, ки чунин азобҳоро аз сар гузаронидаем, оромӣ мебахшад. 
2TH.1.8	Ӯ аз онҳое, ки Худоро намешиносанд ва ба хушхабари Худованди мо — Исо итоат намекунанд, бо шӯълаҳои оташ қасос мегирад. 
2TH.1.9	Онҳо ба ҳалокати ҷовидона гирифтор гардида, аз ҳузури Худованд, аз бузургию қуввати Ӯ ҷудо мешаванд. 
2TH.1.10	Вақте ки Худованд Исо дар рӯзи қиёмат меояд, халқи покшудаи Худо Ӯро шукӯҳу бузургӣ мебахшад ва ҳама имондорон аз Ӯ ба ҳаяҷон меоянд. Азбаски ба шаҳодати мо дар бораи хушхабар бовар кардед, шумо низ дар байни онҳо мешавед.
2TH.1.11	Аз ин сабаб ҳамеша барои шумо дуо мекунем, ки Худои мо шуморо ба даъваташ сазовор донад. Бигзор Худо тамоми нияти хуб ва кори неке, ки аз рӯйи имон карданӣ ҳастед, бо қудрату тавоноияш амалӣ созад. 
2TH.1.12	Хулоса, шумо бо файзу меҳрубонии Худои мо ва Худованд Исои Масеҳ номи Ӯро шукӯҳу бузургӣ мебахшед. Ҳамчунин Ӯ низ шуморо шукӯҳу бузургӣ мебахшад.
2TH.2.1	Бародарону хоҳарон, дар бораи баргаштани Худовандамон Исои Масеҳ ва вохӯрии мо бо Ӯ аз шумо илтимос дорем. 
2TH.2.2	Аз ягон пешгӯйӣ ва овозаву мактубе, ки гӯё мо паҳн карда бошем, ки рӯзи қиёмат аллакай расидааст, зуд хотирпарешон ва нороҳат нашавед. 
2TH.2.3	Эҳтиёт бошед, ки ҳеҷ кас шуморо бо ягон роҳ фиреб надиҳад. Зеро пеш аз омадани рӯзи қиёмат бояд бар зидди Худо шӯриши бузурге барпо шавад ва шахси золим, ки ба марг маҳкум шудааст, ошкор гардад. 
2TH.2.4	Шахси золим ба ҳама чизҳое, ки одамон мисли Худо, бутҳо ё ҳамчун муқаддасот парастиш мекунанд, зид баромада, худро аз ҳама боло мегирад. Дар натиҷа дар хонаи Худо сокин шуда, худро Худо эълон мекунад.
2TH.2.5	Оё дар хотир доред, ки ҳангоми дар назди шумо буданам дар бораи ин чизҳо мегуфтам? 
2TH.2.6	Барои он ки золим пеш аз мӯҳлаташ аён нашавад, ӯро чизе манъ мекунад. Ҳоло шумо аз ин бохабар ҳастед. 
2TH.2.7	Аллакай зулми махфиёна амал мекунад, лекин касе ки манъ мекунад, то дами аз байн рафтанаш корашро давом медиҳад. 
2TH.2.8	Сипас ҳамон шахси золим ошкор мешавад ва Худованд Исо бо нафасаш вайро кушта, бо ҳузури пуршукӯҳаш нобуд мекунад.
2TH.2.9	Омадани золим кори шайтон аст. Золим бо тамоми қувваю мӯъҷизаву аломатҳои бардурӯғаш амал мекунад. 
2TH.2.10	Ӯ одамони нобуд шудаистодаро ба ҳар гуна макру фиреб гирифтор мекунад. Агар онҳо ростиро дӯст доштан мехостанд, наҷот меёфтанд. Лекин онҳо онро рад карданд ва аз ин сабаб нобуд мешаванд. 
2TH.2.11	Барои ҳамин Худо онҳоро гумроҳ мекунонад, то ки онҳо ба дурӯғ бовар кунанд. 
2TH.2.12	Бинобар ин шахсоне, ки ба ҷойи ба ростӣ бовар кардан гуноҳро дӯст медоранд, ҳукм карда мешаванд.
2TH.2.13	Бародарону хоҳарони дӯстдоштаи Худованд, мо бояд Худоро бароятон ҳамеша шукргузор бошем, зеро Ӯ аз ибтидо шуморо интихоб карда буд. Барои ҳамин шумо ба воситаи бо Рӯҳи Худо пок шудан ва ба ростӣ бовар кардан наҷот ёфтаед. 
2TH.2.14	Ӯ шуморо ба воситаи хушхабари мо ба хотири ин наҷот даъват кардааст, ки шукӯҳу бузургии Худовандамон Исои Масеҳро соҳиб шавед.
2TH.2.15	Барои ҳамин, бародарону хоҳарон, устувор бошед ва таълимотеро, ки мо онро ба шумо ҳам даҳонию ҳам хаттӣ расонидем, маҳкам нигоҳ доред. 
2TH.2.16	Бигзор Худовандамон Исои Масеҳ ва Худо-Падар, ки моро дӯст медораду аз рӯйи файзу меҳрубониаш ба мо тасаллои абадию умеди нек медиҳад, 
2TH.2.17	барои ҳар кору сухани нек ба дилатон рӯҳбаландӣ бахшад ва шуморо қавӣ гардонад.
2TH.3.1	Хулоса, бародарону хоҳарон, барои мо дуо кунед. Бигзор хабари Худованд, чи хеле ки дар байни шумо ҳаст, зуд паҳн гардида, дар байни дигарон ҳам бо эҳтиром қабул шавад. 
2TH.3.2	Дуо кунед, ки мо аз одамони бад дар амон бошем, зеро на ҳама ба хушхабар бовар доранд. 
2TH.3.3	Худованд вафодор аст ва Ӯ шуморо мустаҳкам намуда, аз шайтон ҳимоя мекунад. 
2TH.3.4	Худованд ба мо дар бораи шумо боварӣ медиҳад, ки фармонамонро иҷро намуда истодаед ва ҳамон тавр давом медиҳед. 
2TH.3.5	Бигзор Худованд дилҳои шуморо ба муҳаббати Худо ва сабру тоқати Масеҳ равона кунад.
2TH.3.6	Бародарону хоҳарон, ба номи Худовандамон Исои Масеҳ ба шумо амр медиҳем, ки аз он имондоре дурӣ ҷӯед, ки бекорхӯҷагӣ намуда, мувофиқи таълимоти аз мо гирифтааш зиндагӣ намекунад. 
2TH.3.7	Худатон медонед, ки чӣ тавр ба мо бояд пайравӣ кунед. Ҳангоми дар наздатон буданамон мо бекорхӯҷагӣ накардем ва 
2TH.3.8	нони касеро муфт нахӯрдем. Баръакс, шабу рӯз бисёр меҳнат мекардем, то ки ба ҳеҷ яке аз шумо бор нашавем. 
2TH.3.9	Бо вуҷуди он ки ба ёрии шумо ҳақ доштем, худамон кор кардем. Мехостем ба шумо намунаи ибрат бошем. 
2TH.3.10	Ҳатто ҳангоми дар назди шумо буданамон фармон медодем, ки ба касе, ки кор кардан намехоҳад, ёрӣ нарасонед.
2TH.3.11	Мо шунидем, ки бо вуҷуди ин баъзеҳо дар байнатон бекорхӯҷагӣ мекунанд, ҳеҷ кор накарда, нахӯди пеши қошуқ мешаванд. 
2TH.3.12	Аз номи Худованд Исои Масеҳ ба онҳо фармон дода, насиҳат мекунем, ки бо сари хам кор карда, ризқу рӯзии ҳалол ёбанд. 
2TH.3.13	Аммо шумо бошед, бародарону хоҳарон, аз некӣ кардан хаста нашавед.
2TH.3.14	Касеро, ки ба таълимоти дар ин нома навиштаамон итоат накунад, ба назар гиред ва бо ӯ рафтуомад накунед, то ки шарм дорад. 
2TH.3.15	Вале ӯро душман нашуморед, балки ба мисли бародару хоҳар насиҳат намоед.
2TH.3.16	Бигзор худи Худованд, ки сарчашмаи сулҳу осоиштагӣ аст, ҳамеша ба шумо дар ҳама ҳолат сулҳу осоиштагӣ диҳад. Худованд бо ҳамаи шумо бод!
2TH.3.17	Ин ҷумларо бошад, ман бо дасти худам менависам: «Аз номи ман — Павлус ба ҳама салом расонед». Дар ҳамаи мактубҳоям низ ҳамин тавр мекунам ва ин исбот менамояд, ки мактуб дар ҳақиқат аз ман аст.
2TH.3.18	Файзу меҳрубонии Худовандамон Исои Масеҳ бар ҳамаатон бод!
1TI.1.1	Салом аз ман — Павлус — фиристодаи Исои Масеҳ, ки бо фармони Наҷотдиҳандаи мо — Худо ва Исои Масеҳ, ки умеди мост, фиристода таъйин шудаам.
1TI.1.2	Тимотиюс, ту фарзанди ҳақиқиам дар имон ҳастӣ ва ин мактубро ман ба ту менависам. Бигзор файзу меҳрубонӣ, марҳамат ва осоиштагии Худо-Падар ва Худовандамон Исои Масеҳ бар ту бод!
1TI.1.3	Ман — Павлус, пеш аз он ки ба вилояти Мақдуния равам, аз ту хоҳиш кардам, ки дар шаҳри Эфесус бимонӣ. Хостам, ки ту дар он ҷо таълимоти бардурӯғи баъзе муаллимонро манъ кунӣ. 
1TI.1.4	Ба онҳо гӯй, ки вақташонро ба ривоятҳо ва насабномаҳои аҷдодонашон беҳуда сарф накунанд. Аз ин кор танҳо баҳсу мунозира ба вуҷуд меояд. Нақшаҳои Худо на бо чунин корҳо, балки бо имон иҷро мешаванд.
1TI.1.5	Мақсади фармони ман ин аст, ки имондорон аз муҳаббате, ки аз дили соф, виҷдони нек ва имони ҳақиқӣ мебарояд, пур бошанд. 
1TI.1.6	Лекин баъзеҳо аз ҳамаи ин дур шуда, ба сафсатагӯйӣ машғул шудаанд. 
1TI.1.7	Онҳо шариати Мусоро намефаҳманд, лекин мехоҳанд, ки устоди шариат бошанд. Дар асл онҳо намедонанд, ки дар бораи чӣ гап мезананду чиро исбот мекунанд.
1TI.1.8	Мо медонем, ки агар шариатро дуруст истифода барем, он хуб аст. 
1TI.1.9	Ҳамчунин медонем, ки шариат на росткоронро ҳукм мекунад, балки қонуншиканону беитоатон, худобехабарону гунаҳкорон, бадкорону нопокон, таҳқиркунандагони падару модар ва одамкушонро ҳукм мекунад. 
1TI.1.10	Инчунин шариат гунаҳкорони ҷинсӣ, ҳамҷинсгароён, одамдуздон, дурӯғгӯён ва аҳдшиканонро ҳукм мекунад. Хулоса, касе ки бар зидди таълимоти дуруст мебарояд, аз рӯйи шариат ҷазо мебинад. 
1TI.1.11	Ин таълимоти дуруст мувофиқи хушхабари Худост. Худои бузургу сазовори ситоиш ин хушхабарро ба ман супоридааст, то ки ба дигарон эълон кунам.
1TI.1.12	Аз Худованди мо Исои Масеҳ, ки ба ман қувват додааст, миннатдорам. Ӯ маро шахси вафодор ҳисобида, барои хизмати эълони хушхабар таъйин кард. 
1TI.1.13	Ман бошам, пештар аз рӯйи нодонию нобоварӣ Ӯро дашному озор медодам ва ба пайравонаш зӯроварӣ мекардам. Вале Худо ба ман раҳм кард! 
1TI.1.14	Файзу меҳрубонии Худо ба ман чунон фаровон буд, ки Ӯ маро аз имон ба Худ ва муҳаббат ба дигарон пур кард. Ин имон ва муҳаббат аз ҷониби Исои Масеҳ меояд.
1TI.1.15	«Исои Масеҳ барои наҷот додани гунаҳкорон ба ҷаҳон омад». Ин суханон дурустанд ва ҳама бояд онҳоро қабул кунанд!
1TI.1.15	Ман — Павлус дар байни гунаҳкорон шахси бадтарин будам, 
1TI.1.16	лекин Худо раҳми маро хӯрд. Ӯ ин корро ба он хотир кард, ки Исои Масеҳ ба воситаи ман, ки гунаҳкори бадтарин будам, сабру тоқати зиёдашро нишон диҳад ва дар намунаи ман дигарон ба Ӯ имон оварда, ҳаёти абадӣ ёбанд. 
1TI.1.17	Худо шоҳи ҷовидон, ноаён, ягона ва то абад зинда аст! Ба Ӯ то абад шаъну шараф бод! Омин.
1TI.1.18	Писарам — Тимотиюс, ман мувофиқи пешгӯйиҳои дар бораат гуфташуда ба ту супориш медиҳам. Ба он итоат карда, ба мисли сарбози хуб бар зидди бадӣ мубориза бар ва 
1TI.1.19	виҷдони поку имонатро ба Масеҳ нигоҳ дор. Зеро баъзе касон виҷдонашонро пок нигоҳ надоштанд ва дар натиҷа имонашонро аз даст доданд. 
1TI.1.20	Ҳименоюс ва Искандар дар байни онҳо буданд ва ман онҳоро ба ихтиёри шайтон супорида, ҷазо додам, то ки бар зидди Худованд баромаданро бас кунанд.
1TI.2.1	Ман пеш аз ҳама шуморо даъват мекунам, ки барои тамоми одамон дуо ва шукргузорӣ кунед. Аз Худо талаб намоед, ки ба онҳо ёрӣ диҳад ва худатон низ дар пеши Ӯ тарафи онҳоро гиред. 
1TI.2.2	Инчунин барои шоҳон ва тамоми ҳукуматдорон дуо кунед, то ки мо дар худотарсӣ ва сарбаландӣ зиндагии орому осуда дошта бошем. 
1TI.2.3	Зеро чунин дуоҳо хубанд ва ба Худо-Наҷотдиҳандаи мо писанд меоянд. 
1TI.2.4	Худо мехоҳад, ки тамоми одамон наҷот ёбанд ва ростиро фаҳманд. 
1TI.2.5	Ростӣ ҳамин аст, ки танҳо як Худо аст ва танҳо як одам метавонад моро бо Худо оштӣ кунад. Ин одами миёнарав Исои Масеҳ мебошад. 
1TI.2.6	Ӯ Худашро фидо карда, озодии тамоми одамонро харидааст. Инро Худо дар вақту соати муносиб ба мо нишон додааст. 
1TI.2.7	Барои ҳамин Ӯ маро — Павлусро эълонкунандаи хушхабар ва фиристода интихоб кардааст, то ки ба ғайрияҳудиён дар бораи имону ҳақиқат таълим диҳам. Суханҳоям рост асту ҳеҷ дурӯғ надорад.
1TI.2.8	Мехоҳам, ки мардҳо дар ҳама ҷо бо дилу нияти нек, беқаҳр ва бебаҳсу мунозира дасти дуо бардоранд. 
1TI.2.9	Занон бошанд, худро на бо тиллову марворид, балки бо шарму ҳаё ва некандешӣ оро диҳанд. На бо мӯйбофӣ ва пироҳани пурқимат, 
1TI.2.10	балки бо корҳои некашон худро оро диҳанд. Ин чизҳо муносиби заноне аст, ки худро худотарс меноманд. 
1TI.2.11	Зан бояд бо камоли фармонбардорӣ дар хомӯшӣ таълим гирад. 
1TI.2.12	Ба занон иҷозат намедиҳам, ки таълим диҳанд ва бар мард ҳукмронӣ кунанд. Онҳо бояд оромона ба таълимот гӯш диҳанд. 
1TI.2.13	Барои чӣ чунин мегӯям? Барои он ки Худо на зан, балки мардро аввал офарид. 
1TI.2.14	Ҳамчунин шайтон на Одамро, балки Ҳавворо фиреб дода, ӯро ба гуноҳ водор намуд. 
1TI.2.15	Лекин агар занҳо нақшеро, ки Худо барояшон додааст, қабул кунанд, яъне фарзанд ба дунё оранд, ҳаёти пур аз имону муҳаббат дошта бошанд ва покдоману оқила бошанд, Худо онҳоро наҷот медиҳад.
1TI.3.1	Дуруст мегӯянд, ки агар касе дар ҷамоати имондорон орзу дошта бошад, ки ҳамчун сардор хизмат кунад, ӯ кори нек кардан мехоҳад. 
1TI.3.2	Лекин сардор бояд беайб, яъне ба зани ягонааш вафодор бошад, худро идора карда тавонад, хирадмандона зиндагӣ кунад, баномус, меҳмондӯст бошад ва каломи Худоро шарҳ дода тавонад. 
1TI.3.3	Майпараст, ҷангара ва пулпараст набошад, балки нармдил ва марди сулҳҷӯ бошад. 
1TI.3.4	Хонаводаашро хуб идора кунад ва фарзандонашро чунон тарбият намояд, ки ба ӯ бо эҳтиром итоат кунанд. 
1TI.3.5	Агар касе хонаву дари худро идора карда натавонад, оё ба ҷамоати Худо ғамхорӣ карда метавонад? 
1TI.3.6	Сардори ҷамоати имондорон шахси нав имоноварда набошад. Чунин шахс метавонад ҳавобаландӣ карда, ба мисли шайтон ҷазо гирад. 
1TI.3.7	Ӯ дар байни мардум ҳам бояд номи нек дошта бошад, вагарна сабаби бадгӯйӣ шуда, ба доми шайтон меафтад.
1TI.3.8	Инчунин хизматчиёни ҷамоати имондорон бояд одамони баобрӯ бошанд. Дурӯяву чашмгурусна ва майпараст набошанд. 
1TI.3.9	Онҳо бояд ростиеро, ки Худо дар бораи имон ба мо ошкор кардааст, бо виҷдони пок нигоҳ доранд. 
1TI.3.10	Дар аввал онҳоеро, ки хизматчӣ шудан мехоҳанд, санҷидан лозим аст. Агар беайб бошанд, бигзор хизмат кунанд. 
1TI.3.11	Зани хизматчӣ низ бояд баобрӯ бошад ва касеро ғайбат накунад. Ӯ бояд худашро идора кунад ва дар ҳама кор одами боваринок бошад.
1TI.3.12	Хизматчӣ бояд ба зани ягонааш вафодор бошад ва фарзандону хонаводаашро хуб идора кунад. 
1TI.3.13	Онҳое, ки хуб хизмат мекунанд, сазовори ҳурмати дигарон мегарданд ва имонашон ба Исои Масеҳ хеле мустаҳкам мешавад.
1TI.3.14	Умедворам, ки ба наздикӣ пешат меоям. Лекин инро барои он ба ту менависам, ки 
1TI.3.15	мабодо дер оям, ту бояд бидонӣ, ки дар ҷамоати Худо чӣ гуна рафтор кардан лозим аст. Чи тарзе ки таҳкурсӣ ва сутунҳо хонаро мустаҳкам нигоҳ медоранд, ҷамоати Худои зинда низ таълимоти ростиро мустаҳкам нигоҳ медорад. 
1TI.3.16	Бегуфтугӯ, ростие, ки Худо дар бораи худотарсӣ ба мо ошкор кардааст, аҷиб аст:
1TI.3.16	Ӯ ҳамчун одам ба дунё омад
1TI.3.16	ва ҳаққонӣ будани Ӯро Рӯҳи Худо исбот кард.
1TI.3.16	Ӯро фариштаҳо диданд,
1TI.3.16	дар борааш ба халқҳо хабар дода шуд.
1TI.3.16	Одамон дар дунё ба Ӯ имон оварданд.
1TI.3.16	Худо Ӯро бо шаъну шараф ба осмонҳо бурд.
1TI.4.1	Рӯҳи Худо аниқ мегӯяд, ки дар замони охир баъзеҳо имонашонро тарк мекунанд ва рӯҳҳои фиребгару таълимоти шайтониро гӯш карда, ба онҳо пайравӣ мекунанд. 
1TI.4.2	Чунин таълимотро дурӯғгӯёни дурӯя паҳн мекунанд, ки виҷдонашонро аз даст додаанд. 
1TI.4.3	Ҳамин устодони дурӯғгӯй никоҳи зану мардро манъ мекунанд ва хӯрдани ин ё он хӯрокро иҷозат намедиҳанд. Лекин хӯрокро Худо офаридааст, то ки имондороне, ки ҳақиқатро мешиносанд, онро бо шукргузорӣ хӯранд. 
1TI.4.4	Ҳар чизе, ки Худо офаридааст, хуб аст ва онро набояд рад кунем, балки бо миннатдорӣ қабул кунем. 
1TI.4.5	Зеро он ба воситаи сухани Худо ва дуо ҳалол мешавад.
1TI.4.6	Агар ту — Тимотиюс, ин чизҳоро ба имондорон ёдрас кунӣ, хизматгори хуби Исои Масеҳ мешавӣ. Инчунин аз таълимот дар бораи имон ва аз дастурамалҳои неки иҷро кардаат парвариш меёбӣ. 
1TI.4.7	Худро аз ривоятҳои беҳудаву бемаънӣ дур гирифта, дар худотарсӣ инкишоф деҳ. 
1TI.4.8	Машқи ҷисмонӣ кори хуб аст, лекин худотарсӣ ҳамеша беҳтар аст, зеро он ҳам барои ин ҳаёт ва ҳам барои ҳаёти оянда зиндагиро ваъда медиҳад. 
1TI.4.9	Ин суханон дурустанд ва ҳама бояд онҳоро қабул кунанд! 
1TI.4.10	Барои он ки худро дар худотарсӣ инкишоф диҳем, мо меҳнат мекунем ва заҳмат мекашем, зеро ба Худои зинда умед бастаем. Ӯ Наҷотдиҳандаи тамоми одамон, хусусан имондорон аст.
1TI.4.11	Ана ҳамин чизҳоро аз имондорон талаб намо ва таълим деҳ. 
1TI.4.12	Бигзор ҳеҷ кас барои ҷавон буданат ба ту беҳурматӣ накунад. Тимотиюс, дар рафтору гуфторат, дар муҳаббату имонат ва покизагиат барои имондорон намунаи ибрат бош. 
1TI.4.13	То вақти омаданам ба хондани навиштаҷот ва шарҳу таълим додани он бештар аҳамият деҳ. 
1TI.4.14	Роҳбарони ҷамоати имондорон дасташонро бар ту гузошта дуо карданд ва бо ҳамин роҳ туро ба хизмат таъйин намуданд. Ҳангоме ки онҳо дар бораат пешгӯйӣ мекарданд, аз Худо ба ту қобилият дода шуд. Онро ҳамеша истифода бар. 
1TI.4.15	Аз таҳти дил ба ин чизҳо машғул шав ва боғайрат бош, то ки пешравиҳои ту ба ҳама аён гардад. 
1TI.4.16	Аҳамият деҳ, ки чиро таълим медиҳӣ ва чӣ гуна зиндагӣ мекунӣ. Агар чунин рафтор кунӣ, ҳам худ ва ҳам шунавандагонатро наҷот медиҳӣ.
1TI.5.1	Агар марди аз худат калонсолтар кори нодуруст кунад, ӯро сарзаниш накун, балки мисли он ки ӯ падарат бошад, маслиҳат деҳ. Бо ҷавонмардон ба мисли бародаронат муомила кун. 
1TI.5.2	Бо занҳои аз худ калонсолтар ба мисли модарон ва бо ҷавонзанон ба мисли хоҳар бо дили пок муносибат намо. 
1TI.5.3	Ба бевазанони бекас ғамхорӣ кун. 
1TI.5.4	Аммо агар бевазан фарзандон ё набераҳо дошта бошад, бигзор онҳо аввал ба ӯ ғамхорӣ карда, қарзи фарзандиашонро адо кунанд. Бо ҳамин восита онҳо худотарсиашонро нишон медиҳанд. Ҳамин кор ба Худо писанд меояд.
1TI.5.5	Бевазани ҳақиқӣ ҳамонест, ки танҳо мондааст ва умедашро ба Худо баста, шабу рӯз даст ба дуо Худоро илтиҷо мекунад. 
1TI.5.6	Вале бевазане, ки барои кайфу сафо зиндагӣ мекунад, зинда ба зинда мурда аст. 
1TI.5.7	Ин дастурҳоро ба имондорон таълим деҳ, то ки онҳо итоат кунанд ва беайб бошанд.
1TI.5.8	Ҳар кас ки дар бораи хешу табори худ, бахусус дар бораи аъзоёни оилааш ғамхорӣ намекунад, ӯ аз имонаш рӯй гардонда, аз беимон бадтар шудааст.
1TI.5.9	Дар рӯйхати эҳтиёҷмандон бевазане навишта шавад, ки ба шавҳараш вафодор буд ва синнаш аз шаст боло аст. 
1TI.5.10	Дигарон бояд тасдиқ кунанд, ки ӯ ҳамеша корҳои нек кардааст. Масалан, ба фарзандонаш тарбияи хуб дода бошад ва меҳмоннавозиро ба ҷо оварда, ба имондорони дигар хоксорона хизмат карда бошад. Инчунин ба мусибатзадагон дасти ёрӣ дароз карда бошад. Умуман, дар ҳар гуна корҳои нек ғайратманд бошад.
1TI.5.11	Вале намонед, ки бевазанони ҷавонтар ба рӯйхат дохил шаванд. Чунки вақте ки онҳоро ҳавасҳои шаҳвонӣ фаро мегирад, онҳо боз шавҳар кардан мехоҳанд ва аз Масеҳ рӯй мегардонанд. 
1TI.5.12	Азбаски онҳо имони пештараашонро рад мекунанд, ҳукм мешаванд. 
1TI.5.13	Агар онҳо дар рӯйхати эҳтиёҷмандони ҷамоати имондорон бошанд, танбал мешаванд. Онҳо хона ба хона гашта, на танҳо бекорхӯҷа, балки ғайбатчию кунҷков низ мешаванд ва ҳар гапи беҳударо гуфтан мегиранд. 
1TI.5.14	Барои ҳамин ман ба бевазанони ҷавон маслиҳат медиҳам, ки ба шавҳар баромада, кӯдак таваллуд кунанд ва аз пайи зиндагиашон шаванд. Он гоҳ душман дар бораи мо — имондорон сухани бад гуфта наметавонад. 
1TI.5.15	Охир баъзе занон аз имон гашта, аз пайи шайтон рафтаанд. 
1TI.5.16	Агар хоҳари имондор хешованди бевамонда дошта бошад, бояд дар бораи ӯ ғамхорӣ кунад. Ин борро ба дӯши ҷамоати имондорон нагузорад, то ки ҷамоат фақат ба бевазанони бекас ёрӣ расонда тавонад.
1TI.5.17	Роҳбароне, ки хуб кор мекунанд, хусусан онҳое, ки дар шарҳу таълим додани каломи Худо меҳнат мекунанд, ҳам ба маош ва ҳам ба эҳтиром сазоворанд. 
1TI.5.18	Навиштаҷот дар бораи ин мегӯяд: «Вақте ки барзагов хирманро мекӯбад, даҳонашро набанд» ва «Меҳнаткаш сазовори музди меҳнат аст».
1TI.5.19	Шикоятро бар зидди роҳбаре танҳо бо тасдиқи ду-се шоҳид қабул намо. 
1TI.5.20	Лекин агар вай гуноҳ кардан гирад, дар ҳузури ҷамоати имондорон сарзаниш намо, то ки дигарон битарсанд. 
1TI.5.21	Дар назди Худову Исои Масеҳ ва фариштаҳои интихобшуда ба ту фармон медиҳам, ки ба ин дастурамалҳо бе рӯйбинӣ итоат намоӣ ва шиносбозӣ накунӣ.
1TI.5.22	Тимотиюс, вақте ки дастонатро бар касе гузошта, барои роҳбар шудани ӯ дуо мекунӣ, боэҳтиёт бош ва саросема нашав. Зеро агар ӯ гуноҳ карда бошад, ту ҳам барои гуноҳаш ҷавобгар мешавӣ. Эҳтиёт бош, то ки худат гуноҳ накунӣ.
1TI.5.23	Медонам, ки меъдаву шикамат тез-тез дардманд мешаванд. Барои ҳамин минбаъд на фақат об, балки каме май ҳам нӯш.
1TI.5.24	Гуноҳҳои баъзеҳо пеш аз санҷиш аллакай аён мебошанд, вале гуноҳҳои дигарон дертар маълум мешаванд. 
1TI.5.25	Инчунин корҳои нек низ маълум аст. Ҳатто агар маълум набошанд, пинҳон низ намемонанд.
1TI.6.1	Имондороне, ки ғулом ҳастанд, хӯҷаинони худро бояд аз таҳти дил ҳурмату иззат кунанд. Чунин муносибат номи Худо ва таълимоти масеҳиро аз бадномӣ нигоҳ медорад. 
1TI.6.2	Агар хӯҷаин низ имондор бошад, ғулом набояд бо сабаби бародар буданаш ба хӯҷаинаш беҳурматӣ кунад. Баръакс, ӯ бояд боз ҳам беҳтар хизмат кунад, чунки аз хизмати ӯ бародари имондору маҳбуб фоида мегирад. Ҳаминро ба дигарон таълим деҳ ва онҳоро насиҳат намо.
1TI.6.3	Баъзе одамон таълимоти бегонаро ёд медиҳанд, ба суханони дурусти Худованди мо Исои Масеҳ розӣ нестанд ва таълимоти худотарсиро пайравӣ намекунанд. 
1TI.6.4	Чунин касон ҳавобаланданд ва ҳеҷ чизро намедонанд. Онҳо хоҳиши носолим доранд ва мехоҳанд, ки дар бораи калимаҳо бо баҳсҳои беохир машғул шаванд. Ҳамин гуна баҳсҳо ҳасад, ҷудоӣ, дашном ва шубҳаҳои бадро ба вуҷуд меоранд. 
1TI.6.5	Ҳамин касон ҳамеша дар байни одамоне, ки ақлашонро хӯрда, аз ростӣ маҳрум шудаанд, боиси ҷанҷолҳо мешаванд. Хаёл мекунанд, ки худро худотарс нишон дода, ба ин восита бой мешаванд. 
1TI.6.6	Бале, худотарсӣ манфиати бисёр дорад, лекин ин фақат барои одамони қаноатманд аст. 
1TI.6.7	Зеро мо ба ин дунё ҳеҷ чиз наовардаем ва ҳамроҳи худ ба он дунё чизе бурда наметавонем. 
1TI.6.8	Аз ин рӯ, агар ризқу рӯзӣ ва сарулибос дошта бошем, бояд қаноат кунем. 
1TI.6.9	Онҳое, ки сарватманд шудан мехоҳанд, ба васваса, дом ва бисёр ҳавасҳои аблаҳонаву зараровар гирифтор мешаванд, ки одамонро ба фалокат дучор намуда, несту нобуд мекунанд. 
1TI.6.10	Пулпарастӣ решаи ҳар намуди бадӣ мебошад. Баъзе одамон аз пайи он рафта аз имон дур шудаанд ва ба азобҳои бисёр дучор гардидаанд.
1TI.6.11	Лекин, азбаски ту одами Худо ҳастӣ, аз ин чизҳои бад гурез! Бо роҳи росткорӣ, худотарсӣ, имон, муҳаббат, сабр ва нармдилӣ бирав. 
1TI.6.12	Бисёр кӯшиш намуда, таълимоти Масеҳро пайравӣ кун, то ки ҳаёти абадиеро, ки ба он даъват шудаӣ, соҳиб шавӣ. Охир, ту ба таври сазовор дар назди шоҳидони бисёр имонатро эътироф кардаӣ. 
1TI.6.13	Ман дар ҳузури Худо, ки ба ҳама чиз ҳаёт мебахшад ва дар ҳузури Исои Масеҳ, ки Ӯ дар назди ҳокими румӣ — Понтиюс Пилотус ба ростӣ хуб шаҳодат додааст, аз ту талаб мекунам, ки 
1TI.6.14	то омадани Худованди мо Исои Масеҳ ҳамин фармонро бекамбудӣ риоя намоӣ. 
1TI.6.15	Худо — Ҳокими ягона, Шоҳи шоҳон, Сарвари сарварон, ки сазовори ситоиш аст, омадани Исоро дар вақташ ошкор менамояд. 
1TI.6.16	Фақат Худо ҳеҷ гоҳ намемирад! Ӯ дар рӯшноие зиндагӣ мекунад, ки ҳеҷ кас ба он наздик шуда наметавонад. Ӯро чашми инсон надидааст ва дида наметавонад. Шарафу қудрати абадӣ ба Худо бод! Омин!
1TI.6.17	Сарватмандони ин дунёро насиҳат бикун, ки ҳавобаланд нашаванд ва ба бойигарии дурӯза умед набанданд, балки ба Худо умед банданд, ки ҳама чизро барои ҳаловати мо ба таври фаровон медиҳад. 
1TI.6.18	Ба онҳо фармон деҳ, ки пулашонро барои корҳои нек сарф кунанд. Онҳо бояд доимо корҳои нек кунанд ва саховатманду дасткушод бошанд. 
1TI.6.19	Ба ин восита онҳо бо корҳои некашон дар он дунё ганҷи рӯҳоние ҷамъ мекунанд, ки он мисли таҳкурсии бино мустаҳкам меистад. Бо ҳамин роҳ ҳаёти ҳақиқиро ба даст меоранд.
1TI.6.20	Тимотиюс, он чизҳоеро, ки ба ту дода шудаанд, ҳимоя кун. Аз беҳудагӯйии ношоям ва баҳсҳое, ки одамон онро бардурӯғ «дониш» меноманд, рӯй гардон. 
1TI.6.21	Баъзеҳо ин чизҳоро пайравӣ карда, аз имон дур шудаанд.
1TI.6.21	Бигзор Худо ба ҳамаи шумо файзу меҳрубонӣ нишон диҳад!
2TI.1.1	Салом аз ман – Павлус, ки бо хости Худо фиристодаи Исои Масеҳ таъйин шудаам. Ӯ маро фиристод, то ки дар бораи ҳаёти абадии ваъдакардааш ба ҳама гӯям. Ин ҳаёт ба онҳое, ки дар ягонагӣ бо Исои Масеҳ зиндагӣ мекунанд, дода мешавад. 
2TI.1.2	Писархонди дӯстдоштаам – Тимотиюс, ман ин мактубро ба ту менависам. Бигзор файзу меҳрубонӣ, марҳамат ва осоиштагии Худо Падар ва Худовандамон Исои Масеҳ бар ту бод!
2TI.1.3	Эй Тимотиюс, шабу рӯз беист туро дар дуоҳоям ба ёд оварда, бароят ба ҳамон Худо шукр мегӯям, ки ман ба монанди аҷдодонам бо виҷдони пок ба Ӯ хизмат мекунам. 
2TI.1.4	Ман гиряҳои туро дар хотир дорам. Бисёр мехоҳам туро бубинам, то аз дидорат шод шавам. 
2TI.1.5	Ҳамчунин имони ҳақиқии туро, ҳамон имони қавие, ки модаркалонат Лӯису модарат Авнико доштанд, дар ёд дорам. Боварӣ дорам, ки ту ҳам мисли онҳо имони қавӣ дорӣ.
2TI.1.6	Аз ин рӯ хотиррасон мекунам, ки қобилияти худододатро аз таҳти дил истифода бар. Вақте ки ман дастонамро ба ту гузошта, туро ба хизмат таъйин кардам, он аз ҷониби Худо бароят дода шуд. 
2TI.1.7	Худо ба мо на тарсу ваҳм, балки қувват ва муҳаббату худидоракуниро медиҳад. 
2TI.1.8	Барои ҳамин аз шаҳодат додан дар бораи Худовандамон Исои Масеҳ шарм надор. Инчунин аз ман, ки ба хотири Исои Масеҳ зиндонӣ шудаам, шарм надор. Балки ба қуввати Худо такя карда, ба хотири хушхабар ҳамроҳи ман ба азобҳо тайёр бош. 
2TI.1.9	Чунки Худо моро наҷот дода, даъват кардааст, ки халқи Ӯ бошем. Худо моро на ба хотири корҳоямон даъват намудааст, балки Ӯ пеш аз офариниш нақша дошт, ки ба воситаи корҳои Исои Масеҳ ба мо файзу меҳрубонияшро нишон диҳад. 
2TI.1.10	Акнун бошад, Худо бо омадани Исои Масеҳ – Наҷотдиҳандаи мо онро бароямон кушодааст. Исои Масеҳ маргро несту нобуд карда, ба воситаи хушхабар роҳи ҳаёт ва абадиятро равшан кард. 
2TI.1.11	Худо маро интихоб намудааст, то ки эълонкунанда, фиристода ва муаллими ин хушхабар бошам. 
2TI.1.12	Ҳоло ба хотири иҷрои ҳамин вазифаи Худо ман азоб мекашам, лекин аз ин шарм намедорам. Охир медонам, ки ба Исои Масеҳ бовар кардаам. Барои ҳамин дилпур ҳастам, ки он чизҳоеро, ки ман ба Исои Масеҳ супоридаам, Ӯ то рӯзи бозгашташ ҳимоя карда метавонад.
2TI.1.13	Суханони дурусти аз ман шунидаатро ҳамчун намунаи суханони солим нигоҳ дор. Бо имон ва муҳаббате, ки Исои Масеҳ бахшидааст, аз рӯйи ин намуна амал бикун. 
2TI.1.14	Бо қудрати Рӯҳулқудс (яъне Рӯҳи Худо), ки дар вуҷудамон сокин шудааст, ҳама чизҳои неки ба ту бовар кардашударо нигоҳ дор.
2TI.1.15	Ту медонӣ, ки дар вилояти Осиё ҳама, ҳатто Фиҷелус ва Ҳармуҷанис низ аз ман рӯй гардонданд. 
2TI.1.16	Бигзор Худованд ба аҳли хонаводаи Анисифӯрус раҳм кунад. Чунки вай маро тез-тез хабар гирифта, рӯҳбаланд мекард. Анисифӯрус ҳам аз он ки дар зиндон занҷирбанд будам, боре шарм надошт. 
2TI.1.17	Баръакс ба шаҳри Рум расида, то дами маро ёфтан бисёр ҷустуҷӯ намуд. 
2TI.1.18	Бигзор Худованд дар рӯзи қиёмат ба ӯ раҳм кунад. Ту худат хуб медонӣ, ки ӯ дар шаҳри Эфесус чӣ қадар ба ман ёрӣ расонда буд.
2TI.2.1	Писарам – Тимотиюс, ту ба воситаи қуввате, ки Исои Масеҳ ба мо медиҳад, устувор бош. 
2TI.2.2	Таълимотеро, ки ту дар ҳузури шоҳидони бисёр аз ман шунидӣ, ба одамони вафодор расон, ки онҳо низ дигаронро таълим дода метавонанд. 
2TI.2.3	Ҳамчун сарбози вафодори Исои Масеҳ ҳамроҳи ман дар сахтиҳо тоқат бикун.
2TI.2.4	Дар бораи ин се масал андеша кун: ягон сарбоз ҳангоми хизматаш ба корҳои одӣ машғул намешавад. Ӯ фақат кӯшиш мекунад, ки ба сарлашкар писанд ояд. 
2TI.2.5	Варзишгаре, ки дар мусобиқа аз рӯйи қоида мубориза намебарад, мукофот намегирад. 
2TI.2.6	Деҳқоне ки меҳнат мекунаду заҳмат мекашад, бояд ҳаққашро аз ҳосил аввалин шуда гирад. 
2TI.2.7	Дар бораи суханони ман андеша намо. Худи Худованд барои фаҳмидани ҳамаи ин ба ту ёрӣ мерасонад.
2TI.2.8	Исои Масеҳро ҳамеша дар ёд дор! Хушхабаре, ки ман эълон мекунам, он аст, ки Исо аз насли шоҳ Довуд буд ва Худо Исоро аз мурдагон зинда кардааст. 
2TI.2.9	Ба хотири эълон кардани ин хушхабар ман азоб мекашам ва ҳатто мисли ҷинояткор занҷирбанд ҳастам. Лекин каломи Худоро занҷирбанд карда намешавад. 
2TI.2.10	Бинобар ин ба хотири халқи интихобшудаи Худо ба ҳама гуна азоб тоқат мекунам, то ки онҳо ҳам бо шӯҳрату ҷалоли абадӣ наҷотеро ба даст оранд, ки он аз Исои Масеҳ аст. 
2TI.2.11	Дуруст гуфта шудааст, ки
2TI.2.11	агар бо Ӯ мурда бошем,
2TI.2.11	бо Ӯ зиндагӣ низ хоҳем кард.
2TI.2.12	Агар мо ба азобҳо тоқат кунем,
2TI.2.12	бо Ӯ ҳукмронӣ низ хоҳем кард.
2TI.2.12	Агар мо аз Ӯ рӯй гардонем,
2TI.2.12	Ӯ низ аз мо рӯй хоҳад гардонд.
2TI.2.13	Агар мо ба Ӯ бевафоӣ кунем,
2TI.2.13	Ӯ вафодор мемонад,
2TI.2.13	зеро Худашро рад карда наметавонад.
2TI.2.14	Ин чизҳоро ба ҳама хотиррасон намуда, дар ҳузури Худо талаб намо, ки баҳсҳоро дар бораи маънои калимаҳо ба охир расонанд. Шунавандагони баҳсҳо аз ин на фоида, балки зарар мебинанд. 
2TI.2.15	Аз таҳти дил хизмат кун, то ки худро дар чашми Худо ҳамчун шахси санҷидашуда ва ҳамчун коргаре нишон диҳӣ, ки аз чизе шарм намедорад ва паёми ростиро дуруст шарҳ медиҳад. 
2TI.2.16	Аз баҳсҳои беҳуда ва бемаънӣ худро дур гир. Онҳое, ки ба баҳс кардан машғуланд, бештару бештар одамонро аз Худо дур мекунанд ва 
2TI.2.17	таълимоташон ба мисли бемории саратон дар бадан паҳн мешавад. Дар байни онҳо Ҳименоюс ва Филитус ҳам ҳастанд. 
2TI.2.18	Онҳо роҳи ростро тарк карда, эълон мекунанд, ки Худо аллакай мурдаҳоро зинда кардааст. Ба ин восита баъзеҳоро аз имон мегардонанд. 
2TI.2.19	Лекин ҳақиқати Худо ба монанди санги таҳкурсӣ устувор истодааст, ки дар он ин суханон кандакорӣ шудаанд: «Худованд медонад, ки киҳо аз они Ӯ ҳастанд
2TI.2.20	Дар як хонаи калон на танҳо зарфҳои тиллоию нуқрагин, балки зарфҳои чӯбину сафолӣ низ ҳастанд. Баъзеи онҳо барои корҳои махсус ва баъзеи онҳо барои корҳои одӣ мебошанд. 
2TI.2.21	Касе ки худро аз корҳои бад пок кунад, ба мисли зарф барои корҳои махсус истифода бурда мешавад. Ӯ барои Худо ҷудо карда мешавад. Дар ин ҳолат ӯ тайёр аст, то ки Хӯҷаинаш вайро барои ҳар кори нек истифода барад.
2TI.2.22	Тимотиюс, ту ҷавон бошӣ ҳам, аз ҳавасҳои ҷавонӣ гурез. Баръакс, дар пайи росткорию имон, муҳаббату сулҳ бош ва аз пайи онҳое рав, ки бо дили пок ба Худованд дуо мекунанд. 
2TI.2.23	Дар баҳсҳои беҳудаву беасоси дигарон иштирок накун. Охир медонӣ, ки чунин баҳсҳо бо ҷанҷол анҷом меёбанд. 
2TI.2.24	Хизматгори Худованд набояд ҷангҷӯй бошад, балки ба ҳама меҳрубонию сабру тоқаташро нишон диҳад. Ҳамчунин қобилияти таълим додани каломи Худоро дошта бошад. 
2TI.2.25	Инчунин хизматгор муқобилони худро бояд хоксорона ислоҳ намояд. Шояд ба воситаи чунин ислоҳкунӣ Худо ато фармояд, ки онҳо аз корашон даст кашанд ва тавба карда, ростиро фаҳманд. 
2TI.2.26	Ба ин восита ба худ омада, аз доми шайтон раҳоӣ меёбанд, ки вай онҳоро чун асир ба зери итоаташ даровардааст.
2TI.3.1	Тимотиюс, ту бояд донӣ, ки дар охирзамон – пеш аз омадани Исои Масеҳ рӯзҳои сахт фаро мерасанд. 
2TI.3.2	Одамон худпарасту пулпараст, худписанд, ҳавобаланд, дағал мешаванд, ба падару модарашон беитоатӣ мекунанд ва кӯрнамаку худобехабар мегарданд. 
2TI.3.3	Онҳо дилсахтанду некиро бад мебинанд. Ҳамчунин бераҳм, тӯҳматчӣ, бадқавоқ, ноодам, 
2TI.3.4	хиёнаткор ва саркашу пурғурур мешаванд. Аз Худо дида кайфу сафоро бештар дӯст медоранд. 
2TI.3.5	Худотарс тобанд ҳам, дар асл ба Худо бовар намекунанд. Худро аз онҳо дур гир!
2TI.3.6	Баъзеи онҳо бо роҳи фиреб ба хонаҳо даромада, занҳои бепушту паноҳро фирефта мекунанд. Чунин занҳо дар зери бори гуноҳ монда, ба ҳавасҳои гуногун гирифтор шудаанд ва 
2TI.3.7	ҳамеша чизи наве меомӯзанд, лекин ҳеҷ гоҳ ҳақиқатро шинохта наметавонанд. 
2TI.3.8	Чи хеле ки дар замони қадим Янису Ямбрис бар зидди Мусо баромада буданд, ин муаллимон низ бар муқобили ростӣ мебароянд. Онҳо андешаҳои бадахлоқона доранд ва имонашон ҳақиқӣ нест. 
2TI.3.9	Лекин онҳо комёб намешаванд, зеро аблаҳиашон ба мисли аблаҳии Янису Ямбрис ба ҳама ошкор мешавад.
2TI.3.10	Лекин ту – Тимотиюс, таълим, тарзи зиндагӣ, мақсад, имон, сабру тоқат, муҳаббат ва истодагарии маро медонӣ. 
2TI.3.11	Ту азобу таъқиботи маро медонӣ! Ту медонӣ, ки маро дар шаҳрҳои Антокия, Қуния ва Лустра чӣ гуна азоб доданд. Аммо Худованд маро аз ҳамаи азобҳо халос кард. 
2TI.3.12	Бале, ҳамаи онҳоеро, ки худотарсона ҳамроҳи Исои Масеҳ зиндагӣ кардан мехоҳанд, таъқиб карда, азоб медиҳанд. 
2TI.3.13	Вале одамони баду фиребгар боз ҳам бадтар гардида, дигаронро гумроҳ мекунанд ва худашонро низ дигарон гумроҳ месозанд.
2TI.3.14	Вале ту ба таълимоти гирифта, бовар кардаат устувор бош. Ту медонӣ, ки онро аз кӣ ёд гирифтӣ ва 
2TI.3.15	ҳамчунин аз хурдӣ навиштаҷоти Худоро медонистӣ. Он ба ту хирад меомӯзад, ки наҷотро ба воситаи имон ба Исои Масеҳ ба даст оварда метавонӣ. 
2TI.3.16	Тамоми навиштаҷот аз нафаси Худо баромадааст. Он барои таълимоту сарзаниш, ислоҳ ва барои омӯхтани кори дуруст фоиданок аст. 
2TI.3.17	Худо инро барои он истифода мебарад, ки халқи Ӯ барои ҳар кори нек пурра омода бошад.
2TI.4.1	Вақте ки Исои Масеҳ боз меояд, Ӯ ҳамчун шоҳ ҳукмронӣ мекунад ва ҳамаро, яъне зиндагону мурдагонро доварӣ менамояд. Аз ин сабаб ман дар ҳузури Худо ва Исои Масеҳ ба ту супориш медиҳам, ки 
2TI.4.2	каломи Худоро эълон намо. Вақту бевақт омодаи кор бош. Босаброна ва бо таълимоти дуруст одамонро ислоҳу сарзаниш намо ва онҳоро рӯҳбаланд кун.
2TI.4.3	Зеро замоне фаро мерасад, ки одамон таълими дурустро қабул намекунанд. Баръакс, барои шунидани суханони табъи дилҳои бадашон муаллимони дигареро даъват намуда, ба онҳо гӯш медиҳанд. 
2TI.4.4	Онҳо гӯшҳояшонро аз шунидани ҳақиқат маҳкам карда, аз пайи шунидани афсонаҳо мераванд.
2TI.4.5	Лекин ту дар ҳама ҳолат ҳушёр бош. Ҳангоми ба хотири Худованд азоб кашидан пуртоқат бош. Хушхабарро эълон намудан гир ва хизмати худро пурра иҷро кун.
2TI.4.6	Ҳаёти ман мисли май то қатраи охиринаш дар қурбонгоҳ рехта шудааст, яъне хизматам ба охир расида истодааст. Ба наздикӣ аз дунё меравам. 
2TI.4.7	Ман ба мисли варзишгар хуб мубориза бурда, то охир давидам ва имонро нигоҳ доштам. 
2TI.4.8	Акнун маро мукофот, яъне тоҷи росткорӣ интизор аст. Онро Худованд – довари боадолат дар рӯзи баргаштанаш ба ман хоҳад дод. Ин мукофотро на танҳо ман, балки ҳамаи онҳое низ мегиранд, ки бозгашти Исои Масеҳро беҳад интизоранд.
2TI.4.9	Тимотиюс, кӯшиш намо, ки ҳарчи зудтар ба наздам – ба шаҳри Рум биёӣ. 
2TI.4.10	Чунки Димос чизҳои ин дунёро дӯст дошт ва маро тарк карда, ба шаҳри Тасолуникӣ рафт. Крискис ба вилояти Ғалотия ва Титус бошад, ба вилояти Далмотия рафт. 
2TI.4.11	Фақат Луқо ҳамроҳи ман аст. Ҳангоми омаданат Марқусро бо худ биёр, зеро ӯ ба хизмати ман ёрӣ мерасонад. 
2TI.4.12	Ман Тихикосро ба шаҳри Эфесус фиристодам. 
2TI.4.13	Ҳангоми омаданат ҷомаамро биёр. Ман онро дар шаҳри Трӯос дар хонаи Карпус монда будам. Инчунин китобҳо, бахусус қиматашонро биёр.
2TI.4.14	Искандари оҳангар ба ман бисёр бадӣ кард. Худованд мувофиқи амалаш вайро ҷазо медиҳад. 
2TI.4.15	Ту низ аз ӯ эҳтиёт шав, чунки ӯ сахт бар зидди суханони мо баромада буд.
2TI.4.16	Дар суди якум ягон кас маро тарафдорӣ накард, ҳама маро тарк намуданд. Бигзор Худо инро ба онҳо гуноҳ ҳисоб накунад. 
2TI.4.17	Лекин Худованд маро тарафдорӣ намуд. Ӯ ба ман қувват дод, ки хушхабарро эълон намоям. Ба шарофати ман ғайрияҳудиён хушхабарро аз сар то охир шуниданд. Бале, Худованд маро тарафдорӣ карда, аз даҳони шер халос кард. 
2TI.4.18	Ӯ маро аз ҳар кори бад раҳоӣ дода, сиҳату саломат ба Подшоҳии осмониаш мебарад. Ба Ӯ то абад шаъну шараф бод! Омин!
2TI.4.19	Ба Прискилаву Акило ва аҳли оилаи Анисифӯрус аз номи ман салом расон. 
2TI.4.20	Арастус дар шаҳри Қуринтус монд ва Труфимуси беморро дар шаҳри Милитус гузоштам. 
2TI.4.21	Кӯшиш кун, ки пеш аз зимистон ба ин ҷо расида биёӣ. Авбулусу Пудис, Линусу Клавдия ва ҳамаи имондорон ба ту салом мерасонанд. 
2TI.4.22	Худованд бо ту бошад! Бигзор файзу меҳрубонии Худованд ба ҳамаи шумо бошад!
TIT.1.1	Салом Титус! Ман – Павлус, хизматгори Худо ва фиристодаи Исои Масеҳ вазифадорам, ки имони интихобшудагони Худоро устувор гардонам. Инчунин ростиеро ба онҳо таълим диҳам, ки худотарсиро меомӯзонад. 
TIT.1.2	Ин ростӣ ба онҳо умед мебахшад, ки ҳаёти абадиро соҳиб шаванд. Худо пеш аз офариниши олам қарор кард, ки ҳаёти абадиро ба мо медиҳад ва Ӯ ҳаргиз дурӯғ намегӯяд. 
TIT.1.3	Ҳоло Худо дар вақту соати муносибаш паёми Худро ошкор кард, ки он бо фармони Худо-Наҷотдиҳандаи мо ба ман супурда шудааст, то ки онро ба одамон эълон кунам.
TIT.1.4	Ба ту фарзанди ҳақиқиам, ки ҳар дуямон дар имон шарик ҳастем, файзу меҳрубонӣ ва сулҳу осоиштагии Худо Падар ва Наҷотдиҳандаамон Исои Масеҳро хоҳонам!
TIT.1.5	Туро барои он дар ҷазираи Крит монда омадам, ки корҳои боқимондаро ба анҷом расонида, мувофиқи фармони ман дар ҷамоати имондорони ҳар шаҳр роҳбаронро таъйин намойӣ. 
TIT.1.6	Лекин шахсе, ки роҳбари ҷамоати имондорон таъйин мекунӣ, бояд беайб бошад. Ӯ бояд ба зани ягонааш вафодор бошад. Инчунин фарзандонаш бояд имондор бошанд, то ки касе онҳоро дар бадахлоқиву беитоатӣ айбдор карда натавонад.
TIT.1.7	Сардор, ки корҳои Худоро назорат мекунад, бояд шахси беайб бошад. Ӯ бояд ҳавобаланд, бадқаҳр, майпараст, ҷангара ва порахӯр набошад. 
TIT.1.8	Баръакс вай бояд меҳмондӯст бошад ва некиро дӯст дорад. Ӯ бояд боандеша ва боинсоф бошад. Ҳамчунин худотарсона зиндагӣ кунад ва худро идора карда тавонад. 
TIT.1.9	Ӯ бояд ба паёми ростии таълим гирифтааш вафодор бошад, то ки бо таълимоти солим дигаронро рӯҳбаланд кунад ва муқобилони ростиро сарзаниш намояд.
TIT.1.10	Бисёр шахсони беитоат, беҳудагӯй, фиребгар махсусан онҳое ҳастанд, ки барои наҷот ёфтан хатна лозим аст, мегӯянд. 
TIT.1.11	Ту бояд чунин одамонро манъ намоӣ, зеро онҳо бо таълими чизҳое, ки онро набояд таълим дод, ба хотири фоидаи худ тамоми аъзоёни оилаҳоро аз роҳ мезананд. 
TIT.1.12	Ҳатто пайғамбаре аз байни худи критиён мегӯяд, ки «Аҳолии ҷазираи Крит ҳамеша дурӯғгӯй, ҳайвонҳои ваҳшӣ ва шикампарастони танбаланд». 
TIT.1.13	Ин гуфтаҳо дурустанд. Барои ҳамин ту Титус, чунин одамонро сахт сарзаниш кун, то ки имонашон солим бошад ва 
TIT.1.14	ба афсонаҳои яҳудиёну фармудаҳои одамоне, ки аз ростӣ рӯй гардондаанд, гӯш наандозанд.
TIT.1.15	Барои софдилон ҳама чиз пок аст, аммо барои касоне ки дилсиёҳу беимонанд, ягон чиз пок нест. Зеро ҳам фикру ҳам виҷдони онҳо нопок аст. 
TIT.1.16	Онҳо мегӯянд, ки Худоро мешиносанд, аммо бо корҳои худ Ӯро рад мекунанд. Онҳо беитоат буда, ягон кори нек карда наметавонанд. Худо аз онҳо нафрат дорад.
TIT.2.1	Аммо ту Титус, чизҳоеро ба имондорон таълим деҳ, ки ба таълимоти дуруст мувофиқ бошанд. 
TIT.2.2	Ба мӯйсафедон таълим деҳ, ки ҳушёр, сазовори ҳурмат ва боандеша бошанд. Инчунин ҳамеша имону муҳаббат ва сабрашонро нишон диҳанд.
TIT.2.3	Ҳамчунин ба пиразанон таълим деҳ, ки худотарсона рафтор кунанд. Онҳо набояд ғайбатчӣ ва майпараст бошанд. Баръакс бояд ба ҷавонзанон некӯиро ёд диҳанд 
TIT.2.4	то ки онҳо шавҳару кӯдакони худро дӯст доранд. 
TIT.2.5	Инчунин боандеша, покдоман, машғули кори хона, некӯкор ва таҳти итоати шавҳарони худ бошанд, то ки каломи Худо беҳурмат нагардад. 
TIT.2.6	Ҷавонмардонро низ насиҳат намо, ки боандеша бошанд.
TIT.2.7	Худат ҳам бо ҳама гуна амалҳои некат ба онҳо намуна шав. Бигзор таълимдиҳии ту ростқавл ва ҷиддӣ буданатро нишон диҳанд. 
TIT.2.8	Гуфтори дурустро ба кор бар, то ки шахсони муқобил шарманда шуда, дар бораи мо сухани бад гуфта натавонанд.
TIT.2.9	Ба ғуломон бигӯ, ки бояд ҳамеша ба хӯҷаинони худ итоат кунанд ва кӯшиш намоянд, ки аз ҳар ҷиҳат ба онҳо писанд оянд. Гапгардонӣ 
TIT.2.10	ё дуздӣ накунанд, баръакс худро шахсони боваринок ва нек нишон диҳанд. Рафтори хуби онҳоро дида, дигарон ба таълимот дар бораи Худо Наҷотдиҳандаи мо ҷалб мешаванд.
TIT.2.11	Зеро файзу меҳрубонии Худо, ки ба ҳама одамон наҷот меорад, зоҳир шудааст. 
TIT.2.12	Ин файзу меҳрубонӣ ба мо таълим медиҳад, ки худонотарсӣ ва ҳавасҳои дунявиамонро тарк карда, дар ин дунё хирадмандонаву росткорона зиндагӣ кунем ва худотарс бошем. 
TIT.2.13	Дар айни ҳол интизори умеди рӯзи пуршукӯҳ, яъне бо тантана баргаштани Исои Масеҳ, ки Худои бузург ва Наҷотдиҳандаамон аст, бошем. 
TIT.2.14	Ӯ ҷонашро барои мо фидо карда, моро аз тамоми бадкориҳо озод намуд. Инчунин моро аз гуноҳҳоямон пок сохта, халқи Худ гардонд, то ки барои иҷрои корҳои нек боғайрат бошем.
TIT.2.15	Титус, ту ин чизҳоро таълим дода, насиҳат намо, бо тамоми қудрат онҳоро ислоҳ кун ва нагузор, ки дигарон нисбат ба ту беҳурматӣ кунанд.
TIT.3.1	Ба имондорон хотиррасон намо, ки ба ҳукуматдорон ва сарварон итоат кунанд. Онҳо бояд фармонбардор ва барои кори нек кардан омода бошанд. 
TIT.3.2	Имондорон набояд дар бораи ягон кас бадгӯйӣ кунанд. Баръакс бояд аз ҷанҷол дурӣ ҷӯянд, сулҳҷӯ ва нисбат ба ҳамаи одамон нармдил бошанд.
TIT.3.3	Мо ҳам замоне беандеша, беитоат, гумроҳ ва ғуломи шаҳвату ҳаловатҳои гуногун будем. Ҳаётамон пур аз кинаву ҳасад буд ва мо нисбат ба ҳамдигар нафрат доштем. 
TIT.3.4	Аммо ҳангоме ки меҳрубонию инсондӯстии Худо-Наҷотдиҳандаи мо зоҳир шуд, 
TIT.3.5	Ӯ моро на ба хотири корҳои некамон, балки аз рӯйи раҳму шафқаташ наҷот дод. Ӯ ба воситаи Рӯҳулқудс (яъне Рӯҳи Худ) гуноҳҳои моро шуста, ба мо таваллуди нав ва ҳаёти нав бахшид. 
TIT.3.6	Худо ба воситаи Наҷотдиҳандаи мо Исои Масеҳ Рӯҳашро ба фаровонӣ ба мо бахшид, 
TIT.3.7	то ки ба воситаи файзу меҳрубонияш сафед шуда, дилпур гардем, ки соҳиби ҳаёти абадӣ мешавем. 
TIT.3.8	Ин суханон дурустанд ва ман мехоҳам, ки ту ба ин чизҳо аҳамияти махсус диҳӣ, то онҳое ки ба Худо бовар мекунанд, андеша карда, бо корҳои нек машғул шаванд. Чунин таълимот барои одамон хубу фоидаовар мебошанд.
TIT.3.9	Аз муҳокимаҳои аблаҳона, насабномаҳои аҷдодон ва аз баҳсҳо дар бораи шариати Мусо дур бош. Ин корҳо бефоида ва беарзишанд. 
TIT.3.10	Агар касе дар байнатон ҷудоӣ андозад, ӯро як-ду бор огоҳ куну дигар ба ӯ кордор нашав. 
TIT.3.11	Чунин одам гумроҳ шуда, ба сабаби гуноҳҳояш ба худ ҳукми ҷазо баровардааст.
TIT.3.12	Ҳангоме ки ба наздат ё Артемос ё Тихикосро мефиристам, кӯшиш намо, ки зуд ба наздам ба шаҳри Никӯпулис биёӣ. Зеро ман қарор додам, ки ин зимистонро дар он ҷо гузаронам. 
TIT.3.13	Ҳаматарафа кӯшиш намуда, барои сафари Зеноси ҳуқуқшинос ва Апуллус ёрӣ расон, то ки онҳо аз чизе камӣ надошта бошанд. 
TIT.3.14	Бигзор имондорони Крит ба корҳои нек дода шуданро ёд гиранд, то дар мӯҳтоҷии дигарон ёрӣ расонанду бесамар набошанд.
TIT.3.15	Ҳама ҳамроҳони ман ба ту салом мерасонанд. Ба имондороне, ки моро дӯст медоранд, салом расон. Бигзор Худо ба ҳамаи шумо файзу меҳрубонӣ нишон диҳад!
PHM.1.1	Филемӯни азиз, дӯст ва ҳамхизмати мо! Ман Павлус, ки бандии Исои Масеҳ ҳастам, ҳамроҳи бародари имондори мо Тимотиюс ба ту 
PHM.1.2	ва ба имондороне, ки дар хонаат ҷамъ мешаванд, салом мерасонем. Ҳамчунин, ба хоҳари имондори мо Апия ва ба ҳамсафи мо Архипус саломи моро бирасон. 
PHM.1.3	Бигзор файз ва осоиши Падари мо Худо ва Худовандамон Исои Масеҳ бар шумо бод!
PHM.1.4	Ман ҳамеша туро ба ёд оварда, дар дуоҳоям Худои худро шукр мегӯям, 
PHM.1.5	зеро шунидам, ки ту — Филемӯн муқаддасони Худоро дӯст медоштаӣ ва ба Худованд Исои Масеҳ имон доштаӣ. 
PHM.1.6	Бигзор имони ту, ки дар бародарӣ дида мешавад, фаҳмиши туро дар бораи ҳама баракатҳое, ки дар Масеҳ дорӣ,
PHM.1.7	Бародар Филемӯн, муҳаббати ту маро хеле хурсанд ва рӯҳбаланд намуд, чунки ту ба дили муқаддасон қувват бахшидӣ.
PHM.1.8	Алҳол дар имон, ки ба Масеҳ дорем, метавонистам далерона ба ту кореро бифармоям. 
PHM.1.9	Лекин баҳри муҳаббати мо ҳамчун Павлуси пир ва шахсе, ки ба хотири Исои Масеҳ зиндонӣ аст, аз ту танҳо хоҳиш мекунам. 
PHM.1.10	Хоҳиши ман дар бораи Онисимус аст, ки дар зиндон ба воситаи ман имон овард. 
PHM.1.11	Пеш Онисимус ба ту даркор набуд, лекин ҳоло ба ҳардуямон ҳам даркор
PHM.1.12	Ӯро ба ту гӯё бо ҷони худ бармегардонам.
PHM.1.13	Хеле мехостам, дар наздам бошаду, ҳангоме ки барои хушхабар зиндонӣ ҳастам, ба ҷойи ту ба ман хизмат кунад. 
PHM.1.14	Аммо нахостам бе розигият коре бикунам, то некии ту на ба тарзи маҷбурӣ, балки бо хости ту бошад. 
PHM.1.15	Шояд Онисимус барои ҳамин муддате аз ту ҷудо карда шуда бошад, ки сипас то абад бо ту монад. 
PHM.1.16	Лекин акнун на чун ғуломи ту, балки хеле беҳтар аз ғулом, ҳамчун бародари азизат бошад. Барои ман Онисимус хеле азиз аст, лекин барои ту ӯ ҳамчун коргар ва пайрави Масеҳ азизтар аст.
PHM.1.17	Инак, агар маро шарики худ донӣ, ӯро чун ман қабул намо. 
PHM.1.18	Агар пеши ту хатое карда бошад ё қарзе дошта бошад, онро ба ҳисоби ман гузарон. 
PHM.1.19	Инак, ман, Павлус, бо дасти худ ба ту менависам, ки қарзҳои ӯро бармегардонам, агарчи метавонистам гӯям, ки худи ту бо буду шудат аз ман қарздор ҳастӣ. 
PHM.1.20	Бале, бародар Филемӯн, мехоҳам ба хотири Худованд аз ту фоидае бинам. Диламро дар Масеҳ
PHM.1.21	Дилам аз ту пур аст, ки гапи маро ба замин намегузорӣ. Бинобар ин, ба ту менависам, зеро медонам, ки барои ман аз хоҳишам бештар хоҳӣ кард. 
PHM.1.22	Боз як хоҳиши дигар дорам: барои ман ҳуҷрае омода намо, зеро умед дорам, ки ба сабаби дуоҳои шумо ба наздатон бозгардам.
PHM.1.23	Эпафрос, ки ба хотири Исои Масеҳ бо ман зиндонӣ аст, 
PHM.1.24	ҳамчунин ҳамкоронам: Марқӯс, Ористархус, Димос ва Луқо ба ту салом мегӯянд. 
PHM.1.25	Хайр, файзи Худованд
HEB.1.1	Дар замони қадим Худо ба аҷдодони мо ба воситаи пайғамбарон бо роҳҳои гуногун гаштаю баргашта гап мезад. 
HEB.1.2	Аммо дар ин замони охир Ӯ ба мо ба воситаи Писари Худ гап задааст. Худо ҷаҳон ва тамоми мавҷудотро ба воситаи Писараш офарид ва ҳама чизро ба ихтиёри Ӯ дод. 
HEB.1.3	Писар дурахши шӯҳрату ҷалоли Худоро нишон медиҳад ва аз ҳар ҷиҳат монанди Худо буда, бо амри пурқудраташ тамоми олами мавҷудотро идора мекунад. Баъд аз пок кардани гуноҳҳои одамизод Писар дар боло аз дасти рости Худои Олимақом нишаст.
HEB.1.4	Аз ин дида мешавад, ки мақоми Писар аз мақоми фариштагон хеле баландтар аст, чунки Худо на фариштагон, балки Ӯро Писар хондааст. 
HEB.1.5	Охир, Худо ба ҳеҷ кадом фаришта нагуфтааст:
HEB.1.5	«Ту Писари Ман ҳастӣ. Имрӯз Ман Падари Ту шудаам». 
HEB.1.5	Ё гуфта бошад, ки
HEB.1.5	«Ман Падари Ӯ мешавам ва Ӯ Писари Ман мешавад».
HEB.1.6	Инчунин ҳангоми ба ҷаҳон овардани писари аввалаш Худо мегӯяд:
HEB.1.6	«Бигзор ҳамаи фариштагони Худо ба Ӯ саҷда кунанд».
HEB.1.7	Дар бораи фариштагон бошад, Худо мегӯяд, ки
HEB.1.7	«ин хизматгоронашро ба шакли шамолу шӯълаҳои оташ табдил медиҳад».
HEB.1.8	Аммо ба Писар Худо мегӯяд:
HEB.1.8	«Тахти Ту, эй Худо, то абад пойдор аст!
HEB.1.8	Ту дар подшоҳият одилона ҳукмронӣ мекунӣ.
HEB.1.9	Ту дурусткориро дӯст доштаӣ ва бадиро чашми дидан надорӣ.
HEB.1.9	Бинобар ин, Худо, ки Худои Ту аст, Туро аз шодӣ лабрез намуда, болотар аз шариконат таъйин кардааст».
HEB.1.10	Ҳамчунин Худо ба Писараш мефармояд:
HEB.1.10	«Эй Худованд, дар ибтидо Ту асосгузори замин будӣ
HEB.1.10	ва қабатҳои осмон кори дастони Туст.
HEB.1.11	Замину осмон нест мешаванд, лекин Ту то абад хоҳӣ монд.
HEB.1.11	Онҳо мисли либос фарсуда мешаванд.
HEB.1.12	Ба мисли ҷома замину осмонро печонда ҷамъ мекунӣ
HEB.1.12	ва ҳамон тавре ки либосро иваз мекунанд, ин ҷаҳонро иваз менамойӣ.
HEB.1.12	Аммо Ту якхел меистӣ
HEB.1.12	ва умри Ту беохир аст».
HEB.1.13	Худо ҳеҷ вақт ба ҳеҷ фариштае нагуфтааст:
HEB.1.13	«То даме ки душманонатро зери пойҳоят нагузорам,
HEB.1.13	аз дасти ростам бишин»
HEB.1.14	Пас фариштагон кистанд? Онҳо рӯҳҳои хизматгузори Худо ҳастанд ва барои хизмати онҳое фиристода мешаванд, ки насибашон наҷот ёфтан аст.
HEB.2.1	Бинобар ин мо бояд ба он чи дар бораи Писар шунидаем, диққати бениҳоят зиёд диҳем, то ки аз он дур нашавем. 
HEB.2.2	Дар гузашта паёми шариат ба воситаи фариштагон эълон шуда буд. Ин паёми шариат чунон эътибори зиёд дошт, ки агар аҷдодонамон аз он сарпечӣ ё ба он беитоатӣ мекарданд, сазовори ҷазо мешуданд. 
HEB.2.3	Ҳоло бошад, мо паёми аз он бузургтаре гирифтаем. Акнун агар мо ба ин паёми бузург дар бораи наҷот бепарвоӣ нишон диҳем, аз ҷазо ҳаргиз гурехта наметавонем. Аввалан, ин наҷотро Худованд эълон карда буд ва баъд онҳое, ки шунида буданд, онро ба мо расонданд. 
HEB.2.4	Дар айни замон, ки паёми наҷот ба мо дода шудааст, Худо рост буданашро бо аломоту корҳои аҷиб ва мӯъҷизаҳои гуногун тасдиқ кард. Инчунин ростии паёми наҷот ба воситаи атоҳои рӯҳоние тасдиқ мегардад, ки Рӯҳулқудс, яъне Рӯҳи Худо ба ҳар касе, ки хоҳад, мебахшад.
HEB.2.5	Худо ҳатто дар олами оянда, ки мо дар борааш гуфта истодаем, фариштагонро ҳукмрон нагузоштааст. 
HEB.2.6	Баръакс дар як ҷойи навиштаҷот касе ба Худо чунин гуфтааст:
HEB.2.6	«Инсон кист, ки Ту дар борааш фикр мекунӣ
HEB.2.6	ва писари одамизод кист, ки Ту ба вай ғамхорӣ менамойӣ?
HEB.2.7	Ту ӯро андак вақт аз фариштагон поёнтар гузоштӣ
HEB.2.7	ва бо шӯҳрату ҷалол ва ифтихор сарафроз гардонида,
HEB.2.8	ҳама чизро зери пояш гузоштаӣ».
HEB.2.8	Модом ки Худо ҳама чизро зери пойи инсон гузоштааст, пас дигар чизе намондааст, ки таҳти ҳукмронии ӯ набошад. Аммо ҳозир мо намебинем, ки ҳама чиз таҳти ҳукмронии одам бошад. 
HEB.2.9	Валекин мо Исоро мебинем, ки ба андак вақт аз фариштагон поёнтар гузошта шуда буд. Азбаски Ӯ маргро аз сар гузаронд, акнун бо шӯҳрату ҷалол ва ифтихор сарафроз гашта, ҳукмронӣ мекунад. Ин аз сабаби файзу меҳрубонии Худо буд, ки Ӯ ба ҷойи ҳама маргро чашид.
HEB.2.10	Худо ки ҳама чизро барои Худ офаридааст, мехост, фарзандони зиёдро ба шӯҳрату ҷалолаш шарик гардонад. Барои ин Ӯ лозим донист, ки Исоро ба воситаи азобҳо роҳбари комиле гардонад, то ки фарзандонро ба сӯйи наҷот бурда расонад. 
HEB.2.11	Охир ҳам Исо, ки Поккунандаи имондорон аст, ҳам имондорони покшаванда аз як Падаранд. Бинобар ин Исо ор накарда онҳоро бародар хонда, 
HEB.2.12	ба Худо мегӯяд:
HEB.2.12	«Ман дар бораи Ту ба бародаронам эълон мекунам
HEB.2.12	ва дар пеши тамоми ҷамъомади онҳо таърифу тавсифи Туро мекунам».
HEB.2.13	Исо боз мегӯяд: «Ман ба Ӯ таваккал мекунам» ва «Ана Ман ва онҳое, ки Худо бароям ҳамчун фарзанд додааст».
HEB.2.14	Азбаски фарзандони Худо инсон ҳастанд ва аз гӯшту хун иборатанд, Исо низ инсон шуд. Зеро фақат инсон шуда Ӯ метавонист, бо марги Худ қудрати шайтонро, ки одамонро ба марг мебурд, нобуд кунад. 
HEB.2.15	Инчунин Исо онҳоеро, ки аз марг метарсиданду тамоми умри худ мисли ғуломони шайтон зиндагӣ мекарданд, бо марги Худ озод намуд. 
HEB.2.16	Аниқ аст, ки Ӯ на ин ки ба фариштаҳо, балки ба мо, ки аз насли Иброҳим ҳастем, ёрӣ медиҳад. 
HEB.2.17	Вазифаи саркоҳин иборат аз он аст, ки ҳар сол барои гуноҳҳои тамоми халқ ба Худо қурбонӣ кунад. Пас барои саркоҳини раҳмдилу бовафо дар хизмати Худо шудан ба Исо лозим буд, ки аз ҳар ҷиҳат ба бародарони Худ монанд гардад. Танҳо дар ин сурат Ӯ қурбониеро, ки гуноҳҳои одамонро аз байн мебарад, тақдим карда метавонист. 
HEB.2.18	Исо ки Худ дар вақти аз озмоишҳо гузаштан азоб кашида буд, акнун ба онҳое, ки аз озмоиш мегузаранд, ёрӣ расонда метавонад.
HEB.3.1	Пас, эй бародарону хоҳарон, ки аз они Худо ҳастеду ба даргоҳи Худо даъват шудаед, дар бораи Исо, ки мо Ӯро фиристодаи Худо ва саркоҳин эълон мекунем, бомулоҳиза фикр кунед. 
HEB.3.2	Ҳамон тавре ки Мусо ба тамоми хонаводаи Худо вафодор буд, Исо низ ба Худо дар вазифаи ба он таъйиншудааш вафодор монд. 
HEB.3.3	Аммо, чи қадаре ки шӯҳрату ҷалоли бинокори хона аз худи хона бештар аст, ҳамон қадар Исо аз Мусо дида сазовори шӯҳрату ҷалоли бештаре гардид. 
HEB.3.4	Ҳар хона бо дасти касе сохта мешавад, аммо бинокори ҳама чиз Худост. 
HEB.3.5	Мусо ба тамоми хонаводаи Худо ҳамчун хизматгораш вафодор буд, то ки намунаи он ростие бошад, ки Худо дар оянда аён карданӣ буд. 
HEB.3.6	Масеҳ бошад, ҳамчун Писар ба хонаводаи Худо соҳиби вафодор аст. Ва хонадони Ӯ мо ҳастем, ба шарте ки бовариамонро дилпурона нигоҳ дорем ва хурсандона умедвори он чизҳое бошем, ки Худо бароямон мекунад.
HEB.3.7	Пас, бо гуфтаи Рӯҳулқудс:
HEB.3.7	«Имрӯз ки овози Худоро мешунавед, 
HEB.3.8	саркашӣ накунед,
HEB.3.8	чунон ки халқи Исроил шӯриш карда,
HEB.3.8	ҳангоми дар биёбон аз озмоиш гузаштанаш
HEB.3.8	ба Худо беитоатӣ карда буд».
HEB.3.9	Худо боз гуфтааст: «Аҷдодони шумо корҳои Маро тӯли чил сол дар биёбон медиданд, вале боз ҳам косаи сабрамро лабрез мекарданд. 
HEB.3.10	Аз ин сабаб Ман аз он насл хашмгин шуда, гуфтам, ки
HEB.3.10	Онҳо ҳамеша дар дили худ аз Ман рӯй мегардонанд
HEB.3.10	ва роҳҳои Маро нафаҳмидаанд.
HEB.3.11	Пас, дар ғазаби Худ қасам хӯрдам,
HEB.3.11	ки онҳо ҳаргиз ба истироҳати Ман дохил намешаванд».
HEB.3.12	Эй бародарону хоҳарон, эҳтиёт шавед, ки касе аз шумо дили сиёҳу беимоне, ки аз Худои зинда рӯй мегардонад, надошта бошад. 
HEB.3.13	Балки ҳар рӯз ба якдигар насиҳат кунед. То он замоне, ки ҳанӯз «имрӯз» номида мешавад, насиҳат карданро давом диҳед. Дар акси ҳол шумо ба фиреби гуноҳ афтода, шахси саркаш мешавед.
HEB.3.14	Охир мо шарики Масеҳ гаштаем ва шарик мемонем, ба шарте ки боварии аввалаи худро то ба охир маҳкам нигоҳ дорем. 
HEB.3.15	Чи тавре ки пештар гуфта шуда буд:
HEB.3.15	«Имрӯз ки овози Худоро мешунавед,
HEB.3.15	саркашӣ накунед,
HEB.3.15	чунон ки халқи Исроил ҳангоми шӯриш саркашӣ карда буд».
HEB.3.16	Киҳо овози Худоро шуниданду шӯриш бардоштанд? Мо медонем, ки ин ҳамаи онҳое буданд, ки Мусо аз Миср берун овард. 
HEB.3.17	Худо аз кӣ чил сол хашмгин буд? Чунон ки медонем, аз аҷдодони гунаҳкорамон, ки аз барои гуноҳ ҷасадҳояшон дар биёбон монд. 
HEB.3.18	Дар ҳаққи киҳо Худо қасам хӯрда гуфт, ки ба истироҳати Ӯ дохил намешаванд? Мо ҳама медонем, дар ҳаққи онҳое, ки итоат накарданд. 
HEB.3.19	Хулоса, мо мебинем, ки онҳо аз сабаби беимониашон ба истироҳати Худо дохил шуда натавонистанд.
HEB.4.1	Пас, дар сурате ки ваъдаи ба истироҳати Худо дохил шудан ҳанӯз эътибор дорад, бояд эҳтиёт шавем, мабодо маълум шавад, ки касе аз шумо ин ваъдаро аз даст додааст. 
HEB.4.2	Зеро ин хушхабар ба мо низ ҳамон тарзе эълон шудааст, ки ба аҷдодонамон эълон шуда буд. Лекин ба онҳо шунидаашон фоида набахшид, чунки ба имони онҳое, ки ба ин хабар гӯш карданд, шарик нашуданд. 
HEB.4.3	Вале мо ки имон овардаем, ба он истироҳат роҳ меёбем. Дар бораи дигарон бошад, Худо фармудааст:
HEB.4.3	«Пас, дар ғазаби Худ қасам хӯрдам,
HEB.4.3	ки ҳаргиз ба истироҳати Ман дохил намешаванд»,
HEB.4.3	ҳол он ки истироҳати Ӯ аз вақти офариниш вуҷуд дорад. 
HEB.4.4	Мо инро аз навиштаҷот медонем, ки дар як ҷойи он дар бораи рӯзи ҳафтум чунин гуфта шудааст: «Худо дар рӯзи ҳафтум аз ҳамаи корҳои Худ истироҳат кард».
HEB.4.5	Боз дар қисме, ки болотар гуфта гузаштем, омадааст, ки «ҳаргиз ба истироҳати Ман дохил намешаванд».
HEB.4.6	Барои баъзеҳо ҳанӯз имконияти дохил шудан ба ин истироҳат ҳаст. Вале онҳое, ки пештар барояшон хушхабар эълон шуда буд, аз сабаби беитоатӣ дохил нашуданд. 
HEB.4.7	Бинобар ин Худо рӯзи дигареро барои дохил шудан ба истироҳати Ӯ муқаррар мекунад ва онро «имрӯз» меномад. Баъд аз солҳои зиёд Худо ба воситаи Довуд дар бораи ин рӯз, чунон ки аллакай қайд кардем, ин тарз эълон мекунад: «Имрӯз ки овози Худоро мешунавед, саркашӣ накунед».
HEB.4.8	Халқи Исроил бо роҳбарии Юшаъ заминеро, ки Худо барояшон ваъда дода буд, соҳиб шуда бошад ҳам, истироҳат накард. Агар ба истироҳати Худо дохил мешуданд, дертар Худо дар бораи рӯзи дигари истироҳат гап намезад. 
HEB.4.9	Пас, истироҳати рӯзи ҳафтум барои халқи Худо то ҳол ҳаст. 
HEB.4.10	Ҳар касе, ки ба истироҳати Худо дохил шавад, ба мисли Худо аз корҳояш дам мегирад. 
HEB.4.11	Пас, биёед ҷидду ҷаҳд кунем, ки ба ин истироҳат дохил шавем, то ҳеҷ кас аз сабаби беитоатӣ мисли гузаштагон инро аз даст надиҳад.
HEB.4.12	Охир каломи Худо зинда ва таъсирбахш аст. Он аз ҳар шамшери ду тарафаш тез дида чуқуртар ба дохили мо даромада, таъсир мерасонад. Калом ҷонро аз рӯҳ ва буғумҳоро аз иликҳо ҷудо намуда, фикру ниятҳои дилро фош мекунад. 
HEB.4.13	Ҳеҷ чиз дар тамоми офариниш аз назари Худо пинҳон нест, балки ҳама чиз дар пеши Ӯ лучу урён ва кушоду ошкор аст. Мо барои ҳама чиз дар пеши Ӯ ҷавоб медиҳем.
HEB.4.14	Пас биёед имони эълон мекардаамонро маҳкам нигоҳ дорем. Охир саркоҳине, ки мо дорем, ончунон бузург аст, ки аз қабатҳои осмон гузашта рост ба даргоҳи Худо дохил шудааст ва ин саркоҳин Писари Худо Исо аст. 
HEB.4.15	Саркоҳини мо аз ҷумлаи онҳое нест, ки сустии моро надонад, чунки Худаш аз ҳар ҷиҳат ба монанди мо ба васваса дучор шудааст, вале гуноҳ накардааст. 
HEB.4.16	Бинобар ин биёед, ба пеши тахти файзу меҳрубонии Худо бо ҷуръат оем, то Худо ба мо раҳм карда, дар вақти мӯҳтоҷӣ бароямон аз рӯйи файзу меҳрубониаш ёрӣ диҳад.
HEB.5.1	Ҳар саркоҳин аз байни мардум барои он интихоб мешавад, ки дар пеши Худо намояндаи онҳо бошад. Вазифаи вай аз ин иборат аст, ки ҳадяҳои мардумро ба Худо тақдим намояду барои гуноҳҳо қурбонӣ кунад. 
HEB.5.2	Ӯ ба онҳое, ки надониста гуноҳ мекунанд ё гумроҳ мешаванд, метавонад, бо дилсӯзӣ муносибат кунад, чунки аз худаш ҳам хатоӣ сар мезанад. 
HEB.5.3	Аз ин рӯ саркоҳин бояд на фақат барои гуноҳҳои халқ, балки барои гуноҳҳои худ низ қурбонӣ кунад.
HEB.5.4	Ҳеҷ кас ин ифтихори саркоҳин шуданро худаш ба даст оварда наметавонад. Ӯ бояд аз тарафи Худо ба мисли Ҳорун, ки саркоҳини аввал буд, барои ин хизмат даъват шавад. 
HEB.5.5	Масеҳ ҳам ифтихори саркоҳин шуданро Худ ба даст наовардааст, балки Худо бо чунин суханон «Ту Писари Ман ҳастӣ. Имрӯз Ман Падари Ту шудаам» ба Ӯ ин ифтихорро дод.
HEB.5.6	Инчунин Худо дар ҷойи дигари навиштаҷот гуфтааст: «Ту то абад коҳин ба мисли Малкисодақ ҳастӣ
HEB.5.7	Масеҳ ҳангоми ҳаёти заминиаш бо фарёдҳои баланд ва ашкрезиҳо ба Ҳамоне, ки қудрати аз марг халос кардани Ӯро дошт, дуо ва илтиҷо кард. Дуояш ба хотири худотарс буданаш мустаҷоб шуд. 
HEB.5.8	Ҳарчанд Писар бошад ҳам, бояд дар амал дарду азоб мекашид, то ки аз таҷрибаи Худ маънии итоатро омӯзад. 
HEB.5.9	Ба воситаи ҳамин Исо саркоҳини комил гардида, барои ҳамаи итоаткоронаш Худ сарчашмаи наҷоти абадӣ гардид. 
HEB.5.10	Ва Ӯ аз ҷониби Худо саркоҳини ба мисли Малкисодақ таъйин шудааст.
HEB.5.11	Дар ин бора чизҳои бисёре гуфтанӣ дорем, лекин фаҳмондан ба шумо душвор аст, чунки гапҳо ба гӯшҳои шумо намедароянд. 
HEB.5.12	Шумо ки солҳои зиёд имондор ҳастед, кайҳо боз мебоист муаллими дигарон мешудед. Лекин ҳоло ба худи шумо муаллиме даркор аст, ки асосҳои таълимоти Худоро ба шумо омӯзонад. Шумо мисли кӯдаки навзод ҳастед, ки на ба хӯроки сахт, балки ба шир мӯҳтоҷед. 
HEB.5.13	Касе ки ҳанӯз шир мехӯрад, нишон медиҳад, ки дар зиндагии рӯҳонӣ ақибмонда аст ва то ҳол дурустро аз нодуруст фарқ намекунад. 
HEB.5.14	Аммо чунон ки хӯроки боқувват барои калонсолон аст, таълимоти боқувват низ барои онҳоест, ки ба камол расидаанд. Чунки онҳо барои сиёҳро аз сафед фарқ кардан ботаҷриба шудаанд.
HEB.6.1	Пас биёед, ба таълимоти ибтидоӣ дар бораи Масеҳ гаштаю баргашта барнагардем, балки роҳи ба камол расиданро давом диҳем. Шумо аллакай таълимоти асосиро гирифтаед, ки он дар бораи тавба кардан аз корҳои марговар ва имон овардан ба Худост. 
HEB.6.2	Инчунин таълимоти асосӣ аз қоидаҳои шустушӯйӣ, расму русуми ба имондорон даст гузоштан, зиндашавии мурдагон ва аз ҷазои абадӣ иборат аст. Лозим нест, ки онҳоро ба шумо таълим додан гирем. 
HEB.6.3	Ана Худо хоҳад, дар таълим пеш меравем.
HEB.6.4+HEB.6.5+HEB.6.6	Шахсоне ҳастанд, ки Худо фикрашонро як бор равшан кардаасту мазаи ҳадияи осмонро чашидаанд ва баробари дигар имондорон Рӯҳулқудс барояшон низ дода шудааст. Онҳо хубии каломи Худо ва қудратҳои замони ояндаро чашидаанд, лекин бо вуҷуди ҳамаи ин аз имон даст кашиданд. Чунин одамонро боз ба тавба овардан ғайриимкон аст, чунки онҳо Писари Худоро бори дигар гӯё бо дастони худ ба салиб мехкӯб мекунанд. Бо ин корашон Ӯро дар назари ҳама расво месозанд.
HEB.6.7	Замине, ки пас аз серборонӣ нарм гашта, ба кишткунандагон ҳосили фоидаовар мерӯёнад, аз Худо баракат меёбад. 
HEB.6.8	Аммо замине, ки хору хас мерӯёнад, бефоида ва наздики лаънат шудан аст, ки оқибат сӯзонда мешавад.
HEB.6.9	Эй азизон, гарчанде ин суханонро гӯем ҳам, дар мавриди шумо дилпур ҳастем, ки ҳолати имони шумо беҳтар аст ва ин ҳолат шуморо ба наҷот бурда мерасонад. 
HEB.6.10	Зеро Худо беинсоф нест, ки амали шумо ва муҳаббатеро, ки ба хотири номи Ӯ дар роҳи хизмат ба халқи Худо нишон додаед ва нишон медиҳед, фаромӯш кунад. 
HEB.6.11	Орзуи мо ин аст, ки ҳар яки шумо ҳамин ҷидду ҷаҳди худро то ба охир давом диҳед, то ки умедатон ҷомаи амал пӯшад. 
HEB.6.12	Он гоҳ шумо танбал намешавед, балки ба касоне пайравӣ мекунед, ки ба воситаи имону пурсабрӣ ваъдаҳои Худоро ба даст меоваранд.
HEB.6.13	Вақте ки Худо ба Иброҳим ваъда медод, бо номи Худ қасам хӯрд, чунки касе бузургтар аз Ӯ набуд, ки бо номи вай қасам хӯрад. 
HEB.6.14	Ӯ чунин гуфта буд:
HEB.6.14	«Ҳатман туро баракат медиҳам ва наслатро бешумор мегардонам».
HEB.6.15	Ҳамин тавр Иброҳим босабр интизор шуда, ваъдаи Худоро ба даст овард.
HEB.6.16	Одамон ҳамеша ба номи касе қасам мехӯранд, ки аз худашон бузургтар бошад ва ин қасам ба ҳар гуна баҳс хотима мегузорад. 
HEB.6.17	Худо низ ваъдаашро бо қасам тасдиқ кард, чунки ба касоне, ки ваъда дода буд, нишон додан мехост, ки мақсадашро тағйир намедиҳад. 
HEB.6.18	Пас ин ду чиз, яъне ваъда ва қасам тағйирнопазиранд, чунки барои Худо дурӯғ гуфтан имкон надорад. Ба воситаи ин ду чиз Худо хост, ки мо, яъне онҳое, ки дар Ӯ паноҳ ёфтаем, бо дили пур умеди пешниҳодшударо мустаҳкам нигоҳ дорем. 
HEB.6.19	Ҳамон тавре ки лангар киштиро дар як ҷо нигоҳ дошта меистад, ин умед ба мисли лангар ҷони моро дар бехатарӣ мустаҳкам нигоҳ медорад. Умеди мо ба Исо аст, ки аз қабати пардаи хаймаи осмонӣ гузашта, ба ҷойи муқаддастарин, яъне ҳузури Худо дохил мешавад. 
HEB.6.20	Ин ҳамон ҷоест, ки Исо пешопеши мо ва аз номи мо даромада, то абад саркоҳине ба мисли Малкисодақ гаштааст.
HEB.7.1	Ин Малкисодақ подшоҳи шаҳри Салим ва коҳине дар хизмати Худои Таоло буд. Ӯ Иброҳимро, ки баъд аз шикаст додани подшоҳон бармегашт, пешвоз гирифта, вайро дуои нек кард. 
HEB.7.2	Ва ба ӯ Иброҳим даҳяки ҳама чизи ба даст овардаашро дод. Маънои номи Малкисодақ «Шоҳи дурусткор» аст ва унвонаш шоҳи Салим, яъне «Шоҳи осоиштагӣ» аст. 
HEB.7.3	Дар бораи Малкисодақ дар ҳеҷ ҷо қайд нашудааст, ки падару модараш киҳо буданд, чӣ аслу насаб дошт ва умраш кай сар шудаасту кай ба охир расидааст. Маҳз аз ҳамин ҷиҳат вай ба Писари Худо монандӣ дошта, то абад дар хизмати коҳинӣ мемонад.
HEB.7.4	Бинед, ки Малкисодақ чӣ шахси бузурге буд, ки ҳатто Иброҳим, асосгузори қавми Исроиламон, ба вай даҳяки ҳама чизи дар ҷанг ба даст овардаашро дод. 
HEB.7.5	Аз рӯйи фармони шариат, ҳатто насли Иброҳим бояд аз тамоми дороияшон даҳяк диҳад. Исроилиён бояд ба хеши худ, яъне насли Левӣ, ки коҳинон буданд, даҳяк медоданд. 
HEB.7.6	Аммо Малкисодақ, ки аз авлоди Левӣ набуд, аз дасти Иброҳим даҳяк гирифт. Ва бо вуҷуди он ки Иброҳим худ соҳиби ваъдаҳои Худо буд, Малкисодақ ӯро дуои нек кард. 
HEB.7.7	Бешубҳа, шахси бузург шахси хурдро дуои нек мекунад. 
HEB.7.8	Дар ҳолати ҳозира коҳиноне, ки рӯзе мемиранд, даҳякҳоро ҷамъ мекунанд. Аммо дар бораи Малкисодақ, ки аз Иброҳим даҳяк гирифта буд, гуфта шудааст, ки вай зинда аст. 
HEB.7.9	Гуфтан мумкин аст, ки худи Левӣ, ки наслаш ҷамъкунандагони даҳяк буданд, ба воситаи Иброҳим ба Малкисодақ даҳяк дода буд. 
HEB.7.10	Охир вақте ки Малкисодақ ба пешвози Иброҳим баромад, Левӣ ҳанӯз ба дунё наомада буд, балки дар вуҷуди Иброҳим буд.
HEB.7.11	Гарчанде ки шариати Мусо дар замоне дода шуд, ки ба вазифаи коҳинон аз насли Левӣ интихоб мешуданд, хизматгузории ин коҳинон касеро комил гардонда наметавонист. Чунки, агар комил гардонда метавонист, лозим намешуд, ки коҳини дигаре ва он ҳам на ба мисли Ҳорун, балки ба мисли Малкисодақ биёяд. 
HEB.7.12	Зеро, вақте ки қоидаҳои интихоби коҳинон тағйир меёбанд, худи шариат низ бояд иваз шавад. 
HEB.7.13	Ҳамаи ин дар бораи Худованди мо гуфта шудааст, ки Ӯ на аз насли Левӣ, балки аз қабилаи дигаре буд, ки касе аз он ҳаргиз пеши қурбонгоҳ хизмат накардааст. 
HEB.7.14	Маълум аст, ки Худованди мо аз қабилаи Яҳудо буд ва Мусо ҳеҷ вақт нагуфтааст, ки аз ин қабила коҳине мебарояд. 
HEB.7.15	Вақте ки коҳини дигаре ба мисли Малкисодақ мебарояд, рӯй додани табаддулотро боз ҳам равшантар нишон медиҳад. 
HEB.7.16	Исо на аз рӯйи қоидаҳои тааллуқ ба қабила, балки бо қудрати ҳаёти нобуднашаванда ба вазифаи коҳин таъйин шудааст. 
HEB.7.17	Охир дар навиштаҷот дар бораи Ӯ чунин омадааст:
HEB.7.17	«Ту то абад коҳин ба мисли Малкисодақ ҳастӣ».
HEB.7.18	Фармони пештара аз барои суст ва бенатиҷа буданаш бекор карда шуд. 
HEB.7.19	Чунки шариат ҳеҷ чизеро пурра пок гардонда ва ё ҳеҷ касеро бо Худо оштӣ дода наметавонист. Вале ҳоло умеди беҳтаре дода шудааст, ки ба воситаи он ба Худо наздик мешавем. 
HEB.7.20	Ин ҳам бе қавлу қасам нашудааст! Дигарон бе қавлу қасам коҳин мешуданд, 
HEB.7.21	аммо, вақте ки Исо коҳин таъйин мешуд, Худо ба Ӯ қасам дода гуфтааст:
HEB.7.21	«Ман, Худованд, қасам мехӯрам ва қарорамро тағйир намедиҳам:
HEB.7.21	Ту то абад коҳин ҳастӣ».
HEB.7.22	Ба сабаби ин қасам Исо кафили ин аҳду паймони беҳтаре бо Худо шудааст. 
HEB.7.23	Коҳинони пештара хеле бисёр буданд, чунки марг намемонд, ки онҳо хизмати худро давом диҳанд. 
HEB.7.24	Лекин Исо то абад зинда аст, бинобар ин хизмати коҳинии Ӯ низ беохир аст. 
HEB.7.25	Исо метавонад, онҳоеро, ки ба воситаи Ӯ ба ҳузури Худо меоянд, комилан ва абадан наҷот бахшад. Зеро Ӯ ҳамеша зинда аст, то ки дар пеши Худо ба тарафдории онҳо сухан гӯяд.
HEB.7.26	Мо ана ба ҳамин хел саркоҳине эҳтиёҷ дорем, ки пок ва беайбу нуқсон, ҷудо аз гуноҳкорон ва дар ҷойи болотарини осмон бошад. 
HEB.7.27	Бар хилофи саркоҳине, ки аз насли Левӣ буд, Исо зарурат надорад, ки ҳар рӯз аввал барои гуноҳҳои Худ ва баъд барои гуноҳҳои халқ қурбонӣ кунад. Зеро Ӯ Худро як бор ва барои ҳамеша барои гуноҳҳои одамон ҳамчун қурбонӣ тақдим намуд. 
HEB.7.28	Аз рӯйи шариат ба вазифаи саркоҳин инсонро таъйин мекунанд, ки дорои камбудиҳо аст. Лекин баъд аз дода шудани шариат Худо бо қавлу қасам Писарашро ба ин вазифа таъйин кард, ки то абад саркоҳини комил гардид.
HEB.8.1	Мағзи гуфтаҳои мо ин аст, ки мо саркоҳине дорем, ки аз тарафи рости тахти Худои Олимақом дар осмон нишастааст. 
HEB.8.2	Ӯ дар даргоҳи Худо, ки хаймаи ҳақиқии ибодат дар он ҷост, вазифаи коҳинро иҷро мекунад. Ва ин хайма на бо дасти инсон, балки аз тарафи Худованд гузошта шудааст.
HEB.8.3	Ҳар саркоҳин барои тақдим кардани ҳадяҳо ба Худо ва маросими қурбониро анҷом додан таъйин мешавад. Аз ин рӯ ин коҳин низ мебоист чизе барои тақдим кардан дошта бошад. 
HEB.8.4	Агар Исо дар рӯйи замин мебуд, ба вазифаи коҳин таъйин намешуд, чунки коҳинони дигаре ҳастанд, ки мувофиқи шариат ба Худо ҳадяҳо тақдим мекунанд. 
HEB.8.5	Аммо хаймаи заминие, ки онҳо хизмат мекунанд, фақат монандӣ ба хаймаи ҳақиқии дар осмонбуда дорад ва тақлид ба он мебошад. Пеш аз он ки Мусо хаймаро созад, Худо вайро огоҳ карда гуфт: «Аммо бин, ки ҳамаашро аз рӯйи намунае созӣ, ки ба ту дар болои кӯҳ нишон дода будам».
HEB.8.6	Вале хизмате, ки ба Исо дода шудааст, бузургтар аз хизмати насли Левӣ аст, ҳамон тавре ки аҳду паймоне, ки Ӯ миёнарави он аст, бузургтар аз аҳди пештара мебошад. Чунки ваъдаҳое, ки Худо дар асоси аҳди нав додааст, беҳтар аз ваъдаҳое ҳастанд, ки дар аҳди пештара буданд. 
HEB.8.7	Агар аҳди аввал камбудӣ намедошт, аҳди дуюм ба ивазаш лозим намешуд. 
HEB.8.8	Аммо Худо ба норасоии халқи Худ ишора карда гуфт:
HEB.8.8	«Замоне мерасад, ки Ман, – мегӯяд Худованд, – аҳду паймони наве бо хонадони Исроилу Яҳудо хоҳам баст.
HEB.8.9	Ин аҳди нав монанди он аҳди пештарае намешавад, ки Ман бо аҷдодонашон баста будам. Дар он замон Ман дасти аҷдодонашонро гирифта, онҳоро аз Миср бароварда будам. Аммо онҳо ки ба аҳди Ман вафодор намонданд, Ман низ аз онҳо рӯй гардондам».
HEB.8.10	Сипас Худованд эълон мекунад:
HEB.8.10	«Ана ин аҳду паймонест, ки Ман дар оянда бо хонадони Исроил мебандам:
HEB.8.10	Ман қонунҳои Худро дар фикри онҳо мегузорам ва дар дилашон менависам.
HEB.8.10	Он гоҳ Ман Худои онҳо мешавам ва онҳо халқи Ман мешаванд.
HEB.8.11	Дигар эҳтиёҷ намешавад, ки онҳо ба ҳамдиёрон ё бародарону хоҳарони худ „Худовандро шиносед“-гӯён таълим диҳанд,
HEB.8.11	чунки ҳама аз хурд то калон Маро мешиносанд.
HEB.8.12	Зеро Ман корҳои бадашонро мебахшам
HEB.8.12	ва гуноҳҳояшонро дигар ба ёд намеорам».
HEB.8.13	Худо вақте ки дар бораи аҳди нав мегӯяд, аҳди аввалро бекор месозад. Чизи кӯҳна ва бекорашуда зуд аз байн меравад.
HEB.9.1	Инак аҳду паймони аввал аз расму ойинҳои ибодат ва хаймаи ибодати заминӣ иборат буд. 
HEB.9.2	Қисми аввали хаймаи заминӣ «ҷойи муқаддас» номида мешуд. Дар он ҷо чароғдон, миз ва нони ба Худо тақдимшуда гузошта шуда буд.
HEB.9.3	Қисми дуюми хайма «ҷойи муқаддастарин» номида мешуд. Ин қисм аз қисми аввал бо парда ҷудо мешуд. 
HEB.9.4	Дар он ҷо қурбонгоҳи тилло барои сӯзондани хушбӯйиҳо ва сандуқи аҳд буданд. Ҳама ҷойи сандуқи аҳд тиллопӯш шуда буд. Дар дарунаш зарфи тилло бо нони манна, асои шукуфтаи Ҳорун ва аҳду паймони дар рӯйи лавҳасангҳо навишташуда гузошта шуда буданд. 
HEB.9.5	Дар болои сандуқ ҳамчун нишонаи бузургии Худо ҳайкалҳои махлуқҳои ба номи каррубӣ буданд. Қанотҳои онҳо болои сарпӯши сандуқ, ки ҷойи бахшиши гуноҳҳо буд, паҳн мешуданд. Ҳоло мо дар бораи ҳамаи ин як ба як гуфта истода наметавонем.
HEB.9.6	Баъд аз он ки ҳама чиз ба ҳамин тартиб гузошта шуд, коҳинон ҳар рӯз барои иҷрои хизматашон ба қисми аввали хайма медаромаданд. 
HEB.9.7	Аммо ба қисми дуюм фақат саркоҳин соле як бор медаромад. Он ҳам ҳангоми даромаданаш барои гуноҳҳое, ки надониста худаш ва халқ содир карда буданд, ҳамеша хуни қурбонӣ тақдим мекард. 
HEB.9.8	Бо ҳамаи ин суханони дар бораи хаймаи заминӣ баёншуда Рӯҳулқудс нишон медиҳад, ки то дами вуҷуд доштани хаймаи аввал роҳ ба ҷойи муқаддастарин ҳанӯз кушода нашудааст. 
HEB.9.9	Ин ба замони ҳозира ишора карда, нишон медиҳад, ки ҳадяҳо ва қурбониҳое, ки одамон ба Худо тақдим мекунанд, виҷдони онҳоро пок карда наметавонанд. 
HEB.9.10	Ҳамаи ин хӯрданию нӯшиданӣ ва ҳар гуна анъанаҳои шустушӯйӣ, ки қоидаҳои ҷисмонианд, фақат то омадани тарзи ибодати нав эътибор доранд.
HEB.9.11	Валекин, вақте ки Масеҳ ҳамчун саркоҳини некиҳои оянда зоҳир гардид, Ӯ ба хаймаи осмонӣ, ки бузургтару комилтар аст, дохил шуд. Он хаймаи дохилшудааш на бо дасти инсон сохта шудаасту на ба ин ҷаҳони офаридашуда тааллуқ дорад. 
HEB.9.12	Инчунин Масеҳ на бо хуни бузу гӯсола, балки бо хуни Худ як бор ва то абад ба ҷойи муқаддастарин дохил шуда, моро аз гуноҳ то абад халос кард. 
HEB.9.13	Мувофиқи шариати Мусо ба одамони ҳаромшуда ибодат кардани Худо ҷоиз нест. Онҳоро бо пошидани хуни бузу барзагов ва хокистари ғуноҷини сӯзондашуда пок мегардонданд. 
HEB.9.14	Пас хуни Масеҳ чӣ қадар бештар пок карда метавонад? Масеҳ Худро ба воситаи қудрати Рӯҳулқудси абадӣ ба Худо беайбу нуқсон ба қурбонӣ тақдим кардааст. Хуни Масеҳ виҷдони моро пок мекунад, то ки мо корҳои марговарро такрор накунем, балки ба Худои зинда хизмат карда тавонем. 
HEB.9.15	Ана барои ҳамин Масеҳ миёнарави аҳду паймони нави байни Худо ва мардум мебошад, то онҳое, ки даъват шудаанд, мероси ваъдашудаи абадиро ба даст оварда тавонанд. Марги Ӯ ҷуброни гуноҳҳое шуд, ки мардум дар замони аҳду паймони аввал содир карда буданд.
HEB.9.16	Вақте касе васият мекунад, ки молу мулкаш аз они кӣ мешавад, бояд марги ин васиятгар исбот шавад. 
HEB.9.17	Чунки васият танҳо баъд аз мурдани васиятгар эътибор пайдо мекунад. То вақте ки васиятгар зинда аст, васияти ӯ эътибор надорад. 
HEB.9.18	Аз ин сабаб ҳатто аҳди аввал бо рехтани хун қувват пайдо кард. 
HEB.9.19	Баъд аз он ки Мусо ҳамаи фармонҳои шариатро ба мардум эълон намуд, хуни бузу гӯсолаҳоро бо косаи об гирифта, аз он бо пашми сурх ва бандчаи гиёҳи зуфо ҳам ба рӯйи навиштаҷот ва ҳам ба тамоми мардум пошида, 
HEB.9.20	чунин гуфт: «Ин хун аҳду паймонеро, ки Худо риояи онро ба шумо фармудааст, тасдиқ мекунад».
HEB.9.21	Бо ҳамин тарз вай ҳам худи хайма ва ҳам зарфҳои барои ибодат лозимаро хунпошӣ кард. 
HEB.9.22	Дар ҳақиқат мувофиқи шариат қариб ҳама чиз бо хун пок мешавад ва бе рехтани хун гуноҳҳо бахшида намешаванд.
HEB.9.23	Ҳамаи хунпошӣ барои пок намудани чизҳои хаймаи заминӣ зарур буд. Азбаски хаймаи заминӣ тақлиди хаймаи осмонӣ аст, барои чизҳои осмонӣ қурбонии беҳтар аз хуни ҳайвонот талаб карда мешуд. 
HEB.9.24	Охир Масеҳ на ба хаймаи сохти дасти инсон, ки фақат тақлиди хаймаи ҳақиқӣ аст, дохил шуд. Ӯ рост ба осмон рафта дохил шуд, то ки акнун дар назди Худо намояндаи мо бошад. 
HEB.9.25	Саркоҳин ҳар сол барои тақдим кардани хуни қурбонӣ ба ҷойи муқаддастарин медарояд ва он ҳам на бо хуни худаш, балки бо хуни ҳайвон. Вале Масеҳ ба осмон на барои Худро гаштаю баргашта тақдими қурбонӣ намудан даромадааст. 
HEB.9.26	Вагарна ба Вай лозим меомад, ки аз офариниши дунё то ҳол борҳо азобу уқубати маргро кашад. Вале Ӯ дар замонҳои охир як бор зоҳир шуд, то ки бо қурбон кардани Худ гуноҳро аз байн барад. 
HEB.9.27	Ҳамон тавре ки ҳар шахс як бор мемираду баъд Худо ӯро ҳукм мекунад, 
HEB.9.28	Масеҳ низ як бор мурд. Вале, Ӯ ки Худ бегуноҳ буд, вақти қурбон шуданаш барои ба дӯш гирифтани гуноҳи бисёриҳо ҳукм шуд. Акнун ки бори дуюм меояд, бо гуноҳ кордор намешавад, балки онҳоеро, ки нигарони омаданаш ҳастанд, наҷот медиҳад.
HEB.10.1	Шариати Мусо наҷоти ҳақиқиро бахшида наметавонад. Он фақат мисли соя шакли наҷотро дораду худи наҷот нест. Аз ин рӯ шариат онҳоеро, ки ҳар сол пеши Худо бо қурбонии ҳайвон меоянд, ҳаргиз бегуноҳ гардонда наметавонад. 
HEB.10.2	Агар метавонист, магар онҳо қурбонӣ карданро бас намекарданд? Агар парастандагон як бор ва доимӣ пок мешуданд, магар виҷдонашон аз азоби гуноҳ озод намешуд? 
HEB.10.3	Баръакс ҳар сол қурбон кардани ҳайвон ба онҳо инсони гунаҳкор буданашонро хотиррасон мекард. 
HEB.10.4	Чунки бо хуни бузу барзаговҳо аз байн бурдани гуноҳҳо ғайриимкон аст.
HEB.10.5	Бинобар ин Масеҳ ҳангоми ба ҷаҳон омаданаш ба Худо гуфт:
HEB.10.5	«Қурбониҳову ҳадяҳоро Ту нахостӣ,
HEB.10.5	балки баданеро ба Ман тайёр кардӣ.
HEB.10.6	Сӯхтани ҳайвонҳо болои қурбонгоҳ ё ягон қурбонии дигаре барои бахшиши гуноҳҳо ба Ту маъқул нест».
HEB.10.7	Баъд Ӯ гуфт:
HEB.10.7	«Худоё, ана Ман, ҳамон тавре ки дар навиштаҷот дар бораам гуфта шудааст, барои иҷро кардани хости Ту омадаам».
HEB.10.8	Дар аввал Масеҳ ба Худо гуфт: «Ту қурбониҳову ҳадяҳо, қурбониҳои сӯхтанӣ ва қурбониҳо барои бахшиши гуноҳҳо нахостӣ ва онҳо ба Ту маъқул ҳам нестанд». Ҳол он ки аз рӯйи шариат ин қурбониҳо талаб мешаванд. 
HEB.10.9	Баъд Ӯ илова кард: «Ана Ман барои иҷро кардани хости Ту омадаам». Ҳамин тавр Масеҳ барои пойдор намудани аҳду паймони дуюм аҳди аввалинро бекор мекунад. 
HEB.10.10	Аз рӯйи ҳамин хости Худо мо ба воситаи қурбонии бадани Исои Масеҳ як бор ва то абад аз гуноҳ пок шудаем.
HEB.10.11	Ҳар коҳин вазифаашро ҳар рӯз иҷро намуда, гаштаю баргашта як хел қурбониҳо мекунад, ки ин қурбониҳо гуноҳҳоро ҳаргиз аз байн бурда наметавонанд. 
HEB.10.12	Вале Масеҳ, ки Худро як бор ва то абад қурбонӣ барои гуноҳҳо тақдим карда, аз дасти рости Худо нишаст, 
HEB.10.13	ҳоло дар интизори замонест, ки Худо душманонашро зери пояш кунад. 
HEB.10.14	Зеро Ӯ бо як қурбонии Худ онҳоеро, ки аз гуноҳҳояшон пок мешаванд, то абад бегуноҳ мегардонад.
HEB.10.15	Рӯҳулқудс низ инро тасдиқ намуда, мегӯяд:
HEB.10.16	«Ана ин аҳду паймонест, ки Ман дар оянда бо онҳо мебандам, мегӯяд Худованд:
HEB.10.16	Ман қонунҳои Худро дар дили онҳо мегузорам
HEB.10.16	ва дар фикрашон менависам».
HEB.10.17	Боз илова карда мегӯяд:
HEB.10.17	«Ман гуноҳҳо ва қонуншикании онҳоро дигар ба ёд намеорам».
HEB.10.18	Пас баъд аз бахшида шудани гуноҳҳо, қурбонии дигар барои гуноҳҳо даркор нест.
HEB.10.19	Хуллас, эй бародарону хоҳарон, мо ба воситаи хуни Исо ба ҳузури Худо, ки дар ҷойи муқаддастарин аст, боҷуръат даромада метавонем. 
HEB.10.20	Ин роҳро ба ҳузури Худо барои мо Исо ба воситаи қурбонии баданаш кушодааст ва ин роҳи наву ҳаётбахш аст, ки аз пардаи хаймаи осмонӣ гузаштааст. 
HEB.10.21	Мо чунин Саркоҳини бузурге дорем, ки идораи корҳои хонаводаи Худоро дар ӯҳдаи Худ дорад. 
HEB.10.22	Пас, биёед рост ба ҳузури Худо бо дили соф ва пур аз имон равем. Биёед бо дилҳое ба Худо наздик шавем, ки бо пошидани хуни Масеҳ аз азоби виҷдон пок гаштаанд. Инчунин бо баданҳое ба Худо наздик шавем, ки бо оби пок шуста шудаанд.
HEB.10.23	Биёед он умедамонро, ки эълон мекунем, бе дудилагӣ маҳкам нигоҳ дорем, чунки Худо ба ваъдаҳояш вафо мекунад. 
HEB.10.24	Биёед дар фикри он бошем, ки чӣ тавр якдигарро ба муҳаббат ва корҳои нек водор созем. 
HEB.10.25	Баъзе касон одат пайдо кардаанд, ки ба ҷамъомадҳои имондорон набиёянд. Биёед ба монанди онҳо нашавем ва аз ҷамъомади ҳамдигар намонем. Баръакс якдигарро рӯҳбаланд намоем, хусусан дар ин вақте ки рӯзи баргаштани Худованд наздик аст. 
HEB.10.26	Зеро, агар мо баъд аз қабул кардани дониши ҳақиқат дидаву дониста гуноҳ кардан гирем, барои гуноҳи мо қурбонии дигар намондааст. 
HEB.10.27	Барои мо фақат ҳамин мемонад, ки бо тарсу ҳарос интизори рӯзи ҷазо ва он оташи шадиде бошем, ки душманони Худоро фурӯ мебарад.
HEB.10.28	Шахсе, ки шариати Мусоро назарногирӣ кардааст, бо шаҳодати ду ё се нафар бераҳмона кушта мешавад. 
HEB.10.29	Пас чӣ қадар шадидтар ҷазои касест, ки Писари Худоро поймол мекунаду хуни аҳди паймонро, ки бо он пок гаштааст, ҳаром месозад ва Рӯҳи файзу меҳрубонии Худоро меранҷонад? 
HEB.10.30	Мо медонем, ки Худо гуфтааст:
HEB.10.30	«Қасосгирӣ аз они Ман аст ва Ман сазо медиҳам».
HEB.10.30	Инчунин гуфта шудааст:
HEB.10.30	«Худованд халқи Худро ҳукм мекунад».
HEB.10.31	Чӣ даҳшатест ба дастони Худои зинда афтодан!
HEB.10.32	Замонеро ба ёд оваред, ки нав дар бораи Масеҳ сарфаҳм рафта будед ва аз барои имонатон бо чи муборизаи сахте дучор шудед. Вале шумо истодагарӣ карда тавонистед. 
HEB.10.33	Шумо ба хотири имонатон ё худ дар пеши мардум ба масхараву таҳқир ва азобҳо гирифтор мешудед ё ба онҳое, ки нисбаташон чунин рафтор мекарданд, дасти ёрӣ дароз мекардед. 
HEB.10.34	Шумо ба онҳое, ки ба хотири имонашон зиндонӣ шуда буданд, ҳамдардӣ мекардед. Вақте ки молу мулкатонро кашида гирифтанд, шумо хурсандӣ кардед, чун медонистед, ки молу мулки беҳтар ва абадӣ доред.
HEB.10.35	Инак ҳамин хел ба Худованд таваккал карданро давом диҳед! Чунки ин мукофоти бузург меоварад. 
HEB.10.36	Шумо бояд босабру пуртоқат шавед, то ки хости Худоро иҷро карда, ба он чи ваъда шудааст, соҳиб гардед. 
HEB.10.37	Чунон ки дар навиштаҷот Худо дар бораи Масеҳ гуфтааст:
HEB.10.37	«Баъд аз андак вақт он Касе, ки дар роҳ аст, меояд ва дер намемонад.
HEB.10.38	Аммо шахси росткор ба воситаи имон зиндагӣ мекунад.
HEB.10.38	Вале, агар ақиб гардад, аз вай розӣ намешавам».
HEB.10.39	Мо бошем, аз он касоне нестем, ки ақиб гашта, нобуд шавем, балки касоне ҳастем, ки имонро нигоҳ дошта, наҷот меёбем.
HEB.11.1	Инак, имон доштан чӣ аст? Ин дилпур будан, ки умедамон ҳақиқатан ҷомаи амал мепӯшад ва боварии қатъӣ доштан ба чизҳоест, ки мо ҳанӯз намебинем. 
HEB.11.2	Аз сабаби имонашон одамони гузашта ба таърифи Худо ноил гаштанд.
HEB.11.3	Азбаски мо имон дорем, мефаҳмем, ки тамоми ҷаҳон бо амри Худо офарида шудааст ва чизҳои медидаамон аз чизҳои нонамоён сохта шудаанд.
HEB.11.4	Азбаски Ҳобил имон дошт, қурбонии беҳтар аз қурбонии Қоин тақдим кард. Худо қурбонии Ҳобилро қабул карда, бо ҳамин шаҳодат дод, ки Ҳобил ба воситаи имонаш дурусткор шинохта шуд. Агарчи Ҳобил мурда бошад ҳам, ҳанӯз ба воситаи имонаш ҳамчун ибрат сухан мегӯяд. 
HEB.11.5	Азбаски Ҳанӯх имон дошт, маргро начашида, ба осмон гирифта шуд. Ӯро дигар наёфтанд, чунки Худо ӯро пеши Худ гирифт. Лекин, пеш аз он ки гирифта шавад, дар борааш шаҳодат дода шуд, ки вай дили Худоро ёфта буд. 
HEB.11.6	Аммо бе имон дили Худоро ёфтан ғайриимкон аст. Зеро ҳар ки пеши Худо меояд, бояд бовар кунад, ки Ӯ вуҷуд дорад ва ба онҳое, ки Ӯро меҷӯянд, мукофот медиҳад.
HEB.11.7	Азбаски Нӯҳ ба Худо имон дошт, сухани Худоро ба замин намонда, барои наҷоти тамоми оилааш киштие сохт. Чунки Худо Нӯҳро дар бораи воқеаҳои ояндае, ки Нӯҳ ҳанӯз дида наметавонист, огоҳ карда буд. Бо ҳамин амалаш Нӯҳ соҳиби унвони дурусткор шуд, ки ин унвон дар натиҷаи имон дода мешавад. Инчунин кори Нӯҳ нишон дод, ки ҳамаи дигарон дар ин ҷаҳон айбдор ҳастанд.
HEB.11.8	Азбаски Иброҳим имон дошт, ба Худо итоат намуд. Вақте ки Худо ӯро даъват кард, аз сарзамини худ баромада, ба ҷое, ки Худо ба вай насиб дониста буд, рафт. Ҳангоми баромаданаш ӯ ҳатто намедонист, ки ба куҷо меравад. 
HEB.11.9	Азбаски Иброҳим имон дошт, ҳатто дар он сарзамине, ки Худо ба вай ваъда дода буд, чун ғариб хайма зада зиндагӣ мекард. Ваъдае, ки Иброҳим дошт, ба Исҳоқу Яъқуб низ дода шуда буд, вале онҳо ҳам монанди Иброҳим дар хаймаҳо умр ба сар бурданд. 
HEB.11.10	Иброҳим аз он сабаб дар хайма зиндагӣ мекард, ки интизори шаҳри абадие буд, ки меъмор ва бинокораш Худо аст.
HEB.11.11	Азбаски Иброҳиму Соро имон доштанд, агарчи Иброҳим хеле пир шуда буд ва худи Соро низ нозой буд, соҳиби писар шуда тавонистанд. Зеро боварӣ дошт, ки Худо ба ваъдааш вафо мекунад. 
HEB.11.12	Ана барои ҳамин аз як марди пири нимҷон насли бешуморе ба мисли ситорагони осмон ё реги соҳили баҳр ба дунё омад.
HEB.11.13	Ҳамаи ин шахсон имонашонро то дами марг нигоҳ дошта рафтанд. Гарчанде онҳо диданд, ки ваъдаи Худо на дар замони онҳо, балки дар оянда иҷро мешавад, шод шуданд. Ҳамин тавр онҳо иқрор намуданд, ки дар рӯйи замин ғариб ва бегонаанд. 
HEB.11.14	Онҳое, ки ин тавр мегӯянд, аниқ нишон медиҳанд, ки дар ҷустуҷӯйи ватан ҳастанд. 
HEB.11.15	Агар онҳо ватани тарккардаашонро ёд мекарданд, фурсати ба он ҷо баргаштанро доштанд. 
HEB.11.16	Вале, чунон ки мебинем, онҳо муштоқи ватани беҳтаре, яъне ватани осмонӣ буданд. Бинобар ин Худо ҳазар намекунад, ки онҳо Ӯро Худои худ хонанд, чунки барояшон шаҳре тайёр намудааст.
HEB.11.17	Азбаски Иброҳим имон дошт, ба иҷрои амри Худо тайёр буд. Худо ӯро санҷиданӣ шуда, гуфта буд, ки писараш Исҳоқро қурбонӣ кунад. Иброҳим писари ягонааш Исҳоқро қурбонӣ карданӣ шуд, ҳол он ки Худо ба Иброҳим дар бораи Исҳоқ бо ваъда 
HEB.11.18	гуфта буд, ки «Насли ту аз Исҳоқ мебарояд».
HEB.11.19	Иброҳим хотирҷамъ буд, ки агар Исҳоқ мурад ҳам, Худо вайро зинда карда метавонад. Бинобар ин вай Исҳоқро гӯё аз марг баргардонда гирифт.
HEB.11.20	Азбаски Исҳоқ имон дошт, писаронаш, Яъқубу Эсавро дуои нек карда, дар бораи ояндаашон гуфт.
HEB.11.21	Азбаски Яъқуб имон дошт, дар дами маргаш ҳар ду писари Юсуфро дуои нек кард ва ба асои худ такя намуда, ба Худо саҷда кард.
HEB.11.22	Азбаски Юсуф имон дошт, дар охири умраш пешгӯйӣ карда буд, ки халқи Исроил аз Миср мебарояд. Бинобар ин ба исроилиён дастур дод, ки ҳангоми аз Миср баромаданашон устухонҳояшро бо худ гирифта баранд.
HEB.11.23	Азбаски падару модари Мусо имон доштанд, аз фармони шоҳ натарсида, Мусои навзодро се моҳ пинҳон карданд, чунки диданд, ки кӯдак аҷоиб буд.
HEB.11.24	Азбаски Мусо имон дошт, агарчи духтари фиръавн ӯро ба воя расонда бошад ҳам, баъд аз калон шуданаш аз шоҳзодагӣ даст кашид. 
HEB.11.25	Ӯ, ба ҷойи он ки аз лаззати муваққатии гуноҳ ҳаловат барад, ҳамроҳи халқи Худо азоб кашиданро интихоб кард. 
HEB.11.26	Мусо нисбат ба ганҷҳои Миср нангу хории ба хотири Масеҳ кашиданро авлотар меҳисобид, чунки вай нигарони мукофоти оянда буд. 
HEB.11.27	Азбаски Мусо имон дошт, аз ғазаби шоҳ натарсида Мисрро тарк кард. Вай сабру тоқат нишон дод, гӯё ки Худои нонамоёнро медида бошад. 
HEB.11.28	Азбаски Мусо имон дошт, ба халқи Исроил фармон дод, ки минбаъд иди Наҷотро ҷашн гиранд ва ба болои дарҳояшон хуни қурбониро моланд, то фариштае, ки барои нобуд кардани писарони аввал фиристода шуда буд, ба писарони халқи Исроил даст нарасонад.
HEB.11.29	Азбаски халқи Исроил имон дошт, аз миёни баҳри Сурх мисли болои хушкӣ гузашт, аммо, вақте ки мисриён гузаштанӣ буданд, ғарқ шуданд.
HEB.11.30	Азбаски халқи Исроил имон дошт, аз рӯйи дастури Худо шаҳри Ариҳоро ҳафт рӯз давр зад ва баъд деворҳои гирди шаҳр фурӯ рафтанд.
HEB.11.31	Азбаски Роҳоби фоҳиша имон дошт, ҳамроҳи мардуми саркаш кушта нашуд, чунки вай ҷосусони халқи Худоро бо сулҳ пешвоз гирифт.
HEB.11.32	Боз чӣ гӯям? Вақт намерасад, ки дар бораи Ҷидъун, Бороқ, Шимшун, Ифтоҳ, Довуд, Самуил ва пайғамбарҳо нақл кунам. 
HEB.11.33	Ҳамаи онҳо ба воситаи имонашон шоҳигариҳоро мағлуб намуданд, аз рӯйи адолат ҳукмронӣ карданд, ваъдаҳоро ба даст оварданд, даҳони шеронро маҳкам намуданд, 
HEB.11.34	оташи шадидро хомӯш карданд, аз теғи шамшер халосӣ ёфтанд, дар ҳолати нотавонӣ қувват ёфтанд ва дар вақти задухӯрд боқувват шуданду лашкарҳои душманонро торумор намуданд. 
HEB.11.35	Занҳое буданд, ки наздикони мурдаашонро Худо барояшон зинда карда дод.
HEB.11.35	Барои баъзеҳо бошад, шарт гузошта шуда буд, ки агар аз имонашон гузаранд, аз зиндон озод мешаванд. Вале онҳо шартро қабул накарданд, чунки дилпур буданд, ки баъд аз қиёмат ба ҳаёти беҳтар соҳиб мешаванд. Дар натиҷа онҳоро мурданивор латукӯб карданд. 
HEB.11.36	Дигарон масхараю қамчинкорӣ ва ҳатто занҷирбандию зиндонҳоро аз сар гузаронданд. 
HEB.11.37	Онҳоро сангсор мекарданд, бо арра дупора менамуданд, бо шамшер мекуштанд. Онҳо барои пӯшок пӯсти бузу гӯсфанд доштанду сарсону саргардон, қашшоқу бенаво, зери зулму ситам буданд. 
HEB.11.38	Ин имондорон, ки ҷаҳон лоиқашон набуд, дар биёбону кӯҳистон ва ғор ба ғору чуқурӣ ба чуқурӣ бо оворагардӣ умр ба сар мебурданд.
HEB.11.39	Имони ҳамаи инҳо ба Худо писанд омада буд, вале сарфи назар аз ин онҳо иҷрошавии ваъдаи Худоро дар айёми зиндагиашон надиданд, 
HEB.11.40	чунки Худо нақшаи беҳтарро барои мо дар назар дошт. Худо мехост, ки онҳо интизор шаванду ҳамроҳи мо ба ҳадди камол расанд.
HEB.12.1	Инак мо бо намунаи имони ҳамин қадар одамон иҳота шудаем. Пас биёед ҳар бореро, ки барои пеш рафтан халал мерасонаду ҳар гуноҳеро, ки бо осонӣ моро ба худ мекашад, як тараф монда, мисли варзишгар бо сабру тобоварӣ масофаи давишеро, ки Худо дар пешамон гузоштааст, медавем. 
HEB.12.2	Биёед ба Исо назар дӯзем, ки Ӯ пешво ва ба мақсад расонандаи имон аст. Ӯ ба хотири хурсандии дарпешистода ба шармандагӣ аҳамият надода марги рӯйи салибро сабру тоқат намуд ва ҳоло аз тарафи рости тахти Худо нишастааст. 
HEB.12.3	Пас, барои он ки дар ин мусобиқа суст ва ноумед нашавед, дар бораи Исо андеша кунед. Ӯ аз дасти гунаҳкорон чӣ азобу шиканҷаи зиёде дид! 
HEB.12.4	Ҳол он ки шумо ба мисли Исо бар зидди гуноҳ то дами марг мубориза набурдаед.
HEB.12.5	Шумо насиҳати Худоро аз ёд баровардаед, ки ба шумо ҳамчун фарзандонаш гуфта буд:
HEB.12.5	«Писарам, тарбияи Худовандро назарногирӣ накун
HEB.12.5	ва ҳангоми туро ислоҳ карданаш ноумед нашав.
HEB.12.6	Чунки Худованд касеро адаб медиҳад, ки дӯсташ дорад
HEB.12.6	ва касеро ҷазо медиҳад, ки ҳамчун писар қабул мекунад».
HEB.12.7	Азобе, ки шумо аз сар мегузаронед, барои тарбия гирифтанатон аст. Зеро ҷазо диданатон нишон медиҳад, ки шумо барои Худо ҳамчун фарзанд ҳастед. Охир кадом писарро падар тарбия намедиҳад?! 
HEB.12.8	Ҳамаи фарзандон тарбия мегиранд. Агар шумо тарбия нагиред, писарони ҳақиқӣ нестед, балки ҳаромзода ҳастед. 
HEB.12.9	Ҳамаи мо падарони заминӣ дорем, ки моро тарбия додаанд ва мо онҳоро барои ҳамин ҳурмат мекунем. Пас чӣ қадар бештар мо бояд ба ҷазои Падари осмониамон сар фарорем, то ки ҳаёти ҳақиқӣ дошта бошем? 
HEB.12.10	Падарон моро ба андак вақт ва ба тавре ки ба назарашон дуруст менамуд, ҷазо медоданд. Худо бошад, моро барои фоидаамон ҷазо медиҳад, ки мисли Ӯ аз гуноҳ ҷудо бошем. 
HEB.12.11	Ягон ҷазо дар аввал дилписанд нест, балки дардовар аст. Вале баъд онҳое, ки ба воситаи ҷазо тарбия ёфтаанд, натиҷаашро мебинанд. Натиҷааш ҳамин аст, ки шахс зиндагии росткорона ва ором ба сар мебарад.
HEB.12.12	Бинобар ин беқувват шуда бошед ҳам, худро бардам гиред. 
HEB.12.13	Бо роҳи рост рафтанро давом диҳед, то онҳое, ки ланг ҳастанд, тоб нахӯранд, балки шифо ёбанд.
HEB.12.14	Талош кунед, ки бо ҳама дар осудагӣ зиндагӣ кунед ва худро пурра ба Худо бахшед, чунки бе ин касе Худовандро нахоҳад дид. 
HEB.12.15	Эҳтиёт шавед, ки касе аз шумо аз файзу меҳрубонии Худо маҳрум нашавад ва ҳеҷ «решаи талхе» сабзида, бисёриҳоро олуда карда, ба шумо зарар нарасонад. 
HEB.12.16	Ҳамчунон касе набояд мисли Эсав бадахлоқу худобехабар бошад. Эсав барои як коса хӯрок шуда, ҳаққи меросеро, ки ҳамчун фарзанди аввалин дошт, фурӯхт. 
HEB.12.17	Сипас худатон медонед, ки вақти аз падараш ҳаққи баракаташро гирифтан хост, рад гардид. Гарчанде бо зорию тавалло кори кардаашро тағйир доданӣ буд, вале натавонист.
HEB.12.18	Шумо, эй бародарону хоҳарон, на ба ҷойи монанди кӯҳи Сино, ки онро дида ва расида мешавад, омадаед. Ҳангоме ки Худо ба исроилиён назди он кӯҳ шариат медод, кӯҳ бо алангаи оташ, торикию зулмот ва тӯфон фаро гирифта шуда буд. 
HEB.12.19	Исроилиён садои пурғулғулаи карнаю сухангӯйии Худоро шунида, тавалло мекарданд, ки Худо ба онҳо дигар сухан нагӯяд. 
HEB.12.20	Чунки Худо фармон дода буд, ки «агар ҳатто ҳайвоне ба кӯҳ расад, бояд сангсор шавад»
HEB.12.21	Тамоми манзара чунон ваҳмангез буд, ки худи Мусо гуфт: «Ман тарсону ларзон ҳастам».
HEB.12.22	Валекин шумо ба назди кӯҳи Сион ва назди Уршалими осмонӣ, ки шаҳри Худои зинда аст, омадаед. Шумо назди ҷамъомади шодонаи ҳазорон-ҳазор фариштаҳо омадаед, 
HEB.12.23	назди ҷамъомади онҳое омадаед, ки ҳамаашон ҳаққи писари калониро доранд ва номҳояшон дар осмон навишта шудааст. Шумо назди Худо, ки ҳамаи инсонҳо ба Ӯ ҷавоб медиҳанд ва назди гузаштагони росткоре, ки ба ҳадди камолот расидаанд, омадаед. 
HEB.12.24	Ҳамчунон назди Исо, миёнарави аҳди нав ва назди хуни пошидашудае омадаед, ки ин хун баръакси хуни Ҳобил на қасос, балки бахшиши гуноҳҳоро талаб мекунад.
HEB.12.25	Пас, эҳтиёт шавед, ки аз гӯянда рӯй нагардонед. Охир халқи Исроилро Худо дар замин огоҳ карда буд, вале онҳо аз Ӯ рӯй гардонданду аз ҷазо халосӣ наёфтанд. Акнун мо ки Худо бароямон аз осмон гап мезанад, агар ба суханонаш гӯш надиҳем, ҳаргиз халосӣ намеёбем. 
HEB.12.26	Дар он замоне, ки Худо дар кӯҳи Сино гап зад, овозаш заминро ба ларза овард. Ҳоло бошад, Ӯ ваъда дода мегӯяд: «Боз як бори дигар Ман на танҳо замин, балки осмонро низ меларзонам».
HEB.12.27	Ибораи «боз як бори дигар» нишон медиҳад, ки тамоми офариниш ларзонда, аз байн бурда мешавад, то он чизҳое, ки аз таъсири ларза намеафтанд, боқӣ монанд.
HEB.12.28	Пас, мо ки аз Худо Подшоҳии ба ларза устуворро мегирем, биёед бо шукргузорӣ парастиши сазовори Худоро бо иззату эҳтиром ва худотарсӣ ба ҷо оварем. 
HEB.12.29	Чунки Худои мо дар ҳақиқат ба мисли оташи сӯзонанда аст.
HEB.13.1	Ҳамеша бо имондорон бомеҳру дилсӯз бошед. 
HEB.13.2	Меҳмоннавозиро гум накунед. Охир баъзе касон меҳмон фикр карда дар асл фариштаҳоро қабул карда буданд. 
HEB.13.3	Инчунин онҳоеро дар ёд дошта бошед, ки ба хотири имонашон зиндонӣ шудаанд, гӯё ҳамроҳашон дар зиндон бошед. Онҳоеро низ фаромӯш накунед, ки нисбаташон бад рафтор мекунанд, гӯё шумо ба рӯзи онҳо гирифтор шуда бошед.
HEB.13.4	Издивоҷро бояд ҳама ҳурмат кунанд ва пайванди занушӯйӣ бояд пок нигоҳ дошта шавад, чунки онҳоеро, ки ба ҳамсараш хиёнат мекунанд ва бадахлоқ мебошанд, Худо ҳукм мекунад.
HEB.13.5	Дар зиндагӣ пулпараст нашаведу аз дороиятон қаноатманд бошед. Охир Худи Худо гуфтааст: «Ман ҳаргиз шуморо тарк нахоҳам кард ва танҳо нахоҳам гузошт».
HEB.13.6	Пас мо бо дилпурӣ гуфта метавонем:
HEB.13.6	«Худованд мададгори ман аст
HEB.13.6	ва ман аз ҳеҷ чиз наметарсам.
HEB.13.6	Инсон ба ман чӣ кор карда метавонад?»
HEB.13.7	Роҳбарони худро, ки ба шумо каломи Худоро таълим медоданд, дар ёд доред. Ба самараи хуби ҳаёти онҳо нигоҳ кунед ва аз имонашон ибрат гиред. 
HEB.13.8	Исои Масеҳ дирӯз, имрӯз ва то абад бетағйир аст.
HEB.13.9	Пас нагузоред, ки ҳар гуна таълимоти аҷибу ғариб шуморо аз роҳ берун кунад. Хуб мешавад, ки рӯҳи шуморо файзу меҳрубонии Худо мустаҳкам гардонад ва на қоидаҳои динӣ дар бораи хӯрокҳо, чунки ин қоидаҳо ба риоякунандагони он ҳеҷ фоида наоварданд. 
HEB.13.10	Мо, масеҳиён, қурбонгоҳе дорем, ки коҳинони хаймаи ибодат ҳаққи хӯрдани қурбонии онро надоранд. 
HEB.13.11	Онҳо барои пок гардондани гуноҳи халқ ҳайвонҳо қурбонӣ мекунанд. Хуни ҳайвонҳоро саркоҳин ба ҷойи муқаддастарин мебарад, вале ҷасадашон берун аз қароргоҳ сӯзонида мешавад. 
HEB.13.12	Барои ҳамин ҳам Исо берун аз дарвозаҳои шаҳр азоб кашида мурд, то ки ба воситаи хуни Худ одамонро аз гуноҳашон пок созад. 
HEB.13.13	Пас, биёед мо ҳам берун аз қароргоҳ ба пеши Ӯ баромада, ба нангу хорие, ки Ӯ кашидааст, шарик шавем. 
HEB.13.14	Охир дар ин дунё мо шаҳри доимӣ надорем, балки шаҳреро нигаронем, ки дар роҳи омадан аст.
HEB.13.15	Инак биёед ба воситаи Исо ҳамеша ба Худо ҳамду саноро ҳамчун қурбонӣ тақдим намоем, яъне дар васфи Ӯ таърифу тавсифро ба забон гирем. 
HEB.13.16	Ҳамчунон некӣ ва хайрия карданро бе аҳамият намонед, чунки ҳамин гуна қурбониҳо ба Худо писанд меоянд.
HEB.13.17	Роҳбарони имондори худро гӯш кунед ва ба онҳо итоат намоед, чунки онҳо ҳамчун касоне, ки назди Худо масъулият доранд, ғами ҷонҳои шуморо мехӯранд. Бигзор онҳо бо хурсандӣ ин корро кунанд ва на бо оҳу воҳ, ки дар ин ҳолат шумо фоида намебинед.
HEB.13.18	Барои мо дуо кунед. Мо боварии қатъӣ дорем, ки дар пеши виҷдонамон пок ҳастем, чун хоҳиш дорем, ки аз ҳар ҷиҳат дуруст рафтор кунем. 
HEB.13.19	Аз ҳама бештар илтимос дорам, дуо кунед, ки Худо ҳарчи зудтар маро ба назди шумо баргардонад.
HEB.13.20	Ҳоло бошад, ба Худои сулҳу осоиштагӣ барои шумо дуо мекунам. Ӯ Худовандамон Исоро, ки Чӯпони бузурги гӯсфандон аст, ба воситаи хуне, ки барои аҳди абадӣ рехта шуда буд, аз марг зинда гардонд. Ва дуои ман ин аст, ки 
HEB.13.21	Худо ба шумо ҳама чизи некеро, ки барои иҷро кардани хости Ӯ даркор мешавад, диҳад. Бигзор Ӯ ба воситаи Исои Масеҳ дар шумо ҳар кореро, ки табъи дилаш аст, иҷро кунад. Шукӯҳу ҷалол то абад ба Исои Масеҳ бод! Омин.
HEB.13.22	Эй бародарону хоҳарон, илтимос мекунам, ки ба панду насиҳатгӯйии ман бо сабру тоқат гӯш диҳед, чун ман ба шумо кӯтоҳакак навиштаам. 
HEB.13.23	Хабардор мекунам, ки бародарамон Тимотиюс аз ҳабс озод шудааст. Агар вай зуд биёяд, ҳамроҳи ӯ ба дидани шумо меравам.
HEB.13.24	Ба тамоми халқи Худо ва аз он ҷумла ба роҳбаронатон салом расонед. Онҳое, ки аз Итолиё ҳастанд, низ ба шумо салом мегӯянд. 
HEB.13.25	Файзу меҳрубонии Худо бо ҳамаи шумо бод!
REV.1.1	Худо ба Исои Масеҳ вазифа дод, то ба пайравонаш ошкор намояд, ки ба зудӣ чӣ рӯй медиҳад. Исои Масеҳ фариштаашро фиристода, он чизҳоро ба хизматгораш — Юҳанно нишон дод. 
REV.1.2	Инак, Юҳанно мувофиқи ҳама чизҳои дидааш дар бораи каломи Худо ва дар бораи шаҳодати Исои Масеҳ дар ин китоб гувоҳӣ медиҳад. 
REV.1.3	Хушо касе, ки суханони пайғамбаронаи онро мехонад ва хушо касоне, ки онро мешунаванду ба ҷо меоранд, зеро вақт наздик аст.
REV.1.4	Юҳанно ба ҳафт ҷамоати имондорони вилоятҳои Осиё салом мегӯяд. Аз ҷониби Худо — Он, ки ҳаст, Он, ки буд, Он, ки меояд ва аз ҷониби ҳафт рӯҳ, ки дар пеши тахти Ӯ мебошанд, файзу меҳрубонӣ бар шумо бод! 
REV.1.5	Ҳамчунин аз ҷониби Исои Масеҳ файзу меҳрубонӣ бар шумо бод. Ӯ шоҳиди вафодор аст ва аввалин шуда аз марг зинда шуд ва шоҳи шоҳони замин аст.
REV.1.5	Масеҳ моро дӯст дошта, бо хунаш моро аз бори гуноҳҳоямон озод кард 
REV.1.6	ва дар подшоҳии Падараш — Худо коҳинон таъйин намуд. Бузургиву қудрат ба Масеҳ бод то абад! Омин!
REV.1.7	Нигар! Масеҳ бо абрҳо меояд. Ҳама Ӯро мебинад. Ҳатто онҳое, ки Ӯро найза зада буданд. Он гоҳ ҳама қабилаҳои рӯйи замин дар пеши Ӯ доду фиғон мебардоранд. Оре, ҳамин тавр хоҳад шуд. Омин.
REV.1.8	Ман аввалину охирин ҳастам, — мегӯяд Худованд Худо, — Ҳамоне ки ҳаст, буд ва меояд, Худои Тавоно!
REV.1.9	Ман Юҳанно, бародар ва шарики шумо ҳастам, чунки ҳамаи мо ба хотири Исо ҳамчун шаҳрвандони Подшоҳии Худо пурсаброна азоб мекашем. Замоне барои эълони каломи Худову ҳақиқати Исо дар ҷазираи Патмус зиндонӣ будам. 
REV.1.10	Рӯзи парастиши Худованд буд ва Рӯҳи Худо маро фаро гирифт. Ногаҳон аз пуштам овозе мисли садои карнай баланд шуд. 
REV.1.11	Гуфт: «Он чиро, ки мебинӣ, дар китобе бинавис ва ба ҳафт ҷамоати имондорон бифирист. Ин ҷамоатҳо дар вилоятҳои Осиё, яъне дар шаҳрҳои Эфесус, Исмирно, Парғомус, Тиётиро, Сардис, Филоделфия ва Лоудикия ҳастанд».
REV.1.12	Ман баргашта нигоҳ кардам, то бубинам, ки овози киро мешунавам ва ҳафт чароғдони тиллоро дидам. 
REV.1.13	Дар байни чароғдонҳо ба мисли Писари Одам шахсе меистод. Ӯ то пошнаи пойҳояш ҷомаи дарозе дар бар дошт ва бар қафаси синааш камарбанди тилло баста буд. 
REV.1.14	Сару мӯйи Ӯ мисли пашми сафед ё барф сап-сафед буд. Чашмонаш мисли алангаи оташ, 
REV.1.15	пойҳояш мисли биринҷии дар оташ софшуда ва овозаш мисли садои шаршараи азиме буд. 
REV.1.16	Дар дасти росташ ҳафт ситораро нигоҳ медошт ва аз даҳонаш шамшери дудамаи тезе мебаромад. Рӯйи Ӯ мисли офтоби тафсони нисфирӯзӣ медурахшид.
REV.1.17	Ӯро дида, ба пеши пойҳояш мисли мурда афтодам. Аммо Ӯ дасти росташро бар ман ниҳода, гуфт: «Натарс! Ман оғозу анҷоми ҳама чиз ҳастам! 
REV.1.18	Ҳамонам, ки зинда аст. Мурда будам, лекин ҳоло нигар, ҷовидона зинда ҳастам ва калидҳои маргу олами мурдагон дар дасти Ман аст.
REV.1.19	Инак, он чиро, ки дидӣ, он чиро, ки ҳаст ва он чиро, ки баъд аз ин мешавад, бинавис. 
REV.1.20	Сирри ҳафт ситора, ки дар дасти ростам дидӣ ва сирри ҳафт чароғдони тилло чунин аст: ҳафт ситора фариштагони ҳафт ҷамоат ва ҳафт чароғдон ҳафт ҷамоати имондорон аст».
REV.2.1	Ба фариштаи ҷамоати имондорони шаҳри Эфесус бинавис: «Он ки дар дасти росташ ҳафт ситораро нигоҳ медорад ва дар байни ҳафт чароғдони тилло мегардад, чунин мегӯяд:
REV.2.2	„Ман аз корҳои ту бохабарам. Меҳнат ва сабру тоқати туро низ медонам. Ҳамчунин медонам, ки ба кирдори бадкорон тоқат намекунӣ ва касонеро, ки худро фиристодагони Масеҳ меноманд, санҷида, ошкор намудӣ, ки фиристодаи Ӯ нестанд, балки дурӯғ мегӯянд. 
REV.2.3	Медонам, ки устувор ҳастӣ ва ба хотири номи Ман заҳмат кашида, хаста нашудӣ. 
REV.2.4	Аммо аз ту барои як чиз норозиям, ки муҳаббати аввалинатро фаромӯш кардаӣ. 
REV.2.5	Инак, ба ёд ор, ки аз куҷо афтодӣ, тавба кун ва корҳои пешинаатро давом деҳ. Агар тавба накунӣ, ба наздат меоям ва чароғдонатро аз ҷояш мегирам. 
REV.2.6	Аммо хубии ту дар он аст, ки мисли Ман корҳои николосиёнро бад мебинӣ.
REV.2.7	Ҳар ки гӯш дорад, он чиро ки Рӯҳи Худо ба ҷамоатҳои имондорон мегӯяд, бишнавад! Дар биҳишти Худо дарахти ҳаёт мерӯяд. Ба касе, ки бар бадӣ ғолиб меояд, иҷозат медиҳам, ки аз меваи он бихӯрад“».
REV.2.8	Ба фариштаи ҷамоати имондорони шаҳри Исмирно бинавис: «Аввалин ва Охирин — Ҳамоне, ки мурд ва зинда шуд, чунин мегӯяд: 
REV.2.9	„Ман азоби ту ва камбағал буданатро медонам, лекин дар асл ту сарватманд ҳастӣ. Боз медонам, ки баъзе касон туро бадном мекунанд. Онҳо худро яҳудӣ меноманд, лекин дар асл чунин нестанд, балки як ҷамоати шайтонанд. 
REV.2.10	Аз азобе, ки ба сарат меояд, натарс. Шайтон барои санҷидан баъзеи шуморо ба зиндон меандозад. Азоби шумо даҳ рӯз давом меёбад. То дами марг вафодор бош ва Ман ба ту тоҷи ҳаётро медиҳам“.
REV.2.11	Ҳар ки гӯш дорад, бишнавад, ки Рӯҳи Худо ба ҷамоатҳои имондорон чӣ мегӯяд! Касе ки бар бадӣ ғолиб меояд, аз марги дуюм осеб нахоҳад дид».
REV.2.12	Ба фариштаи ҷамоати имондорони шаҳри Парғомус бинавис: «Соҳиби шамшери тези дудама чунин мегӯяд: 
REV.2.13	„Ман медонам, ки дар ҷойи истиқоматат шайтон тахташро гузоштааст, лекин ту номи Маро маҳкам нигоҳ доштӣ. Агарчи шаҳрат иқоматгоҳи шайтон аст ва дар он шоҳиди вафодорам — Антипос кушта шуд, аз имоне, ки ба Ман доштӣ, нагаштӣ.
REV.2.14	Аммо бар зидди ту баъзе чизҳо дорам: Дар наздат одамоне ҳастанд, ки пайрави таълимоти Билъом мебошанд. Билъом ба Болоқ ёд дода буд, ки чӣ тавр халқи Исроилро ба воситаи хӯроки ба бутҳо қурбонишуда ва гуноҳи ҷинсӣ гумроҳ кунад. 
REV.2.15	Ҳамчунин дар назди ту пайравони таълимоти дурӯғини николосиён ҳастанд. 
REV.2.16	Пас тавба кун! Вагарна ба зудӣ назди ту меоям ва бо шамшери даҳонам бо онҳо ҷанг мекунам.
REV.2.17	Ҳар кӣ гӯш дорад, бишнавад, ки Рӯҳи Худо ба ҷамоатҳои имондорон чӣ мегӯяд! Ба касе, ки бар бадӣ ғолиб меояд, маннаи ниҳонӣ, яъне нони осмонӣ медиҳам. Ҳамчунин ба ӯ санги сафеде медиҳам, ки бар он номи наве навишта шудааст ва он номро ба ғайр аз ӯ касе намедонад“».
REV.2.18	Ба фариштаи ҷамоати имондорони шаҳри Тиётиро бинавис: «Писари Худо, ки чашмонаш мисли шӯълаи оташ ва пойҳояш монанди биринҷии дар оташ софшуда аст, чунин мегӯяд: 
REV.2.19	„Ман кору муҳаббат, имону хизмат ва сабру тоқататро медонам. Медонам, ки корҳои охиринат аз корҳои аввалинат бузургтаранд. 
REV.2.20	Аммо зидди ту як чиз дорам: ту ба Изобал ном зан, ки худро пайғамбар меномад, озодӣ додаӣ. Вай бо таълимоташ хизматгорони Маро гумроҳ мекунад ва водор месозад, ки гуноҳи ҷинсӣ кунанд ва хӯроки ба бутҳо қурбонишударо хӯранд. 
REV.2.21	Ман ба вай вақт додам, то ки аз гуноҳи ҷинсиаш тавба кунад, лекин ӯ нахост. 
REV.2.22	Нигар! Ман ӯро ба бистари беморӣ меандозам. Агар ҳамроҳонаш, ки бо вай зино мекарданд, аз корҳои худ тавба накунанд, онҳоро низ гирифтори азобу шиканҷа мекунам. 
REV.2.23	Ман пайравони ӯро мемиронам ва ҳамаи ҷамоатҳои имондорон хоҳанд донист, ки Ман дилу фикри одамонро санҷида, ба ҳар яки онҳо мувофиқи корҳояшон сазо медиҳам. 
REV.2.24	Вале боқимондаатон дар Тиётиро таълимоти Изобалро пайравӣ накардед, яъне, чунон ки мегӯянд, «асоси сирри шайтон»-ро наомӯхтед. Ба китфи шумо бори дигаре намегузорам. 
REV.2.25	Хоҳишмандам он чиро, ки доред, то омаданам маҳкам нигоҳ доред.
REV.2.26	Ба касе, ки бар бадӣ ғолиб меояд ва хизмати Маро то охир ба ҷо меоварад, қудрате мебахшам, ки бар халқҳо роҳбарӣ кунад.
REV.2.27	Ӯ бар сари халқҳо бо асои оҳанин ҳукмронӣ
REV.2.27	мекунад ва онҳоро, мисли он ки кӯзаи сафолро
REV.2.27	мешикананд, зада пора-пора мекунад.
REV.2.27	Чунон ки Ман ҳуқуқи ҳукмронӣ карданро аз
REV.2.27	Падари Худ гирифтам,
REV.2.28	ба ӯ низ ситораи субҳро медиҳам.
REV.2.29	Ҳар ки гӯш дорад, он чиро ки Рӯҳи Худо ба ҷамоатҳои имондорон мегӯяд, бишнавад!“»
REV.3.1	Ба фариштаи ҷамоати имондорони шаҳри Сардис бинавис: «Он ки ҳафт рӯҳи Худо ва ҳафт ситора дорад, чунин мегӯяд: „Ман корҳои туро медонам. Ту гӯё зиндаӣ, лекин дар асл мурда ҳастӣ. 
REV.3.2	Мебинам, ки дар назари Худои Ман корҳоят комил нестанд. Бедор шав ва он чиро, ки боқӣ мондааст, устувор гардон, чунки он дар дами марг аст. 
REV.3.3	Бинобар ин чизҳои қабулкардаву шунидаатро ба ёд ор ва ба он итоат намуда, тавба бикун! Агар ҳушёр нашавӣ, Ман барои ҷазо додан мисли дузд ногаҳон ба сарат меоям ва вақту соати омаданамро нахоҳӣ донист.
REV.3.4	Бо вуҷуди ин дар Сардис назди ту якчанд касон ҳастанд, ки либоси худро доғдор накарданд ва онҳо бо Ман либоси сафед дар бар намуда мегарданд, чунки лоиқи ин ҳастанд.
REV.3.5	Касе ки бар бадӣ ғолиб меояд, либоси сафед мепӯшад ва Ман номи ӯро аз китоби ҳаёт ҳаргиз кӯр намекунам, балки номашро дар ҳузури Падари Худ ва фариштагони Ӯ хоҳам хонд.
REV.3.6	Ҳар ки гӯш дорад, он чиро ки Рӯҳи Худо ба ҷамоатҳои имондорон мегӯяд, бишнавад!“»
REV.3.7	Ба фариштаи ҷамоати имондорони шаҳри Филоделфия бинавис: «Ҳамоне ки Пок ва Ҳақ аст, мегӯяд. Ҳамоне ки калиди шоҳ Довудро, яъне қудрати подшоҳӣ дорад ва чун дарро кушояд, ҳеҷ кас онро пӯшида наметавонад ва пӯшад, ҳеҷ кас онро кушода наметавонад: 
REV.3.8	„Ман корҳои туро медонам. Нигар, пеши ту даре кушодаам, ки ҳеҷ кас онро пӯшида наметавонад. Медонам, ки ба қуввати ками худ нигоҳ накарда ба каломи Ман итоат кардӣ ва аз номи Ман рӯй нагардондӣ. 
REV.3.9	Одамоне ҳастанд, ки худро яҳудӣ меноманд, лекин дар асл чунин нестанд, балки дурӯғ мегӯянд — ҷамоати шайтон ҳастанд. Бин, Ман онҳоро водор мекунам, ки омада, ба пеши пойҳои ту саҷда кунанд. Сипас хоҳанд донист, ки Ман туро дӯст медорам. 
REV.3.10	Азбаски ба сухани Ман гӯш дода, тоқат кардӣ, Ман низ туро аз замони санҷиш, ки барои имтиҳони ҳамаи сокинони замин ба дунё меояд, халос мекунам.
REV.3.11	Ман ба зудӣ меоям. Он чиро, ки дорӣ, нигоҳ дор, то касе тоҷатро, яъне мукофотатро нагирад.
REV.3.12	Касе ки бар бадӣ ғолиб меояд, ӯро дар Хонаи Худои Худ мисли сутун ҷо хоҳам кард, ки ҳаргиз ронда нахоҳад шуд. Ман бар ӯ номи Худои Худ ва номи шаҳри Худои Худ, яъне Уршалими навро хоҳам навишт. Ин шаҳр аз ҷониби Худои Ман — аз осмон фуруд меояд. Ҳамчунин номи нави Худро низ бар ӯ хоҳам навишт.
REV.3.13	Ҳар ки гӯш дорад, он чиро, ки Рӯҳи Худо ба ҷамоатҳои имондорон мегӯяд, бишнавад!“»
REV.3.14	Ба фариштаи ҷамоати имондорони шаҳри Лоудикия бинавис: «Ҳамоне, ки номаш Омин, яъне шоҳиди вафодору ростӣ ва пешвои офаридаҳои Худост, чунин мегӯяд: 
REV.3.15	„Ман корҳои туро медонам. Ту на гарм ҳастиву на хунук. Кошкӣ ё хунук мебудӣ ё гарм. 
REV.3.16	Азбаски на гарму на хунук, балки ширгарм ҳастӣ, туро аз даҳони Худ қай мекунам. 
REV.3.17	Ту мегӯйӣ: «Ман бой ҳастам, сарвати зиёд ҷамъ кардам ва ба чизе мӯҳтоҷ нестам», аммо намедонӣ, ки ту ночиз, бечора, қашшоқ, кӯр ва луч ҳастӣ. 
REV.3.18	Ба ту маслиҳат медиҳам, ки аз Ман тиллои дар оташ софшударо бихарӣ, то ки бой шавӣ. Аз Ман либоси сафед бихар, то ки шармандагии лучиатро бипӯшӣ. Боз аз Ман марҳам харида, ба чашмонат бимол, то ки бино шавӣ.
REV.3.19	Ҳар киро дӯст дорам, сарзаниш ва тарбия мекунам. Пас саъю кӯшиш намо ва тавба кун! 
REV.3.20	Инак, назди дар истода тақ-тақ мекунам! Касе овози Маро шунида, дарро кушояд, даромада, бо ӯ хӯрок мехӯрам ва ӯ бо Ман.
REV.3.21	Ба касе, ки бар бадӣ ғолиб меояд, иҷозат медиҳам, ки бо Ман бар тахтам нишинад, чунон ки Ман бар бадӣ ғолиб омадам ва бо Падари Худ бар тахти Ӯ нишастам.
REV.3.22	Ҳар ки гӯш дорад, он чиро, ки Рӯҳи Худо ба ҷамоатҳои имондорон мегӯяд, бишнавад!“»
REV.4.1	Баъди ин чизҳо дар пешам дареро дидам, ки сӯйи осмон кушода буд. Сипас боз ҳамон овози шунидаам ба гӯш расид, ки мисли карнай садо медод. Овоз ба ман гуфт: «Ба ин ҷо баро ва Ман ба ту нишон медиҳам, ки минбаъд чӣ рӯй медиҳад». 
REV.4.2	Рӯҳи Худо дарҳол маро фаро гирифт ва дидам, ки дар осмон тахте гузошта шудааст ва бар он Худо нишастааст. 
REV.4.3	Ӯ монанди санги яшму ақиқ медурахшид ва гирдогирди тахташ рангинкамоне мисли санги зумуррад дурахшон буд. 
REV.4.4	Дар гирди тахташ бисту чор тахти дигар меистод ва бисту чор пири сафедпӯш бар онҳо менишастанд, ки ҳар яке бар сараш тоҷи тилло дошт. 
REV.4.5	Аз тахти Худо раъду барқ ғулғула мезад. Дар назди тахт ҳафт чароғи оташ месӯхт, ки онҳо ҳафт рӯҳи Худо мебошанд. 
REV.4.6	Рӯ ба рӯйи тахт чизе ба мисли баҳре буд, ки ба санги софу шаффоф монандӣ дошт ва мисли шиша ҳамвор буд.
REV.4.6	Дар миёнаҷову гирдогирди тахти Худо чор махлуқи зинда буданд, ки аз пешу қафо чашмони зиёд доштанд. 
REV.4.7	Махлуқи якум мисли шер ва дуюм мисли барзагов буд. Махлуқи сеюм рӯйи одамӣ дошт ва чорум мисли уқоби парвозкунанда буд. 
REV.4.8	Ҳар махлуқ шаш бол дошт ва аз даруну берун пур аз чашм буд. Онҳо шабу рӯз беист такрор мекунанд:
REV.4.8	«Пок, Пок, Пок аст Худованд Худои Тавоно,
REV.4.8	Ӯ ки буд, ҳаст ва меояд!»
REV.4.9	Ҳангоме ки махлуқон ба Тахтнишин, яъне ба Худое, ки то абад зинда аст, ҳамду сано хонда, изҳори сипосу эҳтиром мекунанд, 
REV.4.10	бисту чор пир ба Худои Тахтнишин, ки то абад зинда аст, саҷда мекунанд ва тоҷҳои худро пеши тахти Худо гузошта, мегӯянд:
REV.4.11	«Эй Худованду Худои мо! Ту лоиқи бузургӣ, иззат ва қудратмандӣ ҳастӣ, чунки ҳама чизро офаридӣ, бо хости Ту онҳо вуҷуд доранд ва офарида шуданд».
REV.5.1	Сипас дар дасти рости Худо, ки бар тахт менишаст, китоберо дидам. Китоб аз пушту пеш навишта ва бо ҳафт мӯҳр баста шуда буд. 
REV.5.2	Инак фариштаи тавоноеро дидам, ки бо овози баланд эълон мекунад: «Кӣ сазовор аст, ки мӯҳрҳои ин китобро канда, онро кушояд?» 
REV.5.3	Аммо касе дар осмону замин ва зери замин ёфт нашуд, ки он китобро кушода ё ба дарунаш нигоҳ карда тавонад. 
REV.5.4	Ман зор-зор гиря кардам, чунки каси сазоворе ёфт нашуд, ки китобро кушояд ё ба даруни он нигоҳ кунад. 
REV.5.5	Он гоҳ яке аз пирон ба ман гуфт: «Гиря накун! Ӯ вориси шоҳ Довуд аст ва нигар, Шере аз авлоди Яҳудо, яъне Исо ғолиб омад. Ӯ вориси шоҳ Довуд аст ва ҳафт мӯҳрро канда, китобро кушода метавонад».
REV.5.6	Баъд дидам, ки дар миёнаҷойи тахт ва дар иҳотаи чор махлуқу пирон Баррае, ки қурбонӣ шуда буд, зинда меистод. Барра ҳафт шох ва ҳафт чашм дорад, ки онҳо ҳафт рӯҳи Худо буда, ба тамоми замин фиристода шудаанд. 
REV.5.7	Инак, Барра наздик шуда, аз дасти рости Тахтнишин, яъне Худо китобро гирифт. 
REV.5.8	Ҳангоми гирифтани китоб чор махлуқ ва бисту чор пир худро пеши пойҳои Барра партофтанд. Ҳар кадомашон асбоби мусиқии торӣ ва косаи тиллои пур аз сӯхтаниҳои хушбӯй доштанд, ки он дуоҳои муқаддасон, яъне пайравони Исо аст. 
REV.5.9	Онҳо суруди нав сароида, мегӯянд:
REV.5.9	«Ту лоиқи гирифтани китоб
REV.5.9	ва кандани мӯҳрҳои он ҳастӣ.
REV.5.9	Зеро Ту кушта шудӣ
REV.5.9	ва бо нархи хуни Худ
REV.5.9	одамонро аз ҳар қавм,
REV.5.9	забон, халқ ва миллат
REV.5.9	барои Худо харидӣ!
REV.5.10	Ту онҳоро барои Худои мо
REV.5.10	дар Подшоҳии Ӯ
REV.5.10	коҳин таъйин кардӣ
REV.5.10	ва онҳо дар замин подшоҳӣ хоҳанд кард».
REV.5.11	Сипас дар гирди тахту махлуқон ва пирон фариштагони зиёдеро дидам, ки шумораашон беҳисоб буд. 
REV.5.12	Шунидам, ки онҳо бо овози баланд мегӯянд:
REV.5.12	«Барраи кушташуда
REV.5.12	лоиқи қудрату сарват,
REV.5.12	ҳикмату қувват
REV.5.12	ва бузургиву ситоишу эҳтиром аст!»
REV.5.13	Баъд шунидам, ки ҳар офаридаи осмону замин ва зери замину даруни баҳр чунин суруд мехонанд:
REV.5.13	«Ба Тахтнишину Барра
REV.5.13	ситоиш ва эҳтиром,
REV.5.13	бузургиву қудрат бод то абад!»
REV.5.14	Он гоҳ чор махлуқ гуфтанд: «Омин!» Ва пирон рӯ ба замин ниҳода, саҷда карданд.
REV.6.1	Сипас дидам, ки Барра аз он ҳафт мӯҳр яктояшро канд ва ба гӯшам расид, ки яке аз он чор махлуқ бо садои мисли раъд мегӯяд:
REV.6.1	— Биё!
REV.6.2	Дидам, ки аспи сафеде омад ва камондоре бар он савор аст. Ба ӯ тоҷ дода шуд ва ӯ ҳамчун ғолиб берун омад, то ки ғалаба кунад.
REV.6.3	Чун Барра мӯҳри дуюмро кушод, овози махлуқи дуюмро шунидам, ки мегӯяд:
REV.6.3	— Биё!
REV.6.4	Инак, аспи дигаре омад, ки ранги сурхи аловгун дошт. Ба савори он шамшери бузурге дода шуд ва ӯ иҷозат дошт, ки аз рӯйи замин сулҳро бигирад, то ки одамон якдигарро бикушанд.
REV.6.5	Чун Барра мӯҳри сеюмро кушод, шунидам, ки махлуқи сеюм мегӯяд:
REV.6.5	— Биё!
REV.6.5	Инак, дидам, ки аспи сиёҳе омад ва савори он дар даст тарозуе дошт. 
REV.6.6	Сипас аз байни он чор махлуқ мисли овозе шунидам, ки мегуфт:
REV.6.6	— Бигзор аз боиси қиматӣ ба миқдори даромади кори тамоми рӯз ним кило гандум ё якуним кило ҷав харида шаваду халос. Лекин ба равғану май зарар нарасон!
REV.6.7	Чун Барра мӯҳри чорумро кушод, шунидам, ки махлуқи чорум мегӯяд:
REV.6.7	— Биё!
REV.6.8	Инак, дидам, ки аспи рангпаридае омад. Савори он Марг ном дошт ва олами мурдагон аз қафои ӯ меомад. Ба онҳо қудрат дода шуд, ки дар чоряки замин одамонро бо шамшер, бо гуруснагӣ, бо бемории марговар ва ба воситаи ҳайвонҳои ваҳшӣ зада кушанд.
REV.6.9	Чун Барра мӯҳри панҷумро кушод, дар таги қурбонгоҳ ҷонҳои имондоронеро дидам, ки барои эълон кардани каломи Худо ва барои шаҳодат доданашон кушта шуда буданд. 
REV.6.10	Онҳо бо овози баланд фарёд зада гуфтанд:
REV.6.10	— Эй Ҳокими Пок ва Ҳақ! Кай доварӣ намуда, қасоси хуни моро аз сокинони замин мегирӣ? 
REV.6.11	Сипас ба ҳар яки онҳо ҷомаи сафед дода гуфта шуд, ки боз каме сабр кунанд, то даме ки шумораашон пурра шавад. Яъне то вақте ки ҳамхизматон ва бародарону хоҳарони имондори онҳо низ кушта шуда, ба қатори онҳо дохил шаванд.
REV.6.12	Сипас дидам, ки чун Барра мӯҳри шашумро кушод, заминҷунбии сахте ба вуҷуд омад. Офтоб мисли матои дағал ранги сиёҳ гирифт ва моҳ мисли хун суп-сурх шуд. 
REV.6.13	Ситораҳои осмон, мисли он ки боди сахт анҷирҳои хомро аз дарахт канда меафтонад, ба замин ғалтиданд. 
REV.6.14	Осмон мисли лӯлакитобе печида, нобуд шуд ва ҳар кӯҳу ҷазира аз ҷояш ҷунбид.
REV.6.15	Сипас подшоҳони замин, мансабдорон, сарлашкарон, сарватмандон, зӯрон ва ғуломону озодон — ҳама дар ғору байни кӯҳпораҳо пинҳон шуданду 
REV.6.16	ба кӯҳу харсангҳо гуфтанд:
REV.6.16	— Ба болоямон афтода, моро аз ҳузури Худои тахтнишину аз ғазаби Барра пинҳон кунед. 
REV.6.17	Зеро рӯзи ғазаби бузурги Ӯ расидааст ва кист, ки истодагарӣ карда тавонад?!
REV.7.1	Баъди ин чизҳо чор фариштаро дидам, ки дар чор кунҷи замин истода, шамолҳои чор самти заминро бозмедоштанд, то ки онҳо ба замину баҳру дарахтон навазанд. 
REV.7.2	Боз як фариштаи дигарро дидам, ки аз шарқ боло меомад ва дар дасташ мӯҳри Худои зиндаро дошт. Ӯ бо овози баланд ба чор фариштае, ки ба онҳо ҳуқуқи ба замину баҳр зарар расондан дода шуда буд, фарёд зада гуфт:
REV.7.3	— Ба замину баҳру дарахтон зараре нарасонед, то даме ки мӯҳри Худои моро ба пешонии бандагонаш гузорем.
REV.7.4	Сипас шумораи мӯҳрзадашудагон ба гӯшам расид: Онҳо 144 000 кас аз ҳамаи қабилаҳои халқи Исроил буданд. 
REV.7.5	Аз қабилаи Яҳудо 12 000 кас, аз қабилаи Реубен 12 000 кас, аз қабилаи Ҷод 12 000 кас, 
REV.7.6	аз қабилаи Ошер 12 000 кас, аз қабилаи Нафтолӣ 12 000 кас, аз қабилаи Менашше 12 000 кас, 
REV.7.7	аз қабилаи Шимъун 12 000 кас, аз қабилаи Левӣ 12 000 кас, аз қабилаи Иссокор 12 000 кас, 
REV.7.8	аз қабилаи Забулун 12 000 кас, аз қабилаи Юсуф 12 000 кас ва аз қабилаи Бинёмин 12 000 кас мӯҳр зада шуда буданд.
REV.7.9	Баъди ин чизҳо, нигоҳ карда, мардуми зиёдеро дидам, ки касе онҳоро шумурда наметавонист. Одамон аз ҳар миллату қавм ва халқу забон буданд. Онҳо ҷомаҳои сафед дар бар кардаву ҳамчун рамзи шодӣ навдаҳои ниҳолонро ба даст гирифта, дар пеши тахту Барра истодаанд. 
REV.7.10	Онҳо бо овози баланд мегӯянд:
REV.7.10	— Худои мо бар тахташ нишаста,
REV.7.10	Наҷот аз Ӯсту аз они Барра!
REV.7.11	Ҳамаи фариштагон, ки гирди тахт, пирон ва чор махлуқ меистоданд, пеши тахт рӯй ба замин ниҳода, ба Худо саҷда карданд. 
REV.7.12	Онҳо чунин мегуфтанд:
REV.7.12	— Омин!
REV.7.12	Ба Худои мо бошад то абад,
REV.7.12	Ситоишу бузургиву ҳикмат,
REV.7.12	Ҳам сипосу иззату қудрат!
REV.7.12	Омин!
REV.7.13	Яке аз пирон аз ман пурсид:
REV.7.13	— Ин одамони ҷомасафед кистанд ва аз куҷо омадаанд?
REV.7.14	— Хоҷаам, инро шумо медонед! — ҷавоб додам ман. Сипас ӯ гуфт:
REV.7.14	— Ин одамони вафодор аз азоби бузург гузашта меоянд. Онҳо ҷомаҳои худро дар хуни Барра, яъне Исо шуста, сафед кардаанд. 
REV.7.15	Бинобар ин онҳо дар пеши тахти Худо истода, шабу рӯз дар Парастишгоҳи осмон ба Ӯ хизмат мекунанд ва Худо ба онҳо дар манзили Худ ҷой медиҳад. 
REV.7.16	Ин одамон дигар ташнаву гурусна намемонанд ва офтобу гармо онҳоро ҳаргиз намесӯзонад. 
REV.7.17	Зеро Баррае, ки дар миёнаҷойи тахт меистад, онҳоро чӯпонӣ намуда, ба назди чашмаҳои оби ҳаёт мебарад. Худи Худо ҳар оби дидаи онҳоро пок мекунад.
REV.8.1	Чун Барра мӯҳри ҳафтумро кушод, дар осмон тақрибан ним соат хомӯшӣ ба миён омад. 
REV.8.2	Сипас ман ҳафт фариштаро дидам, ки дар пеши Худо меистоданд. Ба онҳо ҳафт карнай дода шуд. 
REV.8.3	Фариштаи дигаре омада, назди қурбонгоҳ истод. Ӯ дар даст кафлези тиллоӣ дошт. Ба ӯ барои сӯзондан хушбӯйии зиёд дода шуда буд, то ки онҳоро бо дуоҳои имондорони муқаддас бар қурбонгоҳи тиллоӣ, ки назди тахт буд, гузорад. 
REV.8.4	Инак аз дасти ин фаришта дуди хушбӯйиҳо бо дуоҳои имондорони муқаддас ба назди Худо боло шуданд. 
REV.8.5	Фаришта кафлезро аз оташи қурбонгоҳ пур карда, онро ба замин партофт. Аз ин дар замин раъду барқу садоҳои баланд ба амал омаданд ва заминҷунбӣ рӯй дод.
REV.8.6	Баъд он ҳафт фаришта, ки ҳафт карнай доштанд, ба навохтан омода шуданд.
REV.8.7	Инак, бо навохтани фариштаи якум ба замин жолаву оташи хунолуд борид ва сеяки замину дарахтон ва ҳамаи алафҳои сабз сӯхтанд.
REV.8.8	Бо навохтани фариштаи дуюм ба баҳр чизе ба мисли кӯҳи бузурги оташин афтод. Аз ин сеяки оби баҳр ба хун табдил ёфту 
REV.8.9	сеяки мавҷудоти зиндаи баҳр мурданд ва сеяки киштиҳо нобуд шуданд.
REV.8.10	Бо навохтани фариштаи сеюм аз осмон ба сеяки дарё ва чашмаҳои об ситораи бузурги сӯхтаистодае афтод, ки он мисли чароғи оташ буд. 
REV.8.11	Номи ин ситора Талх аст. Бинобар ин сеяки обҳо талх шуданд ва аз ин сабаб одамони зиёд мурданд.
REV.8.12	Сипас бо навохтани фариштаи чорум сеяки офтоб, моҳ ва ситорагон осеб диданд. Онҳо торик шуданд ва дар сеяки рӯзу шаб равшанӣ набуд.
REV.8.13	Сипас дидаму шунидам, ки уқобе дар осмон парвоз карда бо овози баланд мегӯяд:
REV.8.13	— Вой, вой, вой бар ҳоли одамон, ки дар замин зиндагӣ мекунанд, чунки карнайҳои се фариштаи боқимонда садо хоҳанд дод.
REV.9.1	Сипас фариштаи панҷум карнайи худро навохт ва ситораеро дидам, ки аз осмон ба замин афтод. Ба он ситора калиди чоҳи бетаг дода шуд. 
REV.9.2	Чун ситора чоҳи бетагро боз кард, аз он дуде баромад, ки гӯё дуди оташдони бузурге бошад. Аз дуди чоҳи бетаг офтобу ҳаво тира гардид 
REV.9.3	ва дар замин малахҳо пайдо шуданд. Ба онҳо қуввате ба мисли қуввати каждумҳо дода шуд. 
REV.9.4	Ба онҳо гуфта шуд, ки ба алафу сабзаву дарахтон зараре нарасонанд, балки танҳо ба одамоне, ки дар пешонии худ мӯҳри Худоро надоранд, зарар расонанд. 
REV.9.5	Ба малахҳо иҷозат набуд, ки одамонро кушанд, балки танҳо муддати панҷ моҳ азоб диҳанд. Дарди он мисли газидани каждум буд. 
REV.9.6	Дар он рӯзҳо одамон марг меҷӯянд, аммо намеёбанд. Мурдан мехоҳанд, лекин марг аз онҳо мегурезад.
REV.9.7	Малахҳо мисли аспони ҳарбӣ буданд, ки ба ҷанг омода шудаанд. Бар сарашон чизе ба монанди тоҷи тилло доштанд ва рӯяшон мисли рӯйи одам буд. 
REV.9.8	Мӯяшон ба мӯйи занон ва дандонҳояшон ба дандонҳои шерон монанд буд. 
REV.9.9	Дар танашон ҷавшани мисли оҳан мустаҳкам доштанд. Садои болҳошон мисли садои аспаробаҳои бешумор буд, ки ба ҷанг мешитофтанд. 
REV.9.10	Онҳо мисли каждум думу неш доштанд. Дар думашон қуввате буд, ки дар давоми панҷ моҳ одамонро азоб диҳанд. 
REV.9.11	Фариштаи чоҳи бетаг шоҳи онҳо буд, ки номаш ба забони ибрӣ Абаддӯн ва ба забони юнонӣ Апӯллийӯн, яъне нобудкунанда аст.
REV.9.12	Балои якум гузашт. Аз паси он ду балои дигар меояд.
REV.9.13	Сипас фариштаи шашум карнаяшро навохт ва аз ҷониби чор кунҷи қурбонгоҳи тиллоӣ, ки дар ҳузури Худост, овозе ба гӯшам расид. 
REV.9.14	Овоз ба фариштаи карнайнавози шашум гуфт:
REV.9.14	— Чор фариштаро, ки назди дарёи бузурги Фурот баста шудаанд, озод намо.
REV.9.15	Инак, чор фариштаро озод кард. Онҳо барои ҳамин соату рӯзу моҳу сол нигоҳ дошта шуда буданд, то ки сеяки одамонро нобуд созанд. 
REV.9.16	Ман шунидам, ки шумораи лашкари савораи он чор фаришта дусад миллион буд. 
REV.9.17	Боз ба ман аён шуд, ки саворони аспон ҷавшанҳои ранги аловгун, хокистарранг ва зард дар бар доштанд. Каллаи аспон мисли сари шер буд ва аз даҳонашон оташ, дуд ва сулфур мебаромад. 
REV.9.18	Сеяки одамон бо ин се бало, яъне бо оташу дуду сулфур, ки аз даҳони онҳо мебаромад, кушта шуданд. 
REV.9.19	Қуввати аспон ҳам дар даҳону ҳам дар думашон буд. Зеро думи аспон монанди мор буда, сар доштанд ва бо он зарар мерасонданд.
REV.9.20	Боқимондаи одамон, ки бо ин балоҳо кушта нашуда буданд, аз бутсозӣ даст накашиданд. Онҳо мисли пешина дев ва бутҳои тилло, нуқрагин, биринҷӣ, сангин ва чӯбинро парастиш мекарданд — бутҳоеро, ки на дида, на шунида ва на роҳ гашта метавонанд. 
REV.9.21	Илова бар ин онҳо аз куштор, ҷодугарӣ, гуноҳи ҷинсӣ ва дуздӣ тавба накардаанд.
REV.10.1	Сипас дидам, ки боз як фариштаи тавоное аз осмон фуруд меомад. Абре ӯро фаро гирифта буд ва дар болои сараш рангинкамоне медурахшид. Рӯяш мисли офтоб ва пойҳояш мисли сутунҳои оташин буданд. 
REV.10.2	Дар дасташ китоби хурди кушодае буд. Ӯ пойи росташро бар баҳр ва пойи чапашро бар замин гузошта 
REV.10.3	бо овози баланд, чунон ки шер наъра мезанад, фарёд кард. Сипас ҳафт раъд садо доданд ва 
REV.10.4	ман барои навиштан омода шудам. Аммо аз осмон овозе шунидам, ки мегуфт: «Сухани ҳафт раъдро махфӣ нигоҳ дор ва онро нанавис».
REV.10.5	Фариштае, ки бар баҳру замин меистод, дасти росташро ба осмон бардошта 
REV.10.6	ба Худое, ки то абад зинда аст — ба Офаридгори осмону замину баҳр ва ҳар он чи дар онҳост, қасам хӯрда гуфт: «Худо дигар интизор намешавад! 
REV.10.7	Аммо дар рӯзҳое, ки фариштаи ҳафтум карнайи худро менавозад, нақшаи ниҳонии Худо, чунон ки ба бандагони Худ — пайғамбарон ошкор намудааст, амалӣ хоҳад шуд».
REV.10.8	Сипас ҳамон овозе, ки аз осмон шунида будам, боз ба ман гуфт:
REV.10.8	— Рафта, аз дасти фаришта, ки бар баҳру замин меистад, китоби кушодаро бигир.
REV.10.9	Ман ба он фаришта наздик шуда, хоҳиш кардам, ки китоби хурдро ба ман диҳад. Фаришта ба ман гуфт:
REV.10.9	— Инро бихӯр! Дар даҳонат мисли асал ширин, лекин дар шикамат талх мешавад.
REV.10.10	Ман аз дасти фаришта китобро гирифта, хӯрдам. Китоб дар даҳонам мисли асал ширин буд, аммо чун фурӯ бурдам, шикамам талх гардид. 
REV.10.11	Сипас ба ман чунин гуфта шуд:
REV.10.11	— Ту боз бояд дар бораи бисёр халқу миллату забонҳо ва шоҳон пайғамбарӣ кунӣ.
REV.11.1	Сипас ба ман ченкунаки асомонанде дода, гуфтанд: «Бархеста, Хонаи Худо ва қурбонгоҳро чен намо ва дар он одамонеро, ки парастиш мекунанд, ҳисоб кун. 
REV.11.2	Аммо ҳавлии берунаи Хонаи Худоро чен накун, чунки он ба ғайрияҳудиён дода шудааст ва онҳо шаҳри Уршалими муқаддасро чилу ду моҳ поймол хоҳанд кард. 
REV.11.3	Ман ду шоҳидамро мефиристам, ки либосҳояшон аз матои дағал дӯхта шудааст. Онҳо ҳазору дусаду шаст рӯз пайғамбарӣ мекунанд».
REV.11.4	Онҳо ду дарахти зайтун ва ду чароғдоне мебошанд, ки дар ҳузури Худованди замин меистанд. 
REV.11.5	Агар касе онҳоро озор диҳад, оташе аз даҳонашон берун омада, душманонашонро месӯзонад. Ҳамин тавр ҳар касе, ки онҳоро озор медиҳад, нобуд карда мешавад. 
REV.11.6	Онҳо қудрати бастани осмонро доранд, то ки дар он рӯзҳо, ҳангоми пайғамбарӣ карданашон борон наборад. Ҳамчунин онҳо қудрат доранд, ки обро ба хун табдил диҳанд ва ҳар вақте ки хоҳанд, дунёро бо ҳар гуна офат хароб созанд.
REV.11.7	Вақте шоҳидон кори худро тамом мекунанд, ҳайвони ваҳшие аз чоҳи бетаг баромада, бо шоҳидон меҷангад ва ғолиб омада, онҳоро мекушад. 
REV.11.8	Ҷасадҳояшон дар кӯчаи шаҳри бузург, ки дар он Худованди шоҳидон — Исо мехкӯб шуда буд, мехобанд. Ин шаҳр ба таври рамзӣ Садӯм ва Миср номида мешавад. 
REV.11.9	Аҳли ҳар халқу қавму забону миллат сеюним рӯз ҷасадҳояшонро тамошо мекунанд ва намегузоранд, ки онҳоро гӯр кунанд. 
REV.11.10	Сокинони замин аз мурдани онҳо хурсанд мешаванд ва базм ороста, ба ҳамдигар тӯҳфа мефиристанд, чунки ин ду пайғамбар онҳоро азоб медоданд. 
REV.11.11	Аммо пас аз сеюним рӯз аз ҷониби Худо нафаси ҳаёт омада, ба шоҳидон медарояд ва онҳо ба по мехезанд. Ҳар кас, ки онҳоро медид, ба тарсу ҳарос меафтод. 
REV.11.12	Сипас он ду пайғамбар аз осмон овози баланде мешунаванд, ки ба онҳо мегӯяд: «Ба ин ҷо бароед!» Онҳо дар пеши назари душманони худ рӯйи абр ба осмон мебароянд. 
REV.11.13	Ҳамон соат заминҷунбии сахте ба амал меояд, ки даҳ фоизи шаҳрро хароб мекунад. Ҳафт ҳазор одам нобуд мешавад ва боқимондагон ба тарсу ҳарос афтода, Худои осмонро бузург мехонанд.
REV.11.14	Инак, балои дуюм гузашт, лекин балои сеюм бошитоб меояд.
REV.11.15	Сипас фариштаи ҳафтум карнайи худро навохт ва дар осмон овозҳои баланд шунида шуданд, ки мегуфтанд:
REV.11.15	«Подшоҳии ин дунё ба Подшоҳии Худованду Таъйиншудаи Ӯ табдил ёфт. Ӯ абадан ҳукмронӣ хоҳад кард».
REV.11.16	Бисту чор пир, ки дар пеши Худо бар тахтҳои худ мешинанд, рӯ ба замин ниҳода ба Худо саҷда карданд 
REV.11.17	ва гуфтанд:
REV.11.17	«Худованд Худои Тавоно,
REV.11.17	Ҳамоне, ки буду Ҳамоне, ки ҳаст!
REV.11.17	Қувваи бузургатро намуда ошкор,
REV.11.17	Кардӣ ба подшоҳӣ шурӯъ!
REV.11.17	Аз ин Туро сипосгузорем!
REV.11.18	Халқҳо омаданд ба хашм,
REV.11.18	Туро низ омад ғазаб!
REV.11.18	Вақт расид!
REV.11.18	Вақти ҳукми мурдагон.
REV.11.18	Вақти хизматгорону пайғамбаронат,
REV.11.18	Ҳам имондорони покат,
REV.11.18	Ки номат доранд эҳтирому иззат,
REV.11.18	Хурду калон ҳама гиранд ато!
REV.11.18	Ҳам харобкунандагони замин,
REV.11.18	Бигиранд зи Ту ҷазо».
REV.11.19	Сипас Парастишгоҳи Худо дар осмон кушода шуд ва дар он сандуқи аҳду паймони Ӯ намудор гардид. Дар атроф раъду барқ мезад, овозҳо шунида мешуд, замин меҷунбид ва жолаи сахт меборид.
REV.12.1	Дар осмон аломати бузурге намудор шуд. Инак зане офтобро ҳамчун либос дар бар карда буд. Моҳ зери пойҳояш меистод ва дар сар тоҷе дошт, ки он аз дувоздаҳ ситора иборат буд. 
REV.12.2	Зан ҳомиладор буд. Ӯ таваллуд мекард ва аз дард фарёд мекашид.
REV.12.3	Сипас дар осмон аломати дигаре намудор шуд: аждаҳори бузурги аловгуне, ки ҳафт сар ва даҳ шох дошт. Бар сарҳояш ҳафт тоҷи хурд буд. 
REV.12.4	Думи аждаҳор сеяки ситораҳоро аз осмон рӯфта, ба замин мепартофт. Аждаҳор дар пеши зан меистод, то ки кӯдаки ӯро дар баробари таваллуд шуданаш фурӯ барад. 
REV.12.5	Оқибат зан писаре таваллуд кард ва кӯдак дарҳол аз пеши аждаҳор ба сӯйи Худову тахти Ӯ бурда шуд. Зеро ин кӯдак ҳама халқҳоро бо асои оҳанин ҳукмронӣ хоҳад кард. 
REV.12.6	Зан гурехта, ба ҷойе рафт, ки Худо дар биёбон омода карда буд. Дар он ҷо ӯ ҳазору дусаду шаст рӯз нигаҳбонӣ карда шуд.
REV.12.7	Дар осмон ҷанг сар зад. Фариштаи бузург Микоил бо фариштагонаш бар зидди аждаҳор меҷангид ва аждаҳор бо фариштагони худ ҳамлаи ҷавобӣ мегардонд. 
REV.12.8	Аммо зӯри аждаҳор нарасид ва ӯ ҳамроҳи фариштагонаш ҷойи худро дар осмон аз даст дод. 
REV.12.9	Ин аждаҳори бузургҷусса мори қадимаест, ки иблис ва шайтон ном дошта, тамоми ҷаҳонро гумроҳ мекунад. Ӯ ҳамроҳи фариштагонаш ба замин афканда шуд.
REV.12.10	Дар осмон овози баланде шунидам, ки мегуфт:
REV.12.10	«Инак, наҷот, қувват ва Подшоҳии Худои мову қудрати Таъйиншудаи Ӯ фаро расид. Зеро айбдоркунандаи бародарону хоҳаронамон, ки онҳоро шабу рӯз дар пеши Худоямон сиёҳ мекард, ба зер афканда шуд.
REV.12.11	Онҳо бо хуни Барра, ки ҳамон Исо аст ва бо каломи шаҳодат дар бораи Ӯ бар шайтон ғолиб омаданд. Зеро ҷони худро то дами марг дареғ надоштанд.
REV.12.12	Шодӣ кунед, эй осмонҳо ва сокинони он! Аммо вой бар ҳоли баҳру замин, чунки шайтон бар шумо фуруд омад. Ӯ сахт хашмгин аст, зеро медонад, ки вақташ кам мондааст».
REV.12.13	Аждаҳор чун фаҳмид, ки ба замин афканда шуд, занеро, ки писар таваллуд карда буд, пайгирӣ намуд. 
REV.12.14	Аммо ба зан мисли болҳои уқоб ду боли бузург дода шуд, то ба ҷойе парвоз кунад, ки ба ӯ дар биёбон омода шуда буд. Дар он ҷо, ки аз ҳузури мор дур аст, ӯ сеюним сол нигаҳбонӣ карда шуд. 
REV.12.15	Аз ақиби зан мор аз даҳонаш обе ба мисли дарё сар дод, то ки занро ғарқ кунад. 
REV.12.16	Аммо замин даҳонашро кушода, дарёи аз даҳони аждаҳор баромадаро фурӯ бурд ва ҳамин тавр ба зан ёрӣ дод. 
REV.12.17	Аждаҳор аз зан дарғазаб шуда рафт, то ки бо фарзандони дигари зан биҷангад, яъне бо онҳое, ки фармонҳои Худоро ба ҷо меоранд ва дар бораи Исо шаҳодат медиҳанд. 
REV.12.18	Инак, аждаҳор омада, дар соҳили баҳр истод.
REV.13.1	Сипас дидам, ки аз баҳр ҳайвони ваҳшие мебарояд. Вай ҳафт сар ва даҳ шох дошт. Бар шохҳои вай даҳ тоҷи хурд буд ва дар сарҳояш номҳои ҳақоратомез навишта шуда буданд. 
REV.13.2	Ҳайвон монанди паланг буд, аммо пойҳояш мисли пойҳои хирс ва даҳонаш мисли даҳони шер буд. Аждаҳор ба ин ҳайвон қувват, тахт ва қудрати бузурги худро дод. 
REV.13.3	Чунин менамуд, ки як сари ҳайвон захми марговар дошт, лекин сиҳат шуд. Тамоми дунё ҳайвонро бо ҳайрат пайравӣ мекард. 
REV.13.4	Мардум аждаҳорро парастиш мекарданд, чунки ба ҳайвон қудрат дода буд. Ҳамчунин ҳайвони ваҳширо парастишкунон гуфтанд: «Кист, ки ба ҳайвон ваҳшӣ монанд бошад?! Кист, ки бо вай ҷанг карда тавонад?!»
REV.13.5	Ба ҳайвон даҳоне дода шуд, ки суханони ҳавобаландонаву ҳақоратомез мегуфт. Ба вай қудрат дода шуд, ки чилу ду моҳ ҳукмронӣ намояд. 
REV.13.6	Вай даҳони худро бар зидди Худо боз кард, то ки ному манзили Ӯ ва ҳамаи сокинони осмонро дашном диҳад. 
REV.13.7	Ҳайвон ба ихтиёри худ гузошта шуда буд, ки бар зидди имондорони муқаддас ҷангида, ғолиб ояд. Ба вай қудрат дода шуда буд, ки бар тамоми қавму халқу забону миллатҳо ҳукмронӣ намояд. 
REV.13.8	Инак, ҳамаи сокинони замин ҳайвонро парастиш хоҳанд кард. Зеро номҳои онҳо аз замони бунёдгузории дунё дар китоби ҳаёти Барра, ки кушта шуд, навишта нашудааст.
REV.13.9	Ҳар ки гӯш дорад, он чиро ки Рӯҳи Худо ба ҷамоатҳои имондорон мегӯяд, бишнавад!
REV.13.10	Ба кӣ асирӣ насиб карда бошад — равад ба асирӣ,
REV.13.10	Ба кӣ дами шамшер насиб шуда бошад — афтад зи шамшер!
REV.13.10	Ҳамаи ин аз имондорони муқаддас сабру тоқат ва имон талаб мекунад.
REV.13.11	Сипас ҳайвони ваҳшии дигарро дидам, ки аз замин мебаромад. Вай ба монанди барра ду шох дошт, лекин ҳамчун аждаҳор гап мезад. 
REV.13.12	Ин ҳайвон тамоми қудрати ҳайвони якумро истифода бурда, аз номи ӯ амал мекард. Вай сокинони заминро маҷбур менамуд, ки ҳайвони якумро парастиш кунанд, яъне ҳамонеро, ки захми марговараш сиҳат шудааст. 
REV.13.13	Ин ҳайвони дуюм аломатҳои бузург нишон медиҳад ва ҳатто дар пеши чашми одамон аз осмон ба замин оташ меборонад. 
REV.13.14	Ӯ бо ин аломатҳо, ки барои нишон доданашон ҳайвони якум иҷозат дода буд, сокинони заминро гумроҳ мекард. Вай ба онҳо фармуд, ки ҳайкали ҳайвонро бисозанд — ҳамон ҳайвонро, ки аз шамшер захмин шуд, вале зинда монд. 
REV.13.15	Ба ҳайвони дуюм қувват дода шуд, ки ҳайкали ҳайвонро зинда кунад. Ба тарзе ки ҳайкал сухан ва амал карда тавонад ва одамоне, ки вайро парастиш намекунанд, кушта шаванд. 
REV.13.16	Ҳамчунин вай ҳама одамонро, яъне хурду калон, сарватманду камбағал, озоду ғуломро маҷбур мекунад, ки ба дасти рост ё пешонии худ нишона зананд, 
REV.13.17	то касе ба ҷуз онҳое, ки нишона доранд, хариду фурӯш карда натавонад. Нишона ном ё рақами номи ҳайвон аст.
REV.13.18	Ин ҷо ҳикмат даркор аст. Одами бофаҳм бигзор рақами ҳайвони ваҳширо ҳисоб кунад. Зеро ин рақами одамист ва он шашсаду шасту шаш аст.
REV.14.1	Сипас нигоҳ карда, дидам, ки ҳамроҳи Барра, яъне Исо саду чилу чор ҳазор кас бар кӯҳи Сион меистанд. Дар пешонии онҳо номи Барра ва номи Падари Ӯ навишта шуда буд. 
REV.14.2	Ин лаҳза аз осмон садое шунидам, ки мисли шувваси оби хеле калон ва садои баланди раъд буд. Дар баробари ин садо чунин ба гӯш мерасид, ки гӯё торнавозони зиёд менавохта бошанд. 
REV.14.3	Он саду чилу чор ҳазор кас дар пеши тахт, чор махлуқи зинда ва пирон истода, суруди нав месароиданд. Суханони он сурудро ба ғайр аз он саду чилу чор ҳазор нафаре, ки аз замин харида шуда буданд, касе аз худ карда наметавонист. 
REV.14.4	Инҳо шахсоне мебошанд, ки ҳеҷ гоҳ бо зан ҳамбистар нашудаанд, балки худро пурра ба хизмати Худо супурда, Барраро ба ҳар ҷойе, ки мерафт, пайравӣ менамуданд. Онҳо аз байни одамон харида шуда, ҳамчун ҳосили аввалин ба Худо ва Барра пешкаш шуда буданд. 
REV.14.5	Дар забонашон дурӯғе ёфт нашуд, онҳо беайбанд.
REV.14.6	Сипас фариштаеро дидам, ки дар байни осмон парвоз мекард. Ӯ ба сокинони замин, яъне ба ҳар миллату қавму забону халқ Хушхабари абадиро эълон мекард:
REV.14.7	— Аз Худо битарсед, — фарёд мекард вай, — ва Ӯро бузург доред, чунки рӯзи ҷазо расид. Ӯро, ки осмону замин ва баҳру чашмаҳои обро офаридааст, парастиш кунед.
REV.14.8	Аз қафои вай фариштаи дуюм омада гуфт: «Шикаст хӯрд, шикаст хӯрд шаҳри бузурги Бобил! Ҳамоне, ки бо майи шаҳвати гуноҳи ҷинсиаш ҳама халқҳоро маст карда буд».
REV.14.9	Аз қафои фариштаи дуюм фариштаи сеюм омад ва бо овози баланд гуфт: «Касе, ки ҳайвони ваҳшӣ ва ҳайкали вайро парастиш мекунаду ба дасту пешониаш нишона мезанад, 
REV.14.10	аз майи ғазаби Худо хоҳад нӯшид. Ин майи пурзӯрест, ки ба косаи ғазаби Худо рехта шудааст. Вай дар пеши назари фариштагони муқаддас ва Барра дар оташу сулфур азоб хоҳад кашид. 
REV.14.11	Дуди азоби онҳо то абад баланд мешавад. Ҳамин тавр онҳое, ки ҳайвон ва ҳайкали онро парастиш мекунанд ва нишонаи номи онро қабул кардаанд, на рӯз ором мешаванд, на шаб».
REV.14.12	Ин ҳама сабру тоқати имондорони муқаддасро талаб мекунад, яъне онҳоеро, ки фармонҳои Худоро иҷро мекунанду ба Исо вафодор мемонанд. 
REV.14.13	Сипас овозеро аз осмон шунидам, ки мегуфт: «Чунин бинавис: пас аз ин онҳое, ки ба Худованд рӯй оварда, тарки ҷаҳон кардаанд, муборак ҳастанд».
REV.14.13	— Бале, — мегӯяд Рӯҳи Худо, — онҳо аз меҳнати худ роҳат хоҳанд кард, чунки мукофоти корҳояшонро мегиранд.
REV.14.14	Сипас нигоҳ карда, абри сафедеро дидам. Бар абр Шахсе менишаст, ки ба Писари Одам монанд буд. Ӯ бар сар тоҷи тилло ва дар даст доси тез дошт. 
REV.14.15	Ҳамин лаҳза аз парастишгоҳ фариштаи дигаре баромада, ба Шахсе, ки бар абр менишаст, гуфт:
REV.14.15	— Доси Худро гирифта, дарав намо! Ҳосили замин пухта, вақти дарав расидааст. Мардумро ҳамчун ғалла ҷамъ овар ва онҳоро доварӣ бикун.
REV.14.16	Инак, Шахсе, ки бар абр менишаст, доси Худро ба замин партофт ва замин даравида шуд.
REV.14.17	Сипас аз парастишгоҳи осмонӣ фариштаи дигаре баромад ва ӯ низ дар дасташ доси тез дошт.
REV.14.18	Баъди ӯ фариштаи дигаре аз қурбонгоҳ берун омад, ки ҳукмфармои оташ буд. Ӯ ба фариштаи досдор бо овози баланд гуфт:
REV.14.18	— Доси тези худро партофта, аз токзори замин хӯшаҳои ангурро бибур, чунки ангур пухтааст.
REV.14.19	Инак, он фаришта доси худро ба замин партофт ва ангурро ғундошта, ба ҳавзи ангурфишурӣ партофт, ки он ҳавзи бузурги ғазаби Худо аст. 
REV.14.20	Хӯшаҳо дар он ҳавз, ки берун аз шаҳр воқеъ буд, пойкӯб карда шуданд. Аз ҳавз хун ҷорӣ шуд, ки қади асп баландӣ ва ҳазору шашсад стадия (тақрибан сесад километр) дарозӣ дошт.
REV.15.1	Сипас дар осмон аломати бузургу аҷоиби дигаре дидам: ҳафт фаришта бо ҳафт балои охирин. Ин ҳафт бало охирин буданд, чунки бо онон ғазаби Худо анҷом меёбад. 
REV.15.2	Инак, чизеро мисли баҳри шишагин дидам, ки бо оташ омехта буд. Дар назди он баҳр касоне меистоданд, ки ба ҳайвони ваҳшию ҳайкалаш ва рақами номи вай муқобилат нишон дода, ғолиб омада буданд. Онҳо дар дастонашон асбоби мусиқии торие доштанд, ки Худо дода буд 
REV.15.3	ва суруди хизматгузори Худо — Мусо ва Барраро мехонданд:
REV.15.3	— Бузург ва аҷибанд корҳои Ту, эй Худованд, Худои Тавоно!
REV.15.3	Роҳҳои Ту инсофу ростӣ ҳастанд, эй Шоҳи халқҳо!
REV.15.4	Кист, ки аз Ту, Худованд натарсад,
REV.15.4	Ва номи Туро бузург надорад?!
REV.15.4	Зеро танҳо Ту пок ҳастӣ!
REV.15.4	Ҳамаи халқҳо ба парастиши Ту хоҳанд омад,
REV.15.4	Зеро росткориҳои Ту ошкор шудаанд!
REV.15.5	Сипас дидам, ки дар осмон парастишгоҳ, яъне хаймаи аҳду паймон кушода аст. 
REV.15.6	Аз парастишгоҳ ҳафт фаришта бо ҳафт бало баромаданд. Онҳо либоси тозаву дурахшони катонӣ пӯшида буданд ва дар қафаси синаашон камарбанди тилло баста буд. 
REV.15.7	Яке аз он чор махлуқи зинда ба ҳафт фаришта ҳафт косаи тилло дод. Косаҳо аз ғазаби Худо, ки то абад зинда аст, пур буданд. 
REV.15.8	Парастишгоҳ аз дуд пур шуд. Ин нишонаи он буд, ки бузургиву қуввати Худо дар он ҷо ҳузур дошт. Ва то даме ки ҳафт балои ҳафт фаришта пурра ба амал наояд, касе ба он дохил шуда наметавонист.
REV.16.1	Сипас аз Парастишгоҳ овози баланде баромад, ки ба ҳафт фаришта мегуфт:
REV.16.1	— Рафта, ҳафт косаи ғазаби Худоро ба замин резед.
REV.16.2	Фариштаи якум рафта, косаи худро ба замин рехт. Аз ин дар бадани одамоне, ки нишонаи ҳайвони ваҳшӣ доштанду ҳайкали вайро парастиш мекарданд, яраҳои даҳшатноку дардноке пайдо шуд.
REV.16.3	Фариштаи дуюм косаи худро ба баҳр рехт. Аз ин оби баҳр мисли хуни мурда шуд ва ҳама мавҷудоти зиндаи баҳр нобуд шуданд.
REV.16.4	Фариштаи сеюм косаи худро ба дарёву чашмаҳои об рехт ва онҳо низ ба хун табдил ёфтанд.
REV.16.5	Сипас шунидам, ки фариштаи обҳо чунин мегӯяд:
REV.16.5	— Эй Худованди Пок, ки ҳастӣ ва будӣ! Ҳақ бар ҷониби Туст, ки чунин ҳукм намудӣ. 
REV.16.6	Онҳо хуни муқаддасону пайғамбаронро рехтанд, барои ҳамин Ту ба онҳо хун додӣ, то бинӯшанд. Сазои бадкорон ҳамин аст.
REV.16.7	Аз қурбонгоҳ овозе баромад, ки мегуфт:
REV.16.7	— Бале, Худованд Худои Тавоно! Ҳамаи ҳукмҳоят ҳақ асту рост!
REV.16.8	Сипас фариштаи чорум косаи худро ба офтоб рехт. Ин ба офтоб иҷозат дод, ки одамонро бо оташи худ сӯзонад. 
REV.16.9	Инак, одамон аз тафси баланд месӯхтанд ва номи Худоро, ки бар ин балоҳо қудрат дорад, ҳақорат мекарданд. Аммо тавба накарданд ва Ӯро бузург надоштанд.
REV.16.10	Фариштаи панҷум косаи худро бар тахти ҳайвони ваҳшӣ бирехт ва тамоми подшоҳии вайро торикӣ фаро гирифт. Одамон аз дард забони худро мегазиданд. 
REV.16.11	Онҳо барои дарду захмҳояшон Худои осмонро ҳақорат мекарданд, аммо аз кирдорашон тавба накарданд.
REV.16.12	Фариштаи шашум косаи худро ба дарёи бузург, ба дарёи Фурот рехт. Аз ин оби дарё хушк шуд, то ки барои лашкари шоҳони шарқ роҳ кушода шавад. 
REV.16.13	Ҳамчунин дидам, ки аз даҳони аждаҳор, аз даҳони ҳайвон ваҳшӣ ва аз даҳони пайғамбари дурӯғин се рӯҳи нопоки қурбоққамонанд баромад. 
REV.16.14	Ин рӯҳҳои девҳо буданд, ки аломатҳо нишон медиҳанд. Онҳо ба назди подшоҳони замин мераванд, то ки онҳоро ба ҷанги рӯзи бузурги Худои Тавоно ҷамъ кунанд.
REV.16.15	«Ҳушёр бош! Ман монанди дузд ногаҳон меоям. Хушо касе, ки либосаш бар тан Маро интизор мешавад. Зеро лучу урён гашта, шарманда нахоҳад шуд».
REV.16.16	Сипас рӯҳҳои палид подшоҳонро дар ҷое ҷамъ оварданд, ки ба забони ибрӣ Ҳармиҷидӯн ном дорад.
REV.16.17	Оқибат фариштаи ҳафтум косаи худро ба ҳаво пошид. Ин лаҳза аз тахти парастишгоҳ овози баланде баромад, ки мегуфт:
REV.16.17	— Иҷро шуд!
REV.16.18	Раъду барқ зад, овозҳо баромад ва заминҷунбии сахте ба амал омад. Заминҷунбӣ чунон сахт буд, ки аз замони офариниши одамизод дар рӯйи замин мислаш рӯй надода буд. 
REV.16.19	Шаҳри бузурги Бобил ба се қисм ҷудо шуд ва шаҳрҳои халқҳо фурӯ рехтанд. Худо гуноҳҳои Бобили бузургро ба ёд оварда, ба вай косаи майи пур аз хашму ғазаби Худро дод. 
REV.16.20	Ҳама ҷазираҳо нобуд ва кӯҳҳо нопадид гардиданд. 
REV.16.21	Аз осмон ба сари одамон чунон жолаи калон-калон меборид, ки вазни ҳар кадомаш тақрибан панҷоҳ кило буд. Азбаски балои жола бисёр даҳшатнок буд, одамон Худоро ҳақорат мекарданд.
REV.17.1	Сипас яке аз ҳафт фаришта, ки ҳафт коса дошт, омада, ба ман гуфт:
REV.17.1	— Биё! Ман ба ту ҷазои фоҳишаи машҳурро нишон медиҳам, яъне ҷазои ҳамон шаҳрро, ки ба рӯйи дарёҳои зиёд бино ёфтааст. 
REV.17.2	Подшоҳони замин бо вай бадахлоқиҳои ҷинсӣ карданд ва сокинони замин майи бадахлоқиашро нӯшида маст шудаанд.
REV.17.3	Фаришта маро бо ёрии Рӯҳ ба биёбон бурд. Дар он ҷо занеро дидам, ки бар ҳайвони ваҳшии суп-сурх савор буд. Ҳайвони ваҳшӣ ҳафт сару даҳ шох дошт ва дар тамоми баданаш суханони ҳақоратомез навишта шуда буд. 
REV.17.4	Зан либоси шоҳонаи сурху бунафш пӯшида, бо тиллову сангҳои қиматбаҳо ва марворидҳо оро ёфта буд. Дар даст косаи тилло дошт, ки аз чизҳои нафратангезу ифлоси бадкориҳои ҷинсияш пур буд. 
REV.17.5	Дар пешонии вай номе навишта шуда буд, ки он сир аст: Бобили бузург, модари фоҳишагону чизҳои нафратангези замин. 
REV.17.6	Дидам, ки он зан хуни имондорони муқаддасу шоҳидони Исоро нӯшида маст шудааст. Аз дидани вай сахт ҳайрон шудам, 
REV.17.7	лекин фаришта ба ман чунин гуфт:
REV.17.7	— Барои чӣ ҳайрон шудӣ? Ман ба ту сирри онҳоро мекушоям, яъне сирри ҳайвони ваҳшии ҳафтсараву даҳшоха ва занеро, ки бар он савор аст. 
REV.17.8	Ҳайвон буд ва ҳоло нест. Аммо ба зудӣ аз чоҳи бетаг берун меояд ва баъд нобуд мешавад. Ҳама сокинони замин, ки номҳояшон аз замони бунёди дунё дар китоби ҳаёт навишта нашудаанд, ҳайвонро дида ҳайрон мешаванд. Зеро вай буд, ҳоло нест ва боз меояд.
REV.17.9	Барои фаҳмидани ин хирад лозим аст. Ҳафт сар ҳафт кӯҳест, ки зан бар онҳо ҳукмронӣ мекунад. 
REV.17.10	Ҳафт сар ҳамчунин ҳафт подшоҳанд, ки панҷтояшон гузаштанд, шашумаш ҳаст ва ҳафтумаш ҳанӯз наомадааст. Ҳамин ки омад, дер намеистад. 
REV.17.11	Ҳайвоне, ки буд, вале ҳоло нест, подшоҳи ҳаштум аст. Вай аз қабили он ҳафт нафар буда, ба ҳалокат мерасад. 
REV.17.12	Даҳ шохе, ки дидӣ, даҳ подшоҳонанд, ки ҳоло подшоҳии худро надоранд, лекин бо ҳайвон ба як муддати кӯтоҳ қудрати шоҳона пайдо мекунанд. 
REV.17.13	Ин подшоҳон ҳама ҳамфикр буда, нерӯву қудрати худро ба ҳайвон месупоранд. 
REV.17.14	Онҳо бо Барра, яъне бо Исо ҷанг мекунанд ва Ӯ бар онҳо ғолиб меояд. Зеро Барра Худованди ҳокимон ва Шоҳи шоҳон аст ва ҳамроҳонаш интихобшудагон ва вафодорон номида шудаанд.
REV.17.15	Сипас фаришта ба ман гуфт:
REV.17.15	— Обҳое, ки шаҳр бар онҳо бино ёфтаасту фоҳиша бар он ҳукмронӣ мекунад, халқҳо, тӯдаҳои мардум ва миллатҳову забонҳо мебошанд. 
REV.17.16	Ин даҳ шох ва ҳайвоне, ки дидӣ, фоҳишаро бад хоҳанд дид. Онҳо вайро хароб карда, луч хоҳанд монд ва ҷисмашро хӯрда месӯзонанд. 
REV.17.17	Зеро Худо ба дили онҳо андохтааст, ки қарори Ӯро иҷро намоянд, яъне ба ҳайвон якдилона қудрати шоҳии худро супоранд, то даме ки сухани Худо иҷро шавад.
REV.17.18	Инак, зани дидаат шаҳри бузургест, ки бар ҳамаи подшоҳони замин ҳукмронӣ мекунад.
REV.18.1	Баъди ин чизҳо фариштаеро дидам, ки бо қудрати бузург аз осмон фуруд меомад. Аз дурахши ӯ замин равшан шуд. 
REV.18.2	Вай бо овози пурзӯр фарёд карда гуфт:
REV.18.2	— Фурӯ рехт, фурӯ рехт шаҳри бузурги Бобил! Ба гурезгоҳи деву рӯҳҳои палид, ба паноҳгоҳи ҳар гуна паррандагони ифлосу ба макони ҳайвоноти нафратангез табдил ёфт.
REV.18.3	Зеро ин шаҳр ҳамчун фоҳиша ба ҳамаи халқҳо майи пурзӯри зинокориҳояшро нӯшонда, онҳоро маст кардааст. Шоҳони замин бо вай ҳамбистар шуданд ва савдогарони замин аз баднафсии ӯ сарватманд шуданд.
REV.18.4	Сипас аз осмон овози дигаре шунидам, ки мегуфт:
REV.18.4	— Халқи Ман, аз он берун ой, то ки дар гуноҳҳои ин шаҳр шарик набошӣ ва ба мусибате, ки барои вай пешбинӣ шудааст, гирифтор нагардӣ. 
REV.18.5	Зеро гуноҳҳояш то ба осмон зиёд шудаанд ва Худо ҷиноятҳояшонро дар ёд дорад. 
REV.18.6	Пас подоши ӯро диҳед, чунон ки вай медод. Барои ҳар кораш дучанд подош диҳед. Дар ҳамон косае, ки май омода мекард, ба вай дучанд май бидиҳед, 
REV.18.7	то ба андозае, ки худро бузург меҳисобиду айшу нӯш мекард, ранҷу азоб диҳед. Зеро дар дили худ чунин мегуфт: «Ман бева нестам, балки мисли малика менишинам ва ҳеҷ гоҳ мотам нахоҳам гирифт». 
REV.18.8	Бинобар ин ҳамаи балоҳояш — марг, ғаму ғусса ва гуруснагӣ дар як рӯз ба сараш меоянд. Вай дар оташ хоҳад сӯхт, чунки ҷазодиҳандааш Худованд Худои Тавоност.
REV.18.9	Подшоҳони замин, ки бо вай бадахлоқиҳои ҷинсӣ ва айшу нӯш мекарданд, дуди сӯхторашро дида, ба ҳолаш фиғон мекашанд ва ба қафаси синаашон мушт мезананд. 
REV.18.10	Онҳо аз тарси азобаш дур истода мегӯянд:
REV.18.10	— Вой, вой бар ҳоли зорат, эй шаҳри бузург, Бобили тавоно! Ҳанӯз соате нагузашта, ба ҳалокат расидӣ.
REV.18.11	Савдогарони замин низ ба ҳоли вай гиряву нола мекунанд, чунки дигар касе нест, ки молҳояшонро харад, 
REV.18.12	яъне тилло, нуқра, сангҳои қиматбаҳо, марворид, матоҳои катони маҳин, бунафшранг, шоҳӣ ва сурх ва ҳар гуна дарахтони хушбӯй ва чизҳои аз устухони филу чӯби қиматбаҳо сохташудаву биринҷӣ, оҳану мармар, 
REV.18.13	хушбӯйиҳои дорчин, ҳанут, лодан, моддаҳои хуштаъм, атриёт, май, равғани зайтун, орди хушсифат, гандум, гову гӯсфанд, аспу аробаҳои ҷангӣ ва ғуломон ба касе даркор нест.
REV.18.14	«Чизҳои дилхоҳат аз ту дур шуданд. Тамоми сарвату дабдабаат барбод рафт ва онро дигар нахоҳӣ ёфт.»
REV.18.15	Савдогароне, ки ҳамаи ин молҳоро ба аҳли шаҳр фурӯхта сарватманд шуданд, аз азоби ӯ тарсида худро ба канор мегиранд. Онҳо гиряву нолакунон 
REV.18.16	мегӯянд:
REV.18.16	— Вой, вой бар ҳоли зорат, эй шаҳри бузург, ки либосҳои гаронбаҳои сурху бунафшро дар бар карда, бо гавҳару марвориду тилло худро оро дода будӣ. 
REV.18.17	Аммо соате нагузашта тамоми сарвати ту нобуд шуд.
REV.18.17	Ҳама сардорони киштӣ, киштинишинон, баҳрнавардон ва онон, ки кору борашон дар баҳр аст, дар дур меистанд. 
REV.18.18	Дуди сӯхторашро дида, «Оё замоне мисли ин шаҳри бузург шаҳре буд?» — гӯён фиғон мебардоранд. 
REV.18.19	Онҳо мӯйканон, гиряву нола мекунанд ва фарёд намуда мегӯянд:
REV.18.19	— Вой, вой бар ҳоли зорат, эй шаҳри бузург, ки аз бойигарии зиёди ту ҳама киштидорони баҳр сарватманд шуданд! Аммо соате нагузашта, ба харобазор табдил ёфтӣ.
REV.18.20	Эй осмон! Эй муқаддасону фиристодагону пайғамбарон! Шумо шодӣ кунед, чунки Худо онро ба хотири шумо ҷазо дод.
REV.18.21	Сипас як фариштаи тавоно санги калонеро, ки монанди санги осиё буд бардошта, ба баҳр партофт ва гуфт:
REV.18.21	— Шаҳри бузурги Бобил мисли ҳамин санги осиё фурӯ хоҳад рехт ва дигар бунёд нахоҳад шуд.
REV.18.22	Садои торнавозону сарояндагон ва навои наю карнайнавозон аз ту дигар ба гӯш нахоҳад расид. Дигар ягон касбу ҳунар ё ҳунарманде дар ту нахоҳад монд. Садои гардиши сангҳои осиё дигар аз ту шунида нахоҳад шуд.
REV.18.23	Нури чароғ шаҳри Бобилро дигар равшан нахоҳад кард ва овози домоду арӯс аз он дигар ба гӯшҳо нахоҳад расид, чунки савдогаронаш мирони замин буданд ва он бо сеҳру ҷодуҳояш халқҳои тамоми ҷаҳонро гумроҳ намуд.
REV.18.24	Дар кӯчаҳоят хуни пайғамбарону имондорони муқаддас ва ҳамаи кушташудагони рӯйи замин ёфт шудааст.
REV.19.1	Пас аз ин чизҳо садои баландеро ба мисли овози мардуми хеле сершумор шунидам, ки дар осмон мегуфт:
REV.19.1	— Худоро ситоиш кунед! Наҷот ва бузургиву нерумандӣ аз Худои мост! 
REV.19.2	Зеро Ӯ бо адлу инсоф ҳукм мекунад. Ӯ фоҳишаи бузургро ҷазо дод, чунки вай заминро бо зинои худ вайрон гардонд. Ҳам барои хуни ғуломонаш аз вай қасос гирифт.
REV.19.3	Онҳо бори дуюм гуфтанд:
REV.19.3	— Худовандро ситоиш кунед! Дуди фоҳишаи бузург, яъне шаҳри Бобил то абад боло хоҳад шуд.
REV.19.4	Баъд бисту чор пир ва чор махлуқи зинда рӯ ба замин ниҳода, Худоро, ки бар тахт менишаст, парастиш карда, гуфтанд:
REV.19.4	— Омин! Худовандро ситоиш кунед!
REV.19.5	Сипас аз сӯйи тахт овоз баромад:
REV.19.5	— Ҳама хизматгорон ва тарсгорони Ӯ, хурду калон, Худои моро ситоиш кунед!
REV.19.6	Сипас ба мисли овози мардуми зиёд ё садои шаршараи азим ё гулдурроси раъди пурзӯр овозе шунидам:
REV.19.6	— Худовандро ситоиш кунед! Худои Тавонои мо подшоҳӣ мекунад. 
REV.19.7	Биёед шодиву хурсандӣ кунем ва бузургии Ӯро эътироф намоем. Вақти тӯйи Барра расидааст ва арӯси Ӯ худро омода кардааст. 
REV.19.8	Арӯс бо иҷозат аз катони маҳин либоси тозаи дурахшон пӯшидааст. (Катони маҳин рамзи росткориҳои имондорон аст).
REV.19.9	Баъд фаришта ба ман гуфт:
REV.19.9	— Навис: Хушо онҳое, ки ба тӯйи Барра даъват шудаанд.
REV.19.9	Боз гуфт:
REV.19.9	— Ин суханони рости Худост.
REV.19.10	Ин лаҳза ман ба назди пойҳои фаришта афтодам, то ки ба вай саҷда кунам, аммо вай гуфт:
REV.19.10	— Ин корро накун! Ман ҳам ба мисли туву бародарону хоҳаронат, ки дар бораи Исо шаҳодат медиҳед, хизматгор ҳастам. Танҳо ба Худо саҷда намо! Зеро пайғамбарони ҳақиқӣ танҳо дар бораи Исо шаҳодат медиҳанд.
REV.19.11	Сипас осмонро кушода, ва дар он аспи сафедеро дидам. Савори он Вафодор ва Ҳақ ном дошт. Ӯ росткорона ҳукм мекарду меҷангид. 
REV.19.12	Чашмонаш чун алангаи оташ буданд ва дар сараш тоҷҳои бисёр дошт. Ҳамчунин номи навиштае дошт, ки онро ғайр аз Худаш касе намедонист. 
REV.19.13	Дар бар либоси хунолуд дошт ва номи Ӯ «Каломи Худо» аст. 
REV.19.14	Лашкарҳои осмонӣ аз пайи Ӯ мерафтанд, ки дар тан аз катони маҳин либоси тозаи сафед доштанд ва бар аспҳои сафед савор буданд. 
REV.19.15	Аз даҳонаш шамшери тезе мебаромад, ки бо он халқҳоро зада тавонист ва бо асои оҳанин онҳоро ҳукмронӣ мекард. Ҳамчунин майи ғазаби Худои Тавоноро тайёр мекард. 
REV.19.16	Инак бар либосу рони Ӯ чунин ном навишта шуда буд:
REV.19.16	Шоҳи шоҳон ва Худованди ҳокимон.
REV.19.17	Сипас фариштаеро дидам, ки дар болои офтоб меистод. Вай бо овози баланд фарёд зада ба ҳамаи паррандагоне, ки дар байни осмон парвоз мекарданд, гуфт:
REV.19.17	— Биёед! Ба зиёфати бузурги Худо ҷамъ шавед. 
REV.19.18	Ҷисми шоҳон, сарлашкарон, одамони пурзӯр, аспон ва саворони онҳоро хӯред. Ҷисми ҳамаи одамон, озоду ғулом ва хурду калонро хӯред.
REV.19.19	Сипас ҳайвони ваҳшӣ ва подшоҳони заминро бо лашкарҳояшон дидам. Онҳо ҷамъ омада буданд, ки бо Савори аспу лашкараш ҷанг кунанд. 
REV.19.20	Инак, ҳайвон ва пайғамбари дурӯғин дастгир шуданд — ҳамон пайғамбаре, ки пешопеши ҳайвон роҳ гашта, аломатҳо нишон медод ва бо ин восита одамонро гумроҳ мекард, яъне онҳоеро, ки нишонаи ҳайвони ваҳширо қабул карда буданду ба ҳайкалаш саҷда мекарданд. Ҳар ду зинда ба зинда ба кӯли оташу сулфур партофта шуданд. 
REV.19.21	Боқимондагон бо шамшере, ки аз даҳони Савори асп мебаромад, кушта шуданд ва ҳамаи паррандагон ҷасадҳои онҳоро хӯрда, сер шуданд.
REV.20.1	Инак, дидам, ки фариштае аз осмон фуруд меояд. Дар дастони вай калиди чоҳи бетаг ва занҷири бузурге буд. 
REV.20.2	Он фаришта аждаҳор, яъне мори қадимаро, ки иблис ва шайтон аст, дошта ба муддати ҳазор сол занҷирбанд намуд 
REV.20.3	ва ба чоҳи бетаг партофт. Баъд сари чоҳро маҳкам кард ва мӯҳр зад, то ки то ба охири ҳазор сол халқҳоро гумроҳ накунад. Дар охир вай бояд ба муддати кӯтоҳ озод карда шавад.
REV.20.4	Сипас тахтҳо ва тахтнишинҳоро дидам, ки ба онҳо қудрати доварӣ кардан дода шуда буд. Ҳамчунин ҷонҳои одамонеро дидам, ки сарашонро аз тан ҷудо карда буданд, чунки онҳо вафодорона дар бораи Исо ба одамон нақл мекарданду каломи Худоро эълон менамуданд. Онҳо ҳайвони ваҳшӣ ва ҳайкали вайро парастиш накарда буданд ва нишонаи вайро ба даст ё пешонии худ қабул накарданд. Онҳо зинда шуда, ҳазор сол бо Масеҳ подшоҳӣ карданд. 
REV.20.5	Ин зиндашавии якум аст. Мурдагони боқимонда бошанд, то охири ҳазор сол ба ҳаёт барнагаштанд. 
REV.20.6	Хушбахту муқаддас аст касе, ки дар зиндашавии якум ҳисса дорад! Марги дуюм бар онҳо қудрат надорад ва онҳо ҳамчун коҳин ба Худову Масеҳ хизмат карда, бо Исо ҳазор сол подшоҳӣ хоҳанд кард.
REV.20.7	Пас аз гузаштани ҳазор сол шайтон аз зиндонаш озод карда мешавад, 
REV.20.8	то ки ба ҳар чаҳор гӯшаи замин рафта, халқҳоро, ки ба таври рамзӣ Ҷуҷ ва Моҷуҷ номида шудаанд, гумроҳ намояд ва онҳоро ба ҷанг ҷамъ оварад. Шумораи онҳо мисли реги лаби баҳр аст. 
REV.20.9	Онҳо ба паҳнои замин баромада, шаҳри дӯстдошта, яъне қароргоҳи халқи Худоро иҳота карданд, аммо аз осмон оташ борида, лашкарони онҳоро фурӯ бурд. 
REV.20.10	Шайтон, ки онҳоро гумроҳ мекард, ба кӯли оташу сулфур партофта шуд. Ба ҳамон ҷойе, ки ҳайвони ваҳшӣ ва пайғамбари дурӯғин партофта шуда буданд ва онҳо шабу рӯз дар он ҷо абадӣ азоб мекашанд.
REV.20.11	Сипас ман Худоро дидам, ки дар тахти бузурги сафед менишаст. Аз ҳузури Ӯ осмону замин гурехтанд ва нопадид шуданд. 
REV.20.12	Инак, мурдагонро дидам, ки хурду калон назди тахт меистоданд. Китобҳо кушода шуданд ва китоби дигаре кушода шуд, ки китоби ҳаёт аст. Мурдагон мувофиқи кирдорашон, ки дар китобҳо навишта шудааст, доварӣ шуданд. 
REV.20.13	Баҳр мурдагонеро, ки дар худ дошт, дод. Марг ва олами мурдагон низ мурдагонеро, ки дар худ доштанд, доданд ва ҳар кас мувофиқи кирдораш доварӣ шуд. 
REV.20.14	Баъд аз ин марг ва олами мурдагон ба кӯли оташ партофта шуданд. Кӯли оташ марги дуюм, яъне марги абадист. 
REV.20.15	Ҳар кас ки номаш дар китоби ҳаёт ёфт нашуд, ба кӯли оташ андохта шуд.
REV.21.1	Сипас осмону замини навро дидам, чунки осмону замини пешина нопадид гардида буданд. Баҳр низ дигар вуҷуд надошт. 
REV.21.2	Инак шаҳри муқаддас — Уршалими навро дидам, ки аз осмон — аз ҷониби Худо фуруд меомад. Шаҳр худро мисли арӯс барои шавҳари худ оро дода буд. 
REV.21.3	Аз ҷониби тахт овози баландеро шунидам:
REV.21.3	— Бубин! Ин хаймаи Худо дар байни одамон аст. Ӯ бо онҳо зиндагӣ мекунад ва онҳо халқи Ӯ хоҳанд буд. Худи Худо бо онҳо ва Худои онҳо хоҳад буд. 
REV.21.4	Худо ҳар оби дидаро аз чашмони онҳо пок хоҳад кард. Маргу мусибат, дард ва доду фиғон дигар нахоҳад буд, чунки чизҳои пештара нест шуданд.
REV.21.5	Баъд Тахтнишин гуфт:
REV.21.5	— Бубин! Ҳама чизро аз нав мекунам.
REV.21.5	Боз гуфт:
REV.21.5	— Инро бинавис, чунки ин каломи боваринок ва ҳақиқат аст.
REV.21.6	Ӯ суханашро давом дода ба ман гуфт:
REV.21.6	— Иҷро шуд! Ман Аввалину Охирин ва оғозу анҷоми ҳама чиз ҳастам. Ба ҳар ташна аз чашма оби ҳаётро ройгон медиҳам. 
REV.21.7	Шахси ғолиб вориси ҳама чиз хоҳад шуд. Ман барои вай Худо ва ӯ барои Ман фарзанд хоҳад буд.
REV.21.8	Аммо сазои тарсончакон, беимонон, ҳаромкорон, одамкушон, онҳое, ки бадахлоқии ҷинсӣ мекунанд, ҷодугарон, бутпарастон ва ҳамаи дурӯғгӯён дар кӯли оташу сулфур хоҳад буд. Ин марги дуюм, яъне марги абадист.
REV.21.9	Сипас яке аз он ҳафт фаришта, ки ҳафт косаи пур аз ҳафт балои охирон доштанд, ба наздам омада, гуфт:
REV.21.9	— Биё, ба ту арӯсро нишон диҳам. Ӯ зани Барра, яъне зани Исо аст.
REV.21.10	Инак вай маро гирифта, ба воситаи Рӯҳи Худо ба кӯҳи баланди бузург бурд ва аз он ҷо ба ман шаҳри Уршалими муқаддасро нишон дод, ки аз осмон — аз ҷониби Худо фуруд меомад. 
REV.21.11	Шаҳр аз ҳузури Худо ҳамчун санги гаронбаҳо, мисли санги алмос медурахшид. 
REV.21.12	Он девори бузургу баланд ва дувоздаҳ дарвоза дошт. Назди дарвозаҳо дувоздаҳ фаришта меистоданд ва бар ҳар дарвоза номи яке аз дувоздаҳ қабилаи халқи Исроил кандакорӣ шуда буд. 
REV.21.13	Се дарвоза дар тарафи шарқ, се дарвоза дар тарафи шимол, се дарвоза дар тарафи ҷануб ва се дарвоза дар тарафи ғарб воқеъ буд. 
REV.21.14	Девори шаҳр дувоздаҳ таҳкурсӣ дошт ва ҳар яки он як номи дувоздаҳ фиристодаи Барраро дошт. 
REV.21.15	Фариштае, ки бо ман гап мезад, барои чен кардани шаҳр ва дарвозаҳову девораш ченкунаки тилло дошт. 
REV.21.16	Шаҳр шакли чоркунҷа дошт ва дарозиву бари он баробар буд. Фаришта бо ченкунакаш шаҳрро чен кард. Инак шаҳр дувоздаҳ ҳазор стадия (тақрибан 2 400 километр) дарозӣ дошт ва дарозиву бару баландиаш баробар буд. 
REV.21.17	Фаришта девори шаҳрро чен кард. Инак баландии девор мувофиқи ченаки одамӣ, ки фаришта истифода мебурд, саду чилу чор оринҷ (тақрибан 60 метр) буд. 
REV.21.18	Девор аз санги яшм, худи шаҳр бошад аз тиллои софи мисли шиша шаффоф сохта шуда буд. 
REV.21.19	Таҳкурсии девори шаҳр бо ҳар гуна сангҳои қиматбаҳо оро дода шуда буд. Таҳкурсии аввал бо санги яшм, дуюм бо ёқути кабуд, сеюм бо ақиқи сӯхта, чорум бо зумуррад, 
REV.21.20	панҷум бо ақиқи гулобӣ, шашум бо ақиқ, ҳафтум бо хризолит, ҳаштум бо ёқути азрақ, нӯҳум забарҷад, даҳум бо ақиқи сабз, ёздаҳум бо гиасинт ва дувоздаҳум бо лаъли кабуд оро дода шуда буд. 
REV.21.21	Дувоздаҳ дарвоза — дувоздаҳ марворид буд, яъне ҳар дарвоза аз як марворид сохта шуда буд. Кӯчаи шаҳр аз тиллои софу мисли шиша шаффоф буд.
REV.21.22	Дар шаҳр парастишгоҳе надидам, зеро Худованд Худои Тавоно ва Барра, яъне Исо худ парастишгоҳи шаҳр хоҳанд буд. 
REV.21.23	Ба шаҳр нури офтобу моҳ даркор намешавад, чунки нури Худо шаҳрро равшан мекунад ва Барра чароғи он аст. 
REV.21.24	Халқҳо дар нури он зиндагӣ хоҳанд кард ва подшоҳони замин шаъну шавкати худро ба он ворид хоҳанд намуд. 
REV.21.25	Дарвозаҳои шаҳр рӯзона ҳеҷ гоҳ баста намешаванд ва дар он ҷо шаб нахоҳад буд. 
REV.21.26	Шаъну шавкати халқҳоро ба он шаҳр меоваранд. 
REV.21.27	Аммо ҳеҷ чизи нопок ва ҳеҷ каси бадкору фиребгар ба он дохил нахоҳад шуд, балки танҳо онҳое ки дар китоби ҳаёти Барра навишта шудаанд.
REV.22.1	Сипас фаришта ба ман дарёи оби ҳаётро нишон дод, ки аз тахти Худову Барра, яъне Исо ҷорӣ мешуд. Дарё мисли шиша софу шаффоф буд 
REV.22.2	ва аз миёнаҷойи кӯчаи шаҳр мегузашт. Дар ҳар ду лаби дарё дарахти ҳаёт мерӯйид ва он дувоздаҳ бор мева медод, яъне ҳар моҳи сол ҳосил меовард. Баргҳои дарахт барои шифо ёфтани халқҳо дармон буданд. 
REV.22.3	Инак дар он ҷо ҳеҷ лаънате намешавад. Тахти Худову Барра дар шаҳр меистад ва хизматгоронаш ба Ӯ хизмат хоҳанд кард. 
REV.22.4	Онҳо рӯйи Ӯро мебинанд ва бар пешонии онҳо номи Ӯ навишта хоҳад буд. 
REV.22.5	Дигар шаб намешавад ва нури чароғу офтоб ба онҳо даркор намешавад, чунки Худованд Худо бар онҳо нур хоҳад пошид. Ҳамин тавр, онҳо то абад подшоҳӣ хоҳанд кард.
REV.22.6	Фаришта ба ман гуфт:
REV.22.6	— Ҳамаи он, ки дидиву шунидӣ, боваринок ва ҳақиқат аст. Худованд Худое, ки ба пайғамбаронаш илҳом мебахшад, фариштаи Худро фиристодааст, то ба хизматгоронаш нишон диҳад, ки ба зудӣ чӣ бояд рӯй диҳад.
REV.22.7	— Бингар, — мегӯяд Исо, — Ман ба зудӣ меоям. Хушбахт аст касе, ки ба суханони ин китоб итоат мекунад.
REV.22.8	Ман — Юҳанно, ҳамонам, ки ин чизҳоро шунидаму дидам. Баъд ба назди пойҳои фариштае, ки ба ман ин чизҳоро нишон дод, рӯй ниҳода, саҷда карданӣ шудам. 
REV.22.9	Аммо фаришта ба ман гуфт:
REV.22.9	— Ист, ин корро накун! Ман ҳам мисли туву бародарону хоҳаронат, мисли пайғамбарону онҳое, ки суханони ин китобро ба ҷо меоранд, хизматгор ҳастам. Танҳо ба Худо саҷда намо!
REV.22.10	Сипас ӯ суханашро давом дода гуфт:
REV.22.10	— Суханонеро, ки дар ин китоб навишта шудаанд, пинҳон накун, чунки вақти иҷро шуданашон наздик аст. 
REV.22.11	Бигзор бадкор бадкориашро ва шахси бадахлоқ бадахлоқиашро давом диҳад. Бигзор росткор росткориашро давом диҳад ва шахси пок — пок бимонад.
REV.22.12	— Бингар, — мегӯяд Исо, — Ман ба зудӣ меоям ва бо Худ мукофот меорам, то ба ҳар кас мувофиқи корҳояш сазо диҳам.
REV.22.13	— Ман Аввалину Охирин ва оғозу анҷоми ҳама чиз ҳастам.
REV.22.14	Хушо онҳое, ки ҷомаҳои худро мешӯянд, то ки ба хӯрдани меваи дарахти ҳаёт ҳақ дошта бошанду аз дарвозаҳо ба шаҳр даромада тавонанд. 
REV.22.15	Аммо сагфитратон, ҷодугарон, онҳое, ки бадахлоқиҳои ҷинсӣ мекунанд, одамкушон, бутпарастон ва онҳое, ки фиребгариро дӯст медоранд, берун аз шаҳр хоҳанд монд.
REV.22.16	— Ман — Исо, фариштаи Худро фиристодам, то ки ба ҷамоатҳои имондорон дар бораи ин чизҳо хабар диҳад. Ман авлоду вориси шоҳ Довуд — ситораи дурахшони субҳ ҳастам.
REV.22.17	Инак Рӯҳи Худо ва арӯс ба Исо мегӯянд:
REV.22.17	— Биё!
REV.22.17	Бигзор ҳар касе, ки мешунавад, гӯяд:
REV.22.17	— Биё!
REV.22.17	Бигзор ташна ояд! Ҳар хоҳишманд оби ҳаётро ройгон гирад!
REV.22.18	Ман ҳар касеро, ки суханони ин китобро мешунавад, огоҳ мекунам: агар касе ба он чизе илова кунад, Худо ба вай балоҳоеро илова мекунад, ки дар ин китоб навишта шудаанд. 
REV.22.19	Ҳамчунин, агар касе аз суханони ин китоб чизе кам кунад, Худо вайро аз дарахти ҳаёт ва шаҳри муқаддас, ки дар ин китоб тасвир шудаанд, бенасиб мегардонад.
REV.22.20	Шоҳиди ин чизҳо мегӯяд:
REV.22.20	— Бале, ба зудӣ меоям.
REV.22.20	Омин! Биё, Исои Худованд!
REV.22.21	Бигзор файзу баракати Исои Худованд ба ҳамаи шумо бирасад.
