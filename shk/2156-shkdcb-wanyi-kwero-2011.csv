GEN.1.1	Kì ri cɑ̈gø cøn, Jwøk ɑ́cwɑ̈j-ɑ mɑl kí piny. 
GEN.1.2	O piny ɑ́bëëd e bong ngïje o bɑ ölø, o wɑ̈thi pï bɑ muudhø yøw, o wëyi Jwøk kwöd ɑ́ yømø kì kömi pï. 
GEN.1.3	 Akööb Jwøk kinni, “Wiy bëëd e dɑ cɑr.” Kɑ dɑ cɑr. 
GEN.1.4	Kɑ lidh yi Jwøk kinni cɑr døøj, ɑdɑ̈ɑ̈nge cɑr geki muudhø. 
GEN.1.5	Kɑ cɑr cɑg yi Jwøk ɑ́ “Dicɑ̈ng,” kɑ muudhø cɑge ɑ́ “Wɑ̈r.” Kɑ böörø obëënø kɑ mwøl ólunyø bëënø, bene cyɑ̈ng-ɑ mɑl.
GEN.1.6	Akööb Jwøk kinni, “Wiy bëëd e dɑ kɑɑm me dɑ̈ɑ̈ng pï gɑ kɑ̈jj ɑ́ryew.” 
GEN.1.7	 Codhe, ɑgwøøg kɑɑmɑni yi Jwøk, kɑ kwï pï cïbe wïj kɑɑmɑni, kɑ møg-ɑ kyeelø cïbe piny. 
GEN.1.8	Kɑ kɑɑmɑni cɑg yi Jwøk ɑ́ “Mɑl.” Kɑ böörø obëënø, kɑ mwøl ólunyø bëënø, bene ryeew cyɑ̈ng.
GEN.1.9	Akööb Jwøk kinni, “Wiy pïg-ɑ thɑ mɑl cøng gen ri gen kej ɑ́kyel, o bëëd e dɑ keny thwøwø me nënni.” Kɑ pï ri gen cøng gen. 
GEN.1.10	Kɑ keny-ɑ thwøwø cɑg yi Jwøk ɑ́ “Piny,” kɑ pïg-ɑ ɑ́cøng ri gen kej ɑ́kyel cɑge gɑ “Nɑ̈mmì.” Kɑ lidh yi Jwøk kinni gïgɑni døøj. 
GEN.1.11	Akööb Jwøk kinni, “Wiy piny twïye ki lùm kí yenh, o kwï gen nywøl gen kí nying mø bɑ köödh. O köödhi lùm geki yenh bënn, nyi nywøl gen ki nywøl mø bɑ kïddi gen ceth.” Kɑ løg-ɑ kinøw. 
GEN.1.12	Piny ɑ́twïy ki lùm mø ri gen di nywøl mø bɑ köödh, kí yenh mø nywøl ki nywøl mø ri gen di köödh. Köödhø nyi twïy ɑ́ kïdi yɑdh, wɑlɑ̀ kïdi lum-ɑ di köödhe. Kɑ lidh yi Jwøk kinni gïgɑni døøj bënn. 
GEN.1.13	Kɑ böörø obëënø, kɑ mwøl ólunyø bëënø, bene dɑ̈ɑ̈g cyɑ̈ng.
GEN.1.14	Akööb Jwøk kinni, “Wiy bëëd e dɑ gïg mënyø kì mɑl, o ge dɑ̈ɑ̈ng gen dicɑ̈ng geki wɑ̈r. O ge bëëd gen gɑ ngïjji møg nyi kwɑɑn cyɑ̈ng geki runn kí cyɑ̈nggi kwër. 
GEN.1.15	Ge óying mɑl, o ge nëngi gen piny ki cɑr.” Kɑ løg-ɑ kinøw. 
GEN.1.16	Kinøw, ɑgöög Jwøk ki cɑrr mø døngø gɑ ɑ́ryew. Agwøge cɑr-ɑ dwøng o jɑɑge dicɑ̈ng, o cɑr-ɑ thinh jɑɑge wɑ̈r. Kɑ kyell gwøge thyew. 
GEN.1.17	Kɑ ge cïb mɑl yi Jwøk o ge meny gen piny. 
GEN.1.18	O ge jyɑ̈ɑ̈g gen kì kömi dicɑ̈ng kí wɑ̈r, o ge dɑ̈ɑ̈ng gen cɑr geki muudhø. Kɑ lidh yi Jwøk kinni møgɑni døøj bënn. 
GEN.1.19	Kɑ böörø obëënø, kɑ mwøl ólunyø bëënø, bene ngween cyɑ̈ng.
GEN.1.20	Akööb Jwøk kinni, “Wiy yethi pï pɑ̈ng gen yi gïg nëënø, kɑ winy pɑ̈rri gen kì yij yømø kì kömi piny.” 
GEN.1.21	Codhe, kɑ lɑ̈yy-ɑ døngø kì nɑm geki gïg-ɑ nëënø kì yije bënn, cwɑ̈j yi Jwøk. Kɑ nɑm opɑ̈ngø yi wɑ̈thi gïg-ɑ nëënø møgɑni, kɑ wɑ̈thi winyyi obërr bënn cwɑ̈j yi en. Kɑ lidh yi Jwøk kinni gïgɑni døøj. 
GEN.1.22	Kɑ ge kwëng yi Jwøk kinni, “Nywøl wun kɑ wu ngënyi wun kɑ pï pɑ̈ng wun kì nɑm, kɑ winy ngënyi gen kì kömi piny.” 
GEN.1.23	Kɑ böörø obëënø, kɑ mwøl ólunyø bëënø, bene bïïj cyɑ̈ng.
GEN.1.24	Akööb Jwøk kinni, “Wiy piny pɑ̈nge yi lɑ̈yy geki dhög kí dyëg, e men nywøl-ɑ kïde. Wiy bëëd e dɑ lɑ̈yy-ɑ døngø, kí lɑ̈yy-ɑ thønhø, kí møg-ɑ mulli; men dɑ kïde.” Kɑ løg-ɑ kinøw. 
GEN.1.25	Codhe, kɑ lɑ̈yy-ɑ døngø gwøg yi Jwøk geki lɑ̈yy-ɑ thønhø, kí møg-ɑ mulli, men nywøl-ɑ kïde. Kɑ lidh yi Jwøk kinni gïgɑni døøj bënn.
GEN.1.27	 Kɑ dhɑnhø cwɑ̈j yi Jwøk e bɑ ngïje, pɑ̈r ki kïdi Jwøk keny-ɑ ɑ́cwɑ̈je gøn. Dhɑnhø ɑ́cwɑ̈j yi en ɑ́ jɑlø kí dhɑjø. 
GEN.1.28	Kɑ ge kwëng yi Jwøk kinni, “Nywøl wun, kɑ wu ngënyi wun; pɑ̈ng wun piny, kɑ jɑɑg wun, kɑ rijji nɑm jɑɑg wun, kí winyyi mɑl, kí gïg-ɑ nëënø bënn møg-ɑ mulli kì kömi piny.” 
GEN.1.29	Kɑ gï köbbe kinni, “Wu ɑ́mëggɑ lùm-ɑ nyi nywøl ki nying bënn, kí yenh-ɑ nyi nywøl bënn, ge ɑ́mëggɑ wun gɑ gïncɑm. 
GEN.1.30	Kɑ lɑ̈yy geki winyyi mɑl kí gïg-ɑ mulli kì piny bënn møg-ɑ nëënø, mëggɑ lùm-ɑ mɑr bënn gɑ gïncɑɑm gen.” Kɑ løg-ɑ kinøw. 
GEN.1.31	Kɑ Jwøk gïg-ɑ ɑ́gwøg yi en lidhe bënn, kɑ gï yode ge døøj cɑrø. Kɑ böörø obëënø, kɑ mwøl ólunyø bëënø, bene bïkyeel cyɑ̈ng.
GEN.2.1	Codhe kɑ lɑ̈bø bëne órumø ki cwɑ̈jø. 
GEN.2.2	 Jwøk gwøng-ɑ ɑ́bëëd gø ogwøgø yi en ɑ́tyëge, kɑ oywömø kì bïryeew cyɑ̈ng. 
GEN.2.3	Kɑ bïryeew cyɑ̈ng kwëng yi Jwøk, kɑ gø kwëre, mɑ́ bene cyɑ̈ngɑni ɑ ɑ́ywöme ree ki gwøng-ɑ ɑ́bëëd gø ogwøgø yi en, ɑ løg gwøøg cwɑ̈j. 
GEN.2.4	Bene kër-ɑ ɑ́cwɑ̈ɑ̈j lɑ̈bø ɑnɑn yi Jwøk, Jwøng-ɑ Ácwɑ̈ɑ̈j.
GEN.2.4	Keny-ɑ ɑ́cwɑ̈ɑ̈j mɑl geki piny yi Jwøk, 
GEN.2.5	ɑ́bëëd e bong lùm kí yenh kì kömi piny. Bong yenh kí lùm mɑ ɑ́bëëd ge twïyø, mɑ́ kødh ɑ́bëëd gø nuti kɑ̈ɑ̈l en kömi piny. O ɑ́bong-ɑ dhɑnhø me purø, 
GEN.2.6	de ɑ́dɑ pï mø nyi bï kì piny, kɑ lɑ̈bø bëne nyii thïnyø yi gen.
GEN.2.8	Kɑ Jwøk, Jwøng-ɑ Ácwɑ̈ɑ̈j opïdhø ki bɑg kì Eden, kì wɑɑng cyɑ̈ɑ̈ng mwøl, kɑ dhɑnhø men-ɑ ɑ́cwɑ̈je cïbe yij bɑngɑni. 
GEN.2.9	 Kɑ piny göjji twïyø yi Jwøk, Jwøng-ɑ Ácwɑ̈ɑ̈j ki yɑdh bëne, mø myëër ki nennø, kí yɑdh bëne mø døøj ki cɑmø, kɑ yɑɑdh wëy geki yɑɑdh ngɑ̈nyi gïndøj kí gïnrɑj cïbe dïdyëri bɑg.
GEN.2.10	Ádɑ nɑm me nyi mulli kì Eden, kɑ bɑg gø nyi cɑwe. Nɑmɑni kɑrø kì kenyɑni kɑ ogöögø ki nɑ̈mmì ɑ́ngwen. 
GEN.2.11	Nɑm-ɑ kyeel gen cwøl ɑ́ Picön, mølli e kɑ̈ll-ɑ kö piny Abïlɑ̀ bëne, kun-ɑ di dhɑb. 
GEN.2.12	Dhɑɑb pinyɑni døøj cɑrø, o kunɑni dɑ ɑ́dwøngi bedölɑ̀ kí kïtti coɑm (møg-ɑ myëër). 
GEN.2.13	Nyingi nɑm-ɑ ryeew gen cwøl ɑ́ Gïön, en ɑ winni piny Kuc bëne. 
GEN.2.14	Nyingi nɑm-ɑ dɑ̈ɑ̈g gen cwøl ɑ́ Tigrì, en ɑ kɑ̈l kuni wɑɑng cyɑ̈ɑ̈ng mwøl kì Acuur. O nɑm-ɑ ngween gen bene Porɑt.
GEN.2.15	Jwøk, Jwøng-ɑ Ácwɑ̈ɑ̈j, dhɑnhø ɑ́cïbe bɑɑg Eden kipe kinni o gø kore, o gø nyi pure. 
GEN.2.16	Kɑ Jwøk, Jwøng-ɑ Ácwɑ̈ɑ̈j dhɑnhø cege kinni, “Yï ócuggø cɑm ni kɑ̀ dwɑddí kì ri nywøli yenh-ɑ yij bɑg bënn, 
GEN.2.17	de yɑɑdh ngɑ̈nyi gïndøj kí gïnrɑj, yï ko pɑ̈nyi cɑm kì ree, mɑ́ keny-ɑ ócyɑ̈ɑ̈m kì ree, yï ceg-ɑ thøø ceth.”
GEN.2.18	Kɑ Jwøk, Jwøng-ɑ Ácwɑ̈ɑ̈j okööbø kinni, “Pɑ døøj eni bëëdi dhɑnhø kete. Ógöggɑ ki ngɑn me bëëdi gen røøm ki gøn, men-ɑ ókønyii.” 
GEN.2.19	Kɑ Jwøk, Jwøng-ɑ Ácwɑ̈ɑ̈j jɑmmì bënn gwøge kì ri lɑ̈bø, ɑ løg lɑ̈yyi pɑ̈l bënn kí winyyi mɑl bënn, kɑ gï muuje dhɑnhø, o gï cɑ̈gge ki nying. Nying-ɑ ɑ́cɑɑgii yi dhɑnhø, en ɑ óbëëd ɑ́ nyinge. 
GEN.2.20	Codhe, kɑ lɑ̈yy bënn geki winy cɑ̈ggi yi dhɑnhø ki nying. De men ɑ́ en kiree, ɑ́jɑ̈ddi ki ngɑn bëëdi gen røøm ki gøn, me kønyii.
GEN.2.21	Codhe, kɑ dhɑnhø göjji nenø yi Jwøk, Jwøng-ɑ Ácwɑ̈ɑ̈j, kɑ ónenø ki nin mø peeg. Kɑ̈ng-ɑ ɑ́nine, kɑ Jwøk kɑ̈n-ɑ wɑ̈g ki ɑ́kyel kì kelli ngëdde, kɑ kenyɑni cyëge ki rïngø. 
GEN.2.22	Kɑ ngënɑni gwøg yi Jwøk, Jwøng-ɑ Ácwɑ̈ɑ̈j ɑ́ dhɑkøw, codhe kɑ dhɑkøw muuje dhɑnhø. 
GEN.2.23	Akööb dhɑnhø kinni,
GEN.2.23	“Anɑn, men bɑ ngɑn me cue ɑ́kɑ̈ɑ̈l ri cuɑ,
GEN.2.23	dële ɑ́kɑ̈ɑ̈l-ɑ ri dëlɑ,
GEN.2.23	ócwølli yi yɑn ɑ́ dhɑkøw, mɑ́ e ɑ́kwɑny-ɑ ri dhɑnhø.”
GEN.2.25	Dhɑnhø geki cyëge, ge ɑ́bëëd ge cyɑ̈dh-ɑ nøw, de bong ɑyɑ̈r mɑ ɑ́böggi yi gen.
GEN.3.2	Aløøg kwøbbi thwöl yi dhɑkøw kinni, “Wø ócuggø cɑm ki nywøli yenh-ɑ yij bɑg. 
GEN.3.3	De Jwøk wø ɑ́köbbe kinni, ‘Wu ko pɑ̈nyi cɑm ki nywøli yɑnh-ɑ dïbɑg. Ko pɑ̈nyi yi wun ki nywɑlø, kipe wu óthøw.’ ”
GEN.3.4	Kɑ thwöl yöd e köbb-ɑ dhɑkøw kinni, “Wu pɑ thøw. 
GEN.3.5	Ngɑ̈nyi yi Jwøk kinni keløg wu ocyɑ̈mø ki nywøli yɑnhɑni, nyingi wun ceg yi wun kɑ yiebø, kɑ wu ogöögø wu pɑ̈r ki en, kɑ gïndøj kí gïnrɑj nyi ngij yi wun!”
GEN.3.6	Kɑ lidh yi dhɑkøw kinni yɑnhɑni myëër, o nywøle døøj ki cɑmø, kí kinni wïj ócuggø pïlø yi en. Codhe, ɑkɑ̈bbe ki nywøli yɑnhɑni kɑ gï cɑme. Kɑ jɑlgøle nënge thyew, kɑ gï cɑme. 
GEN.3.7	Kɑ wɑ̈thi gen óyïëbbø. Kɑ ngij yi gen kinni ge cyɑ̈dh-ɑ nøw, ɑkwööj gen ki yïthhi ólɑm, kɑ gï gwøg gen gɑ møg kum gen ri gen.
GEN.3.8	Kɑ Jwøk, Jwøng-ɑ Ácwɑ̈ɑ̈j lïngi yi gen e ócyɑ̈dhø kì yij bɑg, keny-ɑ ɑ́kwööj piny. Kɑ dhɑnhø geki cyëge pɑ̈n-ɑ kelli yenh kì yij bɑg, mɑ́ ge ɑ́bwøg yi Jwøk, Jwøng-ɑ Ácwɑ̈ɑ̈j. 
GEN.3.9	Acwöddi Jwøk, Jwøng-ɑ Ácwɑ̈ɑ̈j kinni, “Dhɑnhø! Yï ying-ɑ keny?”
GEN.3.10	Alögge kinni, “Yɑ ɑ́lïng-ɑ cwɑggí kì yij bɑg, ɑpɑ̈nɑ mɑ́ yɑ cyɑ̈dh-ɑ nøw.”
GEN.3.11	Apyëjii yi Jwøk kinni, “Á men ɑ ɑ́köbbi yïn kinni yï cyɑ̈dh-ɑ nøw? Yï ɑ́ceg-ɑ cɑm kì ri nywøli yɑnh-ɑ ɑ́kyëddɑ yïn kinni yï ko cyɑ̈ɑ̈m kì ree?”
GEN.3.12	Alöggi Dhɑnhø kinni, “Bɑ yïn ɑ ɑ́muuj yɑn dhɑkøw men, o bɑ en ɑ ɑ́nëngi yɑn ki nywøli yɑdh, kɑ ge cɑmɑ.”
GEN.3.13	Alögge kinni, “Thwöl ɑ ɑ́wëny yɑn, kɑ yɑ ocyɑ̈mø ki nywøli yɑdh.”
GEN.3.14	Kɑ thwöl köbbi yi Jwøk, Jwøng-ɑ Ácwɑ̈ɑ̈j kinni, “Cyën ying-ɑ kömí kipe kɑ ɑ́gwøøg gïn ni men. Yï bɑ ɑcyen kì kelli lɑ̈yy bënn. Yï ómul-ɑ́ɑ̀ kömi yijí, o yï ócɑm lɑ̈bø kì yethi runn-ɑ ónëën yi yïn bënn. 
GEN.3.15	 Wu ógwøg yi yɑn wu mɑ̈n wuki dhɑkøw. Kwɑrre geki kwɑrrí óbëëdø ge mɑ̈n ki ri gen. Wïjí ómød yi en, o tïg tyele ókɑj yi yïn.”
GEN.3.16	Codhe, ɑköbbi dhɑkøw yi Jwøk kinni, “Yï óköllɑ orɑng keny-ɑ óbëëd yijí dɑ dhɑnhø, yï ónywøl kɑ nywølø me dhøge ledh. Jɑɑl wun ótyer yi yïn ki mendwøng, de yï ójɑɑg yi en.”
GEN.3.18	Piny ótwïy ki koodh geki okurø yi göjí, o yï ócɑm-ɑ jɑmmi pwödhø. 
GEN.3.19	Yï ógöögø ki gwøg me teg, kɑ yï opirø ki kwɑ̈g kipe kinni o yï yïddí ki gïncɑm. Yï ódøøg yij lɑ̈bø, mɑ́ yï ɑ́kwɑny-ɑ ree. Yï bɑ lɑ̈bø, o yï døøg-ɑ yij lɑ̈bø.”
GEN.3.20	Kɑ Adɑm cyëge cɑge ɑ́ Awɑ̀ kipe bene en ɑ bɑ meyi gïn-ɑ nëënø bëne. 
GEN.3.21	Kɑ Adɑm geki cyëge ngïnyi yi Jwøk, Jwøng-ɑ Ácwɑ̈ɑ̈j ki lɑ̈ni lɑ̈yy mø rug yi gen.
GEN.3.23	Acyeed dhɑnhø wɑ̈g yi Jwøk, Jwøng-ɑ Ácwɑ̈ɑ̈j kì yij bɑɑg Eden, o pure ki lɑ̈m-ɑ́ yije ɑ́kwɑnyii. 
GEN.3.24	Keny-ɑ ɑ́rum dhɑnhø ki cyëëd wɑ̈g kì yij bɑg, kɑ dhø bɑg kì wɑɑng cyɑ̈ɑ̈ng mwøl cïbi yi Jwøng-ɑ Ácwɑ̈ɑ̈j ki kerobb, ki pilø me bɑ mɑc me lyel, e cem-ɑ rɑ̈d kì wɑ̈thi tùng bënn, menɑni bɑ kipe kinni o bëëd e bong ngɑn kedhi buti yɑɑdh wëy.
GEN.4.1	Adɑm ɑ́buddi geki cyëge Awɑ̀, kɑ Awɑ̀ ongølø ki dhɑnhø. Anywøl Awɑ̀ ki wɑ̈d, ɑkööbe kinni, “Jwøng-ɑ Ácwɑ̈ɑ̈j, yɑ ɑ́nënge ki wɑ̈d.” Acɑge gøn ɑ́ Kɑin. 
GEN.4.2	Kì bɑnge kɑ Awɑ̀ onywølø ki wɑ̈d megø me cwøl ɑ́ Abel. Abel ɑ́kwɑy-ɑ dyëg, o Kɑin göögø ɑ́ jɑlpur. 
GEN.4.3	Kì bøli keny megø, Kɑin ɑ́muuj ki jwödhø men mëggi Jwøk, Jwøng-ɑ Ácwɑ̈ɑ̈j kì ri jɑmm-ɑ ɑ́pure. 
GEN.4.4	 Kɑ Abel kì tunge, ólunyø ki kɑ̈nø ki órömø me bɑ kɑyø, e pëddi døøjø kì kelli dyëge. Kɑ jwödhø mi Abel yïëy yi Jwøng-ɑ Ácwɑ̈ɑ̈j, 
GEN.4.5	de Kɑin nuti yïëy en geki jwönh-ɑ ɑ́muuje. Codhe, kɑ Kɑin pyëwe órënyø ki mendwøng. 
GEN.4.6	Apyëëj Kɑin yi Jwøng-ɑ Ácwɑ̈ɑ̈j kinni, “Yïde ɑ bëëd pyëwí rɑɑj? Yïde ɑ nënní bølí looj? 
GEN.4.7	Keløg jɑmmí di gwøg yi yïn kidøøj, yï di ceg-ɑ bønyø, de ge nuti gwøgø yi yïn kidøøj, orøg cung-ɑ́ɑ̀ dhø ødí, e dwɑdd-ɑ jɑɑgi yïn, de dwɑddií tyɑmø.”
GEN.4.9	Apyëëj Kɑin yi Jwøng-ɑ Ácwɑ̈ɑ̈j kinni, “Abel ómyëw ying-ɑ keny?”
GEN.4.9	Alöggi Kɑin kinni, “Kwïj yi yɑn, bɑ gwøgɑ eni kori ómïɑ?”
GEN.4.11	Kì bɑng bɑ̈jjø menɑni cyënní óbëëd ge døngø kibøli cyënni piny-ɑ pur yi yïn, eni piny-ɑ́ yije ɑ́dëëm yi remi ómyëw kì cingí. 
GEN.4.12	Piny ópur yi yïn, de pɑ cigi nywølø ki gïjø me døøj këti, o yï ópëggi be wïïnø kì kömi piny.”
GEN.4.13	Aköbbi Jwøng-ɑ Ácwɑ̈ɑ̈j yi Kɑin kinni, “Cɑ́yɑni peeg kiperɑ! 
GEN.4.14	Yɑ ɑ́mɑ̈ɑ̈n yi yïn puri piny dicyɑ̈ngtïn, kɑ yɑ cyeddí kì butí. Yɑ bɑ men pëggi be wïïnø kì kömi piny, o yɑ ócuggø nɑ̈gø yi ngɑn røøm wøn.”
GEN.4.15	Aköbbi Kɑin yi Jwøng-ɑ Ácwɑ̈ɑ̈j kinni, “Pɑth ki en! Keløg yï onɑ̈gø yi dhɑnhø, kejí nɑ̈ɑ̈g-ɑ ji ɑ́bïryew.” Codhe, kɑ bøli Kɑin dïjji yi Jwøng-ɑ Ácwɑ̈ɑ̈j ki ngïji, o ócöge e bong ngɑn nɑ̈gii. 
GEN.4.16	Codhe, kɑ Kɑin odhwödhø kì buti Jwøng-ɑ Ácwɑ̈ɑ̈j, kɑ kedh-ɑ be bëëdø kì piny Nod, kì bøli Eden, kì wɑɑng cyɑ̈ɑ̈ng mwøl.
GEN.4.17	Kɑ cï Kɑin óyïddø ki dhɑnhø, ɑnywøle Enök. Kì bøli kenyɑni, Kɑin ɑ́bëëd e ogëdø ki kɑɑl me dwøng. Kɑɑlɑni ɑ́cɑge ki nyingi wɑ̈de Enök. 
GEN.4.18	Enök yïe ɑ́dɑ wɑ̈de me cwøl ɑ́ Irɑd. Irɑd yïe ɑ́dɑ wɑ̈de me cwøl ɑ́ Mekuyɑil. Mekuyɑil yïe ɑ́dɑ wɑ̈de me cwøl ɑ́ Metucɑil. Metucɑil yïe ɑ́dɑ wɑ̈de me cwøl ɑ́ Lɑmek. 
GEN.4.19	Lɑmek ɑ́nyömi ki mɑ̈nn ɑ́ryew, Adɑ̀ geki Dhilɑ̀. 
GEN.4.20	Adɑ̀ ɑ ɑ́nywøl Yɑbɑl, en ɑ bɑ kweyi tyëng-ɑ nyi bëëdø kì yethi kemmì, ge bɑ kwɑ̈yyì. 
GEN.4.21	Ómï Yubɑl cwøl ɑ́ Yubɑl, en ɑ bɑ kweyi bödhhi thøm geki kɑ̈ngì. 
GEN.4.22	Dhilɑ̀ ɑ ɑ́nywøl Tubɑl Kɑin, ɑ løg kweyi bödhh-ɑ nyi thɑ̈dhø ki jɑmm-ɑ thɑ̈dh ki ngyënyø dilɑl geki ngyënyø dødø. Nyimï Tubɑl Kɑin ɑ cwøl ɑ́ Nɑɑmɑ̀.
GEN.4.23	Kɑ Lɑmek mɑ̈nne ryeet köbbe kinni,
GEN.4.23	“Adɑ̀ wuki Dhilɑ̀, lïngu kwøbbɑ!
GEN.4.23	Wu mɑ̈nni Lɑmek, lïngu kwøbb-ɑ kwøb yi yɑn.
GEN.4.23	Yɑ ɑ́nɑ̈gi ki jɑl megø kipe kɑ ɑ́thödhe yɑn ki kedø,
GEN.4.23	kɑ nyel me thiinh nɑ̈gɑ kipe kɑ ɑ́gøje yɑn.
GEN.4.24	kej Lɑmek nɑ̈ɑ̈g-ɑ ji pyɑ̈r ɑ́bïryew wïdɑ́bïryew.”
GEN.4.25	Kɑ Adɑm óbuddø ki cyëge Awɑ̀ këti, kɑ cyëge onywølø ki wɑ̈d. Kɑ cɑg yi meye ɑ́ Ceeth, kinni, “Yɑ ɑ́nëngi yi Jwøk ki wɑ̈d megø. En ɑ ókwɑny kej Abel, nyel-ɑ ɑ́nɑ̈g yi Kɑin.” 
GEN.4.26	Ceeth ɑ́nywøl thyew ki wɑ̈d, kɑ cɑg ɑ́ Enöc. Bøli kenyɑni ɑ ɑ́døøg ji be kwɑ̈jjø ki nyingi Jwøng-ɑ Ácwɑ̈ɑ̈j.
GEN.5.3	Keny-ɑ ɑ́göög runni Adɑm ki miyø kí pyɑ̈r ɑ́dɑ̈g, ɑnywøle ki wɑ̈de megø, me bɑ kïde ceth, kɑ nyinge cɑge ɑ́ Ceeth. 
GEN.5.4	Kì bɑng kɑ ɑ́rum Ceeth ki nywølø, kɑ Adɑm obëëdø ki runn miy ɑ́bïdɑ̈g, kɑ onywølø ki wɑ̈dd møøgø kí womɑ̈nn. 
GEN.5.5	Adɑm ɑ́thøw runne bɑ miy ɑ́bïngwen kí pyɑ̈r ɑ́dɑ̈g.
GEN.5.6	Keny-ɑ ɑ́göög runni Ceeth ki miyø kí ɑ́bïj, ɑnywøle ki wɑ̈de me cwøl ɑ́ Enöc. 
GEN.5.7	Kì bɑng kɑ ɑ́rum Enöc ki nywølø, kɑ Ceeth obëëdø ki runn miy ɑ́bïdɑ̈g kí ɑ́bïryew, kɑ onywølø ki wɑ̈dd møøgø kí womɑ̈nn. 
GEN.5.8	Ceeth ɑ́bëëd ki runn miy ɑ́bïngwen kí pyɑ̈rø wïdɑ́ryew, codhe ɑthøwe.
GEN.5.9	Keny-ɑ ɑ́göög runni Enöc ki pyɑ̈r ɑ́bïngwen, ɑnywøle ki wɑ̈d me cwøl ɑ́ Kenɑn. 
GEN.5.10	Kì bɑng kɑ ɑ́rum Kenɑn ki nywølø, kɑ Enöc obëëdø ki runn miy ɑ́bïdɑ̈g kí pyɑ̈rø wïdɑ́bïj, kɑ onywølø ki wɑ̈dd møøgø kí womɑ̈nn. 
GEN.5.11	Enöc ɑ́bëëd kɑ runn miy ɑ́bïngwen wïdɑ́bïj, codhe ɑthøwe.
GEN.5.12	Keny-ɑ ɑ́göög runni Kenɑn ki pyɑ̈r ɑ́bïryew, ɑnywøle ki wɑ̈de me cwøl ɑ́ Mɑɑ̈lɑlel. 
GEN.5.13	Kì bɑng kɑ ɑ́rum Mɑɑ̈lɑlel ki nywølø, kɑ Kenɑn obëëdø ki runn miy ɑ́bïdɑ̈g kí pyɑ̈r ɑ́ngwen, kɑ onywølø ki wɑ̈dd møøgø kí womɑ̈nn. 
GEN.5.14	Kenɑn ɑ́bëëd ki runn miy ɑ́bïngwen kí pyɑ̈rø, codhe ɑthøwe.
GEN.5.15	Keny-ɑ ɑ́göög runni Mɑɑ̈lɑlel ki pyɑ̈r ɑ́bïkyel wïdɑ́bïj, ɑnywøle ki wɑ̈de me cwøl ɑ́ Yɑred. 
GEN.5.16	Kì bɑng kɑ ɑ́rum Yɑred ki nywølø, kɑ Mɑɑ̈lɑlel obëëdø ki runn miy ɑ́bïdɑ̈g kí pyɑ̈r ɑ́dɑ̈g, kɑ onywølø ki wɑ̈dd møøgø kí womɑ̈nn. 
GEN.5.17	Mɑɑ̈lɑlel ɑ́bëëd ki runn miy ɑ́bïdɑ̈g kí pyɑ̈r ɑ́bïngwen wïdɑ́bïj, codhe ɑthøwe.
GEN.5.18	Keny-ɑ ɑ́göög runni Yɑred ki miyø kí pyɑ̈r ɑ́bïkyel wïdɑ́ryew, ɑnywøle ki wɑ̈de me cwøl ɑ́ Enök. 
GEN.5.19	Kì bɑng kɑ ɑ́rum Enök ki nywølø, kɑ Yɑred obëëdø ki runn miy ɑ́bïdɑ̈g, kɑ onywølø ki wɑ̈dd møøgø kí womɑ̈nn. 
GEN.5.20	Yɑred ɑ́bëëd ki runn miy ɑ́bïngwen kí pyɑ̈r ɑ́bïkyel wïdɑ́ryew, codhe ɑthøwe.
GEN.5.21	Keny-ɑ ɑ́göög runni Enök ki pyɑ̈r ɑ́bïkyel wïdɑ́bïj, ɑnywøle ki wɑ̈de me cwøl ɑ́ Metucelɑ̀. 
GEN.5.22	Kì bɑng kɑ ɑ́rum Metucelɑ̀ ki nywølø, kɑ Enök obëëdø ki runn miy ɑ́dɑ̈g e cyɑ̈dhi kɑ Jwøk, kɑ onywølø ki wɑ̈dd møøgø kí womɑ̈nn. 
GEN.5.23	Enök ɑ́bëëd ki runn miy ɑ́dɑ̈g kí pyɑ̈r ɑ́bïkyel wïdɑ́bïj. 
GEN.5.24	 Enök ɑ́cyɑ̈dhi kɑ Jwøk, kɑ ólɑ̈ɑ̈nyø cyɑ̈ng ɑ́kyel. Ákɑ̈l yi Jwøk ki dële.
GEN.5.25	Keny-ɑ ɑ́göög runni Metucelɑ̀ ki miyø kí pyɑ̈r ɑ́bïdɑ̈g wïdɑ́bïryew, ɑnywøle ki wɑ̈de me cwøl ɑ́ Lɑmek. 
GEN.5.26	Kì bɑng kɑ ɑ́rum Lɑmek ki nywølø, kɑ Metucelɑ̀ obëëdø ki runn miy ɑ́bïryew kí pyɑ̈r ɑ́bïdɑ̈g wïdɑ́ryew, kɑ onywølø ki wɑ̈dd møøgø kí womɑ̈nn. 
GEN.5.27	Metucelɑ̀ ɑ́bëëd ki runn miy ɑ́bïngwen kí pyɑ̈r ɑ́bïkyel wïdɑ́bïngwen, codhe ɑthøwe.
GEN.5.28	Keny-ɑ ɑ́göög runni Lɑmek ki miyø kí pyɑ̈r ɑ́bïdɑ̈g wïdɑ́ryew, ɑnywøle ki wɑ̈d. 
GEN.5.29	Kɑ Lɑmek wɑ̈de cɑge ɑ́ Nöö, mɑ́ e ɑ́kööb kinni, “Wɑ ócïj yi en ki gwøgee kì piny-ɑ ɑ́göjji cyën yi Jwøng-ɑ Ácwɑ̈ɑ̈j.” 
GEN.5.30	Kì bɑng kɑ ɑ́rum Nöö ki nywølø, kɑ Lɑmek obëëdø ki runn miy ɑ́bïj kí pyɑ̈r ɑ́bïngwen wïdɑ́bïj, kɑ onywølø ki wɑ̈dd møøgø kí womɑ̈nn. 
GEN.5.31	Lɑmek ɑ́bëëd ki runn miy ɑ́bïryew kí pyɑ̈r ɑ́bïryew wïdɑ́bïryew, codhe ɑthøwe.
GEN.5.32	Kì bɑng kɑ ɑ́göög runni Nöö ki miy ɑ́bïj, ɑnywøle Cem, kí Kɑm, kí Yɑpeth.
GEN.6.2	kwï wɑ̈ddi mɑl nyigi ji ɑ́lidh yi gen ge myëër, kɑ ge ókɑ̈bbø ki møg-ɑ ɑ́dwɑddi yi gen gɑ mɑ̈nn. 
GEN.6.3	Codhe, ɑkööb Jwøng-ɑ Ácwɑ̈ɑ̈j kinni, “Wëyɑ pɑ bëëdø kì ri ji gïti ɑtheer, mɑ́ ge nyøødh, ge bɑ møg thøw. Cɑg ɑnɑn ceth, ge pɑ cuggi bëëdø kì kömi piny ki runn mø pöödh miyø kí pyɑ̈r ɑ́ryew.” 
GEN.6.4	 Kì yethi cyɑ̈nggɑni cɑgg ɑ́ kì bɑng gen ki kɑɑm megø, ɑ́dɑ ji mø bɑ jödd mø pëddi döng kì kömi piny, gen ɑ bɑ nyigi ji-ɑ bɑ mɑ̈nn møg-ɑ ɑ́kwɑny yi wɑ̈ddi mɑl gɑ mɑ̈nni gen. Gen ɑ ɑ́bëëd gɑ tyëngteg mø kɑ̈ge dööng.
GEN.6.6	ɑpɑ̈dde kipe kɑ ɑ́cwɑ̈je dhɑnhø kɑ gø cïbe kömi piny. Ápɑ̈di ki mendwøng, 
GEN.6.7	kɑ ceg-ɑ kwøb kinni, “Ji-ɑ ɑ́cwɑ̈j yi yɑn ek, ge ópuujɑ wɑ̈g kì kömi piny, kí lɑ̈yy thyew geki winy, mɑ́ yɑ ɑ́pɑ̈di kipe kɑ ɑ́cwɑ̈jɑ gen.” 
GEN.6.8	De Jwøng-ɑ Ácwɑ̈ɑ̈j pyëwe ɑ́bëëd e med ki Nöö.
GEN.6.11	De dhɑnhø bëne ɑ́bëëd e rɑɑj kì bøli Jwøk, o ji ɑ́bëëd ge mød-ɑ ri gen kì kɑ̈jj bënn. 
GEN.6.12	Kɑ Jwøk lïïdh-ɑ kömi piny, kɑ gø lidhe e rɑɑj, mɑ́ ji bënn ɑ́bëëd-ɑ bëëdø me rɑɑj.
GEN.6.13	Kɑ Nöö köbbi yi Jwøk kinni, “Dhɑnhø bëne nɑ̈gɑ’ nɑ̈gø. Ge ónɑ̈g yi yɑn kinni tweet, mɑ́ kömi piny ɑ́pɑ̈ng yi orøøg gen. 
GEN.6.14	Guddí rií ki yɑ̈y me dwøng, gur ki pɑ̈m me teg, kɑ yije göggí ki ud mø gïïr, kɑ yije geki köme mwøøn ki dök. 
GEN.6.15	Gwøøg e nɑ men: bɑ̈re bɑ mïtïr miyø kí pyɑ̈r ɑ́dɑ̈g wïdɑ́dɑ̈g, lɑ̈je bɑ mïtïr pyɑ̈r ɑ́ryew wïdɑ́ryew, döre bɑ mïtïr pyɑ̈rø wïdɑ́dɑ̈g. 
GEN.6.16	Göggí ki tɑnø, kɑ kɑɑm tɑnø geki dörø wïyí ki sentimïtïr pyɑ̈r ɑ́ngwen wïdɑ́ngwen ɑ́ wɑ̈w. Kɑ guddí ki ød me dörre bɑ ɑ́dɑ̈g; men ying-ɑ kömi men, kɑ dhøge cïb wɑɑng ngëde. 
GEN.6.17	Bɑɑyø örɑ’ piny, o nɑ̈ge gïg-ɑ nëënø bënn. Gïg-ɑ kömi piny ceg-ɑ thøø bënn, 
GEN.6.18	de kwøbbee óthuunh yi wɑ. Kedhí yij yɑ̈y wuki cyëgí, kí wɑ̈ddí geki mɑ̈nni gen. 
GEN.6.19+GEN.6.20	Kïdhí yij yɑ̈y ki wɑ̈thi lɑ̈yy bënn gɑ jɑlø ki dhɑjø, kí wɑ̈thi winy bënn, o ge ócög gen ge onëënø. 
GEN.6.21	Kɑ̈ɑ̈d ki wɑ̈thi gïgcɑmm bënn kiper wun, wuki gïgɑni.” 
GEN.6.22	 Kɑ møg-ɑ ɑ́kwøb yi Jwøk bënn gwøg yi Nöö ceth.
GEN.7.1	Kɑ Jwøng-ɑ Ácwɑ̈ɑ̈j, Nöö köbbe kinni, “Kedhí yij yɑ̈y wuki gølí bëne, ɑ́yod yi yɑn kinni bɑ yïn, yï ketí ɑ gøggi dyër kì kömi piny bëne. 
GEN.7.2	Kɑ̈bbí ki cwøw ɑ́bïryew kí mɑ̈nn ɑ́bïryew kì ri lɑ̈yy-ɑ dhïw, ɑ cuggi cɑmø, de kwɑny jɑlø ɑ́kyel kí dhɑjø ɑ́kyel kì ri lɑ̈yy-ɑ ywëdhø, ɑ pɑ cuggi cɑmø. 
GEN.7.3	Kɑ̈bbí thyew ki winyy-ɑ cwøw ɑ́bïryew kí winyy-ɑ mɑ̈nn ɑ́bïryew kì ri wɑ̈thi winy bënn. Gwøg møgɑni o wɑ̈thi lɑ̈yy geki winy bënn mïdhi ge onëënø, o ge ódøøg gen ki nywølø kì kömi piny. 
GEN.7.4	Yɑ óöni piny ki kødh me dwøng bɑng cyɑ̈ng ɑ́bïryew, kønhɑni ómɑ̈gi kɑ cyɑ̈ng pyɑ̈r ɑ́ngwen kí wɑ̈rr pyɑ̈r ɑ́ngwen, o nɑ̈ge gïg-ɑ nëënø bënn møg-ɑ ɑ́cwɑ̈j yi yɑn.” 
GEN.7.5	Kɑ kwøbb-ɑ ɑ́kwøb yi Jwøng-ɑ Ácwɑ̈ɑ̈j gwøg yi Nöö bënn.
GEN.7.6	Nöö ɑ́bëëd runne bɑ miy ɑ́bïkyel keny-ɑ ɑ́bëën bɑɑyø. 
GEN.7.7	 En kí cyëge, kí wɑ̈dde geki mɑ̈nni gen, ge ɑ́kedhi yij yɑ̈y ge bënn kipe ge ómud yi pïi bɑɑyø. 
GEN.7.8	Lɑ̈yy-ɑ dhïw, kí lɑ̈yy-ɑ ywëdhø, kí winy, kí gïn-ɑ mulli kì piny bëne, 
GEN.7.9	ɑ́bï yï Nöö. Ge ɑ́kedhi yij yɑ̈y gɑ ɑ́ryew ɑ́ryew, ni kɑ ɑ́köbbi Nöö yi Jwøk. 
GEN.7.10	Kì bɑng cyɑ̈ng ɑ́bïryew kɑ kødh ócɑ̈gø ki mɑ̈gø.
GEN.7.12	Kɑ kødh ómɑ̈gø ki cyɑ̈ng pyɑ̈r ɑ́ngwen, kí wɑ̈rr pyɑ̈r ɑ́ngwen. 
GEN.7.13	Cyɑ̈ng-ɑ ɑ́cɑ̈gi kødh, en ɑ ɑ́kedhi Nöö yij yɑ̈y, en geki cyëge, kí wɑ̈dde ɑ løg, Cem, kí Kɑm, kí Yɑpeth, geki mɑ̈nni gen. 
GEN.7.14	Kɑ wɑ̈thi lɑ̈yyi pɑ̈l, kí lɑ̈yyi pɑc, kí lɑ̈yy-ɑ mulli kì piny, kí wɑ̈thi winy bënn kedh-ɑ yij yɑ̈y ki gen. 
GEN.7.15	Lɑ̈yy-ɑ nyi yëgø bënn ɑ́bï yï Nöö gɑ ɑ́ryew ɑ́ryew. 
GEN.7.16	Jɑlø ɑ́kyel kí dhɑjø ɑ́kyel kì ri wɑ̈thi gïg-ɑ nëënø bënn, ge ɑ́bï yï Nöö ni kɑ ɑ́kwøbii yi Jwøk ceth. Codhe, kɑ dhø yɑ̈y cyëëg kömi gen yi Jwøng-ɑ Ácwɑ̈ɑ̈j.
GEN.7.17	Kɑ bɑɑyø piny tyëge kì yethi cyɑ̈ng pyɑ̈r ɑ́ngwen. 
GEN.7.18	Kɑ pï óngënyø, kɑ piny opɑ̈ngø, kɑ yɑ̈y othwørø kì wɑ̈thi pï. 
GEN.7.19	Pï ɑ́ngënyi ki mendwøng, kɑ piny omudø bëne, cɑgg ɑ́ kïtt-ɑ bɑ̈rrø, wɑ̈thi gen ɑ́lɑ̈ɑ̈ny. 
GEN.7.20	Kɑ pï ókedhø ge óngënyø, kɑ wɑ̈thi kïttì döng-ɑ thɑ́ pï ki mïtïr ɑ́bïryew. 
GEN.7.21	Gïg-ɑ nëënø møg-ɑ ɑ́cyɑ̈dhi kì kömi piny bënn ɑ́thøw. Winy, kí dhög, kí dyëg, kí lɑ̈yyi pɑ̈l, kí gïg-ɑ mulli geki ji bënn ge ɑ́thøw. 
GEN.7.22	Gïïpiny bëne men-ɑ ɑ́bëëd kì keny-ɑ thwøwø kì kömi piny bëne, ɑ ɑ́bëëd e oyëgø, ɑ́thøw kinni tweet. 
GEN.7.23	Kɑ gïg-ɑ nëënø kì kömi piny bëne, ɑ løg ji, kí lɑ̈yy, kí winy, kí gïg-ɑ mulli bënn, lɑ̈ɑ̈ny yi Jwøk kì kömi piny, kɑ döng ɑ́ Nöö geki teen-ɑ́ ying yij yɑ̈y ki en. 
GEN.7.24	Kɑ pï ócungø kì piny ki cyɑ̈ng miyø kí pyɑ̈r ɑ́bïj.
GEN.8.1	Nöö ɑ́nudd e opɑrrø yi Jwøk, en kí lɑ̈yyi pɑ̈l geki dhög kí dyëg møg-ɑ ying gen yij yɑ̈y. Kɑ yømø gøøje kömi piny, kɑ pï ócɑ̈gø ki døøg piny. 
GEN.8.2	Kɑ nyingi piny ówïyø’ mullø ki pï, kɑ pøøl kì mɑl ówïyø kunyi piny ki kødh. 
GEN.8.3+GEN.8.4	Kɑ pïg-ɑ ɑ́bëëd kömi piny mud gen døøg-ɑ piny. Kì bɑng cyɑ̈ng miyø kí pyɑ̈r ɑ́bïj, pï ɑ́døøg piny kɑ yɑ̈y ócöbbø kì wïj kït ɑ́kyel kì kelli Kïtti Arɑrɑt kì pyɑ̈rø wïdɑ́bïryew cyɑ̈nggi bïryeew dwɑ̈tt. 
GEN.8.5	Pï ɑ́kedh ge døøg-ɑ piny gïti kɑ ɑ́nënni wɑ̈thi kïttì kì cyɑ̈ng-ɑ mɑl kì ri pyɑ̈ri dwɑ̈tt kì yij run.
GEN.8.6	Kì bɑng cyɑ̈ng pyɑ̈r ɑ́ngwen møøgø, kɑ Nöö óyïëbbø ki ɑwɑj. 
GEN.8.7	Aöde ki ɑ́gɑg. Ágɑg nuti dwöögø, de ɑ́wɑ̈dhi pëggi be wïïnø gïti keny-ɑ ɑ́dwön pï. 
GEN.8.8	Codhe, ɑöd Nöö ki ɑkur kinni o gø yode, mɑ́ dwöön pï kì kömi piny, 
GEN.8.9	de ɑkur ɑ́jɑd ki keny me cïbe tyele, kɑ dwöög-ɑ yij yɑ̈y yï Nöö, mɑ́ piny ɑ́bëëd e nudd e pɑ̈ng yi pï, ɑrïïje cinge kɑ gø kwɑnye, ɑkɑ̈ɑ̈le gøn yij yɑ̈y. 
GEN.8.10	Kɑ oyïdø ki cyɑ̈ng ɑ́bïryew møøgø, ɑdøøge ɑkur ki örø. 
GEN.8.11	Kɑ ɑkur dwöög-ɑ yïe kì böörø, e ókɑ̈ddø ki yïth ólɑm me mɑr kì dhøge, kɑ yod yi Nöö kinni pï nungø kì kömi piny. 
GEN.8.12	Codhe, ɑnëëne ki cyɑ̈ng ɑ́bïryew møøgø, ɑcige ɑkur örø, de ɑkur ɑ́cög e pɑ dwöög.
GEN.8.13	Kì cyɑ̈ng-ɑ mɑl kì ri dwɑ̈n-ɑ mɑl kì yij run, e runni Nöö bɑ miy ɑ́bïkyel kí ɑ́kyel, ɑ ɑ́dwön pï kì piny, kɑ wïj yɑ̈y yɑl yi Nöö, kɑ nenn-ɑ wɑ̈g kì wɑ̈thi tùng bënn, ɑlidhe gøn kinni piny thwøwø. 
GEN.8.14	De piny nuti ti thwøwø gïti kɑ ɑ́göög cyɑ̈nggi ryeew dwɑ̈tt ki pyɑ̈r ɑ́ryew wïdɑ́bïryew.
GEN.8.15	Kɑ Nöö köbbi yi Jwøk kinni, 
GEN.8.16	“Yïn, wuki cyëgí, kí wɑ̈ddí geki mɑ̈nni gen, kedhu wɑ̈g kì yij yɑ̈y. 
GEN.8.17	Kɑ̈ɑ̈l lɑ̈yy bënn wɑ̈g kì yij yɑ̈y, winy, kí lɑ̈yy, kí gïg-ɑ mulli kì piny bënn. Wiy ge nywøl gen o ge ngënyi gen kì kömi piny.” 
GEN.8.18	Codhe, kɑ Nöö bï-ɑ wɑ̈g geki cyëge, kí wɑ̈dde geki mɑ̈nni gen. 
GEN.8.19	Lɑ̈yy bënn, kí gïg-ɑ mulli bënn, kí wɑ̈thi winy bënn ɑ́kedhi wɑ̈g, ge cyɑ̈dhi gɑ jɑlø kí dhɑjø.
GEN.8.20	Codhe, kɑ Nöö ogëdø ki këli lɑm mi Jwøng-ɑ Ácwɑ̈ɑ̈j. Kɑ ókɑ̈bbø kì ri winy geki lɑ̈yy-ɑ dhïw, kɑ gï rɑ̈be kì kömi këli lɑm, gɑ gïg mëgge Jwøk. 
GEN.8.21	Kɑ Jwøng-ɑ Ácwɑ̈ɑ̈j pyëwe ómïnø yi gënh-ɑ nyi rɑ̈b bëne menɑni, ɑköbbe ree kinni, “Piny pɑ cigi cɑyø yi yɑn këti kipe gööj ji. Rummi ji rijjø, cɑgg ge nudd gɑ othønhø, de gïg-ɑ nëënø kì kömi piny pɑ cigi nɑ̈gø yi yɑn këti ni men. 
GEN.8.22	Ni kɑ cyɑ̈dhi piny, kɑ̈g geki kɑj ki byel, kööjø geki lëdhi piny, lew geki wuudø, wɑ̈r geki dicɑ̈ng ge pɑ cungi.”
GEN.9.2	Lɑ̈yy bënn, kí winyyi mɑl bënn, kí gïg-ɑ mulli kì piny bënn, kí rij bënn kì nɑm, wu ówør yi gen kɑ wu böggi yi gen. 
GEN.9.3	Gïn-ɑ cyɑ̈dhi, kí gïn-ɑ nëënø, bɑ gïncɑmí, ge ɑ́mëggɑ wun geki lùm-ɑ mɑr, gɑ gïncɑm. 
GEN.9.4	 De wu ko cyɑ̈ɑ̈m ki gïïpiny e nudd ree dɑ remø, mɑ́ wëy ying-ɑ ri remø. 
GEN.9.5	Keløg e dɑ ngɑn nɑ̈gi ki dhɑnhø, ceg kɑ cɑyø, ócɑy yi yɑn ki thøø, eni ngɑn-ɑ ónɑ̈ggi ki dhɑnhø. 
GEN.9.6	 Dhɑnhø ɑ́cwɑ̈j ɑ́ ngïji Jwøk, kì bɑng menɑni, ngɑn-ɑ ónɑ̈ggi ki dhɑnhø, ónɑ̈g-ɑ yi dhɑnhø ni en.
GEN.9.8	Kɑ Nöö geki wɑ̈dde köbbi yi Jwøk kinni, 
GEN.9.9	“Anɑn yɑ nywɑg-ɑ kwøbbɑ ki yïn, wuki kwɑrrí møg-ɑ óbï kì bɑngí, 
GEN.9.10	kí gïg-ɑ nëënø bënn, winy bënn, kí lɑ̈yy bënn, kí gïn-ɑ ɑ́bï wɑ̈g kí yïn kì yij yɑ̈y, kí gïn-ɑ nëënø kì kömi piny. 
GEN.9.11	Kwøb møg-ɑ nywɑg yi wɑ ek: gïg-ɑ nëënø bënn pɑ cigɑ nɑ̈gø ki bɑɑyø këti, piny pɑ cigi nɑ̈gø yi bɑɑyø.” 
GEN.9.12	Akööb Jwøk kinni, “Men bɑ ngïji nywɑgi kwøb kì kɑɑmee wɑki lɑ̈yy, 
GEN.9.13	Órøngɑ ɑ́cïbɑ yethi pøøl, o ógöögø ɑ́ ngïji kì kɑɑm wøn ki piny. 
GEN.9.14	Keny-ɑ ókɑ̈ɑ̈lɑ pøøl kömi piny, kɑ órøngø ocwöbø kì yethi pøøl, 
GEN.9.15	nywɑgi kwøb men-ɑ kɑɑmee wɑki lɑ̈yy kí gïn-ɑ nëënø kì kömi piny bëne, ópɑrri yi yɑn ceth, o pï cög gen ge pɑ göögø ki bɑɑyø, me nɑ̈g gïg-ɑ nëënø kì kömi piny. 
GEN.9.16	Keny-ɑ óying órøngø yethi pøøl, ólidh yi yɑn, kɑ kwøbb-ɑ ɑ́nywɑg yi wɑ, ge pɑth ki møg pɑ̈d, pɑr yi yɑn, eni kwøbb-ɑ ɑ́nywɑg yi Jwøk geki gïg-ɑ nëënø bënn møg-ɑ ri gen di remø kì kömi piny.” 
GEN.9.17	Codhe, kɑ Nöö köbbi yi Jwøk kinni, “Ócungi ɑ́ ngïji nywɑgi kwøb kì kɑɑm wøki gïg-ɑ ri gen di remø kì kömi piny.”
GEN.9.18	Wɑ̈ddi Nöö møg-ɑ ɑ́bï wɑ̈g kì yij yɑ̈y bɑ Cem, kí Kɑm, kí Yɑpeth. Kɑm bene wïyi Kɑnɑɑn. 
GEN.9.19	Jøgɑni gɑ ɑ́dɑ̈g bɑ wɑ̈ddi Nöö, o ji bënn kì kömi piny kɑ̈ɑ̈l-ɑ ri jøgɑni gɑ ɑ́dɑ̈g.
GEN.9.20	Kɑ Nöö ogöögø ki jɑlpur. Kɑ ogöögø ki bɑɑg oløg, o bɑ en ɑ ɑ́kwöngi ki pïdhø ki oløg. 
GEN.9.21	Kɑ Nöö omɑ̈dhø ki møgi nywøli oløg cyɑ̈ng megø, kɑ wïje nɑ̈g yi møgi oløg, kɑ óbuddø ree bong ógødh kì yij kemɑ̀ mee. 
GEN.9.22	Kɑm wïyi Kɑnɑɑn, wïye ɑ́lidhe e buud köme bong ógødh, kɑ kedh-ɑ be köbbi nyiimen kì wɑ̈g. 
GEN.9.23	Codhe, kɑ Cem geki Yɑpeth ókɑ̈bbø ki ógødh, kɑ ógønhɑni peedh gen wɑ̈thi tøggi gen gø mïdhi ge’ mïdhø, kɑ ge kedh-ɑ yij kemɑ̀ ge cyɑ̈dh-ɑ ngɑ̈thi gen, kɑ wïyi gen kum gen, wɑ̈thi gen løg gen kipe wïyi gen ólidh yi gen e buud köme bong ógødh. 
GEN.9.24	Nöö ɑ́bëëd e onenø kì bɑng møng-ɑ ɑ́mɑdhe. Keny-ɑ ɑ́lɑ̈ɑ̈ny møgi oløg kì wïje, kɑ gïn-ɑ ɑ́göggii yi wɑ̈de nyelthinh, ɑ løg Kɑm yode, 
GEN.9.25	ɑkööbe kinni,
GEN.9.25	“Cyën ópɑ̈dhi kömi Kɑnɑɑn!
GEN.9.25	Óbëëd ɑ́ bɑ̈ng nyiimen.
GEN.9.26	Jwøng-ɑ Ácwɑ̈ɑ̈j Jwøøg Cem ólejji!
GEN.9.26	Kɑnɑɑn óbëëd ɑ́ bɑ̈ng Cem.
GEN.9.27	Piny Yɑpeth ólɑny yi Jwøk,
GEN.9.27	yethi kemmi Cem óbëëd yi kwɑrri Yɑpeth,
GEN.9.27	o Kɑnɑɑn óbëëd ɑ́ bɑ̈ng gen.”
GEN.9.28	Nöö ɑ́bëëd ki runn miy ɑ́dɑ̈g kí pyɑ̈r ɑ́bïj (350) kì bɑng bɑɑyø. 
GEN.9.29	Runni Nöö bënn ɑ́göög ki miy ɑ́bïngwen kí pyɑ̈r ɑ́bïj, codhe ɑthøwe cyee.
GEN.10.1	Møg bɑ kwɑrri wɑ̈ddi Nöö, gøl Cem, kí gøl Kɑm, kí gøl Yɑpeth, wɑ̈ddi Nöö, gɑ ɑ́dɑ̈g, ge ɑ́yïddi ki wɑ̈dd kì bɑng bɑɑyø.
GEN.10.2	Wɑ̈ddi Yɑpeth bɑ Gömer, kí Mɑgög, kí Mɑdɑy, kí Yɑbɑn, kí Tubɑl, kí Mecek, kí Tïrɑs. 
GEN.10.3	Wɑ̈ddi Gömer bɑ Ackenɑdh, kí Rïpɑth, kí Tögɑrmɑ̀. 
GEN.10.4	Wɑ̈ddi Yɑbɑn bɑ Elicɑɑ̀, kí Tɑrcic, kí Kïtïm, kí Dödɑnïm. 
GEN.10.5	Bene gen ɑ løg kweyyi jurr-ɑ bëëdø kì kömi Nɑɑm Omeli Tɑr geki kɑggi nɑ̈mmì. Tyëngɑni ɑ bɑ kwɑrri Yɑpeth, ge ɑ́göög ki pödhh, kí jurrì mø 'kööb dhøg mø bɑ̈ɑ̈n, ɑkuun 'kööb-ɑ dhøge kì wɑ̈ye.
GEN.10.6	Wɑ̈ddi Kɑm bɑ Kuc, kí Misrɑim, kí Put, kí Kɑnɑɑn. 
GEN.10.7	Wɑ̈ddi Kuc bɑ Sebɑ̀, kí Abïlɑ̀, kí Sɑbtɑ̀, kí Rɑmɑ̀, kí Sɑbtekɑ̀. Wɑ̈ddi Rɑmɑ̀ bɑ Sebɑ̀ kí Dedɑn. 
GEN.10.8	Kuc yïe ɑ́dɑ kwɑre thyew me cwøl ɑ́ Nimröd, ɑ ɑ́göög ki ngɑn teg kì kömi piny bëne. 
GEN.10.9	Ábëëd ɑ́ jɑldwɑr me teg mɑ ɑ́køny yi Jwøng-ɑ Ácwɑ̈ɑ̈j, en ɑ nyi kømmi yi ji kinni, “Nɑ Nimröd, bɑ jɑldwɑr me teg mɑ ɑ́køny yi Jwøng-ɑ Ácwɑ̈ɑ̈j.” 
GEN.10.10	Kì tyeli mɑl jyɑ̈gi Nimröd ɑ́kwɑny-ɑ Bɑbïl, kí Erek, kí Akɑd, kí Kɑlnè kì piny Bɑbïlöniyɑ̀. 
GEN.10.11	Keny-ɑ ɑ́rume mɑgi kɑ̈jjɑni, ɑkedhe Acuur kun-ɑ ɑ́cöbe ki kɑ̈dd, ɑ løg Ninɑwɑ̀, kí Reöböth, kí Kɑlɑ̀. 
GEN.10.12	Agere Resen thyew, kɑɑl-ɑ ɑ́bëëd e dwøng kì kɑɑm Ninɑwɑ̀ geki Kɑlɑ̀.
GEN.10.13	Kwɑrri Misrɑim bɑ tyëng Lud, kí tyëng Anɑm, kí tyëng Leɑb, kí tyëng Nɑptu. 
GEN.10.14	Kí tyëng Pɑthrus, kí tyëng Kɑslu, kí tyëng Kɑptör. Tyëng Pelistiyɑ̀ kɑ̈ɑ̈l-ɑ ri tyëng Kɑslu.
GEN.10.15	Kɑnɑɑn ɑ bɑ wïyi Sïdön, Sïdön ɑ bɑ kɑye, bɑnge dɑ Keth. 
GEN.10.16	En thyew ɑ bɑ kweyi tyëng Yebus, kí tyëng Amör, kí tyëng Girgɑc, 
GEN.10.17	kí tyëng Kib, kí tyëng Arkì, kí tyëng Sïnɑ̀, 
GEN.10.18	kí tyëng Arbɑd, kí tyëng Dhemɑrì, kí tyëng Amɑth. Kɑ jurri Kɑnɑɑn otɑyø. 
GEN.10.19	Piny Kɑnɑɑn cɑ̈g-ɑ́ɑ̀ Sïdön kì wɑɑng wurlwɑl, kɑ wɑ̈dh-ɑ Gerɑr kì buti Gɑdhɑ̀, kɑ wɑ̈dh-ɑ Sødømɑ̀ kí Gømørɑ̀ kì wɑɑng cyɑ̈ɑ̈ng mwøl, kɑ wɑ̈dh-ɑ Admɑ̀ geki Dheböïm kì buti Lɑcɑ̀. 
GEN.10.20	Møgɑni bënn bɑ kwɑrri Kɑm, wɑ̈thi kɑ̈llɑni bënn yï gen dɑ dhøggi gen, kí pìnyi gen, o ge bɑ pödhh.
GEN.10.21	Cem bene ómï Yɑpeth, nyel-ɑ dwøng, en thyew yïe ɑ́dɑ wɑ̈dd, bɑ en ɑ ree ɑ́kɑ̈ɑ̈l yi kwɑrri Eber bënn. 
GEN.10.22	O wɑ̈ddi Cem gen ɑ løg Elɑm, kí Acuur, kí Arpɑkcɑd, kí Lud, kí Arɑm. 
GEN.10.23	Wɑ̈ddi Arɑm bɑ Udh, kí Uul, kí Gether, kí Mecek. 
GEN.10.24	Arpɑkcɑd en ɑ bɑ wïyi Celɑ̀, o Celɑ̀ ɑ bɑ wïyi Eber. 
GEN.10.25	Eber yïe ɑ́dɑ wɑ̈dde ɑ́ryew, ɑ løg Peleg kipe piny ɑ́pɑ̈ngi e nud, o ómen cwøl ɑ́ Yoktɑn. 
GEN.10.26	Yoktɑn bɑ wïyi Almödɑd, kí Celep, kí Adhɑrmɑbeth, kí Yerɑ̀, 
GEN.10.27	kí Adörɑm, kí Udhɑl, kí Diklɑ̀, 
GEN.10.28	kí Obɑl, kí Abimɑil, kí Cebɑ̀, 
GEN.10.29	kí Opir, kí Abïlɑ̀, kí Yöbɑb. Jiɑni bënn bɑ kwɑrri Yoktɑn. 
GEN.10.30	Ge ɑ́bëëd ɑ kɑɑm Mecɑ̀ geki Sepɑr kí myërri kelli kïttì, kì wɑɑng cyɑ̈ɑ̈ng mwøl. 
GEN.10.31	Tyëngɑni bɑ gøl Cem, ge bɑ ɑpyël gɑ wɑ̈thi kɑ̈llì, yï gen dɑ dhøg møg 'kööb gen, o ri gen pɑ̈ngi gen gɑ pödhh.
GEN.10.32	Menɑni bene lwömi gøl Nöö, e bɑ ɑpyël pödhø ki pödhø. Kɑ̈llɑni ɑ ri gen ɑ́kɑ̈ɑ̈l yi jurri kömi piny bëne, møg-ɑ ɑ́tɑɑy kömi piny kì bɑng bɑɑyø.
GEN.11.1	Kì bøli kenyɑni dhɑnhø bëne kì kömi piny, ɑ́kööb-ɑ dhøg ɑ́kyel, ge kømm-ɑ kwøb ɑ́kyel. 
GEN.11.2	Keny-ɑ ɑ́dhwödh ji kì wɑɑng cyɑ̈ɑ̈ng mwøl, ge ɑ́yïddi ki tör me dwøng kì piny Bɑbïlöniyɑ̀, kɑ ge pëgg-ɑ kenyɑni. 
GEN.11.3	Kɑ ri gen köbbi gen kinni, “Pɑ̈ɑ̈m wɑ ki thob, kɑ bul wɑ o tënge.” Codhe, ɑdøøg gen be gyer ki thob ɑ́ kej kïttì, kí dök ɑ́ kej lɑ̈m-ɑ thij. 
GEN.11.4	Codhe, ɑköbbi gen ri gen kinni, “Gëëd wɑ ki kɑɑl, kɑ wɑ gëëd wɑ ki ønbɑ̈r me bɑ̈ɑ̈r cɑrø. Peree ótëngi. Codhe, o wɑ cög wɑ pɑ tɑɑy kömi piny bëne.”
GEN.11.5	Kɑ Jwøng-ɑ Ácwɑ̈ɑ̈j bï-ɑ piny be lidhi kɑɑl-ɑ ɑ́ger yi ji geki ønbɑ̈r men-ɑ ger yi gen. 
GEN.11.6	Akööb Jwøng-ɑ Ácwɑ̈ɑ̈j kinni, “Anɑn ji møg ri gen reb gen, ge 'kööb-ɑ dhøg ɑ́kyel bënn. Men bene cɑ̈gi gen ki gwøg ki gïn-ɑ dwɑddi gwøgø yi gen. Gïn-ɑ dwɑddi yi gen ócuggø gwøgø yi gen. 
GEN.11.7	Bïu kedhi wɑ piny be bɑ̈nni dhøggi gen, o bëëd e bong ngɑn lïngi dhø ngɑn-ɑ bëëdø kì bute.” 
GEN.11.8	Codhe, kɑ ge kedhhi yi Jwøng-ɑ Ácwɑ̈ɑ̈j kì kömi piny bëne, kɑ ge ówïyø gyer ki kɑɑlɑni. 
GEN.11.9	Codhe, ɑcɑɑg kenyɑni ɑ́ Bɑbïl,
GEN.11.10	Møg bɑ kwɑrri Cem. Kì bɑng bɑɑyø ki runn ɑ́ryew, e runni Cem bɑ miyø, ɑ ɑ́nywøøl Arpɑkcɑd wɑ̈de. 
GEN.11.11	Codhe, kɑ Cem obëëdø ki runn miy ɑ́bïj kì bɑng kɑ ɑ́nywøøl Arpɑkcɑd, kɑ onywølø kí wɑ̈dd møøgø kí womɑ̈nn.
GEN.11.12	Keny-ɑ ɑ́göög runni Arpɑkcɑd ki pyɑ̈r ɑ́dɑ̈g wïdɑ́bïj, ɑnywøøl Celɑ̀ wɑ̈de. 
GEN.11.13	Codhe, kɑ Arpɑkcɑd obëëdø ki runn miy ɑ́ngwen kí ɑ́dɑ̈g, kɑ onywølø ki wɑ̈dd møøgø kí womɑ̈nn.
GEN.11.14	Keny-ɑ ɑ́göög runni Celɑ̀ ki pyɑ̈r ɑ́dɑ̈g, ɑnywøøl Eber wɑ̈de. 
GEN.11.15	Codhe, kɑ Celɑ̀ obëëdø ki runn miy ɑ́ngwen kí ɑ́dɑ̈g, kɑ onywølø ki wɑ̈dd møøgø kí womɑ̈nn.
GEN.11.16	Keny-ɑ ɑ́göög runni Eber ki pyɑ̈r ɑ́dɑ̈g wïdɑ́ngwen, ɑnywøøl Peleg wɑ̈de. 
GEN.11.17	Codhe, kɑ Eber obëëdø ki runn miy ɑ́ngwen kí pyɑ̈r ɑ́dɑ̈g, kɑ onywølø ki wɑ̈dd møøgø kí womɑ̈nn.
GEN.11.18	Keny-ɑ ɑ́göög runni Peleg ki pyɑ̈r ɑ́dɑ̈g, ɑnywøøl Reu wɑ̈de. 
GEN.11.19	Codhe, kɑ Peleg obëëdø ki runn miy ɑ́ryew kí ɑ́bïngwen, kɑ onywølø ki wɑ̈dd møøgø kí womɑ̈nn.
GEN.11.20	Keny-ɑ ɑ́göög runni Reu ki pyɑ̈r ɑ́dɑ̈g wïdɑ́ryew, ɑnywøøl Serug wɑ̈de. 
GEN.11.21	Codhe, kɑ Reu obëëdø ki runn miy ɑ́ryew kí ɑ́bïryew, kɑ onywølø ki wɑ̈dd møøgø kí womɑ̈nn.
GEN.11.22	Keny-ɑ ɑ́göög runni Serug ki pyɑ̈r ɑ́dɑ̈g, ɑnywøøl Nɑor wɑ̈de. 
GEN.11.23	Codhe, kɑ Serug obëëdø ki runn miy ɑ́ryew, kɑ onywølø ki wɑ̈dd møøgø kí womɑ̈nn.
GEN.11.24	Keny-ɑ ɑ́göög runni Nɑor ki pyɑ̈r ɑ́ryew wïdɑ́bïngwen, ɑnywøøl Terɑ̀ wɑ̈de. 
GEN.11.25	Codhe, kɑ Nɑor obëëdø ki runn miyø kí pyɑ̈rø wïdɑ́bïngwen, kɑ onywølø ki wɑ̈dd møøgø kí womɑ̈nn.
GEN.11.26	Keny-ɑ ɑ́göög runni Terɑ̀ ki pyɑ̈r ɑ́bïryew, ɑnywøle wɑ̈dde, ɑ løg Abrɑm, kí Nɑor, kí Arɑn.
GEN.11.27	Møg bɑ kwɑrri Terɑ̀. Terɑ̀ ɑ bɑ wïyi Abrɑm geki Nɑor, kí Arɑn. Arɑn en ɑ bɑ wïyi Lot. 
GEN.11.28	Arɑn ɑ́thøw kì Ur, kì piny Bɑbïlöniyɑ̀, e Terɑ̀ wïye nudd e onëënø. 
GEN.11.29	Kɑ Abrɑm geki Nɑor ónyömø ryeet. Cï Abrɑm cwøl ɑ́ Sɑrɑy, o cï Nɑor cwøl ɑ́ Milkɑ̀, nyɑɑr Arɑn. 
GEN.11.30	Sɑrɑy ɑ́bëëd ɑ́ bwøj bong nyir kì yïe.
GEN.11.31	Kɑ Terɑ̀, wɑ̈de Abrɑm kwɑnye, kí Lot kwɑre, wɑ̈d Arɑn wɑ̈de, kí Sɑrɑy kwɑre, cï Abrɑm wɑ̈de, kɑ odhwödhø kì Ur kì piny Bɑbïlöniyɑ̀. Ge ɑ́dwɑdd-ɑ kedhi piny Kɑnɑɑn, de keny-ɑ ɑ́wɑ̈dhi gen Arɑn, kɑ ge pëgg-ɑ piny kì kenyɑni. 
GEN.11.32	Terɑ̀ ɑ́bëëd, kɑ runne ogöögø ki miy ɑ́ryew kí ɑ́bïj, codhe ɑthøwe kì Arɑn.
GEN.12.2	Yï ógwøg yi yɑn yïn ɑ́ pödhø me dwøng, o yï ógyëdh yi yɑn, kɑ perí ótëngø yi dhɑnhø bëne, o yï óbëëd yïn ɑ́ gyëdh kipe pödhh-ɑ kyeelø.
GEN.12.3	De tyëng-ɑ ólɑ̈mmi yïn cyën, ge ógöjjɑ cyën.
GEN.12.3	Dhɑnhø bëne kì kömi piny, ógyëdh yi yɑn,
GEN.12.3	e gyëdh kedh-ɑ́ɑ̀ rií.”
GEN.12.4	Kɑ Abrɑm odhwödhø kì Arɑn ni kɑ ɑ́köbbii yi Jwøng-ɑ Ácwɑ̈ɑ̈j, kɑ Lot ókedhø ki en. Kì bøli kenyɑni Abrɑm runne ɑ́bëëd gɑ pyɑ̈r ɑ́bïryew wïdɑ́bïj. 
GEN.12.5	Cyëge Sɑrɑy ɑ́kɑ̈ɑ̈le geki Lot wɑ̈d ómen, kí bɑ̈ngg møg-ɑ ɑ́yod yi gen kì Arɑn bënn, kí gïg-ɑ nud kì yï gen bënn. Ge ɑ́dhwödh kì Arɑn kɑ ge kedh-ɑ piny Kɑnɑɑn.
GEN.12.5	Keny-ɑ ɑ́wɑ̈dhi Abrɑm piny Kɑnɑɑn, 
GEN.12.6	kɑ Abrɑm ókedhø, pinyɑni bɑ̈ɑ̈ne’ bɑ̈ɑ̈nø gïti kɑ ɑ́wɑ̈dhe keny-ɑ di yɑdh óthuri Moriyɑ̀ men-ɑ dwøng kì Cekïm. Tyëng Kɑnɑɑn ɑ́bëëd ɑ pinyɑni kì bøli kenyɑni. 
GEN.12.7	 Acwöb Jwøng-ɑ Ácwɑ̈ɑ̈j kì bøli Abrɑm, ɑkööbe kinni, “Piny men ómëggɑ kwɑrrí.” Codhe, kɑ Abrɑm ogëdø ki këli lɑm kì kenyɑni, ɑ́ mi Jwøng-ɑ Ácwɑ̈ɑ̈j; Ngɑn-ɑ ɑ́cwöb kì bøle. 
GEN.12.8	Codhe, kɑ kedh-ɑ thɑ kït men-ɑ kuni wɑɑng cyɑ̈ɑ̈ng mwøl kì Betiil, kɑ ogudø ki kɑɑl kì kenyɑni. Betiil ying-ɑ kuni wɑɑng cyɑ̈ɑ̈ng böörø, o Aɑy ying-ɑ kuni wɑɑng cyɑ̈ɑ̈ng mwøl. Kɑ Abrɑm ogëdø kì kenyɑni ki këli lɑm ɑ́ mi Jwøng-ɑ Ácwɑ̈ɑ̈j, kɑ gø mɑlle. 
GEN.12.9	Codhe, kɑ Abrɑm odhwödhø e dɑ̈g-ɑ kuni wɑɑng wurlwɑl kì yij piny Kɑnɑɑn.
GEN.12.10	Kì bøli kenyɑni, gïgcɑmm ɑ́bëëd ge nøg kì piny Kɑnɑɑn, ɑdhwödh gøl Abrɑm kɑ kedh-ɑ Rïp be bëëdø kì kunɑni, mɑ́ kɑ̈j ɑ́bëëd e dwøng. 
GEN.12.11	Keny-ɑ ɑ́cyɑ̈ngi gen ki Rïp, kɑ Sɑrɑy cyëge köbbe kinni, “Ngɑ̈nyi yi yɑn kinni yï bɑ ngɑndhɑjø me myëër. 
GEN.12.12	Keny-ɑ óliidh yïn yi tyëng Rïp, ge ókööbø kinni, Nyɑɑn, bɑ cyëge. Codhe, kɑ yɑ nɑ̈g yi gen, de yï ówiy yi gen yï onëënø. 
GEN.12.13	 Köbbí gen kinni yï bɑ nyimïɑ, o yɑ ómïdhi yi gen kidøøj kiperí, o wëyɑ ókorri yi gen kì bɑngí.” 
GEN.12.14	Keny-ɑ ɑ́wɑ̈dhi Abrɑm Rïp, kɑ lidh yi tyëng Rïp kinni Sɑrɑy myëër kidyër. 
GEN.12.15	Álidh yi jɑggi Rïp, kɑ rɑ̈ɑ̈dh Rïp köbbi yi gen ki myër-ɑ myëre. 
GEN.12.16	Kɑ Abrɑm göggi ki gïg mø døøj yi rɑ̈dh, mɑ́ e ɑ́rum kinni Abrɑm bɑ ómï Sɑrɑy. Kɑ Abrɑm nënge ki dyëg, kí dhög, kí ɑderr-ɑ mɑ̈nn kí cwøw, kí ɑmɑl, kí bɑ̈ngg-ɑ mɑ̈nn geki bɑ̈ngg-ɑ cwøw.
GEN.12.17	De Jwøng-ɑ Ácwɑ̈ɑ̈j, rɑ̈dh geki tyëng gøle bënn ɑ́göjje rɑ̈ɑ̈m dëllì, kipe Sɑrɑy cï Abrɑm. 
GEN.12.18	Kɑ Abrɑm cwøl yi rɑ̈dh, kɑ gø köbbe kinni, “Á ngø ɑ göggí yɑn ni men? Á kipe ngø ɑ ɑ́bɑɑny yɑn ki köbbø kinni bɑ cyëgí? 
GEN.12.19	Yïde ɑ ɑ́kööb kinni Sɑrɑy bɑ nyimyëw, ɑkwɑnyɑ en ɑ́ cyëgɑ? Anɑn cyëgí èn. Kwɑɑny, kɑ yï kedh!” 
GEN.12.20	Codhe, kɑ rɑ̈dh jøge ciire be ryeem Abrɑm wɑ̈g kì Rïp, kɑ Abrɑm ókedhø geki cyëge, kɑ gïg-ɑ ɑ́ying yïe bënn kɑ̈ɑ̈le.
GEN.13.1	Codhe, kɑ Abrɑm geki cyëge kí Lot odhwödhø kì Rïp, e jɑmmi gen bënn okɑ̈llø yi gen, kɑ ge kedh-ɑ Kɑnɑɑn kì kuni wɑɑng wurlwɑl. 
GEN.13.2	Abrɑm yïe ɑ́dɑ jɑmmì mø gïïr cɑrø, dhög kí dyëg, kí ɑderr, kí dhɑb, kí ɑ́tegø. 
GEN.13.3	Kɑ ódøøgø dhwödhø kì Kɑnɑɑn, kɑ døøg-ɑ Betiil keny-ɑ ɑ́gudde ki kɑɑl kɑ̈ge dööng, kì kɑɑm Betiil geki Aɑy, 
GEN.13.4	kɑ ogëdø ki këli lɑm kì kenyɑni. Codhe, kɑ Jwøng-ɑ Ácwɑ̈ɑ̈j mɑlle kì kenyɑni.
GEN.13.5	Lot ɑ́bëëd e ócyɑ̈dhø geki Abrɑm kì bøli kenyɑni. O Lot ɑ́bëëd thyew yïe dɑ dhög, kí dyëg kí ɑderr, kí kɑ̈llì mø gïïr. 
GEN.13.6	Abrɑm geki Lot ɑ́bëëd dhögi gen gïïr cɑrø, kɑ piny ódhïngø yi gen. 
GEN.13.7	Kɑ jøg-ɑ kwɑy dhögi Abrɑm owërø ki jøg-ɑ kwɑy dhögi Lot. Tyëng Kɑnɑɑn geki tyëng Perïdh ɑ́bëëd ge nud thyew kì pönhɑni, kì bøli kenyɑni.
GEN.13.8	Aköbbi Lot yi Abrɑm kinni, “Ko di wëërø kì kɑɑmee, wɑlɑ̀ kì kɑɑm kwɑ̈yyi dhögí geki kwɑ̈yyi dhögɑ, mɑ́ wɑ bɑ wɑdd. 
GEN.13.9	Wɑ ceg-ɑ dɑ̈ngø. Piny bëne ɑ bølí ɑnɑn. Keløg yï kedh-ɑ wïj kyëj, yɑ ókedhi wïj cɑɑm.”
GEN.13.11	Codhe, kɑ Lot myeg-ɑ Töör Urdun. Kɑ dɑ̈g-ɑ yije kì kuni wɑɑng cyɑ̈ɑ̈ng mwøl. Bene kër-ɑ ɑ́dɑ̈ngi gen ɑnɑn. 
GEN.13.12	Abrɑm ɑ́döng kì piny Kɑnɑɑn, de Lot ɑ́pëggi kelli myërr kì yij Töör Urdun, kɑ ogudø ki kɑɑl kì buti Sødømɑ̀. 
GEN.13.13	Kì bøli kenyɑni, tyëng Sødømɑ̀ ɑ́bëëd ge orøngø ki orøg me rɑj kì bøli Jwøng-ɑ Ácwɑ̈ɑ̈j.
GEN.13.14	Kɑ Abrɑm köbbi yi Jwøng-ɑ Ácwɑ̈ɑ̈j, ge rum dɑ̈ngø ki Lot kinni, “Tïng wïjí yï ying-ɑ keny-ɑ di yïn ɑnɑn, kɑ yï lïïdh bølí, kɑ yï lïïdh wɑɑng wuudø kí wɑɑng wurlwɑl, kɑ yï lïïdh wɑɑng cyɑ̈ɑ̈ng mwøl kí wɑɑng cyɑ̈ɑ̈ng böörø, 
GEN.13.15	 mɑ́ yï mëggɑ’ piny-ɑ bølí ɑnɑn bëne, wuki kwɑrrí gïti ɑtheer. 
GEN.13.16	Kwɑrrí ógwøg yi yɑn ge gïïr ni tør kì piny, keløg e dɑ ngɑn lwɑ̈ng tør ki kwɑnø, kwɑrrí ócuggø kwɑnø yi en thyew. 
GEN.13.17	Dhwödhí mɑl! Cyɑ̈dhí kì yij pinyɑni bëne, mɑ́ e mëggɑ’ yïn ɑnɑn.” 
GEN.13.18	Codhe, kɑ Abrɑm kemme puthe, kɑ dɑ̈g-ɑ buti óthurri Moriyɑ̀ kì buti Kibrön. Kɑ ogëdø ki këli lɑm mi Jwøng-ɑ Ácwɑ̈ɑ̈j.
GEN.14.1	Kì bøli kenyɑni, Amrɑpel bɑ rɑ̈ɑ̈dh Bɑbïlöniyɑ̀, Aryök bɑ rɑ̈ɑ̈dh Elɑsɑr, Kedorlɑomer bɑ rɑ̈ɑ̈dh Elɑm, o Tidɑl bɑ rɑ̈ɑ̈dh Göyïm. 
GEN.14.2	Rɑ̈nhhɑni bënn, ge ɑ́kedhi be nyɑɑg ki pödhhi rɑ̈nhh-ɑ kyeelø, ɑ løg, Berɑ̀ rɑ̈ɑ̈dh Sødømɑ̀, kí Bircɑ̀ rɑ̈ɑ̈dh Gømørɑ̀, kí Cinɑb rɑ̈ɑ̈dh Admɑ̀, kí Cemeber rɑ̈ɑ̈dh Dheböïm, kí rɑ̈ɑ̈dh Belɑ̀. Belɑ̀ cwølli thyew ɑ́ Dhoɑr. 
GEN.14.3	Kɑ rɑ̈nhhɑni bënn, møg-ɑ kömi gen ɑ́tëër liny, yɑ̈yyi gen reb gen kì yij Töör Sïdïm, ɑ bɑ Luuy Omelø ɑnɑn. 
GEN.14.4	Ge ɑ́bëëd ge køny-ɑ Kedorlɑomer ki runn pyɑ̈rø wïdɑ́ryew, de kì ri pyɑ̈rø wïdɑ́dɑ̈ɑ̈g runn, kɑ ge ngɑ̈ny-ɑ wɑ̈yi gen. 
GEN.14.5	Codhe, kɑ kì ri pyɑ̈rø wïdɑ́ngween runn, Kedorlɑomer geki rɑ̈nhh-ɑ tunge, ɑ́bï ki liny kɑ tyëng Repɑim kí Acteröth Kɑrnɑim tyɑm yi gen, kí tyëng Dhudhïm kì Aɑm, kí Emïm kì yij Töör Kiriɑtɑim, 
GEN.14.6	kí tyëng Kör kì wɑ̈thi kïtti Seir, gïti Elpɑrɑn kì leggi thïm. 
GEN.14.7	Keny-ɑ ɑ́dwöög gen myërri gen, ge ɑ́kɑ̈ɑ̈l-ɑ köthi myërri Ein Micpɑt, ɑ løg Kɑdic, kɑ tyëng Amɑlek tyɑm yi gen, geki tyëng Amör møg-ɑ bëëdø kì Adhɑdhön Tɑmɑr.
GEN.14.8	Codhe, kɑ rɑ̈ɑ̈dh Sødømɑ̀, ki rɑ̈ɑ̈dh Gømørɑ̀, ki rɑ̈ɑ̈dh Admɑ̀, ki rɑ̈ɑ̈dh Belɑ̀ ɑ cwøl ɑ́ Dhoɑr, kedh-ɑ be nyɑɑg ki gen kì yij Töör Sïdïm. 
GEN.14.9	Kɑ ge ónyïɑ̈ggø ki liny-ɑ kwølli yi Kedorlɑomer, rɑ̈ɑ̈dh Elɑm, kí Tidɑl rɑ̈ɑ̈dh Göyïm, kí Amrɑpel rɑ̈ɑ̈dh Bɑbïlöniyɑ̀, kí Aryök rɑ̈ɑ̈dh Elɑsɑr, pödhh ɑ́ngwen ɑ nyïɑ̈ggi ki pödhh ɑ́bïj. 
GEN.14.10	Ádɑ burri dök mø gïïr kì Töör Sïdïm. Keny-ɑ ɑ́cyeddi rɑ̈ɑ̈dh Sødømɑ̀ geki rɑ̈ɑ̈dh Gømørɑ̀ ki liny-ɑ kwølli yi gen bënn, kwï gen ɑ́pɑ̈dhi yethi burri dök, de møg-ɑ ɑ́döng ge nuti pɑ̈dhi yethi burrì, ge ɑ́rengi kɑ ge tɑɑy-ɑ kelli kïttì. 
GEN.14.11	Kɑ dhögi Gømørɑ̀ geki Sødømɑ̀ kɑ̈l kí gïgcɑmmi gen bënn yi Kedorlɑomer geki liny-ɑ cyɑ̈dhi ki en. 
GEN.14.12	Kɑ Lot, wɑ̈d ómï Abrɑm, ɑ ɑ́bëëd kì Sødømɑ̀, kɑ̈l geki dhöge bënn. Codhe, kɑ ge ókedhø, gen ɑ tyëng-ɑ ɑ́tyɑ̈ɑ̈m.
GEN.14.13	Kɑ nyel ɑ́kyel me cögø e nuti mɑgø, kedh-ɑ yï Abrɑm, ɑ løg Ibrì, kɑ gø köbbe gïn-ɑ ɑ́cwöb. Abrɑm ɑ́nudd e bëëd ɑ buti óthurri Mɑmɑrɑ̀ Kwɑɑr Amör. Mɑmɑrɑ̀ bɑ ómï Acköl, kí Aner jøg-ɑ nywɑ̈gø ki kwøb geki Abrɑm. 
GEN.14.14	Keny-ɑ ɑ́lïng Abrɑm kinni wɑ̈d ómen ómɑgø kɑ kɑ̈l, ɑcønge jø kɑɑle kwɑnni gen bɑ miy ɑ́dɑ̈g kí pyɑ̈rø wïdɑ́bïdɑ̈g møg-ɑ ɑ́nywøl kì kɑɑle, kɑ reng-ɑ bɑng gen gïti kɑ ɑ́pïïde gïn kì Dɑn. 
GEN.14.15	Kì wɑ̈rɑni kɑ Abrɑm liny-ɑ kɑ̈lli yi en pɑ̈nge ɑ́ ɑkudd ɑ́ngwen, kɑ tyëngmɑ̈ɑ̈nø pɑ̈ɑ̈y gen piny. Kɑ gï cyeddi gen gïti Öbɑ̀, ngɑ̈ɑ̈j Dimɑceg kì kuni wɑɑng wuudø. 
GEN.14.16	Kɑ dhög dwöög yi Abrɑm bënn, kɑ Lot wɑ̈d ómen dwööge geki jɑmme bënn, kí tyëng-ɑ mɑ̈nn thyew, geki ji-ɑ ɑ́mɑg bënn.
GEN.14.17	Kɑ Abrɑm ócɑ̈gø ki døøg kɑɑle keny-ɑ ɑ́rume tyɑmi Kedorlɑomer geki rɑ̈nhh-ɑ ɑ́lwööb ki en. Kɑ ge pɑɑr yöö yi rɑ̈ɑ̈dh Sødømɑ̀, e bï-ɑ be yïddø ki Abrɑm, kì yij Töör Cebɑ̀. Törɑni cwøl ɑ́ Töör Rɑ̈nhì. 
GEN.14.18	 Kɑ Melkidhedek rɑ̈ɑ̈dh Cɑlem, ókɑ̈nø ki ópun geki møgi oløg. Melkidhedek ɑ́bëëd ɑ́ ókwëri Jwøng-ɑ Pëddi Döng. 
GEN.14.19	Kɑ Abrɑm kwënge kinni, “Abrɑm, yï ógyëdh yi Jwøng-ɑ Pëddi Döng, Jwøng-ɑ ɑ́cwɑ̈j mɑl kí piny. 
GEN.14.20	O wɑ lejj-ɑ Jwøng-ɑ Pëddi Döng; Ngɑn-ɑ ɑ́køny yïn ki tyɑmi tyëngmɑ̈ɑ̈nø.” Codhe, kɑ Melkidhedek nëngi yi Abrɑm ki ɑ́kyel kì ri pyɑ̈rri gïg-ɑ ɑ́kɑ̈ɑ̈l yi en bënn kì kej liny.
GEN.14.21	Kɑ rɑ̈ɑ̈dh Sødømɑ̀, Abrɑm köbbe kinni, “Dhög møgɑk bënn ócuggø mïdhø yi yïn gɑ møgí. Kɑ yɑ mëggí jiɑ, møg-ɑ ɑ́dwöög yi yïn kì kun-ɑ ɑ́kïdhi gen.”
GEN.14.22	De Abrɑm, rɑ̈ɑ̈dh Sødømɑ̀ ɑ́köbbe kinni, “Yɑ ɑ́rum ki köngø kì bøli Jwøng-ɑ Ácwɑ̈ɑ̈j, Jwøng-ɑ Pëddi Döng, ɑ ɑ́cwɑ̈j mɑl kí piny. 
GEN.14.23	Yɑ ɑ́köngi kinni bong gïjø me bɑ mií men-ɑ ókwɑny yi yɑn. Yɑ pɑ pɑ̈nyi kɑ̈bbø ki gïïpiny kinni tek, cɑgg ɑ́ kori rød, wɑlɑ̀ dibɑ̈ɑ̈mi wɑrø, kipe yï ókööbø kinni, ‘Abrɑm ɑ́gwøgɑ ɑ́ jɑlkɑ̈r.’ 
GEN.14.24	Bong gïjø mɑ ɑ́kwɑny yi yɑn, den-ɑ́ gïg-ɑ ɑ́cɑm yi yɑɑg-ɑ cyɑ̈dhi ki yɑn. De Aner, geki Ecköl kí Mɑmɑrɑ̀ rɑ̈nhh-ɑ ɑ́nyɑg wøn liny, tuung gen ókwɑny yi gen.”
GEN.15.1	Kì bɑng keny-ɑ ɑ́rum gïgɑni ki cwöbø, kɑ Jwøk, Jwøng-ɑ Ácwɑ̈ɑ̈j møge köbbe Abrɑm kì yethi lɑ̈g, ɑ́kööb kinni, “Abrɑm, yï ko böggi, yï ókor yi yɑn, kɑ yï nëngɑ ki köögi me dwøng cɑrø.”
GEN.15.2	De Abrɑm ɑ́kööb kinni, “Á ngø ɑ ómëggí yɑn, yïn ɑ Wɑ̈ɑ Jwøng-ɑ Ácwɑ̈ɑ̈j? Yïɑ bong wɑ̈d, o bɑ Eliedher jɑl Dimɑceg ɑ ólɑg jɑmmɑ bënn keny-ɑ óthøwɑ.” 
GEN.15.3	Akööb Abrɑm kinni, “Lidh, bong wɑ̈d mɑ ɑ́mëggí yɑn, de bɑ bɑ̈ng men-ɑ ɑ́nywøl kì gølɑ, ɑ ólɑg jɑmmɑ bënn.”
GEN.15.4	Aköbbi Abrɑm yi Jwøng-ɑ Ácwɑ̈ɑ̈j kinni, “Pɑth ki en ɑ ólɑg jɑmmí. Dïl wɑ̈dí ceth, en ɑ ólɑg jɑmmí.” 
GEN.15.5	 Kɑ Abrɑm kïdhi wɑ̈g yi Jwøng-ɑ Ácwɑ̈ɑ̈j, ɑköbbe gøn kinni, “Lïïdh mɑl kɑ kyell kwɑɑn, keløg ge olwɑ̈ngø yi yïn ki kwɑnø.” Kɑ dhøge leenge kinni, “Kwɑrrí thyew óbëëd ge gïïr kinøw, ge pɑ cuggi kwɑnø.”
GEN.15.7	Abrɑm ɑ́köbbi yi Jwøng-ɑ Ácwɑ̈ɑ̈j kinni, “Yɑ bene Jwøng-ɑ Ácwɑ̈ɑ̈j, ɑ ɑ́kɑ̈ɑ̈l yïn wɑ̈g ki Ur kì piny Bɑbïlöniyɑ̀, o yï mëggɑ piny men ɑ́ mií gïti ɑtheer.”
GEN.15.8	De Abrɑm ɑ́kööb kinni, “Wuö Jwøng-ɑ Ácwɑ̈ɑ̈j, óyod yi yɑn kidï kinni piny men ógöögø ki miɑ?”
GEN.15.9	Aløøg møge yi Jwøng-ɑ Ácwɑ̈ɑ̈j kinni, “Kɑ̈bbí ki røjø runne ɑ́dɑ̈g, kí dyel ɑ́tegø runne ɑ́dɑ̈g, kí órömø runne ɑ́dɑ̈g, kí ɑkur dwøng, kí ɑkur ójwɑt.” 
GEN.15.10	Kɑ gïgɑni bënn muujii yi Abrɑm. Kɑ gï nɑ̈ge, kɑ gï kɑge kì dïdyëri gen bënn, de winy nuti kɑgø yi en. Kɑ buddɑni pyëële piny gï rwöme’ rwömø. 
GEN.15.11	Kɑ winyy-ɑ døngø bï-ɑ piny be cɑmi gïgɑni, de ge ɑ́ryemmi yi Abrɑm.
GEN.15.13	 Codhe, kɑ Jwøng-ɑ Ácwɑ̈ɑ̈j Abrɑm köbbe kinni, “Ngɑ̈nyí wøw kinni kwɑrrí ótwɑ̈li kɑ ge obëëdø gɑ wëdhh kì piny me pɑth ki mi gen. Ge ógwøg gɑ bɑ̈ngg yi tyëng pönhɑni, kɑ nyingi gen guud, ki runn miy ɑ́ngwen. 
GEN.15.14	 De pönh-ɑ yije óbëëd yi gen gɑ bɑ̈ngg ócɑy yi yɑn. Codhe, o kwɑrrí dhwödh gen cyee kì pinyɑni, ge ókɑ̈ddø ki kɑ̈r me dwøng. 
GEN.15.15	O yïn Abrɑm, yï óthøw kɑ mër, yï ókony yï rum yöø. 
GEN.15.16	Kwɑrrí ódwöög piny men, e kwɑrri kwɑrrí rumø nywølø. Ómɑ̈gi ki keny me bɑ̈ɑ̈r kinøw, mɑ́ bøli keny-ɑ ócɑyɑ tyëng Amör kipe orøøg gen nuti bëënø.”
GEN.15.17	Keny-ɑ ɑ́buddi cɑ̈ng, kɑ piny ólunyø ki mendwøng. Kɑ yïrø ceg-ɑ ì twɑ̈ɑ̈g kì yij óthɑgø kí redhø me lyel kì mɑc, kɑ ge kɑ̈l-ɑ kɑɑm buddi lɑ̈yy-ɑ ɑ́kɑg yi Abrɑm. 
GEN.15.18	 Dicyɑ̈ngɑni Jwøng-ɑ Ácwɑ̈ɑ̈j kwøb ɑ́nywɑg gen geki Abrɑm, ɑkööb Jwøng-ɑ Ácwɑ̈ɑ̈j kinni, “Kwɑrrí ómëggɑ piny-ɑ kɑɑm nɑɑm Rïp geki nɑm-ɑ dwøng Porɑt. 
GEN.15.19	Kí piny tyëng Ken, kí piny tyëng Kenidh, kí piny tyëng Kɑdmen, 
GEN.15.20	Kí piny tyëng Kit, kí piny tyëng Perïdh, kí piny Repɑim, 
GEN.15.21	Kí piny Amör, kí piny tyëng Kɑnɑɑn, kí piny tyëng Girgɑc, kí piny Yebus.”
GEN.16.1	Sɑrɑy, cï Abrɑm, ɑ́bëëd yïe bong nywøl, de yïe ɑ́dɑ bɑ̈ng-ɑ dhɑjø mɑ ɑ́kɑ̈ɑ̈l kì Rïp me cwøl ɑ́ Äjer. 
GEN.16.2	Kɑ Abrɑm köbbi yi Sɑrɑy kinni, “Lidh, yɑ ɑ́mɑ̈ɑ̈n yi Jwøng-ɑ Ácwɑ̈ɑ̈j ki nywøl. Wude ɑ pɑ kedhu ød wuki bɑ̈ngɑ men-ɑ ónyödde yɑn ki wɑ̈d?” Kɑ møg-ɑ ɑ́kwøb yi Sɑrɑy yïëy yi Abrɑm. 
GEN.16.3	Äjer nyɑn-ɑ ɑ́kɑ̈ɑ̈l kì Rïp, ɑ́mëggi Abrɑm yi Sɑrɑy, ge rum bëëdø ki runn pyɑ̈rø kì piny Kɑnɑɑn. 
GEN.16.4	Kɑ Abrɑm kedh-ɑ ød geki Äjer, kɑ Äjer ongølø ki dhɑnhø. Keny-ɑ ɑ́yodii yi Äjer kinni yije dɑ dhɑnhø, kɑ døøg-ɑ be benyi men Sɑrɑy.
GEN.16.5	Kɑ Abrɑm köbbi yi Sɑrɑy kinni, “Men bɑ bɑ̈jjí. Bɑ̈ngɑ ɑ́mëggɑ yïn, o keny-ɑ ɑ́yɑɑje, yöd e ceg-ɑ cɑ̈gø ki benyi yɑn. Wiy e ónyodh yi Jwøng-ɑ Ácwɑ̈ɑ̈j mɑ́ løge men ɑ bɑ̈jjø kì kellee, yɑn wɑlɑ̀ yïn.”
GEN.16.6	De Abrɑm Sɑrɑy ɑ́köbbe kinni, “Yï bɑ mï Äjer. Göggí gïn-ɑ dwɑddi yi yïn.” Codhe, kɑ Sɑrɑy yije órönyø ki Äjer, kɑ Äjer opɑ̈ɑ̈rø.
GEN.16.7	Kɑ Äjer yod yi wëywöni Jwøng-ɑ Ácwɑ̈ɑ̈j kì wïj wɑɑng pï kì yij pɑ̈l, kì kö yuu Cur, 
GEN.16.8	Akööb wëywönɑni kinni, “Äjer, bɑ̈ng Sɑrɑy, yï kɑ̈ɑ̈l-ɑ keny, o yï kedh-ɑ keny?”
GEN.16.8	Kɑ ólöggø kinni, “Yɑ ceg-ɑ pɑ̈ɑ̈rø kì buti mïɑ.”
GEN.16.9	Kɑ köbbi yi wëywöni Jwøng-ɑ Ácwɑ̈ɑ̈j kinni, “Døøg yï myëw kɑ kwøbbe nyi lïngí.” 
GEN.16.10	Kɑ cigi köbbø yi wëywöni Jwøng-ɑ Ácwɑ̈ɑ̈j kinni, “Yï ónëngɑ ki kwɑrr mø gïïr, ge pɑ cuggi kwɑnø.” 
GEN.16.11	Kɑ wëywönɑni okööbø kinni, “Yijí dɑ dhɑnhø ɑnɑn, o yï ónywøl ki wɑ̈d. Kɑ nyinge ócɑɑg ɑ́ Icmɑil,
GEN.16.12	Icmɑil óni ɑderø me wïïnø kì pɑ̈l, óbëëd e mɑ̈n ki ji bënn, kɑ mɑɑn thyew yi ji bënn, óbëëdø’ wɑ̈ye kì kelli nyiimen.”
GEN.16.13	Kɑ Äjer ree pyëje kinni, “Jwøk ɑ́di lidhø yi yɑn kidyër, kɑ yɑ onëënø o yɑ ókwøbɑ møgɑni?” Codhe, ɑ cɑge Wë men-ɑ ɑ́cwöb kì bøle ɑ́ “Jwøng Nëënø”. 
GEN.16.14	Bene ɑ cɑɑg yith men-ɑ kɑɑm Kɑdic geki Bered, ɑ́ Bir Lɑhɑy Roì, ɑ wɑngi Yiith Ngɑn Nëënø ɑ Álïdhi.
GEN.16.16	Abrɑm runne ɑ́bëëd gɑ pyɑ̈r ɑ́bïdɑ̈g wïdɑ́bïkyel keny-ɑ ɑ́pɑ̈dhi Icmɑil piny yi Äjer.
GEN.17.1	Keny-ɑ ɑ́göög runni Abrɑm ki pyɑ̈r ɑ́bïngwen wïdɑ́bïngwen, kɑ Jwøng-ɑ Ácwɑ̈ɑ̈j ocwöbø kì bøle, ɑkööbe kinni, “Bene yɑn Jwøk Áyïmø. Lïngí kwøbbɑ, kɑ yï gøggí dyër. 
GEN.17.2	Kwøbbee ónywɑg yi wɑ, o yï ógwøg yi yɑn yïn ɑ́ kweyi ji mø ngenyø.” 
GEN.17.3	Codhe, kɑ Abrɑm ree bøødhe wïje kuule’ piny. Aköbbii yi Jwøk kinni, 
GEN.17.4	“Møgɑ ɑ köbbɑ yïn dicyɑ̈ɑ̈ng èn, pɑ wil yi yɑn, yï ógwøg yi yɑn yïn ɑ́ wïyi jurrì mø gïïr. 
GEN.17.5	 Nyingí kinni Abrɑm ceg yi yɑn kɑ wilø ɑ́ Abrɑhɑm,
GEN.17.6	Yï ónëngɑ ki kwɑrr mø gïïr. Ódi rɑ̈nhì møg-ɑ ókɑ̈ɑ̈l rií.
GEN.17.8	 Wu bëëd ɑ piny Kɑnɑɑn ɑnɑn, wu nɑ wëdhh, de piny men bëne mëggɑ’ yïn, wuki kwɑrrí gïti ɑtheer. O yɑ ógöögø yɑn ɑ́ Jwøøg kwɑrrí.”
GEN.17.9	Codhe, kɑ Abrɑhɑm köbbi yi Jwøk kinni, “Yïn, wuki kwɑrrí, mïdhi wun møg-ɑ ɑ́nywɑg yi wɑ dicyɑ̈ngtïn ceth, ge ko wiy wun gïti ɑtheer. 
GEN.17.10	 Yïëëy wuki kwɑrrí ki ngøli ji møg-ɑ bɑ cwøw bënn kì kelli wun. 
GEN.17.11	Ngøl wun ceth, ɑ́ nyuudhi kinni wu ɑ́yïëy ki cyɑ̈dhø kì kömi kwøbb-ɑ ɑ́nywɑg yi wɑ. 
GEN.17.12	Cɑg ɑnɑn ceth, keløg nyel-ɑ jɑlø pɑ̈dh-ɑ piny, ngøl ceth kì bïdɑ̈ɑ̈g cyɑ̈ng. Ji møg-ɑ nywøl kì gølí, kí bɑ̈ngg-ɑ ngew gɑ tyëngpɑth, ngøl gen. 
GEN.17.13	Ngøl gen bënn, gen ɑ møg-ɑ nywøl kì gølí ki møg-ɑ ngew. Keny-ɑ óbëëde kinøw møg-ɑ ɑ́nywɑg yi wɑ ónënni ɑ́ ngïji kì dëlli wun; ngïji me pɑ lɑ̈ɑ̈ny gïti ɑtheer. 
GEN.17.14	O keløg e dɑ jɑlø me nuti ngølø, pɑ kwɑɑn kelli jiɑ, mɑ́ kwøbb-ɑ ɑ́nywɑg yi yɑn ki wun nuti mïdhø yi en.”
GEN.17.15	Abrɑhɑm ɑ́köbbi yi Jwøk kinni, “Nyingi cyëgí ko cwøl ɑ́ Sɑrɑy këti, cɑg ɑnɑn, nyinge ócwøl ɑ́ Sɑrɑ̀.
GEN.17.16	Ógyëdh yi yɑn kɑ yï nëngɑ ki wɑ̈d kì ree. Sɑrɑ̀ óbëëd ɑ́ meyi jurrì mø gïïr. Rɑ̈nhì møg-ɑ ójɑɑg jurrì ókɑ̈ɑ̈l-ɑ ree.”
GEN.17.17	Kɑ Abrɑhɑm ree bøødhe wïje kuule’ piny. Kɑ óngedhø, ɑkööbe ki pyëwe kinni, “Jɑlø ócuggø nywølø ki nyir, e runne bɑ miyø? Wɑlɑ̀ Sɑrɑ̀ ócuggø yïddø ki dhɑnhø, e runne bɑ pyɑ̈r ɑ́bïngwen?” 
GEN.17.18	Kɑ Abrɑhɑm Jwøk pyëje kinni, “Ede Icmɑil ɑ pɑ wiyí, o bëëde ɑ́ ngɑn-ɑ ólɑg jɑmmɑ?”
GEN.17.19	Alöggi Jwøng-ɑ Ácwɑ̈ɑ̈j kinni, “Bɑ Sɑrɑ̀ cyëgí, ɑ ónyöddi yïn ki wɑ̈d, kɑ nyinge ócɑɑg ɑ́ Isɑɑk.
GEN.17.20	O keløg ɑ́ per Icmɑil, gïn-ɑ ɑ́kwɑjji yi yïn kipere ɑ́løøg yi yɑn. Ógyëdh yi yɑn kidyër, ónywøl kɑ óngënyø ki mendwøng. Óbëëd ɑ́ wïyi jɑgg pyɑ̈rø wïdɑ́ryew. O ógwøg yi yɑn ɑ́ pödhø me dwøng. 
GEN.17.21	De kwëng møg-ɑ ɑ́köbbɑ yïn ying-ɑ kömi Isɑɑk, nyel-ɑ ónywøl yi Sɑrɑ̀ piny nɑ men run-ɑ óbï.” 
GEN.17.22	Keny-ɑ ɑ́rum Jwøk ki kwøb geki Abrɑhɑm, ɑdhwödhe kì buti Abrɑhɑm kɑ kedh-ɑ mɑl.
GEN.17.23	Codhe, kɑ Abrɑhɑm wɑ̈de Icmɑil kwɑnye, kɑ gø ngøle geki bɑ̈ngg-ɑ ɑ́nywøl kì gøle, kí bɑ̈ngg-ɑ ɑ́ngewe gɑ tyëngpɑth bënn, yɑɑg-ɑ cwøw bënn kì gøl Abrɑhɑm gï ɑ́ngøle kì cyɑ̈ngɑni ceth, ni kɑ ɑ́köbbii yi Jwøk. 
GEN.17.24	Abrɑhɑm runne ɑ́bëëd gɑ pyɑ̈r ɑ́bïngwen wïdɑ́bïngwen keny-ɑ ɑ́ngølii. 
GEN.17.25	O wɑ̈de Icmɑil ɑ́bëëd runne bɑ pyɑ̈rø wïdɑ́dɑ̈g keny-ɑ ɑ́ngølii. 
GEN.17.26	Kinøw, Abrɑhɑm geki wɑ̈de Isɑɑk ɑ́ngøl ɑ dicyɑ̈ngɑni ceth, 
GEN.17.27	geki jø gøle bënn, bɑ̈ngg-ɑ ɑ́nywøl kì gøle, ki møg-ɑ ɑ́ngëëw yi en kì wɑ̈g, ge ɑ́ngøl kyeel ki en.
GEN.18.1	Jwøng-ɑ Ácwɑ̈ɑ̈j ɑ́cwöb kì bøli Abrɑhɑm kì buti yenh óthurri Mɑmɑrɑ̀. Abrɑhɑm ɑ́bëëd ɑ dhø kemɑ̀ mee, kì bøli keny-ɑ nyi lënhi cɑ̈ng kì dicɑ̈ng. 
GEN.18.2	 Kɑ Abrɑhɑm wïje tïnge, ɑlïdhe ki jøg ɑ́dɑ̈g ge ócungø ge cyɑ̈gi. Keny-ɑ ɑ́lidhe gïn, kɑ jwɑn-ɑ dhwödhø kì dhø kemɑ̀, e kedh-ɑ be yïddø ki gen, kɑ ree bøødhe wïje kuule’ piny, 
GEN.18.3	ɑkööbe kinni, “Wuö, keløg pyëwí med ki bɑ̈ngí, bɑ̈ngí ko pöödh. 
GEN.18.4	Wiy yɑ kɑ̈nɑ ki pï mø nøg, o ge lwøg wun tyelli wun, o ri wun ywööm wun kì thɑ yɑdh keny. 
GEN.18.5	Pyëwɑ med mɑ́ wu ɑ́töngi yï bɑ̈ngí. Kɑ wiy yɑ yɑ̈bbɑ ki gïn cɑm yi wun, o dëlli wun døøg gen ki tëngø, o wu kedhu yuu wun.”
GEN.18.5	Alöggi jøgɑni kinni, “Døj, gwøg gïg-ɑ ɑ́kwøb yi yïn.”
GEN.18.6	Kɑ Abrɑhɑm jwɑn-ɑ yij kemɑ̀ kun-ɑ di Sɑrɑ̀, kɑ gø köbbe kinni, “Pyeew, kɑ̈bbí ki møng-ɑ búr gemè, kì yij lwøl, kɑ gwøøg ɑ́ ópùn.” 
GEN.18.7	Codhe, kɑ Abrɑhɑm reng-ɑ kelli dhöge, kɑ ókɑ̈bbø ki røjø me myëër kì kelli røjje. Kɑ gø mëgge bɑ̈ng megø kì kelli bɑ̈ngge. Kɑ bɑ̈ngɑni jwɑn-ɑ be ngɑlii, kɑ gø gwire. 
GEN.18.8	Kɑ jøgɑni gɑ ɑ́dɑ̈g muuj røjø e rumø’ thɑlø, kí cɑg-ɑ bɑ̈ɑ̈y, kí cɑg-ɑ kyeedh yi Abrɑhɑm. Kɑ Abrɑhɑm pëgg-ɑ be kɑ̈lli gen kɑ̈ng-ɑ ɑ́cyɑ̈ɑ̈m gen.
GEN.18.9	Kɑ Abrɑhɑm pyëj yi jøgɑni kinni, “Cyëgí Sɑrɑ̀ ying-ɑ keny?”
GEN.18.9	Akööb Abrɑhɑm kinni, “Ying-ɑ yij kemɑ̀ kun-ɑcɑ̀.”
GEN.18.10	Sɑrɑ̀ ɑ́bëëd e ying-ɑ ngɑ̈je, e obëëdø kì dhø kemɑ̀, kɑ wɑ́ji gen lïnge. 
GEN.18.11	O Abrɑhɑm geki Sɑrɑ̀ ɑ́bëëd ge rum yöø ki mendwøng, o Sɑrɑ̀ kwëre rum cung. 
GEN.18.12	 Kɑ Sɑrɑ̀ óngedhø, kɑ okööbø ki pyëwe, kinni, “Wø ócuggi buddø wø rum yöø ni men wøki jɑlgølɑ?”
GEN.18.14	Dɑ gïjø me dhɑ̈li gwøgø yi Jwøng-ɑ Ácwɑ̈ɑ̈j? Yɑ ódwöög piny nɑ men ki run-ɑ óbï, o Sɑrɑ̀ óbëëdø kööre dɑ wɑ̈d.”
GEN.18.15	Kɑ Sɑrɑ̀ obwøgø, ɑkyëde e ceg-ɑ pyed kinni, “Yɑ nuti ngedhø.”
GEN.18.15	Alögge kinni, “Yï ɑ́ngedhi kidyër.”
GEN.18.16	Codhe, kɑ jøgɑni ócɑ̈gø ki dhwödhø ge kedh-ɑ kuni Sødømɑ̀. Kɑ ge lwøøg yöö yi Abrɑhɑm. 
GEN.18.17	Kɑ Jwøng-ɑ Ácwɑ̈ɑ̈j ree köbbe kinni, “Gïn-ɑ dwɑddɑ gwøgø pɑ kɑ̈nnɑ Abrɑhɑm. 
GEN.18.18	Nyigi Abrɑhɑm ógöögø ki pödhø me dwøng, me pëddi tegø, o jurri kömi piny bënn, gyëdhhi gen ókɑ̈ɑ̈l-ɑ ree. 
GEN.18.19	Ámyeg yi yɑn kɑ per kinni, o ócege nyige geki kwɑrre, o ge bëëd gen ki yëth-ɑ dwɑddi yi yɑn kì bɑng keny-ɑ ógøggi gen gïg-ɑ tir, ɑ bɑ dyër, o møg-ɑ ɑ́kwøbɑ kiper Abrɑhɑm gwøg yi yɑn.”
GEN.18.20	Codhe, ɑkööb Jwøng-ɑ Ácwɑ̈ɑ̈j kinni, “Mɑ́ gønyy ɑ́ngënyi kì kömi Sødømɑ̀ geki Gømørɑ̀, o orøøg gen ɑ́døngi ki mendwøng, 
GEN.18.21	Yɑ ceg-ɑ kedhi be lïdhø mɑ bëëd gen ge rijjø ni kɑ ɑ́lïngɑ, o møgɑni yod yi yɑn.”
GEN.18.22	Kɑ jøg-ɑ bɑ ɑ́ryew ókedhø kì kenyɑni, ge kedh-ɑ kuni Sødømɑ̀, de Abrɑhɑm ɑ́döng kì bøli Jwøng-ɑ Ácwɑ̈ɑ̈j. 
GEN.18.23	Codhe, kɑ Abrɑhɑm pyëwe cwede, ɑpyëje Jwøng-ɑ Ácwɑ̈ɑ̈j kinni, “Tyëngtir ónɑ̈g yi yïn kyeel kí tyëngrijjø? 
GEN.18.24	Keløg e dɑ ji pyɑ̈r ɑ́bïj mø tir kì kɑɑlɑni, kɑɑl ócuggø nɑ̈gø yi yïn bëne? Pɑ wiy yi yïn kipe kinni o yï yiel pyɑ̈r ɑ́bïj? 
GEN.18.25	Yï pɑth ki ngɑn cuggi nɑ̈gi tyëngtir kyeel geki tyëngrijjø, o ngɑntir bëëde e nɑ ngɑnrɑj! Pɑ cuggi gwøgø yi yïn eni gïn ni menɑni, yïn ɑ́ ngɑn-ɑ ólidh gøøny lɑ̈bø bëne.”
GEN.18.26	Alöggi Jwøng-ɑ Ácwɑ̈ɑ̈j kinni, “Ke yïddɑ ki ji pyɑ̈r ɑ́bïj mø tir kì Sødømɑ̀, kɑɑlɑni ówiy yi yɑn bëne kiper gen.”
GEN.18.27	Akööb Abrɑhɑm kinni, “Cɑgg yɑ bɑ lɑ̈bø geki búr yøw, pyëwɑ ɑ́cwïddɑ kwøb wøki Wɑ̈ɑ. 
GEN.18.28	Bëëd ɑ dï keløg e dɑ ji pyɑ̈r ɑ́ngwen wïdɑ́bïj mø tir kì kɑɑlɑni, kɑɑl ócuggø nɑ̈gø yi yïn bëne ke bëëde e bong ɑ́bïj?”
GEN.18.28	Akööb Jwøng-ɑ Ácwɑ̈ɑ̈j kinni, “Keløg yɑ óyïddø ki pyɑ̈r ɑ́ngwen wïdɑ́bïj, kɑɑlɑni pɑ cuggi nɑ̈gø yi yɑn bëne.”
GEN.18.29	Kɑ Abrɑhɑm cig-ɑ kwøb këti kinni, “Keløg yï yod-ɑ ji pyɑ̈r ɑ́ngwen mɑwɑnø.”
GEN.18.29	Akööb Jwøng-ɑ Ácwɑ̈ɑ̈j kinni, “Ke yïddɑ ki pyɑ̈r ɑ́ngwen, kɑɑlɑni pɑ nɑ̈g yi yɑn.”
GEN.18.30	Codhe, ɑkööb Abrɑhɑm kinni, “Wuö, pyëwí ko rënyi ki yɑn, de wiy yɑ kööbɑ. Keløg yï yod-ɑ ji pyɑ̈r ɑ́dɑ̈g mø tir, ócuggø nɑ̈gø yi yïn eni kɑɑlɑni?”
GEN.18.30	Akööb Jwøng-ɑ Ácwɑ̈ɑ̈j kinni, “Ke yodɑ ji pyɑ̈r ɑ́dɑ̈g mø døøj, kɑɑlɑni pɑ nɑ̈g yi yɑn.”
GEN.18.31	Abrɑhɑm okööbø kinni, “Kwøbbɑ ɑ́ngënyi kì bøli Wɑ̈ɑ. De bëëd ɑ dï keløg e dɑ ji pyɑ̈r ɑ́ryew mø tir kì kɑɑlɑni?”
GEN.18.31	Kɑ Jwøng-ɑ Ácwɑ̈ɑ̈j ólöggø kinni, “Ke yodɑ pyɑ̈r ɑ́ryew, kɑɑlɑni pɑ nɑ̈g yi yɑn.”
GEN.18.32	Codhe, ɑkööb Abrɑhɑm kinni, “Wuö, pyëwí ko rënyi ki yɑn, wiy yɑ døøgɑ’ kwøb tyelø ɑ́kyel këti. Bëëd ɑ dï keløg yï yod-ɑ pyɑ̈rø kì kunɑni?”
GEN.18.32	Akööb Jwøng-ɑ Ácwɑ̈ɑ̈j kinni, “Ke yodɑ pyɑ̈rø kì kunɑni, kɑɑlɑni pɑ nɑ̈g yi yɑn.” 
GEN.18.33	Keny-ɑ ɑ́rum Jwøng-ɑ Ácwɑ̈ɑ̈j ki kwøb geki Abrɑhɑm, ɑkedhe. Kɑ Abrɑhɑm døøg-ɑ pɑɑre.
GEN.19.1	Wëywödd ɑ́ryew møgɑni ɑ́wɑ̈dhi Sødømɑ̀ kì böörɑni. Kɑ Lot yuud yi gen e obëëdø kì dhø döri kɑɑl. Keny-ɑ ɑ́lidhe gïn, ɑdhwödhe mɑl kɑ kedh-ɑ be mɑ̈dhi gen, kɑ ree bøødhe wïje kuule’ piny. 
GEN.19.2	Akööb Lot kinni, “Wun ɑ wëll, yɑ kwɑjj-ɑ wun bïu gølɑ, o wu nin wun kì yije. O wu óyïddi wun ki pï møg lwøg wun tyelli wun. Wu ódhwödhi yöö kì mwøl.”
GEN.19.2	Kɑ wëywödd ólöggø kinni, “Pɑth, wø ónin kì dïkɑɑl.”
GEN.19.3	De ge ɑ́dyej yi Lot ki kwøbbi kedhi kɑl, ɑyïëy gen kɑ ge kedh-ɑ gøle. Kɑ ge göggi ki gïncɑm. Ge ɑ́buddi ki ópuun møng-ɑ olwëny, kɑ gø cɑm gen.
GEN.19.4	E bøli kej buddø nuti bëënø, kɑ jø Sødømɑ̀, yɑɑg-ɑ wøbb geki jøgdøngø obëënø, kɑ ød Lot tyeg yi gen. 
GEN.19.5	 Acwøl gen Lot, kɑ ge okööbø kinni, “Jøg-ɑ ɑ́bï yïí ɑ́tïni kì böörø ying-ɑ keny? Kɑ̈ɑ̈l gen wɑ̈g yï wøn, o ge niin yi wøn.”
GEN.19.6	Kɑ Lot kedh-ɑ wɑ̈g yï gen, ød cyëëge’ bɑnge. 
GEN.19.7	Akööbe kinni, “Pɑth, nyiimïɑ! Gïnrɑj ni men ko gwøg yi wun. 
GEN.19.8	Lïdhi wun! Yïɑ dɑ nyigɑ ɑ́ryew mø nuti pɑ̈nyø’ nywɑlø yi jɑlø. Ge ómëggɑ wun, kɑ ge göggu gïn-ɑ dwɑddi yi wun. De yɑ kwɑjj-ɑ wun, ko di gïnrɑj me göggu jøg. Ge ɑ́bï-ɑ gølɑ, o ge ceg kɑ korø yi yɑn ceth.”
GEN.19.9	Kɑ jøg-ɑ bɑdhhi ød okööbø kinni, “Yï ko rïwwi kì bøli wøn, yï bɑ wëdh! Yï bɑ men, ɑ köbbí wøn gïn-ɑ gwøg yi wøn? Yï ko rïwwi kì bøli wøn, kipe yï ógöggi yi wøn ki gïnrɑj me lod men-ɑ göggi jøgɑni yi wøn.” Kɑ Lot cøør gen cyɑ̈n, kɑ ge kedh-ɑ be tori dhø ød. 
GEN.19.10	De jøg-ɑ ød cinggi gen ɑ́rïj gen, kɑ Lot teel gen yiny-ɑ ød, kɑ ød cyëëg gen. 
GEN.19.11	 Kɑ teen-ɑ wɑ̈g bëne göjji gen cøørø, kɑ nyingi gen ódhɑ̈lø nënnø, kɑ ge ódhɑ̈lø ki yodi dhø ød.
GEN.19.12	Kɑ Lot köbbi yi jøgɑni ryeet kinni, “Keløg yïí dɑ ji møøgø kì kɑɑl keny, mø bɑ cwøwi nyigí, kí womɑ̈nn, wɑlɑ̀ wɑdd møøgø yøw, köbbí gen dhwödh gen ɑnɑn ceth, 
GEN.19.13	kipe wø ɑ́cyɑ̈ngi ki nɑ̈gi kɑɑl men. Gïgrijjø møg-ɑ gøggi kì keny bënn, ɑ́rum ki lïngø yi Jwøng-ɑ Ácwɑ̈ɑ̈j, ɑör wøn be nɑ̈gii.”
GEN.19.14	Codhe, kɑ Lot kedh-ɑ yï yɑɑg-ɑ nywøm nyige, kɑ gï köbbe kinni, “Pyewu, dhwödh wun kɑ wu kedh wun kì kɑɑl men, kipe kɑɑl bɑ men nɑ̈g yi Jwøng-ɑ Ácwɑ̈ɑ̈j bëne.” De ge ɑ́rum i Lot ceg-ɑ nɑ̈n yøw.
GEN.19.15	Keny-ɑ ɑ́tɑ̈ri piny kì mwøl, ɑkwɑjji Lot yi wëywöddɑni kinni pyewe. Ge ɑ́kööb kinni, “Kedh! Kwɑny cyëgí geki nyigí ryeet, o wu ócög wu pɑ thøw keny-ɑ ócɑɑy kɑɑl.” 
GEN.19.16	 De Lot ɑ́yöd e ócwöngø. Codhe, ɑmɑɑg Lot kí cyëge geki nyige ryeet yi jøgɑni, kɑ gï peej gen wɑ̈g kì kɑɑl, ge ceg kɑ yielø, mɑ́ Jwøng-ɑ Ácwɑ̈ɑ̈j pyëwe ɑ́lɑ̈ɑ̈m ki Lot geki gøle. 
GEN.19.17	Kì bɑng kɑ ɑ́rum gen ki kɑ̈ɑ̈l wɑ̈g, kɑ wëywödø ɑ́kyel okööbø kinni, “Rengi wun, yielu ri wun! Yï ko cungi kì yij tör. Rengí thɑ kït kipe yï óthøw.”
GEN.19.18	Akööb Lot kinni, “Pɑth ki kinøw wuö. 
GEN.19.19	Anɑn bɑ̈ngí pyëwí ɑ́lɑ̈ɑ̈m ki en ki mendwøng, kɑ yiel yi yïn kì yij thøø. De yɑ pɑ cuggi rengi thɑ kït, yɑ ópïïd yi ryɑ̈g kɑ yɑ othøø. 
GEN.19.20	Lidh, pɑc me thiinh ɑcinee, pɑ ti lɑ̈wø. Wiy yɑ rengɑ kunɑni. Bɑ pɑc me thiinh yøw, wiy wëyɑ yieelɑ yije.”
GEN.19.21	Aköbbi Lot yi wëywönɑni kinni, “Døj, yï ówiy yɑn o yï kedhí kɑɑlɑni. Kɑɑlɑni pɑ nɑ̈g yi yɑn. 
GEN.19.22	De jwɑn rengi kunɑni kipe yɑ pɑ cɑ̈gi ki nɑ̈gi Sødømɑ̀, yï nuti wɑ̈dhi kɑɑlɑni ki tɑrø.”
GEN.19.22	Kɑɑlɑni ɑ́cɑg ɑ́ Dhoɑr kì bɑng kɑ ɑ́kwøbii yi Lot kinni i thiinh.
GEN.19.23	Lot ɑ́wɑ̈dhi Dhoɑr cɑ̈ng rum wɑ̈dhi mɑl. 
GEN.19.24	 Kɑ Jwøng-ɑ Ácwɑ̈ɑ̈j mɑc, kïbrït me dyëm ni kødh, gøøje kömi Sødømɑ̀ geki Gømørɑ̀. 
GEN.19.25	Kɑ myërrɑni rɑ̈be. Töör Urdun ɑ́rɑ̈be thyew geki jɑmm-ɑ yethi myërr bënn, ki lum geki yenh. 
GEN.19.26	 Kì bøli kenyɑni, kɑ cï Lot lïïdh-ɑ ngɑ̈je. Keny-ɑ ɑ́lïïdhe ngɑ̈je kɑ ree løge lööj omelø.
GEN.19.27	Kì mwøl-ɑ kyeelø, ɑdhwödh Abrɑhɑm kɑ kedh-ɑ keny-ɑ ɑ́cunge kì bøli Jwøng-ɑ Ácwɑ̈ɑ̈j cyɑ̈ng-ɑcɑ̀. 
GEN.19.28	Kɑ lïïdh-ɑ Sødømɑ̀ geki Gømørɑ̀, ki Töör Urdun, kɑ yïrø lidhe e töng-ɑ mɑl ni yïri bwörø me dwøng cɑrø. 
GEN.19.29	Myërri yij törɑni ɑ́rɑ̈b yi Jwøk bënn, de gïn-ɑ ɑ́kwɑjji yi Abrɑhɑm nuti wïlø wïje. Kɑɑl-ɑ́ yije ɑ́di Lot ɑ́rɑ̈b yi Jwøk, de wëyi Lot ɑ́yiele.
GEN.19.30	Lot ɑ́bëëd e óböggø ki bëëdø kì Dhoɑr, codhe ɑdhwödhe geki nyige kɑ ge dɑ̈g-ɑ kelli kïttì, kɑ ge obëëdø kì yij órøngi kït. 
GEN.19.31	Cyɑ̈ng ɑ́kyel, kɑ nyɑn-ɑ kɑyø nyimen nyɑnthinh köbbe kinni, “Wïyee ɑ́døngi, o bong jɑlø me cyɑ̈gi, me cuggi nywømi wɑ ni kwööng kömi piny. 
GEN.19.32	Bïí kɑɑg wɑ en ki møgi oløg, o wɑ buddi wɑ ki en, o wïj wïyee nywøl yi wɑ.” 
GEN.19.33	Kɑ woɑni wïyi gen kɑɑg gen ki møgi oløg kì wɑ̈rɑni, kɑ nyɑn-ɑ kɑyø obëënø kɑ ge óbuddø ki wïye, o kwïj yi jɑlɑni ki kër-ɑ niin en ki gøn, kí kër-ɑ dhwöödh en.
GEN.19.34	Dhuki, ɑköbbi nyɑnthinh yi nyɑn-ɑ kɑyø kinni, “Yɑ ɑ́buddi wøki en ɑ́wɑ̈ɑ̈r. Døøg wɑ en ki kɑɑgø ki møgi oløg tïn kì wɑ̈r, o yï lunyí ki kedhi be buddø ki en thyew. Ki yuu-ɑ ni men, wïj wïyee ócuggø nywølø yi wɑ, o wïj gølee cöge e pɑ pɑ̈ɑ̈dh.” 
GEN.19.35	Codhe, kɑ wïyi gen døøg gen ki kɑɑgø ki møgi oløg këti, kì wɑ̈r-ɑ kyeelø, kɑ nyɑn-ɑ thinh ókedhø, kɑ ge óbuddø ki wïye. Kwïj yi Lot thyew ki kër-ɑ niin en ki gøn, kí kër-ɑ dhwöödh en. 
GEN.19.36	Codhe, kɑ nyigi Lot ryeet yɑj yi wïyi gen. 
GEN.19.37	Kɑ nyɑn-ɑ kɑyø pɑ̈dh-ɑ piny ki wɑ̈d, kɑ gø cɑge ɑ́ Moɑb. Bene en ɑ bɑ kweyi tyëng Moɑb bënn møg-ɑ nudd ge nud ɑnɑn dicyɑ̈ngtïn. 
GEN.19.38	Nyɑn-ɑ thinh ɑ́nywøl ki wɑ̈d thyew, kɑ gø cɑge ɑ́ Ben Amì. Bene en ɑ bɑ kweyi tyëng Amön bënn møg-ɑ nudd ge nud ɑnɑn dicyɑ̈ngtïn.
GEN.20.1	Abrɑhɑm ɑ́dhwödh kì Kibrön, kɑ kedh-ɑ Kɑnɑɑn, kuni wɑɑng wurlwɑl. Kɑ pëgg-ɑ kɑɑm Gɑdic geki Cur. Kɑ̈ng-ɑ ɑ́bëëde kì Gerɑr, 
GEN.20.2	 ji ɑ́köbbe kì kunɑni kinni Sɑrɑ̀ cyëge, bɑ nyimen. Kɑ møgɑni lïngi yi Abimelek rɑ̈ɑ̈dh Gerɑr, codhe ɑöde ki bɑ̈ngge møg dwɑɑy Sɑrɑ̀ cï Abrɑhɑm. 
GEN.20.3	De Abimelek ɑ́köbbi yi Jwøk cyɑ̈ng ɑ́kyel kì wɑ̈r, kì yethi lɑ̈g kinni, “Yï bɑ men thøw. Ngɑndhɑjø men-ɑ ɑ́kwɑny yi yïn bɑ ɑnywøm.”
GEN.20.4	De Sɑrɑ̀ ɑ́bëëd e nuti nywɑlø yi Abimelek, ɑkööbe kinni, “Wuö, pödhø me bong gïjø me rëny en ónɑ̈g yi yïn kiper ngø? 
GEN.20.5	Abrɑhɑm kiree ɑ ɑ́kööb kinni, ngɑnɑni bɑ nyimïɑ. Kɑ ngɑnɑni okööbø thyew kinni, bɑ ómïɑ. Yïɑ bɑ̈r. Yɑ ɑ́bëëd yɑ kwïj wøw kinni yɑ gwøg-ɑ gïnrɑj.”
GEN.20.6	Codhe, ɑköbbi Abimelek yi Jwøk kì yethi lɑ̈ggɑni kinni, “Awøø, ngɑ̈nyi yi yɑn kinni ɑ́bëëd e nuti yodø yi yïn, eni gïn-ɑ ɑ́gwøg yi yïn. Acöög yï pɑ wiy yi yɑn, o yï røngi ki ngɑnɑni, kɑ pyëwɑ di rënyi ki yïn. 
GEN.20.7	Döggí Abrɑhɑm cyëge. Abrɑhɑm bɑ bɑ̈ng Jwøk. Ókwɑ̈jji kiperí, kɑ yï ocögø yï pɑ thøw. De keløg Sɑrɑ̀ pɑ dwøøg yi yïn, yï bɑ men thøw wuki gølí bëne.”
GEN.20.8	Codhe, ɑcwööl jøg-ɑ jɑgg yi Abimelek dhuki kì mwøl ceth, kɑ gï köbbe gïg-ɑ ɑ́cwöb bënn kì yethi lɑ̈ggɑni. Kɑ ge obwøgø ki mendwøng. 
GEN.20.9	Codhe, ɑcwööl Abrɑhɑm yi Abimelek, kɑ gø köbbe kinni, “Á ngø ɑ göggí wøn ni men? Á gïnrɑj mɑ ngø ɑ ɑ́göggɑ yïn, ɑ kɑ̈ɑ̈l göny-ɑ dwøng èn kömɑ wøki pödhɑ? Yɑ ɑ́rum kinni yɑ pɑ di göggi yi yïn ki gïn ni men. 
GEN.20.10	Á ngø ɑ ɑ́rømmi yi yïn, ɑ bɑnge göög yi yïn ki gïn-ɑ ni men?”
GEN.20.11	Alöggi Abrɑhɑm kinni, “Yɑ ɑ́rum kinni bong dhɑnhø me wør Jwøk kì keny, o yɑ ócuggø nɑ̈gø yi ngɑn megø kɑ Sɑrɑ̀ kwɑnye. 
GEN.20.12	Bɑ dyër ceth kinni bɑ nyimïɑ. Bɑ nyiwɑ̈ɑ, wø dɑ̈ɑ̈ng-ɑ yi mëëg. 
GEN.20.13	Keny-ɑ ɑ́kööb Jwøk kinni dhwödhɑ kì gøl wïyɑ, kɑ yɑ kedh-ɑ be wïïnø kì kɑ̈jj mø gïïr, Sɑrɑ̀ ɑ́köbbɑ kinni, ‘Göggí yɑn ki gïjø me døøj, kì keny-ɑ ókedhi yi wɑ, nyi köbbí ji kinni yɑ bɑ ómyëw.’ ”
GEN.20.14	Codhe, kɑ Abrɑhɑm nëngi yi Abimelek ki dyëg, kí dhög, kí bɑ̈ngg-ɑ mɑ̈nn geki bɑ̈ngg-ɑ cwøw. Kɑ döggi Sɑrɑ̀ cyëge. 
GEN.20.15	Aköbbii yi Abimelek kinni, “Lidh pinyɑ ɑnɑn bëne. Yï ócuggø bëëdø kì keny-ɑ dwɑddi yi yïn kì yij pinyɑni.” 
GEN.20.16	Aköbbe Sɑrɑ̀ kinni, “Ómyëw ɑ́nëngɑ ki ngyëny ɑ́tegg miyø, gɑ møg geedhɑ yïn kì bøli teedø, kipe keløg e dɑ gïn-ɑ órømmø yi gen kì rií, o yï bëëd yï bɑ óleenyø kì bøli dhɑnhø bëne; o yod yi ji bënn kinni bong bɑ̈jjø mɑ ɑ́gwøg yi yïn.”
GEN.20.17+GEN.20.18	Mɑ̈nni gøl Abimelek ɑ́bëëd ge pɑ nywøl, ge ɑ́cɑy yi Jwøk kɑ ge obøøjø ki gööj kɑ ɑ́kwɑɑny Sɑrɑ̀ cï Abrɑhɑm ɑ́ dhɑjø yi Abimelek. Kɑ Jwøk kwɑjji yi Abrɑhɑm kipe kinni, o gwøge cï Abimelek geki mɑ̈nni gøle bënn. Codhe, ɑyïëy Jwøk, kɑ ge onywølø.
GEN.21.1	Sɑrɑ̀ ɑ́nudd e opɑrrø yi Jwøng-ɑ Ácwɑ̈ɑ̈j, kɑ møg-ɑ ɑ́kwøbe kinni gï ógögge Sɑrɑ̀ gwøge. 
GEN.21.2	Kɑ Sɑrɑ̀ óyïddø’ dhɑnhø, kɑ Abrɑhɑm nyödde ki wɑ̈d, e rum yöø yøw, kì bøli keny-ɑ ɑ́kwøb yi Jwøk ceth. 
GEN.21.3	 Kɑ Abrɑhɑm wɑ̈de cɑge ɑ́ Isɑɑk, eni wɑ̈n-ɑ ɑ́nywøl yi Sɑrɑ̀. 
GEN.21.4	 Kɑ Isɑɑk ngøle keny-ɑ ɑ́göög cyɑ̈ngge gɑ ɑ́bïdɑ̈g ni kɑ ɑ́köbbii yi Jwøk. 
GEN.21.5	Abrɑhɑm runne ɑ́bëëd gɑ miyø keny-ɑ ɑ́nywøøl Isɑɑk. 
GEN.21.6	Kɑ Sɑrɑ̀ okööbø kinni, “Jwøk yɑ ɑ́wëgge ngedhø. Ngɑn-ɑ ólïngi møg, óngedhi kyeel ki yɑn. 
GEN.21.7	Bong dhɑnhø mɑ ɑ́rum kinni yɑ ócuggø nyöddi Abrɑhɑm ki nyir, de cɑgg ɑ́ kɑ̀ yöø Abrɑhɑm ni men, nuti nyöddø yi yɑn ki wɑ̈d?”
GEN.21.8	Isɑɑk ɑ́døngi ɑpønii. Kɑ Abrɑhɑm ogöögø ki ryëj me dwøng keny-ɑ ɑ́pønii.
GEN.21.9	De Sɑrɑ̀ Icmɑil, wɑ̈n-ɑ ɑ́nyölli Abrɑhɑm yi Äjer ɑ́lidhe cyɑ̈ng ɑ́kyel e otugø geki wɑ̈de Isɑɑk. 
GEN.21.10	 Aköbbe Abrɑhɑm kinni, “Ryem bɑ̈ng geki wɑ̈de, mɑ́ wɑ̈d bɑ̈ng pɑ cuggi lɑ̈gø ki jɑmmì kyeel geki wɑ̈dɑ Isɑɑk.” 
GEN.21.11	Kɑ pyëw Abrɑhɑm órënyø yi møgɑni mɑ́ Icmɑil bɑ wɑ̈de thyew. 
GEN.21.12	 De Abrɑhɑm ɑ́köbbi yi Jwøk kinni, “Pyëwí ko rɑ̈ɑ̈m kipe nyelthinh geki Äjer bɑ̈ngí. Gwøg gïn-ɑ óköbbi yïn yi Sɑrɑ̀. Kwɑrr møg-ɑ ɑ́kømmi yi yɑn ge ónywøl-ɑ yi Isɑɑk. 
GEN.21.13	Kwɑrri Icmɑil ógwøg yi yɑn gɑ pödhø me dwøng mɑ́ e bɑ wɑ̈dí thyew.”
GEN.21.14	Adhwödh Abrɑhɑm kì mwøl ceth, kɑ ókɑ̈bbø ki ópun kí ɑtheeb pï. Kɑ gï mëgge Äjer, ɑryeme gøn geki wɑ̈de. Kɑ Äjer ókedhø e cyɑ̈dhi e muumø kì yij pɑ̈ɑ̈l Bircebɑ̀. 
GEN.21.15	Keny-ɑ ɑ́thumi pï kì yij ɑtheb, ɑcïbe nyelthinh thɑ yɑdh. 
GEN.21.16	Codhe, ɑkedhe kɑ pëgg-ɑ piny kì wɑ̈ye ki kɑɑm me bɑ mïtïr miyø, mɑ́ e ɑ́kööb kinni, “Wɑ̈dɑ pɑ thøw e onennø yi yɑn.” Ápëggi kenyɑni kɑ ócɑ̈gø ywøg.
GEN.21.17	Nyelthinh ɑ́lïngi yi Jwøk e óywöngø, kɑ Äjer cwøl yi wëywöni Jwøk kì mɑl kinni, “Äjer, ɑ́ ngø ɑ ɑ́bɑ̈jji? Yï ko böggi! Nyelthinh ɑ́lïngi yi Jwøk e óywöngø. 
GEN.21.18	Dhwöödh kɑ kwɑɑny. Kwɑrre ógwøg yi yɑn gɑ pödhø me dwøng.” 
GEN.21.19	Codhe, kɑ Äjer nyinge yieb yi Jwøk, ɑlïdhe ki yith. Kɑ kedh-ɑ wïj yiinhɑni, ɑpɑ̈nge ɑtheb ki pï, ɑnënge nyelthinh ki pï kɑ ómɑ̈dhø. 
GEN.21.20	Kɑ nyelthinh mïdhi yi Jwøk kɑ ódøngø, e bëëd ɑ yij pɑ̈ɑ̈l Pɑrɑn, kɑ ogöögø ki jɑlpöd ki weth. 
GEN.21.21	Kɑ muuj ki dhɑjø yi meye kì Rïp.
GEN.21.23	Anɑn, köngí kì bøli Jwøk kinni bong gïnrɑj men-ɑ ógöggí yɑn, wɑlɑ̀ nyigɑ geki kwɑrrɑ dhuki megø. Bëëd ki bëëndøj ceth ki ji møg-ɑ kelli gen bëëd yi yïn, yïn ɑ́ wëdh, ni kɑ ɑ́bëëdɑ ki bëëndøj ki yïn ceth.”
GEN.21.24	Kɑ Abrɑhɑm okööbø kinni, “Møgɑni ómïdhi yi yɑn.”
GEN.21.25	Acɑ̈gi Abrɑhɑm ki gøønyi bɑ̈ng Abimelek men-ɑ ɑ́kɑb yith kì yï Abrɑhɑm. 
GEN.21.26	De Abimelek ɑ́löggi kinni, “Ngɑn-ɑ ɑ́gwøg gïn ni menɑni kwïj yi yɑn. Møgɑni nuti köbbi yɑn yi yïn, gïti dicyɑ̈ngtïn.” 
GEN.21.27	Codhe, kɑ Abimelek nëngi yi Abrɑhɑm ki dyëg kí dhög. Kɑ lwöbø reb yi gen. 
GEN.21.28	Kɑ Abrɑhɑm dyëg römm ɑ́bïryew peeje bøli Abimelek. 
GEN.21.29	Apyëëj Abrɑhɑm yi Abimelek kinni, “Á kipe ngø ɑ cïb dyëg römm gɑ ɑ́bïryew wɑ̈yi gen?”
GEN.21.30	Alöggi Abrɑhɑm kinni, “Kwɑny dyëg römm møg kì yïɑ, gɑ møg nyodh kinni yï ɑ́yïëy kinni bɑ yɑn ɑ ɑ́kony yiinh.” 
GEN.21.31	Codhe, ɑcög kenyɑni e cwøl ɑ́ Bircebɑ̀, mɑ́ kenyɑni ɑ yije ɑ́köngi yi gen ryeet.
GEN.21.32	Keny-ɑ ɑ́rum Abrɑhɑm ki lwöbø, kɑ dhøggi gen nywɑg gen geki Abimelek, kì Bircebɑ̀, kɑ Abimelek geki Piköl pënyi linye døøg-ɑ piny Pelistiyɑ̀. 
GEN.21.33	Apïïdh Abrɑhɑm ki kwël ólɑm kì Bircebɑ̀, kɑ Jwøng-ɑ Ácwɑ̈ɑ̈j, Jwøng-ɑ Nëënø gïti ɑtheer mɑlli yi en. 
GEN.21.34	Kɑ Abrɑhɑm obëëdø ɑ́ wëdh kì piny Pelistiyɑ̀ ki keny me bɑ̈ɑ̈r.
GEN.22.3	Kɑ Abrɑhɑm odhwödhø kì mwøl, kɑ sïrïj twööje kömi ɑdere. Kɑ okɑ̈gø ki yugg møg rɑ̈ɑ̈b gëëdhi. Kɑ Isɑɑk cwøle geki bɑ̈ngg ɑ́ryew, kɑ ge ókedhø ki en, ge kedh-ɑ kun-ɑ ɑ́köbbii yi Jwøk. 
GEN.22.4	Kì ri dɑ̈ɑ̈g cyɑ̈ng kɑ Abrɑhɑm wïje tïnge, kɑ kenyɑni lidhe e lɑ̈wi. 
GEN.22.5	Aköbbe bɑ̈ngge kinni, “Bëëd wun kì keny ki ɑderø, wø kedh-ɑ kun-ɑcɑ̀ be mɑ̈ddø wøki nyelthinh, orum wøn, wø ódwöög yï wun.”
GEN.22.6	Kɑ yugg-ɑ rɑ̈ɑ̈b gëëdhi kwɑny yi Abrɑhɑm, kɑ gï mëgge wɑ̈de, o gï tyëdde, dɑ́ en ɑ kɑ̈lli pɑlø geki mɑc. Codhe, kɑ ge ókedhø geki wɑ̈de. 
GEN.22.7	Kɑ Isɑɑk Abrɑhɑm wïye cwøle kinni, “Wïyø!”
GEN.22.7	Kɑ Abrɑhɑm ólöggø kinni, “Á ngø wɑ̈dɑ?”
GEN.22.7	Kɑ Isɑɑk okööbø kinni, “Yïee dɑ mɑc ki yugg, de dyel men-ɑ rɑ̈b ɑ́ gëëdhi ying-ɑ keny?”
GEN.22.8	Alöggi Abrɑhɑm kinni, “Jwøk ómuujø wɑ̈dɑ.” Codhe, kɑ Abrɑhɑm cɑ̈dhh-ɑ bøli gen geki wɑ̈de.
GEN.22.10	Kɑ Abrɑhɑm cinge rïïje, ɑkwɑnye pɑlø ɑ́ men ngɑɑle wɑ̈de. 
GEN.22.11	De ɑ́cwøl yi wëywöni Jwøng-ɑ Ácwɑ̈ɑ̈j kì mɑl kinni, “Abrɑhɑm! Abrɑhɑm!”
GEN.22.11	Alöggi Abrɑhɑm kinni, “Yɑ olïngø.”
GEN.22.12	Kɑ wëywönɑni okööbø kinni, “Wɑ̈dí ko nyïɑ̈ɑ̈g, wɑlɑ̀ ko nywɑɑl. Álidh yi yɑn ɑnɑn kinni Jwøk ogɑ̈nø yi yïn, kɑ wɑ̈dí ocögø e nuti mɑ̈ɑ̈n yïn. Wɑ̈dí, wɑ̈dkyel nuti mɑ̈ɑ̈n yïn yɑn.”
GEN.22.13	Kɑ Abrɑhɑm wïje tïnge, kɑ ólïdhø ki órömø men-ɑ ómɑgø yi koodh kì ri tùnge. Akedh Abrɑhɑm kɑ órömɑni kwɑnye, ɑnɑ̈ge gøn. Gø ɑ́mëgge Jwøk ɑ́ gënh-ɑ nyi rɑ̈b bëne, e bɑ kej wɑ̈de. 
GEN.22.14	Kɑ kenyɑni cɑg yi Abrɑhɑm ɑ́ Jwøng-ɑ Ácwɑ̈ɑ̈j ómuujø. Cɑgg ɑ́ dicyɑ̈ngtïn ji nyii kööbø kinni, “Kì wïj kïti Jwøng-ɑ Ácwɑ̈ɑ̈j ómuujø.”
GEN.22.15	Acigi Abrɑhɑm cwølø yi wëywöni Jwøng-ɑ Ácwɑ̈ɑ̈j kì mɑl këti, 
GEN.22.16	 ɑkööbe kinni, “Jwøng-ɑ Ácwɑ̈ɑ̈j okööbø kinni, ‘Mɑ́ wɑ̈dí nuti mɑ̈ɑ̈n yïn, wɑ̈dí wɑ̈dkyel nuti mɑ̈ɑ̈n yïn yɑn, yɑn ɑ köngi èn ki nyingɑ, 
GEN.22.17	 yï gyëdhɑ’ gyëdhø, o yï ónëngɑ ki kwɑrr mø gïïr. Ge ógöögø ge gïïr ni kyelli mɑl kí ɑyejø kì thɑ̈ngi nɑɑm omelø. Myërri tyëngmɑ̈ɑ̈nø ómɑg yi gen. 
GEN.22.18	 Jurri kömi piny bënn óyïddi ki gyëdh kì bɑng kwɑrrí, kipe kɑ ɑ́lïngí kwøbbɑ.” 
GEN.22.19	Codhe, kɑ Abrɑhɑm døøg-ɑ yï bɑ̈ngge. Kɑ ge odhwödhø ge kedh-ɑ Bircebɑ̀, kɑ Abrɑhɑm obëëdø kì Bircebɑ̀.
GEN.22.20	Kì bɑng kɑ ɑ́cwöb gïgɑni, kɑ Abrɑhɑm köbbi yi ngɑn megø kinni, “Nɑor ómyëw geki Milkɑ̀ cyëge yï gen dɑ nywøl. 
GEN.22.21	Nyel-ɑ dwøng cwøl ɑ́ Udh, o nyel-ɑ bɑnge cwøl ɑ́ Budh. Dɑ̈ɑ̈g wɑ̈dde cwøl ɑ́ Kemuel wïyi Arɑm. 
GEN.22.22	Thyew dɑ yɑɑg mø cwølli gɑ Kesed, kí Adhö, kí Pildɑc, kí Yidlɑp, kí Bethuel.” 
GEN.22.23	Bethuel ɑ bɑ wïyi Rebekɑ̀. Jøgɑni gɑ ɑ́bïdɑ̈g, ge ɑ́nyöll-ɑ Nɑor ómï Abrɑhɑm yi cyëge Milkɑ̀. 
GEN.22.24	Nɑor ɑ́nyöddi thyew ki wɑ̈dd ɑ́ngwen yi ngɑndhɑjø mɑ bɑ̈nge me nyinge cwøl ɑ́ Reumɑ̀, nyingi yɑɑgɑni cwølli gɑ Tebɑ̀, kí Gɑɑ̈m, kí Tɑkɑc, kí Mɑɑkɑ̀.
GEN.23.1	Sɑrɑ̀ ɑ́bëëd, kɑ runne ogöögø ki miyø kí pyɑ̈r ɑ́ryew wïdɑ́bïryew. 
GEN.23.2	Athøwe kì Kiriɑt Arbɑ̀, ɑ cwøl ɑ́ Kibrön kì piny Kɑnɑɑn. Abrɑhɑm yije ɑ́rɑ̈ɑ̈m yi thøwi cyëge, kɑ gø ywøge ki mendwøng.
GEN.23.3	Kɑ Abrɑhɑm odhwödhø kì buti dhɑnhø kɑ kwɑrri Kit köbbe kinni, 
GEN.23.4	 “Yɑ bɑ wëdh, o yɑ bɑ ngɑnpɑth kì kelli wun keny. Ngëwwi wun yɑn kì ri piny wun ki keny me koonyɑ cyëgɑ men-ɑ ɑ́thøw.”
GEN.23.5	Kɑ kwøbbi Abrɑhɑm løøg yi kwɑrri Kit kinni, 
GEN.23.6	“Jɑldwøng, yï bɑ ngɑn-ɑ ɑ́tïng mɑl yi Jwøk kì kelli wøn. Kɑ̈bbí ki keny-ɑ døøj ki konyi cyëgí. Yï ócuggø kunyi keny-ɑ dwɑddi yi yïn kì kelli kɑ̈jj-ɑ nyi kunyi yi wøn, bong ngɑn-ɑ ómɑ̈ɑ̈n yïn konyi cyëgí kì kelli wøn.”
GEN.23.7	Kɑ Abrɑhɑm ree bøødhe kì bøli tyëngpiny, ɑ løg kwɑrri Kit, 
GEN.23.8	Kɑ gï köbbe kinni, “Keløg wu dwɑdd-ɑ kønyi yɑn, kinni o cyëgɑ kony yi yɑn kì keny, kööb wun ki Eprön wɑ̈d Dhoɑr. 
GEN.23.9	Kwɑjju en o órøngi Kïti Mɑkpïlɑ̀ kì thɑ pwödhe, ngëwwe yɑn. Ngyënyy-ɑ dwɑddi yi en, culɑ’ en bënn. O wu ócungi wun ceth wun ɑ́ tyëng-ɑ bøli gen ɑ́ngeew kenyɑni ɑ́ mi kony ki ji.”
GEN.23.10	Eprön ɑ́bëëd e ying-ɑ kej burø kì kelli kwɑrri Kit, kì dhø döri kɑɑl. Kɑ kwøbbi Abrɑhɑm løøge kinni, 
GEN.23.11	“Jɑldwøng, yï ɑ́mëggɑ pinyɑni geki órøngi kït men-ɑ yije, kì bøli ji møg bënn. Kony cyëgí men-ɑ ɑ́thøw.”
GEN.23.12	Kɑ Abrɑhɑm wïje kuule piny kì bøli kwɑrri Kit. 
GEN.23.13	Aköbbe Eprön kì bøli ji bënn kinni, “Yɑ kwɑjj-ɑ yïn, wiy yï culɑ ngyënyy-ɑ ngeew pwödhø. Yïëy ngyëny møgɑ, o cyëgɑ koonyɑ kenyɑni.”
GEN.23.14	Aløøg kwøbbi Abrɑhɑm yi Eprön kinni, 
GEN.23.15	“Jɑldwøng, piny ngew kɑ ngyëny ɑ́tegg miy ɑ́ngwen. Ngyënyyɑni bong per gen kì kɑɑmee? Kwɑny pinyɑni kɑ cyëgí koony yije.” 
GEN.23.16	Abrɑhɑm ɑ́yïëy kɑ ngyënyy-ɑ ɑ́kwøb yi Eprön muuje kì bøli kwɑrri Kit. Ngyëny ɑ́kwɑne ceth gɑ ɑ́tegg miy ɑ́ngwen, ngyëny ɑ́kwɑn gen ceth ni kenyi kwɑ̈ɑ̈n jøngyew.
GEN.23.17	Bene kër-ɑ ɑ́göög piny-ɑ́ løg mi Eprön kì Mɑkpïlɑ̀ kì buti Mɑmɑrɑ̀ ɑ́ mi Abrɑhɑm ɑnɑn. 
GEN.23.18	Piny-ɑ ɑ́ngew yi Abrɑhɑm, ɑ́ngew ɑ bøli Kwɑrri Kit møg-ɑ ɑ́ying kenyɑni bënn, kɑ yïëy yi gen ceth kinni ɑ́göög ki mi Abrɑhɑm.
GEN.23.19	Codhe, kɑ Abrɑhɑm Sɑrɑ̀ cyëge koonye yij órøngi kïnɑni kì piny Kɑnɑɑn. 
GEN.23.20	Kɑ pwödhø geki órøngi kït men-ɑ yije ogöögø ki mø Abrɑhɑm, gø ɑ́ngewe kì yï kwɑrri Kit ɑ́ keny nyi koony ji.
GEN.24.1	Kɑ Abrɑhɑm oyöø ki mendwøng. Abrɑhɑm ɑ́gyëdh yi Jwøng-ɑ Ácwɑ̈ɑ̈j ki gïïpiny bëne. 
GEN.24.2	Kɑ Abrɑhɑm jɑngi bɑ̈ngge, jɑl-ɑ mïdhi gøle köbbe kinni, “Cïb cingí thɑ rɑ̈mɑ. 
GEN.24.3	Kɑ yï köngí kì bøli Jwøng-ɑ Ácwɑ̈ɑ̈j, Jwøøg mɑl kí piny kinni wɑ̈dɑ ko yɑ̈bbí ki dhɑjø kì kelli nyigi Kɑnɑɑn, tyëng-ɑ buti gen bëëd yi yɑn ek. 
GEN.24.4	De yï ókedhi pödhi wøn, kɑ wɑ̈dɑ Isɑɑk yɑ̈bbí ki dhɑjø kì kelli tyëng gøl wøn.”
GEN.24.5	Aköbbii yi bɑ̈ngɑni kinni, “O keløg nyɑnɑni óbɑ̈nyi bëënø yø? Dwøøgɑ wɑ̈dí pödhi wun, kun-ɑ́ yije ɑ́kɑ̈ɑ̈l yi yïn?”
GEN.24.6	Alöggi Abrɑhɑm kinni, “Wɑ̈dɑ ko dwøøg kunɑni! 
GEN.24.7	Jwøng-ɑ Ácwɑ̈ɑ̈j, Jwøøg mɑl, en ɑ ɑ́kɑ̈ɑ̈l yɑn wɑ̈g kì gøl wïyɑ, kì piny-ɑ́ yije ɑ́nywøøl yɑn, kɑ óköngø kinni piny men, ómëggɑ kwɑrrí. Wëywöne óöre bølí, o yï yïddí ki dhɑjø men muuj wɑ̈dɑ 
GEN.24.8	Keløg nyɑnɑni óbɑ̈nyø bëënø, yïí bɑ̈r. De wɑ̈dɑ ko dwøøg kunɑni kinni tek!” 
GEN.24.9	Codhe, kɑ bɑ̈ngɑni cinge cïbe thɑ rɑ̈ɑ̈m Abrɑhɑm wɑ̈n, ɑkönge kinni møg-ɑ ɑ́kwøb yi Abrɑhɑm ógwøg yi en.
GEN.24.10	Kɑ bɑ̈ng-ɑ mïdhi jɑmmi Abrɑhɑm, ókɑ̈bbø ki ɑmɑl pyɑ̈rø kì ri ɑmɑlli wɑ̈n, kɑ kedh-ɑ kɑɑl-ɑ bëëd yi Nɑor kì Misøpøtɑmiyɑ̀. 
GEN.24.11	Keny-ɑ ɑ́wɑ̈dhe, kɑ ɑmɑl gøøje piny kì buti wɑɑng pï kì tøg kɑɑl, piny bɑ böörø, bøli keny-ɑ nyi römmi tyëng-ɑ mɑ̈nn ki pï. 
GEN.24.12	Kɑ bɑ̈ngɑni okööbø kinni, “Yï Jwøng-ɑ Ácwɑ̈ɑ̈j, Yïn ɑ bɑ Jwøøg Abrɑhɑm wɑ̈ɑ, yɑ kwɑjj-ɑ yïn, køny yɑn, kɑ Abrɑhɑm wɑ̈ɑ göggí ki gïndøj dicyɑ̈ngtïn. 
GEN.24.13	Yɑn ɑ cungi kì kömi wɑɑng pï èn, o womɑ̈nni kɑɑl bï-ɑ be römmø ki pï. 
GEN.24.14	Ákyel kì kelli gen óköbbɑ kinni, yɑ kwɑjj-ɑ yïn, dwöög pugí piny o yɑ mɑ̈dhɑ ki pï. Keløg e ókööbø kinni mɑ̈dhí, o ɑmɑllí muujɑ ki pï thyew, óbëëd ɑ́ en ɑ ɑ́mëggí bɑ̈ngí Isɑɑk, o óyod yi yɑn thyew kinni wɑ̈ɑ ɑ́køny yi yïn.”
GEN.24.15	Kɑ Rebekɑ̀ nyɑɑr Bethuel wɑ̈d Nɑor ómï Abrɑhɑm, bï-ɑ wɑ̈g kì kɑɑl, e bɑ̈ngɑni nudd e ókwɑ̈jjø. Rebekɑ̀ ɑ́bëëd e byell-ɑ pugi pïge kì wïj tøge. 
GEN.24.16	Ábëëd e myëër cɑrø, o nuti pɑ̈nyø nywɑlø yi jɑlø. Akedhe kömi wɑɑng pï, kɑ puge pɑ̈nge ki pï. Kɑ dwöög-ɑ wɑ̈g kì yij mɑ̈n-ɑ di wɑɑng pï. 
GEN.24.17	Kɑ bɑ̈ngɑni reng-ɑ yïe, ɑkööbe kinni, “Yɑ kwɑjj-ɑ yïn, dwöög pugí piny o yɑ mɑ̈dhɑ ki pï.”
GEN.24.18	Kɑ Rebekɑ̀ okööbø kinni, “Mɑ̈dhí jɑldwøng.” Kɑ puge jwɑne’ yeej piny kì wïj tøge, kɑ gø nënge ki pïg mɑdhe. 
GEN.24.19	Keny-ɑ ɑ́rume mɑdh, ɑkööb Rebekɑ̀ kinni, “Amɑllí ótömmɑ ki pï thyew.” 
GEN.24.20	Codhe, kɑ pïg-ɑ yij puge kønye yij ɑwöl-ɑ nyi mɑ̈ɑ̈dh yi ɑmɑl. Kɑ reng-ɑ be dwɑ̈ddø ki pï, kɑ pëgg-ɑ be rïngø ki pï, o gï nyi kønye yij ɑwöl gïti kɑ ɑ́rum ɑmɑl ki mɑdh bënn. 
GEN.24.21	Kɑ kwølli ki nennø yi bɑ̈ngɑni. Ádwɑdd-ɑ yodi kinni wele ɑ́pɑ̈dhi keje kì bɑng kunyi Jwøng-ɑ Ácwɑ̈ɑ̈j.
GEN.24.22	Keny-ɑ ɑ́rum ɑmɑl ki mɑdh kɑ Rebekɑ̀ nënge ki gweli dhɑb me ngewe teeg, kɑ gø gøøde órøme. Kɑ cingge budhe ki yëlli dhɑb ɑ́ryew. 
GEN.24.23	Akööbe kinni, “Yɑ kwɑjj-ɑ yïn, köbbí yɑn, wïyí bɑ men? Dɑ keny me cuggi buddø yi wøn tïn kì wɑ̈r, wøki jøg-ɑ cyɑ̈dhi ki yɑn?”
GEN.24.24	Alöggi Rebekɑ̀ kinni, “Wïyɑ bɑ Bethuel wɑ̈d Nɑor, ɑ meye cwøl ɑ́ Milkɑ̀.” 
GEN.24.25	Kɑ okööbø kinni, “Yï wøn dɑ lum kí thinyø men cɑm yi ɑmɑl, o dɑ keny buddi yi wun.”
GEN.24.26	Codhe, kɑ jɑlɑni cønge rume piny kɑ Jwøng-ɑ Ácwɑ̈ɑ̈j mɑlle. 
GEN.24.27	Kɑ okööbø kinni, “Yɑ lenh-ɑ Jwøng-ɑ Ácwɑ̈ɑ̈j, ɑ bɑ Jwøøg wɑ̈ɑ Abrɑhɑm. Jwøng-ɑ Ácwɑ̈ɑ̈j døøj, o gøgg-ɑ dyër kipe wɑ̈ɑ, kɑ yɑ kööle gøl wɑddi wɑ̈ɑ.”
GEN.24.28	Kɑ Rebekɑ̀ órengø, kɑ gøl meye köbbe gïgɑni bënn. 
GEN.24.29	Yïe dɑ ómen me cwøl ɑ́ Lɑbɑn. Kɑ Lɑbɑn reng-ɑ wïj wɑɑng pï kun-ɑ di bɑ̈ng Abrɑhɑm. 
GEN.24.30	Møg-ɑ ɑ́kwøb yi Rebekɑ̀ ɑ́lïngi yi Lɑbɑn, kɑ gwelø geki yël lidhe kì ri nyimen. Codhe, ɑrenge wïj wɑɑng pï, ɑyuude jøgɑni kunɑni, ge ócungø kì buti ɑmɑl kì wïj wɑɑng pï. 
GEN.24.31	Kɑ Lɑbɑn okööbø kinni, “Bïí pɑc yï ngɑn-ɑ ɑ́gyëdh yi Jwøng-ɑ Ácwɑ̈ɑ̈j, yï ko cungi kì pɑ̈l. Kej wun ɑ́rum ki pyëlø kì kɑl, o kej ɑmɑlli wun ɑ́rum ki pyëlø thyew.”
GEN.24.32	Codhe, kɑ bɑ̈nggi Abrɑhɑm kedh-ɑ kɑl. Keny-ɑ ɑ́rum jɑmmì ki kɑ̈ɑ̈l wɑ̈g yi Lɑbɑn kì kömi ɑmɑl, kɑ gï thödhe ki lum, kɑ bɑ̈ng Abrɑhɑm geki jøg-ɑ cyɑ̈dhi ki en nënge ki pï, mø lwøg gen tyelli gen. 
GEN.24.33	Keny-ɑ ɑ́kɑ̈ɑ̈l gïncɑm, kɑ jɑlɑni okööbø kinni, “Yɑ pɑ cyɑ̈mø gïti keny-ɑ ókwøbɑ gïn-ɑ pere ɑ́bëënɑ.”
GEN.24.33	Kɑ Lɑbɑn okööbø kinni, “Adɑ́ kööb.”
GEN.24.34	Kɑ okööbø kinni, “Yɑ bɑ bɑ̈ng Abrɑhɑm, 
GEN.24.35	wɑ̈ɑ ɑ́gyëdh yi Jwøng-ɑ Ácwɑ̈ɑ̈j ki gïïpiny bëne, kɑ ogöögø ki jɑlkɑ̈r. Ánëngi yi Jwøng-ɑ Ácwɑ̈ɑ̈j ki dyel bëne, kí dhög, kí ɑ́tegø kí dhɑb, kí bɑ̈ngg-ɑ mɑ̈nn kí bɑ̈ngg-ɑ cwøw, kí ɑmɑl, kí kyënyì. 
GEN.24.36	Sɑrɑ̀ cï wɑ̈ɑ, ɑ́pɑ̈dhi piny ki wɑ̈d e rum yöø, o wɑ̈ɑ jɑmm-ɑ ying yïe bënn ɑ́mëgge wɑ̈nɑni. 
GEN.24.37	Yɑ ɑ́köbbi yi wɑ̈ɑ kinni köngɑ kinni, møg-ɑ köbbe yɑn ómïdhɑ, ɑ́kööb kinni, ‘Wɑ̈dɑ ko yɑ̈bbí ki dhɑjø kì kelli nyigi Kɑnɑɑn, tyëng-ɑ buti gen bëëd yi yɑn ek. 
GEN.24.38	De kedhí pödhi wøn, kɑ wɑ̈dɑ Isɑɑk yɑ̈bbí ki dhɑjø kì kelli tyëng gøl wøn.’ 
GEN.24.39	Aköbbɑ wɑ̈ɑ kinni, O keløg nyɑnɑni óbɑ̈nyi bëënø yø? 
GEN.24.40	De ɑ́kööb kinni, ‘Jwøng-ɑ Ácwɑ̈ɑ̈j ngɑn-ɑ bøle cyɑ̈dhi yi yɑn wëywöne óöre bɑngí, o yï køny yi en. Yï óyïddi ki dhɑjø me nywøm yi wɑ̈dɑ kì yij gøl wøn, kì gøl wïyɑ ceth. 
GEN.24.41	Codhe, o møg-ɑ ɑ́kwöng yi yïn thume cyee. De keløg yï ómɑ̈ɑ̈n yi gen ki dhɑjø me muuj wɑ̈dɑ, yïí bɑ̈r.’
GEN.24.42	“Yɑ ɑ́bï kɑ dhøngɑni dicyɑ̈ngtïn. Átïni yɑ ɑ́kööb kì kömi wɑɑng pï kinni, Yï Jwøng-ɑ Ácwɑ̈ɑ̈j, yïn ɑ bɑ Jwøøg Abrɑhɑm wɑ̈ɑ, yɑ kwɑjj-ɑ yïn, køny yɑn. 
GEN.24.43	Yɑn ɑ cungi kì kömi wɑɑng pï èn. Yɑ oyïdø ki nyɑndhɑjø men-ɑ óbï be römmø ki pï, o óköbbɑ kinni, yɑ kwɑjj-ɑ yïn, dwöög pugí piny o yɑ mɑ̈dhɑ ki pï. 
GEN.24.44	Kɑ wiy kööbe kinni, mɑdh pï møg. Amɑllí ótömmɑ ki pï thyew, nyɑnɑni óbëëd ɑ́ en ɑ ɑ́muuj yi yïn ɑ́ dhɑjø me muuj wɑ̈d wɑ̈ɑ. 
GEN.24.45	E kwɑ̈jjɑ nuti thumø, ɑbëën Rebekɑ̀ wɑ̈g kì kɑɑl, e puge obyellø yi en kì wïj tøge, kɑ kedh-ɑ be tömø ki pï. Aköbbɑ en kinni, ‘Yɑ kwɑjj-ɑ yïn, nëngí yɑn ki pï møg mɑ̈ɑ̈dhɑ.’ 
GEN.24.46	Kɑ pug gø jwɑne’ yeej piny kì wïj tøge, ɑkööbe kinni, ‘Mɑ̈dhí, ɑmɑllí ótömmɑ ki pï thyew.’ Codhe, ɑmɑ̈dhɑ, kɑ ɑmɑllɑ nënge ki pï thyew. 
GEN.24.47	Keny-ɑ ɑ́pyëjɑ en kinni, wïyí bɑ men? Alögge kinni, ‘Wïyɑ bɑ Bethuel wɑ̈d Nɑor, ɑ meye cwøl ɑ́ Milkɑ̀.’ Codhe, ɑgøødɑ gwelø órøme, kɑ yëll bødhɑ cingge. 
GEN.24.48	Kɑ wïjɑ kuulɑ piny, ɑpwøjɑ Jwøng-ɑ Ácwɑ̈ɑ̈j, Jwøøg Abrɑhɑm wɑ̈ɑ, kipe kɑ ɑ́kwølle yɑn kì yuu-ɑ dyër, be kwɑjji nyɑɑr ómï wɑ̈ɑ, o muuj wɑ̈de. 
GEN.24.49	Anɑn keløg wu dwɑdd-ɑ göggi wɑ̈ɑ ki gïndøj, kɑ wu oyïëyø, köbbu yɑn, o rummɑ gwirɑ, ying yɑ töng-ɑ wïj cɑɑm wɑlɑ̀ wïj kyëj.”
GEN.24.50	Alöggi Lɑbɑn geki Bethuel kinni, “Kwøb nënni ge kɑ̈ɑ̈l-ɑ yï Jwøng-ɑ Ácwɑ̈ɑ̈j, bong gïjø me cuggi kwøbø yi wøn, ɑ́ gïjø me rɑɑj wɑlɑ̀ me døøj. 
GEN.24.51	Rebekɑ̀ ɑ bølí ɑnɑn, kwɑɑny kɑ yï kedh. Wiy nywøm yi wɑ̈d wöw ni kɑ ɑ́kwøbii yi Jwøng-ɑ Ácwɑ̈ɑ̈j.” 
GEN.24.52	Keny-ɑ ɑ́lïngi kwøbbɑni yi bɑ̈ng Abrɑhɑm, kɑ wïje kuule piny kinni kì bøli Jwøng-ɑ Ácwɑ̈ɑ̈j. 
GEN.24.53	Codhe, kɑ Rebekɑ̀ nënge ki gwel kí yëll, kí ɑ́cwecwelli ɑ́tegg geki dhɑb, kí ógudh. Wïye geki meye ɑ́thödhi thyew kí jɑmmì mø ngewi gen teeg.
GEN.24.54	Kɑ bɑ̈ngɑni geki jøg-ɑ cyɑ̈dhi ki en ocyɑ̈mø kɑ ge omɑ̈dhø, kɑ ge nïnn-ɑ gølɑni. Keny-ɑ ɑ́dhwödh gen dhuki kì mwøl, kɑ bɑ̈ngɑni okööbø kinni, “Wiy yɑ døøgɑ yï wɑ̈ɑ ɑnɑn.”
GEN.24.55	Kɑ meyi Rebekɑ̀ geki ómen okööbø kinni, “Wiy nyɑnthinh bëëde ki wøn ki osboo wɑlɑ̀ ki cyɑ̈ng pyɑ̈rø, codhe o kedhe.”
GEN.24.56	De ge ɑ́köbbi yi bɑ̈ngɑni kinni, “Yɑ ko cöngi wun, mɑ́ yɑ ɑ́rum ki kønyø yi Jwøng-ɑ Ácwɑ̈ɑ̈j. Wiyu yɑn, o yɑ døøgɑ yï wɑ̈ɑ.”
GEN.24.57	Kɑ ómï Rebekɑ̀ geki meye okööbø kinni, “Cwøl wɑ nyɑnthinh o pëjji wɑ kej dhøge.” 
GEN.24.58	Kɑ Rebekɑ̀ cwøl yi gen, ɑpyëj ge gøn kinni, “Yï dwɑdd-ɑ kedhø wuki jɑɑl, ɑnɑn?”
GEN.24.58	Kɑ okööbø kinni, “Ngee, yɑ dwɑdd-ɑ kedhø.”
GEN.24.59	Codhe, ɑwiy gen Rebekɑ̀ kedhe geki nyɑn-ɑ bɑ 'mïdhe, kí bɑ̈ng Abrɑhɑm geki jøg-ɑ cyɑ̈dhi ki en. 
GEN.24.60	Kɑ Rebekɑ̀ kwëng yi gen, ge okööbø kinni,
GEN.24.60	“Yï bɑ nyimï wøn,
GEN.24.60	kwɑrrí óngënyi
GEN.24.60	kɑ ge ogöögø ki ɑ́lïp mø ngenyø ki mendwøng.
GEN.24.60	Myërri tyëng-ɑ mɑɑn gen ólɑg yi gen!”
GEN.24.61	Codhe, kɑ Rebekɑ̀ geki nyɑn-ɑ bɑ bɑ̈nge pëgg-ɑ kömi ɑmɑl, kɑ ge løg-ɑ bɑng bɑ̈ng Abrɑhɑm geki jøg-ɑ cyɑ̈dhi ki en. Codhe, kɑ Rebekɑ̀ mɑg-ɑ yöö geki bɑ̈ngɑni.
GEN.24.62	Kì bøli kenyɑni, Isɑɑk rum dhwödhø kì Bir Lɑhɑy Roì, o bëëd ɑ piny Kɑnɑɑn kì wɑɑng wurlwɑl. 
GEN.24.63	Kɑ kedh-ɑ be wïïnø yethi pwödh cyɑ̈ng ɑ́kyel kì böörø, e cyɑ̈dhi e orumø, ɑtïnge wïje kɑ ólïdhø ki ɑmɑl ge obëënø. 
GEN.24.64	Rebekɑ̀ wïje ɑ́tïnge thyew, kɑ Isɑɑk lidhe, kɑ bï-ɑ piny kì kömi ɑmɑlø, 
GEN.24.65	Kɑ bɑ̈ngɑni pyëje kinni, “Jɑl-ɑ cyɑ̈dhi kì yij pwödhø ɑcɑ̀, e bï-ɑ yïee, bɑ men?”
GEN.24.65	Alöggi bɑ̈ngɑni kinni, “Jɑlɑni bene wɑ̈ɑ.” Codhe, kɑ Rebekɑ̀ wïje kume ki thɑrɑ̀.
GEN.24.66	Kɑ gïg-ɑ ɑ́cwöb löbbi Isɑɑk yi bɑ̈ngɑni ge bënn. 
GEN.24.67	Kɑ Rebekɑ̀ kïdhi yi Isɑɑk yij kemɑ̀ mi meye Sɑrɑ̀. Kɑ ogöögø ki cyëge. Kɑ mɑɑr yi Isɑɑk ki mendwøng. Isɑɑk óyïddi ki ngɑn tïïn wɑnge kì bɑng thøwi meye.
GEN.25.1	Kɑ Abrɑhɑm ókɑ̈bbø dhɑjø me cwøl ɑ́ Keturɑ̀. 
GEN.25.2	Kɑ onywølø ki yɑɑg mø cwølli gɑ Dhimrɑn, kí Yokcɑn, kí Medɑn, kí Midyɑn, kí Icbɑk, kí Cuɑ̀. 
GEN.25.3	Yokcɑn ɑ bɑ wïyi Cebɑ̀ geki Dedɑn. Kwɑrri Dedɑn bene gen ɑ bɑ tyëng Acuur, kí Lethuc, kí Leum. 
GEN.25.4	Wɑ̈ddi Midyɑn bɑ Epɑ̀, Eper, Aɑnök, Abïdɑ̀, kí Eldɑ̀. Jøgɑni bënn bɑ kwɑrri Keturɑ̀.
GEN.25.5	Abrɑhɑm jɑmme bënn ɑ́wïye Isɑɑk. 
GEN.25.6	De Abrɑhɑm kɑ̈ng-ɑ ɑ́bëëde e onëënø, wɑ̈dde møg-ɑ ɑ́nywøl yi mɑ̈nn-ɑ kyeelø ɑ́thödhe ki jɑmmì. Kɑ gï köbbe dɑ̈ɑ̈g gen. Ge ɑ́dɑ̈ggi kuni wɑɑng cyɑ̈ɑ̈ng mwøl, o ri gen lɑ̈ɑ̈w gen ki Isɑɑk.
GEN.25.7	Abrɑhɑm ɑ́bëëd ki runn miyø kí pyɑ̈r ɑ́bïryew wïdɑ́bïj. 
GEN.25.8	Ákɑ̈l yi Jwøk e rum yöø ki mendwøng. Ábëëd ki keny me bɑ̈ɑ̈r ki bëëdø me døøj. 
GEN.25.9	Kɑ kony yi wɑ̈dde ryeet, ɑ løg Isɑɑk geki Icmɑil kì yij órøngi Kïti Mɑkpïlɑ̀ kì yij pwödhi Eprön kì buti Mɑmɑrɑ̀ (Eprön bɑ wɑ̈d Dhoɑr kwɑɑr Kit). 
GEN.25.10	 Abrɑhɑm ɑ́koony-ɑ buti cyëge Sɑrɑ̀, kì yij pwönh-ɑ ɑ́ngew yi en ki yï kwɑrri Kit. 
GEN.25.11	Kì bɑng kɑ ɑ́thøw Abrɑhɑm, kɑ Isɑɑk wɑ̈de gyëdh yi Jwøk. Isɑɑk ɑ́bëëd ɑ Bir Lɑhɑy Roì kì bøli kenyɑni.
GEN.25.12	Bene kwɑrri Icmɑil wɑ̈d Abrɑhɑm ek: Äjer nyɑɑr Rïp, bɑ̈ng Sɑrɑ̀ ɑ bɑ meyi Icmɑil. 
GEN.25.13	Wɑ̈ddi Icmɑil ek, gɑ ɑwɑd ki këër nywølø, Nebɑyoth ɑ mɑl, bɑnge dɑ Kedɑr, kí Adbeel, kí Mibsɑm. 
GEN.25.14	Kí Micmɑ̀, kí Dumɑ̀, kí Mɑɑsɑ̀. 
GEN.25.15	Kí Adɑd, kí Temɑ̀, kí Yetur, kí Nɑpic, kí Kedemɑ̀. 
GEN.25.16	Bene gen wɑ̈ddi Icmɑil ɑgɑk. Bene nyingi gen ɑnɑn møg-ɑ ɑ́göög ki nyingi kɑ̈lli gen kì kɑ̈jj-ɑ bëëd gen. Ge ɑ́göög ki wɑ̈thi kɑ̈llì pyɑ̈rø wïdɑ́ryew. 
GEN.25.17	Athøw Icmɑil e runne bɑ miyø kí pyɑ̈r ɑ́dɑ̈g wïdɑ́bïryew. 
GEN.25.18	Ge ɑ́bëëd ɑ myërr-ɑ kɑɑm Abïlɑ̀ geki Cur, ge cyɑ̈gi ki Rïp, kì kö yuu Acuur, e ri gen rwööm gen ki kwɑrri nyiiwɑ̈n.
GEN.25.19	Bene kwɑrri gøl Isɑɑk ek: Abrɑhɑm ɑ́nywøl ki wɑ̈d me cwøl ɑ́ Isɑɑk. 
GEN.25.20	Keny-ɑ ɑ́göög runni Isɑɑk ki pyɑ̈r ɑ́ngwen, ɑnywøme Rebekɑ̀, nyɑn-ɑ ɑ́kɑ̈ɑ̈l kì Misøpøtɑmiyɑ̀. Bɑ nyɑɑr Bethuel, o bɑ nyimï Lɑbɑn jɑl Arɑm. 
GEN.25.21	Cï Isɑɑk ɑ́dhɑ̈li yïddø ki dhɑnhø, kɑ Jwøng-ɑ Ácwɑ̈ɑ̈j kwɑjji yi Isɑɑk kipere. Kwɑ̈jji Isɑɑk ɑ́yïëy yi Jwøng-ɑ Ácwɑ̈ɑ̈j, kɑ Rebekɑ̀ ongølø ki dhɑnhø. 
GEN.25.22	Ábëëd e bɑ ɑcwegg ɑ yije, kɑ ɑcweggɑni ónyïɑ̈ggø kì yije. Kɑ okööbø kinni, “Á kipe ngø ɑ cuggi gïn ni men ki cwöbø.” Kɑ kedh-ɑ be pyëji Jwøng-ɑ Ácwɑ̈ɑ̈j.
GEN.25.23	“Pödhh ɑ́ryew ɑ yijí,
GEN.25.23	yï ónywøl ki ji mø mɑ̈n ki ri gen.
GEN.25.23	Ákyel óbëëd e teg kibøli men-ɑ kyeelø.
GEN.25.23	Nyel-ɑ dwøng óbëëd ɑ́ bɑ̈ng nyel-ɑ thinh.”
GEN.25.24	Keny-ɑ ɑ́wɑ̈nhi bøli kej pɑ̈dhi piny, kɑ pɑ̈dh-ɑ piny ki ɑcwegg-ɑ cwøw. 
GEN.25.25	Kɑ Ngör bï-ɑ wɑ̈g dële pɑ̈ng yi yëyy, de ce rug-ɑ lɑwø me kwɑrø, kɑ nyinge cɑg ɑ́ Isøø. 
GEN.25.26	Abëën Cyɑ̈n wɑ̈g e mïdh-ɑ tyeli Isøø, kɑ cɑg ɑ́ Yɑgob.
GEN.25.27	Kɑ yɑnythønhø ódøngø. Isøø ɑ́göög ki jɑldwɑr, nyi mɑɑr-ɑ wïïnø kì pɑ̈l, de Yɑgob nyi tyer-ɑ bëëdø kì pɑc. 
GEN.25.28	Isɑɑk ɑ́mɑɑr-ɑ Isøø, mɑ́ e tyer-ɑ cɑm ki lɑ̈yyi dwɑr. De Rebekɑ̀ ɑ́mɑɑr-ɑ Yɑgob.
GEN.25.29	Cyɑ̈ng ɑ́kyel e Yɑgob otɑ̈dø ki ɑ́dɑs, ɑbëën Isøø e kɑ̈ɑ̈l-ɑ be dwɑr. Ábëëd ree dɑ kɑ̈j. 
GEN.25.30	Aköbbe Yɑgob kinni, “Yɑ kwɑjj-ɑ yïn, nëngí yɑn ki gïn-ɑ kwɑrø ɑnɑn, yɑ ɑ́nyönhi yi kɑ̈j.” (Bene ɑ bɑnge døøgii be cwøllø yi teedø ɑ́ Edöm.
GEN.25.31	Kɑ Yɑgob okööbø kinni, “Yï ónëngi yi yɑn keløg kejí, kej kɑyø ómëggí yɑn.”
GEN.25.32	Kɑ Isøø okööbø kinni, “Yɑ bɑ men thøw ni men, kej kɑyø ɑ́ me gwøøg ngø yi yɑn?”
GEN.25.33	Isøø ɑ́köngi, kɑ keje mëgge Yɑgob. 
GEN.25.34	Kɑ Isøø nëngi yi Yɑgob ki ópun kí muli ɑ́dɑs. Kɑ ocyɑ̈mø, kɑ omɑ̈dhø ki pï. Kej kɑyø ɑ́ngëwwe Yɑgob.
GEN.26.1	Kɑ kɑ̈j ómɑ̈gø kì pönhɑni, pɑth ki kɑ̈ny-ɑ ɑ́mɑ̈gi e Abrɑhɑm nudd e onëënø. Kɑ Isɑɑk dɑ̈g-ɑ Gerɑr kun-ɑ ɑ́bëëd yi Abimelek, rɑ̈ɑ̈dh Pelistiyɑ̀. 
GEN.26.2	Acwöb Jwøng-ɑ Ácwɑ̈ɑ̈j kì bøli Isɑɑk, ɑkööbe kinni, “Yï ko kedhi Rïp, de bëëd kì piny-ɑ óköbbɑ yïn. 
GEN.26.3	 Bëëd kì piny men, yɑ óbëëdø kì butí o yï ógyëdh yi yɑn. Piny men bëne ómëggɑ yïn, wuki kwɑrrí. O møg-ɑ ɑ́köbbɑ wïyí Abrɑhɑm ómïdhi yi yɑn. 
GEN.26.4	Kwɑrrí ógwøg yi yɑn ge gïïr ni kyelli mɑl, kɑ ge mëggɑ piny møg bënn. Jurri kömi piny óyïddi ki gyëdh kì bɑng kwɑrrí. 
GEN.26.5	Gïgɑni ógwøg yi yɑn kipe kɑ ɑ́lïngi dhøgɑ yi wïyí Abrɑhɑm. Gïn-ɑ ɑ́kwøb yi yɑn ɑ́gwøg yi en, kɑ ciggɑ lïnge, kɑ pwönyɑ mïdhe, kɑ yïëy-ɑ jɑɑgø yi yɑn.”
GEN.26.6	Codhe, kɑ Isɑɑk obëëdø kì Gerɑr. 
GEN.26.7	 Rebekɑ̀ cyëge ɑ́bëëd e myëër cɑrø, kɑ Isɑɑk pyëj yi jø pönhɑni kipere. Kɑ Isɑɑk okööbø kinni, “Bɑ nyimïɑ.” Mɑ́ e ɑ́bëëd e óböggø ki köbbi gen kinni bɑ cyëge. Árum cem e ócuggø nɑ̈gø yi tyëngɑni, o nyɑnɑni kwɑny yi gen. 
GEN.26.8	Isɑɑk ɑ́bëëd kì kunɑni ki keny me bɑ̈ɑ̈r. Cyɑ̈ng ɑ́kyel, e Abimelek ceg-ɑ wɑ̈dhi lïdhi wɑ̈g kì ɑwɑj, kɑ Isɑɑk lidhe ge ongyëdø ki Rebekɑ̀ cyëge. 
GEN.26.9	Acwøøl Isɑɑk yi Abimelek, ɑkööbe kinni, “Ngɑɑn bɑ cyëgí. Á kipe ngø ɑ ɑ́kööb kinni bɑ nyimyëw?”
GEN.26.9	Aköbbii yi Isɑɑk kinni, “Yɑ ɑ́bëëd yɑ óböggø kinni, yɑ ónɑ̈g ke di kööbɑ kinni nyɑnɑni bɑ cyëgɑ.”
GEN.26.10	Kɑ Abimelek okööbø kinni, “Á ngø ɑ göggí wøn ni men? Ke di bëëd e dɑ ngɑn buddø ki cyëgí kì kelli wøn, pɑ di kɑ̈ni ki orøg!” 
GEN.26.11	Codhe, kɑ teedø bëne kyëddi yi Abimelek kinni, “Ngɑn-ɑ ónywɑl jɑɑl wɑlɑ̀ cyëge, ceg kɑ nɑ̈gø.”
GEN.26.12	Kɑ Isɑɑk opurø kì pönhɑni, kɑ byelle ocyegø kidøøj kì wɑɑngɑni. Ágyëdh yi Jwøng-ɑ Ácwɑ̈ɑ̈j ki mendwøng, 
GEN.26.13	Kɑ ogöögø ki jɑlkɑ̈r. Álïm ki jɑmmì gïti kɑ ɑ́gööge ɑ́ jɑlkɑ̈r me luudø. 
GEN.26.14	Yïe ɑ́dɑ bɑ̈ngg mø gïïr, kí dhög, kí dyëg, kɑ mod yi tyëng Pelistiyɑ̀. 
GEN.26.15	Kɑ yïïth møg-ɑ ɑ́kony yi bɑ̈nggi wïyí Isɑɑk kɑ̈ge dööng rïg yi gen. Yïïthɑni ɑ́kony e Abrɑhɑm nudd e onëënø. Yïïthɑni ɑ́pɑ̈ng ki lɑ̈bø yi tyëng Pelistiyɑ̀.
GEN.26.16	Kɑ Isɑɑk köbbi yi Abimelek kinni, “Dhwöödh kì pödhi wøn, mɑ́ yï ɑ́göög yï teg kibøli wøn.” 
GEN.26.17	Codhe, kɑ Isɑɑk odhwödhø kì kenyɑni, kɑ gudd-ɑ yij Töör Gerɑr, ɑbëëde kì yije. 
GEN.26.18	Ádɑ yïïth mɑ ɑ́bëëd ge ókonyø yi Abrɑhɑm kɑ̈ge dööng, de ge ɑ́rïg ki lɑ̈bø yi tyëng Pelistiyɑ̀. Codhe, kɑ yïïthɑni thödh yi Isɑɑk. Kɑ ge cwølli ki nying-ɑ ɑ́cɑɑg gen ceth yi Abrɑhɑm wïye.
GEN.26.19	Kɑ bɑ̈nggi Isɑɑk okunyø ki yith kì yij tör, kɑ yiinhɑni töng-ɑ kömi wɑɑng pï. 
GEN.26.20	De jøkwɑ̈yi Gerɑr ɑ́wër ki gen kɑ ge okööbø kinni, “Pï møg bɑ mø wøn.” Kɑ yiinhɑni cɑg yi Isɑɑk ɑ́ Wëërø.
GEN.26.21	Kɑ bɑ̈ngge cig-ɑ kony ki yith megø, keny-ɑ ɑ́døøg teenɑni ki wëërø, ɑcɑɑg yiinhɑni yi Isɑɑk ɑ́ Liny. 
GEN.26.22	Kɑ odɑ̈gø kì kenyɑni, ɑcige kony ki yith megø. Bong ngɑn mɑ ɑ́wër kipe menɑni, ɑcɑge gøn ɑ́ Keny Lɑj. Isɑɑk ɑ́kööb kinni, “Anɑn Jwøng-ɑ Ácwɑ̈ɑ̈j ɑ́muuj ki keny lɑj, wɑ ódönyi kì keny.”
GEN.26.23	Kɑ Isɑɑk odhwödhø kì kenyɑni, kɑ kedh-ɑ Bircebɑ̀. 
GEN.26.24	Kɑ Jwøng-ɑ Ácwɑ̈ɑ̈j ocwöbø kì bøle kì wɑ̈rɑni, ɑkööbe kinni, “Bene yɑn Jwøøg wïyí Abrɑhɑm. Yï ko böggi, yɑ cyɑ̈dhi kɑ yïn, yï ógyëdh yi yɑn, o yï ónëngɑ ki kwɑrr mø gïïr kipe bɑ̈ngɑ Abrɑhɑm.” 
GEN.26.25	Codhe, kɑ Isɑɑk ogëdø ki këli lɑm, kɑ Jwøng-ɑ Ácwɑ̈ɑ̈j mɑlle kì kenyɑni. Águd ki kɑɑl kì kenyɑni, kɑ bɑ̈ngge okunyø ki yith.
GEN.26.27	Apyëjii yi Isɑɑk kinni, “Á kipe ngø ɑ bëën wun yïɑ? Wu ɑ́bëëd wu mɑ̈n ki yɑn, kɑ yɑ cyeddi yi wun kì pödhi wun?”
GEN.26.28	Alöggi gen kinni, “Áyod yi wøn ɑnɑn kinni Jwøng-ɑ Ácwɑ̈ɑ̈j cyɑ̈dhi kɑ yïn. Köngi wɑ kì kɑɑmee. Wiy kwøbbee reb yi wɑ, 
GEN.26.29	kinni koo di gïnrɑj me göggí wøn, ni kɑ ɑ́bëëde e bong gïnrɑj mɑ ɑ́göggi yïn yi wøn, de bëëdi wøn ɑ́bëëd e døøj ki yïn gïti kɑ ɑ́köbbi yïn yi wøn kinni kedh ki mër, ɑnɑn yï bɑ ɑgyëdh yi Jwøng-ɑ Ácwɑ̈ɑ̈j.” 
GEN.26.30	Codhe, kɑ gï ryeje, ɑcyɑ̈ɑ̈m gen kɑ ge omɑ̈dhø. 
GEN.26.31	Kì mwøl keny-ɑ ɑ́ru wøw, kɑ ge óköngø kì kɑɑm gen kinni, bong ngɑn nywɑl ngɑn-ɑ kyeelø. Codhe, ɑmɑ̈ɑ̈dh gen yi Isɑɑk, kɑ ge ókedhø ki mër.
GEN.26.32	Dicyɑ̈ngɑni ɑ ɑ́bëën bɑ̈nggi Isɑɑk yïe be köbbii kwøbbi yith men-ɑ ókonyø yi gen, ɑkööb gen kinni, “Wø ɑ́yïddi ki pï!” 
GEN.26.33	Kɑ yiinhɑni cɑg yi Isɑɑk ɑ́ Cebɑ̀
GEN.26.34	Keny-ɑ ɑ́göög runni Isøø ki pyɑ̈r ɑ́ngwen, ɑnywøme Judith nyɑɑr Beerì geki Bɑsemɑth nyɑɑr Elön, ge bɑ nyigi tyëng Kit bënn. 
GEN.26.35	Isɑɑk geki Rebekɑ̀ ɑ́thödhi ki rɑ̈ɑ̈m pyëw yi woɑni ryeet.
GEN.27.1	Keny-ɑ ɑ́døngi Isɑɑk, nyinge ɑ́göög ge ceg-ɑ dhïïdhø, kɑ ódhɑ̈lø nënnø kidøøj. Cyɑ̈ng ɑ́kyel wɑ̈de nyeldwøng ɑ́cwøle kɑ gø köbbe kinni, “Wɑ̈dɑ!”
GEN.27.1	Alöggi Isøø kinni, “Yɑn èn.”
GEN.27.2	Akööb Isɑɑk kinni, “Yɑ ɑ́yöø, o kej thøwɑ kwïj yi yɑn. 
GEN.27.3	Kwɑny jɑmmí, wethí kí nywøle kɑ yï kedhí wɑg be dwɑ̈rri yɑn ki lɑ̈y men cɑm yi yɑn. 
GEN.27.4	Keny-ɑ ógwøøg gïncɑm-ɑ med kì pyëwɑ, kɑ muuj yɑn, o cɑm yi yɑn. Codhe, o yï lɑ̈mmɑ gyëdh, yɑ nuti thøø.”
GEN.27.5	Codhe, kɑ Isøø kedh-ɑ be dwɑr. De kwøbb-ɑ ɑ́kwøb yi Isɑɑk, e köbb-ɑ Isøø wɑ̈de, ólïngø yi Rebekɑ̀. 
GEN.27.6	Kɑ Rebekɑ̀, Yɑgob wɑ̈de köbbe kinni, “Lïng, yɑ ɑ́lïng e wïyí köbb-ɑ Isøø ómyëw kinni, 
GEN.27.7	kɑ̈ní ki lɑ̈ɑ̈y dwɑr, kɑ thɑ̈llí yɑn, o yï lɑ̈mmɑ gyëdh kì bøli Jwøng-ɑ Ácwɑ̈ɑ̈j, yɑ nuti thøø. 
GEN.27.8	De lïngí kwøbbɑ wɑ̈dɑ, kɑ gïn-ɑ köbbɑ yïn gwøøg ceth. 
GEN.27.9	Kedhí kelli dyëgee, kɑ yɑ muuj ki ónyögg ɑ́ryew møg thønhø, o ge thɑ̈llɑ wïyí ki thɑl-ɑ nyi mɑɑr yi en. 
GEN.27.10	Codhe, o gïncɑmɑni muuj wïyí yi yïn, o yï lɑ̈mme gyëdh, e nuti thøø.”
GEN.27.11	De Yɑgob Rebekɑ̀ meye ɑ́köbbe kinni, “Isøø ómïɑ dële dɑ yëyy de dëlɑ lïw! 
GEN.27.12	Keløg yɑ ónywɑl yi wïyɑ, óyod yi en kinni yɑ pɑth ki Isøø. Kɑ yɑ ocögø yɑ pɑ lɑ̈mme gyëdh, de yɑ óyöd yɑ lɑ̈mme’ cyën kipe kɑ ɑ́wënyɑ en.”
GEN.27.13	Codhe, ɑköbbii yi Rebekɑ̀ kinni, “Keløg yï lɑ̈mm-ɑ cyën yi wïyí, cɑ́yɑ óyïëy yi yɑn. Gwøg gïn-ɑ kømmi yi yɑn yøw, kedh kɑ dyëg muuj yɑn.” 
GEN.27.14	Codhe, kɑ Yɑgob kedh-ɑ wɑ̈g kɑ ókɑ̈bbø ki dyëg ɑ́ryew, kɑ gï muuje meye, kɑ ge thɑl yi en ki thɑl-ɑ nyi mɑɑr yi Isɑɑk. 
GEN.27.15	Kɑ Rebekɑ̀ ógudh-ɑ døj mø Isøø wɑ̈de nyeldwøng, møg-ɑ ying yïe kì ød kwɑnye, kɑ gï lønye ri Yɑgob wɑ̈de nyelthinh. 
GEN.27.16	Kɑ ókɑ̈bbø thyew ki lɑ̈ni dyëg, kɑ gï kume cinggi Yɑgob geki kɑ̈jj-ɑ bong yëyy kì mune, mɑ́ ge lïw. 
GEN.27.17	Codhe, kɑ rïng-ɑ ɑ́thɑle geki ópun-ɑ ɑ́gwøge cïbe cingi Yɑgob.
GEN.27.18	Akedhi Yɑgob yï wïye ɑkööbe kinni, “Wïyø!”
GEN.27.18	Kɑ wïye okööbø kinni, “Yɑ olïngø, yïn ɑ́ men wɑ̈dɑ?”
GEN.27.19	Aköbbii yi Yɑgob kinni, “Yɑ Isøø wɑ̈dí, wɑ̈n-ɑ kɑyø. Gïn-ɑ ɑ́kwøb yi yïn ɑ́gwøg yi yɑn. Dhwödhí mɑl, o yï cyɑ̈ɑ̈m ki rïngi lɑ̈y-ɑ ɑ́dwɑ̈rrɑ yïn. Codhe, o yɑ lɑ̈mmi gyëdh yi yïn.”
GEN.27.20	De Isɑɑk wɑ̈de ɑ́pyëje kinni, “Lɑ̈y ɑ́jwɑn yi yïn kɑ yodø kidï kɑ nɑ̈g yi yïn?”
GEN.27.20	Alöggi Yɑgob kinni, “Jwøgí, Jwøng-ɑ Ácwɑ̈ɑ̈j yɑ ɑ́kønye ki yodii.”
GEN.27.21	Codhe, ɑköbbi Yɑgob yi Isɑɑk kinni, “Bïí butɑ o yï nywɑl yi yɑn wɑ̈dɑ, o yodɑ cyee mɑ bëëd yï bɑ Isøø wɑ̈dɑ kidyër.” 
GEN.27.22	Codhe, kɑ Yɑgob kedh-ɑ buti Isɑɑk wïye. Kɑ nywɑl yi Isɑɑk, ɑkööbe kinni, “Cwɑggí nɑ cwɑggi Yɑgob. De cinggí dɑ yëyy ni cinggi Isøø.” 
GEN.27.23	Nuti ngijø yi Isɑɑk kinni bɑ Yɑgob, mɑ́ cingge dɑ yëyy ni cinggi Isøø, cem e lɑ̈mm-ɑ gyëdh yi Isɑɑk, 
GEN.27.24	ɑcigii pyëjø yi Isɑɑk kinni, “Yï bɑ Isøø wɑ̈dɑ kidyër?”
GEN.27.24	Alöggi Yɑgob kinni, “Ngee, bɑ yɑn.”
GEN.27.25	Codhe, kɑ Isɑɑk okööbø kinni, “Mëggí yɑn gïncɑmɑni, o cɑm yi yɑn, o yï lɑ̈mmɑ gyëdh.” Codhe, ɑmëggii gïncɑmɑni yi Yɑgob, ɑcyɑ̈me. Kɑ nëngi ki møgi oløg yi Yɑgob kɑ ómɑ̈dhø. 
GEN.27.26	Aköbbii yi Isɑɑk wïye kinni, “Nyïngí butɑ, kɑ yɑ nuum kì pïnɑ wɑ̈dɑ.” 
GEN.27.27	 Kɑ kedh-ɑ bute, ɑnuume gøn. Kɑ yømi ógudhe ngwɑ̈j yi wïye kɑ gø kwënge, kinni, “Arøwøø, yømi wɑ̈dɑ ngwɑ̈ɑ̈j nɑ yømi pwödhø men-ɑ ógyëdhø yi Jwøng-ɑ Ácwɑ̈ɑ̈j. 
GEN.27.28	Jwøgɑ yï ónënge ki kødh me gïïr, kɑ yï nënge ki piny me døøj, o yï óbëëd yïí dɑ byel mø gïïr geki møgi oløg me nyɑ̈n. 
GEN.27.29	 Yï ógöggi yi jurrì bënn. Kɑ ji ri gen bøødh gen bølí. Yï óbëëd yï teg kibøli nyiimyëw. Wɑ̈ddi meyí, ri gen óbødh yi gen kì bøli. Ngɑn-ɑ ólɑ̈mmi yïn cyën ócyen, o ngɑn-ɑ ólɑ̈mmi yïn gyëdh ógyëdh.”
GEN.27.30	Ri bëëni Yɑgob wɑ̈g ceth kì buti Isɑɑk wïye, kɑ ɑ́rume lɑ̈mmi gyëdh, bøli kenyɑni ceth ɑ ɑ́dwöög Isøø kì wɑg kun-ɑ ɑ́kedhe be dwɑr. 
GEN.27.31	Isøø thyew ɑ́tɑ̈ɑ̈d ki gïncɑm me døøj cɑrø. Kɑ gø muuje wïye. Kɑ wïye köbbe kinni, “Dhwöödh wïyø, o yï cyɑ̈ɑ̈m ki rïngi lɑ̈y-ɑ ɑ́dwɑr yi wɑ̈dí, o yɑ lɑ̈mmí gyëdh, ki medi pyëwí.”
GEN.27.32	Apëjji Isɑɑk kinni, “Yï bɑ men?”
GEN.27.32	Alögge kinni, “Yɑ wɑ̈dí, wɑ̈n-ɑ kɑyø, yɑ Isøø.”
GEN.27.33	Kɑ Isɑɑk dële okïrrø ki menteg, ɑkööbe kinni, “Dɑ́ men ɑ ɑ́dwɑ̈rri yɑn lɑ̈yɑni, kɑ yɑ muuje ki gïncɑm, yï nuti bëënø? Ácɑm yi yɑn kɑ lɑ̈mmɑ gyëdh. O bɑ men cög ki gyëdhhɑni ceth.”
GEN.27.34	Isøø keny-ɑ ɑ́lïnge kwøbbi wïye, kɑ óryeerø ki rɑ̈ɑ̈m pyëwe. Aköbbe wïye kinni, “Lɑ̈mmí yɑn gyëdh thyew wïyø!”
GEN.27.35	De wïye ɑ́kööb kinni, “Ómyëw ɑ́bï, kɑ yɑ wëny yi en. Gyëdh ɑ́rum ki kɑ̈ɑ̈lø yi en.”
GEN.27.37	Alöggi Isɑɑk kinni, “Yɑ ɑ́muuj ki tegø me bëëd Yɑgob bɑ jɑgø kì kömí. O nyiimen bënn óbëëd gɑ bɑ̈ngge. Kɑ gwøgɑ e teg kì ri mïdhi byel geki møng-ɑ nyɑ̈n. Bong gïjø mɑ ɑ́döng me mëggɑ yïn wɑ̈dɑ.”
GEN.27.39	“Yï óbëëdø yï lɑ̈wi ki piny-ɑ pëddi døøjø.
GEN.27.39	Yï óbëëdø yïí pɑ wɑ̈dhi yi kødh.
GEN.27.40	O yï óbëëdø yï bɑ bɑ̈ng kì yï ómyëw.
GEN.27.40	De keny-ɑ ónyɑɑg rií,
GEN.27.40	yï óbï wɑ̈g kì cinge.”
GEN.27.41	Kɑ Yɑgob mɑɑn yi Isøø ki mendwøng kì bɑng gyënh-ɑ ɑ́gyëdhii yi Isɑɑk wïye. Kɑ ree köbbe kinni, “Wïyɑ ɑ́cyɑ̈ngi ki thøø, Yɑgob ómïɑ ónɑ̈g yi yɑn keny-ɑ óthøw wïyɑ.”
GEN.27.42	Kɑ kwøbbi dwɑddi Yɑgob nɑ̈gø yi Isøø lïngi yi Rebekɑ̀. Codhe, kɑ öd-ɑ yï Yɑgob kinni, “Isøø ómyëw pyëwe mɑg yi en kɑ kinni o yï ónɑ̈g yi en keny-ɑ óthøw wïyí. 
GEN.27.43	De yïn, wɑ̈dɑ, gwøg gïn-ɑ köbbɑ yïn. Lɑbɑn ómïɑ nud kì Arɑn. Kedhí yïe ɑnɑn ceth! 
GEN.27.44	Kɑ yï kɑl bëëdø kì bute gïti keny-ɑ ólɑ̈ɑ̈ny liny ómyëw. 
GEN.27.45	Keny-ɑ ókwööj linye, kɑ wïje owïlø ki gïn-ɑ ɑ́göggií, yɑ óödi yïí ki bɑ̈ng men-ɑ ódwöög yïn. Yɑ pɑ dwɑddi kinni o wɑ̈ddɑ ryeet lɑ̈ɑ̈ny gen kì bølɑ cyɑ̈ng ɑ́kyel.”
GEN.27.46	Codhe, ɑköbbi Isɑɑk yi Rebekɑ̀ kinni, “Köörɑ ɑ́buudh yi nyigi Kit. Keløg Yɑgob ónyömø kì kelli nyigi Kit kì pönhï, yɑ óbëëdø yɑ onëënø kɑ per ngø?”
GEN.28.1	Kɑ Yɑgob cwøl yi Isɑɑk kɑ gø kwënge, ɑköbbe gøn kinni, “Yï ko nyömi ki dhɑjø kì kelli nyigi Kɑnɑɑn. 
GEN.28.2	Dhwöödh, kedhí Töör Arɑm gøl Bethuel wïyi meyí, kɑ yï nyömí kì kelli nyigi Lɑbɑn ómï meyí. 
GEN.28.3	Yï ógyëdh yi Jwøk Áyïmø, kɑ yï nënge ki nywøl mø ngenyø, møg-ɑ ógöögø ki jurrì mø gïïr. 
GEN.28.4	 Kɑ gyëdhhi Abrɑhɑm mëgge yïn, wuki nyigí. Piny-ɑ bëëd yi yïn ɑnɑn yï bɑ wëdh, ólɑg yi yïn, eni piny-ɑ ɑ́mëggi Abrɑhɑm yi Jwøk.” 
GEN.28.5	Aör Yɑgob yi Isɑɑk, kɑ kedh-ɑ Töör Arɑm kun-ɑ bëëd yi Lɑbɑn wɑ̈d Bethuel ómï Rebekɑ̀, meyi Yɑgob geki Isøø.
GEN.28.6	Kɑ yod yi Isøø kinni Isɑɑk Yɑgob ɑ́gyëdhe kɑ gø öre Töör Arɑm be nyömø ki dhɑjø. Áyod yi en thyew kinni Yɑgob ɑ́cege kinni ko nyömi kì kelli nyigi Kɑnɑɑn. 
GEN.28.7	Áyode thyew kinni Yɑgob kwøbbi wïye geki meye lïng en kɑ kedh-ɑ Töör Arɑm. 
GEN.28.8	Codhe, ɑyode gøn kinni Isɑɑk wïye pɑ dwɑddi kinni o wɑ̈dde nyömi gen ki nyigi Kɑnɑɑn. 
GEN.28.9	Codhe, kɑ Isøø kedh-ɑ yï Icmɑil, ɑnywøme nyimï Nebɑyoth, nyɑn-ɑ cwøl ɑ́ Mɑlɑɑth nyɑɑr Icmɑil wɑ̈d Abrɑhɑm, e gø nywøøme’ kömi mɑ̈nn-ɑ yïe.
GEN.28.10	Kɑ Yɑgob odhwödhø kì Bircebɑ̀ e kedh-ɑ Arɑn. 
GEN.28.11	 Keny-ɑ ɑ́wɑ̈dhe keny megø ɑbudde, mɑ́ cɑ̈ng ɑ́kedhi piny. Kɑ ókɑ̈bbø ki tungi kït me thɑ̈ɑ̈nhe wïje, ɑnene. 
GEN.28.12	Kɑ Yɑgob ólɑ̈gø, e lidh-ɑ yïdhi men-ɑ ócwöödh piny, wïje nywɑ̈ddø ki mɑl, ɑlidhe wëywöddi Jwøk ge nyi yedh-ɑ mɑl kɑ ge nyi yïnh-ɑ piny kì wïj yïnhɑni. 
GEN.28.13	 Aliidh Jwøng-ɑ Ácwɑ̈ɑ̈j yi Yɑgob e ócungø kì wïj yïdhi, ɑkööbe kinni, “Bene yɑn Jwøng-ɑ Ácwɑ̈ɑ̈j, Yɑ Jwøøg Abrɑhɑm kweyí, o bene yɑn Jwøøg Isɑɑk. Yï ómëggɑ piny-ɑ buud yi yïn èn, wuki kwɑrrí. 
GEN.28.14	 Kwɑrrí ógöögø ge nɑ tør kɑ wɑ̈thi tùngi piny bënn pɑ̈ng yi gen. Kɑ jurri kömi piny bënn óyïddø ki gyëdh kì bɑngí wuki kwɑrrí. 
GEN.28.15	Yɑ ócyɑ̈dhi ki yïn kì kɑ̈jj-ɑ kedhi yi yïn bënn, kɑ yï dwöögɑ piny men. Yï pɑ pɑ̈nyɑ’ wiyø gïti keny-ɑ ógwøgɑ gïg-ɑ ɑ́köbbɑ yïn bënn.”
GEN.28.16	Codhe, kɑ Yɑgob ócyëwø, ɑkööbe kinni, “Jwøng-ɑ Ácwɑ̈ɑ̈j nud kì keny kidyër, de yɑ bëëdø yɑ kwïj wøw.” 
GEN.28.17	Kɑ obwøgø, ɑkööbe kinni, “Yɑ óböggø yi keny! Bɑ ød Jwøk kidyër, o men bɑ dhø yuu mɑl.”
GEN.28.18	Kɑ Yɑgob jwɑn-ɑ dhwödhø kì mwøl, kɑ tungi kïn-ɑ ɑ́thɑ̈ɑ̈nhe wïje kwɑnye, kɑ gø cwöödhe piny, ɑkunye köme ki møw. 
GEN.28.19	Kenyɑni ɑ́bëëd e cwøl ɑ́ Ludh, de ɑ́døøg ki cɑgø yi Yɑgob ɑ́ Betiil (ød Jwøk). 
GEN.28.20	Kɑ Yɑgob óköngø kinni, “Keløg Jwøk ócyɑ̈dhi ki yɑn, kɑ yɑ kor yi en ki yuu-ɑ cyɑ̈dhi yi yɑn èn, kɑ yɑ thödhe ki gïncɑm men cɑm yi yɑn, ki ógudh møg rug yi yɑn, 
GEN.28.21	kɑ yɑ dwööge gøl wïyɑ ki tɑrø, Jwøng-ɑ Ácwɑ̈ɑ̈j óbëëd ɑ́ Jwøgɑ ceth. 
GEN.28.22	Kït men-ɑ ɑ́cwöödhɑ piny èn, óbëëd ɑ́ ød Jwøk. Pyɑ̈ri wɑ̈thi jɑmmɑ bënn møg-ɑ ómëggi yɑn yi Jwøk, ójwödhɑ en.”
GEN.29.1	Codhe, kɑ Yɑgob ódøøgø wɑ̈di yöö, kɑ wɑ̈dh-ɑ Töör Arɑm. 
GEN.29.2	Atïnge wïje, kɑ ólïdhø ki yith me wïje di dɑggi dyëg ɑ́dɑ̈g ge obuddø kì piny, mɑ́ ge nyi mɑ̈ɑ̈dh ɑ yij yiinhɑni ki pï. Kït me dwøng ócïb dhø yith. 
GEN.29.3	Tyëng-ɑ kwɑ̈yø ki dyëg ɑ́bëëd ge nyi ceg-ɑ cugø bënn, o kït ngyel yi gen kì dhø yith, o dyëg tömmi ki pï. Codhe, o kït nyi dwøøg keje kì dhø yith.
GEN.29.4	Kɑ kwɑ̈yyi dyëg pyëj yi Yɑgob kinni, “Nyiimïɑ, wu kɑ̈ɑ̈l-ɑ keny?”
GEN.29.4	Kɑ ge ólöggø kinni, “Wø kɑ̈ɑ̈l-ɑ Arɑn.”
GEN.29.5	Apëjje kinni, “Lɑbɑn kwɑɑr Nɑor ngɑ̈nyi yi wun?”
GEN.29.5	Akööb gen kinni, “Ngɑ̈nyi yi wøn.”
GEN.29.6	Kɑ Yɑgob okööbø kinni, “Dële yööd?”
GEN.29.6	Akööb gen kinni, “Dële yööd. Lidh, Rebekɑ̀ nyɑre ɑ bï ɑcinee ki dyëg.”
GEN.29.7	Akööb Yɑgob kinni, “De cɑ̈ng ce nudd e dwøng. Pɑth ki bøli keny-ɑ nyi køøl dyëg pɑc. Tömmu gen ki pï, kɑ wiy ge døøg gen be cɑm.”
GEN.29.8	Kɑ ge okööbø kinni, “Pɑth, wø ceg-ɑ yïd gïti keny-ɑ ókööl dyëg bënn, o kït ngyel kì dhø yith, o dyëg tömmi ki pï cyee.”
GEN.29.9	Kɑ̈ng-ɑ ɑ́kööb Yɑgob geki kwɑ̈yyi dyëg, ɑwɑ̈nhi Rɑceel ki dyëgi wïye, mɑ́ en ɑ ɑ́bëëd e kwɑy-ɑ dyëg. 
GEN.29.10	Yɑgob keny-ɑ ɑ́lidhe Rɑceel nyɑɑr Lɑbɑn geki dyëgi Lɑbɑn, ɑkedhe wïj yith, kɑ kït ngyëële wɑ̈g kì dhø yith, kɑ dyëgi Lɑbɑn tömme ki pï. Lɑbɑn bɑ ómï Rebekɑ̀ meyi Yɑgob. 
GEN.29.11	Codhe, kɑ Rɑceel nuum yi Yɑgob, kɑ Yɑgob ceg-ɑ ì túl ki ywøg. 
GEN.29.12	Aköbbe nyɑnɑni kinni ge bɑ wɑdd, o bɑ wɑ̈d Rebekɑ̀.
GEN.29.12	Codhe, ɑrengi Rɑceel pɑc, kɑ wïye köbbe. 
GEN.29.13	Lɑbɑn keny-ɑ ɑ́lïnge wööni Yɑgob wɑ̈d nyimen, ɑrenge be pɑɑrii, kɑ dööb kɑ̈w yi Lɑbɑn, kɑ gø nuume, kɑ gø kïdhe gøle. Aköbbii yi Yɑgob ki gïg-ɑ ɑ́cwöb bënn. 
GEN.29.14	Akööb Lɑbɑn kinni, “Wɑ bɑ remø ɑ́kyel.” Kɑ Yɑgob obëëdø kì kunɑni ki dwɑ̈y.
GEN.29.15	Codhe, ɑköbbi Yɑgob yi Lɑbɑn kinni, “Yï bɑ wɑɑd wøn kidyër, de pɑ døøj kiperí kinni o yï göög e bong köögi men mëggɑ yïn. Köbbí yɑn, yï køøg kɑ ngø?” 
GEN.29.16	Lɑbɑn ɑ́bëëd yïe dɑ nyige, womɑ̈nn ɑ́ryew. Nyɑn-ɑ dwøng cwøl ɑ́ Leɑ̀, o nyɑn-ɑ thinh cwøl ɑ́ Rɑceel. 
GEN.29.17	Leɑ̀ ɑ́bëëd bøle myëër, de Rɑceel ɑ́bëëd ɑ́ ɑ́ywinyø, o myëër cɑrø.
GEN.29.18	Rɑceel mɑɑr yi Yɑgob. Codhe, ɑköbbe Lɑbɑn kinni, “Yï ógöggɑ ki runn ɑ́bïryew, othumi gen, o yɑ mëggí nyɑrí Rɑceel ɑ́ dhɑjø.”
GEN.29.19	Kɑ Lɑbɑn okööbø kinni, “Lɑ̈w kipere ke nywømii yi yïn kibøli ke di nywømii yi jɑlø megø. Bëëd kì butɑ keny.” 
GEN.29.20	Codhe, kɑ Yɑgob obëëdø e göög ɑ cingi Lɑbɑn ki runn ɑ́bïryew kipe kinni o ómëggi Rɑceel keny-ɑ óthumi runnɑni. Gï nenne ge nɑ cyɑ̈ng mø nøg yøw, yi kɑ mɑɑre Rɑceel ki mendwøng.
GEN.29.21	Kì bɑng runn ɑ́bïryew, ɑköbbi Lɑbɑn yi Yɑgob kinni, “Mëggí yɑn Rɑceel, o nywøm yi yɑn. Runni gwøg møg-ɑ ɑ́nywɑg yi wɑ ɑ́thumi.” 
GEN.29.22	Codhe, kɑ tyëng myërrɑni ryej yi Lɑbɑn. 
GEN.29.23	Keny-ɑ ɑ́yuudh wøw kɑ Lɑbɑn yöd e muuj-ɑ Leɑ̀ nyɑre, kɑ gø kïdhe ød geki Yɑgob. 
GEN.29.24	Kɑ Lɑbɑn nyɑbɑ̈nge Dhilpɑ̀ mëgge Leɑ̀ nyɑre ɑ́ bɑ̈ng. 
GEN.29.25	Kì mwøl keny-ɑ ɑ́yodii yi Yɑgob kinni ge buddø kɑ Leɑ̀, ɑköbbe Lɑbɑn kinni, “Á ngø ɑ göggí yɑn kinnï! Yɑ ɑ́göög ki gwøng teg ki runn ɑ́bïryew kɑ per kinni, o yɑ nywømɑ Rɑceel! Yïde ɑ wëëny yɑn?”
GEN.29.26	Kɑ Lɑbɑn okööbø kinni, “Kì pödhi wøn, nyɑnthinh pɑ nyi wëggi nywømø kì bøli nyimen nyɑndwøng. 
GEN.29.27	De tyëgu cyɑ̈ng ɑ́bïryew kì ød wuki Leɑ̀, o yï mëggɑ Rɑceel, o nywøm yi yïn thyew. De yï ceg-ɑ døøgø gwøg ki runn ɑ́bïryew møøgø.”
GEN.29.28	Kɑ møgɑni yïëy yi Yɑgob. Keny-ɑ ɑ́thumi cyɑ̈ng ɑ́bïryew e ying-ɑ ød geki Leɑ̀, kɑ Lɑbɑn Rebekɑ̀ nyɑre mëgge Yɑgob ɑ́ dhɑjø. 
GEN.29.29	(Kɑ Lɑbɑn bɑ̈nge Bilɑ̀ mëgge Rɑceel nyɑre ɑ́ bɑ̈ng.) 
GEN.29.30	Codhe, kɑ Yɑgob kedh-ɑ ød geki Rɑceel thyew, kɑ Rɑceel mɑɑr yi Yɑgob kidøøj kibøli Leɑ̀. Kɑ Yɑgob ogöögø kì cingi Lɑbɑn ki runn ɑ́bïryew møøgø.
GEN.29.31	Keny-ɑ ɑ́lidhii yi Jwøng-ɑ Ácwɑ̈ɑ̈j kinni Rɑceel mɑɑr kidøøj yi Yɑgob kibøli Leɑ̀, ɑgöjje Leɑ̀ nywølø, kɑ Rebekɑ̀ göjje bøøjø. 
GEN.29.32	Leɑ̀ ɑ́yɑɑj kɑ onywølø ki wɑ̈d. Kɑ gø cɑge ɑ́ Ruben,
GEN.29.33	Leɑ̀ ɑ́cigi yɑɑjø kɑ onywølø ki wɑ̈d megø. Kɑ gø cɑge ɑ́ Cimeøn,
GEN.29.34	Leɑ̀ ɑ́cigi yɑɑjø, kɑ onywølø ki wɑ̈d megø. Kɑ gø cɑge ɑ́ Leebì,
GEN.29.35	Codhe, kɑ Leɑ̀ onywølø ki wɑ̈d megø. Kɑ gø cɑge ɑ́ Yeudɑ̀,
GEN.30.1	Keny-ɑ ɑ́yodii yi Rɑceel kinni bɑ bwøj, kɑ mɑg yi tyiel ki Leɑ̀ nyimen, ɑköbbe Yɑgob kinni, “Nëngí yɑn ki nywøl, ke pɑ nywølɑ yɑ othøø.”
GEN.30.2	Kɑ Yɑgob mɑg yi liny ki en, ɑkööbe kinni, “Gïn-ɑ nyi gwøg yi Jwøk kete, olwɑ̈ngø yi yɑn ki gwøgø? En ɑ ɑ́mɑ̈ɑ̈n yïn nywølø.”
GEN.30.3	Akööb Rɑceel kinni, “Bɑ̈ngɑ Bilɑ̀ ɑnɑn. Kedhu ød ki en, o yɑ nyödde ki nywøl. O gølɑ tïng yi en.” 
GEN.30.4	Codhe, kɑ Rɑceel bɑ̈nge Bilɑ̀ mëgge Yɑgob ɑ́ dhɑjø, kɑ kedh-ɑ ød ki gøn. 
GEN.30.5	Ayɑɑj Bilɑ̀, kɑ Yɑgob nyödde ki wɑ̈d. 
GEN.30.6	Kɑ Rɑceel okööbø kinni, “Álidh yi Jwøk kinni yïɑ bɑ̈r. Kwɑ̈jjɑ ɑ́lïnge, kɑ yɑ nënge ki wɑ̈d.” Acɑge gøn ɑ́ Dɑn.
GEN.30.7	Bilɑ̀ ɑ́cigi yɑɑjø, kɑ onywølø ki ryeew wɑ̈dde. 
GEN.30.8	Akööb Rɑceel kinni, “Wø ɑ́byëddi ki nyimïɑ ki byëddø me teg, kɑ tyɑm yi yɑn.” Codhe, ɑcɑge gøn ɑ́ Nɑptɑlì.
GEN.30.9	Keny-ɑ ɑ́yodii yi Leɑ̀ kinni nyöde ɑ́cungi, ɑmëgge bɑ̈nge Dhilpɑ̀ Yɑgob ɑ́ dhɑjø. 
GEN.30.10	Keny-ɑ ɑ́nywøl Dhilpɑ̀ ki wɑ̈d, 
GEN.30.11	ɑkööb Leɑ̀ kinni, “Yïɑ dɑ dhwɑ̈ng.” Codhe, ɑcɑge gøn ɑ́ Gɑd.
GEN.30.12	Yɑgob ɑ́nyöddi yi Dhilpɑ̀ ki wɑ̈d megø, 
GEN.30.13	kɑ Leɑ̀ okööbø kinni, “Pyëwɑ med cɑrø! Anɑn yɑ ócwølli yi tyëng-ɑ mɑ̈nn yɑn ɑ́ ngɑn pyëwe med.” Acɑge gøn ɑ́ Aceer.
GEN.30.14	Kɑ Ruben kedh-ɑ yethi pwödh cyɑ̈ng ɑ́kyel, ji onyɑ̈rø kí gemè, kɑ óyïddø ki dödɑyim,
GEN.30.15	Alöggi Leɑ̀ kinni, “Jɑlgølɑ ɑ́rum ki kɑ̈ɑ̈lø yi yïn, o ɑnɑn yï dwɑddí kwɑnyi dödɑyim mø wɑ̈dɑ?”
GEN.30.15	De Rɑceel ɑ́löggi kinni, “Keløg yɑ onëngø yi yïn ki dödɑyim mø wɑ̈dí, wu ócuggø buddø wuki Yɑgob tïn kì wɑ̈r.”
GEN.30.16	Keny-ɑ ɑ́dwöög Yɑgob kì pwödhø kì böörø, ɑkedhi Leɑ̀ be pɑɑrii. Kɑ okööbø kinni, “Yï buddi kɑ yɑn tïn kì wɑ̈r, mɑ́ yï ɑ́rum ki kïrø yi yɑn ki dödɑyim mø wɑ̈dɑ.” Codhe, kɑ Yɑgob óbuddø ki en kì wɑ̈rɑni.
GEN.30.17	Codhe, kɑ kwɑ̈jji Leɑ̀ lïngi yi Jwøk, kɑ óyɑɑjø këti. Anyödde Yɑgob ki bïïj wɑ̈dde. 
GEN.30.18	Kɑ okööbø kinni, “Yɑ ɑ́nëngi yi Jwøk ki köögi, mɑ́ bɑ̈ngɑ ɑ́mëggɑ jɑlgølɑ.” Codhe, kɑ Leɑ̀ wɑ̈de cɑge ɑ́ Isɑkɑr.
GEN.30.19	Leɑ̀ ɑ́cigi yɑɑjø, kɑ Yɑgob nyödde ki bïkyeel wɑ̈dde. 
GEN.30.20	Kɑ okööbø kinni, “Jwøk yɑ ɑ́mëgge gïn-ɑ nyi tyer yi pyëw. Yɑgob óyïëy bëëdø ki yɑn ɑnɑn cyee, mɑ́ e ɑ́nyöddɑ ki wɑ̈dd ɑ́bïkyel.” Codhe, ɑcɑge gøn ɑ́ Dhebulun.
GEN.30.21	Kɑ Leɑ̀ onywølø kì cyɑ̈ɑ̈n piny ki nyɑndhɑjø, ɑcɑge gøn ɑ́ Dïnɑ̀.
GEN.30.22	Codhe, ɑpɑɑr Rɑceel yi Jwøk, kɑ kwɑ̈jje lïngi yi en, kɑ nyöde yiebe. 
GEN.30.23	Kɑ óyɑɑjø, ɑnywøle ki wɑ̈d, ɑkööbe kinni, “Ayɑ̈rɑ ɑ́kɑ̈ɑ̈l wɑ̈g yi Jwøk kì kömɑ.” 
GEN.30.24	Kɑ gø cɑge ɑ́ Yosep.
GEN.30.25	Kì bɑng kɑ ɑ́rum Yosep ki nywølø, ɑköbbi Lɑbɑn yi Yɑgob kinni, “Wiy yɑn, o yɑ døøgɑ pödhi wøn. 
GEN.30.26	Mëggí yɑn mɑ̈nnɑ geki nyigɑ, kɑ wiy yɑ kedhɑ. Yɑ ɑ́ceg-ɑ gwøg kiper gen, o ngɑ̈nyi yi yïn kidøøj eni gwøng-ɑ ɑ́göggɑ yïn.”
GEN.30.27	Aköbbii yi Lɑbɑn kinni, “Keløg pyëwí med ki yɑn, yɑ kwɑjj-ɑ yïn bëëd. Ngɑ̈nyi yi yɑn kinni yɑ ɑ́gyëdh yi Jwøng-ɑ Ácwɑ̈ɑ̈j kɑ perí. 
GEN.30.28	Köbbí yɑn gïn-ɑ dwɑddi yi yïn, o culɑ yïn.”
GEN.30.29	Alöggi Yɑgob kinni, “Ngɑ̈nyi yi yïn kidøøj kinni yï ɑ́göggɑ kɑ gwøg me teg, kɑ dyëgí óngënyø kɑ ɑ́korrɑ gen. 
GEN.30.30	Keny-ɑ ɑ́bëënɑ, yïí ɑ́dɑ mø nøg, de ɑnɑn yïí dɑ mø ngenyø. Kenyi di gïí me gwøg yi yɑn ceth, yï nyi ceg kɑ gyëdhø yi Jwøng-ɑ Ácwɑ̈ɑ̈j. Dɑ́ ki wën ɑ ólunyɑ ki gwøg yɑ gögg-ɑ gølɑ?”
GEN.30.31	Apyëëj Yɑgob yi Lɑbɑn kinni, “Mëggɑ yïn ngø?”
GEN.30.31	Aløøg møge yi Yɑgob kinni, “Ko di gïn mëggí yɑn. Göggí yɑn gïn kete yøw; wiy yɑ kedhɑ be kwɑyi dyëgí kí dhögí, o ge korri yi yɑn. 
GEN.30.32	Kɑ wiy yɑ kɑ̈llɑ kelli dyëgí bënn tïn, o møg-ɑ ógeddø, ki møg-ɑ ri gen di kïddì kì kelli gen køjɑ wɑ̈yi gen geki órömm-ɑ lojø bënn. Kí dyëg ɑ́tegg geki dhög-ɑ ri gen di kïddì, o møgɑni bëëd gen gɑ kööngɑ. 
GEN.30.33	O ólidh yi yïn dhuki megø mɑ bëëdɑ yɑ pɑth ki wëny. Keny-ɑ óbëën be lidhi dyëgɑ, keløg yï ólïdhi ki dyel ɑ́tegø me pɑth ki ɑgid wɑlɑ̀ ree bong kïddì, wɑlɑ̀ órömø me pɑth ki dïtɑ̈ng, óbëëd ɑ́ ɑkwɑl yi yɑn.”
GEN.30.34	Alöggi Lɑbɑn kinni, “Yɑ ɑ́yïëy! Wiy bëëde ni kɑ ɑ́kwøbií.” 
GEN.30.35	De kì dicyɑ̈ngɑni ceth, Lɑbɑn dyëg ɑ́tegg-ɑ ri gen di kïddì kí møg-ɑ ógeddø, kí møg-ɑ ógwelø ki kïdd-ɑ tɑr, kí dyëg-ɑ lojø bënn gï ɑ́køje wɑ̈yi gen, o wɑ̈dde nenni gen dyëgɑni. 
GEN.30.36	Kɑ dyëgɑni køøle kun me lɑ̈wi ki Yɑgob, kunɑni cɑɑdh kɑ cyɑ̈ng ɑ́dɑ̈g. Dyëg-ɑ ɑ́döng ɑ́korri yi Yɑgob.
GEN.30.37	Kɑ Yɑgob ókɑ̈bbø ki bɑ̈ddi yenh odɑɑrø, kí ɑkemel, kí ɑ́cøngø, kɑ gï celle, kɑ gï gwede e gööb-ɑ pɑ̈ddi gen wɑ̈g, o kɑ̈jji gen döng gen ge tɑr. 
GEN.30.38	Kɑ lødh møgɑni cwöödhe kɑ̈jj-ɑ nyi mɑ̈ɑ̈dh yi dyëg geki dhög ki pï. Dyëg kí dhög nyi tïg ɑ kenyi bëën gen be mɑdh ki pï. 
GEN.30.39	Codhe, kɑ dyëg nyii tïgø kì bøli lødhɑni. Kɑ møg-ɑ nyi nywøl yi gen nyi nywøl ri gen dɑ kïddì, ge ógeddø.
GEN.30.40	Kɑ dyëg-ɑ thønhø geki røjj-ɑ thønhø møgɑni køj wɑ̈yi gen yi Yɑgob kì ri møg-ɑ kyeelø, ɑ løg dyëgi Lɑbɑn.
GEN.30.41	Kenyi tïg møg-ɑ teg (møg-ɑ dëlli gen døøj), kɑ lødh nyi cwöödh bøli gen yi Yɑgob, o gï nenni gen kɑ̀ tïg gen. 
GEN.30.42	De kenyi tïg møg-ɑ nyødh (møg-ɑ dëlli gen rijjø), lødh pɑ nyi cwöödh bøli gen yi Yɑgob. Codhe, kɑ møg-ɑ nywøl yi dhög geki dyëg-ɑ rijjø løg-ɑ mø Lɑbɑn, o møg-ɑ nywøl yi møg-ɑ teg bɑ mø Yɑgob. 
GEN.30.43	Yɑgob ɑ́göög ɑ́ jɑlkɑ̈r kì bɑng gwøng ni menɑni. Kɑ óyïddø ki dhyɑng kí dyel bëne. Kɑ jɑmme óngënyø, yïe dɑ bɑ̈ngg-ɑ mɑ̈nn kí bɑ̈ngg-ɑ cwøw, kí ɑmɑl, kí ɑderr.
GEN.31.1	Cyɑ̈ng ɑ́kyel kɑ wɑ̈ddi Lɑbɑn lïngi ge okööbø yi Yɑgob. Ge ɑ́kööb kinni, “Yɑgob jɑmmi wïyee ɑ́kwɑnye bënn, bene ɑ bɑnge kɑ̈re.” 
GEN.31.2	Kɑ yod yi Yɑgob kinni Lɑbɑn bëëde ɑ́kedh e órënyø ki en. 
GEN.31.3	Kɑ Yɑgob köbbi yi Jwøng-ɑ Ácwɑ̈ɑ̈j kinni, “Døøg piny kweyyi wun, yɑ ócyɑ̈dhi ki yïn.”
GEN.31.4	Codhe, kɑ Rɑceel geki Leɑ̀ cwøøl yethi pwödh yi Yɑgob, kun-ɑ ɑ́ködde ki kɑɑle. 
GEN.31.5	Aköbbe gïn kinni, “Álidh yi yɑn kinni wïyi wun bëëde ɑ́kedh e órënyø ki yɑn, pɑ pɑ̈r ki bëëdi cøn. De Jwøøg wïyɑ yɑ ɑ́korre. 
GEN.31.6	Ngɑ̈nyi yi wun ryeet, kinni yɑ ɑ́göög kì cingi wïyi wun ki gwøg me teg, 
GEN.31.7	de yɑ ɑ́ruj yi en, kɑ kööngɑ wile ki tyel pyɑ̈rø. De Jwøk wïyi wun nuti wiyø yi en, o yɑ gögge ki gïnrɑj. 
GEN.31.8	Keny-ɑ ɑ́kööb Lɑbɑn kinni, ‘Yï ócuggø kwɑnyi dyëg-ɑ ri gen di kïddì bënn gɑ kööngí.’ Kɑ dyëg nywøl-ɑ møg mø ri gen di kïddì. 
GEN.31.9	Menɑni wɑng-ɑ kinni dyëg ɑ́kwɑny yi Jwøk kì yï wïyi wun, kɑ gï mëgge yɑn.
GEN.31.10	“Yɑ ɑ́lɑ̈gi kì bøli kej tïïg dyëg geki dhög. Yɑ ɑ́lidh-ɑ ónyögg-ɑ tïgø gɑ ɑgid, kí ɑgwel, kí møg-ɑ ócwinyø ki kïddì keti gen ɑ tïgø. 
GEN.31.11	Wëywöni Jwøk ɑ́kööb ki yɑn kì yethi lɑ̈ggɑni, ɑkööbe kinni, ‘Yɑgob!’ Ayïëyɑ kinni, ‘Wööy!’ 
GEN.31.12	Kɑ wëywönɑni okööbø kinni, ‘Lïdhí, ónyögg-ɑ bɑ ɑgwel ki møg-ɑ ógeddø geki møg-ɑ ócwinyø ki kïddì, bɑ ge keti gen ɑ tïgø. Gïn ni men gwøg yi yɑn kɑ per kɑ ɑ́lidhɑ gïg-ɑ göggi yïn yi Lɑbɑn bënn. 
GEN.31.13	 Bene yɑn Jwøng-ɑ ɑ́cwöb kì bølí kì Betiil, kun-ɑ ɑ́kunyí kömi tungi kïn-ɑ ɑ́cwöödh yi yïn piny ki møw, kɑ yï óköngø kì bølɑ. Anɑn yɑ dwɑdd-ɑ yïn, dhwöödh kì keny, kɑ yï døøg piny-ɑ́ yije ɑ́nywøøl yïn.’ ”
GEN.31.14	Kɑ Leɑ̀ geki Rɑceel ólöggø kinni, “Bong gïjø men-ɑ ólɑg yi wøn kì bɑng wïyi wøn keny-ɑ óthøwe. 
GEN.31.15	Wø ɑ́mïdhi yi en wø nɑ tyëngpɑth. Wø ɑ́ngëwwe yïn, kɑ ngyëny møg-ɑ ɑ́muuj yi yïn cɑme. 
GEN.31.16	Jwøk jɑmm-ɑ ɑ́kwɑnye bënn kì yï wïyi wøn, bɑ mø wøn, wøki nyigi wøn. De gwøg gïn-ɑ ɑ́köbbi yïn yi Jwøk kinni gwøøg.”
GEN.31.17	Codhe, kɑ Yɑgob nyige kí mɑ̈nne cïbe kömi ɑmɑl. 
GEN.31.18	Kɑ ge ócɑ̈gø ki døøg yï wïye Isɑɑk kì piny Kɑnɑɑn. Jɑmmi Yɑgob bënn kwøl ɑ bøli gen. Jɑmm-ɑ ɑ́lem yi en bënn kì Töör Arɑm ɑ́kɑ̈l yi en. 
GEN.31.19	Kɑ ngïjji jwöggi gøl Lɑbɑn kwɑl yi Rɑceel, e Lɑbɑn ying-ɑ be teb ki yëyyi dyëge. 
GEN.31.20	Yɑgob, Lɑbɑn jɑl Arɑm ɑ́wënye; nuti köbbø yi en kinni ceg-ɑ dɑ̈ɑ̈g. 
GEN.31.21	Yɑgob ɑ́jwɑn dhwödhø geki tyëng gøle, kɑ Nɑm Porɑt bɑ̈ɑ̈n gen, kɑ ge ókedhø ge töng-ɑ kuni myërri kïtti Gilyɑd.
GEN.31.22	Kɑ Lɑbɑn olïngø kì bɑng cyɑ̈ng ɑ́dɑ̈g kinni, i Yɑgob pɑ̈ɑ̈rø. 
GEN.31.23	Codhe, kɑ wɑddi gen cønge, kɑ ge reng-ɑ bɑnge. Bɑng cyɑ̈ng ɑ́bïryew, ɑpïïdii kelli kïtti Gilyɑd yi Lɑbɑn. 
GEN.31.24	Kɑ Jwøk bï-ɑ yï Lɑbɑn jɑl Arɑm kì wɑ̈rɑni, ɑkööbe kinni, “Køkødh! Ko di gïjø me köbbí Yɑgob, cɑgg ɑ́ gïndøj wɑlɑ̀ gïnrɑj.” 
GEN.31.25	Yɑgob ɑ́pïïd yi Lɑbɑn, ɑ́pïïd yi en e rum gur ki kɑɑle kì kelli kïttì, codhe kɑ Lɑbɑn geki jøg-ɑ cyɑ̈dhi ki en pëgg-ɑ kelli kïtti Gilyɑd.
GEN.31.26	Kɑ Yɑgob köbbi yi Lɑbɑn kinni, “Á ngø ɑ ɑ́kedhi wïjí ɑ kɑ̈ɑ̈l nyigɑ de ge ce mɑɑg yïn ɑ yij liny? 
GEN.31.27	Yïde ɑ kwɑɑl rií, kɑ yɑ wëny yi yïn? Yɑde ɑ bɑɑny yɑn ki köbbø? Yï di lwøøg yöö ki dhwɑ̈ng e bullì opwödø, o kɑ̈ngì okodhø. 
GEN.31.28	Yɑ nuti wëggi yïn mɑ̈dhi nyigɑ geki kwɑrrɑ, keny-ɑ ɑ́dhwödh gen. Gïn ni menɑni ɑ́gwøg yi yïn kɑ nøgi wïjí! 
GEN.31.29	Yï di cuggi göggø yi yɑn ki gïnrɑj. De ɑ́wɑ̈ɑ̈r, Jwøøg wïyi wøn yɑ ɑ́kyëdde kinni, i yï ko köbbɑ ki kwøb ying gɑ møg døj wɑlɑ̀ mø rijjø. 
GEN.31.30	Ngɑ̈nyi yi yɑn yï dwɑdd-ɑ døøg pödhi wun, dɑ́ per ngø ɑ kwɑɑl ngïjji jwöggi gølɑ?”
GEN.31.31	Alöggi Yɑgob kinni, “Yɑ ɑ́ceg-ɑ riɑ ki kwɑlø, mɑ́ yɑ ɑ́bögg-ɑ kinni nyigí ókwɑny yi yïn kì yïɑ. 
GEN.31.32	Keløg e dɑ ngɑn-ɑ óyod yi yïn kì keny, e ngïjji jwöggi gølí kwɑɑny en, ngɑnɑni ceg kɑ nɑ̈gø! Yɑ kööb ɑ bøli wɑddi wun ɑnɑn, dhøgɑ ómïdhɑ. Yɑ̈ɑ̈b ki jɑmm-ɑ bɑ møgí, kɑ jɑmmí kwɑɑny.” Kwïj yi Yɑgob kinni ge ókwɑɑl-ɑ yi Rɑceel.
GEN.31.33	Kɑ Lɑbɑn oyɑ̈bø kì yij kemi Yɑgob, kì yij kemi Leɑ̀. Kí yij kem-ɑ bëëd yi bɑ̈ngg, de ngïjji jwöggi gøle nuti yood en. Kɑ kedh-ɑ yij kemi Rɑceel e kɑ̈ɑ̈l-ɑ kemi Leɑ̀. 
GEN.31.34	Rɑceel ngïjji jwöggɑni kɑɑn en kelli jɑmmi kömi ɑmɑlø, o bëëd ɑ kömi gïn. Yij kemɑ̀ ɑ́yɑb bëne yi Lɑbɑn, de ge ɑ́cög gï pɑ yode. 
GEN.31.35	Rɑceel wïye ɑ́köbbe kinni, “Wïyø, yï ko mɑg yi liny ki yɑn. Yɑ pɑ cuggi dhwödhi mɑl kì bølí, kipe riɑ dɑ thɑ̈nggɑ.” Codhe, ɑyɑ̈ɑ̈b Lɑbɑn kì yij kemɑ̀ bëne, de ngïjji jwöggi gøle ɑ́cög gï pɑ yode.
GEN.31.36	Codhe, kɑ Yɑgob mɑg yi liny ki menteg, ɑkööbe kinni, “Á gïn ɑ ɑ́bɑj yi yɑn? Á cigg mɑ ngø ɑ ɑ́pyemɑ, ɑ rïngí kì bɑngɑ? 
GEN.31.37	Jɑmm-ɑ yïɑ bënn yethi gen ɑ́rum ki yɑbø yi yïn, de bong gïjø mɑ mií, mɑ ɑ́yod yi yïn. Keløg e dɑ gïn yood yïn, nyudhí ji bënn kì keny. Cïb bøli wɑddi wun geki wɑddi wøn, kɑ wiy ge kwøb gen ngɑn-ɑ yïe di dyër kì kɑɑmee. 
GEN.31.38	Yɑ ɑ́göög kì cingí ki runn pyɑ̈r ɑ́ryew ɑnɑn. Kì kɑɑmɑni bëne, bong dyel wɑlɑ̀ nyɑɑr dyel me thinh mɑ ɑ́thøw e ceg kɑ nywølø, o bong órömø mɑ ɑ́cɑm yi yɑn kì kelli römmí. 
GEN.31.39	Kenyi di dyel me cɑm yi lɑ̈ɑ̈y pɑ̈l, pɑ nyi muujɑ yïn, de keje nyi col-ɑ yi yɑn kiriɑ, keje nyi kwɑny yi yïn ɑ yïɑ, ying e cɑm-ɑ wɑ̈r wɑlɑ̀ dicɑ̈ng. 
GEN.31.40	Yɑ nyi ceg kɑ nɑ̈gø yi cɑ̈ng kì dicɑ̈ng, o yɑ nyi ceg-ɑ tödø yi yømø kì wɑ̈r kɑ yɑ nyii dhɑ̈lø’ nenø. 
GEN.31.41	Yɑ ɑ́göög yɑ nɑ bɑ̈ng kì yïí ki runn pyɑ̈r ɑ́ryew, runn pyɑ̈rø wïdɑ́ngwen kipe nywømi nyigi ryeet, o runn ɑ́bïkyel møg-ɑ kyeelø kipe yïddø ki dyëgí. Kì kɑɑmɑni bëne köggɑ ɑ́wil yi yïn ki tyel pyɑ̈rø. 
GEN.31.42	De Jwøøg wïyɑ, Jwøøg Abrɑhɑm geki Isɑɑk ɑ́ying-ɑ kömɑ. Keløg e di bëëd e lɑ̈wi ki yɑn, yɑ di ör pödhi wøn yi yïn kɑ cinggɑ. De orɑngɑ ɑ́lidh yi en, ki gwøng teg men-ɑ ɑ́gwøg yi yɑn, ɑkyëdde yïn kì wɑ̈r-ɑ ɑ́wɑ̈ɑ̈.”
GEN.31.43	Kɑ Yɑgob köbbi yi Lɑbɑn kinni, “Womɑ̈nn møg bɑ nyigɑ. Nyigi gen bɑ møgɑ, o dyëg møg bɑ møgɑ. Jɑmm-ɑ nenni yi yïn kì keny bënn bɑ møgɑ, dɑ́ ngø ɑ ógwøg yi yɑn ɑnɑn kipe nyigɑ geki othønh-ɑ ɑ́nywøl yi gen? 
GEN.31.44	Ceg wɑ lwöbø, kɑ wɑ rööri wɑ piny ki kïttì møg nyi pɑr wɑ lwömɑni.”
GEN.31.45	Codhe, kɑ Yɑgob ókɑ̈bbø ki kït me dwøng, kɑ gø cwöödhe piny. 
GEN.31.46	Kɑ Yɑgob wɑdde köbbe kinni cung gen ki tuggi kïttì, ɑkwɑny gen tuggi kïttɑni, kɑ gï röör gen piny ge myeer-ɑ mɑl gɑ lwøbb. 
GEN.31.47	Kenyɑni ɑ́cɑg yi Lɑbɑn ɑ́ Yegɑr Sɑdutɑ̀, ɑ wɑngi kïtti lwöbø. De ɑ́cɑg yi Yɑgob ɑ́ Gilyɑd, nyingɑni wɑng-ɑ gïjø ɑ́kyel. 
GEN.31.48	Kɑ Yɑgob köbbi yi Lɑbɑn kinni, “Lwøøb tuggi kïttì møg, bɑ møg nyi pɑ̈ddi wɑ ki lwöm-ɑ kɑɑmee.” Bene ɑ bɑnge cwøllii ɑ́ Gilyɑd. 
GEN.31.49	Kenyɑni nyii cwøllø thyew ɑ́ Midhpɑ̀, mɑ́ e ɑ́kööb thyew kinni, “Wɑ ónenni yi Jwøk kɑ̀ dɑ̈ɑ̈ng wɑ. 
GEN.31.50	Ngɑ̈nyí wøw kinni wɑ kööb ɑ bøli Jwøk, cɑgg e di bëëd e bong ji mø lïngø. Óbëëd e ngɑ̈nyi yi en, ke göggí nyigɑ yi yïn ki gïnrɑj, wɑlɑ̀ ke nyömmí kömi gen ki mɑ̈nn møøgø. 
GEN.31.51	Lwøøb tuggi kïttì men-ɑ ɑ́röör yi yɑn piny èn, bɑ men nyi pɑ̈ddi wɑ ki lwöm-ɑ kɑɑmee. 
GEN.31.52	Lwøøb tuggi kïttì møg geki tungi kïn-ɑ ócwöödh piny èn, bɑ møg nyi pɑ̈ddi wɑ ki lwömee. Lwøøb tuggi kïttì men pɑ cuggi kɑdhø yi yɑn, o yɑ kedhɑ be göggi yïn ki gïnrɑj. Kɑ yï ko bï løøng-ɑ di yɑn be göggi yɑn ki gïnrɑj. 
GEN.31.53	Jwøøg Abrɑhɑm, ɑ bɑ Jwøøg Nɑor, kɑ en ɑ bɑ Jwøøg wëëg gen, wiy e ócɑɑye ngɑn-ɑ ópɑ̈d lwömɑni kì kɑɑmee.” Codhe, kɑ Yɑgob óköngø ki nyingi Jwøng-ɑ nyi mɑlli yi wïye Isɑɑk. 
GEN.31.54	Kɑ Yɑgob ongɑ̈dø ki gëëdhi kì kelli kïttɑni, kɑ wɑddi gen cwøle, o ge cyɑ̈ɑ̈m gen. Acyɑ̈ɑ̈m gen kɑ ge óbuddø kì kelli kïttɑni. 
GEN.31.55	Kì mwøl, ɑdhwödh Lɑbɑn kɑ kwɑrre mɑ̈dhe geki nyige ryeet, kɑ gï kwënge, ɑkedhe kɑ døøg-ɑ pödhi gen.
GEN.32.1	Keny-ɑ ɑ́lunyi Yɑgob ki kedhø ki yuue, ɑrøøm gen ki wëywöddi Jwøk. 
GEN.32.2	Keny-ɑ ɑ́lidhe gïn, ɑkööbe kinni, “Men bene kɑɑl Jwøk.” Codhe, kɑ kenyɑni cɑge ɑ́ Mɑɑ̈nɑim.
GEN.32.3	Isøø ómï Yɑgob ɑ́bëëd e ying-ɑ Edöm, ɑ cwøl ɑ́ Seir. Yɑgob ɑ́ödi yï Isøø ki ji, 
GEN.32.4	kɑ gï köbbe kinni, “Köbbu wöödø men Isøø wɑ̈ɑ kinni, ‘Bene møg-ɑ ɑ́kwøb yi Yɑgob bɑ̈ngí ek: Yɑ ɑ́bëëd ɑ buti Lɑbɑn gïti bøli keny-ɑ dwöögɑ èn. 
GEN.32.5	Yïɑ dɑ dhög, kí ɑderr, kí dyel bëne, kí bɑ̈ngg-ɑ mɑ̈nn kí bɑ̈ngg-ɑ cwøw. Wöödø men örɑ’ yïn kɑ per kinni, o wø yïëy yi yïn ki bëënø.”
GEN.32.6	Kɑ jøg-ɑ ɑ́ör dwöög-ɑ yï Yɑgob ge okööbø kinni, “Wø ɑ́kedhi yï ómyëw Isøø. Bï-ɑ be pɑ̈ɑ̈ri yïn, cyɑ̈dhi kɑ jøg mø kwɑnni gen bɑ miy ɑ́ngwen.” 
GEN.32.7	Kɑ Yɑgob obwøgø, kɑ pyëwe ceg-ɑ olïng. Kɑ ji møg-ɑ cyɑ̈dhi ki en pɑ̈nge gɑ kɑ̈jj ɑ́ryew. Kɑ dyëg kí dhög kí ɑmɑl pɑ̈nge kì dyëri gen thyew. Gï ɑ́pɑ̈nge gɑ kɑ̈dd ɑ́ryew. 
GEN.32.8	Yɑgob ɑ́rømm-ɑ kinni, ke bëën Isøø, kɑ töng-ɑ be nɑ̈gi kɑɑl ɑ́kyel, kɑɑl-ɑ kyeelø órengi kɑ obødhø.
GEN.32.9	Kɑ Yɑgob okööbø kinni, “Yïn ɑ Jwøøg kweyɑ Abrɑhɑm, kɑ yï løg-ɑ Jwøøg wïyɑ Isɑɑk, Yïn ɑ Jwøng-ɑ Ácwɑ̈ɑ̈j, yɑ ɑ́köbbi yi yïn kinni døøgɑ gøl wøn kì pödhi wøn. Yï ɑ́kööb kinni yɑ ókorri yi yïn kidøøj. 
GEN.32.10	Yɑ ɑ́göggi yi yïn ki gïgdøj mø lod møg-ɑ rømmɑ, kɑ yɑ kor yi yïn kidøøj; keny-ɑ ɑ́bɑ̈ɑ̈nɑ Nɑm Urdun yɑ ceg-ɑ kedhø, ɑ́bɑ̈ɑ̈n yi yɑn yɑ kɑ̈ll-ɑ lodh kete. De ɑnɑn, yɑ nuti nëngi yi yïn ki jɑmmì mø gïïr, mø bɑ kɑ̈dd ɑ́ryew? 
GEN.32.11	Yɑ kwɑjj-ɑ yïn, yiel yɑn ki ómïɑ Isøø. Yɑ óböggø kinni óbï, kɑ wø nɑ̈ge bënn, kí tyëng-ɑ mɑ̈nn geki nyigi gen. 
GEN.32.12	 Yɑ ɑ́köbbí kinni, yɑ ókorri yi yïn kidøøj kɑ nyigɑ gwøøg ge gïïr ni ɑyejø kì thɑ̈ngi nɑɑm omelø; ge dhɑ̈li kwɑnø.”
GEN.32.13	Yɑgob ɑ́nin kì kenyɑni, kɑ okujø ki jɑmmi møg mëggi Isøø kì ri jɑmm-ɑ nud kì yïe. 
GEN.32.14	Ákuj ki dyëg ɑ́tegg gɑ miy ɑ́ryew, kí ónyögg pyɑ̈r ɑ́ryew, kí römm miy ɑ́ryew, kí órömm pyɑ̈r ɑ́ryew. 
GEN.32.15	Kí ɑmɑll-ɑ mɑ̈nn pyɑ̈r ɑ́dɑ̈g kí thönhh pyɑ̈rø, kí ɑderr-ɑ mɑ̈nn pyɑ̈r ɑ́ryew kí thönhh pyɑ̈rø. 
GEN.32.16	Kɑ ɑkud ɑ́kyel köme nyi cïbi ki bɑ̈ng yi Yɑgob, kɑ gï köbbe kinni, “Kedhu mɑl bølɑ, kɑ kɑɑm jɑmmì mïdhi wun ge lɑ̈wi ki møg-ɑ kyeelø.” 
GEN.32.17	Kɑ ge ceg yi Yɑgob ki gïn-ɑ ókwøb yi gen. Bɑ̈ng-ɑ kwølli jɑmm-ɑ mɑl ɑ́köbbe kinni, “Orøøm wun ki ómïɑ Isøø kɑ yï pyëj yi en kinni, ‘Yï bɑ bɑ̈ng men? Yï kedh-ɑ keny? O ɑ́ jɑmmi men ek?’ 
GEN.32.18	Codhe, kɑ yï löggí kinni, ‘Ge bɑ mø Yɑgob bɑ̈ngí. Gï ɑ́öre gï mëgge’ yïn, yïn ɑ wɑ̈ɑ Isøø, Yɑgob obëënø thyew kì bɑng wøn.’ ” 
GEN.32.19	Kɑ ryeew bɑ̈ngg ceg yi Yɑgob kinøw, kí dɑ̈ɑ̈g bɑ̈ngg, kí bɑ̈ngg-ɑ kyeelø bënn, gï ɑ́cege kinøw bënn kinni, “Köbbu Isøø gïjø ɑ́kyel wu bënn, keny-ɑ órøøm wun ki en. 
GEN.32.20	Kööb wun kinni, ‘Bɑ̈ngí, Yɑgob obëënø kì bɑng wøn.’ ” Yɑgob ɑ́rum kinni, keløg jɑmm-ɑ muuj yi yɑn örɑ’ bølɑ, Isøø pyëwe ólɑ̈ɑ̈m ki yɑn mɑwɑnø. Codhe, o keny-ɑ óyïddi wøn ki en, o yɑ óyïëye yɑn ɑ́ wɑd. 
GEN.32.21	Codhe, kɑ Yɑgob jɑmm-ɑ ɑ́muuje öre yï Isøø, de en kiree, ɑ́nin kì kenyɑni, kì wɑ̈rɑni.
GEN.32.22	Kì wɑ̈rɑni kɑ Nɑm Yɑbok bɑ̈ɑ̈n yi Yɑgob geki mɑ̈nne ryeet, kí bɑ̈ngg-ɑ mɑ̈nn ryeet, ki wɑ̈dde gɑ pyɑ̈rø wïdɑ́kyel. 
GEN.32.23	Gøle kí jɑmme bënn ɑ́kïdhe løøg nɑm. 
GEN.32.24	 Kɑ Yɑgob odöngø kete.
GEN.32.24	Kɑ jɑl megø obëënø, kɑ óbyëddø ki Yɑgob, gïti kɑ ɑ́tuul cɑ̈ng ge óbyëddø. 
GEN.32.25	Keny-ɑ ɑ́lidhii yi jɑlɑni kinni Yɑgob dhɑ̈li ki tyɑmø yi en, ɑgøje ɑ́cwiig Yɑgob kɑ orunyø. 
GEN.32.26	Aköbbe Yɑgob kinni, “Wiy yɑ kedhɑ. Cɑ̈ng bï-ɑ mɑl.”
GEN.32.26	De Yɑgob ɑ́kööb kinni, “Yï ówiy yi yɑn o yï kedh keløg yɑ ókwëng yi yïn.”
GEN.32.27	Apyëjii yi jɑlɑni kinni, “Nyingí ɑ́ men?”
GEN.32.27	Alögge kinni, “Yɑgob.”
GEN.32.29	Kɑ jɑlɑni okööbø kinni, “Á kipe ngø ɑ pyëëj nyingɑ?” Codhe, kɑ Yɑgob kwënge kì kenyɑni.
GEN.32.30	Codhe, ɑcɑɑg kenyɑni yi Yɑgob ɑ́ Peniel, mɑ́ e ɑ́kööb kinni, “Jwøk ɑ́lidh yi yɑn, de yɑ nudd yɑ onëënø.” 
GEN.32.31	Kɑ cɑ̈ng wɑ̈nh-ɑ mɑl kedh Yɑgob ókedhø kì kenyɑni. Yɑgob ɑ́cyɑ̈dhi e ókwömø yi ɑ́cwige. 
GEN.32.32	Gïti ɑnɑn, tyëng Isrɑil pɑ nyi cyɑ̈mø’ rɑ̈ri ɑ́cwig, mɑ́ Yɑgob ɑ́gøj ɑ kenyɑni.
GEN.33.1	Kɑ Yɑgob wïje tïnge, ɑlidhe Isøø e obëënø, e cyɑ̈dhi kɑ jøg mø bɑ miy ɑ́ngwen. Codhe, kɑ Yɑgob nyige pɑ̈nge kì kɑɑm Leɑ̀, kí Rɑceel, kí bɑ̈ngg-ɑ mɑ̈nn ryeet. 
GEN.33.2	Kɑ bɑ̈nggɑni geki nyigi gen cïb mɑl yi Yɑgob. Kɑ Leɑ̀ geki nyige cïbe bɑng gïn. Kɑ Rɑceel geki Yosep cïbe cyɑ̈n. 
GEN.33.3	Kɑ Yɑgob kiree kedh-ɑ bøli gen mɑl, kɑ ree bøødhe piny tyel ɑ́bïryew kɑ̈ng-ɑ ɑ́kedhe, e kedh-ɑ yï ómen. 
GEN.33.4	De Isøø ɑ́yöd e reng-ɑ yï Yɑgob, kɑ gø dööbe kööre. Codhe, kɑ nuum kì pïne yi Isøø, kɑ ge óywöngø ryeet. 
GEN.33.5	Isøø keny-ɑ ɑ́tïnge wïje kɑ tyëng-ɑ mɑ̈nn lidhe geki othønhø, ɑpëjje kinni, “Tyëng-ɑ cyɑ̈dhi ki yïn ek bɑ møg?”
GEN.33.5	Alöggi Yɑgob kinni, “Bene gen nyig-ɑ ɑ́mëggi yɑn yi Jwøk. Yɑ ɑ́göggi yi Jwøk ki gïgdøj, yɑn ɑ bɑ̈ngí.” 
GEN.33.6	Codhe, kɑ bɑ̈nggɑni ryeet kedh-ɑ bøli Isøø geki nyigi gen, kɑ ri gen bøødh gen piny kì bøle. 
GEN.33.7	Kɑ Leɑ̀ geki nyige ólunyø’ kedhø, kɑ ri gen bøødh gen piny kì bøle. Alunyi Rɑceel geki Yosep ki kedhi bøle kì cyɑ̈ɑ̈n gen bënn, kɑ ri gen bøødh gen piny thyew kì bøle.
GEN.33.8	Apëjji Isøø kinni, “Kɑ ɑ́bëën wø keny, wø ɑ́røøm ki jɑmmì mø gïïr ge okwøllø. Menɑni wɑng-ɑ ngø?”
GEN.33.8	Alöggi Yɑgob kinni, “Bɑ kipe kinni o pyëw wɑ̈ɑ lɑ̈ɑ̈me ki yɑn.”
GEN.33.9	Akööb Isøø kinni, “Yïɑ dɑ jɑmmì mø gïïr, ómïɑ. Mïdhí møg-ɑ yïí.”
GEN.33.10	Kɑ Yɑgob okööbø kinni, “Pɑth! Yɑ kwɑjj-ɑ yïn! Keløg pyëwí mïnø ki yɑn, yïëy gïg-ɑ ɑ́mëggɑ yïn. Pyëwɑ med cɑrø kɑ ɑ́lidhɑ yïn këti, nɑ men-ɑ́ lidhi Jwøk, kipe kɑ ɑ́yïëëy yɑn. 
GEN.33.11	Yɑ kwɑjj-ɑ yïn, kwɑny jɑmm-ɑ ɑ́mëggɑ yïn. Yɑ ɑ́køny yi Jwøk ki mendwøng, o yïɑ dɑ gïïpiny bëne.” Kɑ Isøø oyïëyø ki kwɑnyi jɑmmì kì bɑng kɑ ɑ́kwɑjjii yi Yɑgob.
GEN.33.12	Codhe, ɑkööb Isøø kinni, “Kedh wɑ, yɑ ócyɑ̈dhi ki wun.”
GEN.33.13	De ɑ́kyëddi yi Yɑgob kinni, “Wuö, ngɑ̈nyi yi yïn kinni othønhø nyøødh, o kwï jɑmmɑ bɑ ɑ́nyödd nywøli gen thønhø, keløg ge ocirø yi yɑn o ge cyɑ̈dhi gen ki kɑɑm me lɑɑj cyɑ̈ng ɑ́kyel, jɑmmì bɑ møg thøw bënn. 
GEN.33.14	De kedh, møøl bølɑ wuö, bɑ̈ngí óbï bɑngí. Yɑ óbï bɑngí mɑ̈ɑ̈dh, yɑ ócyɑ̈dhi mɑ̈ɑ̈dh kì bɑng dyëg geki othønhø. Wɑ óyïddi kì Seir, wuö.”
GEN.33.15	Codhe, ɑkööb Isøø kinni, “Keløg ɑ́ kinøw, wiy yï wïyɑ ki kwï jiɑ.”
GEN.33.15	Kɑ Yɑgob okööbø kinni, “Pɑth! Pɑth! Ge ódwɑddi yi yɑn kɑ per ngø? Gïn-ɑ dwɑddi yi yɑn yøw, bɑ kinni o pyëw wɑ̈ɑ mede ki yɑn.” 
GEN.33.16	Codhe, kɑ Isøø ócɑ̈gø’ døøg Seir kì cyɑ̈ngɑni. 
GEN.33.17	De Yɑgob ɑ́kedhi Suköth. Kɑ ree gëdde ki ød kì kunɑni, kɑ ogëdø ki ɑkɑnnì kipe dhöge geki dyëge. Bene ɑ bɑnge cwølli kenyɑni ɑ́ Suköth, Suköth wɑng-ɑ ɑkɑnnì.
GEN.33.18	Kɑ Yɑgob wɑ̈dh-ɑ Cekïm kì piny Kɑnɑɑn, ki bëën-ɑ ɑ́bëëne e kɑ̈ɑ̈l-ɑ Töör Arɑm, kɑ pëgg-ɑ buti kɑɑlɑni. 
GEN.33.19	 Kɑ piny-ɑ́ yije ɑ́pëgge ngewe kì yï kwɑɑr Amör, wïyi Cekïm ki ngyëny ɑ́tegg miyø. 
GEN.33.20	Kɑ ogëdø ki këli lɑm kì kenyɑni, kɑ gø cɑge ɑ́ Iil, Jwøøg Isrɑil.
GEN.34.1	Cyɑ̈ng ɑ́kyel, kɑ Dïnɑ̀ nyɑɑr Yɑgob, ɑ meye cwøl ɑ́ Leɑ̀, kedh-ɑ be lidhi nyigi pönhɑni. 
GEN.34.2	Keny-ɑ ɑ́lidhii yi Cekïm wɑ̈d Amör jɑngi pönhɑni, ɑmɑge gøn, kɑ gø ciire be buddø ki en. 
GEN.34.3	De Dïnɑ̀ ɑ́bëëd e myëër cɑrø, ɑmɑɑrii yi Cekïm kɑ gø kwɑjje ki kwøb mø døøj. 
GEN.34.4	Kɑ Amör wïye köbbe kinni, “Nyömmí yɑn nyɑɑn.”
GEN.34.5	Yɑgob ɑ́lïng ki kër-ɑ ómød nyɑre yi Cekïm, de ɑ́cög e okudø, mɑ́ wɑ̈dde ɑ́bëëd ge tøøk, ge ying-ɑ kɑɑl-ɑ ɑ́köddi yi gen ki dhög. 
GEN.34.6	Kɑ̈ng-ɑ ɑ́yïde bëëni wɑ̈dde, ɑbëën Amör wïyi Cekïm be kwøb ki Yɑgob. 
GEN.34.7	Wɑ̈ddi Yɑgob keny-ɑ ɑ́lïng gen ki gïn-ɑ ɑ́cwöb, ɑdwöög gen kì pɑ̈l-ɑ ɑ́köddi yi gen. Ge ɑ́bëëd pëthi gen rijjø ki mendwøng kì bɑng kɑ ɑ́göggi Isrɑil ki gïnrɑj ni menɑni yi Cekïm. Ábɑ̈jji kɑ ɑ́budde ki nyɑɑr Yɑgob, o bɑ gïjø me bɑ ɑkerø. 
GEN.34.8	De Amör ɑ́lwööb geki nyiimï Dïnɑ̀, ɑkööbe kinni, “Dïnɑ̀ mɑɑr yi wɑ̈dɑ Cekïm ki mendwøng. Yɑ kwɑjj-ɑ wun, wiy gø nywøm yi en. 
GEN.34.9	Wɑ ócuggø nywømi riee, mëggu wøn nyigi wun, o ge nywøm yi wøn, kɑ wu nyömi wun ki nyigi wøn. 
GEN.34.10	Wu óbëëdø kì piny wøn. Piny ɑnɑn, gëëd wun, kɑ wu kwɑ̈ɑ̈y wun, kɑ wu pur wun kì yije.”
GEN.34.11	Cekïm ɑ́lwööb thyew ki nyiimï Dïnɑ̀ geki wïyi gen, ɑkööbe kinni, “Yïëyu kwɑ̈jjɑ, wu ómëggɑ gïn-ɑ cwøl yi wun. 
GEN.34.12	Cwöddi wun ki gïn-ɑ dwɑddi yi wun ɑ́ kɑ̈ny, o mëggɑ wun. Kɑ wiy yɑ nywømɑ Dïnɑ̀ kete yøw.”
GEN.34.13	Kwøbbi Cekïm geki wïye ɑ́løøg yi wɑ̈ddi Yɑgob kɑ wëënyø, kipe kɑ ɑ́rënyi Dïnɑ̀ nyimï gen yi Cekïm. 
GEN.34.14	Akööb nyiimëëgɑni kinni, “Nyimï wøn pɑ wëggi wøn nywømø yi wun, mɑ́ wu nuti ngølø. Menɑni bɑ gïnrɑj kì yï wøn. 
GEN.34.15	De wø óyïëy ki nywööm wun keløg wu ógöögø ni wøn, kɑ jøg-ɑ cwøw bënn ngøl kì kɑɑl wun. 
GEN.34.16	Orum wun ki ngølø cyee, o wu nyömi wun ki nyigi wøn. Wø ónyömi thyew ki nyigi wun, kɑ wɑ obëëdø kì pödhø ɑ́kyel, kɑ wɑ ogöögø ki jur ɑ́kyel. 
GEN.34.17	Keløg wu óbɑ̈nyø’ ngølø, Dïnɑ̀ ókwɑny yi wøn kɑ wø ókedhø.”
GEN.34.18	Møg-ɑ ɑ́kwøb yi gen ɑ́nënni ge døøj kì yï Amör geki Cekïm. 
GEN.34.19	Codhe, kɑ Cekïm jwɑn-ɑ be ngølø, mɑ́ nyɑɑr Yɑgob mɑɑr yi en. Cekïm ɑ́bëëd ɑ́ en ɑ ceg ki wørø ki mendwøng kì gøl gen.
GEN.34.20	Codhe, kɑ Amör geki Cekïm kedh-ɑ kej burø kì dhø döri kɑɑl gen be kwøb ki jø kɑɑlɑni, ge ɑ́kööb kinni, 
GEN.34.21	“Tyëngɑni dwɑdd-ɑ bëëdø gɑ wɑdd ki wɑ. Wiy ge bëëd gen kì pinyee, kɑ ge göög gen ki jɑmmi gen. Piny lɑɑj. Nyömi wɑ ki nyigi gen, kɑ wiy ge nyömi gen ki nywølee. 
GEN.34.22	De wɑ ceg-ɑ yïëyø ki gïjø ɑ́kyel, Jøg-ɑ cwøw ceg kɑ ngølø bënn kì kɑɑlee ni tyëngɑni. Codhe, o ge yïëy gen ki bëëdø kì pinyee, wɑ ógöögø ki jur ɑ́kyel. 
GEN.34.23	Dhögi gen kí dyëgi gen kí jɑmm-ɑ kyeelø bënn ceg-ɑ gwøg ki møgee, keløg møg-ɑ kømmi yi gen oyïëyø yi wɑ, kɑ ge obëëdø ki wɑ kì pinyee. Gwøg wɑ gïn-ɑ kømmi yi gen.” 
GEN.34.24	Kwøbbɑni ɑ́lïngi yi tyëng-ɑ ɑ́bëëd ge nud kì kenyɑni bënn. Kɑ kwøbbi Amör geki Cekïm yïëy yi gen, kɑ jøg-ɑ cwøw ngøl bënn.
GEN.34.25	Kɑ cyɑ̈ng ɑ́dɑ̈g opödhø e kɑ̈jj-ɑ ɑ́ngøl nuti nøggø. Abëën wɑ̈ddi Yɑgob ɑ́ryew, Cimeøn geki Leebì, nyiimï Dïnɑ̀, e cinggi gen dɑ pil, kɑ ge pödh-ɑ kɑɑlɑni, kɑ jøg-ɑ cwøw nɑ̈g gen bënn. 
GEN.34.26	Amör ɑ́nɑ̈g yi gen geki wɑ̈de Cekïm, kɑ Dïnɑ̀ kwɑny gen kì gøl Cekïm, kɑ ge ókedhø. 
GEN.34.27	Codhe, kɑ wɑ̈ddi Yɑgob kedh-ɑ kömi kɑɑl-ɑ ɑ́nɑ̈g, kɑ jɑmme kwɑny gen gɑ møg cool kej gïn-ɑ ɑ́göggi nyimï gen yi Cekïm. 
GEN.34.28	Codhe, kɑ nyiimëëgɑni dhög, kí dyëg, kí ɑderr, kí jɑmm-ɑ kɑɑl, kí jɑmm-ɑ yethi pwödh bënn kwɑny yi gen. 
GEN.34.29	Jɑmmi kɑɑlɑni møg-ɑ døj ɑ́kwɑny yi gen bënn, cɑgg ɑ́ jɑmm-ɑ yethi ud, ki tyëng-ɑ mɑ̈nn geki othønhø ɑ́kɑ̈l yi gen bënn.
GEN.34.30	Kɑ Cimeøn geki Leebì köbbi yi Yɑgob kinni, “Yɑ ɑ́muuj yi wun ki göj. Anɑn, yɑ ómɑɑn yi tyëng Kɑnɑɑn geki tyëng Perïdh, ɑ løg tyëngpiny men. O kwɑnnee nøg ni men, keløg ge órëbø, kɑ ge pɑ̈ɑ̈r-ɑ kömee, yɑ bɑ men nɑ̈g yi gen wøki jiɑ bënn.”
GEN.34.31	Kɑ ge ólöggø kinni, “Dɑ́ kinni o nyimï wøn gwøge ɑ́ ngɑn nyi tuug yi cwøw?”
GEN.35.2	Codhe, kɑ Yɑgob tyëng gøle geki tyëng-ɑ bute bënn köbbe kinni, “Weddu ngïjji jwögg-ɑ pɑth møg-ɑ yï wun, kɑ wu lwøggi wun, o wun dhïwi wun, kɑ ógudhi wun wil wun. 
GEN.35.3	Wɑ ceg-ɑ dhwödhø kì keny, wɑ kedh-ɑ Betiil. Jwøng-ɑ ɑ́køny yɑn kì bøli keny-ɑ ɑ́bëëdɑ yɑ orɑngø, ógëddɑ ki këli lɑm kì kunɑni. Ábëëd e cyɑ̈dhi kɑ yɑn kì kɑ̈jj-ɑ ɑ́cyɑ̈dhɑ bënn.” 
GEN.35.4	Codhe, kɑ ngïjji jwögg-ɑ pɑth møg-ɑ yï gen, geki gwell-ɑ yïthhi gen bënn mëggi gen Yɑgob. Kɑ ge koony thɑ óthur-ɑ dwøng kì buti Cekïm yi Yɑgob.
GEN.35.5	Codhe, kɑ Yɑgob odhwödhø geki wɑ̈dde kì kenyɑni. De tyëng myërr-ɑ cyɑ̈gi ɑ́göjji wɑ̈ɑ̈rø yi Jwøk, kɑ ge ocögø ge pɑ løg bɑng gen. 
GEN.35.6	Kɑ Yɑgob geki tyëng-ɑ cyɑ̈dhi ki en bënn kedh-ɑ Ludh, kɑɑl-ɑ cwølli ɑnɑn ɑ́ Betiil, kì piny Kɑnɑɑn. 
GEN.35.7	Kɑ Yɑgob ogëdø ki këli lɑm kì kunɑni, ɑcɑge gøn ɑ́ Betiil, ɑ wɑngi ød Jwøk, mɑ́ Jwøk ɑ́cwöb kì bøle kì kenyɑni wɑɑng-ɑ ɑ́pɑ̈ɑ̈re, e bwøg-ɑ ómen. 
GEN.35.8	Kɑ Debörɑ̀ 'mïdhi nyigi Rebekɑ̀ othøø, kɑ koony thɑ óthur-ɑ Betiil, kɑ kenyɑni cɑg gen ɑ́ “Óthuri Ywøg.”
GEN.35.9	Keny-ɑ ɑ́dwöög Yɑgob kì Töör Arɑm, Jwøk ɑ́cwöb kì bøle kɑ gyëdhe. 
GEN.35.10	 Kɑ köbbi yi Jwøk kinni, “Nyingí cwøl ɑ́ Yɑgob, de yï pɑ cigi cwøllø yïn ɑ́ Yɑgob, nyingí ócwøl ɑ́ Isrɑil.” Codhe, ɑcɑge gøn ɑ́ Isrɑil. 
GEN.35.11	 Aköbbii yi Jwøk kinni, “Yɑ bene Jwøk Áyïmø. Nywøøl kɑ yï ngënyí, kɑ yï göög yïn ɑ́ pödhø. Yï ógöögø ki kweyi jurrì mø gïïr, kɑ yï løg-ɑ kweyi rɑ̈nhì. 
GEN.35.12	Piny-ɑ ɑ́mëggɑ Abrɑhɑm geki Isɑɑk ómëggɑ yïn, wuki kwɑrrí.” 
GEN.35.13	Akedhi Jwøk mɑl, kɑ gø wiye keny-ɑ ɑ́di gen. 
GEN.35.14	 Kɑ Yɑgob cwödh-ɑ piny ki kït kì keny-ɑ ɑ́kööb gen ki Jwøk, kɑ kömi kïnɑni kunye ki møgi oløg geki møw møg thyëye gøn Jwøk. 
GEN.35.15	Keny-ɑ ɑ́kööb yi Yɑgob geki Jwøk gø ɑ́cɑge ɑ́ Betiil.
GEN.35.16	Kɑ ge odɑ̈gø kì Betiil. Kɑ Rɑceel pïïd yi pɑ̈dhi piny ge nuti wɑ̈nhi Eprɑtɑ̀ ki kɑɑm me lɑɑj, 
GEN.35.17	de ɑ́bëëd ɑ́ pɑ̈dhi piny me rɑɑj. Kɑ̈ng-ɑ bëëde e orɑngø kinøw, ɑköbbii yi gɑ̈ɑ̈mi kinni, “Yï ko böggi Rɑceel. Yï nywøl-ɑ wɑ̈d megø.” 
GEN.35.18	Wɑ̈nɑni ɑ́nywøl yi Rɑceel, de Rɑceel kiree ɑ́thøw. Wɑ̈nɑni ɑ́cɑge ɑ́ Ben Onì,
GEN.35.19	Athøw Rɑceel. Kɑ koony kö yuu Eprɑtɑ̀, kɑɑl-ɑ cwøl ɑ́ Betleem ɑnɑn. 
GEN.35.20	Kɑ Yɑgob cwödh-ɑ piny ki kït kì wïj röre, ɑ́ kïn-ɑ nyi pɑɑr Rɑceel, gïti dicyɑ̈ngtïn, nud kì kenyɑni. 
GEN.35.21	Codhe, kɑ Yɑgob ódøøgø wɑ̈di yöö, kɑ gudd-ɑ buti ønbɑ̈r kì Eder.
GEN.35.22	Yɑgob yïe ɑ́dɑ wɑ̈dd pyɑ̈rø wïdɑ́ryew. 
GEN.35.23	Wɑ̈ddi Leɑ̀ cï Yɑgob nyɑn-ɑ dwøng bɑ ɑ́bïkyel: Ruben, wɑ̈n-ɑ kɑyø, kí Cimeøn, kí Leebì, kí Yeudɑ̀, kí Isɑkɑr, kí Dhebulun. 
GEN.35.24	Ányöddi ki wɑ̈dd ɑ́ryew yi Rɑceel: Yosep kí Ben Yɑmïn. 
GEN.35.25	Ányöddi ki wɑ̈dd ɑ́ryew yi Bilɑ̀ bɑ̈ng Rɑceel: Dɑn kí Nɑptɑlì. 
GEN.35.26	Kɑ nyöddi ki wɑ̈dd ɑ́ryew yi Dhilpɑ̀ bɑ̈ng Leɑ̀, Gɑd kí Aceer. Bene gen wɑ̈ddi Yɑgob ɑgɑk, møg-ɑ ɑ́nywøl kì Töör Arɑm.
GEN.35.28	Isɑɑk ɑ́bëëd ki runn miyø kí pyɑ̈r ɑ́bïdɑ̈g. 
GEN.35.29	Athøw Isɑɑk kì cyɑ̈ɑ̈n piny cyee, e rum yöø ki mendwøng. Kɑ kony yi Isøø geki Yɑgob wɑ̈dde.
GEN.36.1	Men bɑ gøl Isøø, ɑ løg Edöm. 
GEN.36.2	 Isøø ɑ́nyömi ki nyigi piny Kɑnɑɑn; Adɑ̀ nyɑɑr Elön kwɑɑr Kit. Kí Olibɑmɑ̀ nyɑɑr Anɑ̀ wɑ̈d Dhibeon kwɑɑr Kit, 
GEN.36.3	kí Bɑsemɑth nyɑɑr Icmɑil, nyimï Nibɑyoth. 
GEN.36.4	Kɑ Adɑ̀ Isøø nyödde ki wɑ̈d me cwøl ɑ́ Elipɑdh. Kɑ Bɑsemɑth nywøl-ɑ Reuel. 
GEN.36.5	Kɑ Olibɑmɑ̀ nywøl-ɑ Yeuc, kí Yɑlɑm, kí Körɑ̀. Bene gen wɑ̈ddi Isøø ɑgɑk, møg-ɑ ɑ́nywøl kì piny Kɑnɑɑn.
GEN.36.6	Codhe, kɑ Isøø mɑ̈nne, kí wɑ̈dde, kí nyige womɑ̈nn, kí tyëng-ɑ gøle bënn, kí dhöge, kí dyëge, kí jɑmme bënn kwɑnye, kɑ dɑ̈g-ɑ piny megø me lɑ̈wi ki keny-ɑ bëëd yi ómen Yɑgob. 
GEN.36.7	Jɑmmi Isøø geki jɑmmi Yɑgob ɑ́kedh ge óngënyø, kɑ piny ódhïngø yi gen. Piny-ɑ́ yije ɑ́di gen ɑ́dhïngi kɑ ge ódhɑ̈lø bëëdø kì yije, mɑ́ dhög kí dyëg ɑ́ngënyi ki mendwøng. 
GEN.36.8	Codhe, kɑ Isøø dɑ̈g-ɑ kelli Kïti Seir (nyingi Isøø cwøl ɑ́ Edöm thyew).
GEN.36.9	Bene lwömi gøl Isøø ɑnɑn. En ɑ bɑ kweyi tyëng Edöm, møg-ɑ bëëdø kì kelli kïttì Seir. 
GEN.36.10+GEN.36.11+GEN.36.12+GEN.36.13	Isøø ɑ́nyöddi ki wɑ̈d me cwøl ɑ́ Elipɑdh yi Adɑ̀ cyëge. Kɑ Elipɑdh onywølø ki wɑ̈dd ɑ́bïj: Temɑn, kí Omɑr, kí Dhepö, kí Gɑtɑm, kí Kenɑdh. Kɑ nyöddi yi cyëge me cwøl ɑ́ Timnɑ̀, ki wɑ̈d me cwøl ɑ́ Amɑlek.
GEN.36.10+GEN.36.11+GEN.36.12+GEN.36.13	Isøø ɑ́nyöddi yi cyëge Bɑsemɑth ki wɑ̈d me cwøl ɑ́ Reuel, kɑ Reuel onywølø ki wɑ̈dd ɑ́ngwen: Nɑɑ̈th, kí Dherɑ̀, kí Cɑmɑ̀, kí Mïdhɑ̀.
GEN.36.14	Dɑ̈ɑ̈g mɑ̈nni Isøø bɑ Olibɑmɑ̀ nyɑɑr Anɑ̀. Anɑ̀ bɑ wɑ̈d Dhibeon. Isøø geki Olibɑmɑ̀ ɑ́nywøl-ɑ Yeuc, kí Yɑlɑm, kí Körɑ̀.
GEN.36.15	Bene jø wïj gøl Isøø ɑgɑk, wɑ̈d Isøø nyel-ɑ dwøng bɑ Elipɑdh. En ɑ ree ɑ́kɑ̈ɑ̈l yi pëjjì møg: Temɑn, Omɑr, Dhepö, Kenɑdh, 
GEN.36.16	Körɑ̀, Gɑtɑm kí Amɑlek. Bene gen pëjji gøl Elipɑdh kì piny Edöm. Ge bɑ kwɑrri Adɑ̀.
GEN.36.17	Reuel wɑ̈d Isøø ɑ bɑ wïyi pëjjì møg: Nɑɑ̈th, Dherɑ̀, Cɑmɑ̀, kí Mïdhɑ̀. Bene gen pëjji gøl Reuel kì piny Edöm. Ge bɑ kwɑrri Bɑsemɑth cï Isøø.
GEN.36.18	Olibɑmɑ̀ cï Isøø ɑ́nywøl-ɑ pëjjì møg: Yeuc, Yɑlɑm, kí Körɑ̀. Bene gen pëjjì møg-ɑ kɑ̈ɑ̈l ri cï Isøø, Olibɑmɑ̀ nyɑɑr Anɑ̀. 
GEN.36.19	Bene gen wɑ̈ddi Isøø. Isøø ɑ cwøl ɑ́ Edöm. O møgɑk bene gen pëjji gen.
GEN.36.20	Møg bɑ wɑ̈ddi Seir kwɑɑr Orït ɑ ɑ́bëëd kì piny Edöm, Lötɑn, Cöbɑl, Dhibeon kí Anɑ̀, 
GEN.36.21	Dïcön, Edher kí Dïcɑn. Bene gen wɑ̈ddi Seir jɑl Orït, møgɑni ɑ́bëëd gɑ pëjjì kì Edöm.
GEN.36.22	Wɑ̈ddi Lötɑn bɑ Örì, kí Ëmɑm. (Timnɑ̀ bɑ nyimï Lötɑn.)
GEN.36.23	Wɑ̈ddi Cöbɑl bɑ Albɑn, Mɑnɑɑth, Ebɑl, Cepì, kí Onɑm.
GEN.36.24	Wɑ̈ddi Dhibeon bɑ Aiyɑ̀, kí Anɑ̀. Anɑ̀ bene jɑl-ɑ ɑ́yod wɑɑng pïg-ɑ lyëdh kì yij ryɑng, e kwɑy-ɑ ɑderr kì wɑ̈ye. 
GEN.36.25	Anɑ̀ bɑ wïyi Dïcön, ɑ løg kweyi Olibɑmɑ̀ nyɑɑr Anɑ̀. 
GEN.36.26	Wɑ̈ddi Dïcön bɑ Ëmdɑn, Ecbɑn, Ithrɑn, kí Kerɑn. Yïe ɑ́dɑ nyɑre me cwøl ɑ́ Olibɑmɑ̀.
GEN.36.27	Wɑ̈ddi Edher bɑ Bilɑɑn, Dhɑbɑn, kí Akɑn.
GEN.36.28	Wɑ̈ddi Dïcɑn bɑ Udh kí Arɑn.
GEN.36.29	Bene nyingi pëjji Orït ek: Lötɑn, Cöbɑl, Dhibeon, Anɑ̀, 
GEN.36.30	Dïcön, Edher kí Dïcɑn. Jøgɑni bene gen pëjji kɑ̈lli Orït møg-ɑ ɑ́bëëd kì piny Edöm.
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Møg bene gen rɑ̈nhh-ɑ ɑ́jyɑ̈ɑ̈g kì piny Edöm, e tyëng Isrɑil nudd yï gen bong rɑ̈dh,
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Belɑ̀ wɑ̈d Beor, nyingi pɑɑre cwøl ɑ́ Dinɑbɑ̀.
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Yöbɑb wɑ̈d Dherɑ̀, pɑɑre bɑ Bodhrɑ̀.
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Ucɑm kì Temɑn.
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Adɑd wɑ̈d Bedɑd, kì Abith. (En ɑ ɑ́tyɑm Midyɑn kí Moɑb.)
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Sɑlmɑ̀ ɑ pɑɑre cwøl ɑ́ Mɑsrekɑ̀.
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Cɑul ɑ pɑɑre cwøl ɑ́ Reöböth kì kömi Nɑm Porɑt.
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Bɑɑl Anɑn wɑ̈d Akbör
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Adɑd jɑl Pɑu, (cyëge cwøl ɑ́ Meëtɑbel nyɑɑr Mɑtred wɑ̈d Medhɑɑb.)
GEN.36.40+GEN.36.41+GEN.36.42+GEN.36.43	Pëjji Edöm møg-ɑ bɑ ɑgwed kì kɑ̈lli gen, kí myërri gen, ge bɑ kwɑrri Isøø. Nyingi gen bɑ: Timnɑ̀, Albɑ̀, Yetheth, Olibɑmɑ̀, Elɑ̀, Pïnön, Kenɑdh, Temɑn, Mibdhɑr, Mɑgdiel kí Irɑm. Bene gen ɑ ɑ́bëëd gɑ pëjji Edöm. Isøø ɑ bɑ kweyi tyëng Edöm. Keny-ɑ́ yije ɑ́bëëd yi kɑl kì kelli kɑ̈llɑni nyi cöll-ɑ nyingi gølɑni.
GEN.37.1	Yɑgob ɑ́bëëd ɑ piny Kɑnɑɑn, keny-ɑ ɑ́bëëd yi wïye kɑ̈ge dööng. 
GEN.37.2	O men bɑ lwöbø kì ri bëëdi gøl Yɑgob, ɑ løg Yosep geki nyiiwɑ̈n.
GEN.37.2	Yosep e runne bɑ pyɑ̈rø wïdɑ́bïryew, ɑ́kwɑy-ɑ dyëg, e nyi køny-ɑ nyiiwɑ̈n, wɑ̈ddi Bilɑ̀ kí Dhilpɑ̀ mɑ̈nni wïye Yɑgob. Kɑ gïgrijjø møg-ɑ nyi gwøg yi nyiiwɑ̈n nyi köbbe wïye Yɑgob.
GEN.37.3	Kɑ Yosep mɑɑr yi Yɑgob ki mendwøng kibøli wɑ̈dde bënn, kipe kɑ̀ bëëde ɑ́ nyelthinh me døøj, o wïje pel, kɑ gø gögge ki ógødh me kïdde myëër. 
GEN.37.4	Keny-ɑ ɑ́lidhii yi nyiiwɑ̈n kinni Yosep mɑɑr kibøli gen yi wïyi gen, ɑmɑɑn ge gøn ki mendwøng, kɑ ge ówïyø kwøb ki en.
GEN.37.5	Kɑ Yosep ólɑ̈gø kì wɑ̈r. Keny-ɑ ɑ́köbbe lɑ̈ggɑni nyiiwɑ̈n, kɑ ceg-ɑ pëddø ki mɑɑnø yi gen. 
GEN.37.6	Gï ɑ́köbbe kinni, “Lïngu lɑ̈g møg-ɑ ɑ́lɑ̈gi yi yɑn, 
GEN.37.7	Wɑ ying-ɑ pwödhø, wɑ bënn, wɑ otöjø ki thyɑng. Kɑ thyɑngg-ɑ ɑ́twöj yi yɑn ócungø ri gen cwöödh gen piny. Kɑ wɑ̈thi thyɑnggi wun obëënø, kɑ thyɑnggɑ wen gen dïdyër, ɑbøødh gen ri gen piny.”
GEN.37.8	Kɑ pyëj yi nyiiwɑ̈n kinni, “Yï rømm-ɑ kinni yï ógöögø ki rɑ̈dh, kɑ wø jɑɑg yi yïn?” Kɑ pëthi gen ti-ɑ rënyø ki gøn kì bɑng lɑ̈gge, ki kipe kenyi kööbe thyew e nɑ ngɑn pere teg.
GEN.37.9	Yosep ɑ́cigi lɑ̈gø, ɑköbbe nyiiwɑ̈n kinni, “Yɑ ɑ́lɑ̈gi këti, kì yethi lɑ̈ggɑni, yɑ ɑ́lidh-ɑ cɑ̈ng kí dwɑ̈y, kí kyell pyɑ̈rø wïdɑ́kyel, ri gen bøødh gen piny kì bølɑ.”
GEN.37.10	Lɑ̈ggɑni ɑ́köbbe wïye thyew, kɑ cɑ̈wwi yi wïye kinni, “Á lɑ̈g mø ngø ɑ bëëdø kinøw? Yï rømm-ɑ kinni meyí kí nyiimyëw, kí yɑn, wø bɑ møg-ɑ óbï, kɑ ri wøn bøødh wøn piny kì bølí?” 
GEN.37.11	 Kɑ nyiiwɑ̈n yethi gen mɑg yi tyiel, de wïye møgɑni mïdhe’ mïdhø kì pyëwe.
GEN.37.12	Cyɑ̈ng ɑ́kyel, e nyiiwï Yosep wɑ̈dhi Cekïm be kwɑ̈yø ki jɑmmi wïyi gen, 
GEN.37.13	ɑ ɑ́köbbi Yosep yi Yɑgob kinni, “Yɑ dwɑdd-ɑ öri yïn Cekïm kun-ɑ ɑ́kwɑ̈yyi yi nyiiwöw.”
GEN.37.13	Alöggi Yosep kinni, “Døj, yɑ ókedh.”
GEN.37.14	Kɑ wïye okööbø kinni, “Kedh, lidh nyiiwöw mɑ yöd dëlli gen, kí dyëg mɑ nud gen. Kɑ yï dwöög be köbbi yɑn.” Codhe, ɑöre gøn kì Töör Kibrön.
GEN.37.14	Kɑ Yosep wɑ̈dh-ɑ Cekïm, 
GEN.37.15	ɑlidhii e wɑ̈dh-ɑ wïïnø yi jɑl megø. Apyëje gøn kinni, “Á ngø ɑ yɑb yi yïn?”
GEN.37.16	Alögge kinni, “Yɑ yɑb-ɑ nyiimïɑ, köbbí yɑn, ge kwɑ̈ɑ̈y ɑ keny?”
GEN.37.17	Jɑlɑni ɑ́kööb kinni, “Ge ɑ́kedh kì keny, ge ɑ́lïngi yi yɑn ge okööbø kinni, ‘Kedhi wɑ Döthɑn.’ ” Kɑ Yosep kedh-ɑ bɑng nyiiwɑ̈n, ɑyode gïn kì Döthɑn.
GEN.37.18	Álidh yi gen e nudd e lɑ̈wi, kɑ ge okööbø ki ri gen, e nuti wɑ̈nhi buti gen kinni, ge dwɑdd-ɑ nɑ̈gii. 
GEN.37.19	Akööb gen kinni, “Jɑɑl lɑ̈g ɑ́bï! 
GEN.37.20	Nɑ̈g wɑ en, kɑ leeng wɑ yij yith ɑ́kyel kì kelli yïïth-ɑ thwøwø ek. Wɑ ókööbø kinni, ɑ́cɑm yi lɑ̈ɑ̈y pɑ̈l. O lidh yi wɑ mɑ løge’ ngø ɑ ónywøl yi lɑ̈gge!”
GEN.37.21	Keny-ɑ ɑ́lïngi møgɑni yi Ruben, kɑ ree pɑ̈nye ki yieli Yosep, ɑkööbe kinni, “Ko nɑ̈g wɑ, 
GEN.37.22	wɑ̈dhi wɑ en ki leeng yij yith kì pɑ̈l keny. De ko nyïɑ̈g wɑ.” Møgɑni ɑ́kwøbe ceth, e orumø kinni dwɑdd-ɑ yieli Yosep. O gø dögge wïye. 
GEN.37.23	Keny-ɑ ɑ́wɑ̈nhi Yosep buti gen, ɑmɑg ge gøn, kɑ ógønh-ɑ rug yi en, luny gen wɑ̈g, eni ógønh-ɑ kïdde myëër. 
GEN.37.24	Kɑ Yosep kɑ̈l gen, ɑleeng ge gøn yij yith me thwøwø.
GEN.37.25	Keny-ɑ ɑ́rum Yosep ki leeng yij yith, ɑcɑ̈gi gen ki cɑm, kedh Ruben kedh-ɑ be lyeewi dyëg kun-ɑ ɑ́cɑ̈mmi yi gen. Kɑ̈ng-ɑ́ nudd ge ocyɑ̈mø, ɑ́lidh gen kwɑrri Icmɑil møg-ɑ nyi ngyëwi ge kɑ̈ɑ̈l-ɑ Gilyɑd, o ge kedh-ɑ Rïp. Kömi ɑmɑlli gen dɑ gïg-ɑ yømi gen med, møg-ɑ nyi kïdhi ri mulø, ni cumɑ̈r ki pïlpïl. 
GEN.37.26	Kɑ Yeudɑ̀ nyiimen köbbe kinni, “Á ngø ɑ óyod yi wɑ, ke nɑ̈g wɑ ómïee, kɑ kɑn yi wɑ? 
GEN.37.27	Ngëwwi wɑ en tyëngngyëwø, o cöge e pɑ nyïɑ̈g yi wɑ, mɑ́ e ceg bëëdø e bɑ ómïee, ki reme geki dële.” Ayïëy nyiimen. 
GEN.37.28	 Keny-ɑ ɑ́wɑ̈nhi jøngyew møgɑni buti gen, kɑ nyiimëëgɑni Yosep mïïd gen wɑ̈g kì yij yith. Kɑ gø ngëwwi gen tyëngɑni ki ngyëny ɑ́tegg pyɑ̈r ɑ́ryew. Kɑ kïdhi Rïp yi tyëng-ɑ ɑ́ngewii, gen ɑ kwɑrri Icmɑil mø kɑ̈ɑ̈l Midyɑn.
GEN.37.29	Keny-ɑ ɑ́døøg Ruben wïj yith, ɑyode Yosep e tøøk, kɑ ógødhe kɑge yi rɑ̈ɑ̈m pyëwe. 
GEN.37.30	Adwööge yï nyiimen, ɑkööbe kinni, “Nyelthinh tøøk, o yɑ göög ɑ dï cyee?”
GEN.37.31	Codhe, ɑkwɑny gen ógødh kïdø mi Yosep, kɑ ge ngɑ̈dø ki ónywøg me thiinh, kɑ ógønhɑni jwɑ̈ɑ̈g gen yij remø. 
GEN.37.32	Kɑ ógødh kïdø menɑni muuj gen wïyi gen, ɑkööb gen kinni, “Lidh gïn-ɑ ɑ́yod yi wøn. Ngij, bɑ ógødh wɑ̈dí?”
GEN.37.33	Kɑ gø ngije, ɑkööbe kinni, “Ngee, bɑ mee! Ácɑm yi lɑ̈y me rɑj. Wɑ̈dɑ Yosep ɑ́cɑm yi lɑ̈ɑ̈y pɑ̈l!” 
GEN.37.34	Kɑ Yɑgob ógødhe kɑge, kɑ ree töjje ki kwɑ̈llì, kɑ ocögø e ywøg-ɑ wɑ̈de ki cyɑ̈ng mø gïïr. 
GEN.37.35	Wɑ̈dde kí nyige womɑ̈nn bënn ɑ́bï be lugii, de ɑ́dhɑ̈li lugø. Kɑ okööbø kinni, “Yɑ ópïïd yi thøø, yɑ nudd yɑ óywöngø ki wɑ̈dɑ.” Codhe, kɑ tyëg-ɑ piny e óywöngø ki wɑ̈de Yosep.
GEN.37.36	Kì Rïp, Yosep ɑ́ngëwwi Pøtipɑr yi kwɑrri Icmɑil. Pøtipɑr ɑ́bëëd ɑ́ jɑngi ɑlɑthkerr møg-ɑ nyi kor gøl rɑ̈dh.
GEN.38.1	Kì bɑng kenyɑni, kɑ Yeudɑ̀ odhwödhø kì buti nyiimen, kɑ dɑ̈g-ɑ buti jɑl kɑɑl Adulɑm me cwøl ɑ́ Kirɑ̀. 
GEN.38.2	Kɑ nyɑn mɑ nyɑɑr Kɑnɑɑn me nyingi wïye cwøl ɑ́ Cuɑ̀, lidhe kì kunɑni, kɑ gø nywøme. 
GEN.38.3	Kɑ nyɑnɑni óyɑɑjø, ɑnywøle ki wɑ̈d, kɑ gø cɑge ɑ́ Er. 
GEN.38.4	Kɑ cig-ɑ yɑɑjø, ɑnywøle ki wɑ̈d megø, kɑ gø cɑge ɑ́ Onɑ̈n. 
GEN.38.5	Kɑ cig-ɑ yɑɑjø këti, ɑpɑ̈dhe piny kì Akdhïb ki wɑ̈d kɑ gø cɑge ɑ́ Celɑ̀.
GEN.38.6	Kɑ Yeudɑ̀ wɑ̈de, Er nyel-ɑ kɑyø, nyöme ki dhɑjø me cwøl ɑ́ Tɑmɑr. 
GEN.38.7	O kì bɑng kɑ ɑ́bëëd Er kɑyi Yeudɑ̀ orøngø, kɑ nɑ̈g yi Jwøng-ɑ Ácwɑ̈ɑ̈j. 
GEN.38.8	Kɑ Onɑ̈n köbbi yi Yeudɑ̀ kinni, “Kedhu ød wuki cï ómyëw, o ómyëw nyöddi yi yïn ki wïj.” 
GEN.38.9	Kɑ yod yi Onɑ̈n kinni nywøl koo bëëdø gɑ møge. Kɑ tyew nyi kønye piny kenyi budde ki cï ómen, kipe kinni o wïj ómen cöge gø pɑ nywøl yi en. 
GEN.38.10	Kɑ cɑy yi Jwøng-ɑ Ácwɑ̈ɑ̈j kipe gïn-ɑ ɑ́gwøg yi en, ɑnɑ̈ge gøn thyew. 
GEN.38.11	Kɑ Yeudɑ̀ kwɑre Tɑmɑr köbbe kinni, “Kedh bëëd kì gøl wïyí, mɑ́ yïí bong jɑlø. Bëëd kì kunɑni gïti keny-ɑ ódøngi Celɑ̀ wɑ̈dɑ.” Mɑ́ e ɑ́rum kinni, óthøw thyew ni nyiimen. Codhe, kɑ Tɑmɑr kedh-ɑ be bëëdø kì gøl wïye.
GEN.38.12	Kì bɑng keny me bɑ̈ɑ̈r, kɑ cï Yeudɑ̀ othøø. Keny-ɑ ɑ́rume ywøgi cyëge, kɑ kedh-ɑ Timnɑ̀ kun-ɑ teb yëyyi dyëge, geki mɑ̈dhe Kirɑ̀ jɑl Adulɑm. 
GEN.38.13	Kɑ Tɑmɑr köbbi kinni, “Kweyí obëënø e kedh-ɑ be tebi yëyyi dyëge.” 
GEN.38.14	Kɑ thøll-ɑ ywøøge jɑlgøle lunye wɑ̈g, kɑ wïje kume ki thɑrɑ̀, ɑkode ree ki ógudh, kɑ pëgg-ɑ tøg yuu Enɑim kì kö yuu Timnɑ̀. Mɑ́ gø ngɑ̈nyi yi en kinni, Celɑ̀ wɑ̈d Yeudɑ̀ ɑ́rum ki døngø, o ɑ́cög ge nuti kïdhi ød ki en.
GEN.38.15	Keny-ɑ ɑ́lidhii yi Yeudɑ̀, ɑrume kinni bɑ ngɑn nyi niin ki köögi, mɑ́ wïje bɑ ɑkum. 
GEN.38.16	Kɑ kedh-ɑ yïe kì tøg yöö, ɑkööbe kinni, “Døj, yï nyi køøg kɑ ngyëny ɑ́dï?” Ábëëd gø kwïje kinni bɑ cï wɑ̈de.
GEN.38.16	Akööb nyɑnɑni kinni, “Ngø? Yɑ culí ngyëny kɑ̀ buddi wɑ?”
GEN.38.17	Kɑ Yeudɑ̀ okööbø kinni “Yï óödi yi yɑn ki dyel nyibwøng kì kelli dyëgɑ.”
GEN.38.17	De nyɑnɑni ɑ́löggi kinni, “Yɑ ceg-ɑ mɑ̈gø ki gïïpiny kì yïí. Ódöggɑ yïn keny-ɑ ókɑ̈ɑ̈l dyel.”
GEN.38.18	Kɑ Yeudɑ̀ okööbø kinni, “Á gïjø mɑ ngø, ɑ dwɑddi yi yïn o mëggɑ yïn?”
GEN.38.18	Kɑ nyɑnɑni ólöggø kinni, “Kitimí geki thøle, kí lodhí.” Codhe, kɑ gï mëgge gøn. Kɑ ge óbuddø, kɑ nyɑnɑni yɑɑj yi en. 
GEN.38.19	Codhe, kɑ nyɑnɑni ókedhø’ wɑ̈ye. Kɑ thɑr-ɑ ɑ́kume wïje kɑ̈ɑ̈le wɑ̈g, kɑ thøll-ɑ ywøøge jɑlgøle dwøøge ree.
GEN.38.20	Dyel ɑ́muuj yi Yeudɑ̀ kɑ kɑ̈l yi mɑ̈dhe, jɑl Adulɑm, o pɑ̈ɑ̈de jɑmm-ɑ ɑ́mɑg yi ngɑnɑni, de ngɑnɑni nuti yood en. 
GEN.38.21	Kɑ tyëng kɑɑlɑni pyëje kinni, “Ngɑn nyi niin ki köögi men-ɑ ɑ́bëëd kì tøg yöö ying-ɑ keny?”
GEN.38.21	De ge ɑ́kyëëd kinni, “Bong ngɑn nyi niin ki köögi mɑ ɑ́bëëd e ying-ɑ keny.”
GEN.38.22	Codhe, ɑdøøge yï Yeudɑ̀, kɑ okööbø kinni, “Ngɑnɑni nuti yood yɑn, o tyëng kɑɑlɑni ɑ́kyëëd thyew kinni i bong ngɑn nyi niin ki köögi mɑ ɑ́ying kenyɑni.”
GEN.38.23	Kɑ Yeudɑ̀ okööbø kinni, “Wiy mïdhe gïn kipe wɑ ógöögø ki møg ngedhi yi teedø. Ádwɑddɑ’ mëggi dyel men, de ɑ́cög e pɑ yod yi yïn.”
GEN.38.24	Kì bɑng dwɑ̈tt ɑ́dɑ̈g, kɑ Yeudɑ̀ köbbi kinni, “Tɑmɑr cï wɑ̈dí ɑ́göög ɑ́ ngɑn nyi niin ki köögi, men-ɑ́ yije dɑ dhɑnhø me yood en ki cwøw-ɑ yɑb yi en.”
GEN.38.24	Kɑ Yeudɑ̀ okööbø kinni, “Kïdhu en be rɑ̈bø.”
GEN.38.25	Keny-ɑ ɑ́kɑ̈ɑ̈lii e kïdh-ɑ be rɑ̈bø, ɑöde yï kweye kinni, “Jɑl-ɑ ɑ́yɑj yɑn, en ɑ bɑ wïi jɑmmì møg.” Kɑ cig-ɑ kwøb kinni, “Bɑ mø men eni loonh geki kitim?”
GEN.38.26	Ge ɑ́ngij yi Yeudɑ̀, ɑkööbe kinni, “Nyɑnɑni tir kibølɑ, mɑ́ e ɑ́cög e nuti kïdhi ød yi yɑn geki Celɑ̀ wɑ̈dɑ.” Kɑ ocögø e pɑ buddi geki nyɑnɑni këti.
GEN.38.27	Keny-ɑ ɑ́bëën kej pɑ̈dhe piny, ɑ́yod yije dɑ ɑcwegg! 
GEN.38.28	Kɑ̈ng-ɑ́ nudd e ceg kɑ gɑmø, kɑ ɑ́kyel kì kelli ɑcweggɑni cinge cude wɑ̈g. Kɑ cingɑni töjji ki korø me kwɑrø yi gɑ̈ɑ̈mi ɑ́ men ngijii kinni bɑ en ɑ ɑ́kwöngi ki bëën wɑ̈g. 
GEN.38.29	De kɑ ɑ́rum korø ki twöjø, kɑ cinge dwøøge, kɑ ómen bï-ɑ wɑ̈g. Kɑ gɑ̈ɑ̈mi okööbø kinni, “Yïde ɑ cɑɑg pönhø ki pönhi dwøng?” Acɑɑg nyinge ɑ́ Peredh.
GEN.38.30	Alunyi ómen nyel-ɑ cinge di korø ki bëën wɑ̈g, kɑ cɑg ɑ́ Dherɑ̀.
GEN.39.1	Kwɑrri Icmɑil, keny-ɑ ɑ́kïdhi Yosep Rïp yi gen, gø ɑ́ngëwwi gen Pøtipɑr, jɑl ɑ́kyel kì kelli jyɑ̈ggi tøg buri rɑ̈ɑ̈dh Rïp. En ɑ ɑ́bëëd ɑ́ jɑngi ɑlɑthkerr. 
GEN.39.2	 Yosep ɑ́køny yi Jwøk kɑ jɑmm-ɑ nyi gøggi yi en bënn nyi pɑ̈dh-ɑ kɑ̈jji gen. Ábëëd ɑ gøl jɑl-ɑ ɑ́ngewii, jɑl Rïp. 
GEN.39.3	Kɑ yod yi jɑlɑni kinni, Yosep mɑɑr yi Jwøk, kɑ gwøng-ɑ nyi mëggii nyi gwøge kidøøj. 
GEN.39.4	Pøtipɑr pyëwe ɑ́bëëd e med ki Yosep. Kɑ gø cïbe ɑ́ jɑgø kì kömi gøle. Kɑ jɑmme bënn cïbe cingi Yosep. 
GEN.39.5	Kɑ gøl jɑl Rïp gyëdh yi Jwøk kipe Yosep. Kɑ jɑmme óngënyø. 
GEN.39.6	Pøtipɑr jɑmme ɑ́cïbe cingi Yosep ge bënn, bong gïjø me rømme den-ɑ́ gïn-ɑ cɑm yi en kete, ɑ nyi pëjje jɑlthɑl.
GEN.39.6	Yosep ɑ́bëëd dële døøj, o bøle myëër. 
GEN.39.7	Kì bɑng keny megø, kɑ Yosep tyer yi cï jɑlkɑl. Kɑ gø kwɑjje kinni, “Bïí ødɑ, o wɑ buddi wɑ.” 
GEN.39.8	Kɑ óbɑ̈nyø, ɑkööbe kinni, “Lidh, jɑmmì bënn ɑ́cïb cingɑ yi jɑldwøng, yɑn ɑ mïdhi jɑmme bënn. 
GEN.39.9	Yïɑ dɑ tegø kì kɑl keny ni jɑlɑni ceth. Dɑ́ yïn, yï ketí ɑ nuti cïb cingɑ yi en, mɑ́ yï bɑ cyëge. Yɑ göög ɑ dï cyee ki gïnrɑj ni men, o bɑ orøg kì bøli Jwøk?” 
GEN.39.10	Cɑgg ɑ́ kɑ ɑ́pëggi ngɑnɑni be kwɑjji Yosep yethi cyɑ̈ng bënn, Yosep ɑ́kyëddi wɑ̈g, kɑ døøg-ɑ be këëji ngɑnɑni.
GEN.39.11	De cyɑ̈ng ɑ́kyel Yosep ɑ́kedhi øndwøng be yɑ̈bbø ki gïjø megø. O ɑ́bëëd e bong dhɑnhø ki tung-ɑ di ønɑni. Ayood Yosep kunɑni yi ngɑnɑni, kɑ jwɑn-ɑ yïe, 
GEN.39.12	kɑ gø mɑge kì ri ógødhe, ɑkööbe kinni, “Bïí o wɑ buddi wɑ.” De Yosep ɑ́bodh kɑ reng-ɑ wɑ̈g lɑwe wiye’ cingi ngɑnɑni. 
GEN.39.13	Keny-ɑ ɑ́lidhii yi ngɑnɑni kinni ógødhe ɑ́wiye kɑ órengø, 
GEN.39.14	kɑ bɑ̈ngge cwøle, ɑkööbe kinni, “Lïdhi wun! Wɑ̈d jur men-ɑ ɑ́kɑ̈ɑ̈l keny yi jɑldwøng, yɑ ɑ́dhɑ̈ɑ̈l yi en. Ábï ødɑ kɑ yɑ dwɑdde mødø. De yɑ ɑ́ryeer ki ryeeri dwøng. 
GEN.39.15	Keny-ɑ ɑ́kïïwɑ, ɑrenge wɑ̈g ógødhe wiye’ butɑ.”
GEN.39.16	Kɑ ógødhe mïdhi yi ngɑnɑni gïti kɑ ɑ́bëën jɑlgøle. 
GEN.39.17	Kɑ gø löbbe mø ni møg-ɑ ɑ́köbbe bɑ̈ngg ɑ́tïni, ɑ́kööb kinni, “Ójur men, bɑ̈ng-ɑ ɑ́kɑ̈ɑ̈l yi yïn keny, ɑ́bï ødɑ kɑ yɑ dhɑ̈ɑ̈le. 
GEN.39.18	De keny-ɑ ɑ́kïïwɑ, ɑrenge wɑ̈g ógødhe wiye’ butɑ.”
GEN.39.19	Kɑ wïi Yosep dële okïrrø yi liny keny-ɑ ɑ́lïnge kinni, i cyëge ódwɑddi mødø yi bɑ̈ng. 
GEN.39.20	Kɑ Yosep kwɑnye kɑ gø leenge ød mɑg, men-ɑ yije nyi kïdhi ɑmɑggi rɑ̈dh. Kɑ Yosep obëëdø kì ød mɑg. 
GEN.39.21	 De Yosep ɑ́køny yi Jwøk, kɑ gø gyëdhe. Kɑ jɑngi ød mɑg pyëwe løg-ɑ me med ki en. 
GEN.39.22	Kɑ Yosep kwɑnye ɑ́ jɑngi ɑmɑgg. Kɑ jɑmm-ɑ gøggi bënn kì ød mɑg cïbe cingi Yosep. 
GEN.39.23	Jɑngi ød mɑg pyëwe nuti pɑ̈nyi olïng kipe jɑmm-ɑ ɑ́cïbe cingi Yosep, mɑ́ Yosep bɑ dhɑnhi Jwøk, o jɑmm-ɑ nyi gwøg yi en bënn, nyi pɑ̈dh-ɑ kɑ̈jji gen ceth.
GEN.40.1	Kì bɑng keny megø, kɑ jɑngi kɑ̈ddø ki cɑ̈wwì geki jɑngi thɑl møg-ɑ gøl rɑ̈ɑ̈dh Rïp, ogöögø ki bɑ̈jjø mɑ ɑ́rënyi pyëw rɑ̈dh, wïi gen. 
GEN.40.2	Rɑ̈dh pyëwe ɑ́rënyi ki jøgɑni ryeet, ɑ løg jɑngi cɑ̈wwì geki jɑngi thɑl, 
GEN.40.3	kɑ gï kïdhe ød mɑg men-ɑ ying gøl jɑngi ɑlɑthkerr, kì keny-ɑ ɑ́mɑɑg Yosep. 
GEN.40.4	Kɑ Yosep kwɑny yi jɑngi ød mɑg ɑ́ ngɑn kɑ̈lli gen. Kɑ ge kɑl-ɑ bëëdø ki cyɑ̈ng kì ød mɑg.
GEN.40.5	Kɑ jøgɑni ryeet, ɑ løg jɑngi kɑ̈ddø ki cɑ̈wwì geki jɑngi tyëngthɑl, ólɑ̈gø kì ød mɑg kì wɑ̈r ɑ́kyel. Ngɑɑn ɑ́lɑ̈gi kì wɑ̈ye, gïn-ɑ wɑngi yi lɑ̈ggɑni bɑ̈ɑ̈n. 
GEN.40.6	Keny-ɑ ɑ́bëën Yosep be lidhi gen kì mwøl, ɑyuude gïn ge okïïmø. 
GEN.40.7	Kɑ ge pyëj yi Yosep kinni, “Wude ɑ nënni wun pëthi wun rijjø dicyɑ̈ngtïn?”
GEN.40.8	Akööb gen kinni, “Wø ɑ́lɑ̈gi ɑ́wɑ̈ɑ̈r, de bong ngɑn nyudhi wøn gïn-ɑ wɑngi yi lɑ̈ggɑni.”
GEN.40.8	Kɑ mø gen løøg yi Yosep kinni, “Bɑ Jwøk ɑ nyi nyudhø ki lɑ̈g. Köbbu yɑn lɑ̈ggi wun.”
GEN.40.9	Kɑ jɑngi tyëng kɑ̈ddø ki cɑ̈wwì lɑ̈gge köbbe Yosep. Gø ɑ́köbbe kinni, “Kì yethi lɑ̈ggɑ, yɑ ɑ́lidh-ɑ byëlø kì bølɑ. 
GEN.40.10	Wïj byëlɑni dɑ ɑ́kɑrr ɑ́dɑ̈g, kɑ ge odhɑ̈yø, ɑbug gen ki búr, kɑ ge ómɑ̈rø, ɑcyeg gen. 
GEN.40.11	Óthɑ̈ngi rɑ̈dh ɑ́ying-ɑ cingɑ. Kɑ byellɑni jwɑnɑ ki kɑjø, kɑ ge jwɑnɑ’ gwøøg møgø. Kɑ bijɑ. Kɑ kïdhɑ yij óthɑ̈ngi rɑ̈dh, kɑ óthɑ̈ngɑni cïbɑ cingi rɑ̈dh.”
GEN.40.12	Aköbbii yi Yosep kinni, “Gïn-ɑ wɑngi yi lɑ̈ggí èn: ɑ́kɑrr ɑ́dɑ̈g, bɑ cyɑ̈ng ɑ́dɑ̈g. 
GEN.40.13	Kì dɑ̈ɑ̈g cyɑ̈ng, rɑ̈dh pyëwe ólɑ̈ɑ̈m ki yïn, kɑ yï dwøøge kej gwøgí, óthɑ̈ngi rɑ̈dh ócïb yi yïn cinge ceth ni kenyi göög cøn, ɑ́ yïn ɑ kɑ̈llii. 
GEN.40.14	De pɑ̈ddí rɑ̈dh kiperɑ. Kɑ yɑ køny ki bëën wɑ̈g kì ød mɑg keny-ɑ ódøøg kejí këti. 
GEN.40.15	Thyew, yɑ ɑ́ceg kɑ kwɑ̈ɑ̈lø kì pödhø me lɑ̈wi, me ying løøg nɑm. De gïn-ɑ pëddi rɑ̈jø, bɑ kɑ ɑ́wɑ̈dhi yɑn ki myenø yøw, kɑ yɑ leeng ød mɑg keny, ngö bong gïjø mɑ ɑ́rënyɑ.”
GEN.40.16	Keny-ɑ ɑ́yodii yi jɑngi thɑl kinni lɑ̈ggi jɑl-ɑ kyeelø ɑ́løøg yi Yosep kidøøj, ɑköbbe lɑ̈gge Yosep kinni, “Yɑn thyew, yɑ ɑ́lɑ̈gi yɑ tyëdd-ɑ ɑ́ridhh ɑ́dɑ̈g kì wïjɑ, ge myeer yɑn mɑl. 
GEN.40.17	Men-ɑ mɑl yije dɑ gïgcɑmm møg-ɑ ɑbul bënn, de ge ocɑmø yi winy kì yij ɑ́ridh kì wïjɑ.”
GEN.40.18	Alöggi Yosep kinni, “Gïn-ɑ wɑngi yi lɑ̈ggɑni èn: dhöng ɑ́dɑ̈g bɑ cyɑ̈ng ɑ́dɑ̈g. 
GEN.40.19	Kì dɑ̈ɑ̈g cyɑ̈ng, wïjí ókïb wɑ̈g yi rɑ̈dh, kɑ yï ngɑɑb wïj lööj yɑdh, kɑ yï cɑm yi winy.”
GEN.40.20	Kɑ jɑggi Rïp ryej yi rɑ̈dh kì dɑ̈ɑ̈g cyɑ̈ng, kipe pɑri cyɑ̈ng-ɑ́ yije ɑ́nywøølii. Kɑ jɑngi jøkɑ̈ddø ki cɑ̈wwì geki jɑngi tyëngthɑl kɑ̈ɑ̈l wɑ̈g kì ød mɑg, kɑ ge kïdhi bøli jyɑ̈ggi rɑ̈dh. 
GEN.40.21	Kɑ jɑngi jøkɑ̈ddø ki cɑ̈wwì dwøøg kej gwøge. Kɑ kedh-ɑ be kɑ̈lli rɑ̈dh. 
GEN.40.22	Kɑ jɑngi tyëngthɑl nɑ̈g ni kɑ ɑ́kwøbii yi Yosep ceth. 
GEN.40.23	De jɑngi tyëngkɑ̈ddø ki cɑ̈wwì nuti rumø kì ri Yosep, wïje ɑ́wïl ki en.
GEN.41.1	Bɑng runn ɑ́ryew, kɑ rɑ̈dh ólɑ̈gø e cung-ɑ́ɑ̀ kömi Kiir, 
GEN.41.2	ɑ́lidh-ɑ dhög ɑ́bïryew mø cwiy, o ge lwiy, ge bï-ɑ wɑ̈g kì nɑm, kɑ ge ócɑ̈gø cɑm ki lum. 
GEN.41.3	Kɑ dhög ɑ́bïryew møøgø mø pɑ nëënø yi rɑ̈jø, o ge gwɑ̈lø gwɑ̈lø, bï-ɑ wɑ̈g kì nɑm, kɑ ge ócungø kì buti dhögi tyeli mɑl. 
GEN.41.4	Kɑ dhög-ɑ cwiy cɑm yi dhög-ɑ gwɑ̈lø kinni tweet. Kɑ rɑ̈dh ócyëwø. 
GEN.41.5	Acige nenø kɑ ólɑ̈gø, ɑ́lidh-ɑ wɑ̈thi byel ɑ́bïryew, kì wïj thyɑngø ɑ́kyel, ri gen pɑ̈ng yi nyingi byel mø myëër. 
GEN.41.6	Kɑ byel ɑ́bïryew møøgø otwïyø kì buti gen, welli gen lewø lewø, o bong byel kì wɑ̈thi gen. 
GEN.41.7	Kɑ well-ɑ wɑ̈thi gen pɑ̈ng yi nyingi byel mwøøny yi møg-ɑ lewø. Codhe, kɑ rɑ̈dh ócyëwø. Ce ying-ɑ lɑ̈g! 
GEN.41.8	 Adhwödh rɑ̈dh kì mwøl wïje cungø yi møgɑni. Kɑ öd-ɑ yij Rïp bëne, kɑ ɑ́jwöggì geki tyëng-ɑ wɑ̈thi gen pel cwööl bënn. Kɑ rɑ̈dh lɑ̈gge löbbe gïn. De bong dhɑnhø mɑ ɑ́cuggi köbbi rɑ̈dh gïn-ɑ wɑngi yi lɑ̈ggɑni.
GEN.41.9	Kɑ jɑngi tyëngkɑ̈ddø ki cɑ̈wwì rɑ̈dh köbbe kinni, “Wuö, bɑ̈jjɑ ɑ́pɑr yi yɑn dicyɑ̈ngtïn. 
GEN.41.10	Tyelø ɑ́kyel ówëni, rɑ̈dh pyëwe ɑ́rënyi ki bɑ̈ngge. Kɑ yɑ kïdhe ød mɑg men-ɑ gøl jɑngi ɑlɑthkerr, kyeel ki jɑngi tyëngthɑl. 
GEN.41.11	Kɑ wø ólɑ̈gø kì wɑ̈r ɑ́kyel ki lɑ̈g mø bɑ̈ɑ̈n. 
GEN.41.12	Kɑ gïn-ɑ wɑngi yi lɑ̈ggɑni köbbi wøn yi nyel megø men-ɑ ókɑ̈ɑ̈lø kì løøg nɑm, o bɑ bɑ̈ng jɑngi ɑlɑthkerr, keny-ɑ ɑ́wɑ̈jjii lɑ̈ggɑni yi wøn ceth. 
GEN.41.13	Kɑ møgɑni pɑ̈dh-ɑ kɑ̈jji gen ceth ni kɑ ɑ́kwøbe gïn. Yɑ ɑ́gøny, kɑ yɑ dwöög kej gwøgɑ, kɑ jɑngi tyëngthɑl nɑ̈g.”
GEN.41.14	Codhe, kɑ rɑ̈dh öd-ɑ ød mɑg. Kɑ Yosep jwɑn ki gööny wɑ̈g, kɑ wïje lyel, kɑ ógudhe wil. Akïdhii bøli rɑ̈dh. 
GEN.41.15	Kɑ Yosep köbbi yi rɑ̈dh kinni, “Yɑ ɑ́lɑ̈gi, de bong ngɑn mɑ ɑ́nyudhi yɑn gïn-ɑ wɑngi yi lɑ̈ggɑni. De yɑ ɑ́köbbi, i yïn kenyi lïngí lɑ̈g, gïn-ɑ wɑngi yi gen nyii cuggø nyodhø yi yïn.”
GEN.41.16	Alöggi Yosep kinni, “Pɑ lwɑ̈ng yi yɑn wuö, de Jwøk rɑ̈dh ónyudhe.”
GEN.41.17	Codhe, ɑköbbi Yosep yi rɑ̈dh kinni, “Yɑ ɑ́lɑ̈gi yɑ cung-ɑ́ɑ̀ kömi Kiir. 
GEN.41.18	Kɑ dhög ɑ́bïryew mø cwiy, dëlli gen lwiy, bï-ɑ wɑ̈g kì nɑm. Kɑ ge ocyɑ̈mø’ lum kì gɑ̈d. 
GEN.41.19	Kɑ dhög ɑ́bïryew møøgø mø gwɑ̈lø gwɑ̈lø ólunyø bëën wɑ̈g kì nɑm. Bong dhög mɑ ɑ́lidh yi yɑn ge gwɑ̈lø ni gen kì Rïp keny! 
GEN.41.20	Kɑ dhög-ɑ cwiy gɑ ɑ́bïryew mø tyeli mɑl, cɑm yi dhög-ɑ gwɑ̈lø. 
GEN.41.21	De bong ngɑn cuggi ngïjø kinni dhög-ɑ cwiy ɑ́cɑm-ɑ yi gen, mɑ́ ge nudd ge gwɑ̈lø ceth. Kɑ yɑ ócyëwø. 
GEN.41.22	Kì yethi lɑ̈ggɑ møg-ɑ kyeelø, yɑ ɑ́lidh-ɑ byëlø, wïje dɑ wɑ̈thi byel ɑ́bïryew, byell-ɑ wïje myëër cɑrø, o nyingi gen gïïr. 
GEN.41.23	Kɑ byel ɑ́bïryew møøgø otwïyø kì buti gen, welli gen lewø lewø, ge órɑ̈bø yi mel. 
GEN.41.24	Kɑ wɑ̈thi byell-ɑ døj mwøøny yi møg-ɑ rijjø. Ájwöggì ɑ́köbbɑ lɑ̈ggɑni, de bong ngɑn mɑ ɑ́nyudhi yɑn gïn-ɑ wɑngi yi gen.”
GEN.41.25	Kɑ rɑ̈dh köbbi yi Yosep kinni, “Lɑ̈ggi rɑ̈dh wɑng-ɑ gïjø ɑ́kyel. Rɑ̈dh ɑ köbbi yi Jwøk ki gïn-ɑ dwɑdde gwøgø. 
GEN.41.26	Dhög ɑ́bïryew møg-ɑ døj bɑ runn ɑ́bïryew. O wɑ̈thi byel ɑ́bïryew møg-ɑ døj bɑ runn ɑ́bïryew. Bɑ lɑ̈g ɑ́kyel. 
GEN.41.27	Dhög-ɑ gwɑ̈lø gɑ ɑ́bïryew møg-ɑ ɑ́bï wɑ̈g kì cyɑ̈n, bɑ runn ɑ́bïryew, geki wɑ̈thi byel ɑ́bïryew møg-ɑ lewø. Ge bɑ runni kɑ̈j ɑ́bïryew. 
GEN.41.28	Nɑ kɑ ɑ́köbbɑ rɑ̈dh ceth. Jwøk nyudh-ɑ rɑ̈dh ki gïn-ɑ dwɑdde gwøgø. 
GEN.41.29	Runn ɑ́bïryew mø yɑ̈ɑ̈ngø obëënø. Rïp óyɑ̈ng bëne. 
GEN.41.30	Bɑng gen óbëën yi runn ɑ́bïryew mø kɑ̈j. Kɑ yɑ̈ng-ɑ ɑ́bëëd ji ge yɑ̈ngø kì piny Rïp bëne owïlø. Mɑ́ Rïp órënyi yi kɑ̈j bëne. 
GEN.41.31	Kɑ̈r-ɑ ɑ́ying yij pödhø ówïl kì wɑ̈thi ji, mɑ́ kɑ̈ny-ɑ óbï kì bɑnge óbëëd e teg ki mendwøng. 
GEN.41.32	Gïn-ɑ pere jøli lɑ̈ggɑni tyel ɑ́ryew, bɑ kinni, Jwøk møgɑni gwøge’ gwøgø ceth kì bɑng nyɑ keny me thiinh.
GEN.41.33	“Anɑn yɑ̈ɑ̈b rɑ̈dh ki dhɑnhø me døj, o wïje pel, kɑ gø cïbe kömi pödhø bëne. 
GEN.41.34	Kɑ rɑ̈dh kɑ̈bbe thyew ki ji-ɑ ónenni gwøngɑni kì yij pödhø bëne, kì yethi runni yɑ̈ɑ̈ngø gɑ ɑ́bïryew. 
GEN.41.35	Kɑ byel nyi pɑ̈ngi gɑ bud ɑ́bïj, o budø ɑ́kyel nyi cïb piny kì yethi runni yɑ̈ɑ̈ngø gɑ ɑ́bïryew. Köbbí gen o byel cøng yi gen kì yethi runn-ɑ døj bënn, ki nyingi rɑ̈dh. 
GEN.41.36	Kɑ byellɑni kor yi gen kidøøj. Mïdhi byellɑni gɑ møg-ɑ óyieel ji kì yethi runni kɑ̈j, o Rïp cöge, e pɑ nɑ̈g yi kɑ̈j.”
GEN.41.37	Kɑ kwøbbi Yosep pwøj yi rɑ̈dh geki jɑggi bure. 
GEN.41.38	Kɑ jɑggɑni köbbi yi rɑ̈dh kinni, “Bong dhɑnhø men-ɑ óyod yi wɑ, me lod Yosep, ngɑn-ɑ ree di wëyi Jwøk.” 
GEN.41.39	Kɑ Yosep köbbi yi rɑ̈dh kinni, “Mɑ́ e bɑ yïn ɑ ɑ́nyudhi yi Jwøk ki møgɑni bënn, menɑni wɑng-ɑ kinni bɑ yïn ɑ wïjí pel, o yijí dɑ rummì kibøli ji bënn. 
GEN.41.40	 Pödhɑ bëne cïbɑ’ cingí. O jiɑ bënn ólïng-ɑ kwøbbí, bong dhɑnhø men-ɑ óying mɑl kibølí den-ɑ́ yɑn, yɑ ketɑ.” 
GEN.41.41	Codhe, ɑköbbi Yosep yi rɑ̈dh kinni, “Anɑn yï rønyɑ’ rønyø yïn ɑ́ jɑgø kì kömi Rïp bëne.” 
GEN.41.42	 Kɑ gwelø men-ɑ köme ógweed nyingi rɑ̈dh kɑ̈ɑ̈le wɑ̈g kì lwede, kɑ gø bødhe lwedi Yosep. Aruuge gøn ki ógødh men-ɑ ócwɑ̈jø ki kor-ɑ yöm. Kɑ yedhe lunyi ki ɑ́cwecwelli dhɑb. 
GEN.41.43	Kɑ mëggi ryeew yɑ̈thi gøl rɑ̈dh, møg-ɑ nyi pyejji yi kyënyì, o kɑ̈lli kì yij yɑ̈yɑni bøle orïngø yi ɑlɑthkerr, ge óryeerø kinni, “Wëggu yöö! Wëggu yöö! Rum wun cøngi wun piny kì bøle!” Kinøw, Yosep ɑ́røny ɑ́ jɑngi Rïp bëne. 
GEN.41.44	Kɑ Yosep köbbi yi rɑ̈dh kinni, “Yɑ bene rɑ̈dh, o bong dhɑnhø men-ɑ ódi gïn gwøge kì Rïp bëne, yï kwïj wøw.” 
GEN.41.45	Kɑ Yosep cɑge ɑ́ Dhɑpenɑdh Pɑniyɑ̀. Kɑ gø nënge ki dhɑjø me cwøl ɑ́ Asenɑth nyɑɑr jɑl me cwøl ɑ́ Pøtiperɑ̀ ókwëri On. Kɑ Yosep pere lïngi kì yij Rïp bëne.
GEN.41.46	Yosep runne ɑ́bëëd gɑ pyɑ̈r ɑ́dɑ̈g keny-ɑ ɑ́cɑ̈ge’ göggi rɑ̈dh, ɑkedhe e owïïnø kì yij Rïp bëne. 
GEN.41.47	Byel ɑ́cyeg kidyër kì yethi runni yɑ̈ɑ̈ngø gɑ ɑ́bïryew, møg-ɑ ɑ́kwøb yi Yosep ceth. 
GEN.41.48	Kɑ byel congi kì yethi myërri Rïp bënn kì yethi runni yɑ̈ɑ̈ngø gɑ ɑ́bïryew. 
GEN.41.49	Byel ɑ́bëëd ge gïïr cɑrø ki mendwøng. Kɑ Yosep ówïyø rømi gen, mɑ́ byëlø nɑ tør.
GEN.41.50	Kɑ Yosep nyöddi ki wɑ̈dd ɑ́ryew yi Asenɑth, kɑ̈ng-ɑ ɑ́bëëd runni kɑ̈j nuti bëënø. 
GEN.41.51	Kɑ wɑ̈de nyel-ɑ kɑyø cɑge ɑ́ Mɑnɑsè, mɑ́ e ɑ́kööb kinni, “Jwøk wïjɑ ɑ́wëgge wïlø ki orɑngɑ, geki gøl wïyɑ bëne.” 
GEN.41.52	Acɑge ryeew wɑ̈dde ɑ́ Eprɑim, mɑ́ e ɑ́kööb kinni, “Jwøk yɑ ɑ́nënge ki nywøl yɑn ɑ́ wëdh.”
GEN.41.54	 Kɑ runni kɑ̈j møg-ɑ ɑ́kømmi yi Yosep gɑ ɑ́bïryew ócɑ̈gø bëënø. Pödhh-ɑ kyeelø ɑ́bëëd yethi gen dɑ kɑ̈j, de ɑ́dɑ gïncɑm kì yij Rïp bëne. 
GEN.41.55	 Keny-ɑ ɑ́tëngi kɑ̈j, kɑ ji ywøøg-ɑ yï rɑ̈dh kipe gïncɑm. Kɑ tyëng Rïp bënn köbbi yi rɑ̈dh kinni, “Kedhu yï Yosep. Kɑ gïn-ɑ ókwøb yi en gwøg wun ceth.” 
GEN.41.56	Kɑ kɑ̈j ótëngø ki mendwøng kì yij pödhø bëne, ɑyieeb kɑ̈jj-ɑ ɑ́mïdhi byel yi Yosep. Kɑ ócɑ̈gø ki ngëwwi tyëng Rïp bënn. 
GEN.41.57	Kɑ kömi piny bëne bï-ɑ Rïp yï Yosep be ngyew ki byel, mɑ́ piny bëne ɑ́mɑg yi kɑ̈j me teeg.
GEN.42.1	Kɑ̈j ɑ́bëëd e teeg cɑrø kì Kɑnɑɑn, e Yɑgob wïyi Yosep nudd e onëënø. Keny-ɑ ɑ́yodii yi Yɑgob kinni dɑ byel kì Rïp, ɑköbbe wɑ̈dde kinni, “Wude ɑ pɑ nyɑg wun ri wun? 
GEN.42.2	 Yɑ olïngø i dɑ byel kì Rïp. Kedhu kunɑni, kɑ wu ngëëw wun ki byel kipe wɑ óywɑj yi kɑ̈j.” 
GEN.42.3	Codhe, ɑkedh nyiiwï Yosep gɑ pyɑ̈rø, be ngyew ki byel kì Rïp. 
GEN.42.4	De Ben Yɑmïn ómï Yosep, ɑ́mɑ̈ɑ̈n kedhø yi wïyi gen, mɑ́ e ɑ́bwøg kinni nyelthinh ódi gïn-ɑ ókedhi ree.
GEN.42.5	Wɑ̈ddi Yɑgob ɑ́bï Rïp, geki ji møøgø be ngyew ki byel, mɑ́ kɑ̈j teeg kì piny Kɑnɑɑn. 
GEN.42.6	Yosep jɑngi Rïp, en ɑ yïe nyi kedhi yi tyëng-ɑ kɑ̈ɑ̈l pödhhi kömi piny bënn, o yïëye kinni thödhi gen ki byel. Kɑ nyiiwï Yosep kedh-ɑ yïe. Kɑ wɑ̈thi gen kuul gen piny kì bøle, gïti kɑ ɑ́nywɑ̈ddi wɑ̈thi gen ki piny. 
GEN.42.7	Yosep keny-ɑ ɑ́lidhe nyiiwɑ̈n, gï ɑ́ngije ceth, de ree nuti nyudh en gïn. Kɑ gï pyëje ki cwɑg mø teeg kinni, “Wu kɑ̈ɑ̈l-ɑ keny?”
GEN.42.7	Alöggi gen kinni, “Wø kɑ̈ɑ̈l-ɑ Kɑnɑɑn. Wø ɑ́bï-ɑ be ngyew ki byel.”
GEN.42.8	Yosep nuti pɑ̈nyø’ ngijø yi gen, ngö ge ɑ́ngij yi Yosep. 
GEN.42.9	 Kɑ lɑ̈gg-ɑ ɑ́lɑ̈ge kɑ̈ge dööng pɑɑre. Kɑ nyiiwɑ̈n köbbe kinni, “Wu bɑ yïthhi piny. Wu ɑ́bï-ɑ be lidhi tung-ɑ nyødh pödhø.”
GEN.42.10	Kɑ ge okööbø kinni, “Pɑth wuö! Bɑ̈nggí yɑb-ɑ gïncɑm yøw. 
GEN.42.11	Wø bɑ nyiimëëg bënn, wø pɑth ki yïthhi piny wuö, wø bɑ ji mø døøj.”
GEN.42.12	Aköbbi gen yi Yosep kinni, “Pɑth, wu ɑ́bï-ɑ be lidhi tung-ɑ nyødh pödhi wøn, o liny tëër wun.”
GEN.42.13	Akööb gen kinni, “Wø ɑ́bëëd wø bɑ nyiimëëg pyɑ̈rø wïdɑ́ryew, wøn ɑ́ wɑ̈ddi jɑl ɑ́kyel, ómï wøn ɑ́kyel ɑ́thøw. O nyel-ɑ thinh ɑ́döngi pɑc geki wïyi wøn.”
GEN.42.14	Kɑ Yosep okööbø kinni, “Nɑ kɑ ɑ́kööbɑ ceth! Wu bɑ yïthhi piny. 
GEN.42.15	Wu órɑng kinni, yɑ ɑ́köngi ki nyingi rɑ̈dh kinni, wu pɑ kedh ɑnɑn, den-ɑ́ keny-ɑ óbëën ómï wun nyel-ɑ thinh keny, ɑ ókedh wun. 
GEN.42.16	Wiy dhɑnhø ɑ́kyel kì kelli wun kedhe be dwɑɑyii. Tyëng-ɑ döng ókor gïti keny-ɑ óyood kwøbbi wun kinni ge bɑ dyër, o ke pɑth gen ki dyër, rɑ̈dh ɑ kwömø, wu bɑ yïthhi piny.” 
GEN.42.17	Kɑ gï mɑge ki cyɑ̈ng ɑ́dɑ̈g.
GEN.42.18	Kɑ ge cwööl wɑ̈g yi Yosep kì dɑ̈ɑ̈g cyɑ̈ng. Kɑ gï köbbe kinni, “Yɑ bɑ dhɑnhø me böggi Jwøk. Wu pɑ nɑ̈g keløg kwøbbi wun bɑ dyër. Wu ówiy yi yɑn kɑ per gïjø ɑ́kyel. 
GEN.42.19	Kipe nyodhi kinni wu bɑ ji mø døøj, ɑ́kyel kì kelli wun óbëëdø kì ød mɑg keny-ɑ ɑ́mïdhi wun, kɑ møg-ɑ kyeelø bënn kedhi gen be kɑ̈li byel, o ge yiel gen kɑ̈lli wun møg-ɑ ywɑj yi kɑ̈j. 
GEN.42.20	De muuj wun ómï wun nyel-ɑ thinh yɑn ceth, bene keny-ɑ óyïëyɑ kinni wu kømm-ɑ dyër, o wu cög wun wu pɑ nɑ̈g yi yɑn.”
GEN.42.20	Kɑ ge oyïëyø. 
GEN.42.21	Kɑ ge okööbø kì ri gen keti gen kinni, “Ngee, ɑnɑn wɑ rɑng ɑ bɑng gïnrɑj men-ɑ ɑ́göggi ómïee yi wɑ, cɑni wɑnge ɑ́lidh yi wɑ keny-ɑ ɑ́kwɑjje wɑ kinni wiy, de wɑ nuti lïngø. Bene ɑ bɑnge pɑ̈dhi yi wɑ yij orɑng men ɑnɑn. Wɑ ɑ́cyen yi ómïee.”
GEN.42.23	Kwøbb-ɑ kømmi yi gen olïngø yi Yosep bënn, de kwïj yi gen kinni ge di lïngø yi en, mɑ́ ge 'kööb-ɑ dhøg gen, o kwøbb-ɑ kwøb yi gen nyi løg-ɑ yi dhumi. O Yosep 'kööb-ɑ dhøg tyëng Rïp. 
GEN.42.24	Keny-ɑ ɑ́lidhii yi Yosep kinni bɑ men ywöngi kì bøli gen, ɑkedhe wɑ̈ye kun ywönge, e pɑ nenni. Keny-ɑ ɑ́døøg opɑ̈we piny, ɑdwööge yï gen. Akwɑnye Cimeøn kɑ ɑlɑthkerr köbbe kinni, “Twöj wun cingge.” Kɑ cingge twöj kì bøli gen.
GEN.42.25	Kɑ jɑngi jøgwøg köbbi yi Yosep kinni, “Pɑ̈ng wun jɑmmi gen ki byel, kɑ ge thödhi ki gïn cɑɑm gen yöö.” Kɑ møgɑni órumø ki gwøgø. 
GEN.42.26	Kɑ nyiimëëgɑni jɑmmi gen cïb gen kömi ɑderri gen. Kɑ ge ókedhø. 
GEN.42.27	Kɑ nyel ɑ́kyel dhø kidhe pɑ̈de kipe kinni o thödhe ɑdere ki byel kì keny-ɑ ɑ́nïni yi gen kì kö yöö. Kɑ ngyënye yode kì wɑ̈thi byel. 
GEN.42.28	Kɑ óryeerø kinni, “Ngyënyyɑ ódöggi yɑn. Gen ɑ yij kidhø èn.” Kɑ dëlli gen ójuurø, kɑ ge okööbø ge óböggø kinni, “Á ngø ɑ göggi wɑ yi Jwøk ni men?”
GEN.42.29	Keny-ɑ ɑ́wɑ̈dhi gen yï wïyi gen kì Kɑnɑɑn, ɑlwøb gen gïg-ɑ ɑ́cwöb bënn kinni, 
GEN.42.30	“Jɑngi Rïp ɑ́kööb ki wøn ki kwøb mø rijjø, kɑ wø myene kinni i wø bɑ yïthhi piny møg lyewwi pödhe. 
GEN.42.31	De wø ɑ́kyëëd kinni wø pɑth ki yïthhi piny, wø bɑ ji mø døøj. 
GEN.42.32	Wø ɑ́bëëd wø bɑ nyiimëëg pyɑ̈rø wïdɑ́ryew, wɑ̈ddi jɑl ɑ́kyel.” 
GEN.42.33	Kɑ jɑlɑni ólöggø kinni, “Bene yuu-ɑ óyodɑ wun èn, keløg wu bɑ ji mø døøj kidyër, ɑ́kyel kì kelli wun ódöng kì butɑ keny. Møgɑk bënn ókedhi be muuji byel kɑ̈lli wun møg-ɑ ywɑj yi kɑ̈j. 
GEN.42.34	Muuju yɑn ómï wun nyel-ɑ thinh. Bene keny-ɑ óyodɑ kinni wu pɑth ki yïthhi piny, de wu bɑ tyëngdøj. Ómï wun ódöggɑ wun, kɑ wu wiy o wu nyi ngëëw wun kì pönhï.”
GEN.42.35	Keny-ɑ ɑ́kuny byel wɑ̈g kì yethi kidhhì, ɑyood ngyënyyi gen bënn, kɑ ge obwøgø geki wïyi gen bënn, keny-ɑ ɑ́lidh gen ngyëny. 
GEN.42.36	Aköbbi gen yi wïyi gen kinni, “Wu dwɑdd-ɑ lɑ̈ɑ̈nyi nyigɑ bënn? Yosep ɑ́lɑ̈ɑ̈ny, Cimeøn ɑ́lɑ̈ɑ̈ny, o ɑnɑn wu dwɑdd-ɑ kɑ̈li Ben Yɑmïn? Yɑ bɑ men nɑ̈g yi ywøg!”
GEN.42.37	Kɑ Ruben wïye köbbe kinni, “Keløg Ben Yɑmïn pɑ döggɑ yïn, wɑ̈ddɑ gɑ ɑ́ryew ócuggø nɑ̈gø yi yïn. Cïb cingɑ, ódwöög yi yɑn.”
GEN.42.38	De Yɑgob ɑ́kyëëd kinni, “Wɑ̈dɑ pɑ kedh ki wun. Ómen ɑ́thøw, o bɑ e kete ɑ ɑ́döng. O keløg e dɑ gïn kedhi ree kì yuu-ɑ kïdhu en, yɑ bɑ yu ni men, yɑ ceg kɑ nɑ̈gø yi rummì ki gööj wun.”
GEN.43.1	Kɑ̈j ɑ́tëngi ki mendwøng kì Kɑnɑɑn. 
GEN.43.2	Keny-ɑ ɑ́thumi byel møg-ɑ ɑ́kɑ̈ɑ̈l kì Rïp kì gøl Yɑgob, kɑ Yɑgob wɑ̈dde köbbe kinni, “Døøg wun be ngëwø ki byel møg cɑm yi wɑ.”
GEN.43.3	Aköbbii yi Yeudɑ̀ kinni, “Jɑlɑni ɑ́kyëëd ki menteg kinni, i wø koo wɑ̈dhi bøle, keløg ómï wøn pɑ kɑ̈l. 
GEN.43.4	Keløg e oörø yi yïn, wø ókedhi be ngëwwi yïn ki byel. 
GEN.43.5	De ke pɑ dwɑddií, wø pɑ kedh, mɑ́ jɑlɑni ɑ́kööb kinni i wø ko wɑ̈dhi bute, ke pɑ kɑ̈l wøn nyelthinh.”
GEN.43.6	Kɑ Yɑgob okööbø kinni, “Yɑde ɑ muuju yɑn ki göj? Ede ɑ ɑ́köbbu en kinni dɑ ómï wun megø?”
GEN.43.7	Alöggi gen kinni, “Jɑlɑni ɑ́pëggi be pyënyi wøn ki bëëdi gøl wøn kinni, ‘Wïyi wun nudd e onëënø? Dɑ ómï wun megø?’ O pyëjje ɑ́dwɑdd-ɑ løøgø ceth. Di bëëd e ngɑ̈nyi yi wøn kidï kinni ókööbø i kɑ̈ɑ̈l ómï wøn?”
GEN.43.8	Kɑ Yeudɑ̀ wïye köbbe kinni, “Ör nyelthinh ki wøn, o wø jwɑn wøn dhwödhø. O cöge e bong ngɑn thøw yi kɑ̈j. 
GEN.43.9	Wëyɑ ómuujɑ kipe nyelthinh, ke di gïn cwöb. Yɑ ócungi kì kömi dhøgɑ ceth. Ke pɑ döggɑ en yïn ki tɑrø, kɑ yï ywøøg riɑ. 
GEN.43.10	Lidh, keløg wɑ pɑ di bëëd ki keny me bɑ̈ɑ̈r, ti wø rum kɑ̈nø ki byel tyel ɑ́ryew ɑnɑn.”
GEN.43.11	Akööb wïyi gen kinni, “Keløg ɑ́ kinøw, muuj wun jɑlɑni ki jɑmmì møg pwøj wun en, yɑ̈bbu en ki nywøli oløg møg thwøwø, kí nyɑ møøw kïc, kí tugø geki benø, kí jɑmm-ɑ nyi kïdhi ri mulø. 
GEN.43.12	Kɑ ngyënyyi tyeli mɑl dwøøg wun. Kɑ wu kɑ̈ɑ̈d wun ki møg ni gen, mɑ́ wɑ kwïj wøw ki gïn-ɑ bɑ̈jjø. 
GEN.43.13	Kɑ̈l wun ómï wun, dhwödh wun ɑnɑn ceth. 
GEN.43.14	Jɑlɑni pyëwe ódwöög yi Jwøk Áyïmø, kɑ pyëwe ólɑ̈ɑ̈mø ki wun, kɑ wu dögge Ben Yɑmïn, geki ómï wun nyel-ɑ kyeelø. Keløg ɑ́ perɑ yøw, cɑgg nyigɑ thumi, ɑ́ ngø ɑ gwøgɑ?”
GEN.43.15	Codhe, kɑ nyiimëëgɑni jɑmmi gen kwɑny gen, ɑ løg ngyënyyi tyeli mɑl, kí møg-ɑ kïdhi be ngyew, kí jɑmmi pwøj møg-ɑ muuj. Akedh gen geki Ben Yɑmïn. Keny-ɑ ɑ́wɑ̈dhi gen Rïp, ɑkïdhi gen bøli Yosep. 
GEN.43.16	Keny-ɑ ɑ́liidh Ben Yɑmïn kì kelli gen yi Yosep, ɑköbbe bɑ̈ng-ɑ mïdhi gøle kinni, “Kïdhí jøg gølɑ. Ge ócyɑ̈ɑ̈m ɑ kej ɑ́kyel ki yɑn dicyɑ̈ngtïn. Köbbí jɑlthɑl kinni tɑ̈ɑ̈de ki rïngø me gïïr. Yɑ óbï kì dicɑ̈ng.” 
GEN.43.17	Akɑ̈ɑ̈l gen yi jɑlɑni. Kɑ jɑlthɑl köbbe møg-ɑ ɑ́kwøb yi Yosep.
GEN.43.18	Ge ɑ́kïdhi kɑl ge óböggø, ge okööbø ki pëthi gen kinni, “Wɑ kɑ̈ɑ̈l kɑ per ngyëny møg-ɑ ɑ́døøg kì yethi kidhhee cyɑ̈ng-ɑcɑ̀. Ge bɑ møg-ɑ ópɑ̈ɑ̈r kömee, kɑ ɑderree kwɑny gen. Kɑ wɑ gwøøg bɑ̈ngg yi jɑlɑni.” 
GEN.43.19	Kì ɑ́dyëddi kɑl, ɑköbbi gen jɑl-ɑ kɑ̈lli gen kinni, 
GEN.43.20	“Lïng jɑldwøng, wø ɑ́kwöngi ki bëën be ngyew ki gïncɑm cyɑ̈ng-ɑcinee. 
GEN.43.21	Kɑ kidhhi wøn yieb wøn kì kö yöö keny-ɑ ɑ́nïni yi wøn, kɑ ngɑɑn ngyënyye yode kì wɑ̈thi byelle; gen ceth ki kwɑnni gen, bong gïn tøøk kinni tek. Ngyënyyɑni ɑ́dwöög yi wøn. 
GEN.43.22	Wø ɑ́kɑ̈ni thyew ki ngyëny møg-ɑ óngëëw yi wøn ki gïncɑm. Ngɑn-ɑ dwøøg ngyënyyi wøn yethi kidhhì, kwïj yi wøn.”
GEN.43.23	Kɑ bɑ̈ngɑni okööbø kinni, “Pëthi wun ko lïngi. Wu ko böggi. Jwøøg wun, jwøøg gøl wun, óbëëd ɑ́ en ɑ dwøøg ngyënyyi wun yethi kidhhi wun. Ngyënyyi wun ɑ́rum ki kwɑnyø yi yɑn.” Codhe, ɑkɑ̈ɑ̈le Cimeøn yï gen.
GEN.43.24	Akïdhi nyiimëëgɑni ød yi bɑ̈ngɑni. Kɑ ge muuj ki pï møg lwøg gen tyelli gen. Kɑ ɑderri gen thödhi ki gïjø me cɑm yi gen. 
GEN.43.25	Kɑ jɑmm-ɑ ɑ́muuj gen Yosep, mɑ̈ɑ̈g gen ki pyëlø, o gï ómëggii keny-ɑ óbëëne kì dicɑ̈ng, mɑ́ ge ɑ́rum ki köbbø kinni ge ócyɑ̈mø kɑ en. 
GEN.43.26	Keny-ɑ ɑ́wɑ̈nhi Yosep kɑl, ɑkïdhi gen jɑmmɑni ød yïe. Kɑ wɑ̈thi gen kuul gen piny ki mendwøng kì bøle. 
GEN.43.27	Apyëje gïn mɑ yöd dëlli gen. Kɑ okööbø kinni, “Yɑ ɑ́köbbi yi wun i dɑ wïyi wun me bɑ yu, bëëd ɑ dï? Nudd e onëënø, o dële yööd?”
GEN.43.28	Kɑ ge ólöggø kinni, “Bɑ̈ngí; wïyi wøn, nudd e onëënø.” Kɑ cøngi gen rum gen piny, ɑkuul gen wɑ̈thi gen piny kì bøle.
GEN.43.29	Kɑ Yosep lïïdh-ɑ yï Ben Yɑmïn ɑkööbe kinni, “O nyel, bene en ómï wun, nyelthinh men-ɑ ɑ́kømmi yi wun? Yï ómïdhi yi Jwøk nyɑrɑ.” 
GEN.43.30	Kɑ Yosep ree gwɑre kì buti gen, kɑ jwɑn-ɑ øde be ywøg, mɑ́ yije ɑ́røy kɑ̀ nenne nyiimen. Kɑ óywöngø yi medi pyëwe. 
GEN.43.31	Keny-ɑ ɑ́rume ywøg, ɑlwøge nyinge, kɑ dwöög-ɑ keny-ɑ di gen. Acwøle gïncɑm. 
GEN.43.32	Yosep ɑ́cyɑ̈ɑ̈m ɑ wïj pɑ̈me kì wɑ̈ye, o nyiimen ying-ɑ wïj pɑ̈m-ɑ kyeelø. Tyëng Rïp møg-ɑ ɑ́ying ød ɑ́nëng ɑ wɑ̈yi gen, mɑ́ e bɑ ɑkerø, ge pɑ nyi cyɑ̈mø geki tyëng løøg nɑm. 
GEN.43.33	Nyiimëëgɑni, pɑ̈ɑ̈m gen ɑ́cïb e rwöm ki Yosep. Kɑ yɑɑgɑni cïb ge ówɑdø ki kö pɑ̈m, cɑg kì ri nyel-ɑ dwøng gïti ri nyel-ɑ thinh kì cyɑ̈n. Keny-ɑ ɑ́lidh gen pyël-ɑ ópyëël gen, kɑ ge ongɑ̈ngø yi møgɑni. 
GEN.43.34	Gïncɑm ɑ́ying-ɑ kömi pɑ̈m-ɑ di Yosep, o nyi kɑ̈ɑ̈l e ocïmmø kì bøli gen. Ben Yɑmïn bøle nyi cïb-ɑ gïncɑm me dwøng kibøli mø yɑɑg-ɑ kyeelø. Ge ɑ́cyɑ̈ɑ̈m kɑ ge omɑ̈dhø geki Yosep gïti kɑ ɑ́wïïn wɑ̈thi gen yi møgi oløg.
GEN.44.1	Yosep jɑngi jøgwøg ɑ́köbbe kinni, “Kïdhí yethi jɑmm-ɑ ɑ́kɑ̈ɑ̈l yi jøgɑni ki byel møg-ɑ cuggi lwɑ̈ngø ki tyëddø yi ɑderri gen. Kɑ ngyënyyi gen cïb wɑ̈thi byel. 
GEN.44.2	Kɑ óthɑ̈ngɑ, óthɑ̈ng-ɑ bɑ ɑ́tegø kïdhí yij kidhi nyel-ɑ thinh geki ngyëny møge.” Kɑ møgɑni gwøg ni kɑ ɑ́kwøøb gen yi Yosep. 
GEN.44.3	Kì mwøl ceth, ɑwiy nyiimëëgɑni kedh gen ki ɑderri gen. 
GEN.44.4	Keny-ɑ ɑ́kɑl gen lɑ̈wø ki kɑɑldwøng, kɑ Yosep bɑ̈ng-ɑ mïdhi gøle köbbe kinni, “Rengí bɑng jøgɑni, opïïd gen kɑ ge pyëëj kinni, ‘Wude ɑ col wun gïndøj ki gïnrɑj? 
GEN.44.5	Á kipe ngø ɑ kwɑl wun óthɑ̈ngi ɑ́tegø mi wɑ̈ɑ? Bene gøn ɑ yije nyi mɑ̈ɑ̈dh yi en. En ɑ bɑ mi kwër kì yïe. Wu ɑ́göög ki orøg! Wu ócɑy ki cɑ́y mø døngø.’ ”
GEN.44.6	Keny-ɑ ɑ́pïïd gen yi bɑ̈ngɑni, ɑkwøbe møgɑni. 
GEN.44.7	Alöggi gen kinni, “Yï kɑ̈n-ɑ́ɑ̀ keny ki kwøbb-ɑ ni møg? Yï wɑng-ɑ ngø jɑldwøng? Yïde ɑ kööb kinøw? Wø ceg-ɑ köngø kinni wø nuti göögø ki gïn ni menɑni. 
GEN.44.8	Yï ngɑ̈ny wøw kinni ngyënyy-ɑ ɑ́yod yi wøn kì wɑ̈thi byel ɑ́dögi wun yi wøn, ge ɑ́dwöög yi wøn kì piny Kɑnɑɑn. Dɑ́ per ngø cyee, ɑ kwɑ̈ddi wøn ki ɑ́tegø wɑlɑ̀ dhɑɑb gøl wöw? 
GEN.44.9	Lïng jɑldwøng, ngɑn-ɑ yïe óyoodií kì kelli wøn, ceg kɑ nɑ̈gø, o møg-ɑ kyeelø göög gen gɑ bɑ̈nggi wun.”
GEN.44.10	Kɑ bɑ̈ngɑni okööbø kinni, “Yɑ ɑ́yïëy, de bɑ ngɑn-ɑ yïe óyodɑ óthɑ̈gi, ɑ ókwɑny yi yɑn ɑ́ bɑ̈ngɑ. Møg-ɑ kyeelø pɑ mɑg.” 
GEN.44.11	Codhe, kɑ jɑmmi gen jwɑn gen ki tïng piny kì kömi ɑderr. Kɑ dhøggi kidhhi gen jwɑn gen ki pɑ̈dø. 
GEN.44.12	Kɑ bɑ̈ng Yosep ócɑ̈gø ki yɑb mɑ̈ɑ̈dh. Ácɑ̈gi kɑ jɑmmi nyel-ɑ dwøng gïti ri jɑmmi nyel-ɑ thinh. Kɑ óthɑ̈gi yode kì yij kidhi Ben Yɑmïn. 
GEN.44.13	Kɑ nyiimëëgɑni obwøgø ki mendwøng, kɑ ógudhi gen pyëëd gen yi rɑ̈ji pëthi gen. Adwøøg gen jɑmmi gen kömi ɑderr, kɑ ge døøg-ɑ kɑɑldwøng.
GEN.44.14	Keny-ɑ ɑ́wɑ̈dhi Yeudɑ̀ gøl Yosep geki nyiimen, Yosep ɑ́yuud yi gen e nudd e ying-ɑ kɑl. Kɑ wɑ̈thi gen kuul gen piny kì bøle. 
GEN.44.15	Kɑ Yosep okööbø kinni, “Á kipe ngø ɑ kwɑl wun óthɑ̈ngɑ? Kwïj yi wun kinni yïɑ dɑ tegø men yodɑ jɑmm-ɑ bɑ ɑkɑnn?”
GEN.44.16	Kɑ Yeudɑ̀ ólöggø kinni, “Á ngø ɑ kwøb yi wøn wuö? Wø ópëm ɑ dï? Ri wøn óyiel yi wøn kidï? Bɑ̈jji wøn ɑ́nyodh yi Jwøk. Wø bɑ bɑ̈nggí bënn, pɑth ki nyel-ɑ́ yïe ɑ́yood óthɑ̈gi kete.”
GEN.44.17	Yosep ɑ́kööb kinni, “Pöy! Pɑ cuggi, yɑ pɑ dwɑddi wun wu bënn! Ngɑn-ɑ yïe ɑ́yood óthɑ̈gi kete, en ɑ mɑg yi yɑn ɑ́ bɑ̈ng.”
GEN.44.18	Kɑ Yeudɑ̀ kɑl-ɑ nyegi buti Yosep, ɑkööbe kinni, “Yɑ kwɑjj-ɑ yïn wuö, wiy yɑ kwøbɑ møg-ɑ pyëwɑ. Pyëwí ko rënyi ki yɑn, yï pɑ̈r ki rɑ̈dh ceth. 
GEN.44.19	Wuö, wø ɑ́pyëj yi yïn cøn, kinni, dɑ wïyi wun wɑlɑ̀ ómï wun megø? 
GEN.44.20	Kɑ wø okööbø kinni, wïyi wøn nud de bɑ yu, ki ómï wøn me thiinh, ɑ́nywøl e wïyi wøn rum yöø. Ómï nyelɑni ɑ́thøw, o bɑ e kete ɑ nud kì yij meye. Mɑɑr yi wïye ki mendwøng. 
GEN.44.21	Kɑ wø köbbí wuö kinni, ‘Kɑ̈ɑ̈l wun en keny o lidhɑ.’ 
GEN.44.22	Alöggi wøn kinni, ‘Nyelthinh wïye pɑ cuggi wiyø yi en, ke wiye gøn, bɑ men thøw.’ 
GEN.44.23	Kɑ yï okööbø kinni, ‘Wu pɑ wɑ̈nhi bølɑ këti, keløg nyelthinh pɑ bï ki wun.’
GEN.44.24	“Keny-ɑ ɑ́døøg wøn yï wïyi wøn, kɑ löbbi wøn møg-ɑ ɑ́kwøb yi yïn. 
GEN.44.25	Codhe, keny-ɑ ɑ́thumi byel, ɑköbbe wøn i dwɑ̈nni wøn ki byel. 
GEN.44.26	Akööb wøn kinni, ‘Wø pɑ kedh, kipe wø pɑ cuggi yïëyø o wø kedhi wøn bøli jɑlɑni, keløg ómï wøn nyelthinh pɑ kedh thyew.’ 
GEN.44.27	Kɑ wïyi wøn okööbø kinni, ‘Ngɑ̈nyi yi wun kinni cyëgɑ Rɑceel, yɑ ɑ́nyölle’ wɑ̈dd ɑ́ryew keti gen. 
GEN.44.28	Yɑ ɑ́rum ki wiy piny yi ɑ́kyel, ɑ́cɑm yi lɑ̈ɑ̈y pɑ̈l, mɑ́ e nuti liidh yɑn kër-ɑ ɑ́kedhe. 
GEN.44.29	Keløg men okɑ̈ɑ̈lø yi wun ɑnɑn, kɑ dɑ gïn kedhi ree, yɑ bɑ yu ni men, yɑ ceg kɑ nɑ̈gø yi rummì.”
GEN.44.30+GEN.44.31	Kɑ Yeudɑ̀ okööbø kinni, “Anɑn wuö, ke døøgɑ yï wïyɑ, kɑ nyelthinh odöngø, wïyɑ ceg-ɑ mɑ̈ɑ̈gø thøø keny-ɑ ólidhe nyelthinh e tøøk kì kelli wøn, mɑ́ wëye ɑ́cïbe kömi nyelthinh, o ɑ́nyönhi yi döng ki nyönhø me cugge’ nɑ̈gø yi rummì. 
GEN.44.32	Reb ki kinni yɑ ɑ́böyi kinni wëyɑ ómuujɑ kipe nyelthinh ke di gïn cwöb, wïyɑ ɑ́köbbɑ kinni, ‘Keløg nyelthinh pɑ döggɑ yïn ki tɑrø, kɑ yï ywøøg riɑ.’ 
GEN.44.33	Anɑn wuö, yɑ óbëëdø kì keny yɑn ɑ́ kej nyelthinh, kɑ wiy kedhe yï wïye geki nyiimen. 
GEN.44.34	Yɑ ókedhi yï wïyɑ kidï, keløg nyelthinh pɑ døg? Pyëwɑ pɑ løg me med ki bëëni gïnrɑj ni men kömi wïyɑ!”
GEN.45.2	Aywönge kɑ genge lïngi yi tyëng Rïp kì wɑ̈g, kɑ wöödø wɑ̈dh-ɑ gøldwøng. 
GEN.45.3	Yosep nyiimen ɑ́köbbe kinni, “Bene yɑn Yosep. Wïyee nudd e onëënø?” De keny-ɑ ɑ́lïngi møgɑni yi nyiiwɑ̈n, ge ɑ́ceg bwøgø ki mendwøng, kɑ ge ódhɑ̈lø löggø. 
GEN.45.4	Aköbbi gen yi Yosep kinni, “Yɑ kwɑjj-ɑ wun, kɑlu nyïngi keny.” Kɑ ge nyeg-ɑ bute. Kɑ okööbø kinni, “Bene yɑn Yosep, ómï wun, nyel-ɑ ɑ́ngëwwu tyëng-ɑ ɑ́kɑ̈ɑ̈lii Rïp. 
GEN.45.5	Anɑn pëthi wun ko rɑ̈ɑ̈m. Ri wun ko cɑyyi wun kipe kɑ ɑ́ngeew wun yɑn. Bɑ Jwøk kidyër ɑ ɑ́ör yɑn bøli wun be yieli ji. 
GEN.45.6	Men bɑ ryeew runni kɑ̈j kì pönhï, runn ɑ́bïj møøgø nudd ge obëënø, runn-ɑ óbong byel møg-ɑ ócyeg kì yethi gen. 
GEN.45.7	Yɑ ɑ́ör bøli wun yi Jwøk ki yuu-ɑ dhɑ̈li gɑmø yi wɑ̈thee èn, kɑ per kinni o wu bødh wun, wuki nyigi wun. 
GEN.45.8	Kɑ̀ bëëde kinøw, pɑth ki wun, de bɑ Jwøk ɑ ɑ́kɑ̈ɑ̈l yɑn pönhï. Kɑ yɑ cïbe mɑl kibøli jyɑ̈ggi rɑ̈dh bënn, bene yɑn jɑngi Rïp bëne.
GEN.45.10	Wu ócuggø bëëdø kì myërri Göcen, keny-ɑ cuggi wun ki bëëdø wu cyɑ̈gi ki yɑn, wuki nyigí, kí kwɑrrí, kí dyëgi wun, kí dhögi wun, kí jɑmmi wun møg-ɑ kyeelø bënn. 
GEN.45.11	Keny-ɑ óying wun Göcen, wu ócuggø korø yi yɑn. Nudd e dɑ runn ɑ́bïj mø kɑ̈j, o yɑ pɑ dwɑddi kinni o wu thøw wun yi kɑ̈j, wuki kɑ̈lli wun kí dhögi wun bënn.’ ”
GEN.45.12	Kɑ Yosep okööbø kinni, “Anɑn wu bënn, kí yïn thyew Ben Yɑmïn, ɑ́lidh yi wun kinni yɑ bɑ Yosep. 
GEN.45.13	Köbbu wïyɑ, kinni ɑ́ tegø me ni ngø ɑ yïɑ kì Rïp keny! Kɑ köbbu jɑmm-ɑ ɑ́lidh yi wun bënn.”
GEN.45.14	Kɑ ómen Ben Yɑmïn dööbe kööre e óywöngø. Ben Yɑmïn ɑ́ywöngi thyew keny-ɑ ɑ́dööbii kɑ̈w yi ómen. 
GEN.45.15	Codhe, e pïi nyinge nuti pooj en, ɑcɑ̈ge ki döbbi nyiiwɑ̈n, kɑ gï nuume bënn. Codhe cyee, ɑcɑ̈gi nyiiwɑ̈n ki kwøb ki en.
GEN.45.16	Keny-ɑ ɑ́wɑ̈dhi wöödø gøldwøng, kinni i nyiimï Yosep bëënø, kɑ rɑ̈dh pyëwe ómïnø ki mendwøng geki jøg-ɑ jɑgg. 
GEN.45.17	Kɑ Yosep köbbi yi rɑ̈dh kinni, “Köbbí nyiimyëw cïb gen jɑmmi gen kömi ɑderr, kɑ ge døøg gen piny Kɑnɑɑn. 
GEN.45.18	Kɑ̈ɑ̈l gen wïyi gen geki kɑ̈lli gen, kɑ ge dwöög gen keny. Ge ómëggɑ piny men-ɑ pëddi døøjø kì Rïp. O ge óyïddi ki gïgcɑmm mø gïïr. 
GEN.45.19	Köbbí gen kɑ̈ɑ̈d gen ki yɑ̈ɑ̈th møg-ɑ ókɑ̈ɑ̈l mɑ̈nni gen kí nyigi gen møg-ɑ thønhø kí wïyi gen. 
GEN.45.20	Pëthi gen ko lïngi kipe jɑmmi gen møg-ɑ ódhɑ̈li wɑ̈nhø, mɑ́ jɑmm-ɑ døj bënn kì Rïp óbëëdø gɑ mø gen.”
GEN.45.21	Wɑ̈ddi Yɑgob ɑ́göög ni kɑ ɑ́köbbi gen ceth. Ge ɑ́nëngi ki yɑ̈ɑ̈th yi Yosep ni kɑ ɑ́kööb rɑ̈dh, kɑ ge thödhi ki gïg cɑɑm gen yöö. 
GEN.45.22	Kɑ ge nëngi yi en ki ógudh møg-ɑ ówil gen ógudh-ɑ rug yi gen kì kö yöö. De Ben Yɑmïn ɑ́mëgge’ ógudh ɑ́bïj, kí ngyëny ɑ́tegg miy ɑ́dɑ̈g. 
GEN.45.23	Kɑ wïye öde ki ɑderr pyɑ̈rø, møg pyëjji ki yɑ̈ɑ̈th, kömi gen dɑ jɑmm-ɑ døj mø Rïp. Kí pyɑ̈rø møøgø møg kömi gen di ɑ́bwög, kí ópùni ɑ́bwög, kí gïg møøgø møg-ɑ ócɑɑm yöö. 
GEN.45.24	Aöre nyiimen yöö, kɑ gï köbbe kinni, “Wu ko wër kì kö yöö.”
GEN.45.25	Kɑ ge odhwödhø kì Rïp, ge døøg-ɑ yï wïyi gen kì piny Kɑnɑɑn. Kɑ ge wɑ̈dh-ɑ kɑɑl gen. 
GEN.45.26	Aköbbi gen wïyi gen kinni, “Yosep nudd e onëënø! En ɑ bɑ jɑngi Rïp bëne!” Kɑ Yɑgob ongɑ̈ngø, kɑ ódhɑ̈lø yïëyi kwøbbi gen.
GEN.45.27	De keny-ɑ ɑ́köbbii kwøbb-ɑ ɑ́köbbi gen yi Yosep bënn, kí kɑ ɑ́lidhe yɑ̈th-ɑ pyejji yi ɑderr møg-ɑ ɑ́ör yi Yosep gɑ møg kïdhii Rïp, ɑdwöög pyëwe cyee. 
GEN.45.28	Kɑ okööbø kinni, “Ngøø, de wɑ̈dɑ Yosep nud e onëënø! Yɑ kedh-ɑ be lidhii kɑ̈ng-ɑ nuti thøw yɑn.”
GEN.46.1	Isrɑil jɑmme ɑ́cønge bënn kɑ kedh-ɑ Bircebɑ̀. Kɑ Jwøøg wïye Isɑɑk mɑlle kì kunɑni, ɑngɑ̈ɑ̈de ki dhög gɑ gëdhhì. 
GEN.46.2	Aköbbi Isrɑil yi Jwøk kì yethi lɑ̈g kì wɑ̈r kinni, “Yɑgob, Yɑgob.”
GEN.46.2	Kɑ ólöggø kinni, “Yɑn èn.”
GEN.46.3	Akööb Jwøk kinni, “Yɑ bɑ Jwøøg wïyí, kedhí Rïp. Kwɑrrí ókuun yi yɑn kì kunɑni, kɑ ge ogöögø ki pödhø me dwøng. 
GEN.46.4	Wɑ ókedhi Rïp kyeel. Kwɑrrí ódwöögɑ piny men. Yosep óbëëd e ying-ɑ butí keny-ɑ óthøw.”
GEN.46.5	Kɑ Yɑgob odhwödhø kì Bircebɑ̀, en, kí othønhø, kí tyëng-ɑ mɑ̈nn. Ge ɑ́cïb yethi yɑ̈ɑ̈th møg-ɑ ɑ́ör yi rɑ̈ɑ̈dh Rïp gɑ møg-ɑ ókɑ̈l gen. 
GEN.46.6	 Dhög kí dyëg, kí jɑmm-ɑ ɑ́lem yi gen kì piny Kɑnɑɑn, ɑ́kïdhi Rïp yi gen. Yɑgob ɑ́kedhi Rïp geki gøle bëne, 
GEN.46.7	Wɑ̈dde, kí kwɑrre, kí nyige møg-ɑ cwøw, kí kwɑrre møg-ɑ mɑ̈nn, ge ɑ́kedh bënn.
GEN.46.8	Tyëng gøl Isrɑil møg-ɑ ɑ́kedhi Rïp ki en bɑ, wɑ̈de nyel-ɑ dwøng, ɑ løg Ruben, 
GEN.46.9	kí wɑ̈ddi Ruben, Aɑnök, Pɑlu, Ëdhrön kí Kɑrmì. 
GEN.46.10	Cimeøn kí wɑ̈dde, Yɑmuel, Yɑmïn, Oɑ̈ɑ̈d, Yɑkin, Dhoɑr, kí Cɑul wɑ̈d nyɑɑr Kɑnɑɑn. 
GEN.46.11	Leebì kí wɑ̈dde, Gercön, Kɑ̈ɑ̈th kí Merɑrì. 
GEN.46.12	Kí wɑ̈ddi Yeudɑ̀, Celɑ̀, Peredh kí Dherɑ̀. Wɑ̈ddi Yeudɑ̀ ɑ́ryew, ɑ løg Er kí Onɑ̈n, ge ɑ́thøw kì piny Kɑnɑɑn. Wɑ̈ddi Peredh bɑ Ëdhrön kí Amul. 
GEN.46.13	Kí wɑ̈ddi Isɑkɑr, Tölɑ̀, Puɑ̀, Yɑcub kí Cimrön. 
GEN.46.14	Kí wɑ̈ddi Dhebulun, Sered, Elön kí Yɑliil. 
GEN.46.15	Møgɑk bɑ wɑ̈dd-ɑ ɑ́nyölli Yɑgob yi Leɑ̀ kì Töör Arɑm, kɑ onywølø ki nyɑre thyew me cwøl ɑ́ Dïnɑ̀. Kwɑrri Yɑgob møg-ɑ kɑ̈ɑ̈l ri Leɑ̀, kwɑnni gen bënn bɑ pyɑ̈r ɑ́dɑ̈g wïdɑ́dɑ̈g
GEN.46.16	Kí wɑ̈ddi Gɑd, Dhepön, Agì, Cunì, Idhbön, Erì, Aröd, kí Arelì. 
GEN.46.17	Kí wɑ̈ddi Aceer, Imnɑ̀, Icbɑ̀, Icbì, Beriyɑ̀ kí nyimï gen Serɑ̀. Wɑ̈ddi Beriyɑ̀ bɑ Keber kí Mɑlkiel. 
GEN.46.18	Pyɑ̈rø wïdɑ́bïkyel møgɑk bɑ kwɑrri Yɑgob møg-ɑ kɑ̈ɑ̈l ri Dhilpɑ̀, bɑ̈ng-ɑ dhɑjø men-ɑ ɑ́muuj yi Lɑbɑn e nëng-ɑ nyɑre Leɑ̀.
GEN.46.19	Wɑ̈ddi Rɑceel bɑ ɑ́ryew, Yosep kí Ben Yɑmïn. 
GEN.46.20	 Kɑ Yosep nyöddi ki wɑ̈dd ɑ́ryew, Mɑnɑsè kí Eprɑim, yi Asenɑth nyɑɑr Pøtiperɑ̀, ókwëri On. 
GEN.46.21	Kí wɑ̈ddi Ben Yɑmïn bɑ Belɑ̀, Becer, Acbel, Gerɑ̀, Nɑɑmɑn, Ekì, Röc, Mupïm, Upïm kí Ard. 
GEN.46.22	Pyɑ̈rø wïdɑ́ngwen møgɑk, bɑ kwɑrri Yɑgob møg-ɑ kɑ̈ɑ̈l ri Rɑceel.
GEN.46.23	Dɑn kí wɑ̈de Ucim. 
GEN.46.24	Kí wɑ̈ddi Nɑptɑlì, Yɑdhiil, Gunì, Yedher, kí Cilem. 
GEN.46.25	Ábïryew møgɑk bɑ kwɑrri Yɑgob møg-ɑ kɑ̈ɑ̈l ri Bilɑ̀, bɑ̈ng-ɑ dhɑjø men-ɑ ɑ́muuj yi Lɑbɑn e nëng-ɑ nyɑre Rɑceel.
GEN.46.26	Kwɑnni møg-ɑ ceg bëëdø gɑ kwɑrri Yɑgob, møg-ɑ ɑ́kedhi Rïp, bɑ pyɑ̈r ɑ́bïkyel wïdɑ́bïkyel. Mɑ̈nni wɑ̈dde pɑth ki ɑkwɑn. 
GEN.46.27	 Wɑ̈dd ɑ́ryew ɑ ɑ́nywøl yi Yosep kì Rïp. Gøl Yɑgob kɑ̀ rëbe bëne, kì bøli keny-ɑ ɑ́dɑ̈ggi gen Rïp, gwøg-ɑ pyɑ̈r ɑ́bïryew.
GEN.46.28	Kɑ Yɑgob Yeudɑ̀ öre bøle be cwøli Yosep, o bëe be yïddø ki gen keny-ɑ ɑ́wɑ̈nhi gen Göcen. 
GEN.46.29	Kɑ Yosep pëgg-ɑ yij yɑ̈ye men-ɑ nyi pyejji yi kyënyì. Kɑ kedh-ɑ Göcen be yïddø ki wïye. Keny-ɑ ɑ́cyɑ̈nge ki wïye, ɑpɑ̈ɑ̈re piny kì yij yɑ̈y, kɑ reng-ɑ yïe, kɑ cingge myeene mune, kɑ óywöngø ki keny me bɑ̈ɑ̈r. 
GEN.46.30	Kɑ Yɑgob Yosep köbbe kinni, “Cɑgg yɑ thøw ɑnɑn, pyëwɑ med kɑ ɑ́rumɑ ki lidhi yïn. Kɑ yod yi yɑn kinni yï nudd yï onëënø.”
GEN.46.31	Kɑ Yosep nyiimen geki gøl wïye bëne köbbe kinni, “Yɑ dwɑdd-ɑ kedhø, o rɑ̈dh köbbi yi yɑn kinni, nyiimïɑ geki gøl wïyɑ bëne møg-ɑ ɑ́bëëd kì Kɑnɑɑn, ge ɑ́bï yïɑ bënn. 
GEN.46.32	Óköbbi yi yɑn kinni wu bɑ tyëngkwɑ̈yø, wu ɑ́bï wu kwøll-ɑ dhögi wun ki dyëgi wun. 
GEN.46.33	Keny-ɑ ócwøøl wun yi rɑ̈dh, kɑ wu pyëj yi en kinni gwøøg wun bɑ ngø? 
GEN.46.34	Köbbu en ceth kinni gwøøg wøn bɑ kwɑ̈yø ki dyëg geki dhög kër-ɑ ɑ́pïïdh wøn, ni kɑ ɑ́bëëd kweyyi wun ceth. Keløg e óköbbi yi wun kinøw, wu ówiy yi en, o wu bëëd wun kì Göcen.” Møgɑni ɑ́kwøb yi Yosep e ngɑ̈ny wøw kinni tyëng Rïp pɑ nyi dwɑddi bëëdø kì kej ɑ́kyel ki tyëngkwɑ̈yø.
GEN.47.1	Codhe, kɑ Yosep ókɑ̈bbø ki ɑ́bïj kì kelli nyiimen, ɑkïdhe gïn bøli rɑ̈dh, ɑkööbe kinni, “Wïyɑ geki nyiimïɑ ge ɑ́bï kì piny Kɑnɑɑn, kí dhögi gen kí dyëgi gen, kí jɑmmi gen bënn. Ge ying-ɑ Göcen ɑnɑn.” 
GEN.47.2	Anyudhe nyiimen rɑ̈dh. 
GEN.47.3	Apyëëj gen yi rɑ̈dh kinni, “Gwøøg wun bɑ ngø?”
GEN.47.4	Kɑ ge okööbø kinni “Wø bɑ tyëngkwɑ̈yø wuö, ni kɑ ɑ́bëëd kweyyi wøn. Wø ɑ́bï-ɑ be bëëdø kì pönhï, mɑ́ kɑ̈j rɑɑj kì piny Kɑnɑɑn. Dhögi wøn ki dyëgi wøn ɑ́jɑd thyew ki lum men cɑm yi gen. Wø kwɑjj-ɑ yïn, wiy wø bëëd wøn kì Göcen.” 
GEN.47.5	Aköbbi Yosep yi rɑ̈dh kinni, “Anɑn kɑ ɑ́wɑ̈nhi wïyí geki nyiimyëw, 
GEN.47.6	piny Rïp bɑ mi gen. Wiy ge bëëd gen kì Göcen. Bene en keny-ɑ døøj kì yij pödhø. Kɑ keløg e dɑ ji mø ngɑ̈ny mïdhø kidøøj kì kelli gen, cïb dhögɑ cinggi gen.”
GEN.47.7	Codhe, kɑ Yosep wïye kɑ̈ɑ̈le, ɑkïdhe gøn bøli rɑ̈dh. Kɑ rɑ̈dh kwëng yi Yɑgob. 
GEN.47.8	Kɑ pyëj yi rɑ̈dh kinni, “Runní bɑ ɑ́dï?”
GEN.47.9	Alöggi Yɑgob kinni, “Yïɑ dɑ runn miyø kí pyɑ̈r ɑ́dɑ̈g, yɑ owïïnø ki dhögɑ geki dyëgɑ, runnɑ ceggø, o yɑ ɑ́rɑngi kì yethi gen. Pɑ pɑ̈r ki runn-ɑ́ nyi tyëg yi kweyyɑ.” 
GEN.47.10	Kɑ rɑ̈dh cigi kwëngø yi Yɑgob, codhe kɑ ókedhø. 
GEN.47.11	Kɑ Yosep wïye geki nyiimen cïbe piny kì Rïp. Gï ɑ́thödhe ki jɑmm-ɑ døj bënn. Kɑ ge ogudø ki kɑɑl kì Rɑmsis, ni kɑ ɑ́kwøbii yi rɑ̈dh. 
GEN.47.12	Yosep nyiimen ɑ́thödhe ki gïgcɑmm geki kɑ̈lli gen, kí ji-ɑ ɑ́kɑ̈lli yi gen bënn, kí møg-ɑ thønhø, bong ngɑn di gïjø mɑ ɑ́jɑ̈ddii.
GEN.47.13	Kɑ̈j ɑ́bëëd e teeg, bong gïncɑm me nud kì keny megø. Kɑ tyëng Rïp geki tyëng Kɑnɑɑn ónyönhø yi kɑ̈j. 
GEN.47.14	Kenyi bëën ji be ngyew ki byel, ngyënyy-ɑ ngëëw yi gen nyi ceg kɑ cøngø yi Yosep bënn, kɑ gï nyi kïdhe gøldwøng. 
GEN.47.15	Keny-ɑ ɑ́thumi ngyëny kì piny Rïp geki Kɑnɑɑn, ɑbëën tyëng Rïp yï Yosep, kɑ ge okööbø kinni, “Thödhí wøn ki gïncɑm, wø ko wëggí thøø. Yiel wøn! Ngyënyyi wøn ɑ́thumi.”
GEN.47.16	Alöggi Yosep kinni, “Kɑ̈ɑ̈l wun dhögi wun, ge ówil yi yɑn ki byel, keløg ngyënyyi wun thumø.” 
GEN.47.17	Codhe, kɑ dhögi gen muuj gen Yosep. Møøgø ɑ́kɑ̈ɑ̈l-ɑ kyënyì, kí dyëg ɑ́tegg kí römm, kí ɑderr. Runɑni ɑ́tyëg yi gen ge cɑm-ɑ byell-ɑ ɑ́wiil jɑmmi gen.
GEN.47.18	Keny-ɑ ɑ́thumi runɑni, ɑbëën gen yïe kì run-ɑ kyeelø, ɑkööb gen kinni, “Bong gïn kɑ̈nni yïn yi wøn wuö, ngyënyyi wøn ɑ́thumi, o dhög kí lɑ̈yy-ɑ kyeelø bɑ møgí bënn. Bong gïjø mɑ ɑ́döng me cuggi mëggi yïn, den-ɑ́ wøn ki dëlli wøn, kí pwödhhi wøn. 
GEN.47.19	Wø ko wëggí thøø. Yiel wøn! Pwödhhi wøn ko wëggi döngi piny. Ngew wøn, wøki pwödhhi wøn. Wø óbëëdø wø bɑ bɑ̈nggi rɑ̈dh. O pwödhhi wøn óbëëdø gɑ møge. Thödhí wøn ki byel møg cɑm, ki köödh møg kɑ̈g yi wøn, kì yethi pwödhhi wøn.”
GEN.47.20	Kɑ Yosep piny Rïp bëne ngewe, kɑ ogöögø ki mi rɑ̈dh. 
GEN.47.21	Yosep ji bënn ɑ́gwøge gɑ bɑ̈nggi rɑ̈dh, cɑg kì tuung gïti tung-ɑ kyeelø kì piny Rïp. 
GEN.47.22	Pìnyi ókwër ɑ ɑ́cög ge nuti kwɑɑny en keti gen, mɑ́ ókwër ɑ́bëëd ge nyii thödhø ki gïncɑm yi rɑ̈dh, bene ɑ cög pìnyi gen nuti ngeew gen. 
GEN.47.23	Kɑ ji köbbi yi Yosep kinni, “Álidh yi wun? Wu ɑ́ngëwwɑ rɑ̈dh, wuki pìnyi wun bënn. Kwɑnyu köödh møg, kɑ pwödhhi wun kɑ̈g wun. 
GEN.47.24	Kì bøli keny-ɑ ókɑɑj byel, pɑ̈ngu gen gɑ bud ɑ́bïj, kɑ budø ɑ́kyel nyi mëggi rɑ̈dh. Møg-ɑ döng ógwøøg köödh kí gïncɑm yi kɑ̈lli wun.”
GEN.47.25	Kɑ ge okööbø kinni, “Wëyi wøn ɑ́yiel yi yïn, wø ɑ́mïdhi yi yïn kidøøj wuö. Wø ɑ́yïëy, wø bɑ bɑ̈nggi rɑ̈dh.” 
GEN.47.26	Kɑ cïb ɑ́ cigg yi Yosep kinni, nyi mëggi bïïj buddi byel rɑ̈dh. Ciggɑni nudd ge ogöögø dicyɑ̈ngtïn. Pwödhhi ókwër keti gen ɑ ɑ́döng ge pɑth ki mø rɑ̈dh.
GEN.47.27	Gøl Isrɑil ɑ́bëëd kì Göcen kì Rïp. Ge ɑ́kɑ̈ri kì kunɑni, kɑ kwɑnni gen óngënyø ki mendwøng. 
GEN.47.28	Yɑgob ɑ́bëëd kì Rïp ki runn pyɑ̈rø wïdɑ́bïryew, gïti kɑ ɑ́göög runne gɑ miyø kí pyɑ̈r ɑ́ngwen wïdɑ́bïryew. 
GEN.47.29	 Keny-ɑ ɑ́cyɑ̈ngi kej thøwe, ɑcwøle wɑ̈de Yosep, kɑ gø köbbe kinni, “Cïb cingí thɑ rɑ̈mɑ, kɑ yï köngí ki mendwøng kinni, yɑ pɑ kony yi yïn kì Rïp. 
GEN.47.30	Yɑ dwɑdd-ɑ koony keny-ɑ ɑ́koony wëëgɑ. Kïdhí yɑn wɑ̈g kì pönhï, kɑ yɑ koony kun-ɑ ɑ́koony gen.”
GEN.47.30	Kɑ Yosep okööbø kinni, “Møg-ɑ ɑ́kwøb yi yïn ógwøg yi yɑn.”
GEN.47.31	Kɑ okööbø kinni, “Köngí kì bølɑ.” Kɑ Yosep óköngø kì bøle. Kɑ Yɑgob Jwøk mɑlle, e obuddø kì wïj pyëne.
GEN.48.1	Kɑ Yosep muuj wöödø cyɑ̈ng megø, kì cyɑ̈ɑ̈n piny kinni, “Wïyí ɑ́cöög piny ki rɑ̈ɑ̈m dële.” Kɑ wɑ̈dde, Eprɑim geki Mɑnɑsè kwɑnye, kɑ ge kedh-ɑ be këëmi Yɑgob. 
GEN.48.2	Keny-ɑ ɑ́köbbi Yɑgob kinni wɑ̈de Yosep bëën be lidhii, kɑ ree nyɑge, ɑdhwödhe mɑl kì yij pyën. 
GEN.48.3	 Kɑ Yosep köbbi yi Yɑgob kinni, “Jwøk Áyïmø, ɑ́bï yïɑ kì yethi lɑ̈g, keny-ɑ ɑ́yingɑ Ludh kì piny Kɑnɑɑn, kɑ yɑ gyëdhe. 
GEN.48.4	Yɑ ɑ́köbbe kinni, ‘Yï ónëngi yi yɑn ki nywøl mø gïïr, o kwɑrrí göög gen ki pödhh mø gïïr, piny men ómëggɑ kwɑrrí gïti ɑtheer.’
GEN.48.5	“Yosep, wɑ̈ddí ryeet møg-ɑ ɑ́nywøl kì Rïp, yɑ nuti wɑ̈nhi keny, bɑ møgɑ, ɑ løg Mɑnɑsè geki Eprɑim, ge bɑ wɑ̈ddɑ ceth ni Ruben geki Cimeøn. 
GEN.48.6	Ke di wɑ̈ddí møøgø, ge pɑ cölli yɑn, ge pɑ lɑ̈gi ki gïïpiny kì yïɑ, de ge óyïd-ɑ́ɑ̀ bɑng Eprɑim geki Mɑnɑsè. 
GEN.48.7	 Yɑ göögø kinøw kɑ per meyí Rɑceel. Yɑ ɑ́ywöngi ki ywøng teg keny-ɑ ɑ́thøwe kì piny Kɑnɑɑn, kì buti Eprɑtɑ̀, yɑ dwöög ɑ Misøpøtɑmiyɑ̀. Kɑ konyɑ kì kenyɑni, kì tøg yuu-ɑ kedhi Eprɑtɑ̀.” (Eprɑtɑ̀ cwølli ɑnɑn ɑ́ Betleem.)
GEN.48.8	Yɑgob keny-ɑ ɑ́lidhe wɑ̈ddi Yosep, ɑpëjje kinni, “Á møg ek?”
GEN.48.9	Alöggi Yosep kinni, “Ge bɑ wɑ̈ddɑ møg-ɑ ɑ́gëdhhi yɑn yi Jwøk kì piny Rïp keny.”
GEN.48.9	Kɑ Yɑgob okööbø kinni, “Kɑ̈ɑ̈l gen butɑ, o ge mëggɑ gyëdh.” 
GEN.48.10	Yɑgob nyinge pɑ nëënø kidøøj yi döng, nyinge ceg-ɑ dhïïdhø. Kɑ yɑnythønhø nyiig bute yi Yosep. Kɑ gï dööbe kööre, ɑnuume gïn. 
GEN.48.11	Aköbbi Yosep yi Isrɑil kinni, “Yɑ ɑ́rømm-ɑ kinni yï rum thøø, o yï pɑ lidhɑ këti. Lidh, ɑnɑn Jwøk yɑ ɑ́nyudhe nyigí.” 
GEN.48.12	Kɑ ge kɑl ki nyiig cyɑ̈n yi Yosep kì ri Yɑgob. Kɑ wïje kuule piny kì bøli wïye, gïti kɑ ɑ́nywɑ̈ddi wïje ki piny.
GEN.48.13	Yosep Eprɑim ɑ́cïbe wïj cɑɑm Yɑgob, kɑ Mɑnɑsè cïbe wïj kyëje. 
GEN.48.14	De Yɑgob cingge ɑ́bɑ̈ɑ̈ne, kɑ cingi kyëje cïbe wïj Eprɑim, ngö e bɑ en ɑ thinh. Kɑ cingi cɑɑme cïbe wïj Mɑnɑsè, en ɑ nyeldwøng. 
GEN.48.15	Akwënge Yosep geki wɑ̈dde kinni,
GEN.48.15	“Yɑnythønhø møg ógyëdh yi Jwøng-ɑ́ bøle ɑ́cyɑ̈dhi yi wëëgɑ,
GEN.48.15	Abrɑhɑm geki Isɑɑk.
GEN.48.15	Ge ógyëdh yi Jwøng-ɑ ɑ́kor yɑn kër-ɑ ɑ́wönɑ yɑ thiinh gïti ɑnɑn.
GEN.48.16	Wiy wëywön-ɑ ɑ́yiel yɑn kì yethi rɑj bënn, kore gen.
GEN.48.16	Wiy nyingɑ kí nyingi wëëgɑ, Abrɑhɑm kí Isɑɑk cungi gen kì kömi gen.
GEN.48.16	Wiy ge yïddi gen ki wɑ̈dd, kí kwɑrr mø gïïr.”
GEN.48.17	Yosep pyëwe ɑ́rënyi keny-ɑ ɑ́lidhe wïye, e cingi kyëje cïb en wïj Eprɑim. Kɑ cingi wïye mɑɑge, gø cïbe’ wïj Mɑnɑsè. 
GEN.48.18	Aköbbe wïye kinni, “Pɑth, dwöög cingí tuung wïyø, nyeldwøng èn, cïb cingi kyëjí wïje.”
GEN.48.19	Kɑ wïye óbɑ̈nyø ɑkööbe kinni, “Ngɑ̈nyi yi yɑn; ngɑ̈nyi yi yɑn wɑ̈dɑ. Kwɑrri Mɑnɑsè ógöögø ki pödhø me dwøng. De gøl ómen nyelthinh ógöögø ki pödhh mø døngø, óbëëd e dwøng kibøle.”
GEN.48.21	Kɑ Yosep köbbi yi Yɑgob kinni, “Ni kɑ̀ nëën, yɑ ɑ́cyɑ̈ngi ki thøø, de yï ókøny yi Jwøk, kɑ yï dwøøge piny kweyyi wun. 
GEN.48.22	Bɑ yïn, pɑth ki nyiimyëw ɑ ɑ́mëggɑ Cekïm, piny-ɑ lɑ̈be med, ɑ ɑ́kɑb yi yɑn kì yï Amör, ki pilø geki weth.”
GEN.49.1	Kɑ Yɑgob wɑ̈dde cwøle, ɑkööbe kinni, “Nyïngu butɑ, o wu köbbɑ gïn-ɑ ócwöb dhuki megø.
GEN.49.2	Bïu cung wun ri wun, kɑ wu lïng wun, wɑ̈ddi Yɑgob.
GEN.49.2	Lïngu kwøbbi Isrɑil wïyi wun.”
GEN.49.3	“Ruben, kɑyɑ, bene yïn tegɑ.
GEN.49.3	Bene yïn ɑ ɑ́nywøl yi yɑn, yɑ bɑ wøb.
GEN.49.3	Yï bɑ jɑlngöönø, nyel-ɑ teg kì kelli wɑ̈ddɑ bënn.
GEN.49.4	Yï nɑ muud me dhøge di ɑpɑgø.
GEN.49.4	De pɑth ki yïn ɑ óbëëdø perí teg,
GEN.49.4	mɑ́ ɑkwɑnyɑ ɑ́niin yi yïn,
GEN.49.4	Pënni wïyí nuti wøør yïn.”
GEN.49.5	“Cimeøn geki Leebì bɑ nyiimëëg,
GEN.49.5	tøngg kɑ̈lli yi gen gɑ møg mud ki ji.
GEN.49.6	Yɑ pɑ kedhi yethi kwøbb-ɑ kømmi yi gen kì wɑ̈yi gen.
GEN.49.6	Wɑlɑ̀ yɑ pɑ kedhi yij buri gen,
GEN.49.6	mɑ́ ge nyi ceg-ɑ nɑ̈ggø kenyi rënyi pëthi gen.
GEN.49.6	Kenyi med pëthi gen, rɑ̈rri tyelli wɑdh nyii kebbø yi gen,
GEN.49.6	o dhɑ̈le’ cyɑ̈dhø.
GEN.49.7	Keji pëthi gen bɑ mi cyën,
GEN.49.7	mɑ́ e pëddi rɑ̈jø.
GEN.49.7	Ge ókedhhi yi yɑn kì yij piny Isrɑil,
GEN.49.7	kì bɑng rɑ̈ji pëthi gen.
GEN.49.8	“Yeudɑ̀, yï ópøjji yi nyiimyëw.
GEN.49.8	Cinggí óying muddi tyëngmɑ̈ɑ̈nø.
GEN.49.8	Wɑ̈ddi wïyí ri gen óbødhhi yi gen kì bølí.
GEN.49.9	nyi nɑ̈ggi e døøg-ɑ øde,
GEN.49.9	kɑ óbuddø ree rïïj en,
GEN.49.9	bong ngɑn pɑ̈nyii ki nywɑlø.
GEN.49.10	Yeudɑ̀ ɑ ómïdhi kwøøm rɑ̈ɑ̈dhø.
GEN.49.10	Kwɑrre ójyɑ̈ɑ̈gø ceth.
GEN.49.10	Pödhh bënn óyömmi yïe.
GEN.49.10	Kwøbbe ólïngi yi jurrì bënn.
GEN.49.11	Adere mɑɑge’ ri oløg men-ɑ pëddi døøjø.
GEN.49.11	Nyɑɑr ɑdere ying-ɑ ri bɑng-ɑ døøj.
GEN.49.11	Ógudhe nyi lwøg en kɑ møgi oløg men kwɑrø ni remø.
GEN.49.12	Nyinge kwɑ̈rrø yi møgi oløg.
GEN.49.12	Legge tɑr yi mɑdh ki cɑg. 
GEN.49.13	“Dhebulun óbëëdø kì tøg nɑɑm omelø.
GEN.49.13	Dhøøwɑ̈dhhe bɑ kɑ̈jj-ɑ mɑ̈ɑ̈g yi yɑ̈ɑ̈th.
GEN.49.13	Dhøg pinye ówɑ̈dhi Sïdön.
GEN.49.14	“Isɑkɑr pɑ̈r ki ɑderø me cungi ree ther en
GEN.49.14	köme dɑ jɑmme.
GEN.49.15	Kɑ̀ lïdhe kinni piny døøj,
GEN.49.15	o lɑ̈bø med kì pödhø,
GEN.49.15	kɑ pyëwe nyi göjje gwøg,
GEN.49.15	kɑ ogöögø e nɑ bɑ̈ng.
GEN.49.16	“Dɑn óbëëd ɑ́ jɑgø kì kömi jie.
GEN.49.16	Ge óni kɑ̈lli Isrɑil møg-ɑ kyeelø.
GEN.49.17	Dɑn óbëëd ɑ́ thwöl kì tøg yöö;
GEN.49.17	thwöl mɑ nɑ̈ɑ̈g kì tøg yöö,
GEN.49.17	me nyi kɑj tyeli kyeny.
GEN.49.17	O ngɑn-ɑ köme leenge piny.
GEN.49.18	“Yɑ ngɑ̈dh-ɑ bëëni yïëdø mií, Yïn ɑ Jwøng-ɑ Ácwɑ̈ɑ̈j!
GEN.49.19	“Gɑd köme ópɑ̈ɑ̈r yi kurrì.
GEN.49.19	De ree óluge gïn, kɑ gï cyedde.
GEN.49.20	“Piny Aceer yije ócyeeg yi jɑmmì mø døj.
GEN.49.20	En ɑ yïe ódi gïgcɑmm møg-ɑ døøj cɑrø, møg-ɑ nyi tyer yi rɑ̈nhì.
GEN.49.21	“Nɑptɑlì bɑ ɑ́køny me rïngi wïje tɑ̈dø,
GEN.49.21	o nyige óbëëd ge myëër ceth.
GEN.49.22	“Yosep nɑ odyerø kenyi cunge kì tøg nɑm.
GEN.49.22	Nɑ wɑ̈d kyeny kì kelli kïttì.
GEN.49.23	Köme opɑ̈ɑ̈rø yi tyëngmɑ̈ɑ̈nø ki menrɑj
GEN.49.23	kɑ cyeddi yi gen ki wethhi gen.
GEN.49.24	De wethe mïdhe’ mïdhø ki tegø.
GEN.49.24	Cingge ócwedø ge teeg
GEN.49.24	yi Jwøøg Yɑgob, Jwøng Teg,
GEN.49.24	ɑ yïe kɑ̈ɑ̈l yi tegi Isrɑil.
GEN.49.25	Bɑ Jwøøg wïyí ɑ korri yïn,
GEN.49.25	Áyïmø ɑ gyëdh yïn
GEN.49.25	ki kønh-ɑ kɑ̈ɑ̈l mɑl.
GEN.49.25	Kí pïg-ɑ thɑ piny.
GEN.49.25	Yï ógëdhe dhög kí nywøl.
GEN.49.26	Yï ógëdhe ɑ́bwög kí okøgg
GEN.49.26	yï ógëdhe kïtt-ɑ weenø.
GEN.49.26	Yï ógëdhe gïg mø pëddi døøjø ge kɑ̈ɑ̈l-ɑ ri kïtt-ɑ weenø.
GEN.49.26	Wiy gyëdhhɑni bï gen kömí Yosep,
GEN.49.26	yï ngɑn-ɑ ɑ́yieny kì kelli nyiimyëw.
GEN.49.27	“Ben Yɑmïn nɑ thwøønh gøøl.
GEN.49.27	Nyii nɑ̈ggø kì mwøl kí böörø, kɑ gëe nyi cɑme.”
GEN.49.28	Møgɑk bene gen wɑ̈thi kɑ̈lli Isrɑil gɑ pyɑ̈rø wïdɑ́ryew. O bene gen møg-ɑ ɑ́kwøb yi wïyi gen ɑgɑk, keny-ɑ ɑ́cyɑ̈nge ki thøø.
GEN.49.29	Kɑ Yɑgob wɑ̈dde cege kinni, “Anɑn yɑ kedh-ɑ kun-ɑ di kweyyɑ, yɑ othøø. Koony yɑn buti wëëgɑ, kì yij órøngi kït men-ɑ bɑɑg Eprön kwɑɑr Kit, 
GEN.49.30	 kì Mɑkpïlɑ̀, tung-ɑ røøm ki Mɑmɑrɑ̀, kì piny Kɑnɑɑn. Órøngi kïnɑni ɑ́ngew-ɑ yi Abrɑhɑm kì yï Eprön ɑ́ men yije nyi koony tyëngthøø. 
GEN.49.31	 Kenyɑni ɑ ɑ́koony Abrɑhɑm geki Sɑrɑ̀ cyëge, kenyɑni ɑ ɑ́koony Isɑɑk geki Rebekɑ̀ cyëge, o kenyɑni ɑ ɑ́koonyɑ Leɑ̀. 
GEN.49.32	Bɑg menɑni geki órøngi kït, ɑ́ngew-ɑ yï kwɑrri Kit. Koony wun yɑn kunɑni.” 
GEN.49.33	 Yɑgob keny-ɑ ɑ́rume cegi wɑ̈dde, ɑdøøge ki buddø, kɑ wɑnge mije.
GEN.50.1	Kɑ Yosep ree leenge kömi wïye, e óywöngø, e numm-ɑ gøn. 
GEN.50.2	Acwödde ki ji mø gïny wïye ki møw men-ɑ nyi mɑ̈ɑ̈n dhɑnhø kwɑ̈gø. 
GEN.50.3	Kɑ tyëg-ɑ cyɑ̈ng pyɑ̈r ɑ́ngwen, e ogïnyyø ki møwɑni. Bene gen cyɑ̈ngg-ɑ nyi tyëg yi gwøngɑni, ɑ nyi thwøw dhɑnhø e pɑ kwɑ̈g. Kɑ Yɑgob ywøg yi tyëng Rïp ki cyɑ̈ng pyɑ̈r ɑ́bïryew.
GEN.50.4	Keny-ɑ ɑ́thumi cyɑ̈nggi ywøg, kɑ jyɑ̈ggi buri rɑ̈dh köbbi yi Yosep kinni, “Yɑ kwɑjj-ɑ wun, muuj wun wöödø men rɑ̈dh. 
GEN.50.5	 Keny-ɑ ɑ́cyɑ̈ngi wïyɑ ki thøø, yɑ ɑ́köbbe köngø kinni ókïdhɑ be koony yij rörø men-ɑ ɑ́wöd yi en kì yij kït, kì piny Kɑnɑɑn. Yɑ kwɑjj-ɑ yïn, wiy yɑ kedhɑ be konyi wïyɑ, o rume’ konyø, yɑ ódwöög.”
GEN.50.6	Kɑ rɑ̈dh ólöggø kinni, “Kedh, kony wïyí ni kɑ ɑ́köngí.”
GEN.50.7	Codhe, ɑkedhi Yosep be konyi wïye. Jyɑ̈ggì bënn, kí jøgdøngi burø, kí pëjji Rïp, ge ɑ́kedh bënn geki Yosep. 
GEN.50.8	Gøle kí nyiimen, kí ji mø gïïr cɑrø, kí gøl wïye, ge ɑ́kedh ki en. Bɑ othønhø, kí dyëg, kí dhög ɑ ɑ́döng kì Göcen. 
GEN.50.9	Cwøw møøgø cyɑ̈dh-ɑ́ɑ̀ kömi kyënyì, møøgø ying-ɑ yethi yɑ̈th-ɑ pyejji yi kyënyì. Ábëëd ɑ́ yɑy me dwøng cɑrø.
GEN.50.10	Keny-ɑ ɑ́wɑ̈dhi gen buti rɑri pwödhi Atɑd, kì kömi Nɑm Urdun kì wɑɑng cyɑ̈ɑ̈ng mwøl, ɑgud gen kì kenyɑni, kɑ ge óywöngø ki ywøg me dwøng, ki keny me bɑ̈ɑ̈r. Yosep wïye ɑ́ywøge ki cyɑ̈ng ɑ́bïryew kì kenyɑni. 
GEN.50.11	Tyëng Kɑnɑɑn ɑ́ngɑ̈ng keny-ɑ ɑ́lidh gen ywøøg gen kì rɑri Atɑd, kɑ ge okööbø kinni, “Á ywøøg ngø ɑ ywøg yi tyëng Rïp kinøw?” Bene ɑ bɑnge cɑɑg kenyɑni ɑ́ Abel Misrɑim.
GEN.50.12	Kɑ wɑ̈ddi Yɑgob møg-ɑ ɑ́ceg yi wïyi gen, gwøg yi gen ceth. 
GEN.50.13	 Ákɑ̈l yi gen, kɑ gø koony gen yij órøngi kït kì Mɑkpïlɑ̀, kì tung-ɑ døøg kuni Mɑmɑrɑ̀, kì yij bɑng-ɑ ɑ́ngew yi Abrɑhɑm kì yï Eprön kwɑɑr Kit ɑ́ keny nyi koony tyëngthøø. 
GEN.50.14	Keny-ɑ ɑ́rum Yosep ki konyi wïye, ɑdøøge Rïp, geki nyiimen, kí ji-ɑ ɑ́lwøøgii bënn.
GEN.50.15	Nyiiwï Yosep keny-ɑ ɑ́rum wïyi gen ki konyø, ge ɑ́kööb ki ri gen kinni, “Wɑ göög ɑ dï, keløg Yosep pyëwe nudd e rɑɑj ki wɑ, kipe gïnrɑj men-ɑ ɑ́göggii yi wɑ, kɑ keje dwɑdde colø?” 
GEN.50.16	Aödi gen yï Yosep kinni, “Keny-ɑ́ nuti thøw wïyee, 
GEN.50.17	ɑ́kööb i kwɑjji wøn yïn kinni, ‘Lɑ̈ɑ̈m pyëwí ki nyiimyëw kipe gïnrɑj men-ɑ ɑ́göggi yïn yi gen.’ Anɑn wø kwɑjj-ɑ yïn, lɑ̈ɑ̈m pyëwí ki wøn kipe gïnrɑj men-ɑ göggi yïn yi wøn, mɑ́ wø bɑ bɑ̈nggi Jwøøg wïyí.” Yosep ɑ́ywöngi keny-ɑ ɑ́lïnge møgɑni.
GEN.50.18	Kɑ nyiiwɑ̈n obëënø cyee, kɑ ri gen bøødh gen piny kì bøle, ɑkööb gen kinni, “Wøn ɑ bølí èn, wø bɑ bɑ̈nggí.”
GEN.50.19	Kɑ gï köbbe kinni, “Wu ko böggi. Yɑ pɑ cuggi cïbi riɑ kej Jwøk. 
GEN.50.20	Wu ɑ́dwɑdd-ɑ göggi yɑn gïnrɑj, de ɑ́løg gïndøj yi Jwøk, kipe mïdhi wëyi ji møg-ɑ nudd ge onëënø ɑnɑn dicyɑ̈ngtïn, kì bɑng kɑ̀ yingɑ keny. 
GEN.50.21	Bong gïn böggi yi wun, wu ókorri yi yɑn wuki nyigi wun bënn.” Kɑ pëthi gen dwöög yi en ki kwøb mø døøj.
GEN.50.22	Kɑ Yosep obëëdø kì Rïp geki gøl wïye. Runne ɑ́bëëd gɑ miyø kí pyɑ̈rø keny-ɑ ɑ́thøwe. 
GEN.50.23	Ábëëd kɑ wɑ̈ddi Eprɑim, kɑ kwɑrre lidhe. Thyew keny-ɑ ɑ́yïddi Mɑkir wɑ̈d Mɑnɑsè kí wɑ̈dde, Yosep ɑ́bëëd e nudd e onëënø. 
GEN.50.24	Kɑ nyiimen köbbe kinni, “Yɑ ɑ́cyɑ̈ngi ki thøø. De wu ókorri yi Jwøk, kɑ wu dwøøge piny-ɑ ɑ́mëgge Abrɑhɑm, kí Isɑɑk, kí Yɑgob.” 
GEN.50.25	 Kɑ Yosep tyëng gøl gen köbbe köngi gen, ɑ́kööb kinni, “Köngi wun kì bølɑ kinni, keny-ɑ ópeej wun pinyɑni yi Jwøk, yɑ ókɑ̈l yi wun.” 
GEN.50.26	Codhe, ɑthøw Yosep kì Rïp, e runne bɑ miyø kí pyɑ̈rø. Kɑ gïny ki møw men-ɑ nyi mɑ̈ɑ̈n dhɑnhø kwɑ̈gø. Kɑ kïdhi yij Sɑndug.
EXO.1.2	Ruben, Cimeøn, Leebì, Yeudɑ̀, 
EXO.1.3	Isɑkɑr, Dhebulun, Ben Yɑmïn, 
EXO.1.4	Dɑn, Nɑptɑlì, Gɑd, kí Aceer. 
EXO.1.5	Kwɑnni gøl Yɑgob, ɑ løg wɑ̈dde geki kwɑrre ɑ́bëëd gɑ pyɑ̈r ɑ́bïryew. Yosep ɑ́ying-ɑ Rïp. 
EXO.1.6	Codhe, kɑ Yosep othøø geki nyiimen ki rïnyɑni bëne. 
EXO.1.7	 De kwɑrri gen, tyëng Isrɑil ɑ́nywøl kɑ kwɑnni gen óngënyø kɑ ge ótëngø ki mendwøng, kɑ piny opɑ̈ngø yi gen.
EXO.1.9	Kɑ rɑ̈nhɑni jie köbbe kinni, “Lidhu tyëng Isrɑil, ge ɑ́ceg ngënyø kɑ ge ótëngø kibølee. 
EXO.1.10	 Ke di liny me bï, ge ócuggø rëbø ki tyëngmɑ̈ɑ̈nø, kɑ ge ónyïɑ̈ggø ki wɑ, codhe, kɑ ge odhwödhø kì pödhee. Yɑ̈ɑ̈b wɑ ki yöö men mɑ̈ɑ̈n wɑ gen ngënyø.” 
EXO.1.11	Codhe, kɑ tyëng Isrɑil cïb cinggi jɑggi gwøg møg cir gen, o köthi gen buudh ki gwøng teg. Kɑ kɑ̈dd ɑ́ryew, ɑ løg Pithöm kí Rɑmsis ger yi gen gɑ møg mïdhi jɑmmi rɑ̈dh. 
EXO.1.12	De tyëng Isrɑil ɑ́yöd ge ceg-ɑ ngënyø keny-ɑ ɑ́pëddi köthi gen ki buudhø, kɑ tyëng Rïp ti-ɑ bwøgø yi gen. 
EXO.1.13	Kɑ yethi tyëng Isrɑil ti ki pɑ̈dø ki gwøng teg. 
EXO.1.14	Yethi gen ɑ́pɑ̈d ki tïj; ge ɑ́cïri gwøøg gyer kí pur kì yethi pwödh, o pëthi tyëng Rïp pɑ nyi lɑ̈ɑ̈m ki gen.
EXO.1.15	Kɑ rɑ̈ɑ̈dh Rïp gɑ̈mmi mɑ̈nni Isrɑil ryeet, ɑ løg Ciprɑ̀ geki Puɑ̀ köbbe kinni, 
EXO.1.16	“Kenyi gɑm wun ngeti Isrɑil e pɑ̈dh-ɑ piny, nyi nɑ̈gu men-ɑ nywøl keløg ɑ́ jɑlø, de wiy bëëde keløg ɑ́ dhɑjø.” 
EXO.1.17	De gɑ̈mmɑni ryeet ɑ́bëëd gɑ ji mø böggi Jwøk, kɑ kwøbbi rɑ̈ɑ̈dh Rïp pyem yi gen, cwøw ɑ́yöd ge ceg kɑ wiyø yi gen. 
EXO.1.18	Kɑ gɑ̈mmɑni cwøl yi rɑ̈ɑ̈dh Rïp, kɑ gï pyëje kinni, “Wude, ɑ göög wun kinnï? Ede møg-ɑ nywøl gɑ cwøw ɑ nyi wiyu gen ge pɑ nɑ̈g yi wun?”
EXO.1.19	Kɑ ge ólöggø kinni, “Mɑ̈nni tyëng Ibru pɑ pɑ̈r ki mɑ̈nni Rïp, pɑ̈dhi gen piny yööd, ge nyi pɑ̈dhi piny e gɑ̈ɑ̈mi nuti wɑ̈dhi yï gen.” 
EXO.1.20	Kɑ gɑ̈mmɑni korri yi Jwøk kidøøj. Kɑ tyëng Isrɑil óngënyø ki mendwøng. 
EXO.1.21	Kɑ kɑ̈lli gɑ̈mmɑni tyeny yi Jwøk, mɑ́ ge bɑ ji mø böggi Jwøk. 
EXO.1.22	 Kɑ rɑ̈dh tyëng pödhe köbbe kinni, “Kwɑny wun wɑ̈ddi tyëng Ibru møg-ɑ ócer nywølø, kɑ ge leengu Kiir, de wiy møg-ɑ bɑ mɑ̈nn bëëd gen.”
EXO.2.1	Kɑ jɑl megø kì gøl Leebì ókedhø, kɑ ónyömø ki nyɑɑr gøl Leebì ni en. 
EXO.2.2	 Kɑ nyɑnɑni óyɑɑjø, ɑpɑ̈dhe piny ki wɑ̈d, kɑ gø lidhe e myëër, ɑkɑnne gøn ki dwɑ̈tt ɑ́dɑ̈g. 
EXO.2.3	Keny-ɑ ɑ́dhɑ̈le kɑnnø, kɑ gø cwɑ̈jje ki dyëëny ókut, ɑmwøne gøn ki dök kí lɑ̈bø. Kɑ nyelthinh pyëële yije, ɑcïbe gøn tøg Kiir kì nɑm kelli lum. 
EXO.2.4	Kɑ nyimen ócungø e lɑ̈wi, e nenn-ɑ gïn-ɑ ócwöb.
EXO.2.5	Kɑ nyɑɑr rɑ̈dh bï-ɑ gɑ̈d be lwøggø e cyɑ̈dhi kɑ bɑ̈ngge, bɑ̈ngg-ɑ mɑ̈nn, ɑlidhe dyënyɑni kì kelli lum kì nɑm, kɑ bɑ̈nge ɑ́kyel öre be dwɑɑyii. 
EXO.2.6	Keny-ɑ ɑ́yɑle gøn, ɑyode gøn ɑ́ nyɑgïnthinh, e óywöngø. Kɑ yij nyɑɑr rɑ̈dh óywöngø kipere, ɑkööbe kinni, “Men óceg bëëdø ɑ́ nyɑɑr tyëng Ibru.”
EXO.2.7	Codhe, ɑköbbi nyɑɑr rɑ̈dh yi nyimï nyɑgïnɑni kinni, “Kedhɑ be cwöd ki ngeti Ibru me dhwødhii?”
EXO.2.8	Alöggi nyɑɑr rɑ̈dh kinni, “Kedh kɑ̈ní.” Codhe, kɑ ókedhø, ɑcwööl meyi nyɑgïnthinh. 
EXO.2.9	Aköbbi ngɑnɑni yi nyɑɑr rɑ̈dh kinni, “Kwɑny nyelthinh men, kɑ dhwøødh. Pïdhí yɑn, kööngí ómëggɑ yïn.” Codhe, ɑkwɑɑny nyɑgïnɑni yi ngɑnɑni kɑ gø pidhe. 
EXO.2.10	 Kɑ nyelthinh ódøngø, ɑmuujii nyɑɑr rɑ̈dh yi ngɑnɑni. Kɑ cɑg yi nyɑɑr rɑ̈dh ɑ́ Mosɑ̀, mɑ́ e ɑ́kööb kinni, “Ákɑ̈ɑ̈l ɑ nɑm.”
EXO.2.12	Kɑ Mosɑ̀ lïïdh-ɑ tuung kí tuung, kɑ bong-ɑ dhɑnhø me lidhe, ɑgøje jɑl Rïp kɑ gø nɑ̈ge. Kɑ gø gööle thɑ ɑyejø. 
EXO.2.13	Acige kedhø dhuki, kɑ wɑ̈ddi Ibru ɑ́ryew yuude ge ónyïɑ̈ggø. Kɑ jɑl-ɑ ɑ́bɑ̈jji pyëje kinni, “Ede wɑɑd wun ɑ pwöödií?”
EXO.2.14	Alöggi jɑlɑni kinni, “Á men ɑ ɑ́gwøg yïn, yïn ɑ́ jɑgø me nenni gønyyi wøn? Yï dwɑdd-ɑ nɑ̈gi yɑn ni wɑ̈d Rïp?” Kɑ Mosɑ̀ okööbø kinni, “Ngøø kwøbbɑni óyodø!” 
EXO.2.15	 Kɑ kwøbbɑni lïngi yi rɑ̈dh. Kɑ Mosɑ̀ yɑbe o gø di nɑ̈ge, ɑpɑ̈ɑ̈r Mosɑ̀ Midyɑn.
EXO.2.15	Keny-ɑ ɑ́wɑ̈dhi Mosɑ̀ kunɑni, ɑpëgge wïj yith. 
EXO.2.16	Yethrø, ókwëri Midyɑn ɑ́bëëd yïe dɑ nyige womɑ̈nn ɑ́bïryew. Kɑ ge bï-ɑ wïj yith be pɑ̈ngi ɑwöl-ɑ yije nyi mɑ̈ɑ̈dh yi dyëgi wïyi gen ki pï. 
EXO.2.17	De kwɑ̈yyi dyëg møøgø ɑ́bï, kɑ womɑ̈nn møgɑni cyeddi yi gen. Adhwödh Mosɑ̀, kɑ gï cwɑge, ɑtömme dyëgi gen ki pï. 
EXO.2.18	Keny-ɑ ɑ́døøg gen yï wïyi gen, ɑpyëje gïn kinni, “Wude ɑ jwɑn wun dwöögø dicyɑ̈ɑ̈ng?”
EXO.2.19	Kɑ ge okööbø kinni, “Jɑl Rïp megø, wø ɑ́yiele kì cinggi kwɑ̈yyi dyëg. Kɑ wø tömme ki pï thyew, ɑmɑ̈ɑ̈dh dyëg.”
EXO.2.20	Kɑ nyige köbbe kinni, “De jɑlɑni ying-ɑ keny? Ede ɑ wiyu en? Cwöölu en o cyɑ̈me ki gïncɑm.”
EXO.2.21	Kɑ Mosɑ̀ oyïëyø ki bëëdø kì buti jɑlɑni. Kɑ jɑlɑni nyɑre Dhiporɑ̀ mëgge Mosɑ̀ ɑ́ dhɑjø. 
EXO.2.22	Kɑ pɑ̈dh-ɑ piny ki wɑ̈d, kɑ gø cɑge ɑ́ Gercöm
EXO.2.23	Kì bɑng keny me bɑ̈ɑ̈r, kɑ rɑ̈ɑ̈dh Rïp othøø. Kɑ tyëng Isrɑil nyingi gen ti ki guudø yi tyëng Rïp. Kɑ ge ywøøg-ɑ kö Jwøk. 
EXO.2.24	 Kɑ ywøøg gen lïngi yi Jwøk, Jwøk ɑ́bëëd e nudd e mïdh-ɑ lwöm-ɑ kɑɑm gen kí Abrɑhɑm, kí Isɑɑk, kí Yɑgob. 
EXO.2.25	Kɑ orɑɑng tyëng Isrɑil lidh yi Jwøk, ɑywöngi yije kipe gïn.
EXO.3.1	Mosɑ̀ ɑ́bëëd e kwɑy-ɑ dyëgi Yethrø øre, ókwëri Midyɑn, kɑ dyëg køøle løøg ryɑng tung-ɑ kyeelø, kɑ wɑ̈dh-ɑ wïj Kïti Sinɑy, Kïti Jwøk. 
EXO.3.2	 Kɑ wëywöni Jwøng-ɑ Ácwɑ̈ɑ̈j ocwöbø kì bøle kì kunɑni kì yij mɑc kì ri nyɑ kïrø, nyɑ kïrɑni ɑ́lidhe e olyelø, de pɑ rɑ̈bbi. 
EXO.3.3	Kɑ Mosɑ̀ okööbø kinni, “Wiy yɑ töng-ɑ be lïdhø ki gïn-ɑ bëëdø kinni, ede nyɑ kïrø ɑ lyele e pɑ rɑ̈bbi?”
EXO.3.4	Keny-ɑ ɑ́lidhii yi Jwøng-ɑ Ácwɑ̈ɑ̈j kinni ɑ́töngi be lïdhø, ɑcwøle gøn cwɑgge kɑ̈ɑ̈l-ɑ yij nyɑ kïrø, kinni, “Mosɑ̀! Mosɑ̀!”
EXO.3.4	Alöggi Mosɑ̀ kinni, “Yɑn èn.”
EXO.3.5	Kɑ okööbø kinni, “Yï ko nyïngi keny, kɑ̈ɑ̈l wɑrrí wɑ̈g kì tyellí, kipe keny-ɑ di yïn èn bɑ ɑkwër.” 
EXO.3.6	Codhe, ɑkööbe kinni, “Yɑ bɑ Jwøøg kweyyí, Jwøøg Abrɑhɑm, kí Isɑɑk, kí Yɑgob.” Kɑ Mosɑ̀ nyinge kume, mɑ́ e ɑ́bwøg ki nenni yï Jwøk.
EXO.3.7	Codhe, ɑkööb Jwøng-ɑ Ácwɑ̈ɑ̈j kinni, “Orɑng men-ɑ rɑngi yi jiɑ kì Rïp ɑ́lidh yi yɑn, kɑ ywøøg gen wɑ̈nh-ɑ yïɑ, guun-ɑ guud nyingi gen ngɑ̈nyi yi yɑn. 
EXO.3.8	Abëënɑ piny be yieli gen kì cinggi tyëng Rïp, o ge kɑ̈ɑ̈lɑ wɑ̈g kì pinyɑni, o ge kïdhɑ piny me døj, o lɑɑj, piny me yije mulli yi cɑg geki møøw kïc, keny-ɑ bëëd yi tyëng Kɑnɑɑn, kí tyëng Kit, kí tyëng Amör, kí tyëng Perïdh, kí tyëng Kib, kí tyëng Yebus. 
EXO.3.9	Anɑn ywøøg tyëng Isrɑil ɑ́wɑ̈nhi yïɑ, o guun-ɑ guud nyingi gen yi tyëng Rïp, ɑ́lidh yi yɑn. 
EXO.3.10	Anɑn yï örɑ’ yï rɑ̈ɑ̈dh Rïp, o jiɑ kɑ̈ɑ̈l yi yïn wɑ̈g kì pinye.”
EXO.3.11	Kɑ Jwøk köbbi yi Mosɑ̀ kinni, “Yɑn ɑ́ men, ɑ kedhɑ yï rɑ̈dh, kɑ tyëng Isrɑil kɑ̈ɑ̈lɑ wɑ̈g kì Rïp?”
EXO.3.12	Alöggi Jwøk kinni, “Yɑ ócyɑ̈dhi ki yïn, o keny-ɑ ókɑ̈ɑ̈l jiɑni wɑ̈g kì Rïp, yɑ ómɑlli yi wun kì wïj kït men. Menɑni óbëëd ɑ́ ngïji kinni yɑn ɑ ɑ́ör yïn be kɑ̈ɑ̈li gen wɑ̈g kì Rïp.”
EXO.3.15	Kɑ Mosɑ̀ cigi köbbø yi Jwøk kinni, “Bene gen møg-ɑ óköbbí kwɑrri Isrɑil ɑgɑk, kinni, ‘Jwøøg kweyyi wun, Jwøng-ɑ Ácwɑ̈ɑ̈j, ɑ bɑ Jwøøg Abrɑhɑm, kí Isɑɑk, kí Yɑgob, en ɑ ɑ́ör yɑn yï wun, bene nyinge møg-ɑ ópɑɑrii ɑnɑn, kì ri rïny kí rïny, gïti ɑtheer.’ 
EXO.3.16	Kedh kɑ jøgdøngi Isrɑil cøng, kɑ ge köbbí kinni, ‘Jwøøg kweyyi wun, Jwøng-ɑ Ácwɑ̈ɑ̈j ɑ́cwöb kì bølɑ, eni Jwøøg Abrɑhɑm, Jwøøg Isɑɑk, Jwøøg Yɑgob. Kɑ okööbø cem e bëën-ɑ be këëmi wun, o orɑɑng wun kì Rïp ɑ́lidh yi en.’ 
EXO.3.17	Kɑ okööbø kinni, ‘Wu ókɑ̈ɑ̈lɑ wɑ̈g kì yij orɑng-ɑ rɑngi yi wun kì Rïp, o wu kïdhɑ piny tyëng Kɑnɑɑn, kí piny tyëng Kit, kí piny tyëng Amör, kí piny tyëng Perïdh, kí piny tyëng Kib, kí piny tyëng Yebus; wu ókïdhɑ piny me yije mulli yi cɑg geki møøw kïc.’
EXO.3.18	“Kwøbbí ólïngi yi jøgdøngi Isrɑil. Kɑ wu kedhu yï rɑ̈ɑ̈dh Rïp wuki jøgdøngi Isrɑil, kɑ köbbu kinni, ‘Jwøøg tyëng Ibru, Jwøng-ɑ Ácwɑ̈ɑ̈j, ɑ́bï be këëmi wøn, kɑ wø cwøle kinni kedhi wøn yij pɑ̈l keny me cɑɑdh ki cyɑ̈ng ɑ́dɑ̈g, o ngɑ̈ddi yi wøn ki gëdhhì kì kunɑni.’ 
EXO.3.19	De ngɑ̈nyi yi yɑn kinni rɑ̈ɑ̈dh Rïp pɑ yïëy ki kedhi wun, de óceg kɑ cïrri møgɑni. 
EXO.3.20	De cingɑ ócïbɑ ri Rïp, ógøj yi yɑn, kɑ göggɑ ki gïïngɑ̈ngø, o wu ógøny yi en cyee.
EXO.3.22	Tyëng-ɑ mɑ̈nni Isrɑil ókedhi yï mɑ̈nni Rïp møg-ɑ bɑ tyëng byëëg gen, geki møg-ɑ kɑ̈lli gïn bëëd yi gen, kɑ ge ócwöddø ki yëlli dhɑb kí yëlli ɑ́tegg, kí ógudh møg ruug wun nyigi wun, geki wɑ̈ddi wun, o jɑmmi Rïp kɑ̈l yi wun.”
EXO.4.1	Kɑ kwøbbi Jwøng-ɑ Ácwɑ̈ɑ̈j løøg yi Mosɑ̀ kinni, “De keløg tyëng Isrɑil óbɑ̈nyi ki yïëyø, kɑ ge ódhɑ̈lø lïngi kwøbb-ɑ óköbbɑ gen, göögɑ kidï, keløg ge ókööbø kinni yï nuti cwöbø kì bølɑ.”
EXO.4.2	Apyëjii yi Jwøng-ɑ Ácwɑ̈ɑ̈j kinni, “Á ngø ɑ cingí ɑnɑn?”
EXO.4.2	Kɑ Mosɑ̀ okööbø kinni, “Lodh.”
EXO.4.3	Kɑ Jwøng-ɑ Ácwɑ̈ɑ̈j okööbø kinni, “Leeng piny.” Kɑ gø leenge piny. Kɑ ree løge thwöl, kɑ Mosɑ̀ reng-ɑ cyɑ̈n. 
EXO.4.4	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Rïj cingí kɑ mɑɑg kì yëbe.” Kɑ cinge rïïje, ɑmɑge gøn, kɑ ree løge lodh kì cinge. 
EXO.4.5	Kɑ Jwøng-ɑ Ácwɑ̈ɑ̈j okööbø kinni, “Gwøg møgɑni kipe kinni o ge yïëy gen kinni, bɑ Jwøøg kweyyi gen; Jwøøg Abrɑhɑm, kí Isɑɑk, kí Yɑgob ɑ ɑ́cwöb kì bølí.”
EXO.4.6	Kɑ köbbi yi Jwøng-ɑ Ácwɑ̈ɑ̈j këti kinni, “Cød cingí thɑ ógødhí.” Kɑ cinge cøde, kɑ gø dwööge wɑ̈g e tɑr nɑ ɑ́piy. 
EXO.4.7	Aköbbe gøn kinni, “Dwøøg cingí thɑ ógødhí.” Adwøøge gøn, kɑ gø dwööge wɑ̈g e pɑ̈ɑ̈rø ki dële. 
EXO.4.8	Kɑ Jwøng-ɑ Ácwɑ̈ɑ̈j okööbø kinni, “Keløg ge pɑ yïëy ki kwøbbí, wɑlɑ̀ ge pɑ yïëy ki ngïji tyeli mɑl, ge óyïëy ki ngïny-ɑ kyeelø. 
EXO.4.9	Ocög ge pɑ yïëy ki ngïjjɑni ryeet, kɑ yï kɑ̈bbí ki pïi Kiir, kɑ ge køny piny keny-ɑ thwøwø. Pïgɑni ceg-ɑ gwøg gɑ remø.”
EXO.4.10	Kɑ Mosɑ̀, Jwøng-ɑ Ácwɑ̈ɑ̈j köbbe kinni, “Wuö, yɑ kwïj kwøb kër-ɑ ɑ́pïïdhɑ gïti kɑ̀ kööb wɑ ɑnɑn, mɑ́ dhøgɑ peeg geki lebɑ.”
EXO.4.11	Aköbbii yi Jwøng-ɑ Ácwɑ̈ɑ̈j kinni, “Á men ɑ ɑ́göggi dhɑnhø ki dhøg? O bɑ men ɑ nyi løg dhɑnhø ming, wɑlɑ̀ ɑ nyi wëggii dhɑ̈lø ki kwøb; ɑ nyi løg dhɑnhø ngɑn nëënø wɑlɑ̀ cwør, pɑth ki yɑn, yɑ Jwøng-ɑ Ácwɑ̈ɑ̈j? 
EXO.4.12	Anɑn kedh, dhøgí ókøny yi yɑn ki kwøb, o yï ópwönyi yi yɑn ki møg-ɑ ókømmi yi yïn.”
EXO.4.13	Kɑ Mosɑ̀ okööbø kinni, “Yɑ kwɑjj-ɑ yïn Wuö, öd ki ngɑn megø.”
EXO.4.14	Kɑ Jwøng-ɑ Ácwɑ̈ɑ̈j mɑg yi liny ki Mosɑ̀. Kɑ okööbø kinni, “Aɑron pɑth ki ómyëw? Ngɑ̈nyi yi yɑn kinni nyii kööbø kidøøj. Bï-ɑ be yïddø ki yïn ɑnɑn, o pyëwe ómïni keny-ɑ ólidhe yïn. 
EXO.4.15	Wu ókööbø ki en, kɑ köbbí møg-ɑ ókwøbe, wu ókøny yi yɑn ki kwøb, o gïg-ɑ ógwøg yi wun, óköbbɑ wun. 
EXO.4.16	En ɑ ókööbø ki ji ɑ́ kej dhøgí, o yï óbëëdø yï bɑ kej Jwøk kì yïe. 
EXO.4.17	Kɑ lodh men kɑ̈llí kì cingí, en ɑ ógöög yi yïn ki gïïngɑ̈ngø.”
EXO.4.18	Kɑ Mosɑ̀ ókedhø, kɑ døøg-ɑ yï Yethrø øre, kɑ gø köbbe kinni, “Yɑ kwɑjj-ɑ yïn, wiy yɑ døøgɑ yï wɑddi wøn møg-ɑ Rïp, o ge lidh yi yɑn mɑ nudd ge onëënø.” Kɑ Mosɑ̀ köbbi yi Yethrø kinni, “Kedh ki mër.”
EXO.4.19	Kɑ Mosɑ̀ köbbi yi Jwøng-ɑ Ácwɑ̈ɑ̈j kì Midyɑn kinni, “Kedh, døøg Rïp, tyëng-ɑ ɑ́dwɑddi nɑ̈gi yïn ɑ́thøw bënn.” 
EXO.4.20	Kɑ Mosɑ̀ cyëge kwɑnye geki wɑ̈dde, kɑ gï cïbe kömi ɑderø, codhe, kɑ døøg-ɑ piny Rïp, loodh Jwøk okɑ̈llø yi en kì cinge.
EXO.4.21	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Kedhí Rïp, gwøg gïïngɑ̈ngø møg-ɑ ɑ́cïbɑ cingí kì bøli rɑ̈dh, de pyëwe ógwøgɑ e teeg, o ji cög gï pɑ wëgge kedhø. 
EXO.4.22	Kɑ rɑ̈dh köbbí kinni, Jwøng-ɑ Ácwɑ̈ɑ̈j ɑ́kööb kinni, ‘Isrɑil bɑ wɑ̈dɑ, wɑ̈n-ɑ kɑyø. 
EXO.4.23	 Yï ɑ́köbbɑ kinni, gøny wɑ̈dɑ o yɑ mɑlle, kɑ yï óbɑ̈nyø ki gønyii, kì bɑng menɑni, wɑ̈dí wɑ̈n-ɑ kɑyø nɑ̈gɑ’ nɑ̈gø.’ ”
EXO.4.24	Kì keny-ɑ ɑ́nïni yi gen ge kedh-ɑ Rïp, ɑrøøm Mosɑ̀ geki Jwøng-ɑ Ácwɑ̈ɑ̈j, kɑ Mosɑ̀ gø dwɑdde nɑ̈gø. 
EXO.4.25+EXO.4.26	Kɑ Dhiporɑ̀ ókɑ̈bbø ki óbɑyi kït me thiinh, kɑ gø ngøle wɑ̈de, kɑ dël-ɑ ɑ́ngule wɑ̈g gɑ̈ɑ̈je ri tyelli Mosɑ̀, kipe kwööng ngøl. Akööb Dhiporɑ̀ kinni, “Yï bɑ jɑlnywööm remø kì yïɑ.” Codhe kɑ Mosɑ̀ wiy yi Jwøng-ɑ Ácwɑ̈ɑ̈j.
EXO.4.27	Kɑ Aɑron köbbi yi Jwøng-ɑ Ácwɑ̈ɑ̈j kinni, “Kedhí be pɑɑri Mosɑ̀ yij pɑ̈l.” Kɑ ókedhø, ɑyode gøn kì Kïti Jwøk. Kɑ gø mɑ̈dhe, gø nuume’ nuumø. 
EXO.4.28	Kɑ Aɑron köbbi yi Mosɑ̀ møg-ɑ ɑ́kwøb yi Jwøng-ɑ Ácwɑ̈ɑ̈j, kí gïg-ɑ per gen ɑ́örii, kí gïïngɑ̈ngø møg-ɑ ɑ́köbbii kinni gwøge gïn. 
EXO.4.29	Kɑ Mosɑ̀ ókedhø geki Aɑron, kɑ jøgdøngi Isrɑil cøng yi gen. 
EXO.4.30	Kɑ kwøbb-ɑ ɑ́köbbi Mosɑ̀ yi Jwøng-ɑ Ácwɑ̈ɑ̈j lwøb yi Aɑron bënn, kɑ gïïngɑ̈ngø møgɑni gwøge kì bøli jøgɑni. 
EXO.4.31	Kɑ teedø oyïëyø. Keny-ɑ ɑ́lïng gen kinni Jwøng-ɑ Ácwɑ̈ɑ̈j ɑ́bï yï gen, kɑ guun-ɑ guud nyingi gen lidh yi en, ɑbøødh gen ri gen piny, kɑ mɑl yi gen.
EXO.5.1	Codhe, kɑ Mosɑ̀ geki Aɑron kedh-ɑ yï rɑ̈dh. Kɑ rɑ̈dh köbbi gen kinni, “Jwøøg Isrɑil, Jwøng-ɑ Ácwɑ̈ɑ̈j okööbø kinni, ‘Wiy jiɑ kedh gen, o yɑ wøw yi gen kì yij pɑ̈l.’ ”
EXO.5.2	Kɑ rɑ̈dh okööbø kinni, “Jwøng-ɑ Ácwɑ̈ɑ̈j bɑ men, ɑ lïngɑ kwøbbe, ɑ pere gønyɑ Isrɑil? Jwøng-ɑ Ácwɑ̈ɑ̈j kwïj yi yɑn, o Isrɑil pɑ wiy yi yɑn o kedhe thyew.”
EXO.5.3	Kɑ ge okööbø kinni, “Wø ɑ́cwøl-ɑ yi Jwøøg tyëng Ibru. Wiy wø kedhi wøn keny me cɑɑdh ki cyɑ̈ng ɑ́dɑ̈g, kì yij pɑ̈l, o Jwøøg wøn, Jwøng-ɑ Ácwɑ̈ɑ̈j ngɑ̈ddi yi wøn ki gëdhhì, kipe wø ónɑ̈g yi en ki rɑ̈ɑ̈m dëllì, wɑlɑ̀ ki liny.”
EXO.5.4	Kɑ ge köbbi yi rɑ̈ɑ̈dh Rïp kinni, “Mosɑ̀ wuki Aɑron, ɑ́ kipe ngø ɑ mɑ̈ɑ̈nu ji gwøgi gwøøg gen? Kedhu be tïïj wun.” 
EXO.5.5	Kɑ rɑ̈dh okööbø kinni, “Tyëngpiny ɑ́ngënyi ɑnɑn, o ge gögg-ɑ yi wun ki gwøøg gen.”
EXO.5.6	Kɑ jøg-ɑ nenni gwøg geki jɑggi Isrɑil ceg yi rɑ̈dh kinni, 
EXO.5.7	“Jiɑni ko cigi wun muujø ki nor men-ɑ nyi göög ki thob këti, ni kenyi muuj wun gen cøn. Wiy ge kedhi gen be yɑb ki nor keti gen. 
EXO.5.8	Kɑ wu ko kɑ̈ni wɑ̈g kì ri kwɑnni thob møg-ɑ nyi gwøg yi gen cøn, ko di thob ɑ́kyel me tøøk. Gwøøg gen ceg-ɑ nøg, bene ɑ kööb gen kinni, ‘Wiy wø kedhi wøn be ngɑ̈ddi Jwøøg wøn ki gëdhhì.’ 
EXO.5.9	Thödhu jøgɑni ki gwøg me teeg, o ge jɑ̈ddi gen ki keny lïng gen ki kwøbbi pyed.”
EXO.5.10	Codhe, kɑ jøg-ɑ nyi cïrø ki gwøg geki jɑgg-ɑ nenni gwøg ókedhø, kɑ jiɑni köbbi gen kinni, “Rɑ̈dh okööbø kinni, i wu ko thödhi ki nor. 
EXO.5.11	Kedh wun, yɑ̈ɑ̈b wun ki nor kì keny-ɑ óyïddi wun, de bong gïjø me kɑ̈ɑ̈l wɑ̈g kì ri kwɑnni thob.” 
EXO.5.12	Codhe, kɑ teenɑni tɑɑy-ɑ yij piny Rïp be yɑb ki wél møg gwøg ɑ́ nor. 
EXO.5.13	Kɑ ge cir yi jɑggi gwøg kinni, “Nyi tyëgu gwøøg wun ceth, gwøøg cyɑ̈ɑ̈ng kí cyɑ̈ɑ̈ng, ni kɑ ɑ́bëëd wu nyii thödhø ki nor.” 
EXO.5.14	Kɑ jɑggi tyëng Isrɑil møg-ɑ ɑ́cïb kömi gwøg pwöd yi jɑggi Rïp møg-ɑ cïrø ki gwøg, ge ɑ́kööb kinni, “Ede kwɑnni thob møg-ɑ dwɑddi, ɑ bɑnyu gen ki tyëgø gwøgø, ɑ́wɑ̈ɑ̈ ki dicyɑ̈ɑ̈ng ni kenyi göög wun cøn?”
EXO.5.15	Kɑ jɑggi tyëng Isrɑil ókedhø, kɑ ge ywøøg-ɑ kö rɑ̈dh, ge ɑ́kööb kinni, “Ede bɑ̈nggí ɑ göggí gen ki gïn ni men? 
EXO.5.16	Bong nor mɑ ɑ́mëggi wøn, o wø yöd wø ceg kɑ cirø kinni, ‘Gwøgu thob!’ Wø ceg kɑ pwödø, o bɑ̈jjø bɑ mi jií.”
EXO.5.17	Alögge kinni, “Wu bɑ rɑjj, bene ɑ kööb wun kinni, ‘Wiy wø kedhi wøn be ngɑ̈ddi Jwøng-ɑ Ácwɑ̈ɑ̈j ki gëdhhì!’ 
EXO.5.18	Dhwödh wun, kedhu be tïj! O wu pɑ thödhi ki nor, de gwøg wun kwɑnni thob men-ɑ dwɑddi kì yï wun ceth!” 
EXO.5.19	Kɑ jɑggi tyëng Isrɑil wɑ̈thi gen ócungø yi cigg-ɑ ɑ́köbbi gen kinni, i kwɑnni thob møg-ɑ nyi gwøg ki cyɑ̈ɑ̈ng ko dwöög cyɑ̈n kinni tek.
EXO.5.20	Kɑ Mosɑ̀ geki Aɑron yuud yi gen ge ócungø kì yöö keny-ɑ ɑ́kedh gen kì buti rɑ̈dh. 
EXO.5.21	Kɑ gï köbbi gen kinni, “Jwøng-ɑ Ácwɑ̈ɑ̈j ree óluge wun kɑ wu cɑy yi en, kipe kɑ ɑ́løgu wøn tyëngrijjø kì bøli rɑ̈dh geki jɑgge, kɑ cinggi gen cïbi yi wun ki pilø men nɑ̈g gen wøn.”
EXO.5.22	Codhe, kɑ Mosɑ̀ døøg-ɑ yï Jwøng-ɑ Ácwɑ̈ɑ̈j, ɑkööbe kinni, “Wuö, ede jií ɑ göggí gen ki gïnrɑj ni men? Á kipe ngø ɑ ɑ́ör yɑn? 
EXO.5.23	Kër-ɑ ɑ́bëënɑ be kwøb wøki rɑ̈dh ki nyingí, ji ceg kɑ göggø yi en ki gïnrɑj, o jií nuti yielø yi yïn kinni tek.”
EXO.6.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Gïn-ɑ ógöggɑ rɑ̈ɑ̈dh Rïp ólidh yi yïn ɑnɑn, ge ócyeddi yi en ki tegø, gï óryeeme wɑ̈g kì pinye ki tegø.”
EXO.6.3	Yɑ ɑ́cwöb kì bøli Abrɑhɑm, kɑ yɑ ocwöbø kì bøli Isɑɑk, kí bøli Yɑgob. Yɑ ɑ́cwølli yi gen yɑn ɑ́ Jwøk Áyïmø, de nyingɑ kinni Jwøng-ɑ Ácwɑ̈ɑ̈j nuti nyudhi gen yi yɑn. 
EXO.6.4	Kɑ kɑɑm wøn cïbɑ ki lwöbø wøki gen thyew, kinni ge ómëggɑ piny Kɑnɑɑn, piny-ɑ́ yije ɑ́bëëd yi gen gɑ wëdhh. 
EXO.6.5	Ywøøg tyëng Isrɑil ɑ́rum ki lïngø yi yɑn, yi gööj bɑ̈ɑ̈ngø men-ɑ ɑ́cïb kömi gen yi tyëng Rïp. O köngɑ ɑ́pɑr yi yɑn. 
EXO.6.6	Köbbí tyëng Isrɑil kinni, Bene yɑn Jwøng-ɑ Ácwɑ̈ɑ̈j, wu ókɑ̈ɑ̈l yi yɑn wɑ̈g kì yij tïny-ɑ ɑ́cïb kömi wun yi ji-ɑ ɑ́cïb kömi wun yi tyëng Rïp, wu ókɑ̈ɑ̈lɑ wɑ̈g kì yij bɑ̈ɑ̈ngø. O wu óyiel yi yɑn ki tegø geki cɑ́y mø døngø. 
EXO.6.7	Wu ókwɑny yi yɑn wu bɑ jiɑ, o yɑ óbëëdø yɑ bɑ Jwøøg wun. O yod yi wun kinni yɑn, yɑ Jwøøg wun, Jwøng-ɑ Ácwɑ̈ɑ̈j, ɑ kɑ̈ɑ̈l wun wɑ̈g kì yij piny Rïp. 
EXO.6.8	Wu ókïdhɑ piny-ɑ́ pere ɑ́köngɑ kinni ómëggɑ Abrɑhɑm, kí Isɑɑk, kí Yɑgob. O ómuuj yi yɑn ceth, yɑ Jwøng-ɑ Ácwɑ̈ɑ̈j, o lɑg yi wun ceth.” 
EXO.6.9	Kɑ møgɑni köbbi tyëng Isrɑil yi Mosɑ̀, de ge ɑ́dhɑ̈li lïngi kwøbbi Mosɑ̀, mɑ́ köthi gen buudhø yi bɑ̈ɑ̈ngø.
EXO.6.10	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
EXO.6.11	“Bïí kedh köbbí rɑ̈ɑ̈dh Rïp, o tyëng Isrɑil öre wɑ̈g kì piny Rïp.”
EXO.6.12	Kɑ Mosɑ̀ okööbø kì bøli Jwøng-ɑ Ácwɑ̈ɑ̈j kinni, “Lidh tyëng Isrɑil, kwøbbɑ nuti lïngø yi gen, de rɑ̈dh ólïng ɑ dï, yɑ bɑ ngɑn nyi dhɑ̈li kwøb!”
EXO.6.13	Kɑ Mosɑ̀ geki Aɑron, köbbi yi Jwøng-ɑ Ácwɑ̈ɑ̈j kinni, “Köbbu tyëng Isrɑil geki rɑ̈ɑ̈dh Rïp kinni, bɑ yɑn ɑ ɑ́köbbi wun kinni peej wun tyëng Isrɑil wɑ̈g kì Rïp.”
EXO.6.14	Møg bene gen wɑ̈thi kɑ̈lli gen: Wɑ̈ddi Ruben, kɑyi Yɑgob, Aɑnök kí Pɑlu, Ëdhrön kí Kɑrmì, bene gen kɑ̈lli Ruben ɑgɑk. 
EXO.6.15	Wɑ̈ddi Cimeøn, Yemuel kí Yɑmïn, kí Oɑ̈ɑ̈d, kí Yɑkin, kí Dhoɑr, kí Cɑul wɑ̈d nyɑɑr Kɑnɑɑn, kɑ̈llɑni cöll-ɑ nyingi kweyyi gen. 
EXO.6.16	 Møg bene gen nyingi wɑ̈thi kɑ̈lli Leebì: Gercön, kí Kɑ̈ɑ̈th, kí Merɑrì. Leebì ɑ́bëëd kɑ runn miyø kí pyɑ̈r ɑ́dɑ̈g wïdɑ́bïryew. 
EXO.6.17	Wɑ̈ddi Gercön. Libnì kí Cimeì. 
EXO.6.18	Wɑ̈ddi Kɑ̈ɑ̈th bɑ Amrɑm, kí Idhɑr, kí Kibrön, kí Udhiel. Kɑ̈ɑ̈th ɑ́bëëd kɑ runn miyø kí pyɑ̈r ɑ́dɑ̈g wïdɑ́dɑ̈g. 
EXO.6.19	Wɑ̈ddi Merɑrì bɑ Mɑklì, kí Mucì. Møgɑni bene gen wɑ̈thi kɑ̈lli Leebì ɑgɑk kɑ̀ lwøøb gen.
EXO.6.20	Kɑ Amrɑm, Yökebed wønye nywøm yi en, ɑnywøle Aɑron geki Mosɑ̀. Amrɑm ɑ́bëëd kɑ runn miyø kí pyɑ̈r ɑ́dɑ̈g wïdɑ́bïryew. 
EXO.6.21	Wɑ̈ddi Idhɑr bɑ Körɑ̀, kí Nepeg, kí Dhikrì. 
EXO.6.22	Wɑ̈ddi Udhiel bɑ Micɑil, kí Eldhɑpɑn, kí Sïthrì.
EXO.6.23	Kɑ Alicebɑ̀ nyɑɑr Aminɑdɑb, ɑ bɑ nyimï Nɑɑ̈cön, nywøm yi Aɑron. Anyölle gøn Nɑdɑb, kí Abiu, kí Eliɑdhɑr, kí Ithɑmɑr. 
EXO.6.24	O wɑ̈ddi Körɑ̀ bɑ Asïïr, kí Elkɑnɑ̀, kí Abiyɑsɑp. Bene gen wɑ̈thi kɑ̈lli Körɑ̀ ɑgɑk. 
EXO.6.25	Kɑ Eliɑdhɑr wɑ̈d Aɑron ónyömø ki dhɑjø kì kelli nyigi Putiel, ɑnyölle gøn Pineɑs. Møgɑni bene wɑ̈thi kɑ̈lli Leebì.
EXO.6.26	Aɑron geki Mosɑ̀, bɑ gen ɑ ɑ́köbbi yi Jwøng-ɑ Ácwɑ̈ɑ̈j kinni, “Kɑ̈ɑ̈lu kɑ̈lli Isrɑil wɑ̈g kì Rïp.” 
EXO.6.27	Gen ɑ ɑ́kööb ki rɑ̈ɑ̈dh Rïp, o kɑ̈ɑ̈le tyëng Isrɑil wɑ̈g kì cinggi tyëng Rïp, bene gen Mosɑ̀, geki Aɑron kì ri gen.
EXO.6.28	Keny-ɑ ɑ́kööb Jwøng-ɑ Ácwɑ̈ɑ̈j geki Mosɑ̀ kì piny Rïp, 
EXO.6.29	Mosɑ̀ ɑ́köbbe kinni, “Yɑn, yɑ Jwøng-ɑ Ácwɑ̈ɑ̈j ɑ kööbø, köbbí rɑ̈ɑ̈dh Rïp ki møg-ɑ óköbbɑ yïn bënn.”
EXO.6.30	Kɑ Mosɑ̀ okööbø kì bøli Jwøng-ɑ Ácwɑ̈ɑ̈j kinni, “Dhøgɑ nyii dhɑ̈lø ki kwøb, o kwøbbɑ ólïngi yi rɑ̈dh kidï!”
EXO.7.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Yï ɑ́gwøg yi yɑn yï nɑ Jwøk kì yï rɑ̈dh, o Aɑron ómyëw bëëde ɑ́ jɑltöngí. 
EXO.7.2	Nyi kwøb møg-ɑ cïgɑ yïn bënn, o Aɑron ómyëw nyi köbbe rɑ̈dh kipe kinni, o tyëng Isrɑil wiye kedh gen kì pinye. 
EXO.7.3	De pyëw rɑ̈ɑ̈dh Rïp ógwøgɑ e teeg, o ngïjjì geki gïïngɑ̈ngø møgɑ gwøgɑ ge gïïr kì piny Rïp. 
EXO.7.4	 Keny-ɑ ódhɑ̈li rɑ̈dh ki lïngi kwøbbi wun, cingɑ ócïbɑ ri Rïp, kɑ yɑyɑ, ɑ løg jiɑ, tyëng Isrɑil kɑ̈ɑ̈lɑ wɑ̈g kì piny Rïp ki cɑ́y mø teg. 
EXO.7.5	O óyod yi tyëng Rïp kinni yɑ bɑ Jwøng-ɑ Ácwɑ̈ɑ̈j, keny-ɑ ócïbɑ cingɑ ri Rïp, kɑ tyëng Isrɑil kɑ̈ɑ̈lɑ wɑ̈g kì kelli gen.” 
EXO.7.6	Møgɑni ɑ́gwøg yi Mosɑ̀ geki Aɑron, møg-ɑ ɑ́cïgi gen yi Jwøng-ɑ Ácwɑ̈ɑ̈j ceth, ɑ ɑ́gwøg yi gen. 
EXO.7.7	Mosɑ̀ runne ɑ́bëëd gɑ pyɑ̈r ɑ́bïdɑ̈g, o Aɑron runne bɑ pyɑ̈r ɑ́bïdɑ̈g wïdɑ́dɑ̈g keny-ɑ ɑ́kööb gen ki rɑ̈dh.
EXO.7.8	Kɑ Mosɑ̀ geki Aɑron köbbi yi Jwøng-ɑ Ácwɑ̈ɑ̈j kinni, 
EXO.7.9	“Keny-ɑ ókööb rɑ̈dh ki wun, kɑ okööbø kinni, ‘Nyodh wun ngïjji wun!’ Köbbí Aɑron kinni, ‘Kwɑny lodhí, kɑ leeng piny kì bøli rɑ̈dh.’ Ree órøje thwöl.” 
EXO.7.10	Kɑ Mosɑ̀ geki Aɑron kedh-ɑ bøli rɑ̈dh, kɑ ge ogöögø ni kɑ ɑ́kööb Jwøng-ɑ Ácwɑ̈ɑ̈j. Kɑ Aɑron lodhe leenge piny kì bøli rɑ̈dh geki jyɑ̈gge, kɑ ree løge thwöl. 
EXO.7.11	Kɑ rɑ̈ɑ̈dh Rïp tyëdde geki ɑ́jwögge cwööle, kɑ ge ogöögø kinøw ki yɑɑdh gen. 
EXO.7.12	Kɑ ɑ́jwöggì lødhi gen leeng gen piny, kɑ ri gen løg gen thöllì. Kɑ lødhi gen mwøøny yi loodh Aɑron. 
EXO.7.13	De pyëw rɑ̈dh ɑ́yöd e ceg-ɑ tëngø, kɑ ódhɑ̈lø lïngi kwøbbi gen ni kɑ ɑ́kööb Jwøng-ɑ Ácwɑ̈ɑ̈j.
EXO.7.14	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Rɑ̈dh wïje teeg, ji ɑ́mɑ̈ɑ̈ne kedhø. 
EXO.7.15	Kedhí yï rɑ̈dh dhuki kì mwøl keny-ɑ ókedhe gɑ̈d, kɑ yï cungí kì bøle kì gɑ̈d, e lonh-ɑ ɑ́røj ree ɑ́ thwöl okɑ̈llø yi yïn kì cingí.” 
EXO.7.16	Kɑ köbbí kinni, “Jwøøg tyëng Ibru, yɑ ɑ́öre yïí be kwøb kinni, ‘Wiy jiɑ kedh gen, o yɑ mɑlli yi gen kì yij pɑ̈l.’ De yï ɑ́dhɑ̈li lïngø gïti ɑnɑn.” 
EXO.7.17	 Jwøng-ɑ Ácwɑ̈ɑ̈j ɑ́kööb kinni, i óyod yi yïn kì ri møg ki mɑ løge’ men. Lidh, pïi nɑm ógøj yi yɑn ki lodh men-ɑ cingɑ èn, o pï ri gen løg gen remø. 
EXO.7.18	O rij thøw gen kì Kiir. Kiir ópënni, kɑ tyëng Rïp ódhɑ̈lø mɑdh ki pïi Kiir.”
EXO.7.19	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Köbbí Aɑron kinni, ‘Kwɑny lodhí kɑ bɑdí rïïj kömi nɑ̈mmi Rïp, kí ɑgɑlle, kí luyyi pï, o pï ri gen løg gen remø. Pï ógöögø’ remø kì Rïp, cɑgg ɑ́ møg ying yethi ɑ́tɑ̈yyi ɑ́bwödd, wɑlɑ̀ yethi ɑ́tɑ̈yyi kïttì.”
EXO.7.20	Kɑ Mosɑ̀ geki Aɑron ogöögø ni kɑ ɑ́cïg Jwøng-ɑ Ácwɑ̈ɑ̈j. Kɑ Aɑron lodh tïnge, kɑ pïg-ɑ nɑm gøje e onennø yi rɑ̈dh geki bɑ̈ngge, kɑ pïi nɑm bënn ogöögø ki remø. 
EXO.7.21	Kɑ rij othøø kì Kiir. Nɑm ɑ́pëni, kɑ tyëng Rïp ódhɑ̈lø mɑdh kì Kiir. Kɑ pïngø bëne ogöögø ki remø kì piny Rïp. 
EXO.7.22	Kɑ ɑ́jwöggi Rïp ogöögø ni menɑni ki yɑɑdh gen. Kɑ pyëw rɑ̈dh ótëngø, kɑ ódhɑ̈lø lïngi kwøbbi gen ni kɑ ɑ́kööb Jwøng-ɑ Ácwɑ̈ɑ̈j. 
EXO.7.23	Kɑ rɑ̈dh kedh-ɑ gøle kì wɑ̈ye e gïgɑni wøye’ wøyø. 
EXO.7.24	Kɑ tyëng Rïp ceg-ɑ kony ki pïg mɑ̈ɑ̈dh kì tøggi nɑm, mɑ́ ge pɑ cuggi mɑdh ki pïi Kiir.
EXO.7.25	Kɑ cyɑ̈ng ɑ́bïryew opödhø kì bɑng gøji nɑm yi Jwøng-ɑ Ácwɑ̈ɑ̈j.
EXO.8.1	Aköbbi Mosɑ̀ yi Jwøng-ɑ Ácwɑ̈ɑ̈j kinni, “Kedhí yï rɑ̈dh kɑ köbbí kinni, Jwøng-ɑ Ácwɑ̈ɑ̈j okööbø kinni, ‘Ör jiɑ, o yɑ mɑlli yi gen. 
EXO.8.2	Keløg yï óbɑ̈nyi ki öri gen, myërrí bënn göjjɑ’ ógwɑ̈llì. 
EXO.8.3	Nɑm óngøg ki ógwɑ̈llì, kɑ ógwɑ̈llì turr-ɑ gølí, kɑ ge kedh-ɑ øn-ɑ nyi buud yi yïn. Kɑ ge pɑ̈ɑ̈r-ɑ wïj pyëní, kɑ ge kedh-ɑ kɑ̈lli jø tøg burí, kí kɑ̈lli tyëng pödhí, kí yethi udd-ɑ nyi bul ópùn, kí ɑ́tɑ̈yy-ɑ yethi gen nyi nyööm ɑwɑ̈jj. 
EXO.8.4	Ógwɑ̈llì ópɑ̈rri kì kömí, kí kömi jií, kí kömi jø tøg burí bënn.’ ”
EXO.8.5	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Köbbí Aɑron kinni, ‘Rïj bɑdí ki lodhí kì cingí; rïïj kömi nɑ̈mmì kí ɑgɑll, kí luyyì, kɑ ógwɑ̈llì kɑ̈ɑ̈l kömi piny Rïp.’ ” 
EXO.8.6	Kɑ Aɑron bɑde rïïje kömi pïi Rïp, kɑ ógwɑ̈llì bï-ɑ wɑ̈g, kɑ piny Rïp opɑ̈ngø yi gen, de lɑ̈bø pɑ nënni. 
EXO.8.7	Kɑ ɑ́jwöggì ogöögø kinøw ki yɑɑdh gen, kɑ ge kɑ̈n-ɑ piny Rïp ki ógwɑ̈llì.
EXO.8.8	Kɑ Mosɑ̀ geki Aɑron cwøl yi rɑ̈dh, ɑköbbi gen yi rɑ̈dh kinni, “Kwɑjju Jwøng-ɑ Ácwɑ̈ɑ̈j o ógwɑ̈llì nyiig yi en kì riɑ, kí ri jiɑ, codhe, o wu ör yi yɑn wuki jii wun, o wu kedhu be ngɑ̈ddi Jwøng-ɑ Ácwɑ̈ɑ̈j ki gëdhhì.”
EXO.8.9	Kɑ rɑ̈dh köbbi yi Mosɑ̀ kinni, “Köbbí yɑn bøli keny-ɑ dwɑddi yi yïn, o Jwøng-ɑ Ácwɑ̈ɑ̈j kwɑjji yi yɑn kiperí, kí per jø tøg burí, kí jií, o ógwɑ̈llì nɑ̈g kì gølí, kí kɑ̈lli jø tøg burí geki kɑ̈lli jií, o dönge ɑ́ møg-ɑ ying Kiir?”
EXO.8.10	Kɑ rɑ̈dh okööbø kinni, “Dhuki!”
EXO.8.10	Kɑ Mosɑ̀ okööbø kinni, “Nɑ kɑ ɑ́kwøbií, o yod yi yïn kinni bong ngɑn pɑ̈r ki Jwøøg wøn, Jwøng-ɑ Ácwɑ̈ɑ̈j. 
EXO.8.11	Ógwɑ̈llì ókedh kì butí kí kɑ̈llí, kí kɑ̈lli jø tøg burí, kí kɑ̈lli jií; møg-ɑ Kiir keti gen ɑ ódöng.” 
EXO.8.12	Akedh Mosɑ̀ geki Aɑron kì buti rɑ̈dh, kɑ Mosɑ̀ ywøøg-ɑ kö Jwøng-ɑ Ácwɑ̈ɑ̈j kipe kwøbbi ógwɑ̈llì møg-ɑ ɑ́göjje rɑ̈ɑ̈dh Rïp. 
EXO.8.13	Kɑ Jwøng-ɑ Ácwɑ̈ɑ̈j oyïëyø’ kwøbbi Mosɑ̀, ɑthøw ógwɑ̈llì kì yethi ud, kí yethi kɑ̈llì, kí yethi pwödh. 
EXO.8.14	Kɑ ge congi gɑ börr, kɑ piny ceg-ɑ pënnø yi gen. 
EXO.8.15	De keny-ɑ ɑ́lidhii yi rɑ̈dh kinni ryɑ̈ngɑni ɑ́lɑ̈ɑ̈ny, kɑ wïje ótëngø, kɑ ódhɑ̈lø lïngi kwøbbi gen ni kɑ ɑ́kööb Jwøng-ɑ Ácwɑ̈ɑ̈j.
EXO.8.16	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Köbbí Aɑron kinni, ‘Rïj bɑdí kí lodhí kì cingí, kɑ tør kì piny gøøj, o ree løge bɑ̈y kì piny Rïp bëne.’ ” 
EXO.8.17	Agöög Aɑron kinøw, kɑ bɑde rïje ki lodhe kì cinge, kɑ tør gøje ki lodhe, kɑ bɑ̈yø ceg-ɑ ì thoodh kì kelli ji geki kelli lɑ̈yy. Tør ree ɑ́løge bɑ̈y kì piny Rïp bëne. 
EXO.8.18	Kɑ ɑ́jwöggì ri gen pɑ̈nyi gen ki gwøg kinøw ki yɑɑdh gen, de ge ɑ́dhɑ̈li gwøg ki bɑ̈y kì ri tør, kɑ bɑ̈y tɑɑy-ɑ kömi ji geki lɑ̈yy. 
EXO.8.19	 Aköbbi rɑ̈dh yi ɑ́jwöggì kinni, “Men bɑ gwøøg Jwøk!” De pyëw rɑ̈dh nudd e teeg, kɑ ódhɑ̈lø lïngi kwøbbi gen ni kɑ ɑ́kööb Jwøng-ɑ Ácwɑ̈ɑ̈j.
EXO.8.20	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Møøl yï rɑ̈dh dhuki kì mwøl, keny-ɑ óbëëne gɑ̈d, kɑ köbbí kinni, Jwøng-ɑ Ácwɑ̈ɑ̈j okööbø kinni, ‘Wiy jiɑ kedh gen, o yɑ wøw yi gen. 
EXO.8.21	Mɑ́ keløg jiɑ ómɑ̈ɑ̈n kedhø yi yïn, yï ógöjjɑ lwɑngì wuki jø tøg burí, kí jií, kí uddí, kí uddi Rïp bënn, men-ɑ́ keny-ɑ ódi gen ópɑ̈ng yi lwɑngø bëne. 
EXO.8.22	De myërri Göcen, kun-ɑ bëëd yi jiɑ, ógeedɑ wɑ̈ye, o óbëëd e bong lwɑngì møg-ɑ óying kunɑni, o yod yi yïn kinni, Yɑn yɑ Jwøng-ɑ Ácwɑ̈ɑ̈j, yɑ nud kì piny keny. 
EXO.8.23	O kɑɑm jiɑ geki jií ócïbɑ ki kew. Ngïji menɑni ócwöb dhuki.’ ” 
EXO.8.24	Kɑ møgɑni gwøg yi Jwøng-ɑ Ácwɑ̈ɑ̈j, lwɑngì ɑ́ceg ì buk kì gøl rɑ̈dh, kí kɑ̈lli jø tøg bure, kí piny Rïp bëne, kɑ piny órënyø yi lwɑngì.
EXO.8.25	Kɑ Mosɑ̀ geki Aɑron cwøl yi rɑ̈dh kɑ gï köbbe kinni, “Kedh wun, ngɑ̈ddu Jwøøg wun kì pönhï.”
EXO.8.26	Akööb Mosɑ̀ kinni, “Pɑth ki dyër eni gwøgi gïn ni menɑni, mɑ́ gïn-ɑ óngɑ̈lli wøn Jwøøg wøn ɑ́ gëëdhi, pɑ cuggi nywɑlø yi tyëng Rïp. Keløg wø ongɑ̈dø ki gïjø me pɑ cuggi nywɑlø yi tyëng Rïp kì bøli gen, wø pɑ bɑ̈lli yi gen ki tuggi kïttì! 
EXO.8.27	Wø ceg-ɑ kedhi yij pɑ̈l kɑɑm me cɑɑdh ki cyɑ̈ng ɑ́dɑ̈g, o Jwøøg wøn, Jwøng-ɑ Ácwɑ̈ɑ̈j, ngɑ̈ddi yi wøn ki gëdhhì kì kunɑni ni kɑ ɑ́cege wøn.”
EXO.8.28	Kɑ rɑ̈dh okööbø kinni, “Wu ówiy yi yɑn o wu kedhu yij pɑ̈l be ngɑ̈ddi Jwøøg wun, Jwøng-ɑ Ácwɑ̈ɑ̈j ki gëdhhì. De wu ko kedhi kun me lɑ̈wi cɑrø. Kɑ wu kwɑ̈jji wun kiperɑ cyee!”
EXO.8.29	Kɑ Mosɑ̀ okööbø kinni, “Yɑn ɑ kedh kì bølí èn, Jwøng-ɑ Ácwɑ̈ɑ̈j ókwɑjji yi yɑn kipe kinni o lwɑngì kedh gen kì gølí geki kɑ̈lli jø tøg burí, kí kɑ̈lli jií dhuki. De wø ko cigí wënyø këti, ji ko mɑ̈ɑ̈n kedhi be ngɑ̈ddi Jwøng-ɑ Ácwɑ̈ɑ̈j ki gëdhhì.”
EXO.8.30	Kɑ Mosɑ̀ ókedhø kì buti rɑ̈dh, ɑkwɑjje Jwøng-ɑ Ácwɑ̈ɑ̈j. 
EXO.8.31	Kɑ møg-ɑ ɑ́kwɑjji yi Mosɑ̀ yïëy yi Jwøng-ɑ Ácwɑ̈ɑ̈j. Akedh lwɑngì kì gøl rɑ̈dh, kí kɑ̈lli jø tøg bure, kí kɑ̈lli jie. Bong ɑ́kyel mɑ ɑ́döng. 
EXO.8.32	De rɑ̈dh wïje ɑ́tëngi thyew këti, kɑ ji mɑ̈ɑ̈ne kedhø.
EXO.9.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Kedhí yï rɑ̈dh kɑ köbbí kinni, ‘Jwøng-ɑ Ácwɑ̈ɑ̈j Jwøøg tyëng Ibru okööbø kinni, Ör jiɑ, o ge kedhi gen be wøwi yɑn. 
EXO.9.2	De keløg yï óbɑ̈nyi këti ki öri gen, 
EXO.9.3	jɑmmí ógøj yi yɑn, dhögí, kí kyënyí, kí ɑderrí, kí ɑmɑllí, kí dyëgí ge óthøw, óbëëd ɑ́ ryɑ̈g me dwøng. 
EXO.9.4	O kɑɑm jɑmmi tyëng Isrɑil geki jɑmmi tyëng Rïp ócïbɑ ki kew, bong gïjø men-ɑ óthøw kì kelli jɑmmi tyëng Isrɑil. 
EXO.9.5	Kɑ bøli kenyɑni cïb yi Jwøng-ɑ Ácwɑ̈ɑ̈j, ɑ́kööb kinni, ‘Gïnɑni ógwøg yi yɑn dhuki kì pönhï.’ ”
EXO.9.6	Kɑ møgɑni gwøg yi Jwøng-ɑ Ácwɑ̈ɑ̈j dhuki, kɑ jɑmmi tyëng Rïp othøø, de bong gïjø ɑ́kyel mɑ ɑ́thøw kì ri jɑmmi tyëng Isrɑil. 
EXO.9.7	Kɑ rɑ̈dh oödø kinni liidh jɑmmi tyëng Isrɑil mɑ thøw gen, kɑ yod e bong ɑ́kyel me thøø kì kelli jɑmmi tyëng Isrɑil. Kɑ pyëw rɑ̈dh ótëngø, ɑmɑ̈ɑ̈ne tyëng Isrɑil kedhø.
EXO.9.8	Kɑ Mosɑ̀ geki Aɑron köbbi yi Jwøng-ɑ Ácwɑ̈ɑ̈j kinni, “Kɑ̈bbi wun ki búr cinggi wun pɑ̈ng kì yij purun, kɑ wiiw mɑl yi Mosɑ̀ kì bøli rɑ̈dh. 
EXO.9.9	Ógöögø ki tør me tɑɑy yij piny rɑ̈ɑ̈dh Rïp bëne, dëlli ji kí dëlli lɑ̈yy ómɑg yi børi búrɑni, kɑ kɑ̈jj-ɑ bɑ bør ópyëdø ge ololø ki túd.” 
EXO.9.10	 Codhe, kɑ ge ókɑ̈bbø ki búr kì yij purun, ɑcungi gen kì bøli rɑ̈dh, kɑ búrɑni kwøør mɑl yi Mosɑ̀, kɑ ogöögø ki bør, ge ololø ki túd kì ri ji geki lɑ̈yy. 
EXO.9.11	Ájwöggì ɑ́dhɑ̈li gwøg ki gwøng ni menɑni, mɑ́ gen kì ri gen dëlli gen ɑ́mɑg yi bør kyeel ki tyëng Rïp møg-ɑ kyeelø. 
EXO.9.12	De pyëw rɑ̈dh ɑ́gwøg e teeg yi Jwøng-ɑ Ácwɑ̈ɑ̈j, kɑ ódhɑ̈lø lïngi kwøbbi gen ni kɑ ɑ́kööb Jwøng-ɑ Ácwɑ̈ɑ̈j.
EXO.9.13	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Møøl yï rɑ̈dh kì mwøl, kɑ köbbí kinni, Jwøøg tyëng Ibru, Jwøng-ɑ Ácwɑ̈ɑ̈j okööbø kinni, ‘Wiy jiɑ kedhi gen be mɑlli yɑn. 
EXO.9.14	Mɑ́ kì bøli keny ɑnɑn, ryɑ̈gɑ tööngɑ’ kömí, wuki jø tøg burí, kí jií bënn, o yod yi yïn kinni bong ngɑn pɑ̈r ki yɑn kì piny bëne. 
EXO.9.15	Mɑ́ ɑnɑn cingɑ di rïïjɑ kɑ yï nɑ̈g yi yɑn wuki jií bënn, kɑ wɑ̈thi wun di pɑ̈ɑ̈dh kì pönhï. 
EXO.9.16	 De yï ɑ́wiy yi yɑn kɑ per kinni, o yï nyudhɑ tegɑ, thyew o nyingɑ geki perɑ yod kì kömi piny bëne. 
EXO.9.17	Anɑn yï nudd yï gengg-ɑ jiɑ, ge mɑ̈ɑ̈ní kedhø! 
EXO.9.18	Dhuki piny nɑ men, yɑ óöni ki yømi ɑ́piy me dwøng cɑrø, yømi ɑ́piy me ni menɑni nuti pɑ̈nyi könø kì Rïp kër-ɑ ɑ́cöbii gïti ɑnɑn. 
EXO.9.19	Öd kinni kïdhi dhögí kí jɑmmí bënn yethi lwɑ̈gg, kɑ ji kedhi gen yethi ud. Møg-ɑ ópïïd yij pwödhø yi ɑ́piy ceg-ɑ thøø.’ ” 
EXO.9.20	Tyëng-ɑ ɑ́bwøg yi kwøbbi Jwøng-ɑ Ácwɑ̈ɑ̈j kì kelli jø rɑ̈dh, ge ɑ́rengi yethi ud, gen ki bɑ̈nggi gen ki jɑmmi gen. 
EXO.9.21	De tyëng-ɑ ɑ́pëëm, bɑ̈nggi gen geki jɑmmi gen ɑ́wiy wɑ̈g yi gen.
EXO.9.22	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Rïïj cingí mɑl, o ɑtuni ɑ́piy pɑ̈dhe kömi Rïp bëne, o ködde kömi dhɑnhø kí lɑ̈y bëne, kí luum pɑ̈l kì piny Rïp bëne.” 
EXO.9.23	Kɑ Mosɑ̀ lodhe nyoodhe mɑl. Kɑ Jwøng-ɑ Ácwɑ̈ɑ̈j ɑ́piy gööje piny, kɑ mɑl opödø kɑ piny rɑ̈be, kɑ yømø me lïb gøøj yij piny Rïp yi Jwøng-ɑ Ácwɑ̈ɑ̈j. 
EXO.9.24	 Kɑ ji othøø yi kööjø e mɑl ceg-ɑ pöd, o mɑc cem-ɑ rɑ̈d, o ɑ́piy odyëmø. Atunø me ni menɑni nuti pɑ̈nyø lidhø kì piny Rïp kër-ɑ ɑ́cööb pönhɑni. 
EXO.9.25	Kɑ ji geki lɑ̈yy møg-ɑ ɑ́yuud wɑ̈g yi ɑtuni ɑ́piy menɑni othøø bënn. Kɑ jɑmm-ɑ twïyø kì yethi pwödh órënyø bënn, kɑ yenh ótørrø bënn. 
EXO.9.26	De bong ɑtuni ɑ́piy mɑ ɑ́bëëd e nud kì piny Göcen, kun-ɑ bëëd yi tyëng Isrɑil.
EXO.9.27	Kɑ rɑ̈dh oödø, ɑcwööl Mosɑ̀ geki Aɑron kɑ gï köbbe kinni, “Yɑ ɑ́bɑ̈jji ɑnɑn këti. Jwøng-ɑ Ácwɑ̈ɑ̈j bɑ ngɑntir, dɑ́ wøn ɑ rijjø wøki jiɑ. 
EXO.9.28	Kwɑjju Jwøng-ɑ Ácwɑ̈ɑ̈j, o pööd mɑl geki ɑtuni ɑ́piy cungi gen. Wu ówiy yi yɑn o wu kedh wun. Wu koo nudd wu bëëd ɑ keny këti.”
EXO.9.29	Aköbbii yi Mosɑ̀ kinni, “Keny-ɑ ókedhɑ wɑ̈g kì kɑɑl, yɑ ókedh kɑ cinggɑ thɑ̈ngɑ Jwøng-ɑ Ácwɑ̈ɑ̈j, o mɑl wïye ki pöd, o ɑ́piy cöge e pɑ cigi dyëmø. O yod yi yïn kinni, piny bɑ mi Jwøng-ɑ Ácwɑ̈ɑ̈j. 
EXO.9.30	De ngɑ̈nyi yi yɑn kinni, Jwøk, Jwøng-ɑ Ácwɑ̈ɑ̈j nudd e pɑ böggi yi wun, wuki jø tøg burí.”
EXO.9.31	Kitɑn geki ceir ɑ́rënyi, mɑ́ ceir ɑ́yuud e rum dhɑ̈yø, o kitɑn rum køøg. 
EXO.9.32	De gemè geki gɑthɑnì nuti rënyø mɑ́ ge nyi cyeg-ɑ cyɑ̈n.
EXO.9.33	Kɑ Mosɑ̀ ókedhø kì buti rɑ̈dh kì kɑɑl e cingge thɑ̈ng en Jwøng-ɑ Ácwɑ̈ɑ̈j. Kɑ pööd mɑl ócungø geki yømø, kɑ kødh ówïyø dyëëm piny. 
EXO.9.34	Keny-ɑ ɑ́lidhii yi rɑ̈dh kinni kødh ɑ́cög, kɑ pööd mɑl ócungø geki ɑ́piy, ɑdøøge ki bɑ̈jjø, kɑ pyëwe cwede geki bɑ̈ngge. 
EXO.9.35	Kɑ pyëw rɑ̈dh ótëngø, kɑ tyëng Isrɑil ocögø gï pɑ wëgge kedhø, ni kɑ ɑ́kööb Jwøng-ɑ Ácwɑ̈ɑ̈j kì ri Mosɑ̀.
EXO.10.1	Codhe, kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Kedhí yï rɑ̈dh, mɑ́ pyëwe ɑ́wëggɑ tëngø geki jø tøg bure, kɑ per kinni o yɑ nyodhɑ ngïjjì møgɑ. 
EXO.10.2	Thyew kiper kinni o møgɑni óköbbí wɑ̈ddí, kí wɑ̈ddi wɑ̈ddí, gen ɑ gïg-ɑ ɑ́göggɑ tyëng Rïp, tyëng-ɑ dhëgg, geki ngïjjì møg-ɑ ɑ́nyodh yi yɑn kì kelli gen, o óyod yi wun kinni yɑ bene Jwøng-ɑ Ácwɑ̈ɑ̈j.”
EXO.10.3	Kɑ Mosɑ̀ geki Aɑron kedh-ɑ yï rɑ̈dh, ɑköbbii yi gen kinni, “Jwøøg tyëng Ibru, Jwøng-ɑ Ácwɑ̈ɑ̈j okööbø kinni, ‘Yï gït-ɑ wɑɑng yï bɑ̈nyi ki dwöögi wïjí piny kì bølɑ? Wiy jiɑ kedh gen, o yɑ mɑlli yi gen. 
EXO.10.4	Mɑ́ keløg yï óbɑ̈nyi ki wiyi jiɑ, myërrí ómuuj yi yɑn ki bɑ̈nyø dhuki. 
EXO.10.5	Piny ókum yi bɑ̈nyø. Kɑ piny ódhɑ̈lø nënnø yi ngenyi bɑ̈nyø. O jɑmm-ɑ ɑ́döng kì yï wun kì bɑng ɑtuni ɑ́piy cɑm yi en, o yenh-ɑ twïyø kì yethi bɑ̈gg cɑm yi en. 
EXO.10.6	Kɑ̈llí ópɑ̈ng yi bɑ̈nyø, kí kɑ̈lli jø tøg burí geki kɑ̈lli tyëng Rïp bënn, gïjø me nuti pɑ̈nyø lidhø yi wëëg wun, kí wëëg wëëg wun ki kër-ɑ ɑ́bëëd gen kì kömi piny, gïti dicyɑ̈ngtïn.’ ” Kɑ Mosɑ̀ ókedhø kì buti rɑ̈dh.
EXO.10.7	Kɑ rɑ̈dh köbbi yi jø tøg bure kinni, “Jɑɑl, gït-ɑ wɑɑng e muuj-ɑ wɑ ki ryɑ̈g! Kwïj yi yïn kinni Rïp ɑ́rënyi? Wiy tyëng Isrɑil kedhi gen be mɑlli Jwøøg gen, Jwøng-ɑ Ácwɑ̈ɑ̈j.”
EXO.10.8	Codhe, kɑ Mosɑ̀ geki Aɑron dwöög bøli rɑ̈dh. Aköbbi gen yi rɑ̈dh kinni, “Kedhu be mɑlli Jwøøg wun, Jwøng-ɑ Ácwɑ̈ɑ̈j. De köbbu yɑn mɑ yinge’ men ki men ɑ kedh?”
EXO.10.9	Kɑ Mosɑ̀ okööbø kinni, “Wøkí yɑɑg-ɑ wøbb kí jøgdøngi wøn ɑ kedh, kí wɑ̈ddi wøn geki nyigi wøn, kí dyëgi wøn geki dhögi wøn, mɑ́ wø kedh-ɑ be wøwi Jwøng-ɑ Ácwɑ̈ɑ̈j.”
EXO.10.10	Kɑ rɑ̈dh okööbø kinni, “Bɑ Jwøng-ɑ Ácwɑ̈ɑ̈j ɑ ókøny wun ke wiyɑ wun, o wu kedh wun, wuki nyigi wun kì Rïp. Nënni wu dwɑdd-ɑ gwøg ki gïnrɑj. 
EXO.10.11	Pɑth! Jøg-ɑ cwøw keti gen ɑ kedhi be mɑlli Jwøng-ɑ Ácwɑ̈ɑ̈j, o bene gïn-ɑ kwɑjji yi wun.” Codhe, kɑ Mosɑ̀ ryeem wɑ̈g yi rɑ̈dh geki Aɑron kì gøle.
EXO.10.12	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Tïng cingí mɑl kì kömi piny Rïp, o bɑ̈nyø bëe. Bɑ̈nyø ótɑɑy yij piny Rïp bëne, o lum geki yenh-ɑ ɑ́döng kì bɑng ɑtuni ɑ́piy cɑm yi en.” 
EXO.10.13	Kɑ Mosɑ̀ lodhe tïnge mɑl kì kömi piny Rïp, kɑ Jwøng-ɑ Ácwɑ̈ɑ̈j ókönø ki yømø kì kuni wɑɑng cyɑ̈ɑ̈ng mwøl, kɑ cɑ̈ng tyëge e ókwöddø kì pönhɑni kì cyɑ̈ngɑni, kɑ wɑ̈r tyëge. Keny-ɑ ɑ́bëën mwøl, yømɑni rum kɑ̈nø ki bɑ̈nyø. 
EXO.10.14	 Kɑ bɑ̈nyø pɑ̈ɑ̈r-ɑ kömi piny Rïp bëne, kɑ ceg-ɑ ì nɑb kì yethi myërri Rïp bënn ɑ́ thïgø thïgø, bong bɑ̈nyø mɑ ɑ́pɑ̈nyi bëënø e nɑ menɑni, wɑlɑ̀ bong men-ɑ óbï kì bɑnge e pɑ̈r ki en. 
EXO.10.15	Piny ɑ́dhɑ̈li nennø yi bɑ̈nyø. Kɑ piny ólunyø yi bɑ̈nyø. Kɑ lum geki yenh cɑm yi en kinni tweet, kí yenhi nywøl møg-ɑ ɑ́döng kì bɑng ɑtuni ɑ́piy. Bong gïjø mɑ ɑ́döng e mɑr kì ri lùm geki yenh kì yethi pwödh, kì piny Rïp bëne.
EXO.10.16	Kɑ Mosɑ̀ geki Aɑron jwɑn ki cwølø yi rɑ̈dh, ɑköbbe gïn kinni, “Yɑ ɑ́bɑ̈jji kì bøli Jwøøg wun, Jwøng-ɑ Ácwɑ̈ɑ̈j, kí bøli wun. 
EXO.10.17	Anɑn lɑ̈ɑ̈m pëthi wun ki yɑn, kɑ Jwøøg wun, Jwøng-ɑ Ácwɑ̈ɑ̈j, kwɑjji wun kiperɑ, o gïn-ɑ bɑ nɑ̈ɑ̈g ni men kɑ̈l yi en kì butɑ.” 
EXO.10.18	Codhe, ɑkedh Mosɑ̀ kì buti rɑ̈dh, kɑ Jwøng-ɑ Ácwɑ̈ɑ̈j kwɑjje. 
EXO.10.19	Kɑ yømø me teeg cɑrø lug yi Jwøng-ɑ Ácwɑ̈ɑ̈j kì kuni wɑɑng cyɑ̈ɑ̈ng böörø, kɑ bɑ̈nyø wøøje, kɑ gø cuure Nɑɑm Omeli Kwɑrø. Bong bɑ̈nyø ɑ́kyel mɑ ɑ́döng kì myërri Rïp bënn. 
EXO.10.20	Kɑ pyëw rɑ̈dh wëggi tëngø yi Jwøng-ɑ Ácwɑ̈ɑ̈j, ɑcöge tyëng Isrɑil pɑ wëgge kedhø.
EXO.10.21	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Tïng cingí mɑl kì kömi piny Rïp, o piny gööge ki muudhø, me yije cɑɑg wɑ̈rrø.” 
EXO.10.22	 Kɑ Mosɑ̀ bɑde rïïje mɑl, kɑ muudhø me dwøng bï-ɑ kömi piny Rïp bëne ki cyɑ̈ng ɑ́dɑ̈g. 
EXO.10.23	Bong dhɑnhø mɑ ɑ́lidh wɑɑd gen; bong dhɑnhø mɑ ɑ́dhwödh kì keje ki cyɑ̈ng ɑ́dɑ̈g. De kɑ̈jj-ɑ bëëd yi tyëng Isrɑil ɑ́bëëd e dɑ cɑr.
EXO.10.24	Kɑ Mosɑ̀ cwøl yi rɑ̈dh, ɑköbbe gøn kinni, “Kedh wun kɑ Jwøng-ɑ Ácwɑ̈ɑ̈j mɑlli wun, kɑ dhögi wun geki dyëgi wun wiy, de mɑ̈nni wun geki nyigi wun ócuggø kedhø kí wun.”
EXO.10.25	Kɑ Mosɑ̀ ólöggø kinni, “De yïn thyew, muuj ki gëdhhì møg-ɑ óngɑ̈lli wøn Jwøøg wøn, Jwøng-ɑ Ácwɑ̈ɑ̈j. 
EXO.10.26	Jɑmmi wøn thyew ceg-ɑ kedhø kí wøn, bong dɑdø me döng, mɑ́ gen ɑ ri gen ókɑ̈bbi yi wøn ki møg-ɑ wøw wøn Jwøøg wøn, Jwøng-ɑ Ácwɑ̈ɑ̈j. Kwïj yi wøn eni gïn-ɑ ówøw wøn Jwøøg wøn, Jwøng-ɑ Ácwɑ̈ɑ̈j, gïti keny-ɑ ówɑ̈dhi wøn kunɑni.”
EXO.10.27	De pyëw rɑ̈dh ɑ́wëggi tëngø yi Jwøng-ɑ Ácwɑ̈ɑ̈j, kɑ óbɑ̈nyø ki wëggi gen kedhø. 
EXO.10.28	Aköbbi Mosɑ̀ yi rɑ̈dh kinni, “Kedhí wɑ̈g kì keny, kɑ yï ko dwöög këti. Odwöög yïɑ, yï ceg-ɑ thøø!”
EXO.10.29	Codhe, ɑköbbi rɑ̈dh yi Mosɑ̀ kinni, “Gen ɑgɑk, ɑ́kwøb yi yïn, yɑ pɑ dwöög be lidhi yïn këti.”
EXO.11.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Ádöng ɑ́ ryɑ̈g ɑ́kyel ɑ ókɑ̈ɑ̈lɑ kömi Rïp, codhe o wu ör wɑ̈g yi rɑ̈dh, wu bënn, wu ócire ki cïïr dwøng. 
EXO.11.2	Köbbí jøg-ɑ cwøw geki mɑ̈nni Isrɑil kinni, cwöddi gen ki jɑmm-ɑ bɑ dhɑb kí ɑ́tegø kì yï mɑ̈dhhi gen.” 
EXO.11.3	Jwøng-ɑ Ácwɑ̈ɑ̈j tyëng Isrɑil ɑ́wëgge wørø yi tyëng Rïp. Mosɑ̀ thyew mïdhi ɑ́ jɑl me pere teeg cɑrø yi rɑ̈dh geki jø tøg bure, kí ji bënn.
EXO.11.4	Codhe, kɑ rɑ̈dh köbbi yi Mosɑ̀ kinni, “Jwøng-ɑ Ácwɑ̈ɑ̈j okööbø kinni, ‘Tïn kì dïwɑ̈r, yɑ kedh-ɑ kelli Rïp, 
EXO.11.5	wɑ̈n-ɑ kɑyø bëne ceg-ɑ thøø kì piny Rïp, cɑg kì ri kɑyi rɑ̈dh ngɑn-ɑ bëëdø kì wïj kwøm, gïti ri kɑyi bɑ̈ng-ɑ dhɑjø men-ɑ rɑ̈ɑ̈gø ki byel. Cɑgg ɑ́ kɑyyi lɑ̈yy thyew, ge ceg-ɑ thøø. 
EXO.11.6	Ywøg me dwøng óbëëd e nud kì piny Rïp bëne. Bong mɑ ɑ́bëëd e nɑ menɑni, o bong men-ɑ ókɑ̈ɑ̈l bɑnge e nɑ en. 
EXO.11.7	De bong gwög men-ɑ ógwɑ̈y tyëng Isrɑil, dhɑnhø kí lɑ̈y pɑ gwɑ̈y yi en, o yod yi wun kinni yɑ ɑ́cïb ki kew kì kɑɑm Rïp geki Isrɑil.’ ” 
EXO.11.8	Kɑ Mosɑ̀ okööbø kinni, “Jø tøg burí bënn óbï yïɑ, kɑ ri gen bøødh gen piny kì bølɑ, ge okööbø kinni, ‘Kedh kɑ jií kɑ̈ɑ̈l bënn.’ Codhe o yɑ kedhɑ cyee.” Kɑ Mosɑ̀ ókedhø kì buti rɑ̈dh pyëwe rɑɑj cɑrø.
EXO.11.9	Aköbbi Mosɑ̀ yi Jwøng-ɑ Ácwɑ̈ɑ̈j kinni, “Kwøbbi wun pɑ lïngi yi rɑ̈dh gïti keny-ɑ óngënyi ngïjjì møgɑ kì piny Rïp.” 
EXO.11.10	Ngïjjì møgɑni bënn ɑ́gwøg yi Mosɑ̀ geki Aɑron kì bøli rɑ̈dh, kɑ pyëw rɑ̈dh wëggi tëngø yi Jwøng-ɑ Ácwɑ̈ɑ̈j, ɑcöge tyëng Isrɑil pɑ wëgge kedhø kì pinye.
EXO.12.2	“Dwɑ̈y men bene dwɑ̈n-ɑ mɑl kì yï wun kibøli dwɑ̈tt bënn. Bene en dwɑ̈n-ɑ mɑl kì yij run. 
EXO.12.3	Köbbu tyëng Isrɑil bënn kinni, yɑ̈ɑ̈b dhɑnhø ki órömø kipe tyëng gøle, keny-ɑ ógöög cyɑ̈nggi dwɑ̈y men ki pyɑ̈rø. 
EXO.12.4	Keløg e bong ji mø gïïr kì kɑl møg cuggi tyëgi órömɑni, nywɑg ge gøn ki gøl-ɑ bute, e røøm ki kwɑnni ji. Kwɑn ceth ɑ́ kɑ̈jji dhøggi jiɑni, eni órömø. 
EXO.12.5	Yɑb ɑ́ órömø me bong gïnrɑj kì ree, rune ɑ́kyel. Dyelɑni ócuggø bëëdø ɑ́ órömø wɑlɑ̀ ónywøg. 
EXO.12.6	Kɑ ge mïdhi wun gïti keny-ɑ ógöög cyɑ̈nggi dwɑ̈y men ki pyɑ̈rø wïdɑ́ngwen. Ngɑɑl gen yi kɑ̈lli Isrɑil bënn kì böörø kì cyɑ̈ngɑni, e piny nuti lunyø. 
EXO.12.7	Kɑ ge kɑ̈bbi gen kì ri remø, kɑ gɑ̈ɑ̈j ri bɑ̈lli ud geki bøli tëdd kì mɑl, kì kɑ̈ll-ɑ yethi gen cɑɑm dyelɑni. 
EXO.12.8	Kɑ dyelɑni bul ki mɑc kì wɑ̈rɑni. Kɑ cɑm ki lùm mø keej geki ópun me bɑ ɑbul ɑ́ ɑwɑj me bɑ olwëny. 
EXO.12.9	Ko di gïjø me cɑm kì ree e nuti cyegø, wɑlɑ̀ ko di me thɑl ki pï, de ceg ki bulø ki mɑc, kí wïje geki tyelle, kí cïnne. 
EXO.12.10	Kɑ ko di men wiy yi wun kì ree gïti mwøl, keløg e dɑ men wɑ̈dhi mwøl, rɑ̈b wun en ki mɑc. 
EXO.12.11	Cɑmu en, e wënnì ween wun yethi wun, o wɑrri wun ying-ɑ tyelli wun, o lødhi wun ying-ɑ cinggi wun, bene kër-ɑ ócɑm wun en ɑnɑn, mɑ́ e bɑ Ákɑɑdh mi Jwøng-ɑ Ácwɑ̈ɑ̈j.
EXO.12.12	“Yɑ ókɑ̈lli yij piny Rïp bëne kì wɑ̈rɑni, o kɑyyì bënn nɑ̈g yi yɑn, cɑg kì ri kɑyi dhɑnhø, gïti ri kɑyi lɑ̈y. O jwöggi Rïp bënn ócɑy yi yɑn, bene yɑn Jwøng-ɑ Ácwɑ̈ɑ̈j. 
EXO.12.13	O remø óbëëd ɑ́ ngïjji kɑ̈ll-ɑ di wun. Gøl-ɑ ree lidhɑ remø, ókɑɑdh yi yɑn. Bong gïn-ɑ ónywɑl wun keny-ɑ ócɑyɑ piny Rïp. 
EXO.12.14	 Nyi pɑru cyɑ̈ngɑni ceth, kɑ wu nyi tuug wun kì yije wu wøw-ɑ yɑn. Rïjji Isrɑil bënn, wør gen yɑn ki wööwø cyɑ̈ngɑni, cɑg ɑnɑn gïti ɑtheer.
EXO.12.15	“Cyɑ̈nggi wööwø menɑni bɑ ɑ́bïryew, wu cɑm-ɑ olwëny kì yethi cyɑ̈nggɑni. Kɑ̈ɑ̈l wun ówɑj wɑ̈g kì yethi kɑ̈lli wun kì cyɑ̈ng-ɑ mɑl. De ngɑn-ɑ ócyɑ̈mø ki ówɑj kì yethi cyɑ̈nggɑni, cɑg kì cyɑ̈ng-ɑ mɑl gïti bïryeew cyɑ̈nggɑni, ngɑnɑni kɑ̈ɑ̈l-ɑ wɑ̈g kì kelli Isrɑil. 
EXO.12.16	Nyi cugi wun ki cyɑ̈ng-ɑ mɑl geki bïryeew cyɑ̈ng; ge bɑ cyɑ̈nggi kwër kì yï wun. Bong gïjø me gwøg kì cyɑ̈nggɑni den-ɑ́ gïn-ɑ cɑm kete ɑ cuggi gwøgø yi wun. 
EXO.12.17	Mïdhu kwëër olwëny, mɑ́ e bɑ cyɑ̈ngɑni ɑ ɑ́kɑ̈ɑ̈lɑ wun wɑ̈g kì piny Rïp. Mïdhu menɑni ɑ́ cyɑ̈ɑ̈ng kwër kì yethi rïjj bënn gïti ɑtheer. 
EXO.12.18	Cɑ̈gi wun ki cɑmi olwëny kì dwɑ̈n-ɑ mɑl kì cyɑ̈nggi dwɑ̈y pyɑ̈rø wïdɑ́ngwen kì thyënhø, gïti keny-ɑ ógöög cyɑ̈nggi dwɑ̈yɑni ki pyɑ̈r ɑ́ryew wïdɑ́kyel kì thyënhø. 
EXO.12.19	Ko di ówɑj me nud kì kɑ̈lli wun ki cyɑ̈ng ɑ́bïryew. De ngɑn-ɑ ócyɑ̈mø ki ówɑj kì kelli tyëng Isrɑil cɑgg ɑ́ wëdh, ngøl ngɑn ni menɑni wɑ̈ye. 
EXO.12.20	Wu ko cyɑ̈ɑ̈m ki gïjø me wɑj kì yethi kɑ̈lli wun bënn, cɑm wun olwëny kì yethi cyɑ̈nggi kwërɑni.”
EXO.12.21	Codhe, kɑ jøgdøngi Isrɑil bënn cwøl yi Mosɑ̀, ɑköbbe gïn kinni, “Kedh wun, kɑ kɑl kɑ̈bbe ki órömø wɑlɑ̀ wɑ̈dtegø kɑ ge ngɑl wun, o kɑ̈lli wun göög gen ki Kwëër Ákɑɑdh. 
EXO.12.22	Kɑ wu kɑ̈bbi wun ki yelø, kɑ jwɑ̈ɑ̈g wun yij tɑm-ɑ di remø, kɑ remɑni gɑ̈ɑ̈j wun bɑ̈lli uddi wun geki wɑ̈thi tëdd kì mɑl. Kɑ ko di dhɑnhø kì kelli wun men bɑ̈ɑ̈n ɑ́dyëddi kɑl e bï-ɑ wɑ̈g, gïti keny-ɑ óru wøw. 
EXO.12.23	 Keny-ɑ óbëën Jwøng-ɑ Ácwɑ̈ɑ̈j be gøji Rïp, kɑ remø lidh yi en kì bɑ̈lli ød geki wïj tëd kì mɑl, gø ókɑɑdhe, kɑ ngɑn-ɑ nɑ̈gø mɑ̈ɑ̈ne kedhi yethi kɑ̈lli wun be nɑ̈ggø. 
EXO.12.24	Kɑ møgɑni mïdhi wun gɑ cigg kiper wun, wuki wɑ̈ddi wun gïti ɑtheer. 
EXO.12.25	O keny-ɑ ókedhu piny-ɑ ɑ́kwøb yi Jwøng-ɑ Ácwɑ̈ɑ̈j kinni gø ómëgge wun, mïdhu guöngɑni ceth kidøøj. 
EXO.12.26	O keny-ɑ ópëjji wɑ̈ddi wun kinni, ‘Guöng bɑ ngø kì yï wun?’ 
EXO.12.27	Kɑ wu kööb wun kì bøli kenyɑni kinni, ‘Bɑ gëëdhi, Ákɑɑdh mi Jwøng-ɑ Ácwɑ̈ɑ̈j, ngɑn-ɑ ɑ́kɑɑdh kɑ̈lli tyëng Isrɑil kì Rïp, keny-ɑ ɑ́gøje Rïp, de kɑ̈llee ɑ́yiele.’ ”
EXO.12.27	Kɑ ji ri gen bøødh gen piny, kɑ Jwøng-ɑ Ácwɑ̈ɑ̈j mɑl yi gen. 
EXO.12.28	Kɑ tyëng Isrɑil ókedhø, ɑgwøg gen møg-ɑ ɑ́cïgi Mosɑ̀ geki Aɑron yi Jwøng-ɑ Ácwɑ̈ɑ̈j. Møgɑni ɑ́gwøg yi gen ceth.
EXO.12.30	Kɑ rɑ̈dh ócyëwø kì wɑ̈rɑni geki jø tøg bure bënn, kí tyëng Rïp bënn. Ádɑ ywøg me dwøng kì Rïp bëne, bong kɑl me yije jɑdø ki ngɑnthøø. 
EXO.12.31	Kɑ Mosɑ̀ geki Aɑron cwøle kì wɑ̈rɑni kɑ gï köbbe kinni, “Dhwödh wun, kedhu wɑ̈g kì kelli jiɑ, wuki tyëng Isrɑil. Kɑ wu kedhu be mɑlli Jwøng-ɑ Ácwɑ̈ɑ̈j ni kɑ ɑ́kööb wun. 
EXO.12.32	Kɑ dhögi wun geki dyëgi wun kwɑny wun thyew ni kɑ ɑ́kööb wun, kɑ wu kedh wun. Kwɑ̈jji wun ki gyëdh kiperɑ thyew.”
EXO.12.33	Kɑ Isrɑil jwɑn yi tyëng Rïp ki kwøbbi dhwödhø, ge okööbø kinni, “Jwɑnu kedhø kipe wø óthøw bënn.” 
EXO.12.34	Codhe, kɑ teedø tɑ̈mmi ɑwɑ̈jji gen pɑ̈ng gen ki ɑwɑj olwëny. Kɑ tɑ̈mmi ɑwɑ̈jj bɑɑn gen yethi ógudh, kɑ gï byel gen. 
EXO.12.35	 Tyëng Isrɑil ɑ́göög ni kɑ ɑ́köbbi gen yi Mosɑ̀ ceth. Kɑ ge ócwöddø kì yï tyëng Rïp ki jɑmm-ɑ bɑ dhɑb kí ɑ́tegg, kí ógudhi dhwɑ̈ng. 
EXO.12.36	Kɑ pëthi tyëng Rïp yïëbbi Isrɑil yi Jwøng-ɑ Ácwɑ̈ɑ̈j, ɑmuuj gen jɑmm-ɑ ɑ́kwɑjji kì yï gen bënn. Kɑ kɑ̈ɑ̈r Rïp kɑ̈l yi tyëng Isrɑil.
EXO.12.37	Tyëng Isrɑil ɑ́dhwödh ki tyelli gen kì Rɑmsis ge kedh-ɑ Suköth. Kwɑnni jøg-ɑ cwøw bɑ ɑ́lïp miy ɑ́bïkyel, tyëng-ɑ mɑ̈nn geki othønhø pɑth ki ɑkwɑn. 
EXO.12.38	Ji møøgø mø kwɑnni gen ngenyø thyew ɑ́kedh ki gen, kɑ ge oköödø ki dhög kí dyëg ɑ́tegg kí römm mø gïïr. 
EXO.12.39	Tyëng Isrɑil ɑ́bud ki ópun ki ɑwɑny-ɑ olwëny men-ɑ ɑ́kɑ̈ɑ̈l yi gen kì Rïp. Awɑnyɑni ɑ́kɑ̈l yi gen e nuti wɑ̈nyyø, mɑ́ ge ɑ́ceg kɑ cyeed wɑ̈g kì Rïp, kɑ ge ójɑ̈ddø ki keny göög gen ki gïn cɑɑm yöö.
EXO.12.41	Keny-ɑ ɑ́thumi runnɑni gɑ miy ɑ́ngwen kí pyɑ̈r ɑ́dɑ̈g, ɑbëën yɑɑy Jwøng-ɑ Ácwɑ̈ɑ̈j wɑ̈g kì piny Rïp, kí wɑ̈thi kɑ̈lle bënn. 
EXO.12.42	Bɑ wɑ̈r men mïdhi ɑ́ mi Jwøng-ɑ Ácwɑ̈ɑ̈j, wɑ̈r-ɑ ɑ́kɑ̈ɑ̈le gïn wɑ̈g kì Rïp, mïdhi yi tyëng Isrɑil, rïny kí rïny, gïti ɑtheer.
EXO.12.43	Kɑ Mosɑ̀ geki Aɑron köbbi yi Jwøng-ɑ Ácwɑ̈ɑ̈j kinni, “Bene Kwëër Ákɑɑdh ɑnɑn. Bong wëdh me cyɑ̈mø ki gïi Kwëër Ákɑɑdh. 
EXO.12.44	De bɑ̈ng-ɑ jɑlø men bɑ ɑngew ki ngyëny ócuggø cɑm, ke rum en ki ngølø. 
EXO.12.45	Wëlø geki ngɑn-ɑ bɑ ɑkïr, pɑ cyɑ̈mø kì ree. 
EXO.12.46	 Cɑm kì kɑl, ko di rïnge me kïdhi wɑ̈g kì gølɑni, kɑ ko di cögø me tor yi wun kì ri cue. 
EXO.12.47	Nyi gwøøg kwërɑni ceth yi wɑ̈thi kɑ̈lli Isrɑil bënn. 
EXO.12.48	Ngɑnpɑth men-ɑ bëëdø kì butí ócuggø gwøg ki Ákɑɑdh mi Jwøng-ɑ Ácwɑ̈ɑ̈j. De ngølu møg-ɑ bɑ cwøw bënn; ngɑn-ɑ ɑ́rum ki ngølø, ócuggø gwøg mɑ́ e ɑ́göög e nɑ ngɑn-ɑ ónywølø kì pönhï. 
EXO.12.49	Cigg ɑ́kyel ɑ dwɑddi kinni o ge mïdhi yi tyëng Isrɑil geki tyëngpɑth møg-ɑ bëëdø kì kelli gen.” 
EXO.12.50	Tyëng Isrɑil ɑ́yïëy bënn ki møg-ɑ ɑ́cïgi Mosɑ̀ geki Aɑron yi Jwøng-ɑ Ácwɑ̈ɑ̈j, kɑ gïgɑni nyi gwøg yi gen ceth. 
EXO.12.51	Wɑ̈thi kɑ̈lli Isrɑil bënn ɑ́kɑ̈ɑ̈l wɑ̈g yi Jwøng-ɑ Ácwɑ̈ɑ̈j kì piny Rïp kì cyɑ̈ngɑni.
EXO.13.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
EXO.13.2	 “Thyëyí yɑn kɑyy-ɑ cwøw bënn kì Isrɑil, ying-ɑ́ dhɑnhø wɑlɑ̀ lɑ̈y, bɑ miɑ.”
EXO.13.3	Kɑ teedø köbbi yi Mosɑ̀ kinni, “Pɑrri wun cyɑ̈ng-ɑ ɑ́bëën wun wɑ̈g kì Rïp. Cyɑ̈ng-ɑ ɑ́bëën wun wɑ̈g kì yij bɑ̈ɑ̈ngø. Mɑ́ wu ɑ́kɑ̈ɑ̈l wɑ̈g yi Jwøng-ɑ Ácwɑ̈ɑ̈j kɑ tegø me dwøng. 
EXO.13.4	Wu ɑ́bï wɑ̈g kì cyɑ̈ɑ̈ng kì dwɑ̈n-ɑ mɑl. 
EXO.13.5	Jwøng-ɑ Ácwɑ̈ɑ̈j wu ókïdhe piny tyëng Kɑnɑɑn, geki piny tyëng Kit, kí piny tyëng Amör, kí piny tyëng Kib, kí piny tyëng Yebus. Bene piny men-ɑ ɑ́könge kweyyi wun kinni gø ómëgge wun, eni piny-ɑ yije mulli yi cɑg geki møøw kïc, nyi gwøgu kwër menɑni kì dwɑ̈ɑ̈n. 
EXO.13.6	Cyɑ̈ng ɑ́bïryew wu cɑm-ɑ olwëny, o bïryeew cyɑ̈nggɑni bɑ cyɑ̈ng-ɑ wøøw Jwøng-ɑ Ácwɑ̈ɑ̈j. 
EXO.13.7	Cyɑ̈ng ɑ́bïryew wu cɑm-ɑ olwëny, ko di ówɑj wɑlɑ̀ gïjø me wɑj kì yethi kɑ̈lli wun. 
EXO.13.8	Köbbu wɑ̈ddi wun kì cyɑ̈ngɑni kinni, ‘Wööwø men gwøg yi wɑ kɑ per gïn-ɑ ɑ́gwøg yi Jwøng-ɑ Ácwɑ̈ɑ̈j kì cyɑ̈ng-ɑ ɑ́bëën wɑ wɑ̈g kì Rïp. 
EXO.13.9	O kwërɑni bëëde e bɑ ngïji kì cinggi wun, e nɑ gïn nyi pɑ̈ddi yïn kì bølí, o Ciggi Jwøng-ɑ Ácwɑ̈ɑ̈j ying gen dhøgí, mɑ́ yï ɑ́kɑ̈ɑ̈l wɑ̈g yi Jwøng-ɑ Ácwɑ̈ɑ̈j kì Rïp kɑ tegø me dwøng. 
EXO.13.10	Kɑ ciggɑni mïdhí, yï nyi gwøg-ɑ kwërɑni kì bøli keje ceth kì yethi runn bënn.
EXO.13.11	“O keny-ɑ ókïdhi wun piny Kɑnɑɑn yi Jwøng-ɑ Ácwɑ̈ɑ̈j ni kɑ ɑ́köbbe wun, wuki wëëg wun, 
EXO.13.12	 kɑ kɑyy-ɑ cwøw, ying gɑ ji wɑlɑ̀ lɑ̈yy, thyeey gen gɑ mø Jwøng-ɑ Ácwɑ̈ɑ̈j. 
EXO.13.13	De nyi pɑ̈ɑ̈d kɑyi ɑderø ki órömø. O keløg e pɑ pɑ̈d yi yïn, tor mune. O kɑyi dhɑnhø ócuggø pɑ̈dø, pɑ̈d kɑyyì møg-ɑ bɑ wɑ̈ddí ceth. 
EXO.13.14	Opyëëj yïn dhuki megø yi wɑ̈dí kinni, ‘Men bɑ ngø?’ Kɑ köbbí kinni, ‘Wɑ ɑ́kɑ̈ɑ̈l wɑ̈g yi Jwøng-ɑ Ácwɑ̈ɑ̈j kì Rïp, kì yij bɑ̈ɑ̈ngø kɑ tegø me dwøng. 
EXO.13.15	Rɑ̈ɑ̈dh Rïp ɑ́bëëd wïje teeg, kɑ wɑ mɑ̈ɑ̈ne bëën wɑ̈g. Kɑ kɑyyì bënn møg-ɑ bɑ cwøw, ji ki lɑ̈yy nɑ̈g yi Jwøng-ɑ Ácwɑ̈ɑ̈j kì yij piny Rïp bëne. Bene ɑ bɑnge nyi thyëyi wɑ wɑ̈n-ɑ kɑyø Jwøng-ɑ Ácwɑ̈ɑ̈j ɑ́ gëëdhi, o nyi pɑ̈ɑ̈d-ɑ wɑ̈g. 
EXO.13.16	Wööwø men pɑ̈r ki gïjø men-ɑ ótwööj cingí, o pɑ̈r ki gïjø men-ɑ ótwööj bølí ɑ́ men nyi pɑ̈ddi yïn kinni, Jwøng-ɑ Ácwɑ̈ɑ̈j wɑ ɑ́kɑ̈ɑ̈le wɑ̈g kì Rïp kɑ tegø me dwøng.’ ”
EXO.13.17	Keny-ɑ ɑ́ryeem tyëng Isrɑil yi rɑ̈ɑ̈dh Rïp, ge nuti wiyø yi Jwøng-ɑ Ácwɑ̈ɑ̈j o ge kɑ̈l gen yuu piny Pelistiyɑ̀, ngö ɑ́ en ɑ cyɑ̈gi. Mɑ́ Jwøng-ɑ Ácwɑ̈ɑ̈j ɑ́kööb kinni, yɑ pɑ dwɑddi kinni o ji ópɑ̈di gen, keny-ɑ óyod gen liny, kɑ ge døøg-ɑ Rïp. 
EXO.13.18	Kɑ ji wen yi Jwøng-ɑ Ácwɑ̈ɑ̈j ki yuu yij pɑ̈l, gï töönge’ Nɑɑm Omeli Kwɑrø. Yɑɑy Isrɑil ɑ́bï wɑ̈g kì Rïp e rum duudø.
EXO.13.20	Akedh gen kì Suköth kɑ ge oywömø kì Ethɑm kì tøg ryɑng. 
EXO.13.21	Jwøng-ɑ Ácwɑ̈ɑ̈j nyi cyɑ̈dh-ɑ́ɑ̀ bøli gen ɑ́ lööj pøølø kì dicɑ̈ng, o nyudhe gen yöö, o bɑ lööj mɑc kì wɑ̈r, o menye yuu gen. Kipe kinni o ge cuggi gen ki cyɑ̈dhø kì dicɑ̈ng kí wɑ̈r. 
EXO.13.22	Lööj pøølø nuti pɑ̈nyi nyegø kì bøli gen kì dicɑ̈ng, o lööj mɑc nuti nyegø kì wɑ̈r.
EXO.14.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
EXO.14.2	“Köbbí tyëng Isrɑil o ge døøg gen ngɑ̈thi gen, kɑ ge gud gen kì bøli Pi Akiröth, kɑɑm Migdöl geki Nɑɑm Omeli Kwɑrø kì buti Bɑɑl Dhepön. 
EXO.14.3	O rɑ̈dh rume kinni i tyëng Isrɑil lɑ̈ɑ̈nyø, de ge wɑ̈dh-ɑ wïïnø kì yij pɑ̈l. 
EXO.14.4	Codhe, o pyëw rɑ̈dh cwed yi yɑn, o renge bɑng gen. O yɑ yïddɑ ki dhwɑ̈ng kì bɑng rɑ̈dh geki yɑye, o yod yi tyëng Rïp kinni yɑ bene Jwøng-ɑ Ácwɑ̈ɑ̈j.” Kɑ møgɑni gwøg yi gen ceth.
EXO.14.5	Keny-ɑ ɑ́köbbi rɑ̈ɑ̈dh Rïp kinni, i tyëng Isrɑil kedhø, kɑ rumme wile geki bɑ̈ngge, kɑ ge okööbø kinni, “Á ngø ɑ ɑ́gwøg yi wɑ kinnï, ɑ wëggi tyëng Isrɑil kedhø yi wɑ? Bɑ̈nggee ɑ́kedh!” 
EXO.14.6	Kɑ yɑ̈ye cwøle, kɑ jølinye kwɑnye. 
EXO.14.7	Kɑ oyïënyø kì kelli yɑ̈the ki yɑ̈ɑ̈th miy ɑ́bïkyel. Kɑ yɑ̈thi liny mø Rïp bënn ki pëjji liny kì yethi gen odhwödhø. 
EXO.14.8	Pyëw rɑ̈ɑ̈dh Rïp ɑ́cwed yi Jwøng-ɑ Ácwɑ̈ɑ̈j, kɑ reng-ɑ bɑng tyëng Isrɑil, ge ɑ́kedh pëthi gen pɑ lïngø. 
EXO.14.9	Kɑ bɑng gen rengi yi tyëng Rïp. Kɑ ge pïïd yi kyënyì geki yɑ̈thi rɑ̈dh, kí jøg-ɑ kömi kyënyì; ge ɑ́pïïd yi liny rɑ̈dh ge guddø kì kömi Nɑɑm Omeli Kwɑrø kì buti Pi Akiröth, kì bøli Bɑɑl Dhepön.
EXO.14.10	Keny-ɑ ɑ́cyɑ̈ngi rɑ̈dh geki linye, ɑliidh tyëng Rïp yi tyëng Isrɑil ge bï-ɑ kömi gen. Kɑ ge obwøgø ki mendwøng. Kɑ tyëng Isrɑil ywøøg-ɑ kö Jwøng-ɑ Ácwɑ̈ɑ̈j. 
EXO.14.11	Aköbbi Mosɑ̀ yi gen kinni, “Á ngø ɑ göggí wøn kinnï? Yïde ɑ kɑ̈ɑ̈l wøn wɑ̈g kì Rïp o wø thøw wøn kì yij pɑ̈l? Wø di jɑ̈ddi ki kɑ̈jj møg koony wøn kì Rïp? 
EXO.14.12	Pɑth ki gïn-ɑ ɑ́köbbi yïn yi wøn kì Rïp, kinni, wiy wøn, o wø göggi wøn tyëng Rïp. Mɑ́ göggi tyëng Rïp lɑ̈w kibøli ke thøw wøn kì yij pɑ̈l?”
EXO.14.13	Kɑ ji köbbi yi Mosɑ̀ kinni, “Wu ko böggi! Cungi wun kɑ wu nëën wun ki yiel-ɑ óyieel wun yi Jwøng-ɑ Ácwɑ̈ɑ̈j dicyɑ̈ɑ̈ng. Tyëng Rïp møg-ɑ nenni yi wun ek dicyɑ̈ɑ̈ng, ge pɑ cigi lidhø yi wun gïti ɑtheer. 
EXO.14.14	Per wun ónyɑg yi Jwøng-ɑ Ácwɑ̈ɑ̈j. Pëthi wun ko lïngi.”
EXO.14.15	Codhe, ɑköbbi Mosɑ̀ yi Jwøng-ɑ Ácwɑ̈ɑ̈j kinni, “Yïde ɑ ywöög köörɑ? Köbbí tyëng Isrɑil kinni cɑ̈gi gen ki kedhø. 
EXO.14.16	De yïn, kwɑny lodhí kɑ bɑdí rïïj kömi nɑm, o pyëde, o tyëng Isrɑil kedhi gen yije e thwøwø. 
EXO.14.17	O pyëw rɑ̈ɑ̈dh Rïp ócwed yi yɑn, o kedhe bɑng gen, o yɑ yïddɑ ki dhwɑ̈ng kì bɑng rɑ̈ɑ̈dh Rïp geki yɑye, kí yɑ̈the, kí kyënye. 
EXO.14.18	Wiy yod yi tyëng Rïp kinni bene yɑn Jwøng-ɑ Ácwɑ̈ɑ̈j, keny-ɑ óyïddɑ ki dhwɑ̈ng kì bɑng rɑ̈ɑ̈dh Rïp geki yɑye, kí yɑ̈the, kí kyënye.”
EXO.14.19	Kɑ wëywöni Jwøng-ɑ Ácwɑ̈ɑ̈j men-ɑ ɑ́bëëd e cyɑ̈dh-ɑ́ɑ̀ bøli kɑɑl Isrɑil ócyɑ̈gø, kɑ døøg-ɑ ngɑ̈thi gen. Kɑ lööj pøølø ócyɑ̈gø kì bøli gen, kɑ døøg-ɑ ngɑ̈thi gen. 
EXO.14.20	Kɑ pëgg-ɑ kɑɑm yɑɑy Rïp geki yɑɑy Isrɑil. Kɑ tung-ɑ di tyëng Rïp gwøge ɑ́ muudhø, de tuung Isrɑil dɑ cɑr kì wɑ̈rɑni, kɑ yɑɑy ocögø e pɑ cyɑ̈ngi ki yɑɑy.
EXO.14.21	Codhe, kɑ Mosɑ̀ cinge tïnge, ɑgööj yømø yi Jwøng-ɑ Ácwɑ̈ɑ̈j kì kuni wɑɑng cyɑ̈ɑ̈ng mwøl, kɑ tyëg-ɑ wɑ̈r e ókwöddø, kɑ pï pyëëde, nɑm ree ɑ́løge keny thwøwø. 
EXO.14.22	 Akedh tyëng Isrɑil ge kɑ̈ll-ɑ yij nɑm kì piny me thwøwø, e pï nɑ dör ɑ́ryew, ɑ́kyel kì wɑ̈thi këjji gen, kí ɑ́kyel kì wɑ̈thi cyɑ̈mmi gen. 
EXO.14.23	Kɑ tyëng Rïp kedh-ɑ nɑm bɑng gen, kí yɑ̈thi gen geki kyënyi gen bënn. 
EXO.14.24	Keny-ɑ ɑ́ru wøw, kɑ Jwøng-ɑ Ácwɑ̈ɑ̈j lïïdh-ɑ kömi yɑɑy Rïp kì yij lööj yïrø geki mɑc, kɑ yɑɑy Rïp omyëlø yi wɑ̈ɑ̈rø. 
EXO.14.25	Kɑ tyelli yɑ̈thi gen dije, kɑ ge døøg-ɑ be cyɑ̈dhø ge ywɑjj-ɑ ri gen, kɑ tyëng Rïp okööbø kinni, “Rengi wɑ, mɑ́ Jwøng-ɑ Ácwɑ̈ɑ̈j nyïɑ̈ggi ki Rïp kɑ per gen.”
EXO.14.26	Aköbbi Mosɑ̀ yi Jwøng-ɑ Ácwɑ̈ɑ̈j kinni, “Tïng cingí kì kömi nɑm, o pï døøg gen kömi tyëng Rïp, geki yɑ̈thi gen, kí jø gen møg-ɑ kömi kyënyì.” 
EXO.14.27	Kɑ Mosɑ̀ cinge rïïje kömi nɑm, kɑ nɑm døøg-ɑ keje kì ri ru wøw. Kɑ tyëng Rïp órengø yi pï, kɑ ge wøøj nɑm yi Jwøng-ɑ Ácwɑ̈ɑ̈j. 
EXO.14.28	Pï ɑ́dwöög kɑ yɑ̈ɑ̈th geki jøg-ɑ kömi kyënyì mud yi gen, eni yɑɑy Rïp men-ɑ ɑ́kedhi nɑm bɑng gen bëne, bong ɑ́kyel mɑ ɑ́döng. 
EXO.14.29	De tyëng Isrɑil ɑ́kedh ge bɑ̈ɑ̈n-ɑ nɑm, e pï bɑ dörø kì wɑ̈thi këjji gen, kí wɑ̈thi cyɑ̈mmi gen.
EXO.14.30	Bene kër-ɑ ɑ́yieel tyëng Isrɑil yi Jwøng-ɑ Ácwɑ̈ɑ̈j kì cinggi tyëng Rïp ɑnɑn, kì cyɑ̈ngɑni. Kɑ tyëng Rïp lidh yi Isrɑil ge buud ge thøø kì tøggi nɑm. 
EXO.14.31	Kɑ tyëng Isrɑil obwøgø yi Jwøng-ɑ Ácwɑ̈ɑ̈j, keny-ɑ ɑ́lidh gen gïn-ɑ ɑ́gögge Rïp. Kɑ Jwøng-ɑ Ácwɑ̈ɑ̈j wør yi gen geki Mosɑ̀ bɑ̈nge.
EXO.15.1	“Yɑ owörø kì bøli Jwøng-ɑ Ácwɑ̈ɑ̈j,
EXO.15.1	mɑ́ mɑ̈re ɑ́døngi ki mendwøng.
EXO.15.1	Kyeny geki ngɑn-ɑ köme ɑ́leenge nɑɑm omelø.
EXO.15.2	Bene en ɑ ɑ́yiel yɑn.
EXO.15.2	Bɑ Jwøgɑ; ólejji yi yɑn
EXO.15.2	Jwøøg kweyyɑ, yɑ ówör yɑ lejj-ɑ dönge.
EXO.15.3	Jwøng-ɑ Ácwɑ̈ɑ̈j bɑ jɑl-liny.
EXO.15.3	Nyinge bɑ “Jwøng-ɑ Ácwɑ̈ɑ̈j.
EXO.15.4	“Yɑ̈thi rɑ̈ɑ̈dh Rïp geki kyënye ɑ́leenge nɑm,
EXO.15.4	pëjji liny geki jödde ɑ́leenge Nɑɑm Omeli Kwɑrø.
EXO.15.5	Ge ɑ́kum piny yi ɑpɑgø.
EXO.15.5	Ge ɑ́ludhi tyeli nɑm ni kït.
EXO.15.6	“Yïn ɑ Jwøng-ɑ Ácwɑ̈ɑ̈j, cingi kyëjí pëddi tegø;
EXO.15.6	ngetimɑ̈ɑ̈nø nyi ngølle’ ngøllø ɑ́ thullì.
EXO.15.7	Kì yij tyɑ̈m-ɑ dwøng men-ɑ ɑ́tyɑɑm tyëngmɑ̈ɑ̈nø,
EXO.15.7	pyëwí ɑ́rënyi, kɑ ge rɑ̈ɑ̈b ni lum.
EXO.15.8	Pï ri gen ɑ́röör gen mɑl yi yøm-ɑ kɑ̈ɑ̈l órømmí;
EXO.15.8	pïg-ɑ ɑ́bëëd ge ócyɑ̈dhø, ge ɑ́cungi ni dörø;
EXO.15.8	pïi keny-ɑ pɑ̈ng ɑ́göög ge teeg kì dïnɑm.
EXO.15.9	Ngetimɑ̈ɑ̈nø ɑ́kööb kinni, ‘Yɑ órengi bɑng gen, kɑ ge mɑgɑ;
EXO.15.9	jɑmmi gen ópɑ̈ngi yi yɑn, kɑ møg-ɑ dwɑddɑ kwɑnyɑ bënn.
EXO.15.9	Pilɑ ówöödhɑ wɑ̈g, kɑ ge nɑ̈gɑ ki cingɑ.’
EXO.15.10	De yï ɑ́yëggi kömi gen, kɑ ge kum piny yi pïi nɑm.
EXO.15.10	Ge ɑ́biil piny ni ɑ́yömø, kɑ ɑpɑgø ceg-ɑ ì bɑɑw kì kömi gen.
EXO.15.11	“Yïn ɑ Jwøng-ɑ Ácwɑ̈ɑ̈j, dɑ jwøg me ni yïn?
EXO.15.11	Yï bɑ Kwërø, bong ngɑn pɑ̈r ki yïn.
EXO.15.11	Bong ngɑn pɑ̈r ki yïn kì ri gwøg ki gïïngɑ̈ngø.
EXO.15.12	Cingi kyëjí ɑ́rïj yi yïn,
EXO.15.12	kɑ ge mwøøny yi lɑ̈bø.
EXO.15.13	Ji-ɑ ɑ́yiel yi yïn ópyejji yi yïn ki mɑ̈ɑ̈dø mií.
EXO.15.13	Ge ókøøl yi yïn kej bëëdí kwërø ki tegí.
EXO.15.14	Pödhh bënn ɑ́lïng kɑ dëlli gen ceg-ɑ okïr,
EXO.15.14	tyëng-ɑ bëëdø kì Pelistiyɑ̀ ɑ́moom piny.
EXO.15.15	Pëjji Edöm ɑ́bwøg ki menteg.
EXO.15.15	Yɑɑg-ɑ teg kì Moɑb dëlli gen ɑ́kïïr.
EXO.15.15	tyëng Kɑnɑɑn ɑ́thøw yi wɑ̈ɑ̈rø.
EXO.15.16	Wɑ̈ɑ̈rø ɑ́pɑ̈dhi kömi gen,
EXO.15.16	keny-ɑ ɑ́lidh gen tegí, yïn ɑ Jwøng-ɑ Ácwɑ̈ɑ̈j.
EXO.15.16	Ge ɑ́cungi kì kɑ̈jji gen ni kïttì,
EXO.15.16	gïti kɑ ɑ́pöödh jií,
EXO.15.16	gen ɑ ji-ɑ ɑ́kwɑny yi yïn gɑ møgí.
EXO.15.17	Jií ópej yi yïn, kɑ ge cïb wïj kït men-ɑ bɑ mií,
EXO.15.17	keny-ɑ ɑ́gwøg yi yïn, Yïn ɑ Jwøng-ɑ Ácwɑ̈ɑ̈j, ɑ́ kej bëëdí;
EXO.15.17	eni Keng-ɑ ɑ́ger yi yïn kirií
EXO.15.18	Yïn ɑ Jwøng-ɑ Ácwɑ̈ɑ̈j, yï óbëëdø yïn ɑ́ rɑ̈dh gïti ɑtheer.”
EXO.15.19	Kɑ tyëng Isrɑil nɑɑm omelø bɑ̈ɑ̈n gen ge cyɑ̈dh-ɑ tyelli gen, kì keny thwøwø. De keny-ɑ ɑ́kedhi yɑ̈thi Rïp møg-ɑ pyejji yi kyënyì kí tyëng-ɑ kwølli gen nɑm, kɑ pïi nɑɑm omelø gøøj kömi gen yi Jwøng-ɑ Ácwɑ̈ɑ̈j, kɑ ge omudø.
EXO.15.20	Kì bøli kenyɑni, kɑ Miryɑm ngetitöng, nyimï Aɑron ókɑ̈bbø ki nyɑ bul. Kɑ gø pwöde ki cinge, kɑ bɑnge kedhi yi tyëng-ɑ mɑ̈nn ge opödø ki bullì mø ni menɑni, ge ocöngø. 
EXO.15.21	Kɑ ge köbbi yi Miryɑm kinni,
EXO.15.21	“Wör wun kì bøli Jwøng-ɑ Ácwɑ̈ɑ̈j,
EXO.15.21	mɑ́ e myëër ki wørø ki mendwøng,
EXO.15.21	kyeny geki ngɑn-ɑ köme ɑ́leenge nɑɑm omelø.”
EXO.15.22	Codhe, kɑ Mosɑ̀ tyëng Isrɑil peeje kì kömi Nɑɑm Omeli Kwɑrø, gï peeje’ yij pɑ̈ɑ̈l Cur. Ge ɑ́cyɑ̈dhi ki cyɑ̈ng ɑ́dɑ̈g kì yij pɑ̈l, de bong pï mɑ ɑ́yod yi gen. 
EXO.15.23	Codhe, ɑwɑ̈dhi gen Mɑrɑ̀, kɑ ge óyïddø ki pï kì kunɑni, de pïgɑni ɑ́dhɑ̈li mɑdhø yi gen, mɑ́ ge keej cɑrø (Bene ɑ bɑnge ɑ cɑɑg kenyɑni ɑ́ Mɑrɑ̀, ɑ wɑngi kinni keej). 
EXO.15.24	Kɑ ji göny-ɑ yï Mosɑ̀ ge okööbø kinni, “Wø mɑdh-ɑ ngø?” 
EXO.15.25	Codhe, kɑ Mosɑ̀ ywøøg-ɑ kö Jwøng-ɑ Ácwɑ̈ɑ̈j, kɑ nyudhi yi Jwøng-ɑ Ácwɑ̈ɑ̈j ki yɑdh megø. Keny-ɑ ɑ́leeng yɑnhɑni yethi pï yi Mosɑ̀, kɑ pïgɑni yïëy-ɑ mɑdhø.
EXO.15.25	Kunɑni ɑ ɑ́thödhi jiɑni ki cigg geki kwöng men köme bëëd. Kunɑni thyew ɑ ɑ́rɑnge bëëdi tyëngɑni mɑ mïdhi gen cigge. 
EXO.15.26	Ákööb kinni, “Lïngí kwøbbɑ, kɑ gïn-ɑ kwøb yi yɑn nyi gwøøg ceth. Keløg kwøbbɑ geki ciggɑ ómïdhi yi yïn, bong gïjø ɑ́kyel kì kelli gïgrijjø møg-ɑ ɑ́göggɑ tyëng Rïp men-ɑ ógöggɑ yïn. Yɑ bene Jwøng-ɑ Ácwɑ̈ɑ̈j, ngɑn-ɑ tuur yïn.”
EXO.15.27	Codhe, kɑ tyëngɑni kedh-ɑ Elïm. Kunɑni ɑ́dɑ nying mø rïngi yi pï gɑ ɑ́bïryew, kí yenh benø gɑ pyɑ̈r ɑ́bïryew. Codhe, kɑ ge ogudø kì kenyɑni kì buti pï.
EXO.16.1	Codhe, kɑ tyëng Isrɑil odhwödhø bënn kì Elïm, kɑ ge kɑ̈l-ɑ yij ryɑng-ɑ kɑɑm Elïm geki Sinɑy. Ge ɑ́dhwödh ɑ cyɑ̈nggi dwɑ̈y pyɑ̈rø wïdɑ́bïj kì ryeew dwɑ̈tt, kì bɑng dhwödhi gen kì Rïp. 
EXO.16.2	Kɑ tyëng Isrɑil göny-ɑ yï Mosɑ̀ geki Aɑron kì yij pɑ̈l. 
EXO.16.3	Gï ɑ́köbbi gen kinni, “Di bëëd e lɑ̈w ke di nɑ̈ɑ̈g wøn yi Jwøng-ɑ Ácwɑ̈ɑ̈j kì piny Rïp. Ádɑ rïngø me nyi cɑm yi wøn, gïg-ɑ dwɑddi cɑmø yi wøn bënn nyii yodø yi wøn. De wu ɑ́kɑ̈ɑ̈l-ɑ wøn yij pɑ̈l keny kipe kinni, o wø thøw wøn yi kɑ̈j kì yije.”
EXO.16.5	Kì bïkyeel cyɑ̈nggi osboo, gwëën ji ki mi cyɑ̈ng ɑ́ryew. Gwëni gen yethi gïg-ɑ nyi gwëni yi gen kì cyɑ̈ɑ̈ng, e yethe bɑ ɑ́ryew.”
EXO.16.6	Codhe, kɑ tyëng Isrɑil bënn köbbi yi Mosɑ̀ geki Aɑron kinni, “Óyod yi wun tïn kì böörø kinni bɑ Jwøng-ɑ Ácwɑ̈ɑ̈j ɑ ɑ́kɑ̈ɑ̈l wun wɑ̈g kì Rïp. 
EXO.16.7	Dhuki kì mwøl mɑ̈ɑ̈r Jwøng-ɑ Ácwɑ̈ɑ̈j ólidh yi wun, mɑ́ wu ɑ́lïngi yi en wu oköörø kì ree, wu nuti köör ɑ ri wøn, den-ɑ́ ri Jwøng-ɑ Ácwɑ̈ɑ̈j ɑ ɑ́köör yi wun, mɑ́ wø nyi gwøg-ɑ gïn-ɑ nyi kwøb yi en.” 
EXO.16.8	Kɑ Mosɑ̀ okööbø kinni, “Wu óthödhi yi Jwøng-ɑ Ácwɑ̈ɑ̈j ki rïngø men cɑm yi wun, kì böörø yethi cyɑ̈ng. O kì mwøl yethi cyɑ̈ng, wu óthödhi yi en ki gïncɑm men-ɑ dwɑddi yi wun. Mɑ́ wu ɑ́lïngi yi en keny-ɑ ɑ́köör wun kì ree. Wu nuti köör ɑ riɑ wøki Aɑron, mɑ́ per wøn bogøn, wu ɑ́köör ɑ ri Jwøng-ɑ Ácwɑ̈ɑ̈j.”
EXO.16.9	Codhe, ɑköbbi Aɑron yi Mosɑ̀ kinni, “Köbbí tyëng Isrɑil bënn kinni, ‘Cøng wun ri wun kì bøli Jwøng-ɑ Ácwɑ̈ɑ̈j, mɑ́ køør wun ɑ́lïngi yi en.’ ” 
EXO.16.10	Kɑ̈ng-ɑ́ nudd Aɑron e okööbø ki gen, kɑ mɑ̈ɑ̈r Jwøng-ɑ Ácwɑ̈ɑ̈j lidh yi gen kì yij pøølø. 
EXO.16.11	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
EXO.16.12	“Køør tyëng Isrɑil ɑ́lïngi yi yɑn; de köbbí gen kinni, kì böörø wu ócyɑ̈mø ki rïngø, o kì mwøl wu ócyɑ̈mø ki gïncɑm kì yethi cyɑ̈ng bënn. O yod yi wun kì bɑng møgɑni kinni bene yɑn Jwøøg wun, Jwøng-ɑ Ácwɑ̈ɑ̈j.”
EXO.16.13	Kɑ ɑkɑrø obëënø kì böörø, kɑ kɑɑl opɑ̈ngø yi en. O kì mwøl, kɑ tøggi kɑɑl dɑ thöjj kì piny. 
EXO.16.14	Keny-ɑ ɑ́thwøw thöjj, ɑliidh piny e ókumø yi gïjø me ni kwɑ́j. 
EXO.16.15	 Keny-ɑ ɑ́lidhii yi tyëng Isrɑil, kɑ ri gen pyënyi gen kinni, “Bɑ ngø?” Kipe kɑ̀ kwïjjii yi gen mɑ bëëde ɑ́ ngø.
EXO.16.15	Codhe, ɑköbbi gen yi Mosɑ̀ kinni, “Men bene gïncɑm men-ɑ ɑ́mëggi wun yi Jwøng-ɑ Ácwɑ̈ɑ̈j ɑ́ men cɑm yi wun. 
EXO.16.16	Jwøng-ɑ Ácwɑ̈ɑ̈j ɑ́cïg kinni, i dhɑnhø gwene men-ɑ dwɑddi yi en ki cɑmø, røthøl ɑ́ngwen kipe dhɑnhø ɑ́kyel, kɑ kwɑny ɑ́ kwɑnni ji kì kɑl.”
EXO.16.17	Codhe, kɑ møgɑni gwøg yi tyëng Isrɑil, kwï ji ɑ́gwëën ki mø gïïr, møøgø ɑ́gwëën ki mø nøg. 
EXO.16.18	 Codhe, kɑ gø røm gen. Ngɑn-ɑ ɑ́gwen mø gïïr møge nuti løg mø ngenyø, o ngɑn-ɑ ɑ́gwen mø nøg, møge nuti jɑdø, kɑ yod yi gen kinni dhɑnhø gween-ɑ kej dhøge ceth. 
EXO.16.19	Kɑ ge köbbi yi Mosɑ̀ kinni, “Wu ko wïyi kì ree ki men cɑɑm dhuki.” 
EXO.16.20	De kwï gen ɑ́pëëm ki kwøbbi Mosɑ̀, kɑ ge owïyø ki men cɑɑm dhuki. Menɑni ɑ́mɑg yi kunnì kɑ yøme ópënnø. Kɑ Mosɑ̀ mɑg yi liny ki tyëngɑni ki mendwøng. 
EXO.16.21	Yethi cyɑ̈ng kì mwøl, ngɑn nyi gwen-ɑ men-ɑ dwɑdde cɑmø, de kenyi lënhi cɑ̈ng, men-ɑ piny nyi ceg-ɑ nøyø.
EXO.16.22	O kì bïkyeel cyɑ̈nggi osboo, kɑ ge gwen-ɑ gïncɑm mi cyɑ̈ng ɑ́ryew. Árøm ɑ́ røthøl ɑ́bïdɑ̈g ɑ bɑ mø dhɑnhø ɑ́kyel. Keny-ɑ ɑ́bëën pëjji Isrɑil be köbbi møgɑni Mosɑ̀, 
EXO.16.23	 kɑ Mosɑ̀ okööbø kinni, “Bene gen møg-ɑ ɑ́ceg yi Jwøng-ɑ Ácwɑ̈ɑ̈j ɑgɑk, kipe dhuki bɑ Sɑbɑth, cyɑ̈ng-ɑ ɑ́kwër yi Jwøng-ɑ Ácwɑ̈ɑ̈j, bɑ cyɑ̈ɑ̈ng ywömø. Kyel wun møg-ɑ dwɑddu kyelø, kɑ møg-ɑ dwɑddu bɑ̈gø bɑ̈g wun dicyɑ̈ɑ̈ng. Kɑ kwï gïncɑm mïdhi yi wun gïti dhuki.” 
EXO.16.24	Codhe, kɑ ji owïyø ki men wɑ̈dhi dhuki, ni kɑ ɑ́cïg Mosɑ̀, o bong men mɑ ɑ́pëni kì ree, wɑlɑ̀ bong men mɑ ree ɑ́kedhi yi kunnì. 
EXO.16.25	Kɑ ji köbbi yi Mosɑ̀ kinni, “Cɑm wun gïncɑm-ɑ ɑ́gwen yi wun ɑ́wɑ̈ɑ̈, cyɑ̈ɑ̈ng bɑ cyɑ̈ɑ̈ng Sɑbɑth, cyɑ̈ɑ̈ng ywömø men-ɑ ɑ́cïb yi Jwøng-ɑ Ácwɑ̈ɑ̈j, wu pɑ yïddi kì cyɑ̈ngɑni. 
EXO.16.26	Gwëën wun ki gïncɑm ki cyɑ̈ng ɑ́bïkyel, de bïryeew cyɑ̈ng bɑ cyɑ̈ɑ̈ng Sɑbɑth. Kì cyɑ̈ngɑni, bong gïncɑm me nud kì piny.”
EXO.16.27	Kɑ kwï ji kedh-ɑ be gwen kì bïryeew cyɑ̈ng, kɑ ge ocögø ge pɑ yïddi. 
EXO.16.28	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Wu wɑ̈dh-ɑ wɑɑng wu opëmø, wu dhɑ̈li mïdhi ciggɑ geki pwönyɑ? 
EXO.16.29	Adɑ́ lïng wun, Sɑbɑth ɑ́gwøg yi Jwøng-ɑ Ácwɑ̈ɑ̈j ɑ́ cyɑ̈ɑ̈ng ywömø me ywöm wun ri wun. O kì bïkyeel cyɑ̈ng, wu óthödhi yi en ki gïncɑɑm cyɑ̈ng ɑ́ryew. De kì bïryeew cyɑ̈ng, bëëd dhɑnhø kì gøle, ko di keny kedhe.” 
EXO.16.30	Codhe, kɑ ji oywömø kì bïryeew cyɑ̈ng.
EXO.16.32	Codhe, kɑ Mosɑ̀ okööbø kinni, “Jwøng-ɑ Ácwɑ̈ɑ̈j ɑ́kööb kinni, i cïbi wɑ piny ki mɑnɑ̀ men-ɑ ólidh yi kwɑrree. O gïncɑm men-ɑ ɑ́mëggi wɑ ɑ́ men cɑm yi wɑ, lidh yi gen, eni gïncɑm-ɑ ɑ́cɑm yi wɑ kì yij pɑ̈l keny-ɑ ɑ́kɑ̈ɑ̈le wɑ wɑ̈g kì piny Rïp.” 
EXO.16.33	 Kɑ Aɑron köbbi yi Mosɑ̀ kinni, “Kɑ̈bbí ki pug kɑ yije kïdhi ki røthøl ɑ́ngwen mø mɑnɑ̀, kɑ cïb bøli Jwøng-ɑ Ácwɑ̈ɑ̈j, kɑ mïdhi kiper kwɑrri wun.” 
EXO.16.34	Codhe, kɑ møg-ɑ ɑ́köbbi Mosɑ̀ yi Jwøng-ɑ Ácwɑ̈ɑ̈j gwøg yi Aɑron. Pugi mɑnɑ̀ ɑ́cïbe bøli Sɑnduug Cigg, kinni o mïdhi. 
EXO.16.35	Tyëng Isrɑil ɑ́cyɑ̈ɑ̈m ki mɑnɑ̀ ki runn pyɑ̈r ɑ́ngwen, gïti kɑ ɑ́wɑ̈dhi gen keny-ɑ ɑ́pëggi gen piny, ge ɑ́cyɑ̈ɑ̈m ki mɑnɑ̀ gïti keny-ɑ ɑ́wɑ̈dhi gen wïj tuung piny Kɑnɑɑn. 
EXO.16.36	(Rumi men-ɑ ɑ́rum, yije nyi røm-ɑ yi røthøl pyɑ̈r ɑ́ngwen).
EXO.17.1	Kɑ tyëng Isrɑil odhwödhø bënn kì pɑ̈ɑ̈l Sin, ge cyɑ̈dhi ge nyii ywömø ni kɑ ɑ́kööb Jwøng-ɑ Ácwɑ̈ɑ̈j. Ge ɑ́gud kì Repïdïm, kɑ bong-ɑ pï mø mɑdh yi ji. 
EXO.17.2	Codhe, ɑwër gen ki Mosɑ̀, kɑ ge okööbø kinni, “Nëngí wøn ki pïg mɑdh.”
EXO.17.2	Alöggi Mosɑ̀ kinni, “Wude ɑ wër wun ki yɑn? Wude ɑ pɑ̈nyi wun Jwøng-ɑ Ácwɑ̈ɑ̈j?”
EXO.17.3	De ji ɑ́bëëd ri gen dɑ röödhø ki mendwøng, kɑ ge pëgg-ɑ be køør kì ri Mosɑ̀. Ge ɑ́kööb kinni, “Yïde ɑ ɑ́kɑ̈ɑ̈l wøn wɑ̈g kì Rïp? Bɑ kipe kinni o wø nɑ̈g yi yïn ki röödhø wøki nyigi wøn kí dhögi wøn?”
EXO.17.4	Kɑ Mosɑ̀ ywøøg-ɑ kö Jwøng-ɑ Ácwɑ̈ɑ̈j, kinni, “Á ngø ɑ göggɑ ji møg? Yɑ óbɑ̈lli yi gen ki kïttì, kì bɑng nyɑ keny me thiinh, o yɑ thøwɑ.”
EXO.17.5	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Kɑ̈bbí ki kwï jøgdøngi Isrɑil, kɑ wu pödhu mɑl bøli ji ki gen. Kɑ lodhí men-ɑ ɑ́gøøj Kiir, kɑ̈ɑ̈l kì cingí. 
EXO.17.6	Yɑ ócungi kì bølí kì wïj nyɑ kït, kì buti Kïti Sinɑy. Kɑ kït gøøj, o pï mulli gen wɑ̈g kì yije, o ji mɑ̈ɑ̈dh gen.” Kɑ møgɑni gwøg yi Mosɑ̀ e onennø yi jøgdøngi Isrɑil.
EXO.17.7	Kenyɑni ɑ́cɑg ɑ́ Mɑɑsɑ̀ kí Merïbɑ̀ (Pɑ̈nyø ki Wëërø), mɑ́ tyëng Isrɑil ɑ́wër ki Jwøng-ɑ Ácwɑ̈ɑ̈j. Kɑ Jwøng-ɑ Ácwɑ̈ɑ̈j pɑ̈nyi yi gen ge ɑ́kööb kinni, “Jwøng-ɑ Ácwɑ̈ɑ̈j nud kì kellee kidyër wɑlɑ̀ tøøk?”
EXO.17.8	Abëën kwɑrri Amɑlek kɑ ge ónyïɑ̈ggø ki Isrɑil kì Repïdïm. 
EXO.17.9	Kɑ Jöcwø köbbi yi Mosɑ̀ kinni, “Kɑ̈bbí ki kwï jøg-ɑ cwøw, kɑ wu kedhu be nyïɑ̈ggi ki kwɑrri Amɑlek dhuki. Yɑ ócungi kì wïj nyɑ kït ki loodh Jwøk kì cingɑ.” 
EXO.17.10	Kɑ møg-ɑ ɑ́köbbi Jöcwø yi Mosɑ̀ gwøge ceth, kɑ ge ónyïɑ̈ggø ki kwɑrri Amɑlek. O Mosɑ̀ geki Aɑron kí Ur ɑ́ying-ɑ wïj nyɑ kït. 
EXO.17.11	Isrɑil nyi ceg-ɑ tyɑ̈mø kɑ̈ng-ɑ bëëd cinggi Mosɑ̀ gɑ ɑtïng kì mɑl. De kenyi dwöög Mosɑ̀ cingge piny, kɑ kwɑrri Amɑlek nyii tyɑ̈mø. 
EXO.17.12	Keny-ɑ ɑ́pïd bɑ̈ddi Mosɑ̀, kɑ ge ókɑ̈bbø ki ɑ́tungi kït, kɑ gø cïb gen piny, kɑ Mosɑ̀ pëgg-ɑ köme. O Aɑron geki Ur mïdhi gen cingge kì mɑl, ngɑɑn kì tuung, ngɑɑn kì tuung. Kɑ orïïjø kinøw, cingge ying-ɑ mɑl gïti kɑ ɑ́buddi cɑ̈ng. 
EXO.17.13	Kɑ kwɑrri Amɑlek tyɑm yi Jöcwø kì yij linyɑni.
EXO.17.15	Kɑ Mosɑ̀ ogëdø ki këli lɑm, kɑ gø cɑge ɑ́ “Jwøng-ɑ Ácwɑ̈ɑ̈j Bɑ Berɑ.” 
EXO.17.16	Kɑ okööbø kinni, “Tïngu beer Jwøng-ɑ Ácwɑ̈ɑ̈j mɑl! Jwøng-ɑ Ácwɑ̈ɑ̈j, ócög e ónyïɑ̈ggø ki kwɑrri Amɑlek gïti ɑtheer!”
EXO.18.1	Kɑ Yethrø ókwëri Midyɑn, øri Mosɑ̀ olïngø ki jɑmm-ɑ ɑ́göggi Mosɑ̀ geki jie yi Jwøng-ɑ Ácwɑ̈ɑ̈j bënn, kí kër-ɑ ɑ́kɑ̈ɑ̈l Isrɑil wɑ̈g yi Jwøng-ɑ Ácwɑ̈ɑ̈j kì Rïp. 
EXO.18.2	 Kɑ Yethrø øri Mosɑ̀, Dhiporɑ̀ cï Mosɑ̀ kɑ̈ɑ̈le yï Mosɑ̀, mɑ́ gø ɑ́öre yïe, 
EXO.18.3	 kí wɑ̈dde ryeet, Gercöm kí Eliedher. Mosɑ̀ ɑ́ceg-ɑ kwøb kinni, “Yɑ ɑ́bëëd yɑ bɑ wëdh kì piny me pɑth.” Acɑge wɑ̈de ɑ́ Gercöm. 
EXO.18.4	O nyingi nyel-ɑ kyeelø bɑ Eliedher, mɑ́ keny-ɑ ɑ́nywølii, Mosɑ̀ ɑ́kööb kinni, “Jwøøg wïyɑ bene en ɑ ɑ́køny yɑn. Yɑ ɑ́yiel yi en kì cingi rɑ̈ɑ̈dh Rïp.” 
EXO.18.5	Yethrø øri Mosɑ̀, wɑ̈ddi Mosɑ̀ geki cï Mosɑ̀ ɑ́kɑ̈ɑ̈le yij pɑ̈l, kun-ɑ ɑ́gudde ki kɑɑl kì thɑ kïti kwër. 
EXO.18.6	Aöde yï Mosɑ̀ kinni, “Yɑn, yɑ ørí Yethrø, yɑ bï-ɑ yïí wøki cyëgí kí wɑ̈dde ryeet.” 
EXO.18.7	Kɑ Mosɑ̀ kedh-ɑ be pɑɑri øre, kɑ wïje kuule piny kì bøle, kɑ gø nuume, ɑmɑ̈dh gen ri gen, kɑ ge kedh-ɑ yij kemi Mosɑ̀. 
EXO.18.8	Kɑ Mosɑ̀ øre löbbe gïg-ɑ ɑ́göggi rɑ̈ɑ̈dh Rïp geki tyëng Rïp yi Jwøng-ɑ Ácwɑ̈ɑ̈j kiper tyëng Isrɑil. Kí orɑng-ɑ ɑ́rɑngi gen kì kö yöö, ki kër-ɑ ɑ́yieel gen yi Jwøng-ɑ Ácwɑ̈ɑ̈j. 
EXO.18.9	Kɑ Yethrø pyëwe ómïnø kipe gïgdøj møg-ɑ ɑ́göggi Isrɑil yi Jwøng-ɑ Ácwɑ̈ɑ̈j, kɑ ɑ́yiele gïn kì cinggi tyëng Rïp. 
EXO.18.10	Kɑ okööbø kinni, “Pwøj wɑ ngɑn-ɑ ɑ́yiel wun kì cingi rɑ̈ɑ̈dh Rïp geki yɑye, eni Jwøng-ɑ Ácwɑ̈ɑ̈j ngɑn-ɑ ɑ́yiel jie kì yij bɑ̈ɑ̈ngø! 
EXO.18.11	Áyod yi yɑn ɑnɑn kinni Jwøng-ɑ Ácwɑ̈ɑ̈j dwøng ɑ́ en kibøli jwögg bënn, kipe gïg-ɑ ɑ́nyodhe møg-ɑ ɑ́gøøje kömi Rïp.” 
EXO.18.12	Codhe, kɑ Yethrø øri Mosɑ̀ omuujø ki gënh-ɑ nyi rɑ̈b bëne, kí gëdhhì møøgø mø ngɑ̈lli Jwøk. Kɑ Aɑron geki jøgdøngi Isrɑil bënn bï-ɑ be cɑm geki øri Mosɑ̀ kì bøli Jwøk.
EXO.18.13	Dhuki ɑpëggi Mosɑ̀ piny be lidhi gønyyi ji, kɑ ji orïïjø ge ócungø kì kömi Mosɑ̀, cɑg kì mwøl gïti böörø. 
EXO.18.14	Kɑ gïg-ɑ gwøg yi Mosɑ̀ bënn, lidh yi øre, gen ɑ gïg-ɑ gögge ji. Akööbe kinni, “Á ngø ɑ göggí ji kinnï? Á kipe ngø ɑ bëëd kì piny yï ketí, o ji cungi gen kì kömí, cɑg kì mwøl gïti böörø?”
EXO.18.15	Kɑ Mosɑ̀ ólöggø kinni, “Kipe kenyi bëën ji yïɑ be pyëji Jwøk, ki kër-ɑ liidh gønyyi gen. 
EXO.18.16	Mɑ́ kenyi di gøny kì kɑɑm dhɑnhø geki wɑɑd gen, ge nyi bï-ɑ yïɑ, o ngɑn-ɑ bɑ̈jjø nyi nyodh yi yɑn, o ge nyi nyudhɑ Ciggi Jwøk geki pwönye.”
EXO.18.17	De Mosɑ̀ ɑ́köbbi yi øre kinni, “Gïn-ɑ gwøg yi yïn pɑ døøj. 
EXO.18.18	Yï pïd-ɑ rií, o ji ceg-ɑ pïdø thyew, mɑ́ gwøngɑni peeg kiperí, pɑ cuggi gwøgø yi yïn, yï ketí. 
EXO.18.19	Anɑn lïngí kwøbbɑ, yï óköbbɑ gïn-ɑ dwɑddi yi yɑn o gwøg yi yïn, yï ókøny yi Jwøk. Yɑ dwɑdd-ɑ kinni, bëëd kì bøli Jwøk, kɑ gønyyi ji nyi thërri Jwøk. 
EXO.18.20	Nyi pɑ̈ddí gen ki cigg geki pwönyi Jwøng-ɑ Ácwɑ̈ɑ̈j. Kɑ ge pwönyí ki yuu bëëdø men-ɑ døj, ki gïn-ɑ dwɑddi kinni o gwøg yi gen. 
EXO.18.21	Kɑ̈bbí kì kelli ji ki jøg mø tir, ji mø böggi Jwøk. Jøg-ɑ dyër, yɑɑg-ɑ mɑɑn ngewø. Cïb gen gɑ jɑgg kì kömi ji, møøgø jɑɑg gen ji ɑ́lïp, møøgø jɑɑg-ɑ miy, o møøgø jɑɑg-ɑ pyɑ̈r ɑ́bïjj, o møøgø jɑɑg-ɑ pyɑ̈r. 
EXO.18.22	Kɑ wiy jøgɑni nyi lidh gen gønyyi ji kì bøli keny-ɑ di gøny. O kwøbb-ɑ peeg nyi muuj yïn yi gen, o møg-ɑ yööd bënn nyi løøg yi gen. O gwøg yöne kì kömí, mɑ́ gwøg ceg kɑ pɑ̈ngø yi yïn, wuki gen. 
EXO.18.23	Ke gwøøg møgɑni ni kɑ ɑ́ceg yïn yi Jwøk, bene keny-ɑ ólwɑ̈ɑ̈ng gwøgí, kɑ ji bënn nyi døøg-ɑ kɑ̈lli gen, e gønyyi gen rumø ki lidhø.”
EXO.18.24	Kɑ Mosɑ̀ kwøbb-ɑ ɑ́kwøb yi øre yïëye bënn. Kɑ møg-ɑ ɑ́kwøbe bënn gwøg yi en. 
EXO.18.25	Ákɑ̈bbi ki yɑɑg tir kì kelli tyëng Isrɑil, kɑ gï gwøge gɑ jɑgg kì kömi ji, kwï gen jɑɑg-ɑ ji ɑ́lïp, møøgø jɑɑg-ɑ miy, møøgø jɑɑg-ɑ pyɑ̈r ɑ́bïjj, møøgø jɑɑg-ɑ pyɑ̈r. 
EXO.18.26	Kɑ jøgɑni pëgg-ɑ be nenni gønyyi ji. Kɑ gønyy-ɑ teeg nyi muuj gen Mosɑ̀, de gønyy-ɑ yöd nyi lidh-ɑ yi gen keti gen.
EXO.18.27	Codhe, kɑ Mosɑ̀ øre lwøøge yöö, kɑ Yethrø døøg-ɑ pɑɑre.
EXO.19.1	Kì ri thumi dwɑ̈tt ɑ́dɑ̈g ceth, kì bɑng dhwödhi tyëng Isrɑil kì piny Rïp, ɑ ɑ́wɑ̈dhi gen Sinɑy. 
EXO.19.2	Ge ɑ́dhwödh kì Repïdïm, kɑ ge kedh-ɑ yij pɑ̈ɑ̈l Sinɑy. Kɑ Isrɑil ogudø kì pɑ̈lɑni ge rwöm ki kït. 
EXO.19.3	Kɑ Mosɑ̀ kedh-ɑ mɑl yï Jwøk.
EXO.19.3	Kɑ Mosɑ̀ cwøl yi Jwøng-ɑ Ácwɑ̈ɑ̈j kì ri kït kinni, “Köbbí gøl Yɑgob, kɑ Isrɑil tönggí kwøb kinni, 
EXO.19.4	Gïn-ɑ ɑ́göggɑ Rïp ɑ́lidh yi wun; ɑ́lidh yi wun keny-ɑ ɑ́kɑ̈ɑ̈lɑ wun wɑ̈g kì Rïp kì kömi obërri cor. Kɑ wu kɑ̈ɑ̈l-ɑ yïɑ keny. 
EXO.19.5	 O ɑnɑn ke lïngu kwøbbɑ, kɑ ciggɑ mïdhi yi wun, wu obëëdø wu bɑ jiɑ, møg-ɑ ɑ́yïëënyɑ wɑ̈g kì kelli jurrì, mɑ́ piny bëne bɑ miɑ.
EXO.19.6	 Wu ógöögø ki pödhɑ; pödhi kwër møg göggi yɑn.” 
EXO.19.7	Kɑ Mosɑ̀ obëënø, kɑ jøgdøngi Isrɑil cwööle, ɑthëre gïn møg-ɑ ɑ́ceg yi Jwøng-ɑ Ácwɑ̈ɑ̈j bënn. 
EXO.19.8	Kɑ ji ólöggø bënn wïj ɑ́kyel kinni, “Møg-ɑ ɑ́kwøb yi Jwøng-ɑ Ácwɑ̈ɑ̈j bënn ógwøg yi wøn.” Kɑ kwøbbi jiɑni döggi Jwøng-ɑ Ácwɑ̈ɑ̈j yi Mosɑ̀.
EXO.19.9	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Yɑn ɑ bï yïí èn kì yij pøølø me looj, kipe kinni o yɑ lïngi yi ji yɑ okööbø ki yïn, o ge yïëy gen ki yïn thyew gïti ɑtheer.”
EXO.19.9	Kɑ møg-ɑ ɑ́kwøb yi ji, köbbi Jwøng-ɑ Ácwɑ̈ɑ̈j yi Mosɑ̀. 
EXO.19.10	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Kedhí yï ji, kɑ ri wun kwër wun dicyɑ̈ɑ̈ng kí dhuki, kɑ ógudhi wun lwøg wun. 
EXO.19.11	Kɑ ri gen gwir gen kipe dɑ̈ɑ̈g cyɑ̈ng, mɑ́ kì dɑ̈ɑ̈g cyɑ̈ng, Yɑ óbï piny, o Yɑ lidh yi ji bënn kì wïj Kïti Sinɑy. 
EXO.19.12	 De göög ki kew me wen kït. Kɑ ko di dhɑnhø me bɑ̈ɑ̈n kewɑni.” Kɑ okööbø kinni, “Ko di ngɑn yedhi wïj kït. Kɑ ko di ngɑn nywɑl tøg kït, ngɑn nywɑl kïnɑni ceg-ɑ thøø ceth. 
EXO.19.13	Ko nywɑl ki cingø; ngɑn nywɑlii, bɑ̈lli ki kïttì o thøwe; wɑlɑ̀ pwöd ki weth, cɑgg ɑ́ dhɑnhø wɑlɑ̀ lɑ̈y, ko wiy, nɑ̈g ceth. Keny-ɑ óywöngi tuung órömø e pɑ jwɑn kudø, ge ócuggø yedhi mɑl wïj kït cyee.”
EXO.19.14	Codhe, kɑ Mosɑ̀ yïnh-ɑ piny kì wïj kït kɑ ji kwënge, kɑ ógudhi gen lwøg gen. 
EXO.19.15	Kɑ ji köbbe kinni, “Bëëd wun ri wun gwiir wun kipe dɑ̈ɑ̈g cyɑ̈ng, ko di ngɑn kedhi ri ngɑndhɑjø.”
EXO.19.17	Kɑ ji-ɑ ɑ́kɑ̈ɑ̈l wɑ̈g yi Mosɑ̀ kì kɑɑl, o ge yïddi gen ki Jwøk, ócungø kì thɑ kït. 
EXO.19.18	Wïj Kïti Sinɑy ɑ́bëëd e ócyëgø bëne yi yïrø. Mɑ́ Jwøng-ɑ Ácwɑ̈ɑ̈j ɑ́bï köme kì yij mɑc. Kɑ yïrø ceg-ɑ ì dut ni yïri bwörø me dwøng, kɑ kït onhɑ̈nhø ki menteg. 
EXO.19.19	Kɑ cwɑggi kɑng ókedhø ge ótëngø ki mendwøng. Mosɑ̀ okööbø, o møge nyi løøg yi Jwøng-ɑ Ácwɑ̈ɑ̈j kì yij omɑ̈ɑ̈r mɑl. 
EXO.19.20	Kɑ Jwøng-ɑ Ácwɑ̈ɑ̈j bï-ɑ piny wïj Kïti Sinɑy, kɑ Mosɑ̀ cwøøle wïj kït, kɑ Mosɑ̀ yedh-ɑ mɑl. 
EXO.19.21	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Kedhí piny kyëddí ji, kipe ge ópönhi wïj kït ge bï-ɑ be lïdhø, keløg ge ólïdhø, mø gïïr kì kelli gen ceg-ɑ thøø. 
EXO.19.22	Cɑgg gɑ ókwër, møg cuggi bëën butɑ, kwër gen ri gen. Keløg ri gen pɑ kwër yi gen, ge ócɑy yi yɑn, Yɑ Jwøng-ɑ Ácwɑ̈ɑ̈j.”
EXO.19.23	Kɑ Jwøng-ɑ Ácwɑ̈ɑ̈j köbbi yi Mosɑ̀ kinni, “Ji pɑ cuggi bëën mɑl wïj Kïti Sinɑy, mɑ́ yɑ ɑ́köbbi yi yïn kinni, ‘Wen kït ki kew, kɑ kwëër.’ ”
EXO.19.24	Kɑ köbbi yi Jwøng-ɑ Ácwɑ̈ɑ̈j kinni, “Kedh, yedhí piny, kɑ Aɑron kɑ̈ɑ̈l mɑl. De ókwër geki ji, ri gen ko pɑ̈nyi gen ki bëën mɑl yïɑ, keløg kew óbɑ̈ɑ̈n yi gen, ge cɑyɑ’ cɑyø.” 
EXO.19.25	Codhe kɑ Mosɑ̀ yïnh-ɑ piny yï ji, kɑ gï köbbe møgɑni.
EXO.20.1	Møg-ɑ ɑ́kwøb yi Jwøk ek bënn: 
EXO.20.2	“Yɑ bɑ Jwøgí, Jwøng-ɑ Ácwɑ̈ɑ̈j, ɑ ɑ́kɑ̈ɑ̈l yïn wɑ̈g kì piny Rïp, kì yij bɑ̈ɑ̈ngø.
EXO.20.3	“Yïí ko di Jwögg møøgø den-ɑ́ yɑ ketɑ.
EXO.20.5	 Rií ko bøødh bøli gen, kɑ ge ko mɑllí, kipe yɑn yɑ Jwøgí, Jwøng-ɑ Ácwɑ̈ɑ̈j, yɑ bɑ Jwøk me rɑj ki tyiel, körri orøøg wëëg nyi piirɑ’ yï wɑ̈ddi tyëng-ɑ mɑɑn yɑn, kí kwɑrri gen, kí kwɑrri kwɑrri gen. 
EXO.20.6	De døøjɑ nyi nyudhɑ’ rïjj mø ngenyø, gen ɑ ji møg-ɑ mɑɑr yɑn, o ciggɑ omïdhø yi gen.
EXO.20.9	 Yïí dɑ cyɑ̈ng ɑ́bïkyel møg yethi gen gwøøg gwøgí. 
EXO.20.10	De bïryeew cyɑ̈ng, bɑ Sɑbɑth mi Jwøgí, Jwøng-ɑ Ácwɑ̈ɑ̈j. Ko di gwøg me tïj yi yïn, wuki wɑ̈dí ki nyɑrí, kí bɑ̈ngí ying-ɑ́ jɑlø wɑlɑ̀ dhɑjø, kí dhií, kí wëlø men-ɑ bëëdø kì butí. 
EXO.20.11	 Mɑ́ mɑl kí piny, kí jɑmm-ɑ yethi gen bënn ɑ́cwɑ̈j yi Jwøng-ɑ Ácwɑ̈ɑ̈j kɑ cyɑ̈ng ɑ́bïkyel. Kɑ oywömø kì bïryeew cyɑ̈ng, bene ɑ bɑnge gyëëdh cyɑ̈ɑ̈ng Sɑbɑth yi Jwøng-ɑ Ácwɑ̈ɑ̈j kɑ gø kwëre.
EXO.20.19	Codhe, ɑköbbi Mosɑ̀ yi gen kinni, “Kööb ɑ́ yïn ki wøn, wø ólïngø. De Jwøk ko kööb ki wøn kipe wø óthøw.”
EXO.20.20	Kɑ ge köbbi yi Mosɑ̀ kinni, “Wu ko böggi, mɑ́ Jwøk ɑ́bï-ɑ be pɑ̈nyi wun, o böögø mee bëëde e nud kì pëthi wun, o wu cög wun, wu pɑ røngi.” 
EXO.20.21	Ji ɑ́cungi ge lɑ̈wi ki kït, de Mosɑ̀ ɑ́kedhi buti pøøl-ɑ looj, keny-ɑ di Jwøk.
EXO.20.22	Codhe, kɑ Mosɑ̀ köbbi yi Jwøng-ɑ Ácwɑ̈ɑ̈j kinni, köbbe tyëng Isrɑil kinni, “Álidh yi wun kì ri wun, keny-ɑ ɑ́kööbɑ kì mɑl ki wun. 
EXO.20.23	Wu ko göög ki ngïji gïïpiny ki dhɑb wɑlɑ̀ ki ɑ́tegø møg göggu ri wun gɑ jwögg, gïgɑni ko mɑlli yi wun kyeel ki yɑn. 
EXO.20.24	Gëddí yɑn ki këlli lɑm ki lɑ̈bø, o wïje ómuuj gëdhh-ɑ rɑ̈bbí yɑn, geki gëdhhi mër kì ri dyëgí kí dhögí. Mɑllí yɑn kì keny-ɑ ómyeg yi yɑn, o yɑ bïɑ, o yï gyëdh yi yɑn. 
EXO.20.25	 Keløg këli lɑm gërí yɑn ki ɑ́tuggi kïttì, kïtt-ɑ tøggi gen bɑ ɑtweg ki ged ko gëëd yi yïn, otweg gen ki ged, ge ceg yi yïn kɑ bwölø ki ged menɑni. 
EXO.20.26	Yï ko yedhi wïj këlɑ ki yïdhi, kipe thɑrí ónënni kì köme.
EXO.21.1	“Mëggí tyëng Isrɑil cigg møg: 
EXO.21.2	 Keløg yï ongëwø ki bɑ̈ng me bɑ ngeti Ibru, gögge yïn ki runn ɑ́bïkyel. Kɑ gøøny kì bïryeew runn, o kedhe kì wɑ̈ye e bong gïn col. 
EXO.21.3	Keløg e bëënø ɑ́ ɑ́kyel, kedhe e bɑ ɑ́kyel. Keløg e dɑ cyëge me bëënø ki en, kedhe ki en. 
EXO.21.4	De keløg e ónëng-ɑ yi wɑ̈n ki dhɑjø, kɑ nyöddi yi nyɑnɑni ki wɑ̈dd wɑlɑ̀ womɑ̈nn, dhɑjø menɑni bɑ mi wɑ̈n, nyɑnɑni ki nyige bënn bɑ mø wɑ̈n, o nyelɑni kete ɑ kedh. 
EXO.21.5	De keløg bɑ̈ngɑni kiree okööbø kinni, ‘Wɑ̈ɑ mɑɑr yi yɑn, geki cyëgɑ kí nyigɑ, yɑ pɑ dwɑddi gønyø o yɑ kedhɑ.’ 
EXO.21.6	Kɑ cïb bøli Jwøk kì ɑ́dyëddi ød yi wɑ̈n, kɑ yïthe twïy ki gïjø me bedh. Codhe cyee, o bɑ̈ngɑni cöge e gögg-ɑ wɑ̈n gïti ɑtheer.
EXO.21.7	“Keløg e dɑ jɑl me ngeew nyɑre wɑ̈g ɑ́ bɑ̈ng. Pɑ gøny ki gønyi bɑ̈ngg-ɑ cwøw. 
EXO.21.8	Ke yodii e pɑ døøj yi wɑ̈n ngö gø ɑ́dwɑddi yi en ɑ́ dhɑjø, døøg ki ngëwwi wɑddi gen, ko ngëwwi tyëngpɑth yi en, mɑ́ gø ɑ́ceg yi en kɑ bɑnyø yøw, e rum yïëyø kì tyeli mɑl. 
EXO.21.9	Keløg e dɑ jɑl me ngëwwi wɑ̈de ki bɑ̈ng ɑ́ dhɑjø, pɑ̈ɑ̈re nyɑnɑni ki nyɑre. 
EXO.21.10	Keløg jɑlø ónyömø ki ryeew mɑ̈nne, ko di gïjø me nungi kì ri ógudh kí gïgcɑmm-ɑ́ nyi mëggi nyɑn-ɑ́ köme ɑ́nyömmi, kɑ ko wïyi ki buddø’ en. 
EXO.21.11	O keløg e óbɑ̈nyø ki muuji gïjø ɑ́kyel kì kelli møgɑk gɑ ɑ́dɑ̈g, tɑ̈nge gøn, kɑ ko di jɑmme møg dwɑdde kì bɑnge.
EXO.21.13	 De keløg e ceg-ɑ gwɑ̈nyø, e nuti dwɑddi nɑ̈gii, yɑ̈bbe ki keny me yömme. 
EXO.21.14	De keløg ngɑnɑni gø cɑɑg en kɑ lebbø, kɑ gø nɑ̈ge, cɑgg e yömmi ri këli lɑmɑ, dwɑɑy kɑ nɑ̈g.
EXO.21.15	“Ngɑn gøj wïye wɑlɑ̀ meye, nɑ̈g.
EXO.21.18	“Keløg jøg ɑ́ryew ónyïɑ̈ggø kɑ ngɑɑn gøj yi ngɑn-ɑ kyeelø, wɑlɑ̀ kɑ gø bɑ̈le ki tuug, keløg e nuti thøø, de ɑ́buud ki kenɑni, 
EXO.21.19	codhe, kɑ kemø kwɑnye kɑ ócyɑ̈dhø, wiy ngɑn-ɑ ɑ́göjji, de ngɑn-ɑ ɑ́buud ceg kɑ cudø yi en ki wïj kɑɑm-ɑ ɑ́buude kì piny, o ngyënyy-ɑ ɑ́tuurii col yi en.
EXO.21.20	“Keløg dhɑnhø bɑ̈nge, bɑ̈ng-ɑ jɑlø wɑlɑ̀ dhɑjø ogøjø yi en ki lodh kɑ othøø, kej gøn ceg kɑ colø. 
EXO.21.21	De ke mɑ̈ge ki cyɑ̈ng ɑ́kyel wɑlɑ̀ cyɑ̈ng ɑ́ryew e onëënø, keje pɑ col, mɑ́ e ngew yi jɑlɑni kɑ ngyëny.
EXO.21.22	“Keløg jøg-ɑ cwøw ónyïɑ̈ggø kɑ ngɑn mɑ ɑ́yɑjø gum yi gen, kɑ dhɑnhø bï-ɑ wɑ̈g kì yije, e bong kedø kì ri ngɑnɑni, cud ngɑn-ɑ ɑ́gumii ki kwör men-ɑ cwøl yi jɑldhɑjø keløg e oyïëyø yi jɑgg. 
EXO.21.23	De ke di kedø men kedhi ri ngɑndhɑjø menɑni, wëy col kɑ wëy, 
EXO.21.24	 Wɑng ki wɑng, lëjø ki lëjø, cingø ki cingø, o tyelø ki tyelø. 
EXO.21.25	Cwɑ̈ɑ̈yø’ mɑc ki cwɑ̈ɑ̈yø’ mɑc, kedø ki kedø, bwödhø ki bwödhø.
EXO.21.26	“O keløg dhɑnhø bɑ̈nge, bɑ̈ng-ɑ jɑlø wɑlɑ̀ dhɑjø ogøjø yi en kì wɑnge, kɑ wɑnge otøyø, gønye gøn o kedhe kì wɑ̈ye, ɑ́ coli kej wɑnge. 
EXO.21.27	O keløg dhɑnhø bɑ̈nge, bɑ̈ng-ɑ jɑlø wɑlɑ̀ dhɑjø ogøjø yi en, kɑ lëje bï-ɑ wɑ̈g, gønye gøn o kedhe kì wɑ̈ye, ɑ́ coli kej lëje.
EXO.21.28	“Keløg dhɑnhø, jɑlø wɑlɑ̀ dhɑjø ocwøbø yi wɑdh, kɑ othøø, bɑ̈lli wɑnhɑni o thøwe, kɑ rïnge ko cɑm, de wïi wɑdh pɑ cɑy. 
EXO.21.29	De keløg wɑnhɑni bëëdø e nyii cööbø, o wɑ̈n óköbbø, de wɑdhe ɑ́dhɑ̈li korø yi en, kɑ ónɑ̈ggø ki dhɑnhø, ying-ɑ́ jɑlø wɑlɑ̀ dhɑjø, bɑ̈lli wɑnhɑni geki wɑ̈n thyew, o ge thøw gen ryeet. 
EXO.21.30	Keløg ɑ́ kwör ɑ ócïb köme, cole kwörɑni ceth, kipe yieli wëye. 
EXO.21.31	Thyew keløg e cwøb-ɑ nyelthinh, wɑlɑ̀ nyɑnthinh, bɑ cigg mø ni møgɑni ɑ kömi gen göggi. 
EXO.21.32	O keløg wɑdh cwøb-ɑ bɑ̈ng, ying-ɑ́ jɑlø wɑlɑ̀ dhɑjø, cud wïi wɑnhɑni ki ngyëny ɑ́tegg pyɑ̈r ɑ́dɑ̈g, gɑ mø culi wïi bɑ̈ng, kɑ wɑnhɑni bɑ̈lli o thøwe.
EXO.21.33	“Keløg dhɑnhø wïj yithe owiyø yi en gø nuti kum en, kɑ dhyɑng wɑlɑ̀ ɑderø pɑ̈dh-ɑ yije, 
EXO.21.34	jɑl yiinhɑni cude ki ngyëny møg mëgge wïi gïnɑni, o gïn-ɑ ɑ́pɑ̈dhi yij yith kɑ othøø, bɑ mi jɑl yith. 
EXO.21.35	Keløg wɑɑdh dhɑnhø ócöbbø ki wɑɑdh ngɑn megø, kɑ othøø, ngeew wɑnh-ɑ nëënø wɑ̈g, kɑ ngyënyye pɑ̈ngi yi jøgɑni ryeet. Kɑ rïngi wɑnh-ɑ thøø pɑ̈ngi yi gen thyew. 
EXO.21.36	De keløg e ngɑ̈nyi kinni wɑnhɑni nyii cööbø, de ɑ́dhɑ̈li mɑgø yi wɑ̈n, cole wɑdh men-ɑ ɑ́cwøb yi wɑdhe. O wɑnh-ɑ thøø bɑ mi jɑl wɑnh-ɑ ɑ́cöbbi.
EXO.22.1	“Keløg dhɑnhø ókwɑ̈ddø ki wɑdh, wɑlɑ̀ órömø kɑ gø ngɑle, wɑlɑ̀ kɑ gø ngeewe wɑ̈g, cole wɑnhɑni ki dhög ɑ́bïj, o órömø col kɑ dyëg ɑ́ngwen. 
EXO.22.2+EXO.22.3+EXO.22.4	Cole gïn-ɑ ɑ́kwɑle ceth. De keløg e bong gïn nud kì yïe, ngeew wɑ̈g ɑ́ bɑ̈ng, o ngyënyyɑni cool gïn-ɑ ɑ́kwɑl yi en. Keløg gïg-ɑ ɑ́kwɑl yi en oyodø kì cinge, ying-ɑ́ wɑdh wɑlɑ̀ ɑderø, wɑlɑ̀ órömø ge onëënø, kej gïjø ɑ́kyel col kɑ ɑ́ryew.
EXO.22.2+EXO.22.3+EXO.22.4	“Keløg kur kedh-ɑ kɑl megø kì wɑ̈r, kɑ mɑg e ókwɑ̈ddø kɑ nɑ̈g, bong cönge kì cwɑggi ngɑn-ɑ ɑ́nɑ̈gii. De keløg møgɑni cwöb ɑ dicɑ̈ng, cwɑgge dɑ cögø.
EXO.22.5	“Keløg dhɑnhø jɑmme køøle pwödhe be cɑm, kɑ jɑmme kedh-ɑ pwödhi ngɑn megø, cud jɑl dhög kì ri jɑmm-ɑ døøj kì pwödhe wɑlɑ̀ kì bɑge.
EXO.22.6	“Keløg dhɑnhø orɑ̈bø ki mɑc kì pwödhe, kɑ mɑnyɑni ködd-ɑ yij pwödhi ngɑn megø kɑ byel rɑ̈be, ying ge nudd ge ócungø wɑlɑ̀ ge ying-ɑ wïj pëm, byellɑni ceg kɑ colø yi ngɑn-ɑ ɑ́cwiny mɑc.
EXO.22.7	“Keløg dhɑnhø wɑɑd gen kɑ̈nne’ ngyëny, kɑ ngyënyyɑni kwɑl kì gøl ngɑn-ɑ ɑ́kɑ̈nni, keløg kur óyod, col yi kurɑni gɑ kɑ̈jj ɑ́ryew. 
EXO.22.8	De keløg kur pɑ yod, kïdhi jɑlkɑl bøli Jwøk be köngø kinni, jɑmmi wɑɑd gen nuti kwɑl-ɑ yi en.
EXO.22.9	“Keløg ji ɑ́ryew opëmø kì kömi gïïpiny, ngɑn okööbø ce gø bɑ mee, ying-ɑ́ kömi dhyɑng, ɑderø, dyel, ógudh, wɑlɑ̀ gïjø megø me wɑ̈ɑ̈nyø, kïdhi gen ryeet bøli Jwøk. Ngɑn-ɑ ókwøb yi Jwøk kinni bɑ en ɑ bɑ̈jjø, gïnɑni col en ɑ́ kɑ̈jj ɑ́ryew.
EXO.22.10	“Keløg dhɑnhø kɑ̈nn-ɑ yï wɑɑd gen ki ɑderø, wɑlɑ̀ dhyɑng, wɑlɑ̀ dyel, kí lɑ̈yy-ɑ kyeelø bënn kinni o mɑ̈ggii, kɑ gïnɑni othøø, wɑlɑ̀ otorø, wɑlɑ̀ okɑ̈ɑ̈lø yi ngɑn me nuti lidhø, gïnɑni pɑ col yi ngɑn-ɑ ɑ́kɑ̈nni. 
EXO.22.11	Ngɑn-ɑ ɑ́kɑ̈nni ceg-ɑ köngø kì bøli Jwøk kinni gïn-ɑ ɑ́kɑ̈nnii yi wɑɑd gen nuti kwɑɑny en, kɑ ngeti gïnɑni yïëye ceth, ki köngi wɑɑd gen møg-ɑ ɑ́kwönge kì bøli Jwøk. O gïnɑni pɑ col. 
EXO.22.12	De keløg gïnɑni ocɑɑg kɑ kwɑlø kì yïe, gø ceg yi en kɑ culi wɑ̈n. 
EXO.22.13	De keløg e ócɑɑm-ɑ yi lɑ̈ɑ̈y pɑ̈l, kɑ̈ni jɑl-ɑ ɑ́kɑ̈nni ki thulli gïn-ɑ ɑ́cɑm, o gïn-ɑ ɑ́cɑm yi lɑ̈ɑ̈y pɑ̈l pɑ col.
EXO.22.14	“Keløg dhɑnhø ówïdhø ki gïïpiny kì yï wɑɑd gen, kɑ dɑ gïn kedhi ree, wɑlɑ̀ othøø e wɑ̈n tøøk, ngeti gïnɑni ceg kɑ cudø yi ngɑn-ɑ ɑ́wïdhi. 
EXO.22.15	De keløg wïi lɑ̈yɑni nud kì bute, kì bøli kenyɑni, jɑl-ɑ ɑ́wïdhi pɑ cudø. Keløg lɑ̈yɑni ceg kɑ kïrø, ngyënyy-ɑ ɑ́kïrii ɑ cyëëg keje.
EXO.22.17	De keløg wïyi nyɑnɑni óbɑ̈nyi ki nyömmii en, ngɑnɑni nudd e ceg-ɑ muujø ceth ki kɑ̈ɑ̈ny nyɑnɑjur.
EXO.22.22	Thwöm wɑlɑ̀ kïj, ko göggí ki gïnrɑj. 
EXO.22.23	Keløg e ógöggi yi yïn ki gïnrɑj, kɑ ywöög-ɑ köörɑ, ywøge lïngɑ’ lïngø, 
EXO.22.24	kɑ pyëwɑ órënyø ki wun, kɑ wu nɑ̈gɑ ki pilø, o mɑ̈nni wun döng gen gɑ thwömm, o wɑ̈ddi wun göög gen ki kïj.
EXO.22.26	 Keløg lɑni wɑɑd wun omɑgø yi yïn kipe kwör me ying cwɑgge, döggií keny-ɑ óbuddi cɑ̈ng. 
EXO.22.27	Mɑ́ bene ógønhɑni ɑ nyi kume ree, ke pɑ döggií en, ree ókum yi en kɑ ngø? Keløg e ódi ywöög köörɑ, cwɑgge lïngɑ’ lïngø, mɑ́ pyëwɑ nyii lɑ̈ɑ̈mø.
EXO.22.29	“Yɑ ko mɑ̈ɑ̈n ki gëëdhi kì ri mwölli byellí geki møgi oløg.
EXO.22.29	“Kɑ wɑ̈dí, wɑ̈n-ɑ kɑyø mëggí yɑn. 
EXO.22.30	Mëggí yɑn kɑyyi dyëgí geki kɑyyi dhögí. Wiy kɑy-ɑ jɑlø bëëde ki meye ki cyɑ̈ng ɑ́bïryew, kɑ muuj yɑn kì bïdɑ̈ɑ̈g cyɑ̈ng.
EXO.23.2	Yï ko göög ki orøg kipe kɑ̀ gøggii yi ji bënn. Keløg yï bɑ cwɑ̈g kì burø, gøny me døøj ko rënyi yi yïn. Yï ko kööb ki kwøbbi pyed, mɑ́ ji bënn ceg-ɑ pyed. 
EXO.23.3	 Yï ko nyi cwɑg ngɑn wɑnge cɑn kì burø, kipe cɑni wɑnge yøw.
EXO.23.5	Keløg ɑderi ngɑn me mɑɑn yïn olidhø yi yïn e pɑ̈ɑ̈dhø yi pegi jɑmm-ɑ köme, ko wiy kì kenyɑni, køny ki tïngii mɑl.
EXO.23.7	Yï ko pëëd keløg yï gøøny-ɑ ngɑn megø kì burø. Ngɑn yïe bɑ̈r, wɑlɑ̀ ngɑn kømmi dyër ko wëggí cɑyø ki nɑ̈gø, mɑ́ tyëngorøg pɑ nyi mïdhi yi yɑn ge nɑ ji-ɑ yï gen bɑ̈r. 
EXO.23.8	Yï ko yïëy ki ngyënyy-ɑ mëggi yïn yi ngɑn dwɑddi kinni o yï pëëd kì burø, mɑ́ yï ómɑ̈ɑ̈n lidhi gïn-ɑ dyër yi ngyënyyɑni. Ngyënyy-ɑ ni møgɑni, tyëngdøj nyi kölli ge’ kwøb ki kwøbbi pyed.
EXO.23.11	Kɑ ywööm kì bïryeew runn. (Ke di gïg cyeg kì yije ki wɑɑngɑni), wiy ge cɑm yi tyëng-ɑ jɑdø kì kelli tyëng pödhi wun, o di møg döng kì bɑng gen, ge ócɑm yi lɑ̈yyi pɑ̈l. Göög kinøw ceth ki pwödhi nyïm geki bɑɑg yenhí.
EXO.23.13	“Mïdhu møg-ɑ ɑ́köbbɑ wun bënn. Kɑ nyingi jwögg møøgø ko nyi kwøb yi wun, nyingi gen ko lïngi kì dhøggi wun.
EXO.23.14	“Wøw yɑn ki tyel ɑ́dɑ̈g kì yij run. 
EXO.23.15	 Gwøg kwëër olwëny ni kɑ ɑ́cegɑ yïn. Cyɑ̈ng ɑ́bïryew yï cɑm-ɑ olwëny kì bøli keny-ɑ ɑ́cïb yi yɑn kì dwɑ̈y Abib, mɑ́ en ɑ yije ɑ́kɑ̈ɑ̈lɑ yïn wɑ̈g kì Rïp. Ko di ngɑn bï be mɑlli yɑn e bong jwödhø me muuje yɑn.
EXO.23.16	“Gwøg Kwëër Akɑnnì kì ri thumi run, kenyi cøng jɑmmi gwøgí kì yij pwödhø. 
EXO.23.17	Jøg-ɑ cwøw bënn nyi kedhi gen be mɑlli Jwøgí, Jwøng-ɑ Ácwɑ̈ɑ̈j ki tyel ɑ́dɑ̈g kì yij run.
EXO.23.18	“Kenyi ngɑ̈ddí yɑn ki gëëdhi, ko nyi thyeer ki ówɑj. Kɑ dwɑ̈li gënhí ko nin kɑ gït-ɑ mwøl.
EXO.23.19	“Ónywøng dhødh ko thɑɑl ki cɑɑg meye.
EXO.23.20	“Yɑ óödi bølí ki wëywödø, o yï kor yi en kì yöö, o yï kïdhe keny-ɑ ɑ́pyël yi yɑn. 
EXO.23.21	Mïdhí ki bëëdø me døj, kɑ kwøbbe lïngí. Kɑ dhøge ko pyeem, mɑ́ pyëwe koo lɑ̈ɑ̈m ki orøøg wun, mɑ́ tegɑ ying-ɑ ree. 
EXO.23.22	Keløg møg-ɑ kwøb yi en olïngø yi yïn kidøøj, kɑ gïn-ɑ kwøb yi en nyi gwøg yi yïn, Yɑ ómɑ̈ni ki tyëng-ɑ mɑɑn yïn. Yɑ ónyïɑ̈ggi ki tyëng-ɑ ónyïɑ̈ggi ki yïn bënn. 
EXO.23.23	Wëywönɑ ócyɑ̈dhi kì bølí, kɑ yï kïdhe piny tyëng Amör, kí piny tyëng Kit, kí piny tyëng Perïdh, kí piny tyëng Kɑnɑɑn, kí piny tyëng Kib, kí piny tyëng Yebus, kɑ ge nɑ̈g yi yɑn bënn. 
EXO.23.24	Rií ko bøødh bøli jwöggi gen, wɑlɑ̀ ge ko mɑl yi yïn. Yï ko bëëd ki bëëdi tyëngɑni. Tørrí ngïjji jwöggi gen. Kɑ löjji gen tørrí. 
EXO.23.25	Ke mɑllu yɑn, yɑ Jwøøg wun, Jwøng-ɑ Ácwɑ̈ɑ̈j, gïgcɑmmi wun geki pïi wun ógyëdh yi yɑn. Rɑ̈ɑ̈m dëllì ólɑ̈ɑ̈ny yi yɑn kì kelli wun. 
EXO.23.26	Bong ngɑndhɑjø me yije dwöög wɑ̈g yi dhɑnhø, wɑlɑ̀ bong bwøj men-ɑ óying me nud kì pinyí. Runní óløgɑ mø ngenyø kì kömi piny.
EXO.23.27	“Mɑ̈rɑ óörɑ bølí; tyëng-ɑ kelli gen kedhi yi yïn óbwøg yi yɑn. Tyëng-ɑ nyïɑ̈ggi ki yïn, wɑ̈thi gen óbɑ̈nni yi yɑn, tyëngmɑ̈ɑ̈nø ógöjjɑ cyeddø yi yïn. 
EXO.23.28	Thɑpin óörɑ bølí, kɑ tyëng Kib, kí tyëng Kɑnɑɑn, kí tyëng Kit cyeddi yi en kì bølí. 
EXO.23.29	Ge pɑ cyeedɑ wɑ̈g kì bølí ki run ɑ́kyel, kipe piny ódöng nøw, kɑ lɑ̈yyi pɑ̈l óngënyø kibøli wun. 
EXO.23.30	Ge ócyeedɑ wɑ̈g kì bølí mɑ̈ɑ̈dh mɑ̈ɑ̈dh, gïti keny-ɑ óngënyi wun, kɑ piny kwɑny yi wun. 
EXO.23.31	Piny men-ɑ mëggɑ yïn dhøge cɑ̈g-ɑ́ɑ̀ ri Nɑɑm Omeli Kwɑrø gïti Nɑɑm Omeli Tɑr, o cɑ̈g-ɑ́ɑ̀ ryɑng e gït-ɑ Nɑm Porɑt, mɑ́ tyëngpiny ócïbɑ cinggi wun, kɑ ge cyeddi yi wun; ge pɑ cungi kì bøli wun. 
EXO.23.32	Ko di lwöbø me ying kɑɑm wun ki gen, geki jwöggi gen. 
EXO.23.33	Ge ko wëggí bëëdø kì pinyí, kipe yï óthɑɑb be orøg yi gen kì bølɑ, keny-ɑ ómɑlli jwöggi gen, kɑ ge ogöögø ki ɑ́kɑ̈llì møg mɑg yïn.”
EXO.24.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Bïu yïɑ, yïn kí Aɑron, kí Nɑdɑb, kí Abiu kí ji pyɑ̈r ɑ́bïryew kì kelli jøgdøngi Isrɑil, kɑ ri wun bøødh wun piny wu nudd wu lɑ̈wi. 
EXO.24.2	Yï ketí ɑ ówɑ̈nhi butɑ, de jøg-ɑ kyeelø ko wɑ̈nhi butɑ, ji ko yedhi wïj kït thyew.”
EXO.24.3	Mosɑ̀ ɑ́kedh kɑ ji köbbe kwøbbi Jwøng-ɑ Ácwɑ̈ɑ̈j geki cigge bënn. Kɑ ji ólöggø bënn wïj ɑ́kyel kinni, “Møg-ɑ ɑ́kwøb yi Jwøng-ɑ Ácwɑ̈ɑ̈j bënn ógwøg yi wøn!” 
EXO.24.4	Kɑ kwøbbi Jwøng-ɑ Ácwɑ̈ɑ̈j gwed yi Mosɑ̀ ge bënn. Kɑ ogëdø dhuki ki këli lɑm kì thɑ kït, gø ɑ́ger yi en kɑ ɑ́tuggi kïttì mø døngø, gɑ pyɑ̈rø wïdɑ́ryew, ge cungi gɑ kwɑnni wɑ̈thi kɑ̈lli Isrɑil. 
EXO.24.5	Codhe, ɑöde ki yɑɑg-ɑ wøbb møg kedhi be rɑ̈bbi Jwøng-ɑ Ácwɑ̈ɑ̈j kene men-ɑ ɑ́ngɑ̈llii, kɑ ge ongɑ̈dø ki dhög kiper mër. 
EXO.24.6	Kɑ budi remø kwɑny yi Mosɑ̀, kɑ gø kïdhe yethi löd. Kɑ bun-ɑ kyeelø kinye ri këli lɑm. 
EXO.24.7	Codhe, ɑkwɑnye wɑ̈nyi lwöbø, wɑ̈ny-ɑ yije ógweed Ciggi Jwøng-ɑ Ácwɑ̈ɑ̈j. Kɑ gø rɑ̈nge ji e óryeerø. Kɑ ge okööbø kinni, “Kwøbbi Jwøng-ɑ Ácwɑ̈ɑ̈j ólïngi yi wøn, o gïg-ɑ ɑ́kwøb yi Jwøng-ɑ Ácwɑ̈ɑ̈j ógwøg yi wøn ge bënn.”
EXO.24.9	Kɑ Mosɑ̀, kí Aɑron, kí Nɑdɑb kí Abiu geki jøgdøngi Isrɑil pyɑ̈r ɑ́bïryew yedh-ɑ mɑl wïj kït. 
EXO.24.10	Kɑ Jwøøg Isrɑil lidh yi gen. Pɑ̈ltyelle bɑ óbɑng nɑ kïdi mɑl, e ceg-ɑ orɑ̈ng, e lïw nɑ kïn-ɑ cwøl ɑ́ sɑpir yi dhïw-ɑ dhïwe. 
EXO.24.11	De bong gïnrɑj mɑ ɑ́gögge jøgdøngi Isrɑil. Ge ɑ́nenni yï Jwøk kidyër, codhe ɑcyɑ̈ɑ̈m gen kɑ ge omɑ̈dhø kì kej ɑ́kyel.
EXO.24.12	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Yïnhí yïɑ wïj kït. Kɑ yï bëëd kì keny, yï óthödhɑ ki ópɑ̈nni kït. Kömi ópɑ̈nnɑni ɑ ɑ́gweedɑ ciggɑ, gɑ møg-ɑ ópwönyi ji.” 
EXO.24.13	Kɑ Mosɑ̀ odhwödhø geki Jöcwø nyel-ɑ nyi kønyii, kɑ Mosɑ̀ yedh-ɑ mɑl wïj Kïti Sinɑy, Kïti Jwøk. 
EXO.24.14	Kɑ jøgdøngø köbbe kinni, “Bëëd wun kì keny gïti keny-ɑ ódwöög wøn yï wun. Aɑron geki Ur ɑ keny èn ki wun, ngɑn yïe di gøny, nyi gönye yï gen.”
EXO.24.15	Ayedhi Mosɑ̀ wïj Kïti Sinɑy, kɑ kïnɑni kum yi yïrø. 
EXO.24.16	Kɑ mɑ̈ɑ̈r Jwøng-ɑ Ácwɑ̈ɑ̈j pëgg-ɑ kömi Kïti Sinɑy. Kɑ obëëdø ɑ́ ɑkum yi yïrø ki cyɑ̈ng ɑ́bïkyel. Kɑ Mosɑ̀ cwøl yi Jwøng-ɑ Ácwɑ̈ɑ̈j kì ri bïryeew cyɑ̈ng, e cwɑgge kɑ̈ɑ̈l-ɑ yij yïrø. 
EXO.24.17	O mɑ̈ɑ̈r Jwøng-ɑ Ácwɑ̈ɑ̈j nenni yi Isrɑil ɑ́ mɑc me lyel kì wïj kït. 
EXO.24.18	 Kɑ Mosɑ̀ kedh-ɑ yij yïrɑni. Kɑ Mosɑ̀ obëëdø kì wïj kïnɑni ki cyɑ̈ng pyɑ̈r ɑ́ngwen, kí wɑ̈rr pyɑ̈r ɑ́ngwen.
EXO.25.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
EXO.25.2	“Köbbí wɑ̈ddi Isrɑil kinni, muuj yɑn ki lwøl yi ngɑn pyëwe dwɑddi thödhi yɑn. 
EXO.25.3	Gïg-ɑ cuggi kwɑnyø yi wun kì yï gen bɑ dhɑb, kí ɑ́tegø, kí dilɑl, 
EXO.25.4	kí ógudh-ɑ kïddi gen bɑ ówɑw kí ɑ́cwïcwïl, kí møg kwɑrø, kí ógudh-ɑ bɑ ɑcwɑ̈j gɑ korø, kí møg-ɑ bɑ ɑcwɑ̈j gɑ yëyyi dyëg, 
EXO.25.5	kí pënni dyëg møg-ɑ ójwɑ̈ɑ̈gø ki kïn-ɑ kwɑrø, ki pënn-ɑ yöm, kí yɑdh ɑ́lwiy. 
EXO.25.6	Kí møøw lɑ̈mbɑ̈ɑ̈, kí mɑ̈th-ɑ nyi gïïny møg-ɑ yømi gen med, kí bɑkur, 
EXO.25.7	kí ócï geki tigg-ɑ kyeelø mø tɑɑg lɑni Ókwër-ɑ Dwøng, geki pɑrø.
EXO.25.8	Gëddi yɑn yi ji ki kej kwër kipe kinni o yɑ bëëdɑ kì kelli gen. 
EXO.25.9	Geru en ceth e pɑ̈r ki kej bëëdø, kí jɑmm-ɑ yije ge nɑ møg-ɑ ónyudhɑ yïn.
EXO.25.10	“Göög ki Sɑnduug yɑdh ɑ́lwiy bɑ̈re bɑ sentimïtïr miyø kí pyɑ̈rø, o lɑ̈je bɑ sentimïtïr pyɑ̈r ɑ́bïkyel wïdɑ́bïkyel, o döre bɑ sentimïtïr pyɑ̈r ɑ́bïkyel wïdɑ́bïkyel. 
EXO.25.11	Kɑ gøøj ki dhɑm dhïw kì yije geki köme, kɑ göggí ki dööli dhɑb kì wɑ̈thi tøgge. 
EXO.25.12	Kɑ kunyí ki yëll ɑ́ngwen mø dhɑb, kɑ ge gøød wɑ̈thi tøgge gɑ ɑ́ngwen, ɑ́ryew kì tuung, kí ɑ́ryew kì tung-ɑ kyeelø. 
EXO.25.13	Codhe, kɑ yï tëëng ki lødhi ɑ́lwiy, kɑ ge gøøj ki dhɑb. 
EXO.25.14	Kɑ lødhɑni cød yethi yëll-ɑ tøggi Sɑndug, gɑ møg nyi kɑ̈llii. 
EXO.25.15	Kɑ wiy lødhɑni bëëd gen kì ri yëlli Sɑndug, ge ko kɑ̈ɑ̈l wɑ̈g kì ree. 
EXO.25.16	Kɑ lwöm-ɑ ɑ́lwøb yi wɑ cïb yij Sɑndungɑni.
EXO.25.18	Kɑ yï thɑ̈ɑ̈dh ki kerobb ɑ́ryew, gwøg gen ki dhɑb, kɑ ge cuung kì wɑ̈thi tøggi kumɑni. 
EXO.25.19	Cïb kerob ɑ́kyel wïj tøg kumɑni kì tuung, kɑ men-ɑ kyeelø cïb tøge kì tung-ɑ kyeelø. Mɑɑg gen ri kum, o ge cyɑ̈dhi gen kyeel. 
EXO.25.20	Gwøg kerobb ge nenn-ɑ nyingi gen, e obërri gen tïng gen mɑl, gï peedh gen, ge gëng-ɑ kumɑni, e wɑ̈thi gen nenn-ɑ yï gøn. 
EXO.25.21	Cïb kumɑni kömi Sɑnduug Cigg. Kɑ Ópɑ̈nni Cigg-ɑ ómëggɑ yïn ócïb yij Sɑndungɑni. 
EXO.25.22	Yɑ óyïddi ki yïn kì kenyɑni, o yɑ kööbɑ ki yïn, yɑ ying-ɑ wïj kumɑni, kì kɑɑm kerobbɑni ryeet, kì kömi Sɑnduug Cigg, o møg-ɑ cïgɑ tyëng Isrɑil nyi köbbɑ yïn.
EXO.25.23	“Göög ki tɑrɑbedhɑ̀ mi gïncɑm ki yɑdh ɑ́lwiy, bɑ̈re bɑ sentimïtïr pyɑ̈r ɑ́bïdɑ̈g wïdɑ́bïdɑ̈g, o lɑ̈je bɑ sentimïtïr pyɑ̈r ɑ́ngwen wïdɑ́ngwen, o döre bɑ sentimïtïr pyɑ̈r ɑ́bïkyel wïdɑ́bïkyel. 
EXO.25.24	Kɑ gøøj ki dhɑm dhïw, kɑ tøgge dööl ki dhɑb. 
EXO.25.25	Kɑ göggí ki gël me döre bɑ mïlimïtïr pyɑ̈r ɑ́bïryew wïdɑ́bïj, kì tøgge bënn. Kɑ gëlɑni dööl ki dhɑb. 
EXO.25.26	Kɑ göggí ki yëlli dhɑb ɑ́ngwen, kɑ ge cïb wɑ̈thi tøggi tɑrɑbenhɑni gɑ ɑ́ngwen kì ri, kì kɑ̈jj-ɑ di tyelle gɑ ɑ́ngwen. 
EXO.25.27	Cïb yëll ge cyɑ̈gi ki dööl-ɑ tøggi tɑrɑbedhɑ̀, mɑ́ gen ɑ ómïdhi lødh møg-ɑ nyi kɑ̈llii. 
EXO.25.28	Gwøg lødhɑni gɑ ɑ́lwiy, kɑ ge gøøj ki dhɑb, kɑ tɑrɑbedhɑ̀ nyi kɑ̈lli ki lødhɑni. 
EXO.25.29	Kɑ siniy møge, kí thɑnhhe, kí óthɑ̈gge, kí ɑ́thïwwe køny ge bënn gɑ dhɑm dhïw. 
EXO.25.30	 Kɑ gïncɑm men-ɑ bɑ lwølɑ nyi cïb kenyɑni ceth, kì kömi tɑrɑbenhɑni.
EXO.25.31	“Göög ki teggi lɑ̈mbɑ̈ɑ̈ ki dhɑm dhïw, kɑ tyele geki kööre kí bɑ̈dde gwøøg ki dhɑm-ɑ ɑtøg, geki gwedde kí okøgge, wiy bëëd gen gɑ ɑ́kyel bënn, e bong men cuggi puth wɑ̈ye. 
EXO.25.32	Bɑ̈dd ɑ́bïkyel ɑ kɑr kì wɑ̈thi tùnge, ɑ́dɑ̈g kì tuung kí ɑ́dɑ̈g kì tuung. 
EXO.25.33	Bɑ̈ddɑni bënn ri gen dɑ ɑbuj, kí ɑnɑ̈bb, kí okøgg mø ógwøgø kì ri gen, ge bɑ kɑ̈jj ɑ́dɑ̈g, kì ri bɑ̈dd-ɑ kɑrø bënn. 
EXO.25.34	O bëëde wïj tengi lɑ̈mbɑ̈ ɑ́kyel dɑ ɑbuj ɑ́ngwen mø bɑ ɑ́tug, kí ɑnɑ̈bb, kí okøgg. 
EXO.25.35	Göggí thɑ̈thi bɑ̈dd-ɑ kɑrø ki ɑnɑ̈bb bënn, göggí bɑ̈ddɑni bënn gɑ ɑ́bïkyel. 
EXO.25.36	Wiy tyele geki kööre kí bɑ̈dde bënn, bëëd gen gɑ ɑ́kyel e bong men cuggi puth wɑ̈ye, e bɑ ɑgwøg bëne ki dhɑm dhïw. 
EXO.25.37	Codhe, kɑ yï göög ki lɑ̈mbɑ̈ɑ̈ ɑ́bïryew møg thønhø, kɑ ge cïb wɑ̈thi teggɑni, o ge mënyyi gen bøle. 
EXO.25.38	Gwøg digɑ̈bbe, geki óthɑ̈ngge gɑ dhɑm dhïw. 
EXO.25.39	Dhɑm-ɑ gwøøg teggɑni geki jɑmme bënn røm ɑ́ kïllì pyɑ̈r ɑ́dɑ̈g wïdɑ́bïj. 
EXO.25.40	 Nëën kidøøj cyee, o men-ɑ ógwøg yi yïn bëëde e nɑ men-ɑ ɑ́nyudhɑ yïn kì wïj kït.”
EXO.26.1	“Kɑ Kemi Kwër gwøøg ki sitɑrr pyɑ̈rø mø ócwɑ̈jø ki kor-ɑ yöm, ge ókwenø kidøøj. Ri gen dɑ kïddì mø bɑ ówɑw, kí ɑ́cwïcwïl, kí kïni kwɑrø, ri gen ókwïnnø yi bødhø me cinge døj ki ngïjji kerobb. 
EXO.26.2	Bɑ̈ri sitɑrɑ̀ ɑ́kyel bɑ mïtïr pyɑ̈rø wïdɑ́ryew, o döre bɑ mïtïr ɑ́ryew. Gwøg sitɑrr møgɑni ge pɑ̈r bënn. 
EXO.26.3	Kɑ ɑ́bïj rød kej ɑ́kyel, kɑ ɑ́bïj-ɑ kyeelø rød kej ɑ́kyel thyew. 
EXO.26.4	Thuulí wïj sitɑrr-ɑ ɑ́rød kej ɑ́kyel ki ógødh me kïde bɑ ówɑw, kɑ ri møg-ɑ kyeelø loony ki rudø thyew. 
EXO.26.5	Rudí tøggi ógønh-ɑ bɑ ówɑw ki dölli korø pyɑ̈r ɑ́bïj kì thɑ sitɑrɑ̀. Kí dölli korø møøgø gɑ pyɑ̈r ɑ́bïj thyew kì thɑ sitɑr-ɑ kyeelø. Döllɑni bëëd gen ri gen rwööm gen, men røm ki men 
EXO.26.6	Kɑ yï göög ki odöbbi dhɑb pyɑ̈r ɑ́bïj møg mɑɑg buddɑni ryeet kej ɑ́kyel. O tɑni Kemi Kwër bëëde ɑ́ ɑ́kyel.
EXO.26.7	“Codhe, kɑ yï göög ki tɑnø megø me kum tɑni Kemi Kwër, gwøøg ki sitɑr pyɑ̈rø wïdɑ́kyel mø ócwɑ̈jø ki yëyyi dyëg. 
EXO.26.8	Bɑ̈ri sitɑrɑ̀ ɑ́kyel bɑ mïtïr pyɑ̈rø wïdɑ́dɑ̈g, o döre bɑ mïtïr ɑ́ryew, kɑ ge gwøg ge pɑ̈r. 
EXO.26.9	Kɑ ɑ́bïj rød kej ɑ́kyel, o ge göög gen ki ɑ́kyel. Codhe, kɑ ɑ́bïj loony ki rød kej ɑ́kyel. Bɑn bïkyeel sitɑr yethe ɑ́ryew kì bøli kemɑ̀. 
EXO.26.10	Göög ki dölli korø pyɑ̈r ɑ́bïj kì thɑ sitɑrr-ɑ ɑ́rød kej ɑ́kyel. Kɑ møg-ɑ tung-ɑ kyeelø loony ki göggø. 
EXO.26.11	Göög ki yëlli dilɑl gɑ pyɑ̈r ɑ́bïj, kɑ ge kïdhí yethi dölli korø, o ge mɑɑg gen buddɑni ryeet kej ɑ́kyel, o kumɑni bëëde ɑ́ ɑ́kyel. 
EXO.26.12	Kɑ kwï ógønh-ɑ ɑ́döng ɑ́ ɑbɑn ryërre kì cyɑ̈n e gëng-ɑ ngɑ̈ɑ̈j Kemi Kwër. 
EXO.26.13	Ógønh-ɑ ɑ́döng e bɑ̈re bɑ sentimïtïr pyɑ̈r ɑ́bïj kì wɑ̈thi tùngi Kemi Kwër, wiy bëëde ree cwɑɑl en piny, o gënge tøgge kì tùngɑni ryeet.
EXO.26.14	“Göög ki kum Kemi Kwër ki pënni dyëg mø ójwɑ̈ɑ̈gø ki kïn-ɑ kwɑrø, kɑ köme kum thyew ki pënnì møg-ɑ órød kej ɑ́kyel.
EXO.26.15	“Ngud ki yenh ɑ́lwiy møg cwöödh piny, gɑ møg mïdhi Kemi Kwër. 
EXO.26.16	Bɑ̈ri ɑ́kyel bɑ mïtïr ɑ́ngwen, lɑ̈je bɑ sentimïtïr pyɑ̈r ɑ́bïkyel wïdɑ́bïkyel, 
EXO.26.17	e pɑ̈m dɑ tyelle ɑ́ryew kelli gen cyɑ̈gi. Gwøg gen ge pɑ̈r bënn. 
EXO.26.18	Göög ki yenh pyɑ̈r ɑ́ryew kipe tung-ɑ wɑɑng wurlwɑl. 
EXO.26.19	Kɑ tyelli yenhɑni cïbí ki tëddi ɑ́tegø gɑ pyɑ̈r ɑ́ngwen. O yɑdh ɑ́kyel bëëde yïe dɑ tëddì ɑ́ryew kipe tyelle ryeet. Tyellɑni bɑ pij møg-ɑ ócwöödh piny. 
EXO.26.20	Kɑ tung-ɑ kyeelø men-ɑ wɑɑng wuudø göggí ki pɑ̈mmì pyɑ̈r ɑ́ryew thyew. 
EXO.26.21	Kɑ ge göggí thyew ki tëddi ɑ́tegø gɑ pyɑ̈r ɑ́ngwen. O yɑdh ɑ́kyel bëëde yïe dɑ tëddì ɑ́ryew kipe tyelle ryeet. 
EXO.26.22	Kɑ ngɑ̈ɑ̈j Kemi Kwër göggí ki yenh ɑ́bïkyel. 
EXO.26.23	Kɑ wɑ̈thi tùnge kïdhí ki yenh ɑ́ryew, 
EXO.26.24	yenhi wɑ̈thi tùng, bëëd gen ge ómɑɑg kej ɑ́kyel kì piny, o wɑ̈thi gen mɑl bɑ ɑmɑg ki döölø me bɑ ngyënyø dødø. Pɑ̈mm-ɑ wɑ̈thi tùng, gwøøg gen ryeet kinøw. 
EXO.26.25	O bëëde ɑ́ pɑ̈mmì ɑ́bïdɑ̈g ɑ ócwöödh piny kì cyɑ̈n. Kí tëddi ɑ́tegø gɑ pyɑ̈rø wïdɑ́bïkyel, tëddì ɑ́ryew kì thɑ pɑ̈m ɑ́kyel.
EXO.26.26	“Kɑ yï göög ki yenh ɑ́lwiy pyɑ̈rø wïdɑ́bïj, ɑ́bïj møg mɑɑg wɑ̈thi yenh-ɑ cungi kì kej ɑ́kyel kì tuung kemɑ̀, 
EXO.26.27	kí ɑ́bïj møøgø kì tung-ɑ kyeelø, kí ɑ́bïj møøgø thyew kì cyɑ̈n kì kuni wɑɑng cyɑ̈ɑ̈ng böörø. 
EXO.26.28	Yɑnh-ɑ bɑ rïwi wiy yinge dïkïl kì wɑ̈thi yenh, kɑ wiy bɑ̈ɑ̈ne gøn kì dyëre e wɑ̈dh-ɑ tuung kí tuung. 
EXO.26.29	Kïdhí ri yenh-ɑ cungi ki yëlli dhɑb møg-ɑ ómïdhi wɑ̈thi gen. Kɑ yenh-ɑ cungi bënn gøøj ki dhɑb. 
EXO.26.30	Ger Kemi Kwër ceth, e nɑ men-ɑ ɑ́nyudhɑ yïn kì wïj kït.
EXO.26.31	“Göög ki sitɑrɑ̀ ki kor-ɑ yöm, ree dɑ kïddì mø bɑ ówɑw kí ɑ́cwïcwïl kí kïni kwɑrø, keny-ɑ órum ree ki kwïnø yi bødhø me cinge døøj ki kerobb. 
EXO.26.32	Kɑ ngɑɑb ri löjj ɑ́ngwen mø yɑdh ɑ́lwiy, mø bɑ ɑgøj ki dhɑb, mø ri gen di odöbb, ge ócungø kömi tëddì ɑ́ngwen møg ɑ́tegø. 
EXO.26.33	 Kɑ sitɑrɑ̀ yinge me ryërri kì ri odöbb. Codhe, kɑ Sɑnduug Cigg men-ɑ yije di ópɑ̈nni kït ryeet kɑ̈ɑ̈l, kɑ cïb kenyɑni, kì ngɑ̈ɑ̈j sitɑrɑ̀, men-ɑ dɑ̈ɑ̈ng kej kwër, geki Kejkwërdwøng. 
EXO.26.34	Cïb kum kömi Sɑnduug Cigg. 
EXO.26.35	Kɑ tɑrɑbedhɑ̀ cïb bøli Kej Kwërdwøng kì yiny-ɑ wɑ̈g, kì wɑɑng wuudø. Cïb teggi lɑ̈mbɑ̈ɑ̈ wɑɑng wurlwɑl e rwööm ki tɑrɑbedhɑ̀.
EXO.26.36	“Codhe, kɑ dhø kemɑ̀ ngɑ̈bbí ki sitɑrɑ̀ me bɑ ɑcwɑ̈j ki kor-ɑ yöm, e ókwenø ki korø me kïdde di møg bɑ ówɑw kí ɑ́cwïcwïl, kí møg kwɑrø. Kwen gen yi bødhø me cinge døj. 
EXO.26.37	Cwödhí piny ki löjji ɑ́lwiy ɑ́bïj mø bɑ ɑgøj ki dhɑb. Göggi ri gen ki odöbb mø bɑ dhɑb, møg ri gen mɑɑg sitɑrɑni, kɑ ge göggí ki tëddì ɑ́bïj møg-ɑ ókønyø gɑ dilɑl.
EXO.27.1	“Kɑ këli lɑm gwøøg ki ɑ́lwiy, gwøøg köme mɑl ɑ́ óør, nyingi ngëdde ɑ́ngwen pɑ̈r, bɑ̈re bɑ mïtïr ɑ́ryew kí sentimïtïr pyɑ̈r ɑ́ryew, o lɑ̈je bɑ mïtïr ɑ́ryew kí sentimïtïr pyɑ̈r ɑ́ryew, o döre bɑ mïtïr ɑ́kyel kí sentimïtïr pyɑ̈r ɑ́dɑ̈g. 
EXO.27.2	Kɑ göggí ki tùng kì wɑ̈thi tøgge gɑ ɑ́ngwen bënn, de cɑɑg gen ki køjø kì ri yɑnh-ɑ gwøøg këli lɑm, kɑ gøøj ki dilɑl. 
EXO.27.3	Kɑ jɑmme bënn thɑ̈dh gɑ dilɑl; ɑ løg tɑ̈mm-ɑ nyi jøøb búr, kí ɑtögge, kí tɑ̈mme, kí odöbbe, kí dikɑ̈bbi mɑc. Gwøøg jɑmmɑni ki dilɑl. 
EXO.27.4	Göggi ki bøøy dilɑl óør, wɑ̈thi tùnge gɑ ɑ́ngwen bënn dɑ yëll, ge ómɑɑg tøgge. 
EXO.27.5	Kɑ cïb piny thɑ tøg këlø, o bëëde e ying-ɑ kuni dïdyër. 
EXO.27.6	Kɑ këlø göggí ki lødh ɑ́ryew mɑ ɑ́lwiy, kɑ ge gøj ki dilɑl. 
EXO.27.7	Kɑ lødhɑni cød yethi yëll-ɑ tøggi këlø gɑ møg nyi kɑ̈llii. 
EXO.27.8	Kɑ këlø gwøg ki pɑ̈mmì, kɑ yije gwøg ɑ́ göl. Gwøg ceth e pɑ̈r ki men-ɑ ɑ́nyudhɑ yïn kì wïj kït.
EXO.27.9	“Göög ki dörø ki sitɑrɑ̀, ɑ́ kɑl me wen Kemi Kwër. Dör-ɑ kuni wɑɑng wurlwɑl gwøg ɑ́ ógødh mɑ ɑcwɑ̈j ki kor-ɑ yöm, bɑ̈re bɑ mïtïr pyɑ̈r ɑ́ngwen wïdɑ́ngwen. 
EXO.27.10	Ngɑɑb sitɑrɑni ri löjji dilɑl pyɑ̈r ɑ́ryew, kɑ mɑɑg ri gen ki odöbb mø bɑ ɑ́tegø, kɑ twöj ki win ɑ́tegø. Gwøg tëddi löjjɑni ki dilɑl, kwɑnni gen bɑ pyɑ̈r ɑ́ryew. 
EXO.27.11	Tung-ɑ wɑɑng wuudø dɑ löjji dilɑl mø ni møgɑni, ge ócungø kömi tëddi dilɑl pyɑ̈r ɑ́ryew, o sitɑr mø bɑ̈ri gen bɑ mïtïr, mɑɑg ri gen ki odöbb geki win-ɑ tööj mɑ ɑ́tegø. 
EXO.27.12	Dör-ɑ kuni wɑɑng cyɑ̈ɑ̈ng böörø bɑ̈ri sitɑre bɑ mïtïr pyɑ̈r ɑ́ryew wïdɑ́ryew, o bɑ ɑngɑb kì ri löjj pyɑ̈rø mø di tëddi pyɑ̈rø. 
EXO.27.13	O dör-ɑ kuni wɑɑng cyɑ̈ɑ̈ng mwøl, ɑ løg tung-ɑ di dhø kɑl, bɑ̈re bɑ mïtïr pyɑ̈r ɑ́ryew wïdɑ́ryew thyew. 
EXO.27.14	Tung ɑ́kyel kì bøli dhø kɑl bɑ̈ri sitɑrre bɑ mïtïr ɑ́bïkyel kí sentimïtïr pyɑ̈r ɑ́bïkyel, ge óngɑɑb-ɑ ri löjj ɑ́dɑ̈g mø di tyel ɑ́dɑ̈g. 
EXO.27.15	Sitɑrr møg-ɑ tung-ɑ kyeelø pɑ̈r ki gen, ge bɑ mïtïr ɑ́bïkyel kí sentimïtïr pyɑ̈r ɑ́bïkyel, ge óngɑɑb-ɑ ri löjj ɑ́dɑ̈g mø di tëddi ɑ́dɑ̈g. 
EXO.27.16	Sitɑri dhø kɑl bɑ mïtïr ɑ́bïngwen, e ócwɑ̈jø ki kor-ɑ yöm, me bɑ ɑgwel ki kïddì mø bɑ ówɑw kí ɑ́cwïcwïl kí møg kwɑrø, o ócwɑ̈j-ɑ yi bødhø me cinge døj. O ngɑɑb ri löjj ɑ́ngwen mø di tyel ɑ́ngwen. 
EXO.27.17	O löjjɑni bënn møg-ɑ tuum kɑl, bɑ ɑrïw ki lødhi ɑ́tegø ri gen dɑ odöbbi ɑ́tegø kí tëddi dilɑl. 
EXO.27.18	Bëëd bɑ̈ri kɑl ceth ɑ́ mïtïr pyɑ̈r ɑ́ngwen wïdɑ́ngwen, o lɑ̈je bɑ mïtïr pyɑ̈r ɑ́ryew wïdɑ́ryew, o döri sitɑre bɑ mïtïr ɑ́ryew kí sentimïtïr pyɑ̈r ɑ́ryew. 
EXO.27.19	Kɑ jɑmm-ɑ göög kì gølɑni bëëd gen ceth ge bɑ ɑthɑ̈dh ki dilɑl, gen ɑ pijji kemɑ̀ bënn, kɑ löjji dör-ɑ bɑ kɑl bëëd gen gɑ dilɑl bënn.
EXO.27.20	“Kɑ tyëng Isrɑil köbbí, o yï nëngi yi gen ki møøw dhetun men-ɑ bɑ ɑ́bïj, men mïdhi lɑ̈mbɑ̈ɑ̈ møg-ɑ wɑ̈thi tegg ge olyelø. 
EXO.27.21	Aɑron geki wɑ̈dde mïdhi gen lɑ̈mbɑ̈ɑ̈ ge olyelø kì bølɑ cɑg kì böörø gïti mwøl. Mɑnyɑni yinge yij Kemi Kwër, kì kuni wɑ̈g kì ri sitɑrɑ̀ men-ɑ gëng Sɑnduug Cigg. Ciggɑni mïdhi gen ceth yi tyëng Isrɑil, cɑg ɑnɑn gïti ɑtheer kì ri rïjj bënn.”
EXO.28.1	“Köbbí Aɑron ómyëw bëe yïí geki wɑ̈dde, Nɑdɑb, kí Abiu, kí Eliɑdhɑr, kí Ithɑmɑr. Dɑ̈ɑ̈ng gen ki tyëng Isrɑil møg-ɑ kyeelø, o ge göggi gen yɑn gɑ ókwër. 
EXO.28.2	Göggí ómyëw Aɑron ki ógudh, o myëre, o wør yi ji. 
EXO.28.3	Köbbí bödhhì bënn møg-ɑ ɑ́thödhi ki peli wïj geki døøji cingø, o Aɑron göggi yi gen ki ógudh mø bëëdi gen ying wɑ̈yi gen. Ógudh møg nyodhii kinni bɑ miɑ, ngɑn göggi yɑn ɑ́ ókwërø. 
EXO.28.4	Ógudh-ɑ dwɑddi yi yɑn o gï gwøg yi gen ek: Bøj kí pɑrø, kí ɑ́ywönhdwøng, kí ɑ́ywönhthinh, kí thɑgi wïj, kí wëni yij. Göggi ógudh møgɑni Aɑron ómyëw geki wɑ̈dde yi bödhhì, o yɑ göggi yi gen gɑ ókwër. 
EXO.28.5	Cwɑ̈ɑ̈j gen yi bödhhɑni ki korri yëyy mø kïddi gen bɑ ówɑw kí ɑ́cwïcwïl, kí kïni kwɑrø, ki korri dhɑb, ki kor-ɑ yöm
EXO.28.6	“Göög gen ki pɑrø ki korri yëyy mø kïddi gen bɑ ówɑw kí ɑ́cwïcwïl, kí kïni kwɑrø, ki korri dhɑb, ki kor-ɑ yöm, kɑ ge cwɑ̈ɑ̈j ɑ́ywönhdwøng. Cwɑ̈ɑ̈j ógønhɑni yi bödhh-ɑ cinggi gen døøj. 
EXO.28.7	Bëëd wɑ̈thi tøgge ómɑɑg kej ɑ́kyel. 
EXO.28.8	Bëëd wën-ɑ nyi twööjii ɑ́ ɑrød kì ree, e bɑ ɑgwøg ki jɑmm-ɑ ni møgɑni. 
EXO.28.9	Kɑ yï kɑ̈bbí ki ópɑ̈nni kïtt-ɑ nyi göög ki tigg gɑ ɑ́ryew, kɑ nyingi wɑ̈ddi Isrɑil gweed kömi gen, 
EXO.28.10	e kööl ɑ ri ngɑn-ɑ dwøng, ɑ́bïkyel kì kömi kïnï, kí ɑ́bïkyel kì kömi kïn-ɑ kyeelø. 
EXO.28.11	Gweed nyingi wɑ̈ddi Isrɑil kömi ópɑ̈nni kïttɑni ryeet, ge ceg yi yïn kɑ twegø, ni kenyi gwëëd bødhø ki kitim. Kunyi tøggi kïttɑni ki dhɑb men-ɑ ómɑɑg gen ri ógødh kwër. 
EXO.28.12	Codhe, kɑ ópɑ̈nni kïttɑni twööj ri digɑ̈bbi wɑ̈thi tøggi ɑ́ywönhdwøng gɑ møg nyi pɑɑr wɑ̈ddi Isrɑil gɑ pyɑ̈rø wïdɑ́ryew. Rug nyingi gen yi Aɑron kì bølɑ gɑ møg nyi pɑɑr wɑ̈ddi Isrɑil. 
EXO.28.13	Göög ki ɑ́tuggi dhɑb ɑ́ryew møg mïdhi kïttɑni. 
EXO.28.14	Kɑ yï göög ki ɑ́cwecwelli dhɑb ɑ́ryew ki dhɑm dhïw. Mɑɑg ɑ́cwecwellɑni ri ɑ́tuggi dhɑb møg-ɑ ri kïttɑni, o ge mïdhi ge gïn.
EXO.28.15	“Göggi Ókwër-ɑ Dwøng ki bøj men nyi kunyi ki løøgi kwøb, gwøg yi bödhhì ni kɑ ɑ́gwøg gen pɑrø, cwɑ̈j ge gøn ki kor-ɑ yöm mø kïddi gen bɑ ówɑw kí ɑ́cwïcwïl, kí kïni kwɑrø, kí korri dhɑb. 
EXO.28.16	Gwøg bøj ɑ́ óør tùnge pɑ̈r, bɑ̈re bɑ sentimïtïr pyɑ̈r ɑ́ryew wïdɑ́ryew, o lɑ̈je bɑ sentimïtïr pyɑ̈r ɑ́ryew wïdɑ́ryew, ɑ́ ɑbɑn yethe ɑ́ryew, o gööge e nɑ jyeb. 
EXO.28.17	Kɑ ree rudi ki lwøbb ɑ́ngwen mø ópɑ̈nni kïtt-ɑ nyi göög ki tigg; lwøm-ɑ mɑl yije dɑ rërø, kí óbwörø, kí ómɑrø. 
EXO.28.18	O ryeew lwøbb yije dɑ ówɑw me kømi lojø, kí óbɑng, kí óbøw. 
EXO.28.19	Dɑ̈ɑ̈g lwøbb yije dɑ ɑ́dwøgø, kí oget, kí ɑ́gør tïl. 
EXO.28.20	Ngween lwøbb yije dɑ ówɑw, kí ditɑ̈ng, kí ɑcwïl. Kɑ ge mɑɑg kej ɑ́kyel bënn ge otumø yi yïn ki dhɑb. 
EXO.28.21	Bëëd kwɑnni ópɑ̈nni kïttɑni gɑ pyɑ̈rø wïdɑ́ryew ceth kì kömi bønyɑni, ɑ́kyel cungi ɑ́ nyingi wɑ̈d Isrɑil ɑ́kyel, men ki kïte men ki kïte. Gweed nyingi ngɑɑn kömi kïte, yï ce tweg-ɑ kitim. 
EXO.28.22	Göög ki ɑ́cwecwelli dhɑm dhïw, e nɑ thøl ɑkɑ̈d me ngɑɑb bøj. 
EXO.28.23	Göög ki yëlli dhɑb ɑ́ryew, kɑ ge gøød wɑ̈thi tøggi bøj kì mɑl. 
EXO.28.24	Mɑɑg ɑ́cwecwelli dhɑb ri yëllɑni. 
EXO.28.25	Mɑɑg dhøggi ɑ́cwecwellɑni ryeet kì tung-ɑ kyeelø ri ɑ́tuggi dhɑb møg-ɑ ri pɑrø, kì ri digɑ̈bbì, kì wɑ̈thi tøg kì bøli pɑrø. 
EXO.28.26	Göög ki yëlli dhɑb ɑ́ryew møøgø kɑ ge gøød wɑ̈thi tøggi bøj kì kuni piny, kì yiny-ɑ yij tung-ɑ kömi pɑrø. 
EXO.28.27	Göög ki yëll ɑ́ryew møøgø, kɑ ge gøød kuni piny kì ri digɑ̈bbì wïj tøg pɑrø, kì kuni bøle, cïb mɑl ri keny-ɑ órød wëni pɑrø. 
EXO.28.28	Twööj yëlli pɑɑrø ri wëëni me kïde bɑ ówɑw, gï orebø ki wëëni kipe kinni o bøj cöge e pɑ lëwwø kì kömi pɑrø.
EXO.28.29	“Kɑ̈lli nyingi wɑ̈ddi Isrɑil yi Aɑron ceth kì ri bøj, bøj mi löggø. Kɑ̈lle gïn kì ɑ́ngɑne ceth ɑ́ men nyi pɑ̈ddi ji, kì bøli kenyi kedhe kej kwër. 
EXO.28.30	 Cïb Urïm geki Thumïm yij bøj,
EXO.28.31	“Göög ki ɑ́ywönhdwøng, rød ɑ́ ógødh me bɑ ówɑw bëne. 
EXO.28.32	Göggi ki keny me twïyø kì wïje mɑl, me nyi cød wïj Aɑron, kɑ cwɑ̈jji ki munø, kipe e ópyëëd. 
EXO.28.33	Göög ki gïg mø bɑ ɑ́tug ni nywøli romɑn ki kor, mø kïddi gen bɑ ówɑw kí ɑ́cwïcwïl kí møg kwɑrø, kɑ ge ngɑɑb tøggi ɑ́ywönhdwøng, o ge ryërri gen. 
EXO.28.34	Kɑ kelli gen cwil ki mɑ̈lli dhɑb, (mɑ̈lø ki romɑn gïti keny-ɑ ótuume). 
EXO.28.35	Rug ógønhɑni yi Aɑron ceth kenyi gööge ɑ́ ókwërø. O ywøøg mɑ̈lli dhɑb nyi lïngi kenyi kedhe, kí kenyi dwööge wɑ̈g kì kej kwër kì bølɑ, o Aɑron cöge e pɑ thøw.
EXO.28.36	“Göög ki ópɑni dhɑb, kɑ kwøb møg gweed ge twegí ree, yï ce tweg-ɑ kitim kinni, ‘Kwëër Jwøng-ɑ Ácwɑ̈ɑ̈j.’ 
EXO.28.37	Kɑ twööj bøli thɑɑg ki ɑcwɑdø me kïde bɑ ówɑw. 
EXO.28.38	Nyi rug yi Aɑron ceth kì bøle, o kɑ̈lle körri orøøg tyëng Isrɑil kinøw kì ri jɑmm-ɑ muuj yɑn yi gen. Nyi kɑ̈lli yi Aɑron ceth gø twööj en bøle, kenyi kedhe bølɑ, o jɑmm-ɑ muuj yi ji yïëy yi yɑn.
EXO.28.39	“Cwɑ̈j ɑ́ywönhthinh ki kor-ɑ yöm, kɑ thɑɑg cwɑ̈j ki kor-ɑ yöm thyew, kɑ wëëni ceg ki kwenø yi bødhø me cinge døj.
EXO.28.40	“Göggi wɑ̈ddi Aɑron thyew ki ɑ́ywödhh-ɑ thønhø, kí wënni yeth, geki wënni wɑ̈ɑ̈th, kipe kinni o ge nënni gen ge myëër, o ge wør yi ji. 
EXO.28.41	Løny ógudhɑni ri Aɑron ómyëw geki wɑ̈dde. Kɑ ge gïïny ki møøw dhetun. Kɑ ge thyey kipe gwøg men-ɑ gwøg yi gen. Kɑ ge kwër, o ge bëëd gen gɑ ókwër møgɑ. 
EXO.28.42	Kɑ ge göggí ki ɑköjji kor-ɑ yöm, mø kum gen ri gen, e cɑ̈g-ɑ́ɑ̀ pyer gïti ri cøng. 
EXO.28.43	O ge nyi rug yi Aɑron geki wɑ̈dde kì thɑ̈thi ɑ́ywödhhi gen kenyi kedhi gen yij Kemi Kwër, kì bøli keny-ɑ kedhi gen buti këli lɑm be gwøg gɑ ókwër kì kej kwër. Kipe ge ókɑ̈ni ki orøg kɑ ge othøø. Møgɑni bɑ cigg møg mïdhi kidøøj yi Aɑron geki wɑ̈dde, kí kwɑrre gïti ɑtheer.
EXO.29.1	“Gwøg møg-ɑ köbbɑ yïn èn, kɑ Aɑron kwëër geki wɑ̈dde gɑ ókwër møgɑ, kɑ̈bbí ki wɑdh me thinh, ki órömm ɑ́ryew mø bong gïjø me rɑj kì ri gen. 
EXO.29.2	Kɑ yï göög ki ópun ki møng-ɑ búr gemè e bɑ olwëny, nyöm ɑwɑnyɑni ki møøw dhetun. Göög ki ópùn møg thwøwø, møg bɑ ɑgïny ki møw. 
EXO.29.3	Kɑ ge kïdhi yij ɑ́ridh, kɑ kɑ̈ɑ̈l geki wɑdh, kí órömmɑni ryeet.
EXO.29.4	“Kɑ Aɑron geki wɑ̈dde kɑ̈ɑ̈l dhø Kemi Kwër, kɑ ge lwøøg ki pï. 
EXO.29.5	Kɑ ógudh kwɑɑny, kɑ ɑ́ywönhthinh løny ree, kɑ ɑ́ywönhdwøng løny köme, kɑ ɑköj løny, kí pɑrø. Kɑ ɑköj twööj ree ki wëne men-ɑ bɑ ɑkwen yi bødhø me cinge døj. 
EXO.29.6	Kɑ thɑɑg cïb wïje, kɑ Athyeey Jwøng-ɑ Ácwɑ̈ɑ̈j twööj kömi thɑɑg kì bøle. 
EXO.29.7	Kɑ møøw röny kwɑɑny, kɑ køny wïje, kɑ gïïny.
EXO.29.8	“Kɑ wɑ̈dde kɑ̈ɑ̈l, kɑ ɑ́ywödhhi gen løny ri gen. 
EXO.29.9	Kɑ thɑ̈ggì cïb wɑ̈thi gen, kɑ wënnì twööj yethi gen. Aɑron geki kwɑrre óbëëdø gɑ ókwër kì Isrɑil e bɑ cigg møg cɑ̈gi ɑnɑn gïti ɑtheer. Bene kër-ɑ ókwëër Aɑron geki wɑ̈dde ɑnɑn gɑ ókwër.
EXO.29.10	“Kɑ̈ɑ̈l wɑdh dhø Kemi Kwër. Kɑ Aɑron geki wɑ̈dde cïb gen cinggi gen wïj wɑnhɑni. 
EXO.29.11	Kɑ wɑnhɑni ngɑɑl kì bølɑ kì dhø Kemi Kwër. 
EXO.29.12	Kɑ yï kɑ̈bbí ki kwï remi wɑdh, kɑ kiny ri tùngi këli lɑm ki lwedí. Kɑ rem-ɑ döng bëne køny thɑ këli lɑm. 
EXO.29.13	Kɑ dwɑ̈lø men-ɑ yij, kí dhøg ócuny kí dwɑ̈l-ɑ ree, kí røng ryeet geki dwɑ̈l-ɑ kömi gen, kɑ ge rɑ̈ɑ̈b kì wïj këli lɑm. 
EXO.29.14	Kɑ pyëën wɑdh, kí rïnge geki wɑyye, rɑ̈ɑ̈b kì ngɑ̈ɑ̈j kɑɑl, bɑ gënhi orøg.
EXO.29.15	“Kɑ órömø ɑ́kyel kwɑɑny, kɑ Aɑron geki wɑ̈dde cinggi gen cïb gen wïje. 
EXO.29.16	Kɑ órömɑni ngɑɑl, kɑ yï kɑ̈bbí kì ri reme, kɑ kiny ri këli lɑm, e owenø yi yïn. 
EXO.29.17	Kɑ órömɑni ngølli ɑ́ ɑ́tug, kɑ cïnne lwøøg geki tyelle, kɑ ge cïb wïj këli lɑm kyeel ki wïj órömø. 
EXO.29.18	 Kɑ órömɑni rɑ̈ɑ̈b bëne kì wïj këli lɑm, yømi tole twel, bɑ kenɑ.
EXO.29.19	“Kɑ ryeew órömm kwɑɑny, kɑ Aɑron geki wɑ̈dde cinggi gen cïb gen wïje. 
EXO.29.20	Kɑ órömɑni ngɑɑl, kɑ yï kɑ̈bbí kì ri reme, kɑ gɑ̈ɑ̈j ri ɑ́kwɑɑn yïth Aɑron, geki ɑ́kwɑnni yïthhi wɑ̈dde, kí ri lwedd-ɑ døngø mø cinggi këjji gen geki tyelli këjji gen bënn. Kɑ rem-ɑ döng kiny ri këli lɑm, e owenø yi yïn. 
EXO.29.21	Kɑ yï kɑ̈bbí kì ri rem-ɑ wïj këlø, kɑ yï kɑ̈bbí kì ri møøw gïïnyø, kɑ ge kiny ri Aɑron geki wɑ̈dde, kí ri ógudhi gen bënn. Menɑni ónyodh kinni Aɑron geki wɑ̈dde kí ógudhi gen bënn, ɑ́rum ki mëggi yɑn, o ge göggi gen yɑn.
EXO.29.22	“Codhe, kɑ dwɑ̈li órömɑni kwɑɑny, kí ótïde, kí røng ryeet geki dwɑ̈l-ɑ kömi gen, kí dhøg ócuny kí dwɑ̈l-ɑ ree. Kí rɑ̈ɑ̈m kyëj. Mɑ́ e bɑ órömi röny. 
EXO.29.23	Kɑ̈bbí ki ópuun olwëny ɑ́kyel, kí ópun ɑ́kyel kì ri ópùn-ɑ ɑ́nyöm ki møw, kí kɑɑk ɑ́kyel kì yij dhöng-ɑ bølɑ. 
EXO.29.24	Cïb jɑmmɑni bënn cingi Aɑron geki wɑ̈dde, kɑ ge köbbí o gï kïdhi gen bølɑ, bɑ kenɑ. 
EXO.29.25	Kɑ ge kwɑɑny kì cinggi gen, kɑ ge rɑ̈ɑ̈b kì wïj këli lɑm, yømi tool gen twel, bɑ kenɑ.
EXO.29.26	“Kɑ ɑ́ngɑni óröm-ɑ ɑ́røøny Aɑron kwɑɑny, kɑ thyeer bølɑ. Bene en ɑ óbëëd ɑ́ mií.
EXO.29.27	“Thyer ɑ́ngɑni dyeel röny geki bɑde, kɑ ge kwëër, eni ɑ́ngɑdø geki bɑɑd dyel-ɑ ɑ́røøny Aɑron geki wɑ̈dde. 
EXO.29.28	O ge bëëd gen gɑ mø Aɑron geki wɑ̈dde. Nyi muuj gen ceth yi tyëng Isrɑil gɑ mø ókwër kì ri jɑmm-ɑ nyi ngɑl yi gen gɑ kenɑ gïti ɑtheer.
EXO.29.29	“Kɑ ógudhi Aɑron møg-ɑ bɑ ɑkwër mïdhi wun gɑ møg-ɑ órøøny ngɑn-ɑ kwɑny keje kì kelli wɑ̈dde gïti ri kwɑrre. 
EXO.29.30	Ngɑn-ɑ kwɑny keje ɑ́ Ókwër-ɑ Dwøng, nyi ruge ógudhɑni ki cyɑ̈ng ɑ́bïryew, kenyi kedhe yij Kemi Kwër be gwøg ki kwër.
EXO.29.31	“Kɑ órömi röny kwɑny, kɑ thɑl kì keny me bɑ ɑkwër. 
EXO.29.32	Kɑ órömi kwër cɑm yi Aɑron geki wɑ̈dde kì dhø Kemi Kwër, cɑm ge gøn kyeel ki ópùn-ɑ yij dhöngø. 
EXO.29.33	Cɑm gen gënhɑni keti gen, mɑ́ e ɑ́gøøm-ɑ bøli gen keny-ɑ ɑ́thyeey gen, kɑ ge kwër. De ko di ngɑn megø me cyɑ̈mø, mɑ́ e bɑ ɑkwër. 
EXO.29.34	O keløg e dɑ rïngi dyeel röny me döng, wɑlɑ̀ dɑ ópun me döng kɑ wɑ̈dh-ɑ mwøl, rɑ̈ɑ̈b møg-ɑ ɑ́döng bënn. Ko cɑm, mɑ́ ge bɑ ɑkwër.
EXO.29.35	“Bene gïn-ɑ ógöggí Aɑron geki wɑ̈dde ɑnɑn, ni kɑ ɑ́cegɑ yïn ceth. Rööny gen tyëg-ɑ cyɑ̈ng ɑ́bïryew. 
EXO.29.36	Nyi ngɑ̈ɑ̈d ki wɑdh kì yethi cyɑ̈nggɑni gɑ ɑ́bïryew, cyɑ̈ɑ̈ng ki wɑdh, cyɑ̈ɑ̈ng ki wɑdh, ɑ́ men gøøm bøli orøøg Aɑron geki wɑ̈dde, kɑ këli lɑm kwëër, kɑ köme kunyí ki møw, o gööge ki ɑkwër. 
EXO.29.37	Tyëg cyɑ̈ng ɑ́bïryew yï kwër-ɑ këli lɑm, yï thyey-ɑ en. O këli lɑm gööge ɑ́ ɑkwër, gïn-ɑ nywɑlii ceg-ɑ gwøg ki ɑkwër.
EXO.29.38	“Bene gïg-ɑ ómuuj yi yïn kì këli lɑm ek: Órömm ɑ́ryew mø runi gen ɑ́kyel, kì yethi cyɑ̈ng, ki cyɑ̈ng ɑ́bïryew. 
EXO.29.39	Nɑ̈g órömø ɑ́kyel kì mwøl, kɑ óröm-ɑ kyeelø nɑ̈ɑ̈g kì böörø. 
EXO.29.40	Kɑ yï muuj ki møng-ɑ búr ɑ́ kïlø ɑ́kyel kí órömi mwøl, kí kïlø megø kí órömi böörø, nyööm møng-ɑ búrɑni ki røthøl ɑ́ryew mø møøw dhetun. Kɑ yï muuj ki møgi oløg røthøl ɑ́ryew 
EXO.29.41	Nɑ̈g óröm-ɑ kyeelø kì böörø kɑ yï muuj ki møng-ɑ búr, kí møøw dhetun, kí møgi oløg mø pɑ̈r ki møg-ɑ ɑ́muuj yi yïn kì mwøl. Menɑni bɑ men-ɑ rɑ̈bbi yɑn, yømi tole twel, bɑ kenɑ. 
EXO.29.42	Nyi rɑ̈ɑ̈b jɑmmɑni yethi cyɑ̈ng bënn, ge rɑ̈bb-ɑ yɑn, cɑg ɑnɑn ceth gïti ɑtheer, nyi rɑ̈ɑ̈b gen kì dhø Kemi Kwër kì bølɑ. Kenyɑni ɑ nyi yïddɑ wøki jiɑ, ɑ kööbɑ wøki yïn. 
EXO.29.43	Wø óyïddi ki tyëng Isrɑil kì kenyɑni, o kenyɑni óbëëd ɑ́ ɑkwër kipe mɑ̈rɑ. 
EXO.29.44	Kemi Kwër geki këli lɑm ókwër yi yɑn. Aɑron geki wɑ̈dde ókwër yi yɑn thyew, o yɑ ógöggi yi gen gɑ ókwër. 
EXO.29.45	Yɑ óbëëdø kì kelli tyëng Isrɑil, kɑ yɑ ogöögø ki Jwøøg gen. 
EXO.29.46	O óyod yi gen kinni yɑn, yɑ Jwøng-ɑ Ácwɑ̈ɑ̈j, yɑ bɑ Jwøøg gen, ngɑn-ɑ ɑ́kɑ̈ɑ̈l gen wɑ̈g kì piny Rïp, kipe kinni o yɑ óbëëdɑ kì kelli gen. Bene yɑn Jwøøg gen, Jwøng-ɑ Ácwɑ̈ɑ̈j.
EXO.30.1	“Göög ki këli bɑkur, gwøøg ki yɑdh ɑ́lwiy. 
EXO.30.2	Gwøg ɑ́ óbɑr, bɑ̈re bɑ sentimïtïr pyɑ̈r ɑ́ngwen wïdɑ́bïj, o lɑ̈je bɑ sentimïtïr pyɑ̈r ɑ́ngwen wïdɑ́bïj, o döre bɑ sentimïtïr pyɑ̈r ɑ́bïngwen, o yïe dɑ tùng mø bɑ ɑkøj kì ri yɑnhɑni. 
EXO.30.3	Kɑ wïje mɑl, kí nyingi ngëdde, kí tùnge gøøj ki dhɑm dhïw. Kɑ ween ki dööli dhɑb. 
EXO.30.4	Kɑ ree göddi ki yëlli dhɑb ɑ́ryew møg nyi kɑ̈llii ki lødh. 
EXO.30.5	Gwøg lødhɑni gɑ yɑdh ɑ́lwiy, kɑ ge gøøj ki dhɑb. 
EXO.30.6	Kɑ këli bɑkur cïb bøli gëng, e rwööm ki Sɑnduug Cigg, ɑ yije di ópɑ̈nni cigg pyɑ̈rø, e rwöm ceth ki kum Sɑndug, keny-ɑ nyi yïddi wɑ. 
EXO.30.7	O köme nyi rɑ̈ɑ̈b yi Aɑron ki bɑkur kì mwøl yethi cyɑ̈ng bënn, kenyi kedhe be nɑ̈gi lɑ̈mbɑ̈ɑ̈. 
EXO.30.8	Nyi døøge’ rɑ̈b ki bɑkur kì böörø kenyi kedhe be cwinyi lɑ̈mbɑ̈ɑ̈, codhe, o bɑkur nyi duunge kì bølɑ yethi cyɑ̈ng bënn, kì ri rïjj bënn. 
EXO.30.9	Ko di bɑkur me pɑth ki mi kwër men rɑ̈b kì këlɑni, kɑ ko di kenø me rɑ̈b kì köme, ying-ɑ́ rïngø wɑlɑ̀ byëlø, kɑ ko di gïn køny wïje. 
EXO.30.10	Nyi kwër yi Aɑron tyelø ɑ́kyel kì yij run, o dhïwe. Nyi kwër ceth kì yethi rïjj bënn. Nyi kïnye ri tùnge ki remi gëdhhi orøg. Këlø menɑni bene kej kwër-ɑ dwøng kì yïɑ.”
EXO.30.11	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
EXO.30.12	“Keny-ɑ ókwɑɑn tyëng Isrɑil, muuj dhɑnhø ki gïn gøøme wëye kipe ri gen ókedhi yi gïnrɑj keny-ɑ ókwɑɑn gen. 
EXO.30.13	 Muuj ngɑn-ɑ kwɑɑn kelli ji ki ngyëny ɑ́tegg ge røm kɑ rumi kej kwër. 
EXO.30.14	Ngɑn-ɑ kedhi yethi kwɑn, cɑg kì ri ngɑn runne bɑ pyɑ̈r ɑ́ryew gïti mɑl, ceg-ɑ muujø ceth e thödh-ɑ Jwøng-ɑ Ácwɑ̈ɑ̈j. 
EXO.30.15	Kɑ ngetikɑ̈r ko muuj ki møg ngenyø kibøli ngɑn wɑnge cɑn, wɑlɑ̀ ngɑn wɑnge cɑn ko muuj ki møg nøg, mɑ́ e bɑ men mëggi Jwøng-ɑ Ácwɑ̈ɑ̈j, ɑ́ men gøøm bøli wëyi wun. 
EXO.30.16	O ɑ́tegø men-ɑ cøng yi yïn kì yï tyëng Isrɑil bëëde ɑ́ men nyi ngëëw ki jɑmm-ɑ dwɑddi kipe Kemi Kwër. O óbëëde ɑ́ pɑɑr kì bøli Wïi wun kinni, tyëng Isrɑil bøli wëyi gen ɑ́gøøm.”
EXO.30.17	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
EXO.30.18	 “Göög ki ɑ́tɑɑy dilɑl, o dööli thɑre bɑ dilɑl thyew, kɑ cïb kɑɑm Kemi Kwër geki këli lɑm, kɑ pɑ̈ng ki pï, 
EXO.30.19	o yije nyi kɑ̈bbi yi Aɑron geki wɑ̈dde ki pïg nyi lwøg gen cinggi gen geki tyelli gen, 
EXO.30.20	kenyi bëën gen ge kedh-ɑ yij Kemi Kwër, wɑlɑ̀ kenyi wɑ̈dhi gen buti këli lɑm, kenyi bëëd e dɑ gïn muuj ɑ́ men rɑ̈bbi Jwøng-ɑ Ácwɑ̈ɑ̈j. 
EXO.30.21	Nyi lwøg gen cinggi gen geki tyelli gen, kipe ge óthøw. Mïdhi gen ciggɑni, cɑg ɑnɑn gïti ɑtheer.”
EXO.30.23	“Kɑ̈bbí ki ryɑ̈ɑ̈ møg-ɑ yømi gen pëddi medø, gɑ røthøl pyɑ̈rø wïdɑ́dɑ̈g kí budi røthøl; kí ryɑ̈ mor me dhïw, me bɑ cɑ̈wwì. Kí røthøl ɑ́bïryew mø møøw sinɑmön, kí røthøl ɑ́bïryew mø lùm-ɑ yømi gen med. 
EXO.30.24	Kí møøw kɑsiyɑ̀ ɑ́ røthøl pyɑ̈rø wïdɑ́dɑ̈g kí budi røthøl, kí røthøl ɑ́bïdɑ̈g mø møøw dhetun men-ɑ dhïw, røm gen bënn ki rumi kej kwër. 
EXO.30.25	Kɑ ge gwøg gɑ møøw gïïnyø me yøme med, gwøg yi bødhø me cinge døj, o bëëde e bɑ møøw gïïnyø mi kwër. 
EXO.30.26	Gïny Kemi Kwër geki Sɑnduug Cigg ki møwɑni. 
EXO.30.27	Kɑ tɑrɑbedhɑ̀ mi gïncɑm gïïny geki jɑmme bënn, kɑ teggi lɑ̈mbɑ̈ɑ̈ gïïny geki jɑmmi gen bënn. Kɑ këli bɑkur gïïny. 
EXO.30.28	Kɑ këli lɑm gïïny geki jɑmme bënn, kɑ ɑ́tɑy gïïny geki dööli thɑre. 
EXO.30.29	Kwër gen bënn, o ge göög gen ki jɑmmi Kwëër Dwøng, o gïn nywɑl gen ceg-ɑ gwøg ki gïi kwër. 
EXO.30.30	Kɑ Aɑron gïïny thyew geki wɑ̈dde; kwër gen gɑ ókwërrɑ. 
EXO.30.31	Kɑ wɑ̈ddi Isrɑil köbbí kinni, menɑni bɑ møwɑ, møøw kwër men nyi gïïny kì ri rïjj bënn gïti ɑtheer. 
EXO.30.32	Ko gïïny dhɑnhø megø, o ko di møw me gwøg e nɑ en, mɑ́ e bɑ ɑkwër, bëëde ceth ɑ́ ɑkwër kì yï wun. 
EXO.30.33	Ngɑn-ɑ ógöögø ki men ni en, wɑlɑ̀ ngɑn kwɑny møwɑni kɑ gø gïnye, e pɑth ki ókwërø, ngøl ngɑnɑni wɑ̈g kì kelli jie.”
EXO.30.34	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Kɑ̈bbí ki yenh-ɑ yømi gen med, kwɑny gen kɑ ge røm ge pɑ̈r bënn, kì ri meɑ̀, kí ɑniicɑ̀, kí gïïnɑ̀, kí lubɑn, 
EXO.30.35	reb gen, kɑ ge gwøøg gɑ bɑkur, me bɑ ɑyöl ki døøji cingø, e thøø yi gwirø kidøøj ɑ́ ɑkwër. 
EXO.30.36	Guur kwëe ɑ́ búr, kɑ kwëe cïb bøli Sɑnduug Cigg kì yij Kemi Kwër, keny-ɑ nyi yïddi wɑ. Bëëd bɑkurɑni ceth ɑ́ gïi kwër me pere teg kì yï wun. 
EXO.30.37	De keny-ɑ ógwøøg bɑkur menɑni, ri wun ko göggi wun ki men ni en, bëëde ɑ́ ɑkwër ceth kì yï wun, ɑ́ mi Jwøng-ɑ Ácwɑ̈ɑ̈j. 
EXO.30.38	Ngɑn-ɑ ógöögø ki men ni en, ngøl wɑ̈g kì kelli jie.”
EXO.31.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
EXO.31.2	“Bedhɑlel wɑ̈d Urì wɑ̈d Ur kì gøl Yeudɑ̀, ɑ́rum ki kwɑnyø yi yɑn. 
EXO.31.3	Bedhɑlel ɑ́pɑ̈ng yi yɑn ki wëyi Jwøk, kɑ thödhɑ ki døøji cingø, kɑ thödhɑ ki peli wïj geki tegø me gwøge gïgɑni bënn. 
EXO.31.4	Ócuggø gwøg ki jɑmm-ɑ køny gɑ dhɑb, ki møg-ɑ køny gɑ ɑ́tegø, ki møg-ɑ køny gɑ dilɑl. 
EXO.31.5	Ócuggø gwøg ki tigg kɑ gï roobe ri winø. Ócuggø tyeng ki yenh, kɑ jɑmmì bënn lwɑ̈nge ki gwøgø. 
EXO.31.6	Thyew Oliɑb wɑ̈d Akisɑmɑk, kì gøl Dɑn, ógöögø geki Bedhɑlel. Bödhhɑni ryeet ɑ́thödhɑ ki døøji cingø geki tegi pyëw men gwøg gen gïg-ɑ ɑ́köbbɑ yïn bënn, 
EXO.31.7	ɑ løg Kemi Kwër, kí Sɑnduug Cigg kí kume, geki jɑmm-ɑ yij kemɑni bënn. 
EXO.31.8	Kí tɑrɑbedhɑ̀ geki gïg-ɑ wïje bënn, ki teggi lɑ̈mbɑ̈ɑ̈ men-ɑ ógwøgø ki dhɑm dhïw, geki jɑmm-ɑ ree bënn, kí tɑrɑbeedh bɑkur, 
EXO.31.9	kí këli lɑm geki jɑmme bënn, kí ɑ́tɑy geki dööle. 
EXO.31.10	Aɑron geki wɑ̈dde ócwɑ̈jji yi gen ki ógudhi ókwër møg nyi rug yi gen kenyi göög gen ki gwøøg kwër. 
EXO.31.11	Møøw röny ógwøg yi gen, geki bɑkur. Gwøg gen jɑmmi kwër møg-ɑ ɑ́cïgɑ yïn bënn.”
EXO.31.12	Codhe, kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
EXO.31.13	“Köbbí tyëng Isrɑil kinni mïdhu Sɑbɑth miɑ thyew, mɑ́ e óbëëd ɑ́ ngïji kì kɑɑmee, kì ri rïjj bënn, o yod kinni yɑn yɑ Jwøng-ɑ Ácwɑ̈ɑ̈j ɑ kwër wun. 
EXO.31.14	Gwøgu Sɑbɑth ɑ́ cyɑ̈ɑ̈ng ywömø. Ngɑn koo mïdhii, ceg kɑ nɑ̈gø. Ngɑn-ɑ ógöögø kì cyɑ̈ɑ̈ng Sɑbɑth, ceg kɑ ngøl wɑ̈g kì kelli jie. 
EXO.31.15	 Gwøøg tïj ki cyɑ̈ng ɑ́bïkyel, de bïryeew cyɑ̈ng bɑ Sɑbɑth, cyɑ̈ɑ̈ng kwër mi Jwøng-ɑ Ácwɑ̈ɑ̈j. Ngɑn-ɑ ógöögø kì cyɑ̈ɑ̈ng Sɑbɑth, ceg kɑ nɑ̈gø ceth. 
EXO.31.16	Mïdhi Sɑbɑth yi tyëng Isrɑil, e cungi ɑ́ lwöbø ceth, kì ri rïjj bënn gïti ɑtheer. 
EXO.31.17	 Bɑ ngïji kì kɑɑm wøn ki tyëng Isrɑil gïti ɑtheer, mɑ́ mɑl kí piny ɑ́cwɑ̈j yi Jwøng-ɑ Ácwɑ̈ɑ̈j kɑ cyɑ̈ng ɑ́bïkyel. Kɑ ówïyø gwøg kì bïryeew cyɑ̈ng, kɑ ree ywöme.”
EXO.31.18	Keny-ɑ ɑ́rume kwøb ki gøn kì wïj Kïti Sinɑy, ɑmëgge Mosɑ̀ ópɑ̈nni kït ɑ́ryew, ge bɑ ɑgwed ki lwedi Jwøk.
EXO.32.2	Kɑ ge köbbi yi Aɑron kinni, “Kɑ̈ɑ̈lu dhɑb men-ɑ yïthhi mɑ̈nni wun, kí men-ɑ yïthhi wɑ̈ddi wun geki nyigi wun, kɑ̈ɑ̈lu en wɑ̈g kɑ muuju yɑn.” 
EXO.32.3	Kɑ ji bënn dhɑb kɑ̈ɑ̈l gen wɑ̈g kì yïthhi gen, kɑ gø muuj gen Aɑron. 
EXO.32.4	 Kɑ gø kwɑnye kì cinggi gen, kɑ gø lenye, kɑ gø kønye ɑ́ røjø.
EXO.32.4	Kɑ ge okööbø kinni, “Jwøgí ɑnɑn Isrɑil, jwøng-ɑ ɑ́kɑ̈ɑ̈l yïn wɑ̈g kì piny Rïp.”
EXO.32.5	Keny-ɑ ɑ́lidhii kinøw yi Aɑron, ɑgëëde ki këli lɑm kì bøle, kɑ Aɑron óryeerø kinni, “Dhuki bɑ cyɑ̈ɑ̈ng wøwi Jwøng-ɑ Ácwɑ̈ɑ̈j.” 
EXO.32.6	 Amøøl gen be ngɑl ki gëdhh-ɑ nyi rɑ̈b geki gëdhhi mër. Kɑ ji pëgg-ɑ piny be cɑm, kɑ ge omɑ̈dhø, kɑ ge dhwödh-ɑ be ngyëëdø.
EXO.32.7	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Bïí dhwöödh kedhí piny, kipe jií, møg-ɑ ɑ́kɑ̈ɑ̈l yi yïn wɑ̈g kì piny Rïp, ge ɑ́døøg cyɑ̈n. 
EXO.32.8	Ge ɑ́jwɑn kedhi wɑ̈g kì yuu-ɑ ɑ́cïgɑ gen. Ri gen ɑ́göggi gen ki røjø me bɑ ɑkøny ɑ́ dhɑb, kɑ ri gen bøødh gen piny kì bøle, kɑ gø ngɑ̈ddi gen ki jɑmmì ge okööbø kinni, ‘Jwøgí ɑnɑn Isrɑil, bene jwøng-ɑ ɑ́kɑ̈ɑ̈l yïn wɑ̈g kì piny Rïp.’ ” 
EXO.32.9	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Jiɑni ɑ́lidhɑ, ge bɑ ji mø muddi gen teeg. 
EXO.32.10	Anɑn wiy pyëwɑ rënye ki gen, o ge nɑ̈gɑ, codhe o yïn, wuki kwɑrrí, wu gwøg yi yɑn wun ɑ́ pödhø me dwøng.”
EXO.32.12	ede tyëng Rïp ɑ wëggí gen kwøb kinni, i ge kɑ̈ɑ̈l yïn kɑ rɑ̈ji pyëwí, kiper kinni o ge nɑ̈ɑ̈g yi yïn kelli kïttì, o ge tyëg yi yïn kì kömi piny. Dwöög pyëwí, kɑ pyëwí lɑ̈ɑ̈me ki gïnrɑj men-ɑ ɑ́gwøg yi jií. 
EXO.32.13	 Pɑr bɑ̈nggí: Abrɑhɑm, kí Isɑɑk, kí Yɑgob. Pɑr møg-ɑ ɑ́köbbí gen kinni, ‘Nyigi wun ógwøg yi yɑn ge gïïr ni kyelli mɑl, o piny men bëne mëggɑ’ kwɑrri wun, o gø kwɑny gen ɑ́ mi gen gïti ɑtheer.’ ” 
EXO.32.14	Kɑ Jwøng-ɑ Ácwɑ̈ɑ̈j pyëwe ólɑ̈ɑ̈mø ki gïnrɑj men-ɑ ɑ́gwøg yi jie.
EXO.32.15	Kɑ Mosɑ̀ wïje løge kɑ bï-ɑ piny kì wïj kït e kɑ̈ll-ɑ ópɑ̈nni kït ryeet møg-ɑ kömi gen ɑ́gweed cigg. Ciggɑni ógweed-ɑ kömi ópɑ̈nnɑni ryeet. 
EXO.32.16	Ópɑ̈nnɑni ɑ́gwøg-ɑ yi Jwøk, o gwedd-ɑ kömi gen ɑ́gwed-ɑ yi Jwøk, en ɑ ɑ́gwëdi kömi gen ki cigge.
EXO.32.17	Kɑ cwɑggi ji lïngi yi Jöcwø ge ogwɑgø, ɑköbbe Mosɑ̀ kinni, “Kɑ lïngɑ, dhɑ̈y ji ce ceg-ɑ nyïɑ̈ggø kì kɑɑl.”
EXO.32.18	Alöggi Mosɑ̀ kinni, “Pɑth ki ɑgwɑɑg ji møg tyɑ̈mø; pɑth ki ɑgwɑɑg ji møg-ɑ ótyɑmø; bɑ cwɑggi ji mø ceg wör ɑ lïngɑ.”
EXO.32.19	Keny-ɑ ɑ́cyɑ̈ngi Mosɑ̀ ki kɑɑl, ɑlidhe rønyi dhɑb, kɑ ji lidhe ge ocöngø. Kɑ mɑg yi liny ki menteg. Aleenge ópɑ̈nni kït piny kì thɑ kït, kɑ ri gen mød gen kì kenyɑni ceth. 
EXO.32.20	Codhe, kɑ røny-ɑ ɑ́gwøg yi ji kwɑnye, kɑ gø lenye ki mɑc, kɑ gø guure ɑ́ búr, kɑ gø pwööge kömi pï, kɑ pïgɑni mëgge tyëng Isrɑil o gï mɑdh gen. 
EXO.32.21	Apyëëj Aɑron yi Mosɑ̀ kinni, “Á ngø ɑ ɑ́göggi yïn yi ji møgɑni, ɑ kɑ̈ni kömee ki orøg men-ɑ dwøng ni men?”
EXO.32.22	Kɑ Aɑron okööbø kinni, “Pyëwí ko rënyi ki bɑ̈ngí. Ngɑ̈nyi yi yïn kinni jiɑni gwøgi gïnrɑj lweny yi gen. 
EXO.32.23	Yɑ ɑ́ceg kɑ köbbø yi gen kinni, ‘Mosɑ̀, jɑl-ɑ ɑ́kɑ̈ɑ̈l wɑ wɑ̈g kì Rïp ɑ́cöög yïnø, kwïj yi wɑ mɑ göög en kidï. Dhwöödh göggí wɑ ki jwøg men cyɑ̈dhi kì bølee.’ 
EXO.32.24	Aköbbɑ gen kinni ngɑn yïe di dhɑb, mëgge gøn yɑn. Kɑ yɑ thödhi gen ki dhɑb. Akïdhɑ en mɑc, ɑbëëne ɑ́ røjø men.”
EXO.32.25	Kɑ lidh yi Mosɑ̀ kinni tyëngɑni pɑ cuggi lwɑ̈ngø, mɑ́ ge ɑ́wëggi bodhø yi Aɑron, ge di ceg gwøg ki møg gɑggi yi tyëngmɑ̈ɑ̈nø. 
EXO.32.26	Kɑ Mosɑ̀ ócungø kì tøg kɑɑl, ɑkööbe kinni, “Ngɑn ying tuung Jwøng-ɑ Ácwɑ̈ɑ̈j, bëe yïɑ.” Kɑ Kwɑrri Leebì bënn órëbø ki en. 
EXO.32.27	Kɑ gï köbbe kinni, “Møg-ɑ ɑ́kwøb yi Jwøng-ɑ Ácwɑ̈ɑ̈j, ɑ bɑ Jwøøg Isrɑil ek: Kwɑny pilí, kɑ wu kedhu kɑɑl, cɑg kì tuung gïti tung-ɑ kyeelø. Ngɑn nɑ̈ge ómen, kí mɑ̈dhe ki ngɑn gøle ying bute, ko di gøl wiy yi wun.” 
EXO.32.28	Kɑ Kwɑrri Leebì ogöögø ni kɑ ɑ́köbbi gen yi Mosɑ̀ ceth. Kɑ ji mø kwɑnni gen bɑ gïn ni ɑ́lïp ɑ́dɑ̈g othøø kì cyɑ̈ngɑni. 
EXO.32.29	Kɑ Mosɑ̀ okööbø kinni, “Thyëyu ri wun Jwøng-ɑ Ácwɑ̈ɑ̈j dicyɑ̈ngtïn, mɑ́ dhɑnhø ɑ́nɑ̈g-ɑ wɑ̈de geki ómen, o wu ɑ́gyëdh dicyɑ̈ngtïn kipe gwøngɑni.”
EXO.32.30	Kì mwøl dhuki, ɑköbbi ji yi Mosɑ̀ kinni, “Wu ɑ́bɑ̈jji ki bɑ̈jjø me dwøng, de ɑnɑn kwɑjju Jwøng-ɑ Ácwɑ̈ɑ̈j men-ɑ ólɑ̈ɑ̈m pyëwe, kɑ orøøg wun kɑ̈ɑ̈le wɑ̈g kì pyëwe.” 
EXO.32.31	Codhe, kɑ Mosɑ̀ døøg-ɑ yï Jwøng-ɑ Ácwɑ̈ɑ̈j, ɑkööbe kinni, “Tyëngɑni ɑ́røngi ki orøng dwøng. Ri gen ɑ́göggi gen ki jwøg me bɑ dhɑb. 
EXO.32.32	 Lɑ̈ɑ̈m pyëwí ki gen, de keløg pyëwí pɑ lɑ̈ɑ̈m ki gen, rɑ̈ɑ̈j nyingɑ wɑ̈g kì yij wɑ̈nyø men-ɑ ɑ́gweed jií.”
EXO.32.33	Aköbbi Mosɑ̀ yi Jwøng-ɑ Ácwɑ̈ɑ̈j kinni, “Ngɑn-ɑ ɑ́bɑ̈jji kì bølɑ, en ɑ nyinge rɑ̈ɑ̈jɑ wɑ̈g kì yij wɑ̈nyɑ. 
EXO.32.34	Anɑn kedh, kïdhi ji kun-ɑ ɑ́köbbɑ yïn, yï ópej yi wëywönɑ, keny-ɑ óbëën bøli kej cɑyi gen, ge ócɑy yi yɑn kipe orøøg gen.”
EXO.32.35	Kɑ ji göggi yi Jwøng-ɑ Ácwɑ̈ɑ̈j ki gïg mø rijjø ki mendwøng, kipe gïn-ɑ ɑ́gwøg yi gen, ɑ løg rønyi dhɑb men-ɑ ɑ́gwøg yi Aɑron.
EXO.33.2	Wëywönɑ óörɑ bølí, kɑ tyëng Kɑnɑɑn, kí tyëng Amör, kí tyëng Kit, kí tyëng Perïdh, kí tyëng Kib, kí tyëng Yebus cyeedɑ wɑ̈g kì pinyɑni; 
EXO.33.3	piny-ɑ yije mulli yi cɑg geki møøw kïc. Yɑ pɑ kedh ki wun mɑ́ wu bɑ ji mø muddi wun teeg, ke kedh wɑ, wu bɑ møg nɑ̈g yi yɑn kì kö yöö.”
EXO.33.4	Ji keny-ɑ ɑ́lïngi gen kwøbb-ɑ peeg ni møgɑni, kɑ ge óywöngø, kɑ jɑmmi dhwɑ̈ng pyëëd gen wɑ̈g kì ri gen. 
EXO.33.5	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Köbbí tyëng Isrɑil kinni, Wu bɑ ji mø muddi wun teeg. Ke kedhɑ yöö ki wun, cɑgg ɑ́ ki nyɑ kɑɑm me nøg, wu bɑ møg nɑ̈g yi yɑn. Adɑ́ kɑ̈ɑ̈l wun jɑmmi dhwɑ̈ng wɑ̈g kì ri wun, o lidh yi yɑn men-ɑ ógöggɑ wun ngø.” Codhe, ɑkɑ̈ɑ̈l gen jɑmmi dhwɑ̈ng wɑ̈g, 
EXO.33.6	kì bɑng menɑni, kër-ɑ ɑ́dhwödh tyëng Isrɑil kì Kïti Sinɑy, bong dhɑnhø mɑ ɑ́rug ki jɑmmi dhwɑ̈ng.
EXO.33.7	Kenyi gud tyëng Isrɑil ki kɑɑl, kemɑni nyii kwɑnyø yi Mosɑ̀, kɑ gø gure ngɑ̈ɑ̈j kɑɑl e lɑ̈wi, o ngɑn dwɑddi pyëjji Jwøng-ɑ Ácwɑ̈ɑ̈j nyi kedhe dhø kemɑni, cwøl ɑ́ Kemi Kwër. 
EXO.33.8	O kenyi kedh Mosɑ̀ kì kɑɑl e kedh-ɑ Kemi Kwër, ji nyi ceg-ɑ bëën wɑ̈g kì yethi kemmi gen, o ge cungi gen ge nenn-ɑ bɑng Mosɑ̀, gïti keny-ɑ ókedhe yij Kemi Kwër. 
EXO.33.9	Kenyi kedhi Mosɑ̀ yij Kemi Kwër ceth, kɑ pøølø nyi bï-ɑ piny, kɑ nyii cungø e bɑ̈ɑ̈r kì dhø Kemi Kwër, kɑ Jwøng-ɑ Ácwɑ̈ɑ̈j nyii kööbø geki Mosɑ̀. 
EXO.33.10	Kenyi liidh pøølɑni yi ji, kɑ ngɑn ree nyi bøødhe piny kì dhø kemɑ̀ mee. 
EXO.33.11	Kɑ Jwøng-ɑ Ácwɑ̈ɑ̈j nyii kööbø geki Mosɑ̀, e kɑɑm gen cyɑ̈gi ni kenyi kööb dhɑnhø geki mɑ̈dhe. Kenyi rum gen ki kwøb, kɑ Mosɑ̀ nyi dwöög-ɑ kɑɑl, de Jöcwø wɑ̈d Nun, bɑ̈nge nyi döng e obëëdø kì yij Kemi Kwër.
EXO.33.12	Kɑ Jwøng-ɑ Ácwɑ̈ɑ̈j köbbi yi Mosɑ̀ kinni, “Yɑ ɑ́köbbi yi yïn kidyër kinni, ‘Peej ji møg yöö,’ de yɑ nuti nyudhø yi yïn ki tyëng-ɑ kedh wøn. Yï ɑ́kööb kinni, ‘Yï ɑ́cwööl yi yɑn kɑ nyingí, o pyëwɑ med ki yïn ceth kidyër.’ 
EXO.33.13	Anɑn keløg pyëwí med ceth kidyër ki yɑn, nyudhí yɑn bëëdí, o yï yod yi yɑn kipe kinni, o yɑ cögɑ yɑ med kì pyëwí. Kwɑɑny thyew kinni ji møg bɑ jii pödhí.”
EXO.33.14	Kɑ Jwøng-ɑ Ácwɑ̈ɑ̈j okööbø kinni, “Yɑ ócyɑ̈dhi ki yïn, o yï ókøny yi yɑn.”
EXO.33.15	Kɑ köbbi yi Mosɑ̀ kinni, “Keløg yï pɑ kedh ki wøn, wø ko wëggí kedhø kì keny. 
EXO.33.16	Óyod kidï kinni pyëwí med ki jií, keløg yï pɑ cyɑ̈dhi ki wøn. O wø ónënni wøn wø bɑ̈ɑ̈n ki ji bënn kì kömi piny? Bɑ keløg yï ócyɑ̈dhø ki yɑn wøki jií, ɑngij wøn kì kelli jurrì bënn.”
EXO.33.17	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Gïn-ɑ kwɑjji yi yïn ógöggɑ yïn, mɑ́ yï ngɑ̈nyi yi yɑn kidøøj, o pyëwɑ med ki yïn.”
EXO.33.18	Kɑ Mosɑ̀ okööbø kinni, “Yɑ kwɑjj-ɑ yïn nyudhí yɑn bëëdí!”
EXO.33.20	Kɑ gø köbbe kinni, “De wɑngɑ pɑ cuggi lidhø yi yïn, mɑ́ e bong dhɑnhø me lidh wɑngɑ kɑ onëënø këti.” 
EXO.33.21	Kɑ Jwøng-ɑ Ácwɑ̈ɑ̈j okööbø kinni, “Nëën, dɑ keny me cyɑ̈gi ki yɑn kì keny. Cungí kì wïj nyɑ kït, 
EXO.33.22	o kɑ̈ng-ɑ ókɑ̈ɑ̈lɑ bølí ki bëëdɑ bëne, yï ócïbɑ yij órøngi nyɑ kïnɑni, o yï gëng yi yɑn ki cingɑ gïti keny-ɑ ópöödhɑ. 
EXO.33.23	Codhe, o cingɑ nyiigɑ cyee, o yï lidh kömɑ, de bølɑ pɑ nyi lidh.”
EXO.34.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Twïg ki ópɑ̈nni kït ɑ́ryew mø pɑ̈r ki mø tyeli mɑl, møg-ɑ ɑ́tor yi yïn, o kwøbb-ɑ ɑ́ying kömi ópɑ̈nni tyeli mɑl gweedɑ kömi gen. 
EXO.34.2	Bëëd ge rumø dhuki kì mwøl, kɑ yï yedhí mɑl wïj Kïti Sinɑy dhuki kì mwøl, kɑ yï cungi kì wïj kït kunɑni. 
EXO.34.3	Ko di dhɑnhø me yedhi mɑl ki yïn, ko di dhɑnhø thyew me lidh e cyɑ̈ngø kït, cɑgg ɑ́ dyel wɑlɑ̀ dhyɑng, ko wëggi wɑ̈dhi buti kïnɑni.” 
EXO.34.4	Kɑ Mosɑ̀ otwïgø ki ópɑ̈nni kït ɑ́ryew mø pɑ̈r ki mø tyeli mɑl, kɑ møøl-ɑ wïj Kïti Sinɑy kì mwøl ni kɑ ɑ́cegii yi Jwøng-ɑ Ácwɑ̈ɑ̈j, ɑ́kedh ópɑ̈nni kït ryeet okɑ̈llø yi en kì cinge.
EXO.34.5	Kɑ Jwøng-ɑ Ácwɑ̈ɑ̈j bï-ɑ piny kì yij pøølø, kɑ ge ócungø’ kì kenyɑni. Kɑ nyingi Jwøng-ɑ Ácwɑ̈ɑ̈j kwøbe. 
EXO.34.6	 Kɑ bøle bɑ̈ɑ̈n yi Jwøng-ɑ Ácwɑ̈ɑ̈j e okööbø kinni, “Yɑn yɑ Jwøng-ɑ Ácwɑ̈ɑ̈j, yɑ bɑ Jwøng pyëwɑ nyi lɑ̈ɑ̈m, o pyëwɑ yöd, o yɑ pɑ nyi jwɑn ki mɑgø yi liny, o lɑ̈mpyëwɑ pɑ nyi thumi, o yɑ nyi gøgg-ɑ dyër ceth. 
EXO.34.7	Lɑ̈mpyëwɑ nyi wɑ̈dh-ɑ ri rïjj mø kwɑnni gen bɑ ɑ́lïp mø ngenyø, pyëwɑ nyii lɑ̈ɑ̈mø ki ji mø ceg ywëdh, kí ji mø pëmø geki tyëngorøg. De ngɑn-ɑ ɑ́røngi pɑ nyi bødh ki cɑyø yi yɑn, o körri orøøg wëëg nyi cul-ɑ yɑn yi wɑ̈dd gïti ri ngween rïjj.”
EXO.34.8	Kɑ Mosɑ̀ jwɑn-ɑ pëggi piny, kɑ ree bøødhe. 
EXO.34.9	Akööbe kinni, “Keløg pyëwí lɑ̈ɑ̈mø ki yɑn wuö, yɑ kwɑjj-ɑ yïn kedh ki wøn, mɑ́ wø bɑ ji mø muddi wøn teeg. Kɑ orøøg wøn lɑ̈ɑ̈ny, kɑ pyëwí lɑ̈ɑ̈me ki bɑ̈jji wøn, kɑ wø kwɑɑny wøn ɑ́ møgí.”
EXO.34.10	Alöggi Jwøng-ɑ Ácwɑ̈ɑ̈j kinni, “Kɑɑmee cïbɑ’ cïbø ki cigg, o yɑ göögɑ ki ngïjjì kì bøli tyëng Isrɑil, bong ngïjjì møg-ɑ óni møgɑni mɑ ɑ́pɑ̈nyi cwöbø kì kelli jurri piny bëne. O gwøøg Jwøng-ɑ Ácwɑ̈ɑ̈j lidh yi ji-ɑ kelli gen bëëd yi yïn, mɑ́ e bɑ gïjø me pëddi rɑ̈jø ɑ ógwøg yi yɑn kiperí. 
EXO.34.11	Mïdhí gïg-ɑ cïgɑ yïn dicyɑ̈ngtïn. Lidh, ji cyeddɑ’ cyeddø kì bølí, ɑ løg tyëng Amör, kí tyëng Kɑnɑɑn, kí tyëng Kit, kí tyëng Perïdh, kí tyëng Kib, kí tyëng Yebus. 
EXO.34.12	Ko di lwöbø kì kɑɑm wun ki jurr-ɑ kelli gen kedhi yi yïn, kipe ge óyöd ge ceg-ɑ gwøg ki ɑ́kɑ̈llì kì cwɑggí. 
EXO.34.13	 De cøør wun këlli lɑm mø gen piny, kɑ yïkk-ɑ bɑ̈rrø mø gen mød wun piny, kɑ ngïjji Aceerɑ̀ ngøl wun piny.
EXO.34.14	“Mɑ́ yï bɑ ɑkerø ki mɑlli jwögg møøgø, o yɑ bɑ Jwøk me pëddi tyiel. 
EXO.34.15	Yï ko lwööb ki tyëng-ɑ bëëdø kì pinyɑni, mɑ́ keløg yï olwöbø ki gen, yï bɑ men cwøl yi gen, kɑ yï kedh-ɑ be cɑm ki gïg-ɑ ngɑ̈lli gen jwöggi gen. 
EXO.34.16	O ke nyömi wɑ̈ddí kì kelli nyigi gen, wɑ̈ddí ócuggø thɑɑb be mɑlli jwöggi gen yi mɑ̈nn-ɑ ónywøm yi gen.
EXO.34.20	 Kɑ kɑyi ɑderø keje nyi cïbi ki órömø, de keløg keje pɑ cïbi, toor mune. Wɑ̈dí wɑ̈n-ɑ kɑyø cïbí keje ki gïn pɑ̈ɑ̈dií.
EXO.34.20	“Ko di ngɑn wɑ̈nhi bølɑ ki cingge e bong gïn muuje yɑn.
EXO.34.23	“Nyi bï wɑ̈ddí bënn yï Jwøng-ɑ Ácwɑ̈ɑ̈j, ɑ bɑ Jwøøg Isrɑil tyel ɑ́dɑ̈g kì yij run ɑ́kyel. 
EXO.34.24	Jurrì bënn ócyeddi yi yɑn kì bølí, kɑ myërrí lɑɑnyɑ. Bong ngɑn kwɑny pinyí keny-ɑ ókedhi bøli Jwøgí, Jwøng-ɑ Ácwɑ̈ɑ̈j ki tyel ɑ́dɑ̈g kì yij run ɑ́kyel.
EXO.34.26	“Nyɑɑr dyel ko thɑɑl ki cɑɑg meye.”
EXO.34.27	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Gweed kwøb møgɑni piny, mɑ́ ri kwøbbɑni ɑ ódi lwöm-ɑ óløg me nud kì kɑɑmee, kí kɑɑm wøn ki Isrɑil.” 
EXO.34.28	Kɑ Mosɑ̀ obëëdø kì kunɑni geki Jwøng-ɑ Ácwɑ̈ɑ̈j ki cyɑ̈ng pyɑ̈r ɑ́ngwen, kí wɑ̈rr pyɑ̈r ɑ́ngwen, nuti cyɑ̈mø ki gïncɑm, o nuti mɑ̈dhø ki pï. Kɑ kwøbbi Lwöbø gweede kömi ópɑ̈nni kït, gen ɑ Cigg-ɑ Pyɑ̈rø.
EXO.34.30	Keny-ɑ ɑ́lïdhi Aɑron geki tyëng Isrɑil kinni leli Mosɑ̀ omënyø, kɑ ge obwøgø ki kedhi bute. 
EXO.34.31	De ge ɑ́cwøl yi Mosɑ̀, codhe kɑ Aɑron geki jøgdøngi Isrɑil døøg-ɑ yï Mosɑ̀, kɑ Mosɑ̀ okööbø ki gen. 
EXO.34.32	Codhe cyee, ɑbëën tyëng Isrɑil bute, kɑ gï köbbe møg-ɑ ɑ́ceg bënn yi Jwøng-ɑ Ácwɑ̈ɑ̈j kì wïj Kïti Sinɑy. 
EXO.34.33	Keny-ɑ ɑ́rum Mosɑ̀ ki kwøb ki gen, ɑkume wïje ki thɑrɑ̀. 
EXO.34.34	Mosɑ̀ kenyi kedhe be kwøb geki Jwøng-ɑ Ácwɑ̈ɑ̈j, thɑrɑ̀ nyi kɑ̈ɑ̈le’ wɑ̈g kì wïje, o wïje pɑ nyi kum yi en gïti kenyi bëëne wɑ̈g kì yij Kemi Jwøng-ɑ Ácwɑ̈ɑ̈j. O gø nyi kum yi en kenyi bëëne wɑ̈g be köbbi tyëng Isrɑil møg-ɑ ɑ́cïgii. 
EXO.34.35	Kenyi liidh leli Mosɑ̀ e omënyø yi tyëng Isrɑil, Mosɑ̀ wïje ɑ́bëëd gø nyi ceg yi en kɑ døøgø kumø ki thɑrɑ̀, gïti kenyi døøge be kwøb ki Jwøng-ɑ Ácwɑ̈ɑ̈j.
EXO.35.1	Kɑ tyëng Isrɑil cøng yi Mosɑ̀ ge bënn, ɑköbbe gïn kinni, “Bene gen møg-ɑ ɑ́ceg yi Jwøng-ɑ Ácwɑ̈ɑ̈j i gwøgu gen ek: 
EXO.35.2	 Göög ki cyɑ̈ng ɑ́bïkyel, de bïryeew cyɑ̈ng óbëëd ɑ́ cyɑ̈ɑ̈ng kwër, Sɑbɑth cyɑ̈ɑ̈ng ywömø me yije wøør Jwøng-ɑ Ácwɑ̈ɑ̈j. Ngɑn-ɑ ógöögø kì cyɑ̈ngɑni ceg ki nɑ̈gø ceth. 
EXO.35.3	Ko di mɑc me koodh kì yethi kɑ̈lli wun kì cyɑ̈ɑ̈ng Sɑbɑth.”
EXO.35.4	Tyëng Isrɑil bënn ɑ́köbbi yi Mosɑ̀ kinni, “Møg-ɑ ɑ́ceg yi Jwøng-ɑ Ácwɑ̈ɑ̈j ek: 
EXO.35.5	Thödhu Jwøng-ɑ Ácwɑ̈ɑ̈j kì ri jɑmm-ɑ nud kì yï wun. Wiy ngɑn-ɑ dwɑddi muujø kɑ̈ne yï Jwøng-ɑ Ácwɑ̈ɑ̈j ki jɑmmì møg: dhɑb, ɑ́tegø, dilɑl, 
EXO.35.6	kí kor møg kïddi gen bɑ ówɑw kí ɑ́cwïcwïl, kí møg kwɑrø, kí kor-ɑ yöm, kí yëyyi dyëg, 
EXO.35.7	kí lɑ̈ni órömm møg-ɑ ójwɑ̈ɑ̈gø ki kïn-ɑ kwɑrø. Kɑ̈ni gen thyew ki lɑ̈n-ɑ ónginyø, kí ɑ́lwiy, 
EXO.35.8	kí møøw dhetun mi lɑ̈mbɑ̈ɑ̈, kí yenh-ɑ yømi gen med møg nyi kïdhi ri møøw röny geki bɑkur, 
EXO.35.9	kɑ̈ni gen ki kïti ɑ́gør kí ócï, kí kïtt-ɑ nyi göög ki tigg-ɑ per gen teg, møg tɑɑg kömi pɑri ɑ́ngɑni Ókwër-ɑ Dwøng.
EXO.35.10	“Bï bödhh-ɑ cinggi gen døøj bënn be gwøgi gïg-ɑ ɑ́ceg yi Jwøng-ɑ Ácwɑ̈ɑ̈j, ɑ løg Kemi Kwër, 
EXO.35.11	kí kemi köme, geki kume, kí odöbbe, kí pɑ̈mme, kí rïwwe, kí yenh-ɑ cwöödh piny, kí tëddi tyelli yenhɑni, 
EXO.35.12	kí Sɑnduug Cigg geki lødhe ryeet, kí kum Sɑnduug Cigg, ki gëng men-ɑ gëng Sɑnduug Cigg. 
EXO.35.13	Kí tɑrɑbedhɑ̀ geki lødhe ryeet, kí jɑmme bënn, kí gïncɑɑm jwödhø. 
EXO.35.14	Kí teggi lɑ̈mbɑ̈ɑ̈ geki jɑmme, kí møøw gen, 
EXO.35.15	kí këli bɑkur geki lødhe ryeet, kí møøw röny, kí bɑkur-ɑ yøme med, kí thïgi dhø Kemi Kwër. 
EXO.35.16	Kí këli lɑm geki bøøy dilɑl mee, kí lødhe ryeet, kí jɑmme bënn, kí ɑ́tɑɑy dilɑl geki dööle. 
EXO.35.17	Kí kɑl geki yenh-ɑ cwöödhii piny, kí tëddi tyelli yenhɑni, kí thïgi dhø kɑl. 
EXO.35.18	Kí pijji Kemi Kwër geki thølli gen. 
EXO.35.19	Kí ógudhi ókwër møg-ɑ nyi rug yi gen kì kej kwër, ɑ løg ógudhi ókwërø Aɑron geki wɑ̈dde, ógudh-ɑ nyi rug yi gen kenyi göög gen ki jɑmmi kwër.”
EXO.35.20	Codhe, kɑ tyëng Isrɑil ókedhø bënn kì buti Mosɑ̀. 
EXO.35.21	Kɑ tyëng-ɑ ɑ́dwɑddi muujø bënn obëënø, kɑ ge ókɑ̈nø ki jɑmmì mø muuj gen Jwøng-ɑ Ácwɑ̈ɑ̈j, ɑ løg jɑmm-ɑ gwøøg Kemi Kwër, geki jɑmm-ɑ yij Kemɑni bënn, kí ógudhi kwër. 
EXO.35.22	Jøg-ɑ cwøw geki tyëng-ɑ mɑ̈nn møg-ɑ́ pëthi gen ɑ́dwɑddi muujø ɑ́kɑ̈ni ki dhɑb, kí wïj tigø bëne, kí lïïb (ngömmi dhɑb møg nyi mɑ̈ɑ̈g ki ógudh), kí gïi yïthh, kí gwel, kí yëll. Ge ɑ́kɑ̈ni bøli Jwøng-ɑ Ácwɑ̈ɑ̈j ki jɑmm-ɑ bɑ dhɑb bënn. 
EXO.35.23	Ngɑn-ɑ́ yïe ɑ́di kor mø kïddi gen bɑ ówɑw kí ɑ́cwïcwïl, kí møg kwɑrø geki kor-ɑ yöm, kí yëyyi dyëg, kí lɑ̈ni órömm møg-ɑ ójwɑ̈ɑ̈gø ki kïn-ɑ kwɑrø, wɑlɑ̀ lɑ̈n-ɑ ónginyø, ɑ́muuj gen. 
EXO.35.24	Ngɑn-ɑ ɑ́cuggi muujø ki ɑ́tegø wɑlɑ̀ dilɑl, gø ɑ́muuje. Kɑ ngɑn-ɑ́ yïe ɑ́di yenh ɑ́lwiy gï muuje. 
EXO.35.25	Kɑ mɑ̈nn-ɑ cinggi gen døj ókɑ̈nø ki korr-ɑ kïddi gen bɑ ówɑw kí ɑ́cwïcwïl, kí møg kwɑrø, kí kor-ɑ yöm, møg-ɑ ɑ́lɑdh yi gen. 
EXO.35.26	Tyëng-ɑ mɑ̈nn-ɑ cinggi gen døj møg-ɑ ɑ́dwɑddi lɑ̈ɑ̈dhø ki yëyyi dyëg, ɑ́lɑ̈ɑ̈dh ki møg muuj yi gen. 
EXO.35.27	Kɑ jøgdøngø ókɑ̈nø ki kïtti ɑ́gør kí ócï, kí tigg møøgø, møg kïdhi ri ɑ́ywönhdwøng geki pɑri ɑ́ngɑni ókwërø. 
EXO.35.28	Ge ɑ́kɑ̈ni thyew ki yenh-ɑ yømi gen med, kí møøw dhetun, kí bɑkur, kí møøw röny geki møøw lɑ̈mbɑ̈ɑ̈. 
EXO.35.29	Tyëng Isrɑil bënn, cwøw kí mɑ̈nn, ɑ́kɑ̈ni yï Jwøng-ɑ Ácwɑ̈ɑ̈j ki jɑmmì møg muuj yi gen gɑ møg gwøøg gïg-ɑ ɑ́cïgi Mosɑ̀ geki ji bënn yi Jwøng-ɑ Ácwɑ̈ɑ̈j kinni i gwøøg gen.
EXO.35.30	Kɑ tyëng Isrɑil köbbi yi Mosɑ̀ kinni, “Bedhɑlel wɑ̈d Urì wɑ̈d Ur kì gøl Yeudɑ̀, ɑ́rum ki kwɑnyø yi Jwøng-ɑ Ácwɑ̈ɑ̈j. 
EXO.35.31	Bedhɑlel ɑ́pɑ̈ng yi Jwøng-ɑ Ácwɑ̈ɑ̈j ki wëyi Jwøk, kɑ gø thödhe ki døøji cingø geki tegø, kí ngɑ̈nyi wøw me gööge ki wɑ̈thi jɑmmì bënn. 
EXO.35.32	Ócuggø gwøg ki jɑmm-ɑ gwøg ki dhɑb, wɑlɑ̀ ɑ́tegø, wɑlɑ̀ dilɑl. 
EXO.35.33	Ócuggø tweg ki tuggi kïttì kɑ gï kïdhe ri win. Ócuggø tyeng ki yenh, kɑ ogöögø ki wɑ̈thi jɑmmì bënn. 
EXO.35.34	Thyew Bedhɑlel geki Oliɑb wɑ̈d Akisɑmɑk kì gøl Dɑn, ge ɑ́thödhi yi Jwøng-ɑ Ácwɑ̈ɑ̈j ki tegø me pwönyi gen ji møøgø. 
EXO.35.35	Ge ɑ́thödhi yi Jwøng-ɑ Ácwɑ̈ɑ̈j ki dïdø me lwɑ̈ng gen jɑmmì bënn ki gwøgø. Ge ócuggø tweg ki jɑmmì kì ri win geki kïttì. Ge ócuggø rudi ri ógudh ki jɑmmì mø bɑ ɑgwel ki korr-ɑ kïddi gen bɑ ówɑw kí ɑ́cwïcwïl kí møg-ɑ kïddi gen kwɑrø. Ge ócuggø cwɑ̈j ki jɑmmì thyew.
EXO.36.1	“Bedhɑlel geki Oliɑb, kí bödhh-ɑ ɑ́thödhi yi Jwøng-ɑ Ácwɑ̈ɑ̈j ki døøji cingø geki tegø me cuggi gen ki gwøg, tyëng-ɑ ngɑ̈ny gwøg ki jɑmmì bënn, gïg-ɑ dwɑddi gwøgø bënn ógwøg yi gen ni kɑ ɑ́cïg Jwøng-ɑ Ácwɑ̈ɑ̈j ceth.”
EXO.36.2	Kɑ Bedhɑlel geki Oliɑb, kí bödhh-ɑ dwɑddi kunyø cwøl yi Mosɑ̀, kɑ gï köbbe kinni cɑ̈gi gen ki gwøg. 
EXO.36.3	Codhe, kɑ jɑmm-ɑ ɑ́kɑ̈ɑ̈l yi tyëng Isrɑil gɑ møg göög ki Kemi Kwër, kwɑny yi gen bënn kì yï Mosɑ̀. De keny-ɑ nudd ji ókɑ̈nø, jɑmmì ɑ́ti ngënyø, mɑ́ ge nyi ceg-ɑ kɑ̈nø kì yethi cyɑ̈ng. 
EXO.36.4	Kɑ bödhh-ɑ göögø obëënø men wiy-ɑ gwøge, 
EXO.36.5	ɑköbbi Mosɑ̀ yi gen kinni, “Jɑmm-ɑ ɑ́kɑ̈ɑ̈l yi ji gɑ møg gwøøg gwøng-ɑ ɑ́ceg yi Jwøng-ɑ Ácwɑ̈ɑ̈j ɑ́ngënyi, o ge nudd ge ceg-ɑ kɑ̈nø ɑnɑn.”
EXO.36.6	Codhe, ɑödi Mosɑ̀ yethi kɑ̈llì ki wöödø kinni, “Ko di jɑlø wɑlɑ̀ dhɑjø me yɑ̈bø ki gïn kɑ̈ɑ̈le ɑ́ mi gwøøg Kemɑ̀ këti!” Codhe, kɑ ji ówïyø kɑ̈nø. 
EXO.36.7	Jɑmm-ɑ ɑ́kɑ̈ɑ̈l yi gen ɑ́bëëd ge gïïr cɑrø ki mendwøng kibøli møg-ɑ ɑ́dwɑddi kipe gwøg.
EXO.36.8	Codhe, kɑ bödhh-ɑ göögø, Kemi Kwër gwøg yi gen kí sitɑr pyɑ̈rø mɑ ɑ́cwɑ̈j yi gen ki kor-ɑ yöm, kɑ kïdd-ɑ bɑ ówɑw kí ɑ́cwïcwïl kí møg kwɑrø rød gen ri sitɑrrɑni gɑ kerobb, møgɑni bene tɑni Kemi Kwër. 
EXO.36.9	Bɑ̈ri sitɑrɑ̀ ɑ́kyel bɑ mïtïr pyɑ̈rø wïdɑ́ryew, o döre bɑ mïtïr ɑ́ryew, ge bɑ ɑrøm ge pɑ̈r bënn. 
EXO.36.10	Kɑ sitɑr ɑ́bïj rød kej ɑ́kyel, kɑ ɑ́bïj-ɑ kyeelø rød kej ɑ́kyel thyew. 
EXO.36.11	Kɑ sitɑrr-ɑ ɑ́rød kej ɑ́kyel gɑ ɑ́bïj tøggi gen thuuli kì tung ɑ́kyel ki ógødh me kïde bɑ ówɑw, kɑ ɑ́bïj-ɑ kyeelø tøggi gen lony ki thuulø. 
EXO.36.12	Kɑ ógønh-ɑ bɑ ówɑw ree rudi ki dölli korø pyɑ̈r ɑ́bïj kì tøgge, kɑ dölli korø møøgø gɑ pyɑ̈r ɑ́bïj thyew rød tøg sitɑr-ɑ kyeelø. Döllɑni bënn ri gen rwööm gen, men røøm ki men, men røøm ki men. 
EXO.36.13	Kɑ ge ogöögø ki odöbbi dhɑb pyɑ̈r ɑ́bïj, kɑ buddɑni ryeet mɑɑg gen kej ɑ́kyel.
EXO.36.14	Kɑ ge ogöögø ki sitɑr pyɑ̈rø wïdɑ́kyel mø kömi tɑnø, ge ócwɑ̈jø kɑ yëyyi dyëg. 
EXO.36.15	Bɑ̈ri sitɑrɑ̀ ɑ́kyel bɑ mïtïr pyɑ̈rø wïdɑ́dɑ̈g, o döre bɑ mïtïr ɑ́ryew, ge ɑ́røm ge pɑ̈r bënn. 
EXO.36.16	Kɑ sitɑr ɑ́bïj rød kej ɑ́kyel yi gen, kɑ ɑ́bïj rød gen wɑ̈yi gen thyew. 
EXO.36.17	Kɑ ge ogöögø ki döll pyɑ̈r ɑ́bïj kì tøggi mø tyeli mɑl, kɑ ge ogöögø thyew ki döll pyɑ̈r ɑ́bïj kì ri møg-ɑ kyeelø. 
EXO.36.18	Codhe, ɑgöög gen ki odöbbi dilɑl møg mɑɑg gen kej ɑ́kyel, o ge göög gen gɑ ɑ́kyel bënn. 
EXO.36.19	Kɑ ge ogöögø ki kum Kemi Kwër ki lɑ̈ni dyëg møg-ɑ ónginyø, o ge ójwɑ̈ɑ̈gø ki kïn-ɑ kwɑrø, kɑ köme kïdhi ki tɑnø megø me ócwɑ̈jø ki pënnì møg-ɑ órød kej ɑ́kyel.
EXO.36.20	Kɑ ge cwödh-ɑ piny ki yenh ɑ́lwiy. 
EXO.36.21	Bɑ̈ri yɑdh ɑ́kyel bɑ mïtïr ɑ́ngwen, o lɑ̈je bɑ sentimïtïr pyɑ̈r ɑ́bïkyel wïdɑ́bïkyel. 
EXO.36.22	Kɑ yɑdh ɑ́kyel gwøg yïe dɑ tyel ɑ́ryew mø røøm. Yenh-ɑ ɑ́cwöödh piny bënn, bëëd gen kinøw. 
EXO.36.23	Tung-ɑ kuni wɑɑng wurlwɑl ɑ́cwöödh-ɑ yenh pyɑ̈r ɑ́ryew. 
EXO.36.24	Kɑ ge ogöögø ki tëddi tyelli yenhɑni mø bɑ ɑ́tegø, kwɑnni gen bɑ pyɑ̈r ɑ́ngwen. Yɑdh ɑ́kyel yïe dɑ tëddì ɑ́ryew. 
EXO.36.25	Tung-ɑ røøm ki en, kì kuni wɑɑng wuudø ɑ́göggi thyew ki yenh pyɑ̈r ɑ́ryew, 
EXO.36.26	ki tëddi tyelli gen gɑ pyɑ̈r ɑ́ngwen gɑ ɑ́tegø, yɑdh ɑ́kyel tyele dɑ ɑ́ryew. 
EXO.36.27	Kɑ ngɑ̈ɑ̈j Kemɑ̀ kì tung-ɑ døøg kuni wɑɑng cyɑ̈ɑ̈ng böörø kïdhí ki yenh ɑ́bïkyel, 
EXO.36.28	kɑ wɑ̈thi tùnge ryeet kïdhí ki yenh ɑ́ryew kì cyɑ̈n. 
EXO.36.29	Kɑ yenhɑni mɑɑg kej ɑ́kyel kì piny, kɑ wɑ̈thi gen mɑl mɑg ki döölø me bɑ ngyënyø dødø. Kɑ yenhi wɑ̈thi tùngɑni ryeet gwøg yi gen kinøw. 
EXO.36.30	O bëëde ɑ́ ɑ́bïdɑ̈g ɑ ócwöödh piny kì cyɑ̈n, ki tëddi ɑ́tegø gɑ pyɑ̈rø wïdɑ́bïkyel, tëddì ɑ́ryew kì thɑ yɑdh ɑ́kyel.
EXO.36.31	Kɑ ge ogöögø ki rïwwi yɑdh ɑ́lwiy gɑ pyɑ̈rø wïdɑ́bïj, ɑ́bïj kipe tung-ɑ wɑɑng wurlwɑl, 
EXO.36.32	kí ɑ́bïj møøgø kì kuni wɑɑng wuudø. Kí ɑ́bïj møøgø kì kuni wɑɑng cyɑ̈ɑ̈ng böörø. 
EXO.36.33	Kɑ rïwi men-ɑ dïdyër gwøg yi gen e bɑ̈ɑ̈n-ɑ yenh-ɑ kyeelø kì dyëri gen, e pödh-ɑ tung-ɑ kyeelø. 
EXO.36.34	Kɑ yenhɑni gøj yi gen ki dhɑb. Kɑ ge göggi yi gen ki dölli dhɑb møg mɑɑg yenhɑni, kɑ yenh-ɑ bɑ rïwwì gøj yi gen thyew ki dhɑb.
EXO.36.35	Kɑ gëng gwøg yi gen ki kor-ɑ yöm me bɑ ɑlɑdh, ree dɑ kïddì mø bɑ ówɑw kí ɑ́cwïcwïl kí møg kïddi gen kwɑrø, kɑ ɑ́rum ree ki rudø yi bødhø me cinge døj ki ngïjji kerobb. 
EXO.36.36	Kɑ göggi yi gen ki yenh ɑ́ngwen møg-ɑ ócwöödh piny ge bɑ ɑgøj ki dhɑb, ri gen dɑ odöbbi dhɑb ɑ́ngwen, ge ócungø kömi tëddì ɑ́ngwen mø bɑ ɑ́tegø. 
EXO.36.37	Kɑ dhø Kemi Kwër cwɑ̈jji gen ki thïgø me ree di kïddì mø bɑ ówɑw kí ɑ́cwïcwïl kí kïddi mø kwɑrø, ki kor-ɑ yöm me bɑ ɑlɑdh yi bødhø me cinge døj. 
EXO.36.38	Yïe dɑ yenh ɑ́bïj møg-ɑ ócwöödh piny, ri gen dɑ odöbbi dhɑb. Kɑ gï gøj gen ki dhɑb, o tëddi tyelli gen bɑ dilɑl.
EXO.37.1	Kɑ Sɑnduug Cigg gwøg yi Bedhɑlel ki ɑ́lwiy, bɑ̈re bɑ sentimïtïr miyø kí pyɑ̈rø, o lɑ̈je bɑ sentimïtïr pyɑ̈r ɑ́bïkyel wïdɑ́bïkyel, o döre bɑ sentimïtïr pyɑ̈r ɑ́bïkyel wïdɑ́bïkyel. 
EXO.37.2	Kɑ gø gøje ki dhɑm dhïw kì yije kí köme, kɑ gø gögge ki dööli dhɑb e wen-ɑ tøgge. 
EXO.37.3	Kɑ gø gögge ki yëlli dhɑb ɑ́ngwen møg cïb ri tyelle gɑ ɑ́ngwen. Yëll ɑ́ryew kì tuung, kí ɑ́ryew møøgø kì tung-ɑ kyeelø. 
EXO.37.4	Kɑ ogöögø ki lødhi ɑ́lwiy ɑ́ryew, kɑ gï gøje ki dhɑb. 
EXO.37.5	Kɑ lødhɑni cøde yethi yëll møg-ɑ tøgge, gɑ møg nyi kɑ̈lli sɑndungɑni. 
EXO.37.6	Kɑ gø gögge ki kum dhɑm dhïw, bɑ̈re bɑ sentimïtïr miyø kí pyɑ̈rø, o lɑ̈je bɑ sentimïtïr pyɑ̈r ɑ́bïkyel wïdɑ́bïkyel. 
EXO.37.7	Kɑ ogöögø ki kerobb ɑ́ryew ki dhɑb, gï ceg yi en kɑ thɑ̈dhø ki ɑ́bɑny, kì wɑ̈thi tùngi kumɑni, 
EXO.37.8	kerob ɑ́kyel kì tuung ki ɑ́kyel kì tung-ɑ kyeelø. Kerobbɑni ryeet ɑ́gwøg yi en ge ying-ɑ ri kum kì wɑ̈thi tùnge. 
EXO.37.9	Kerobbɑni yï gen dɑ obërr mø peedh gen gï tïng gen mɑl, ge gëng-ɑ kum ki obërri gen. Ge nenn-ɑ nyingi gen, ri gen lugi gen kumɑni.
EXO.37.10	Kɑ ogöögø ki tɑrɑbeedh ɑ́lwiy, bɑ̈re bɑ sentimïtïr pyɑ̈r ɑ́bïdɑ̈g wïdɑ́bïdɑ̈g, o lɑ̈je bɑ sentimïtïr pyɑ̈r ɑ́ngwen wïdɑ́ngwen, o döre bɑ sentimïtïr pyɑ̈r ɑ́bïkyel wïdɑ́bïkyel. 
EXO.37.11	Kɑ gø gøje ki dhɑm dhïw, kɑ gø gögge ki dööli dhɑb e wen-ɑ gøn, kì wɑ̈thi tøgge. 
EXO.37.12	Kɑ gø gögge ki gël kì mɑl wɑ̈thi tøgge, me döre bɑ mïlimïtïr pyɑ̈r ɑ́bïryew wïdɑ́bïj, kɑ gëlɑni dööle ki dhɑb. 
EXO.37.13	Kɑ gø gögge ki yëlli dhɑb ɑ́ngwen, kɑ gï gøøde wɑ̈thi tøgge gɑ ɑ́ngwen kì ri tyelle. 
EXO.37.14	Yëll ying-ɑ thɑ gël, gɑ møg mïdhi lødh-ɑ nyi byelli tɑrɑbenhɑni. 
EXO.37.15	Kɑ ogöögø ki lødhi ɑ́lwiy møg nyi kɑ̈lli tɑrɑbenhɑni, kɑ gï gøje ki dhɑb. 
EXO.37.16	Kɑ jɑmmi wïj tɑrɑbedhɑ̀ gwøge gɑ dhɑm dhïw, jɑmmɑni bɑ siniy, kí tɑ̈mmì, kí óthɑ̈ggì, kí ɑ́thïwwì.
EXO.37.17	Kɑ teggi lɑ̈mbɑ̈ɑ̈ gwøge ki dhɑm dhïw. Tegø ɑ́gwøge, kí tyele, kí bɑ̈dde, gï thɑ̈dh yi en kɑ ɑ́bɑny, kí ködhhi møwe, kí ɑnɑ̈bbe, kí ɑbujje, kí okøgge; gï ɑ́gwøge kɑ dhɑm dhïw ge bënn, ge bɑ ɑ́kyel, (bong men cuggi puth wɑ̈ye).
EXO.37.18	Bɑ̈dde kɑ̈ɑ̈l-ɑ nyingi ngëdde, gɑ ɑ́bïkyel, bɑ̈dd ɑ́dɑ̈g ɑ tung ɑ́kyel kì ri tengɑni, ki bɑ̈dd ɑ́dɑ̈g ki tung-ɑ kyeelø. 
EXO.37.19	Bɑ̈ddɑni bënn ri gen dɑ ɑbuj, kí ɑnɑ̈b, kí okøgg ge bɑ kɑ̈jj ɑ́dɑ̈g. 
EXO.37.20	Tengɑni ree dɑ ɑbujji okøgg ɑ́ngwen, kí ɑnɑ̈bb kí okøgg kì ri gen. 
EXO.37.21	Kɑ ɑnɑ̈m-ɑ ree di okøg nyi cïbe thɑ́ bɑ̈dd-ɑ kɑɑr tuung kí tuung gɑ ɑ́ryew, kɑ thɑ̈thi ɑ́kɑrrɑni cïbe ki okøgg ge bënn gɑ ɑ́bïkyel. 
EXO.37.22	Tengɑni geki bɑ̈dde, kí okøgge bënn, bɑ dhɑm dhïw, ge bɑ ɑthɑ̈dh gɑ ɑ́kyel bong men puth wɑ̈ye. 
EXO.37.23	Kɑ ogöögø ki lɑ̈mbɑ̈ɑ̈ ɑ́bïryew, ki dikɑ̈bbi gen, ki óthɑ̈nggi dhɑm dhïw. 
EXO.37.24	Dhɑm-ɑ ɑ́gwøøgii bëne kí jɑmme kɑ ɑ́rømii, bɑ kïllì mø dhɑm dhïw gɑ pyɑ̈r ɑ́dɑ̈g wïdɑ́bïj.
EXO.37.25	Kɑ ogöögø ki këli bɑkur ki yɑdh ɑ́lwiy. Bɑ̈re bɑ sentimïtïr pyɑ̈r ɑ́ngwen wïdɑ́bïj, o lɑ̈je bɑ sentimïtïr pyɑ̈r ɑ́ngwen wïdɑ́bïj, o döre bɑ sentimïtïr pyɑ̈r ɑ́bïngwen, tùnge nɑ pij, ge bɑ ɑkøj kì ri yɑnhɑni kete. 
EXO.37.26	Kɑ gø gøje ki dhɑm dhïw kì tøgge, kí wïje mɑl, kí tùnge. Kɑ gø gögge ki gëël dhɑb kì wɑ̈thi tøgge mɑl. 
EXO.37.27	Kɑ gø gögge ki yëlli dhɑb ɑ́ryew kì thɑ gël, kì nyingi ngëdde, ge rwööm, gɑ møg mïdhi lødh-ɑ nyi byellii. 
EXO.37.28	Lødhɑni ɑ́gwøge ki ɑ́lwiy kɑ gï gøje ki dhɑb.
EXO.38.1	Kɑ këli lɑm gwøge ki yɑdh ɑ́lwiy, bɑ̈re bɑ mïtïr ɑ́ryew kí sentimïtïr pyɑ̈r ɑ́ryew, o lɑ̈je bɑ mïtïr ɑ́ryew kí sentimïtïr pyɑ̈r ɑ́ryew, o döre bɑ mïtïr ɑ́kyel kí sentimïtïr pyɑ̈r ɑ́dɑ̈g, o köme mɑl bɑ óør. 
EXO.38.2	Kɑ gø gögge ki tùng kì wɑ̈thi tùnge gɑ ɑ́ngwen bënn, ge bɑ ɑkøj kì ri yɑnh-ɑ ɑ́gwøøg këli lɑm. Codhe, kɑ gø gøje ki dilɑl. 
EXO.38.3	Kɑ jɑmmi këlɑni gwøge bënn ki dilɑl, ɑ løg; tɑ̈mm-ɑ nyi jøøb búr, kí ɑtögg kí tɑ̈mmì, kí odöbb kí dikɑ̈bbi mɑc. 
EXO.38.4	Kɑ ogöögø ki bøøy dilɑl óør e ómɑɑg tøgge, kɑ gø cïbe thɑ këlɑni kì tøge kì kuni piny, e ying-ɑ dïdyër. 
EXO.38.5	Kɑ wɑ̈thi tùngi bøøy dilɑl gödde ki yëll ɑ́ngwen møg nyi mïdhi lødh. 
EXO.38.6	Kɑ ogöögø ki lødhi ɑ́lwiy ɑ́ryew, kɑ gï gøje ki dilɑl. 
EXO.38.7	Kɑ lødhɑni cøde yethi yëll kì tøggi këlø gɑ møg nyi kɑ̈llii.
EXO.38.8	Kɑ ɑ́tɑɑy lwøg gwøge ki dilɑl, o dööli thɑre bɑ dilɑl thyew, gø ɑ́gwøge kɑ rɑ̈ngi dilɑl mø tyëng-ɑ mɑ̈nn møg-ɑ ɑ́bëëd ge ying-ɑ dhø Kemi Kwër.
EXO.38.9	Kɑ kɑl ger yi Bedhɑlel, kì kuni wɑɑng wurlwɑl ki sitɑr mø ócwɑ̈jø ki kor-ɑ yöm, bɑ̈re bɑ mïtïr pyɑ̈r ɑ́ngwen wïdɑ́ngwen. 
EXO.38.10	Yenh-ɑ ókoonyii piny kwɑnni gen bɑ pyɑ̈r ɑ́ryew, kì yethi tëddi dilɑl pyɑ̈r ɑ́ryew, ki odöbb, ki rïwwi ɑ́tegø kì mɑl. 
EXO.38.11	Tung-ɑ wɑɑng wuudø pɑ̈r ki men-ɑ wɑɑng wurlwɑl. 
EXO.38.12	De tung-ɑ kuni wɑɑng cyɑ̈ɑ̈ng böörø, bɑ̈ri sitɑrre bɑ mïtïr pyɑ̈r ɑ́ryew wïdɑ́ryew. Yenhe møg-ɑ ókoony piny bɑ pyɑ̈rø, rïwwi yenhɑni geki odöbbe bɑ ɑ́tegø. 
EXO.38.13	O dör-ɑ kuni wɑɑng cyɑ̈ɑ̈ng mwøl, tung-ɑ di dhø kɑl, bɑ̈ri sitɑrre bɑ mïtïr pyɑ̈r ɑ́ryew wïdɑ́ryew. 
EXO.38.14	Tung ɑ́kyel kì bøli dhø kɑl bɑ̈ri sitɑrre bɑ mïtïr ɑ́bïkyel kí sentimïtïr pyɑ̈r ɑ́bïkyel, yenh-ɑ ókoonyii piny bɑ ɑ́dɑ̈g, o tëddi tyelli gen bɑ ɑ́dɑ̈g. 
EXO.38.15	Bɑ̈ri sitɑrri tung-ɑ kyeelø kì kuni wɑɑng wuudø kì dhø kɑl bɑ mïtïr ɑ́bïkyel kí sentimïtïr pyɑ̈r ɑ́bïkyel, yenh-ɑ ókoonyii piny bɑ ɑ́dɑ̈g, o tëddi tyelli gen bɑ ɑ́dɑ̈g. 
EXO.38.16	Sitɑrr møg-ɑ wen kɑl bënn ócwɑ̈jø kɑ kor-ɑ yöm me bɑ ɑlɑdh. 
EXO.38.17	O tëddi yenh-ɑ ócwöödh piny bɑ dilɑl, o rïwwi gen geki odöbbi gen bɑ ɑ́tegø, kì ri yenhi kɑl bënn. 
EXO.38.18	Bɑ̈ri sitɑri dhø kɑl bɑ mïtïr ɑ́bïngwen, o döre bɑ mïtïr ɑ́ryew ni döri kɑl ceth, e bɑ ɑcwɑ̈j ɑ́ kor-ɑ yöm, ree dɑ kïddi ówɑw kí ɑ́cwïcwïl kí møg kwɑrø, bɑ gwøøg bødhø me cinge døøj. 
EXO.38.19	Yenh-ɑ ócwöödh piny kì dhø kɑl, bɑ ɑ́ngwen, o tëddi gen bɑ ɑ́ngwen gɑ dilɑl, odöbbi gen bɑ ɑ́tegø, o rïwwi wɑ̈thi gen bɑ ɑ́tegø geki winn-ɑ ótwööj gen. 
EXO.38.20	Pijji Kemi Kwër geki pijj-ɑ ógur kɑl piny bɑ dilɑl bënn.
EXO.38.21	Bene kwɑnni wɑ̈thi winn-ɑ ɑ́göög ki Kemi Kwër ek, kɑ ɑ́røm gen, Mosɑ̀ ɑ ɑ́kööb i kwɑɑn gen, ɑgwøøg møgɑni yi Kwɑrri Leebì, e gwøngɑni nenn-ɑ yi Ithɑmɑr wɑ̈d ókwërø Aɑron.
EXO.38.22	O bɑ Bedhɑlel wɑ̈d Urì wɑ̈d Ur kì gøl Yeudɑ̀ ɑ ɑ́gwøg jɑmm-ɑ ɑ́cïgi Mosɑ̀ bënn yi Jwøng-ɑ Ácwɑ̈ɑ̈j. 
EXO.38.23	E køny-ɑ yi Oliɑb wɑ̈d Akisɑmɑk kì gøl Dɑn, bɑ jɑl me cinge pëddi døøjø kì ri gwøøg tweg, kí gwed, kí rød ki kïddi kwɑrø, kí ówɑw kí ɑ́cwïcwïl, kí cwɑ̈j ki kor-ɑ tɑr men-ɑ bɑ ɑlɑdh.
EXO.38.24	Dhɑb men-ɑ ɑ́gwɑj yi ji ɑ́ men göög ki jɑmmi Kemi Kwër keny-ɑ ɑ́rømii ki rumi kej kwër, ɑ́göög ki kïllì ɑ́lïp. 
EXO.38.25	 O ɑ́tegø men-ɑ ɑ́gwɑj yi tyëng-ɑ ɑ́kwɑn kì gøl Isrɑil ɑ́bëëd ɑ́ kïllì ɑ́lïp kí miy ɑ́ngwen kí pyɑ̈r ɑ́dɑ̈g, kɑ ɑ́rømii bëne ki rumi kej kwër. 
EXO.38.26	 Tyëng-ɑ ɑ́kwɑn bënn, ɑ løg ngɑn-ɑ runne ɑ́wɑ̈dhi ri pyɑ̈r ɑ́ryew gïti mɑl, ɑ́muuj ki ɑ́tegø men-ɑ ɑ́dwɑddi kì yï dhɑnhø ceth, e røm kɑ rumi kej kwër. O tyëng-ɑ ɑ́kwɑn, kwɑnni gen ɑ́bëëd gɑ ɑ́lïp miy ɑ́bïkyel kí ɑ́dɑ̈g, kí miy ɑ́bïj kí pyɑ̈r ɑ́bïj. 
EXO.38.27	Áteng-ɑ ɑ́göög ki tëddi yenhi Kemi Kwër geki tëddi yenhi sitɑr gɑ miyø, ɑ́göög ki kïllì ɑ́lïp ɑ́dɑ̈g kí miy ɑ́ngwen. Kïllì pyɑ̈r ɑ́dɑ̈g wïdɑ́ngwen ɑ ɑ́gwøøg tëni yɑdh ɑ́kyel. 
EXO.38.28	De men-ɑ ɑ́döng kì ri ɑ́tegø e bɑ kïllì pyɑ̈r ɑ́dɑ̈g, en ɑ ɑ́göög ki odöbb-ɑ mɑɑg yenh, geki winn-ɑ rïïw wɑ̈thi gen, ki gøji wɑ̈thi yenhɑni. 
EXO.38.29	O dilɑl men-ɑ ɑ́muuj yi ji keny-ɑ ɑ́rømii ɑ́göög ki kïllì ɑ́lïp ɑ́ryew kí miy ɑ́ngwen kí pyɑ̈r ɑ́ryew wïdɑ́bïj. 
EXO.38.30	Dilɑlɑni ɑ ɑ́göög ki tëddi yenhi Kemi Kwër, ki këli dilɑl geki bøye men-ɑ bɑ dilɑl, ki jɑmme bënn. 
EXO.38.31	Kí tëddi yenhi kɑl, kí tëddi yenhi dhø kɑl, kí pijji Kemi Kwër bënn geki pijji kɑl men-ɑ wenii.
EXO.39.1	Kɑ ge ogöögø ki ógudhi ókwër møg-ɑ nyi rug kì kej kwër. Ácwɑ̈j yi gen kɑ korr-ɑ kïddi gen bɑ ówɑw kí ɑ́cwïcwïl, kí møg kwɑrø, Aɑron ɑ́cwɑ̈jji yi gen ki ógudhi kwër ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j.
EXO.39.2	Pɑrø ɑ́gwøg yi gen kɑ korri dhɑb, kí korr-ɑ kïddi gen bɑ ówɑw kí ɑ́cwïcwïl, kí møg kwɑrø, kí kor-ɑ yöm me bɑ ɑlɑdh. 
EXO.39.3	Kɑ ge otugø ki dhɑb me rød kelli kïdd-ɑ bɑ ówɑw kí ɑ́cwïcwïl, kí møg kwɑrø, kí kor-ɑ yöm me bɑ ɑlɑdh. 
EXO.39.4	Kɑ gø göggi gen ki digɑ̈bbì møg mɑɑg wɑ̈thi tøgge kej ɑ́kyel, ge ómɑɑg-ɑ ri wɑ̈thi tùnge. 
EXO.39.5	Wën-ɑ bɑ ógwel ógwøgø e nɑ pɑrø, e bɑ ɑrød kì ree, bɑ ɑgwel ki korri dhɑb, kí korr-ɑ kïddi gen bɑ ówɑw kí ɑ́cwïcwïl, ki møg kwɑrø, ki kor-ɑ yöm me bɑ ɑlɑdh, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j. 
EXO.39.6	Kɑ ópɑ̈nni kïti yedhè ryeet, tøggi gen dööl ki dhɑb, kïttɑni ryeet gen ɑ kömi gen ógweed nyingi wɑ̈ddi Isrɑil. 
EXO.39.7	Ge ɑ́cïb yi gen ri digɑ̈bbì kì wɑ̈thi tøggi pɑrø, ge cungi gɑ nyingi wɑ̈ddi Isrɑil, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j.
EXO.39.8	Kɑ bøj gwøg yi gen e nɑ pɑrø, ki korri dhɑb, ki korr-ɑ kïddi gen bɑ ówɑw kí ɑ́cwïcwïl, kí møg kwɑrø, kí kor-ɑ yöm me bɑ ɑlɑdh. 
EXO.39.9	Bɑ óør, o óbɑnø yethe ɑ́ryew, bɑ̈re bɑ sentimïtïr pyɑ̈r ɑ́ryew wïdɑ́ryew, o lɑ̈je bɑ sentimïtïr pyɑ̈r ɑ́ryew wïdɑ́ryew. 
EXO.39.10	Kɑ köme rudi gen ki lwøbb ɑ́ngwen mø ópɑ̈nni kïtt-ɑ nyi göög ki tigg. Lwøm-ɑ mɑl yije dɑ rërø, kí óbwörø, kí ómɑrø. 
EXO.39.11	O ryeew lwøbb yije dɑ ówɑw me kømi lojø, kí óbɑng, kí óbøw. 
EXO.39.12	Dɑ̈ɑ̈g lwøbb yije dɑ ɑ́dwøgø, kí oget, kí ɑ́gør tïl. 
EXO.39.13	O ngween lwøbb yije dɑ ówɑw, kí ditɑ̈ng, kí ɑcwïl. Ge ómɑɑg kej ɑ́kyel bënn ki dhɑb e ótuumø kì wɑ̈thi tøgge. 
EXO.39.14	Kïttɑni kwɑnni gen pɑ̈r ki kwɑnni wɑ̈ddi Isrɑil, kömi gen ógweed nyingi gen, ngɑn ki kïte ngɑn ki kïte. Nying pyɑ̈rø wïdɑ́ryew kí kïttì pyɑ̈rø wïdɑ́ryew, ɑ løg wɑ̈thi kɑ̈lli Isrɑil gɑ pyɑ̈rø wïdɑ́ryew, ge ógwedø ni kitim. 
EXO.39.15	Kɑ kömi bøj göggi gen ki ɑ́cwecwelli dhɑm dhïw mø bɑ ɑdøg ni thøl. 
EXO.39.16	Kɑ ge ogöögø ki yëlli dhɑb ɑ́ryew, kɑ gï gøød gen wɑ̈thi tøggi bøj kì mɑl. 
EXO.39.17	Kɑ ɑ́cwecwelli dhɑb mɑɑg gen ri yëllɑni kì tøggi bøj. 
EXO.39.18	Kɑ dhøggi ɑ́cwecwellɑni ryeet mɑɑg gen ri pɑrø kì ri digɑ̈bbì kì wɑ̈thi tøggi bøj kì kuni mɑl. 
EXO.39.19	Kɑ ge ogöögø ki yëlli dhɑb ɑ́ryew møøgø, kɑ gï gøød gen wɑ̈thi tøggi bøj kì kuni piny, kì yiny-ɑ yij, o bøj yinge kömi pɑrø. 
EXO.39.20	Kɑ ge ogöögø ki yëlli dhɑb ɑ́ryew møøgø, kɑ gï gøød gen kuni piny kì ri digɑ̈bbi wɑ̈thi tøggi pɑrø, kì kuni bøle kì mɑl keny-ɑ órød wëni pɑrø. 
EXO.39.21	Bøj bɑ ɑmɑg kì kej ɑ́kyel kì ri yëlle geki yëlli pɑrø ki wëëni me kïde bɑ ówɑw, kipe kinni o bøj cöge e pɑ lëwwø kì kömi pɑrø, ni kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j.
EXO.39.22	Kɑ ɑ́ywönhdwøng men-ɑ köme nyi cïb pɑrø cwɑ̈j yi gen ki kor-ɑ kïde bɑ ówɑw kete. 
EXO.39.23	Muni ógønhɑni men-ɑ ɑ́yieb kì dïdyëre ɑ́ kej wïj, ókwenø ki korø, kipe e ópyëëd. 
EXO.39.24	Kɑ tøgge ngɑ̈bbi ki gïg mø bɑ ɑ́tug ni nywøli romɑn, møøgø kïddi gen bɑ ówɑw, møøgø kïddi gen bɑ ɑ́cwïcwïl, o møøgø kïddi gen kwɑrø, ge bɑ ɑcwɑ̈j ki korrɑni. 
EXO.39.25	Kɑ ge ogöögø thyew ki mɑ̈lli dhɑm dhïw, kɑ mɑ̈llɑni cwiil gen kelli nywøli romɑn, ge ryër-ɑ́ɑ̀ tøggi ógødh, ge tuumø kì tøggi ógønhɑni kì piny, 
EXO.39.26	ge bɑ ɑmyer mɑ̈lø kí romɑn, mɑ̈lø kí romɑn kì tøggi ógødh kwër ni kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j.
EXO.39.27	Kɑ Aɑron geki wɑ̈dde cwɑ̈jji gen ki ɑ́ywödhh mø kor-ɑ yöm, 
EXO.39.28	kɑ ge göggi ki thɑ̈ggì, kí wënni yeth mø korø me bɑ ɑgwel, kí ɑköjj. Gï ɑ́cwɑ̈j yi gen kɑ korø me bɑ ɑlɑdh. 
EXO.39.29	De wënni yeth ɑ́cwɑ̈j yi gen kɑ kor-ɑ yöm, me bɑ ɑlɑdh, ree dɑ kïddì mø bɑ ówɑw kí ɑ́cwïcwïl, kí møg kwɑrø, e ceg kɑ kwenø, ni kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j. 
EXO.39.30	Kɑ ópɑni dhɑb gwøg yi gen ki dhɑm dhïw, kɑ gwed yi gen ni kenyi gweed kitim kinni “Athyeey Jwøng-ɑ Ácwɑ̈ɑ̈j.” 
EXO.39.31	Kɑ ree kïdhi yi gen ki ɑcwɑdø me twööjii ri thɑgi wïj Aɑron, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j.
EXO.39.32	Codhe, kɑ jɑmm-ɑ gwøøg Kemɑ̀ órumø ki pyëlø bënn yi tyëng Isrɑil, ni kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j. 
EXO.39.33	Codhe, kɑ Kemi Kwër muuj Mosɑ̀ yi gen, Kemɑni kí jɑmme bënn, kí odöbbe, kí yenhe, kí pɑ̈mme, kí tëddi tyelli yenhe. 
EXO.39.34	Kí tɑne men-ɑ bɑ ɑgwøg ki lɑ̈ni dyëg møg-ɑ bɑ ɑnginy, ge ójwɑ̈ɑ̈gø ki kïn-ɑ kwɑrø, kí tɑn-ɑ bɑ ɑgwøg ki pënnì, kí sitɑrɑ̀ men-ɑ bɑ gëëng Kej Kwërdwøng kì yij Kemi Kwër. 
EXO.39.35	Kí Sɑnduug Cigg geki lødhe kí kume. 
EXO.39.36	Kí tɑrɑbeedh gïncɑm, kí gïncɑɑm jwödhø. 
EXO.39.37	Kí teggi dhɑb, kí lɑ̈mbɑ̈ɑ̈ møge, kí jɑmme bënn, kí møøw lɑ̈mbɑ̈ɑ̈. 
EXO.39.38	Kí këli dhɑb mi bɑkur, kí møøw röny, kí bɑkur-ɑ yøme med, kí sitɑr-ɑ bɑ thïgi dhø Kemi Kwër. 
EXO.39.39	Kí këli dilɑl, ɑ bɑ këli lɑm geki bøye, kí lødhe ryeet, kí jɑmme bënn, kí ɑ́tɑɑy lwøg geki dööli thɑre. 
EXO.39.40	Kí sitɑr-ɑ bɑ kɑl, kí yenhe, kí tëddi yenhe, kí sitɑr-ɑ bɑ dhø kɑl, kí thølle, kí pijje, kí jɑmm-ɑ göög bënn kì Kemi Kwër. 
EXO.39.41	Kí ógudh-ɑ bɑ ɑcwɑ̈j møg-ɑ nyi rug yi ngɑn-ɑ göögø kì kej kwër, kí ógudhi kwër møg-ɑ nyi rug yi Aɑron, kí ógudhi wɑ̈dde, ɑ løg ókwër. 
EXO.39.42	Gwøngɑni bëne ɑ́gwøg yi tyëng Isrɑil, e bɑ men-ɑ ɑ́cïgi Mosɑ̀ yi Jwøng-ɑ Ácwɑ̈ɑ̈j ceth. 
EXO.39.43	Kɑ lidh yi Mosɑ̀ kinni gwøngɑni ɑ́gwøg yi gen ni men-ɑ ceg yi Jwøng-ɑ Ácwɑ̈ɑ̈j ceth. Codhe ɑthyeey jɑmmɑni yi Mosɑ̀.
EXO.40.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
EXO.40.2	“Cwöödh Kemi Kwër piny kì cyɑ̈ng-ɑ mɑl kì dwɑ̈y Abib. 
EXO.40.3	Kɑ Sɑnduug Cigg, ɑ yije di ópɑ̈nni kït cïb yije, kɑ Sɑnduug Cigg gëëng ki sitɑrɑ̀. 
EXO.40.4	Kïdhí tɑrɑbeedh bɑkur yije, kɑ jɑmme cïb wïje, kɑ teggi lɑ̈mbɑ̈ɑ̈ kïdhí yije, kɑ lɑ̈mbɑ̈ɑ̈ møge gweel, 
EXO.40.5	kɑ tɑrɑbeedh dhɑb mi bɑkur cïb e rwööm ki Sɑnduug Cigg. Codhe, kɑ sitɑr-ɑ bɑ thïgi dhø Kemi Kwër cïb dhøge. 
EXO.40.6	Cïb këli lɑm e rwööm ki dhø Kemi Kwër. 
EXO.40.7	Cïb ɑ́tɑy kɑɑm Kemi Kwër geki këli lɑm, kɑ yije pɑ̈ɑ̈ng ki pï. 
EXO.40.8	Kɑ kɑl cwöödh piny e Kemi Kwër wene wenø, kɑ sitɑrr-ɑ bɑ dhø kɑl cïb kej gen.
EXO.40.9	“Kwɑny møøw röny kɑ Kemi Kwër gïïny geki jɑmm-ɑ yije bënn, yï thyey-ɑ gen, o ge göög gen ki jɑmmi kwër. 
EXO.40.10	Codhe, kɑ këli lɑm, ɑ köme nyi rɑ̈ɑ̈b, gïïny geki jɑmme bënn, yï thyey-ɑ gen, o këlɑni gööge ɑ́ kej Kwëër Dwøng. 
EXO.40.11	Kɑ ɑ́tɑy gïïny geki dööle, yï thyey-ɑ en.”
EXO.40.12	Kɑ Aɑron kɑ̈ɑ̈l dhø Kemi Kwër geki wɑ̈dde, kɑ ge lwøøg ki pï. 
EXO.40.13	Kɑ ógudhi kwër løny ri Aɑron, kɑ gïïny, yï thyey-ɑ en, o yɑ ógöggi yi en ɑ́ ókwërø. 
EXO.40.14	Kɑ wɑ̈dde kɑ̈ɑ̈l, kɑ ri gen lunyi ki ɑ́ywödhh, 
EXO.40.15	kɑ ge gïïny ni kɑ ɑ́gïïny wïyi gen, o yɑ ógöggi yi gen gɑ ókwër. O gïïnyø menɑni bëëde ɑ́ gïïnyi rønyi gen gɑ ókwër kì ri rïjj bënn gïti ɑtheer.
EXO.40.16	Møgɑni ɑ́gwøg yi Mosɑ̀ ni kɑ ɑ́köbbii yi Jwøng-ɑ Ácwɑ̈ɑ̈j, gï ɑ́gwøge kinøw ceth. 
EXO.40.17	Kemi Kwër ɑ́cwöödh piny kì dwɑ̈y Abib, kì cyɑ̈ng-ɑ mɑl kì yij dwɑ̈yɑni, kì ryeew runn. 
EXO.40.18	Tëddi yenh ɑ́cïbe piny, kɑ yenh cwöödhe piny, kɑ rïwwi wɑ̈thi yenh cïbe, e winn-ɑ bɑ rïwwì cøde’ wɑ̈thi yenh-ɑ ócwöödh piny. 
EXO.40.19	Kɑ tɑnø cïbe wïj Kemi Kwër, kɑ kum kemɑni cïbe köme, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j ceth. 
EXO.40.20	Kɑ ópɑ̈nni kït, ɑ kömi gen ógweed Cigg-ɑ Pyɑ̈rø, kwɑnye, kɑ gï cïbe yij Sɑnduug Cigg. Kɑ lødh cïbe kɑ̈jji gen, kì ri Sɑndungɑni. Codhe, kɑ kum cïbe kömi Sɑndug. 
EXO.40.21	Kɑ Sɑndug kïdhe yij Kemi Kwër, kɑ sitɑr-ɑ bɑ gëng cïbe keje. Sɑnduug Cigg kinøw ceth, ni kɑ ɑ́cïg Jwøng-ɑ Ácwɑ̈ɑ̈j.
EXO.40.22	Kɑ tɑrɑbedhɑ̀ cïbe yij Kemi Kwër kì bøli gëng kì kuni wɑ̈g, kì tuung cɑɑm, kì kuni wɑɑng wuudø. 
EXO.40.23	Kɑ ópun-ɑ bɑ keni Jwøng-ɑ Ácwɑ̈ɑ̈j pyële kì wïj tɑrɑbedhɑ̀ kì bøli Jwøng-ɑ Ácwɑ̈ɑ̈j, ni kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j. 
EXO.40.24	Kɑ teggi lɑ̈mbɑ̈ɑ̈ cïbe yij Kemi Kwër e rwööm ki tɑrɑbedhɑ̀, kì kuni wɑɑng wurlwɑl. 
EXO.40.25	Kɑ lɑ̈mbɑ̈ɑ̈ cwinye kì bøli Jwøng-ɑ Ácwɑ̈ɑ̈j, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j ceth. 
EXO.40.26	Tɑrɑbeedh dhɑb ɑ́cïbe yij Kemi Kwër kì bøli sitɑr-ɑ bɑ gëng, 
EXO.40.27	Kɑ orɑ̈bø ki bɑkur-ɑ yøme med kì wïje, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j ceth. 
EXO.40.28	Codhe, kɑ sitɑri dhø Kemi Kwër cïbe keje. 
EXO.40.29	Kɑ këli lɑm cïbe bøli Kemi Kwër kì yij kɑl. Kɑ byëlø geki gënh-ɑ nyi rɑ̈b bëne, rɑ̈be kì köme, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j ceth. 
EXO.40.30	Kɑ ɑ́tɑy cïbe kɑɑm Kemi Kwër geki këli lɑm, kɑ yije kunye ki pïg nyi löög. 
EXO.40.31	En ɑ yije nyi kɑ̈bbi yi Mosɑ̀, ki Aɑron geki wɑ̈dde, ki pïg lwøg gen cinggi gen geki tyelli gen. 
EXO.40.32	Ge nyi ceg-ɑ lwøg kenyi bëën ge kedh-ɑ yij Kemi Kwër, kí kenyi kedhi gen buti këli lɑm, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j ceth. 
EXO.40.33	Codhe, ɑcwöödhe kɑl piny, e wen-ɑ Kemi Kwër geki këli lɑm, kɑ sitɑr-ɑ bɑ thïgi dhø kɑl cïbe keje. Keny-ɑ ɑ́tyëëg gwøngɑni yi Mosɑ̀.
EXO.40.35	Mosɑ̀ ɑ́dhɑ̈li kedhi yij Kemi Kwër mɑ́ e ɑ́kum piny yi pøølø, kɑ opɑ̈ngø yi mɑ̈ɑ̈r Jwøng-ɑ Ácwɑ̈ɑ̈j. 
EXO.40.36	Kí wɑ̈nh-ɑ ɑ́cɑɑdh yi tyëng Isrɑil bëne, ge ɑ́bëëd ge pɑ nyi dhwödh kì keny-ɑ di gen gïti kenyi dhwödh pøølɑni kì kömi Kemi Kwër, odhwödh pøølø, bene ge ɑ́wɑ̈ddi yöö. 
EXO.40.37	De keløg pøølø pɑ dhwödh, ge pɑ cuggi dɑ̈g gïti bøli keny-ɑ ódhwödh pøølø. 
EXO.40.38	Mɑ́ pøøli Jwøng-ɑ Ácwɑ̈ɑ̈j nyi ying-ɑ kömi Kemi Kwër kì dicɑ̈ng, o yij pøølɑni nyi lyel ɑ́ mɑc kì wɑ̈r, e onennø yi gøl Isrɑil bëne, kì yij wɑ̈nh-ɑ ɑ́cɑɑdh yi gen bëne.
LEV.1.1	Kɑ Mosɑ̀ cwøl yi Jwøng-ɑ Ácwɑ̈ɑ̈j, kɑ ge okööbø e Jwøng-ɑ Ácwɑ̈ɑ̈j ying-ɑ yij Kemi Kwër, ɑköbbii yi Jwøng-ɑ Ácwɑ̈ɑ̈j kinni, 
LEV.1.2	i köbbe tyëng Isrɑil kinni,
LEV.1.2	Keløg dhɑnhø kɑ̈n-ɑ yï Jwøng-ɑ Ácwɑ̈ɑ̈j ki dyel wɑlɑ̀ dhyɑng, kɑ̈bbe kì kelli jɑmme. 
LEV.1.3	Keløg gïn-ɑ kɑ̈ɑ̈l yi en bɑ gënh-ɑ nyi rɑ̈b bëne, e kɑ̈n-ɑ́ɑ̀ kelli jɑmme, kɑ̈ɑ̈le gøn ɑ́ wɑdh me dële døøj bëne. Kɑ̈ɑ̈le gøn dhø Kemi Kwër, kɑ gø thërre Jwøng-ɑ Ácwɑ̈ɑ̈j e ókwɑ̈jjø, o Jwøng-ɑ Ácwɑ̈ɑ̈j pyëwe mïne ki wun. 
LEV.1.4	Kɑ cingí thɑɑny wïj gënh-ɑ nyi rɑ̈b bëne, o yïëy yi Jwøng-ɑ Ácwɑ̈ɑ̈j, o pyëwe lɑ̈ɑ̈me ki yïn. 
LEV.1.5	Kɑ wɑnhɑni ngɑle kì bøli Jwøng-ɑ Ácwɑ̈ɑ̈j, kɑ reme kɑ̈ɑ̈l yi wɑ̈ddi Aɑron ókwër, kɑ gø kiny gen ri këli lɑm gø wen ge wenø, eni kël-ɑ cungi kì dhø Kemi Kwër. 
LEV.1.6	Kɑ gënh-ɑ nyi rɑ̈b bëne yej yi ngɑn-ɑ ɑ́kɑ̈ɑ̈lii, kɑ gø ngølle ɑ́ ɑ́tug. 
LEV.1.7	Kɑ wɑ̈ddi Aɑron kudh gen ki mɑc kì wïj këli lɑm, kɑ köme tɑ̈ggi gen ki yenh. 
LEV.1.8	Kɑ ɑ́tuggi rïngɑni tɑɑg wɑ̈thi yenh-ɑ ɑ́pyël yi wɑ̈ddi Aɑron geki wïj wɑdh kí dwɑ̈le. 
LEV.1.9	Kɑ tyelli wɑdh geki cïnne lwøg yi ngɑn-ɑ ɑ́kɑ̈ɑ̈l gënhɑni, codhe kɑ ge rɑ̈b yi ókwërø kì wïj këli lɑm gɑ gënh-ɑ nyi rɑ̈b bëne, men muuj ki mɑc e yømi tole bɑ men mïni pyëw Jwøng-ɑ Ácwɑ̈ɑ̈j.
LEV.1.10	O keløg gënh-ɑ nyi rɑ̈b bëne men-ɑ kɑ̈ɑ̈l yi en bɑ rømø wɑlɑ̀ ɑ́tegø, wiy bëëde ɑ́ thwønh me dële døøj bëne. 
LEV.1.11	Kɑ gø ngɑle kì buti këli lɑm kì kuni wɑɑng wuudø, kɑ reme kiny ri këli lɑm e owenø yi ókwër wɑ̈ddi Aɑron. 
LEV.1.12	Kɑ gø ngølle ɑ́ ɑ́tug, kɑ ɑ́tuggɑni geki wïje tɑɑg kömi yenh-ɑ bɑ ɑtɑg kì wïj këli lɑm, yenh-ɑ lyel. Pyëël gen yi ókwërø. 
LEV.1.13	Kɑ cïnne geki tyelle lwøge. Codhe, kɑ ge mëgge ókwërø o ge rɑ̈b bënn, gɑ gënh-ɑ nyi rɑ̈b bëne men muuj ki mɑc, e yømi tole bɑ men mïni pyëw Jwøng-ɑ Ácwɑ̈ɑ̈j.
LEV.1.14	De keløg gënh-ɑ nyi rɑ̈b bëne men-ɑ kɑ̈ɑ̈l yi en bɑ winyø, wiy bëëde ɑ́ ɑkur dwøng, wɑlɑ̀ ɑkur ójwɑt. 
LEV.1.15	Kïdhi buti këli lɑm yi ókwërø kɑ wïje dwööj wɑ̈g, kɑ wïnyɑni rɑ̈be kì wïj këli lɑm. Kɑ reme biij piny kì buti këli lɑm. 
LEV.1.16	Kɑ ókøle kɑ̈ɑ̈le wɑ̈g ki jɑmm-ɑ yije, kɑ gï leenge buti këli lɑm kì wɑɑng wuudø, keny-ɑ nyi cøng búr. 
LEV.1.17	Kɑ gø pyëde ki cingge kì köme kelli obërre e gø pɑ dɑ̈ɑ̈nge. Kɑ rɑ̈b yi ókwërø kì wïj këli lɑm, kì kömi yenh mø lyel ɑ́ gënh-ɑ nyi rɑ̈b bëne men muuj ki mɑc, e yømi tole bɑ men mïni pyëw Jwøng-ɑ Ácwɑ̈ɑ̈j.
LEV.2.1	Keløg dhɑnhø kɑ̈n-ɑ yï Jwøng-ɑ Ácwɑ̈ɑ̈j ki byëlø, kɑ̈ɑ̈le gøn ɑ́ møng-ɑ búr kɑ köme kunye ki møw, kɑ köme cïbe ki bɑkur, 
LEV.2.2	kɑ gø muuje ókwër wɑ̈ddi Aɑron, o ókwërø kɑ̈bbe ki cinge ki møng-ɑ búr kí møw kí bɑkur, o gï rɑ̈be kì wïj këli lɑm gɑ gënh-ɑ nyi rɑ̈b bëne men muuj ki mɑc e yømi tole bɑ men mïni pyëw Jwøng-ɑ Ácwɑ̈ɑ̈j. 
LEV.2.3	De kwï møng-ɑ búr men-ɑ döng bɑ mi Aɑron geki wɑ̈dde, bɑ ɑkwër ɑ́ gënh-ɑ nyi rɑ̈b bëne men-ɑ mëggi Jwøng-ɑ Ácwɑ̈ɑ̈j ki mɑc.
LEV.2.4	Keløg gïncɑm men-ɑ muuj bɑ ɑbul ki purun, wiy bëëde e ónyömø kɑ møw, wɑlɑ̀ ójwɑ̈ɑ̈g yij møw.
LEV.2.5	O keløg byël-ɑ kɑ̈ɑ̈l bɑ ɑthɑl ki thɑɑgø, wiy bëëde búre bɑ ɑnyöm ki møøw dhetun, kɑ wiy bëëde e bɑ olwëny. 
LEV.2.6	Pøddi kɑ köme kunyi ki møw, bɑ byëli Jwøng-ɑ Ácwɑ̈ɑ̈j.
LEV.2.7	O keløg yï muuj-ɑ ópun me bɑ ɑkyel, wiy bëëde ɑ́ ɑnyöm ki møøw dhetun. 
LEV.2.8	Kɑ̈ɑ̈l gïncɑm men-ɑ muuj Jwøng-ɑ Ácwɑ̈ɑ̈j ɑ́ gëëdhi, kɑ mëggí ókwërø, o gø kïdhe bøli këli lɑm. 
LEV.2.9	O ókwërø kɑ̈bbe kì ree ki men kïdhe wïj këli lɑm ɑ́ gënh-ɑ nyi rɑ̈b bëne men muuj ki mɑc, e yømi tole bɑ men mïni pyëw Jwøng-ɑ Ácwɑ̈ɑ̈j. 
LEV.2.10	Men-ɑ döng bɑ mi Aɑron geki wɑ̈dde, bɑ ɑkwër ɑ́ gënh-ɑ nyi rɑ̈b bëne men-ɑ mëggi Jwøng-ɑ Ácwɑ̈ɑ̈j ki mɑc.
LEV.2.11	Byëlø men-ɑ muuju Jwøng-ɑ Ácwɑ̈ɑ̈j ko gwøg ɑ́ ówɑj. Byëli Jwøng-ɑ Ácwɑ̈ɑ̈j men-ɑ mëggu en ko di thɑbø wɑlɑ̀ kɑmïrɑ̀ kí møøw kïc kì ree. 
LEV.2.12	Nyi muuj Jwøng-ɑ Ácwɑ̈ɑ̈j ki byell-ɑ kwöngi ki cyegø kì pwödhí, de ge ko rɑ̈b ki mɑc kì wïj këli lɑm. 
LEV.2.13	Nyi kïdhi ri byëlø men-ɑ muuj Jwøng-ɑ Ácwɑ̈ɑ̈j ki omelø, mɑ́ omelø cungi ɑ́ ngïjji lwöbø men-ɑ kɑɑm wun ki Jwøng-ɑ Ácwɑ̈ɑ̈j. Nyi kïdhi kömi byël-ɑ muuj yi yïn ceth ki omelø. 
LEV.2.14	Keløg yï omuujø kì ri møg-ɑ ɑ́kwöngi ki cyegø kì ri byellí, muuj gen gɑ byel ɑgïny, wɑlɑ̀ ɑ́ møng-ɑ ɑbulø. 
LEV.2.15	Kɑ ree kïdhí ki møw, kɑ köme cïbí ki bɑkur, 
LEV.2.16	bɑ keni Jwøng-ɑ Ácwɑ̈ɑ̈j ɑ ree ókɑ̈bbi yi ókwërø ki men-ɑ órɑ̈b geki ópun kí møw geki bɑkur bëne, bɑ gënh-ɑ nyi rɑ̈bi Jwøng-ɑ Ácwɑ̈ɑ̈j bëne, men muuj ki mɑc, e yømi tole bɑ men mïni pyëw Jwøng-ɑ Ácwɑ̈ɑ̈j.
LEV.3.1	Keløg dhɑnhø omuujø ki dhyɑng wɑlɑ̀ wɑdh wɑlɑ̀ røjø ɑ́ mi mër, muuje gøn ɑ́ dhyɑng me bong gïnrɑj kì ree, kɑ gø kɑ̈ɑ̈le bøli Jwøng-ɑ Ácwɑ̈ɑ̈j. 
LEV.3.2	Kɑ cinge cïbe wïje, kɑ gø ngɑle kì dhø Kemi Kwër, kɑ remø kiny ri këli lɑm yi ókwër, wɑ̈ddi Aɑron, gø wen ge wenø. 
LEV.3.3	O ókwërø rɑ̈be dwɑ̈l-ɑ kömi cïn, 
LEV.3.4	kí røng geki dwɑ̈l-ɑ kömi gen, kí dwɑ̈li yij dhyɑng, kí dhøg ócuny geki dwɑ̈l-ɑ ree. 
LEV.3.5	Rɑ̈ɑ̈b gïgɑni bënn yi ókwërø kì wïj këli lɑm, kyeel geki gënh-ɑ nyi rɑ̈b bëne, e yømi tool gen bɑ men mïni pyëw Jwøng-ɑ Ácwɑ̈ɑ̈j.
LEV.3.6	O keløg ɑ́ dyel ɑ muuj yi dhɑnhø, kɑ̈ɑ̈le gøn yï Jwøng-ɑ Ácwɑ̈ɑ̈j ɑ́ thwønh, wɑlɑ̀ mɑdh me bong gïnrɑj kì ree. 
LEV.3.7	Keløg e muuj-ɑ órömø, kɑ̈ɑ̈le gøn bøli Jwøng-ɑ Ácwɑ̈ɑ̈j. 
LEV.3.8	Kɑ cinge cïbe wïj órömɑni, kɑ gø ngɑle kì dhø Kemi Kwër. Kɑ reme kiny ri këli lɑm yi ókwër wɑ̈ddi Aɑron, gø wen ge wenø. 
LEV.3.9	Kɑ gïg kwɑnye kì ri lɑ̈yɑni, gɑ møg rɑ̈bbi Jwøng-ɑ Ácwɑ̈ɑ̈j, kɑ gï rɑ̈be kì wïj këli lɑm; rɑ̈be dwɑ̈lø bëne kì bøli Jwøng-ɑ Ácwɑ̈ɑ̈j, kí ótïd, kí dwɑ̈l-ɑ kömi cïn bëne, 
LEV.3.10	kí røng geki dwɑ̈l-ɑ kömi gen, kí dhøg ócuny geki dwɑ̈l-ɑ ree. 
LEV.3.11	Rɑ̈ɑ̈b gen yi ókwërø kì wïj këli lɑm, gɑ keni Jwøng-ɑ Ácwɑ̈ɑ̈j.
LEV.3.12	O keløg e muuj yi en ɑ́ dyel ɑ́tegø, kɑ̈ɑ̈le gøn bøli Jwøng-ɑ Ácwɑ̈ɑ̈j. 
LEV.3.13	Kɑ cinge cïbe wïj dyelɑni, kɑ gø ngɑle kì dhø Kemi Kwër. Kɑ reme kiny ri këli lɑm yi ókwër wɑ̈ddi Aɑron, gø wen ge wenø, 
LEV.3.14	kɑ gïg kwɑnye gen kì ree gɑ møg rɑ̈bbi Jwøng-ɑ Ácwɑ̈ɑ̈j, rɑ̈be dwɑ̈li kömi cïn, 
LEV.3.15	kɑ røng kɑ̈ɑ̈le wɑ̈g, geki dwɑ̈l-ɑ kömi gen, kí dwɑ̈l-ɑ yij dyel, kí dhøg ócuny geki dwɑ̈l-ɑ ree, 
LEV.3.16	kɑ ge rɑ̈b yi ókwërø kì wïj këli lɑm, gɑ gënh-ɑ nyi rɑ̈b bëne, me yømi tole mïni pyëw Jwøng-ɑ Ácwɑ̈ɑ̈j. Dwɑ̈lø bëne bɑ mi Jwøng-ɑ Ácwɑ̈ɑ̈j. 
LEV.3.17	Mïdhu cigg møg kì yethi rïjj bënn kì keny-ɑ bëëd yi wun gïti ɑtheer kinni, wu ko cyɑ̈ɑ̈m ki dwɑ̈lø geki remø kinni tek.
LEV.4.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.4.2	i cege tyëng Isrɑil kinni, keløg dhɑnhø óbɑ̈jjø ki gïjø ɑ́kyel kì kelli cigg-ɑ ɑ́muuj yi Jwøng-ɑ Ácwɑ̈ɑ̈j, e gø pɑ ceg yi en ki tøønyø, kɑ ogöögø ki gïjø me bɑ ɑkerø, gwøge gïg:
LEV.4.3	Keløg ɑ́ Ókwër-ɑ Dwøng ɑ göögø ki bɑ̈jjø, kɑ ji muuje ki ryɑ̈g, kɑ̈ne ki wɑdh ówöb men muuje Jwøng-ɑ Ácwɑ̈ɑ̈j ɑ́ gënhi orøg. 
LEV.4.4	Kɑ̈ɑ̈le wɑnhɑni dhø Kemi Kwër bøli Jwøng-ɑ Ácwɑ̈ɑ̈j, kɑ cinge cïbe wïj wɑnhɑni, ngɑɑle wɑnhɑni kì bøli Jwøng-ɑ Ácwɑ̈ɑ̈j. 
LEV.4.5	Kɑ Ókwër-ɑ Dwøng kɑ̈bbe kì ri remi wɑnhɑni kɑ gø kïdhe yij Kemi Kwër. 
LEV.4.6	Kɑ ókwërɑni lwede jwɑ̈ɑ̈ge yij remø, kɑ kïnye piny ki remø kì bøli Jwøng-ɑ Ácwɑ̈ɑ̈j kì buti gëng tyel ɑ́bïryew. 
LEV.4.7	Kɑ ri tùngi këli bɑkur kì yij Kemi Kwër gɑ̈jje ki remø, kɑ kwï rem-ɑ döng bëne køny thɑ këli lɑm kì dhø Kemi Kwër. 
LEV.4.8	Kɑ dwɑ̈li yij wɑnh-ɑ bɑ gënhi orøg kɑ̈ɑ̈le wɑ̈g bëne, 
LEV.4.9	kí røng geki dwɑ̈l-ɑ kömi gen, kí dhøg ócuny geki dwɑ̈l-ɑ ree. 
LEV.4.10	Kwɑɑny gen yi ókwërø kɑ gï rɑ̈be kì wïj këli lɑm kì dhø Kemi Kwër, ni kenyi gwøøg gënhi mër. 
LEV.4.11	De kwɑɑny rïngi wɑdh bëne kí wïje, kí tyelle, kí cïnne kí wɑyye, 
LEV.4.12	kɑ ge tëër ngɑ̈ɑ̈j kɑɑl, tung-ɑ nyi weddi búr, bɑ kej kwër, kɑ ge rɑ̈b yi ókwërø kì kunɑni ki mɑɑc yugg kì kömi búr.
LEV.4.13	Tyëng Isrɑil ócuggø bɑ̈jjø bënn, kɑ ge ogöögø ki gïjø me bɑ ɑkerø yi Jwøng-ɑ Ácwɑ̈ɑ̈j, kɑ ge orøngø. De menɑni ócuggø bëëdø e nuti yodø yi buri jøgdøngø kinni bɑ orøg, 
LEV.4.14	keny-ɑ óyood menɑni kinni bɑ bɑ̈jjø, pödhø bëne ceg-ɑ kɑ̈nø ki wɑdh ɑ́ gëëdhi kipe orøng-ɑ ɑ́gwøg yi ji, kɑ gø kɑ̈ɑ̈l gen dhø Kemi Kwër. 
LEV.4.15	Kɑ jøgdøngø cinggi gen cïb gen wïj wɑnhɑni kì bøli Jwøng-ɑ Ácwɑ̈ɑ̈j, kɑ wɑnhɑni ngɑl kì bøli Jwøng-ɑ Ácwɑ̈ɑ̈j. 
LEV.4.16	Kɑ Ókwër-ɑ Dwøng kïdhe yij Kemi Kwër ki remø. 
LEV.4.17	Kɑ ókwërɑni lwede jwɑ̈ɑ̈ge yij remø, kɑ kïnye piny kì bøli Jwøng-ɑ Ácwɑ̈ɑ̈j, kì buti gëng ki remø tyel ɑ́bïryew. 
LEV.4.18	Kɑ ri tùngi këli bɑkur kì bøli Jwøng-ɑ Ácwɑ̈ɑ̈j gɑ̈jje ki remø, kɑ kwï remø men-ɑ döng bëne køny thɑ këli lɑm ki dhø Kemi Kwër. 
LEV.4.19	Kɑ dwɑ̈lø bëne kɑ̈ɑ̈l wɑ̈g yi ókwërø, kí røng geki dwɑ̈l-ɑ kömi gen, kí dhøg ócuny geki dwɑ̈l-ɑ ree, kɑ gï rɑ̈be kì wïj këli lɑm. 
LEV.4.20	Kɑ wɑdh gwøg ni kɑ ɑ́gwøøg wɑɑdh gënhi orøg, o ókwërø kwɑ̈jje kiper gen, o lɑ́ɑ̀w ódwöög piny kipe orøøg gen. 
LEV.4.21	Kɑ kwï wɑdh men-ɑ ɑ́döng bëne kïdhi ngɑ̈ɑ̈j kɑɑl kɑ rɑ̈b ni kɑ ɑ́rɑ̈ɑ̈b wɑɑdh tyeli mɑl, bɑ gënhi orøg me gøøm bøli pödhø bëne.
LEV.4.22	Keløg ɑ́ jɑgø ɑ bɑ̈jji, kɑ ogöögø ki gïjø me bɑ ɑkerø yi Jwøge, Jwøng-ɑ Ácwɑ̈ɑ̈j, kɑ bɑ̈jje yod yi en, 
LEV.4.23	wɑlɑ̀ ócɑɑg kɑ pɑ̈ddø ki orøge, kɑ̈ne ki ónywøg wɑ̈dtegø me bong gïjø me rɑj kì ree. 
LEV.4.24	Cïbe cinge wïj ónywøngɑni, kɑ ngɑl kì keny-ɑ nyi ngɑɑl gënh-ɑ nyi rɑ̈b bëne, kì bøli Jwøng-ɑ Ácwɑ̈ɑ̈j, bɑ gënhi orøg. 
LEV.4.25	Kɑ ókwërɑni kɑ̈bbe ki remi gënhi orøg menɑni kɑ gø gɑ̈ɑ̈je ri tùngi këli lɑm, kɑ rem-ɑ ɑ́döng bëne, kønye thɑ këli lɑm. 
LEV.4.26	Kɑ dwɑ̈le bëne rɑ̈be kì wïj këli lɑm, ni kenyi rɑ̈be dwɑ̈li gënhi mër. O ókwërø kwɑ̈jje kipere, o lɑ́ɑ̀w dwöög piny kipere.
LEV.4.28	wɑlɑ̀ ócɑɑg kɑ pɑ̈ddø ki orøge, kɑ̈ne ki dyel ɑ́tegø me bɑ bwøng me bong gïjø me rɑj kì ree, kipe gïn-ɑ ɑ́bɑj yi en. 
LEV.4.29	Kɑ cinge cïbe wïj dyelɑni, kɑ gënhi orøg menɑni ngɑl kì keny-ɑ nyi ngɑɑl gënh-ɑ nyi rɑ̈b bëne. 
LEV.4.30	Kɑ ókwërø kɑ̈bbe kì ri remø, kɑ gø gɑ̈ɑ̈je ri tùngi këli lɑm ki lwede, kɑ rem-ɑ ɑ́döng bëne kønye thɑ këli lɑm. 
LEV.4.31	Kɑ dwɑ̈lø bëne kɑ̈ɑ̈le wɑ̈g ni dwɑ̈li gënhi mër, ɑ́ me yømi tole mïni pyëw Jwøng-ɑ Ácwɑ̈ɑ̈j. O ókwërø kwɑ̈jje kipere, o lɑ́ɑ̀w dwöög piny kipere.
LEV.4.32	Keløg gënhi orøg men-ɑ kɑ̈ɑ̈l yi en bɑ dyel rømø, kɑ̈ɑ̈le gøn ɑ́ mɑdh me bong gïjø me rɑj kì ree. 
LEV.4.33	Kɑ cinge cïbe wïj gënhɑni, kɑ ngɑl ki ngɑli gënhi orøg kì keny-ɑ nyi ngɑɑl gënh-ɑ nyi rɑ̈b bëne. 
LEV.4.34	Kɑ ókwërø kɑ̈bbe kì ri remi gënhɑni ki lwede, kɑ gø gɑ̈ɑ̈je ri tùngi këli lɑm, kɑ rem-ɑ döng bëne køny thɑ këli lɑm. 
LEV.4.35	Kɑ dwɑ̈lø kɑ̈ɑ̈l wɑ̈g bëne ni dwɑ̈li gënhi mër, kɑ rɑ̈bbi Jwøng-ɑ Ácwɑ̈ɑ̈j yi ókwërø kì wïj këli lɑm, o ókwërø kwɑ̈jje kipere, o lɑ́ɑ̀w dwöög piny kipere.
LEV.5.1	Gënhi orøg di dwɑddø keløg møg obɑjø yi dhɑnhø:
LEV.5.1	Keløg dhɑnhø ocwølø kì burø kipe kinni o kwøbe gïn lïng en, wɑlɑ̀ gïn liidh en, de ngɑnɑni okudø ki kwøbbɑni, ngɑnɑni ɑ́røngi.
LEV.5.2	Ngɑn nywɑl gïn ywëdhø, ying-ɑ́ lɑ̈y me thøø kì kelli lɑ̈yy-ɑ bɑ ɑkerø ki cɑmø, wɑlɑ̀ twöngø me bɑ ɑkerø, ngɑnɑni ɑ́bɑ̈jji, o ɑ́göög e ywëdhø, cɑgg gø kwïj en kinni gø nywɑɑl en.
LEV.5.3	Ngɑn nywɑl gïjø ɑ́kyel kì kelli jɑmm-ɑ nyi ywëdh dhɑnhø, e gø kwïje, kɑ óyïddø ki ngɑn köbbii møgɑni, ɑ́göög ki ngɑn-ɑ ɑ́bɑ̈jji.
LEV.5.4	Ngɑn dhøge bodh kɑ óköngø, ying-ɑ́ köngø me døøj wɑlɑ̀ me rɑj, cɑgg e köngø kɑ per gwøgi gïndøj wɑlɑ̀ gïnrɑj de gø ɑ́yode kì cyɑ̈n, ɑ́göög ki ngɑn-ɑ ɑ́bɑ̈jji.
LEV.5.5	Ngɑn yod ree kinni bɑ̈jjø ki ɑ́kyel kì kelli møgɑk, tönge gïn-ɑ ɑ́bɑj yi en. 
LEV.5.6	Codhe, kɑ kɑ̈ne yï Jwøng-ɑ Ácwɑ̈ɑ̈j ki gënhi orøge men-ɑ ɑ́gwøg yi en, kɑ̈ɑ̈le gøn ɑ́ dyel rømø wɑlɑ̀ ɑ́tegø, o ókwërø kwɑ̈jje kiper dwöögi lɑ́ɑ̀w piny kipe orøge.
LEV.5.7	O keløg e pɑ yïddi ki dyel yi jɑdi cinge, muuje Jwøng-ɑ Ácwɑ̈ɑ̈j ki gëëdhi me bɑ ɑkùr ɑ́ryew mø døngø, wɑlɑ̀ muuje ki ɑkùr ójwɑt ɑ́ryew, o ɑ́kyel bëëde ɑ́ gënhi orøg, o men-ɑ kyeelø bëëde ɑ́ gënh-ɑ nyi rɑ̈b bëne. 
LEV.5.8	Kɑ gï kɑ̈ɑ̈le yï ókwërø, kɑ ókwërø kwɑnye gëëdhi møti, kɑ gø ngɑle kì tyeli töge, de wïje ko ngule wɑ̈g. 
LEV.5.9	Kɑ wɑɑng ngëdi këli lɑm kïnye ki remø, kɑ remø men-ɑ döng, biije thɑ këli lɑm, bɑ gënhi orøg. 
LEV.5.10	Kɑ ryeew gen muuj ɑ́ gënh-ɑ nyi rɑ̈b bëne, kɑ gwøg ki gwøng-ɑ nyi gwøøg gënh-ɑ nyi rɑ̈b bëne ceth. O ókwërø kwɑ̈jje kipere, o lɑ́ɑ̀w ódwöög piny kipere.
LEV.5.11	O keløg e pɑ yïddi ki ɑkùr, yi cɑni wɑnge, kɑ̈ne ki gïncɑm ɑ́ gëëdhi kipe orøge, kɑ̈ne ki kïlø ɑ́kyel mi møng-ɑ búr me ngedhø, kɑ ree ko kïdhi ki møw, o köme ko cïbi ki bɑkur, mɑ́ e bɑ gënhi orøg. 
LEV.5.12	Kɑ gø mëgge ókwërø, o ókwërø kɑ̈bbe kì cinge, o gø rɑ̈be kì wïj këli lɑm, gø rɑ̈bbe’ Jwøng-ɑ Ácwɑ̈ɑ̈j ɑ́ gënhi orøg. 
LEV.5.13	O ókwërø kwɑ̈jje kipere, kipe göj ɑ́kyel men-ɑ ɑ́gwøge kì ri møgɑk, o lɑ́ɑ̀w ódwöög piny kipere.
LEV.5.14	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.5.15	i keløg dhɑnhø óbɑ̈jjø kɑ jɑmmi kwëër Jwøng-ɑ Ácwɑ̈ɑ̈j rënye, muuje Jwøng-ɑ Ácwɑ̈ɑ̈j ki gëëdhi, kɑ̈ne ki órömø me dële døøj, kɑ kwɑnni ngyëny møg-ɑ cuggi ngewii nyodh yi ókwërø, ki ngyëny-ɑ ngëëw kì kej kwër, 
LEV.5.16	o ngyënyyɑni cole gïn-ɑ ɑ́rënyi yi en kì ri jɑmmi kwër, keny-ɑ órum kwör ki cïb kömi ngyënyyi dyel, ɑ́ ɑ́kyeel ɑ́bïj, kɑ gø mëgge ókwërø, o wiy yi ókwërø, kɑ̀ rume ki muuji dyeel gedh, o Jwøng-ɑ Ácwɑ̈ɑ̈j lɑɑwe ódwööge piny kipere.
LEV.5.17	Keløg dhɑnhø óbɑ̈jjø kɑ ogöögø ki gïjø me bɑ ɑkerø yi Jwøng-ɑ Ácwɑ̈ɑ̈j, ngɑnɑni ɑ́røngi, o orøge ceg-ɑ cung kì köme ceth. 
LEV.5.18	Ngɑnɑni kɑ̈ne yï ókwërø ki gëëdhi kipe orøg. Kɑ̈ne ki órömø me dële døøj bëne, kwɑnni ngyëny møg-ɑ cuggi ngewii ónyodh yi ókwërø, o wiy yi ókwërø kɑ̀ rume’ muujø ki dyeel gedh, kipe orøng-ɑ ɑ́gwøge gø kwïje. O Jwøng-ɑ Ácwɑ̈ɑ̈j lɑɑwe ódwööge piny kipere. 
LEV.5.19	Menɑni bɑ gënhi orøg, mɑ́ ngɑnɑni ɑ́røngi kì bøli Jwøng-ɑ Ácwɑ̈ɑ̈j.
LEV.6.2	“Keløg dhɑnhø óbɑ̈jjø kɑ orøngø kì bøli Jwøng-ɑ Ácwɑ̈ɑ̈j, kɑ óbɑ̈nyø ki döggi ɑkɑn wɑ̈n, wɑlɑ̀ óbɑ̈nyø ki muuji gïn-ɑ ómɑ̈ggii o gø mïdhe ɑ́ mi wɑ̈n, wɑlɑ̀ óbɑ̈nyø ki dwøøgi gïn kwɑɑny en ki wëënyø, wɑlɑ̀ gïn cɑɑg en ki kɑbø, 
LEV.6.3	wɑlɑ̀ yod-ɑ gïi dhɑnhø kɑ gø mɑ̈ɑ̈ne, wɑlɑ̀ cɑɑg-ɑ köngø ki pyed, ki gïjø me gwøøg en, kɑ orøngø, 
LEV.6.4	ke yood bɑ̈jje kí orøge, dögge gïn-ɑ ɑ́kwɑnye ki wëënyø wɑ̈n, wɑlɑ̀ gïn-ɑ kwɑɑl en, wɑlɑ̀ gïn-ɑ ókɑ̈nnii, wɑlɑ̀ gïn lɑ̈ɑ̈nyø kɑ gø yode, 
LEV.6.5	wɑlɑ̀ gïn-ɑ köme ɑ́könge ki köngi pyed, cole gïnɑni, kɑ köme kïdhe ki ɑ́kyeel ɑ́bïj kì ri ngyënyy-ɑ di ngeew gïnɑni. Cule gøn wïi gïnɑni ceth keny-ɑ óyode bɑ̈jje. 
LEV.6.6	Kɑ kɑ̈ne yï ókwërø ki órömø me dële døøj bëne, ɑ́ kwör-ɑ cule Jwøng-ɑ Ácwɑ̈ɑ̈j, ɑ́ gëëdhi. 
LEV.6.7	O ókwërø kwɑ̈jje kipere kì bøli Jwøng-ɑ Ácwɑ̈ɑ̈j, o lɑ́ɑ̀w ódwöög piny kipere, o orøng-ɑ gwøøg en lɑ̈ɑ̈ny.”
LEV.6.8	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.6.9	i köbbe Aɑron geki wɑ̈dde kinni, wiy gënh-ɑ nyi rɑ̈b bëne bëëde kì mɑc kì wïj këli lɑm, e tyëg-ɑ wɑ̈r bëne gïti mwøl, kɑ wiy mɑc lyele ceth. 
LEV.6.10	Codhe, kɑ ókwërø ɑ́ywödhe geki ɑköje møg-ɑ bɑ ógudhi korø lønye ree, kɑ búr twɑ̈ɑ̈re wɑ̈g kì wïj këli lɑm, kɑ gø cïbe wɑɑng ngëdi këlɑni. 
LEV.6.11	Codhe, kɑ ógudhe wile ki ógudh møøgø, kɑ búr tëëre ngɑ̈ɑ̈j kɑɑl keny-ɑ bɑ ɑkwër e dhïw. 
LEV.6.12	Wiy mɑc bëëde e olyelø kì wïj këli lɑm, ko wëggi thøø, kɑ nyi lëngi yi ókwërø ki yugg yethi cyɑ̈ng kì mwøl, kömi yuggɑni ɑ nyi tɑɑge gënh-ɑ nyi rɑ̈b bëne, geki dwɑ̈li gënhi mër. 
LEV.6.13	Wiy mɑc bëëde e olyelø ceth, ko wëggi thøø kinni tek!
LEV.6.14	O møg bene gen ciggi kër-ɑ nyi muuj møng-ɑ búr kì bøli Jwøng-ɑ Ácwɑ̈ɑ̈j kì wïj këli lɑm, 
LEV.6.15	Kɑ̈bbi ókwërø ki møng-ɑ búr cinge pɑ̈ng, kɑ møw kwɑnye, kí bɑkur-ɑ kömi møng-ɑ búr; kɑ gï rɑ̈be kì wïj këli lɑm. Yømi tool gen bɑ men mïni pyëw Jwøng-ɑ Ácwɑ̈ɑ̈j. 
LEV.6.16	Men-ɑ döng kì ree bëne cɑm yi Aɑron geki wɑ̈dde, cɑm ɑ́ olwëny kì keny-ɑ bɑ ɑkwër kì yij gøl Kemi Kwër. 
LEV.6.17	Ree ko kïdhi ki kɑmïrɑ̀ kɑ̀ thɑɑlii, mɑ́ e ɑ́gwøg yi yɑn ɑ́ mi ókwër kì ri gëdhh-ɑ nyi rɑ̈bbi yɑn. Bɑ gïi kwër me dwøng ni gënhi bɑ̈jjø geki gënhi orøg. 
LEV.6.18	Nyi cɑm yi wɑ̈ddi Aɑron, e bɑ cigg kì yethi rïjj bënn gïti ɑtheer, ko nywɑl yi ngɑn pɑth ki ɑkwër.
LEV.6.19	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.6.20	i köbbe Aɑron geki wɑ̈dde kinni bene gïn-ɑ nyi muuj yi ngɑn-ɑ røny èn, kì cyɑ̈ng-ɑ rønyii, ngɑn-ɑ røny kɑ̈ne kì cyɑ̈ng-ɑ rønyii ki kïlø ɑ́kyel mi møng-ɑ búr me ngedhø, møng-ɑ búr men nyi muuj ceth, bude muuj kì mwøl, o bun-ɑ kyeelø muuj kì böörø. 
LEV.6.21	Møng-ɑ búrɑni bëëde e bɑ ɑnyöm ki møøw dhetun, o bɑ ɑthɑl ki thɑɑgø, codhe kɑ pøddi, o muuj ɑ́ men mïni pyëw Jwøng-ɑ Ácwɑ̈ɑ̈j. 
LEV.6.22	Nyi muuj ókwërr-ɑ døngø møg-ɑ nyi røny gɑ kɑ̈jji wëëg gen, ki møng-ɑ búr me ni menɑni e bɑ kwööng Jwøng-ɑ Ácwɑ̈ɑ̈j gïti ɑtheer. Kɑ nyi rɑ̈b bëne. 
LEV.6.23	Gïn-ɑ muuj yi ókwërø nyi rɑ̈b bëne, ko di men cɑm kì ree.
LEV.6.24	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.6.25	i köbbe Aɑron geki wɑ̈dde kinni, bene gen ciggi gëdhhi orøg ek: Nyi ngɑɑl gëdhhi orøg kì bøli Jwøng-ɑ Ácwɑ̈ɑ̈j, kì keny-ɑ nyi ngɑɑl gënh-ɑ nyi rɑ̈b bëne. Bɑ gïi kwër me dwøng. 
LEV.6.26	Kɑ cɑm yi ókwër-ɑ ɑ́gwøgii kì keny-ɑ bɑ ɑkwër kì yij gøl Kemi Kwër. 
LEV.6.27	Ko nywɑl yi ngɑn me nuti kwërø, o keløg e dɑ reme me kedhi ri ógødh, lwøøg ógønhɑni kì keny-ɑ bɑ kej kwër. 
LEV.6.28	Kɑ ɑ́tɑɑy lɑ̈bø men-ɑ́ yije ɑ́thɑɑlii tøg, de keløg e óthɑɑl ɑ yij ɑ́tɑy me bɑ dilɑl, yoj kɑ lɑw ki pï. 
LEV.6.29	Cɑm-ɑ yi ókwërr-ɑ cwøw keti gen, mɑ́ e bɑ gïi kwër me dwøng. 
LEV.6.30	Gïn ngɑl ɑ́ gëëdhi kɑ reme kïdhi yij Kemi Kwër, ko di gïjø me cɑm kì ree, de ceg ki rɑ̈bø ki mɑc bëne.
LEV.7.1	Møg bene gen ciggi gënhi orøg, bɑ kwër me pere teg kiree: 
LEV.7.2	ngɑɑl gënhi orøg kì keny-ɑ nyi ngɑɑl gënh-ɑ nyi rɑ̈b bëne, kɑ reme kiny ri këli lɑm e owenø. 
LEV.7.3	O dwɑ̈le, kí ótïd, kí dwɑ̈l-ɑ kömi cïn kɑ̈ɑ̈l wɑ̈g yi ókwërø, 
LEV.7.4	kí røng ryeet geki dwɑ̈l-ɑ kömi gen, kí dhøg ócuny geki dwɑ̈l-ɑ ree, 
LEV.7.5	kɑ ge rɑ̈b yi ókwërø kì wïj këli lɑm; rɑ̈bbi gen Jwøng-ɑ Ácwɑ̈ɑ̈j gɑ gënhi orøg. 
LEV.7.6	Jøg-ɑ cwøw bënn kì gøl kwër, gøl Aɑron ócuggø cɑm ki gënhi orøg, de cɑm ɑ kej kwër, mɑ́ e bɑ gïi kwër me dwøng kiree.
LEV.7.7	Ciggi gënhi bɑ̈jjø geki gënhi orøg bɑ ɑ́kyel, rïngø bɑ mi ókwër-ɑ gwøg kwër. 
LEV.7.8	O ókwër-ɑ thyer gënh-ɑ nyi rɑ̈b bëne mi ngɑn kɑ̈ni, en ɑ kwɑny pyëën gïn-ɑ ngɑl, ying-ɑ́ dhyɑng wɑlɑ̀ dyel. 
LEV.7.9	O gïncɑm men-ɑ muuj e bɑ ɑbul ki purun, wɑlɑ̀ men-ɑ bɑ ɑkyel, wɑlɑ̀ men-ɑ bɑ ɑthɑl ki thɑɑgø, bɑ mi ókwër-ɑ thërrii Jwøng-ɑ Ácwɑ̈ɑ̈j. 
LEV.7.10	De gïgcɑmm-ɑ kɑ̈ɑ̈l ge nuti cyegø bënn, ying ge ónyömø ki møw wɑlɑ̀ nuti, ge bɑ mø wɑ̈ddi gøl Aɑron, ɑ løg ókwër, pɑ̈ngi e pɑ̈r kì kelli gen.
LEV.7.11	O møg bene gen ciggi gënhi mër, men-ɑ nyi mëggi Jwøng-ɑ Ácwɑ̈ɑ̈j. 
LEV.7.12	Keløg e muuj ɑ́ mi pwøj, muuj kyeel ki gïn-ɑ ngɑl, e bɑ ópun me bɑ olwëny me ónyömø ki møøw dhetun, wɑlɑ̀ ɑbul men-ɑ ókïdhø ki møw, wɑlɑ̀ men-ɑ óthɑlø ki thɑɑgø o ree ókïdhø ki møøw dhetun. 
LEV.7.13	Muuje thyew ki ópun me bɑ ówɑj kyeel ki gënhi mër men-ɑ pwøje Jwøng-ɑ Ácwɑ̈ɑ̈j. 
LEV.7.14	Muuje kì ri wɑ̈thi ópùnɑni bënn, gï thërre’ Jwøng-ɑ Ácwɑ̈ɑ̈j, ge bɑ mø ókwër-ɑ kwɑny remø kɑ gø kinye ri këli lɑm. 
LEV.7.15	Cɑɑm rïngi gënhi mër kì cyɑ̈ng-ɑ ngɑlii ceth, ko di kwëe me wiy gïti dhuki.
LEV.7.16	O keløg ɑ́ gïn muuj ɑ́ wïj köngø wɑlɑ̀ muuj yi dhɑnhø ɑ́ jwödhø, cɑɑm rïnge cyɑ̈ng-ɑ ngɑɑlii. De keløg e dɑ men döng, ócuggø cɑmø dhuki. 
LEV.7.17	Ke di rïngø me döng këti, rɑ̈b ki mɑc kì ri dɑ̈ɑ̈g cyɑ̈ng. 
LEV.7.18	Keløg e dɑ ngɑn cyɑ̈mø kì ri dɑ̈ɑ̈g cyɑ̈ng ki rïngi gïn ngɑɑl en ɑ́ gënhi mër, gënhɑni pɑ yïëy yi Jwøng-ɑ Ácwɑ̈ɑ̈j këti, mɑ́ e bɑ gïn ywëdhø kì yï Jwøng-ɑ Ácwɑ̈ɑ̈j, o ngɑnɑni ɑ́göög ki bɑ̈jjø. 
LEV.7.19	O rïngø men nywɑl yi gïn ywëdhø, ko cɑm wun, ceg wu en ki rɑ̈bø’ mɑc.
LEV.7.19	Ngɑn ywëdhø, ɑ løg ngɑn di gïn wør en, ko cyɑ̈ɑ̈m ki rïngi gïi kwër. 
LEV.7.20	De ke de ngɑn cyɑ̈mø ki rïngi gïi kwër e ywëdhø, kɑ̈ɑ̈l ngɑn ni menɑni wɑ̈g kì kelli jie. 
LEV.7.21	Thyew keløg e dɑ ngɑn cyɑ̈mø ki rïngi gïi kwër, e nywɑ̈ddø ki gïn ywëdhø, ying e ywëdh-ɑ yi dhɑnhø wɑlɑ̀ lɑ̈y, kɑ̈ɑ̈l ngɑn ni menɑni wɑ̈g kì kelli jie.
LEV.7.22	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.7.23	“Köbbí tyëng Isrɑil kinni, dwɑ̈li dhyɑng, kí dwɑ̈li dyel rømø, kí dwɑ̈li dyel ɑ́tegø ko cɑm yi wun. 
LEV.7.24	Dwɑ̈li gïnthøø kete, wɑlɑ̀ dwɑ̈li gïn-ɑ ónɑ̈ɑ̈g-ɑ yi lɑ̈ɑ̈y pɑ̈l, göögu gen ki jɑmmì møøgø, de ge ko cɑm wun. 
LEV.7.25	Ke di ngɑn cyɑ̈mø ki dwɑ̈li gïn ngɑ̈lli Jwøng-ɑ Ácwɑ̈ɑ̈j, kɑ̈ɑ̈l ngɑn ni menɑni wɑ̈g kì kelli jie. 
LEV.7.26	 Wu ko cyɑ̈ɑ̈m ki remø kinni tek, wiy cɑm yi lɑ̈yy geki winy. 
LEV.7.27	Ke di ngɑn cyɑ̈mø ki remø, kɑ̈ɑ̈l ngɑn ni menɑni wɑ̈g kì kelli jie.”
LEV.7.28	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.7.29	“Köbbí tyëng Isrɑil kinni, ngɑn kɑ̈ni yï Jwøng-ɑ Ácwɑ̈ɑ̈j ki gënhi mër, muuje tung-ɑ bɑ mi kwër, 
LEV.7.30	muuje mi Jwøng-ɑ Ácwɑ̈ɑ̈j ki cinge ceth, kɑ̈ɑ̈le dwɑ̈lø geki ɑ́ngɑdø kɑ gï thërre Jwøng-ɑ Ácwɑ̈ɑ̈j. 
LEV.7.31	Kɑ dwɑ̈lø rɑ̈b yi ókwërø kì wïj këli lɑm, o ɑ́ngɑdø bɑ mi gøl kwër. 
LEV.7.32	O rɑ̈ɑ̈m kyëj bɑ mi ókwër-ɑ thërrii Jwøng-ɑ Ácwɑ̈ɑ̈j, 
LEV.7.33	ɑ løg ókwër-ɑ ɑ́kɑ̈l dwɑ̈lø geki remi gënhi mër. 
LEV.7.34	Mɑ́ ɑ́ngɑdø geki rɑ̈ɑ̈m kyëj kì ri gëdhhi mër møg-ɑ nyi kɑ̈ɑ̈l yi tyëng Isrɑil, ɑ ɑ́kwɑny yi yɑn, kɑ ge mëggɑ gøl kwër, møgɑni cungi gɑ cigg kì kömi tyëng Isrɑil kì ri rïjj bënn e gïti ɑtheer.” 
LEV.7.35	Møg bene gen tuung gøl kwër kì ri gëdhhi mër møg-ɑ nyi muuj Jwøng-ɑ Ácwɑ̈ɑ̈j, kì cyɑ̈ng-ɑ røøny gen gɑ ókwërri Jwøng-ɑ Ácwɑ̈ɑ̈j. 
LEV.7.36	Men-ɑ ɑ́kwøb yi Jwøng-ɑ Ácwɑ̈ɑ̈j kinni nyi mëggi gen cyɑ̈ng-ɑ røøny gen, e møgɑni ceg bëëdø gɑ cigg kì kömi tyëng Isrɑil kì ri rïjj bënn, gïti ɑtheer.
LEV.7.37	Møgɑk bënn bene gen Ciggi Jwøng-ɑ Ácwɑ̈ɑ̈j kipe gënh-ɑ nyi rɑ̈b bëne, ɑ løg gïncɑm, ki gënhi bɑ̈jjø, ki gënhi orøg, ki gïi röny, ki gënhi mër. 
LEV.7.38	Møg-ɑ ɑ́cïgi Mosɑ̀ yi Jwøng-ɑ Ácwɑ̈ɑ̈j kì wïj Kïti Sinɑy, kì cyɑ̈ng-ɑ ɑ́cege tyëng Isrɑil kì yij pɑ̈ɑ̈l Sinɑy ki kwøbbi kɑ̈nø ki gïn muuj Jwøng-ɑ Ácwɑ̈ɑ̈j.
LEV.8.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.8.2	“Kwɑny Aɑron geki wɑ̈dde, kí ógudh, kí møøw röny, kí wɑdh me bɑ gënhi bɑ̈jjø, kí órömm ɑ́ryew, kí ɑ́ridh me yije di ópùn-ɑ olwëny. 
LEV.8.3	Kɑ ji bënn cøng dhø Kemi Kwër.”
LEV.8.4	Kɑ møg-ɑ ɑ́kwøb yi Jwøng-ɑ Ácwɑ̈ɑ̈j gwøg yi Mosɑ̀, kɑ ji bënn ri gen cøng gen dhø Kemi Kwër. 
LEV.8.5	Kɑ ji köbbi yi Mosɑ̀ kinni, “Bene ge møg-ɑ ɑ́ceg yi Jwøng-ɑ Ácwɑ̈ɑ̈j, ɑ gwøg yi yɑn ek.”
LEV.8.6	Kɑ Aɑron thyer geki wɑ̈dde yi Mosɑ̀, kɑ gï lwøge ki pï. 
LEV.8.7	Kɑ ɑ́ywönhthinh lønye ri Aɑron, kɑ gø wene ki wëëni, kɑ ɑ́ywönhdwøng lønye köme, kɑ pɑrø lønye kömi ɑ́ywönhdwøng, kɑ gø twöje ki wëni pɑrø, 
LEV.8.8	kɑ bøj cïbe köme, kɑ Urïm geki Thumïm kïdhe yij bøj.
LEV.8.9	Kɑ thɑɑg cïb wïj Aɑron yi Mosɑ̀, kɑ ópɑni dhɑb men-ɑ ógwedø kinni “Kwëër Jwøng-ɑ Ácwɑ̈ɑ̈j” ngɑɑbe ri thɑɑg kì bøle, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j.
LEV.8.10	Kɑ møøw röny kwɑny yi Mosɑ̀, kɑ Kemi Kwër gïïnye geki jɑmm-ɑ yije bënn, kɑ gï kwëre. 
LEV.8.11	Kɑ ri këli lɑm kïnye ki møw tyel ɑ́bïryew, kɑ këli lɑm gïïnye geki jɑmme bënn kí ɑ́tɑy geki dööle, kɑ gï kwëre. 
LEV.8.12	Kɑ wïj Aɑron kunye ki møøw röny, kɑ Aɑron gïïnye, kɑ gø kwëre. 
LEV.8.13	Kɑ wɑ̈ddi Aɑron thyer yi Mosɑ̀, kɑ ri gen lunye ki ɑ́ywödhh, kɑ gï wene ki wënnì, kɑ wɑ̈thi gen kïdhe ki thɑ̈ggì, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j.
LEV.8.14	Kɑ wɑnh-ɑ bɑ gënhi orøg thyer yi Mosɑ̀, kɑ Aɑron geki wɑ̈dde cinggi gen cïb gen wïje, 
LEV.8.15	kɑ ngɑl yi Mosɑ̀, codhe kɑ Mosɑ̀ ókɑ̈bbø ki remø kɑ gø kinye ri tùngi këli lɑm ki lwede gø wene’ wenø, kɑ rem-ɑ ɑ́döng bëne kønye thɑ këli lɑm, ɑkwëre gøn kɑ gø thyere. 
LEV.8.16	Kɑ dwɑ̈l-ɑ kömi cïn bëne kwɑny yi Mosɑ̀, kí dhøg ócuny geki dwɑ̈l-ɑ ree, kí røng ryeet geki dwɑ̈l-ɑ kömi gen, kɑ gï rɑ̈be kì wïj këli lɑm. 
LEV.8.17	Kɑ rïngi wɑdh bëne, kí pyëne, kí cïnne geki wɑyye rɑ̈be kì ngɑ̈ɑ̈j kɑɑl ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j.
LEV.8.18	Kɑ óröm-ɑ bɑ gënh-ɑ nyi rɑ̈b bëne thyer yi Mosɑ̀, kɑ Aɑron geki wɑ̈dde cinggi gen cïb gen wïj órömɑni. 
LEV.8.19	Kɑ ngɑl, kɑ reme kiny ri këli lɑm yi Mosɑ̀ gø wene’ wenø. 
LEV.8.20	Kɑ órömø ngølli yi Mosɑ̀, kɑ gø rɑ̈be geki wïj, kí dwɑ̈lø, 
LEV.8.21	kɑ cïn geki tyel lwøge ki pï, kɑ gï rɑ̈bbe Jwøng-ɑ Ácwɑ̈ɑ̈j bënn kì wïj këli lɑm, e yømi tool gen bɑ men mïni pyëw Jwøng-ɑ Ácwɑ̈ɑ̈j, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j ceth.
LEV.8.22	Kɑ óröm-ɑ kyeelø, órömi röny thyer yi Mosɑ̀, kɑ Aɑron geki wɑ̈dde cinggi gen cïb gen wïj órömɑni, 
LEV.8.23	kɑ ngɑl yi Mosɑ̀. Akɑ̈bbi Mosɑ̀ kì ri reme, kɑ gø gɑ̈ɑ̈je ri ɑ́kwɑɑn yïth kyëëj Aɑron, kí ri lwedi cinge lwen-ɑ dwøng kì tuung kyëj, kí ri lwedi tyele, lwen-ɑ dwøng kì tuung kyëj. 
LEV.8.24	Kɑ wɑ̈ddi Aɑron ónyïngø, kɑ ɑ́kwɑnni yïthhi gen, kí lweddi gen, lweddi tyelli gen kí cinggi gen, lwedd-ɑ døngø kì tuung kyëj gɑ̈jji ki remø yi Mosɑ̀, kɑ ri këli lɑm kïnye ki remø gø wene’ wenø, 
LEV.8.25	kɑ dwɑ̈lø kwɑnye kí ótïd, kí dwɑ̈l-ɑ kömi cïn bëne, kí dhøg ócuny geki dwɑ̈l-ɑ ree, kí røng ryeet geki dwɑ̈l-ɑ kömi gen, kí rɑ̈ɑ̈m kyëj. 
LEV.8.26	Kɑ ókɑ̈bbø kì yij ɑ́rinh-ɑ bøli Jwøng-ɑ Ácwɑ̈ɑ̈j ki ópuun olwëny ɑ́kyel, kí ɑbulø ɑ́kyel me bɑ ɑnyöm ki møøw dhetun, kí ɑbulø me reeb ɑ́kyel. Kɑ gï cïbe kömi dwɑ̈lø geki rɑ̈ɑ̈m kyëj. 
LEV.8.27	Kɑ gïgɑni bënn cïbe cinggi Aɑron geki wɑ̈dde, kɑ gï thërri gen Jwøng-ɑ Ácwɑ̈ɑ̈j. 
LEV.8.28	Codhe, ɑkwɑɑny gen yi Mosɑ̀ kì cinggi gen, kɑ gï rɑ̈be kì wïj këli lɑm, gɑ gënh-ɑ nyi rɑ̈bbi Jwøng-ɑ Ácwɑ̈ɑ̈j bëne mi röny, me yømi tole mïni pyëw Jwøng-ɑ Ácwɑ̈ɑ̈j. 
LEV.8.29	Kɑ ɑ́ngɑni dyeel röny kwɑny yi Mosɑ̀ kɑ gø thërre Jwøng-ɑ Ácwɑ̈ɑ̈j. Ángɑnɑni bɑ mi Mosɑ̀ ni kɑ ɑ́cegii yi Jwøng-ɑ Ácwɑ̈ɑ̈j.
LEV.8.30	Kɑ Mosɑ̀ ókɑ̈bbø kì ri møøw röny, kɑ ókɑ̈bbø kì ri rem-ɑ wïj këli lɑm, kɑ gø kinye ri Aɑron kí ri ógudhe, kí ri wɑ̈dde kí ógudhi wɑ̈dde, kɑ Aɑron kwëre, kí ógudhe, kí wɑ̈dde kí ógudhi gen.
LEV.8.31	Kɑ Aɑron geki wɑ̈dde köbbi yi Mosɑ̀ kinni, “Thɑlu rïngø kì dhø Kemi Kwër, kɑ cɑm wun kì kenyɑni geki gïncɑm men-ɑ yij ɑ́riidh röny, ni kɑ ɑ́cïg Jwøng-ɑ Ácwɑ̈ɑ̈j kinni, cɑm-ɑ yi Aɑron geki wɑ̈dde. 
LEV.8.32	Kɑ men-ɑ ódöng kì ri rïngø geki gïncɑm rɑ̈b wun ki mɑc. 
LEV.8.33	Bëëd wun kì gøl Kemi Kwër, wu ko kedhi wɑ̈g gïti keny-ɑ óthumi cyɑ̈ng ɑ́bïryew, mɑ́ röny rum-ɑ́ɑ̀ bɑng cyɑ̈ng ɑ́bïryew. 
LEV.8.34	Wɑ ceg kɑ cegø yi Jwøng-ɑ Ácwɑ̈ɑ̈j kinni i gwøg wɑ gïn-ɑ ɑ́gwøg yi wɑ dicyɑ̈ngtïn, kipe kinni o orøøg wun lɑ̈ɑ̈ny. 
LEV.8.35	Bëëd wun kì gøl Kemi Kwër, kì dicɑ̈ng kí wɑ̈r, ki cyɑ̈ng ɑ́bïryew, wu ko pɑ̈nyi kedhi wɑ̈g, bëëd wun wu gøgg-ɑ gïg-ɑ ɑ́ceg yi Jwøng-ɑ Ácwɑ̈ɑ̈j, keløg møgɑni pɑ lïngi yi wun, wu ceg-ɑ thøø. Bene møg-ɑ ɑ́cïgi yɑn ɑgɑk.” 
LEV.8.36	Kɑ møg-ɑ ɑ́kwøb yi Jwøng-ɑ Ácwɑ̈ɑ̈j ki dhøg Mosɑ̀ gwøg bënn yi Aɑron geki wɑ̈dde.
LEV.9.1	Kì bïdɑ̈ɑ̈g cyɑ̈ng, ɑcwøøl Aɑron geki wɑ̈dde, ki jøgdøngi Isrɑil yi Mosɑ̀. 
LEV.9.2	Kɑ Aɑron köbbe kinni, “Kɑ̈bbí kí wɑdh me thinh ɑ́ gënhi orøg, kí órömø ɑ́ gënh-ɑ nyi rɑ̈b bëne, yieny gen e bong gïnrɑj kì ri gen, kɑ ge thërri Jwøng-ɑ Ácwɑ̈ɑ̈j. 
LEV.9.3	Kɑ tyëng Isrɑil köbbí kinni, ‘Kɑ̈bbi wun kí ónywøg me thinh ɑ́ gënhi orøg, kí wɑdh me thinh, kí órömø rune ɑ́kyel, yieeny gen e bong gïnrɑj kì ri gen, møg muuj gɑ gënh-ɑ nyi rɑ̈b bëne. 
LEV.9.4	Kí wɑdh, kí órömø møg muuj gɑ gëdhhi mër møg ngɑl kì bøli Jwøng-ɑ Ácwɑ̈ɑ̈j. Kɑ wu kɑ̈ni wun thyew ki gïncɑm men-ɑ ónyömø ki møw, mɑ́ Jwøng-ɑ Ácwɑ̈ɑ̈j ree nyudhe’ wun dicyɑ̈ngtïn.”
LEV.9.5	Kɑ gïg-ɑ ɑ́kwøb yi Mosɑ̀ kwɑny gen, kɑ gï kïdhi gen dhø Kemi Kwër. Kɑ tyëng Isrɑil obëënø bënn, kɑ ge ócungø kì dhø Kemi Kwër. 
LEV.9.6	Kɑ Mosɑ̀ okööbø kinni, “Bene møg-ɑ ɑ́kwøb yi Jwøng-ɑ Ácwɑ̈ɑ̈j i gwøgu gen ek, o mɑ̈ɑ̈r Jwøng-ɑ Ácwɑ̈ɑ̈j cwöbe kì bøli wun.” 
LEV.9.7	 Kɑ Aɑron köbbi yi Mosɑ̀ kinni, “Kedhí buti këli lɑm, kɑ gënhi orøgí ngɑɑl, geki gënh-ɑ nyi rɑ̈b bëne mií, o orøgí lɑ̈ɑ̈ny geki orøøg ji bënn, kɑ gïn-ɑ ɑ́muuj yi ji thyeer, o orøøg gen lɑ̈ɑ̈ny ni kɑ ɑ́cïg Jwøng-ɑ Ácwɑ̈ɑ̈j.”
LEV.9.8	Codhe, kɑ Aɑron kedh-ɑ buti këli lɑm, kɑ wɑdhe, ɑ bɑ gënhi orøge ngɑle, 
LEV.9.9	kɑ Aɑron mëggi remø yi wɑ̈dde, ɑcød Aɑron lwede yij remø kɑ gø gɑ̈ɑ̈je ri tùngi këli lɑm, kɑ rem-ɑ ɑ́döng bëne kønye thɑ këli lɑm. 
LEV.9.10	Codhe, kɑ dwɑ̈lø rɑ̈be kì wïj këli lɑm geki røng kí dwɑ̈l-ɑ kömi gen; kí dhøg ócuny geki dwɑ̈l-ɑ ree, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j. 
LEV.9.11	Kɑ rïngø geki pyën rɑ̈be kì ngɑ̈ɑ̈j kɑɑl.
LEV.9.12	Kɑ gënh-ɑ nyi rɑ̈b bëne ngɑle, kɑ reme gɑ̈mmii yi wɑ̈dde, kɑ gø kinye ri këli lɑm gø wene’ wenø. 
LEV.9.13	Kɑ gɑ̈mmi gënh-ɑ nyi rɑ̈b bëne e rumø’ ngøllø, geki wïj, ɑrɑ̈be gïn kì wïj këli lɑm. 
LEV.9.14	Kɑ cïn geki tyel lwøge, kɑ gï rɑ̈be kì wïj këli lɑm kyeel ki rïngø geki wïj.
LEV.9.15	Codhe, kɑ dyeel tyëng Isrɑil thyere, kɑ ónywøng-ɑ bɑ gënhi orøøg teedø kwɑnye, kɑ gø ngɑle, ɑgwøge gøn ni kɑ ɑ́gwøge gënhi orøg mi tyeli mɑl. 
LEV.9.16	Kɑ gënh-ɑ nyi rɑ̈b bëne thyere, ɑgwøge gøn ni kɑ ɑ́kwøbii kì yethi cigg. 
LEV.9.17	Athyere gïncɑm, kɑ cinge pɑ̈nge ki møng-ɑ búr, kɑ gø rɑ̈be kì wïj këli lɑm, (menɑni kedh-ɑ kömi møng-ɑ búr-ɑ bɑ keni mwøl.) 
LEV.9.18	 Kɑ wɑdh geki órömø møg-ɑ ɑ́kɑ̈ɑ̈l yi tyëng Isrɑil gɑ gënhi mër ngɑle, kɑ gɑ̈mmi remø yi wɑ̈dde, ɑkinye gøn ri këli lɑm gø wene’ wenø. 
LEV.9.19	Kɑ dwɑ̈li wɑdh geki dwɑ̈li órömø, kí ótïd, kí dwɑ̈l-ɑ kömi cïn, kí røng geki dwɑ̈l-ɑ kömi gen, kí dhøg ócuny geki dwɑ̈l-ɑ ree, 
LEV.9.20	cïb yi gen kömi ɑ́ngɑdd ryeet, kɑ dwɑ̈lø rɑ̈b kì wïj këli lɑm. 
LEV.9.21	Ángɑdd geki rɑ̈mmi këjj, ɑ́ceg kɑ thyeer bøli Jwøng-ɑ Ácwɑ̈ɑ̈j yi Aɑron, ni kɑ ɑ́ceg Mosɑ̀.
LEV.9.23	Kɑ Mosɑ̀ kedh-ɑ yij Kemi Kwër geki Aɑron, kɑ ge dwöög-ɑ wɑ̈g, ɑkwëng gen ji bënn. Kɑ mɑ̈ɑ̈r Jwøng-ɑ Ácwɑ̈ɑ̈j ocwöbø kì bøli ji bënn. 
LEV.9.24	Kɑ mɑc obëënø e kɑ̈ɑ̈l-ɑ yï Jwøng-ɑ Ácwɑ̈ɑ̈j, kɑ gënh-ɑ nyi rɑ̈b bëne geki dwɑ̈l-ɑ wïj këli lɑm cɑm yi mɑnyɑni kinni tweet. Kɑ ji obwøgø bënn, ɑryeer gen ki medi pëthi gen, kɑ ri gen bødh gen wɑ̈thi gen kuul gen piny.
LEV.10.1	Kɑ Nɑdɑb geki Abiu wɑ̈ddi Aɑron ókɑ̈bbø ki ɑtöggi mɑc, men ki mee, kɑ gï kïdhi gen ki mɑc, kɑ kömi mɑc kïdhi gen ki bɑkur, kɑ gï kïdhi gen bøli Jwøng-ɑ Ácwɑ̈ɑ̈j. De mɑnyɑni pɑth ki ɑkwër, mɑ́ e pɑth ki Jwøng-ɑ Ácwɑ̈ɑ̈j ɑ ɑ́köbbi gen kinni kɑ̈ɑ̈l ge gøn. 
LEV.10.2	Kɑ mɑc megø obëënø e kɑ̈ɑ̈l-ɑ yï Jwøng-ɑ Ácwɑ̈ɑ̈j, kɑ ge rɑ̈b yi mɑnyɑni, kɑ ge othøø. 
LEV.10.3	Kɑ Aɑron köbbi yi Mosɑ̀ kinni, “Bene gen møg-ɑ ɑ́kwøb yi Jwøng-ɑ Ácwɑ̈ɑ̈j ɑgɑk kinni, ‘Tyëng-ɑ göggi yɑn, wør gen bëëdɑ yɑ bɑ kwërø. O döngɑ nyudhɑ jiɑ bënn.’ ” De Aɑron ɑ́cög e okudø.
LEV.10.4	Kɑ Micɑil geki Eldhɑpɑn wɑ̈ddi Udhiel ómï wïyi Aɑron cwøl yi Mosɑ̀, kɑ gï köbbe kinni, “Kwɑnyu nyiimɑ̈ɑ̈dh wun kì dhø kej kwër, kɑ ge kïdhu ngɑ̈ɑ̈j kɑɑl.” 
LEV.10.5	Codhe, ɑkedh gen kɑ gï tïng gen ngɑ̈ɑ̈j kɑɑl ki ógudhi gen kì ri gen ni kɑ ɑ́kööb Mosɑ̀.
LEV.10.6	Kɑ Aɑron geki Eliɑdhɑr kí Ithɑmɑr wɑ̈dde köbbi yi Mosɑ̀ kinni, “Yëyyi wɑ̈thi wun ko yölli wun, wɑlɑ̀ ógudhi wun ko kɑg wun, wu ywøg-ɑ gen, kipe wu óthøw kɑ cyën bï-ɑ kömi ji bënn. De nyiimï wun, ɑ løg Isrɑil bëne, wiy ywönge, e ywøg-ɑ mɑny-ɑ ɑ́rɑ̈ɑ̈b yi Jwøng-ɑ Ácwɑ̈ɑ̈j. 
LEV.10.7	Kɑ dhø gøl Kemi Kwër ko pɑ̈nyi wun ki bɑ̈ɑ̈nø wu kedh-ɑ wɑ̈g, ke bɑ̈ɑ̈nu en, wu ceg-ɑ thøø, mɑ́ møøw röny mi Jwøng-ɑ Ácwɑ̈ɑ̈j ying-ɑ kömi wun, mɑ́ wu ɑ́thyëyi Jwøng-ɑ Ácwɑ̈ɑ̈j.” Kɑ kwøbbi Mosɑ̀ yïëy yi Aɑron geki wɑ̈dde.
LEV.10.8	Kɑ Aɑron köbbi yi Jwøng-ɑ Ácwɑ̈ɑ̈j kinni, 
LEV.10.9	“Wu ko kedhi yij kemɑ wuki wɑ̈ddí, wu rum mɑdh ki møgi oløg wɑlɑ̀ møgi byel, ke göög wun kinøw, wu ceg-ɑ thøø. Møg bɑ cigg kì kömí wuki gølí bëne. 
LEV.10.10	Dɑ̈ɑ̈ng kɑɑm jɑmm-ɑ bɑ jɑmmi kwër geki jɑmm-ɑ bɑ ɑyïëy ki nywɑlø yi teedø, kɑ gïn ywëdhø dɑ̈ɑ̈ng ki gïn dhïw. 
LEV.10.11	Pwönyu tyëng Isrɑil ki cigg-ɑ ɑ́köbbɑ Mosɑ̀ bënn.”
LEV.10.13	Cɑmu en kì kej kwër, mɑ́ e bɑ cigg kiper wuki wɑ̈ddí, kinni bene tung-ɑ cɑm yi wun kì ri gïncɑɑm Jwøng-ɑ Ácwɑ̈ɑ̈j, mɑ́ yɑ ɑ́ceg-ɑ nøw. 
LEV.10.14	 Kɑ ɑ́ngɑdø geki rɑ̈m møg-ɑ ɑ́thyer, cɑm wun kì keny me dhïw wuki wɑ̈ddí kí nyigí, bɑ cigg kinni bene tung-ɑ nyi mëggi wun kì ri gïncɑɑm Jwøng-ɑ Ácwɑ̈ɑ̈j men-ɑ kɑ̈ɑ̈l yi tyëng Isrɑil, e ngɑl ɑ́ mi mër. 
LEV.10.15	Rɑ̈m geki ɑ́ngɑdø ɑ nyi muuj yi gen o thërri Jwøng-ɑ Ácwɑ̈ɑ̈j, codhe, o ge mëggi wuki wɑ̈ddí, gɑ tung-ɑ cɑm yi wun, ni kɑ ɑ́cïg Jwøng-ɑ Ácwɑ̈ɑ̈j.”
LEV.10.16	Apyëëj per ónywøg men-ɑ nyi ngɑl ɑ́ gënhi orøg yi Mosɑ̀, kɑ gø yode kinni rumø ki rɑ̈bø. Kɑ mɑg yi liny ki Eliɑdhɑr geki Ithɑmɑr wɑ̈ddi Aɑron, yɑɑg-ɑ ɑ́döng, ɑkööbe kinni, 
LEV.10.17	 “Ede gënhi orøg ɑ bɑnyu en ki cɑmø kì kej kwër, e ceg bëëdø ɑ́ gïi kwër me dwøng kiree? O ɑ́mëggi wun ɑ́ men gøøm bøli orøøg gen kì yï Jwøng-ɑ Ácwɑ̈ɑ̈j. 
LEV.10.18	Di ceg yi wun kɑ cɑmø kì kej kwër ni kɑ ɑ́köbbɑ wun, mɑ́ reme nuti kïdhi yij Kemi Kwër.”
LEV.10.19	Kɑ Mosɑ̀ köbbi yi Aɑron kinni, “Lidh, teedø ɑ́kɑ̈ni bøli Jwøng-ɑ Ácwɑ̈ɑ̈j dicyɑ̈ngtïn ki gënhi orøg geki gënh-ɑ nyi rɑ̈b bëne, kɑ pöli rɑw ni menɑni ocwöbø kì yïɑ, keløg yɑ di cyɑ̈ɑ̈m ki gënhi orøg dicyɑ̈ngtïn, pyëw Jwøng-ɑ Ácwɑ̈ɑ̈j di løg me med?” 
LEV.10.20	Keny-ɑ ɑ́lïngi kwøbbi Aɑron yi Mosɑ̀, kɑ pyëwe ómïnø.
LEV.11.1	Kɑ Mosɑ̀ geki Aɑron köbbi yi Jwøng-ɑ Ácwɑ̈ɑ̈j kinni, 
LEV.11.2	“Köbbu tyëng Isrɑil kinni, bene gïg nëënø møg-ɑ cɑm yi wun ek: 
LEV.11.3	Cɑmu lɑ̈yy-ɑ yï gen di dɑdd, ɑ nyi dwöögø ki lum. 
LEV.11.4+LEV.11.5+LEV.11.6	De wu ko cyɑ̈ɑ̈m ki ɑmɑlø, wɑlɑ̀ kunikït, wɑlɑ̀ ɑ́pwøjø, ge odwöögø, de yï gen bong dɑdd. 
LEV.11.7	Wu ko cyɑ̈ɑ̈m ki kundhøngø. Ge ywëdhø, yï gen dɑ dɑdd, de ge pɑ nyi dwöögø ki lum. 
LEV.11.8	Lɑ̈yyɑni ko pɑ̈nyi yi wun ki cɑmø, wɑlɑ̀ ko nywɑl e thøø; ge ywëdhø.
LEV.11.9	“Cɑmu rëny-ɑ ree di ótùn, o köme dɑ kwɑ́j kì kelli rijji nɑm. 
LEV.11.10	De gïg-ɑ ri gen bong ótùn, o kömi gen bong kwɑ́j kì kelli gïg-ɑ nëënø kì nɑm bënn, ko cɑm wun. 
LEV.11.11	Lɑ̈yyɑni mïdhu gen gɑ gïg ywëdhø, ge ko cɑm wun wɑlɑ̀ ko nywɑl e thøø. 
LEV.11.12	Gïn ree bong ótùn kì kelli jɑmmi nɑm, o köme bong kwɑ́j, bɑ mugø kiper wun.
LEV.11.13+LEV.11.14+LEV.11.15+LEV.11.16+LEV.11.17+LEV.11.18+LEV.11.19	“Ko di winyø ɑ́kyel me cɑm yi wun kì kelli winy møg bënn: ótïngø, tulø, ólidh, kïïr, ójulø, cor, ɑ́gɑg, wudø, ɑ́bɑmɑc, ówɑngø, ogwørø, bøngø, ɑ́lebø, tögɑcwig, ɑlïlït.
LEV.11.20	“Twöngg-ɑ ri gen di obërr, ɑ nyi pɑ̈rri bënn, ge ywëdhø. 
LEV.11.21	De cɑmu møg-ɑ nyi pɑ̈rri kì piny. 
LEV.11.22	Møg-ɑ cɑm yi wun kì ri gen ek: Wɑ̈thi bɑ̈ny-ɑ nyi cyɑ̈dhi ɑ́ dɑɑg bëne, kí ɑ́wél, kí bɑ̈ny-ɑ nyi cyɑ̈dhi ɑ́ ɑ́kyell, ɑ tùnge ceggø. 
LEV.11.23	De twöngg-ɑ thønhø bënn møg-ɑ di obërr geki møg-ɑ mulli kì piny, ywëdhø.
LEV.11.24	“Gïgɑni wu oywëdhø yi gen, ngɑn nywɑl me thøø kì kelli gen ceg-ɑ ywëdhø, kɑ gït-ɑ böörø e ywëdhø. 
LEV.11.25	Ngɑn tïngii e thøø, lwøge ógudhe, o ceg-ɑ gïti böörø e ywëdhø. 
LEV.11.26	Lɑ̈yy-ɑ yï gen di dɑdd de dɑddɑni pɑ dɑ̈ɑ̈ngø, o ge pɑ dwöögø ki lum, ywëdhø. Ngɑn nywɑl gen ceg-ɑ ywëdhø. 
LEV.11.27	Lɑ̈yy-ɑ tyelli gen bɑ ódhɑ̈nyy, ɑ cyɑ̈dhi kì kömi tyel ɑ́ngwen, ywëdhø. 
LEV.11.28	O ngɑn nywɑl gen ge thøø, lwøge ógudhe, de ceg-ɑ gïti böörø e ywëdhø. Ge ywëdhø ki per wun.
LEV.11.29	“Møg-ɑ ywëdhø kì kelli gïg-ɑ mulli kì piny ek: ɑ́pedø, kí yëjø, kí wɑ̈thi böngø bënn, 
LEV.11.30	kí ɑbɑthur, kí ngwej, kí ɑkwijnyɑjwøk, kí ɑngɑgrɑw. 
LEV.11.31	Bene gen møg-ɑ ywëdhø, ɑ bɑ ɑkerø kiper wun kì kelli gïg-ɑ mulli kì piny ɑgɑk. Ngɑn nywɑl gen ceg-ɑ gïti böörø e ywëdhø. 
LEV.11.32	Ke di gïjø me köme pɑ̈dhi yi ɑ́kyel kì kelli gen, e rum thøø, gø ywëdhe’ ywëdhø, yinge e bɑ pɑ̈m, wɑlɑ̀ ógødh, wɑlɑ̀ pyën, wɑlɑ̀ ocwɑ̈lø, wɑlɑ̀ gïjø ɑ́kyel kì kelli jɑmmi gwøg. Kïdhi gïn-ɑ köme ɑ́pɑ̈dhi yethi pï, kɑ wiy bëëde gïti böörø, o dhïwe cyee. 
LEV.11.33	O keløg ɑ́kyel kì kelli gen dëëm-ɑ yij gïn-ɑ ócwɑ̈jø ɑ́ lɑ̈bø, gïn-ɑ yij lɑ̈mɑni ceg-ɑ ywëdhø, kɑ lɑ̈mɑni tøg. 
LEV.11.34	Gïn-ɑ di cɑm de ógwøgø kɑ pïi lɑ̈mɑni, ceg-ɑ gwøg e ywëdhø, o gïn mɑdh men ying yij lɑ̈mɑni ceg-ɑ gwøg e ywëdhø thyew. 
LEV.11.35	Gïn-ɑ köme dëëm yi lɑ̈yɑni e thøø ceg-ɑ ywëdhø, keløg ɑ́ pug wɑlɑ̀ purun ceg ki tøgø, 
LEV.11.36	de keløg ɑ́ wɑɑng pï, wɑlɑ̀ yith ɑ yije dëëme, cɑgg gïnɑni thøø pɑ ywëdh, pɑ ywëdh yi gen ni jɑmm-ɑ kyeelø. 
LEV.11.37	Ke dëëme kömi köödh, köödh pɑ ywëdh yi gen. 
LEV.11.38	De keløg köödhɑni bɑ ɑlug ki pï, kɑ kömi gen dëëm yi ɑ́kyel kì kelli gen, köödhɑni ceg-ɑ ywëdhø.
LEV.11.39	“Keløg lɑ̈y me nyi cɑm othøø, ngɑn nywɑlii ceg-ɑ gïti böörø e ywëdhø. 
LEV.11.40	Ngɑn cyɑ̈mø kì ri lɑ̈yɑni lwøge ógudhe, de ceg-ɑ gïti böörø e ywëdhø, ngɑn tïng gïn thøø lwøge ógudhe, de ceg-ɑ gïti böörø e ywëdhø.
LEV.11.41	“Wu ko cyɑ̈ɑ̈m ki lɑ̈yy-ɑ mulli kì piny, 
LEV.11.42	ying e mull-ɑ yije wɑlɑ̀ cyɑ̈dh-ɑ tyel ɑ́ngwen. Ge bɑ ɑkerø, wu ko cyɑ̈ɑ̈m ki gen. 
LEV.11.43	Ri wun ko ywëdh wun ki lɑ̈yy-ɑ ni møgɑni kɑ̀ cɑmu gen. 
LEV.11.44	 Bene yɑn Jwøøg wun, Jwøng-ɑ Ácwɑ̈ɑ̈j, yɑ bɑ kwërø, bëëd wun wu dhïw, kɑ ri wun thyëyu yɑn. 
LEV.11.45	Bene yɑn Jwøng-ɑ Ácwɑ̈ɑ̈j, ngɑn-ɑ ɑ́kɑ̈ɑ̈l wun wɑ̈g kì piny Rïp, o yɑ bëëdɑ yɑn ɑ́ Jwøøg wun. Bëëd wun wu bɑ ɑkwër, mɑ́ yɑ bɑ kwërø.”
LEV.11.46	Bene gen cigg-ɑ ɑ́cïb kipe lɑ̈yyi pɑ̈l, kí winy, kí lɑ̈yyi nɑm geki møg-ɑ mulli kì piny ɑgɑk. 
LEV.11.47	O møg-ɑ dhïw dɑ̈ɑ̈ng yi wun ki møg-ɑ ywëdhø, o møg-ɑ cɑm dɑ̈ɑ̈ng yi wun ki møg-ɑ bɑ ɑkerø cɑmø thyew.
LEV.12.1	Jwøng-ɑ Ácwɑ̈ɑ̈j ɑ́kööb ki Mosɑ̀ kɑ gø köbbe kinni, 
LEV.12.2	“Köbbí tyëng Isrɑil kinni, keløg ngɑndhɑjø óyɑɑjø kɑ pɑ̈dh-ɑ piny ki jɑlø, óbëëd e ywëdhø ki cyɑ̈ng ɑ́bïryew, mɑ́ ree dɑ bïy. Bëëde ni kenyi bëëde kì ri remi dwɑ̈ye. 
LEV.12.3	 Ngøl nyɑgïnɑni kì bïdɑ̈ɑ̈g cyɑ̈ng. 
LEV.12.4	Kɑ wiy ngɑnɑni bëëde ki cyɑ̈ng pyɑ̈r ɑ́dɑ̈g wïdɑ́dɑ̈g, codhe o dhïwe cyee, kipe remø men-ɑ ɑ́bï wɑ̈g kì ree. Ko nywɑ̈ddi ki gïn-ɑ bɑ ɑkwër, wɑlɑ̀ ko kedhi kej kwër kì dhø Kemi Kwër gïti keny-ɑ ótyëge cyɑ̈nggɑni.
LEV.12.5	“O keløg e bɑ dhɑjø ɑ nywøl yi en, ceg-ɑ bëëdø e ywëdhø ki cyɑ̈ng pyɑ̈rø wïdɑ́ngwen, ni kenyi bëëde kì ri remi dwɑ̈ye. Codhe, o bëëde ki cyɑ̈ng pyɑ̈r ɑ́bïkyel wïdɑ́bïkyel, o dhïwe cyee.
LEV.12.6	“Keny-ɑ óthumi cyɑ̈nggi dhïwe, cɑgg e nywøøl jɑlø wɑlɑ̀ dhɑjø, muuj ókwërø kì dhø Kemi Kwër, kɑ̈l ki órömø rune ɑ́kyel ɑ́ gënh-ɑ nyi rɑ̈b bëne, kí ɑkur dwøng wɑlɑ̀ ɑkur ójwɑt ɑ́ gënhi orøg. 
LEV.12.7	Thyeer gen bøli Jwøng-ɑ Ácwɑ̈ɑ̈j yi ókwërø, kɑ kwɑ̈jje kiper ngɑnɑni o dhïwe. Bene gïn-ɑ dwɑddi gwøgø yi ngɑndhɑjø ɑnɑn kenyi pɑ̈dhe piny.
LEV.13.1	Kɑ Mosɑ̀ geki Aɑron köbbi yi Jwøng-ɑ Ácwɑ̈ɑ̈j kinni, 
LEV.13.2	Keløg dhɑnhø dële dɑ keny me kwödø, wɑlɑ̀ bor, wɑlɑ̀ keny me wɑ̈ɑ̈jø, ɑ́ men cuggi løgi ree lɑ̈y, muuj ngɑnɑni ókwërø Aɑron, wɑlɑ̀ muuj nget ɑ́kyel kì kelli wɑ̈dde o gø lidhe. 
LEV.13.3	Rɑɑng kenyɑni yi ókwërø, o keløg gø ólidh yi en kinni yëyyi kenyɑni ri gen løg gen ge tɑr, o kenyɑni dël twïy en kɑ wɑ̈dh-ɑ piny, bɑ lɑ̈y, kiiw ngɑnɑni yi ókwërɑni kinni bɑ ngɑn ywëdhø. 
LEV.13.4	De keløg kenyledh menɑni ólidh yi ókwërø e tɑr, o yëyyi kenyɑni ri gen nuti løg gen ge tɑr, o dël nuti twïyø yi kenyɑni kɑ wɑ̈dh-ɑ piny, cïb ngɑnɑni wɑ̈ye yi ókwërø ki cyɑ̈ng ɑ́bïryew. 
LEV.13.5	Kɑ døøg ki rɑngø yi ókwërɑni kì bïryeew cyɑ̈ng, o keløg gø ólidh yi en kinni kenyledh menɑni nënni e nɑ keny-ɑ́ cyɑ̈ng-ɑcɑ̀, e nuti lɑ̈nyyø, døøge ngɑnɑni ki cïb wɑ̈ye ki cyɑ̈ng ɑ́bïryew møøgø. 
LEV.13.6	Kɑ døøg lidh yi ókwërɑni kì bɑng cyɑ̈ng ɑ́bïryew-ɑ kyeelø, o ólidhe gøn kinni kenyɑni ree cïïl en, o nuti lɑ̈nyyø, kiiwe ngɑnɑni kinni bɑ ngɑn dhïw, o menɑni bëëdø ɑ́ bor yøw. Lwøge ógudhe; ɑ́dhïwi. 
LEV.13.7	De keløg borɑni ódøøgø cwöbø kì bɑng kɑ ɑ́rume lidhø yi ókwërø, kɑ gø kwøbe kinni i dhïwø, døøge yï ókwërɑni. 
LEV.13.8	Kɑ døøg ki rɑngø yi ókwërɑni, o ólidhe gøn kinni lɑ̈nyyø, kiiwe ngɑnɑni kinni ywëdhø, bɑ lɑ̈y gïnrɑj ɑ dële.
LEV.13.9	“Keløg dhɑnhø dële dɑ kenyledh me rɑj, muuj ókwërø, 
LEV.13.10	o rɑng yi ókwërɑni. Keløg dële dɑ bor me tɑr, me løg yëyyi kenyɑni ge tɑr, o yije dɑ túd, 
LEV.13.11	bɑ lɑ̈y ɑ ree, kiw yi ókwërø kinni bɑ ngɑn ywëdhø, ko cïbe wɑ̈ye kinni o døøg ki rɑngø mɑ́ e bɑ ngɑn ywëdhø. 
LEV.13.12	Keløg dhɑnhø dële ogöögø ki wɑɑny bëne, cɑg kì wïje gïti tyelle, 
LEV.13.13	døøg ki rɑngø yi ókwërɑni. Oyode gøn kidyër kinni dële ótyëgø yi wɑɑny bëne, kiiwe ngɑnɑni kinni dhïw. Keløg dële ree løg en wɑɑny bëne, bɑ ngɑn dhïw. 
LEV.13.14	De kì cyɑ̈ng-ɑ óliidh keny me lol ki túd kì ree, ɑ́göög e ywëdhø. 
LEV.13.15	Døøg ki rɑngø yi ókwërø këti, olïdhe ki keny me lol ki túd, kiiwe gøn kinni bɑ ngɑn ywëdhø. Keny-ɑ lol ki túd bɑ kenyledh me rɑj, o ngɑn-ɑ ree lool yi túd bɑ ngɑn ywëdhø. 
LEV.13.16	De keløg kenyɑni ónøgø kɑ dële ogöögø e tɑr këti, ɑ́ wɑɑny ni dële bëne, kedhi ngɑnɑni yï ókwërø, 
LEV.13.17	kɑ rɑng yi ókwërɑni, ke lidhii yi ókwërø kinni kenyɑni ɑ́døøg ki tɑ̈rø, ngɑnɑni dhïw, kɑ kiw yi ókwërɑni kinni bɑ ngɑn dhïw.
LEV.13.18	“Keløg dhɑnhø ree dɑ bor me nøggø, 
LEV.13.19	kɑ kenyɑni cig-ɑ kwödø, wɑlɑ̀ kɑ ogöögø ki bor këti, wɑlɑ̀ ree løge’ me wɑ̈ɑ̈jø, kedhi ngɑnɑni yï ókwërø. 
LEV.13.20	Rɑng yi ókwërø, o keløg kenyɑni ónënni e ludhø kibøli dël-ɑ tøgge, o yëyy-ɑ kenyɑni ri gen løg gen ge tɑr, kiiwe gøn ɑ́ ngɑn ywëdhø. Bɑ kenyledh me rɑj ɑ cɑ̈gi ki borɑni. 
LEV.13.21	De keløg e ólidh yi ókwërø kinni bong yëyy mø tɑr kì yije, o yije pɑ ludhø kibøli dël-ɑ tøgge, cïbe ngɑnɑni wɑ̈ye ki cyɑ̈ng ɑ́bïryew. 
LEV.13.22	Keløg kenyledh menɑni ólɑ̈nyi, kiiw ngɑnɑni yi ókwërø kinni ywëdhø, menɑni bɑ cɑ̈gi kenyledh me rɑj. 
LEV.13.23	De keløg e ocöge ree pɑ wil en, kɑ ocögø e pɑ lɑ̈nyyi, menɑni bɑ bɑlø yøw, kiiw ngɑnɑni yi ókwërø kinni dhïw.
LEV.13.24	“Keløg dhɑnhø órɑ̈ɑ̈b-ɑ yi mɑc, o keløg dëël kej mɑc ree løge’ me tɑr, wɑlɑ̀ keløg kenyɑni ocögø e ludhø, 
LEV.13.25	rɑng yi ókwërø. Keløg yëyy ri gen løg gen ge tɑr, o kenyɑni ludhø kibøli dël-ɑ tøgge, menɑni bɑ kenyledh me rɑj ɑ cɑ̈gi kì kej mɑc, kiiw ngɑnɑni yi ókwërø kinni ywëdhø. 
LEV.13.26	O keløg yëyyi kenyɑni ólidh yi ókwërø kinni ge nuti tɑ̈rø, o kenyɑni pɑ ludhø kibøli dël-ɑ tøgge, de ceg-ɑ cyɑ̈ɑ̈rø, cïb ngɑnɑni wɑ̈ye ki cyɑ̈ng ɑ́bïryew. 
LEV.13.27	Cigi rɑngø yi ókwërø kì ri bïryeew cyɑ̈ng, o keløg e kedh e ceg-ɑ lɑ̈nyyø, bɑ kenyledh me rɑj, kiiw ngɑnɑni yi ókwërø kinni ywëdhø. 
LEV.13.28	De keløg kenyɑni ree pɑ wil en, wɑlɑ̀ pɑ lɑ̈nyyi, o ceg-ɑ cyɑ̈ɑ̈rø, pɑth ki kenyledh me rɑj. Kiiw ngɑnɑni yi ókwërø kinni dhïw, mɑ́ menɑni bɑ bɑli kej mɑc yøw.
LEV.13.29	“Keløg dhɑnhø, jɑlø wɑlɑ̀ dhɑjø ree dɑ kenyledh kì wïje wɑlɑ̀ tïge, 
LEV.13.30	rɑɑng kenyɑni yi ókwërø. Keløg e nënni e ludhø kibøli dël-ɑ tøgge, o yëyye nënni gɑ dibwör, o ge lewø, bɑ kenyledh me rɑj. Kiiw ngɑnɑni yi ókwërø kinni ywëdhø. Bɑ kenyledh me rɑj ɑ wïje wɑlɑ̀ tïge. 
LEV.13.31	De keny-ɑ órɑɑngii yi ókwërø, kɑ gø yode e pɑ ludhø kibøli dël-ɑ tøgge, de yëyy nënni gɑ poodh kì yije, cïbe ngɑnɑni wɑ̈ye ki cyɑ̈ng ɑ́bïryew. 
LEV.13.32	Døøg kenyɑni ki lidhø yi ókwërø këti kì bïryeew cyɑ̈ng, o keløg e nuti lɑ̈nyyø o bong yëyy mø bɑ dibwör kì yije, o nënni e pɑ ludhø kibøli dël-ɑ tøgge, 
LEV.13.33	lyeel yëyy-ɑ tøggi kenyledh menɑni yi wɑ̈n. Codhe, kɑ døøg ki cïb wɑ̈ye yi ókwërɑni ki cyɑ̈ng ɑ́bïryew møøgø. 
LEV.13.34	Liidh kenyledh yi ókwërɑni këti kì bïryeew cyɑ̈ng, o keløg e nuti lɑ̈nyyø, o pɑ nënni e ludhø kibøli dël-ɑ tøgge, kiiw ngɑnɑni yi ókwërɑni kinni dhïw. Ngɑnɑni lwøge ógudhe, ɑ́dhïwi. 
LEV.13.35	De keløg kenyledh menɑni otugø kì bɑng kɑ ɑ́rume kiiwø kinni ɑ́dhïwi, 
LEV.13.36	cigi rɑngø yi ókwërɑni. Keløg kenyledh lɑ̈nyyø, ko yɑ̈ɑ̈b ki yëyy-ɑ bɑ dibwör, ngɑn ni menɑni ywëdhø ceth. 
LEV.13.37	De ke lidhii yi ókwërø kinni kenyledh menɑni nuti lɑ̈nyyø, o yëyy mø looj twïyø’ yije, kenyledh menɑni ɑ́nøgi, kiiw ngɑnɑni yi ókwërø kinni dhïw.
LEV.13.38	“Keløg dhɑnhø, jɑlø wɑlɑ̀ dhɑjø dɑ keny me tɑr e omïllø kì dële, 
LEV.13.39	kɑ rɑng yi ókwërø, kɑ gø yode kinni kɑ̈jjɑni tɑr, ge køm-ɑ wɑ̈ɑ̈jø, menɑni bɑ bögø ɑ cɑ̈gi kì dële, ngɑnɑni dhïw.
LEV.13.40	“Keløg ngɑn-ɑ jɑlø wïje obudhø kɑ ogöögø e lïw, ngɑn ni menɑni dhïw. 
LEV.13.41	Keløg yëyyi wïje obudhø kì kuni bøle wɑlɑ̀ töge, dhïw. 
LEV.13.42	De keløg keny-ɑ budhø kì wïje dɑ kɑ̈jj mø tɑr, ge køm-ɑ kwɑrø, bɑ wɑɑny ɑ cɑ̈gi kì yij keny-ɑ budhø, 
LEV.13.43	rɑng yi ókwërø. O keløg e dɑ kɑ̈jj mø ledh, mø tɑr ge køm-ɑ kwɑrø, 
LEV.13.44	kiiw ngɑnɑni yi ókwërø kinni ywëdhø, kipe bɑ wɑɑny ɑ wïje.
LEV.13.45	“Ngɑn ree di kenyledh me rɑj, ruge ógudh mø kɑggø, kɑ wiye yëyye ge pɑ pyël, kɑ wïje ko nyi kum, kɑ dhøge, dhø mɑl kume, o yëyyi dhøge cög ge pɑ nënni, kɑ nyi ryeere kinni, “Ywëdhø, ywëdhø!” 
LEV.13.46	Kì kɑɑm-ɑ di dëël ngɑnɑni kenyledh menɑni, ngɑnɑni bëëdø e ywëdhø, o kɑ̀ bëëde e ywëdhø, bëëde kì wɑ̈ye kì ngɑ̈ɑ̈j kɑɑl, e lɑ̈wi ki ji.
LEV.13.47	“Ógødh odi ree ɑ́buu, e bɑ ógødh korø wɑlɑ̀ yëyy, 
LEV.13.48	e bɑ ɑcwɑ̈j wɑlɑ̀ bɑ ɑkwen, wɑlɑ̀ bɑ lɑwø wɑlɑ̀ pyën, 
LEV.13.49	kɑ kïde ree løge me mɑr, wɑlɑ̀ køm-ɑ kwɑrø, bɑ ɑ́buu men-ɑ nyi tɑy. Nyudhi ókwërø ceth. 
LEV.13.50	Liidh ɑ́buu menɑni yi ókwërø, kɑ ógønhɑni cïbe wɑ̈ye ki cyɑ̈ng ɑ́bïryew. 
LEV.13.51	Døøge ɑ́buu menɑni ki lidhø kì bïryeew cyɑ̈ng. Keløg ɑ́buu tɑyø kì ri ógødh, o ógønh-ɑ bɑ ɑcwɑ̈j, wɑlɑ̀ bɑ ɑkwen, wɑlɑ̀ lɑwø, cɑgg lɑnɑni nyii gwøøg-ɑ ngø, bɑ ɑ́buu men rɑj, ógønhɑni wɑlɑ̀ lɑnɑni ywëdhø. 
LEV.13.52	Rɑ̈ɑ̈b ógønhɑni yi ókwërø, cɑgg ɑ́ ɑcwɑ̈j wɑlɑ̀ ɑkwen, ying-ɑ́ yëyy wɑlɑ̀ korø, wɑlɑ̀ bɑ lɑwø, mɑ́ ɑ́buu kedh e ódøngø; rɑ̈b ceth.
LEV.13.53	“Keløg e ólidh yi ókwërɑni kinni ɑ́buu nuti døngø, 
LEV.13.54	kööbe kinni lwøøg ógønhɑni wɑlɑ̀ lɑnɑni kɑ cïb wɑ̈ye ki cyɑ̈ng ɑ́bïryew møøgø. 
LEV.13.55	Keny-ɑ ɑ́rum ɑ́buu ki lwøgø, døøg ki lidhø yi ókwërø. Keløg ɑ́buu menɑni nudd e nënni e nɑ keje, gïnɑni ywëdhø, cɑgg ɑ́buu nuti døngø. Rɑ̈bu en ki mɑc, cɑgg ɑ́buu menɑni ying tung ɑ́kyel. 
LEV.13.56	De keløg ɑ́buu ólidh yi ókwërø e wɑɑjø kì ri ógønhɑni wɑlɑ̀ lɑnɑni keny-ɑ ɑ́rume lwøgø, yööd keny-ɑ di ɑ́buu wɑ̈g yi ókwërø kì ri lɑwø wɑlɑ̀ ógødh, ɑcwɑ̈j wɑlɑ̀ ɑkwen. 
LEV.13.57	De keløg ɑ́buu ódøøg ki cwöbø kì ri ógønhɑni wɑlɑ̀ lɑnɑni, ying-ɑ́ ɑcwɑ̈j wɑlɑ̀ ɑkwen, ɑ́buu tɑyø. Rɑ̈ɑ̈b gïn-ɑ ree di ɑ́buu ki mɑc. 
LEV.13.58	Keløg ógødh, ɑcwɑ̈j wɑlɑ̀ ɑkwen, wɑlɑ̀ lɑwø olwøgø, kɑ ɑ́buu ólɑ̈ɑ̈nyø, cigi lwøgø, codhe, o dhïwe cyee.”
LEV.13.59	Møgɑk bene gen ciggi ɑ́buu kì ri ógødh korø wɑlɑ̀ yëyy wɑlɑ̀ lɑwø, men nyodh kinni dhïw wɑlɑ̀ ywëdhø.
LEV.14.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.14.2	 “Møg bene gen ciggi dhïwi dhɑnhø men-ɑ ɑ́bëëd ree dɑ kenyledh, kɑ muuj ókwërø keny-ɑ ɑ́nøgi kenyɑni. Ngɑnɑni ceg kɑ muuj ókwërø, 
LEV.14.3	kɑ ókwërɑni kedhe ngɑ̈ɑ̈j kɑɑl, kɑ ngɑn-ɑ́ ree ɑ́di kenyledh lidh yi en. Keløg kenyɑni nøggø, 
LEV.14.4	cwöddi ókwërø ki winy ɑ́ryew mø dhïw, ge onëënø, kí ɑnɑ̈ɑ̈b yɑdh sɑndɑl, kí kori kwɑrø, kí yelø; ge kɑ̈ɑ̈l gɑ møg wïddi ri ngɑn-ɑ́ ree ɑ́di kenyledh ki pï, o dhïwe. 
LEV.14.5	Kɑ ókwërø kööbe kinni ngɑɑl winyø ɑ́kyel kì wïj tɑbø me yije di pï møg tïl. 
LEV.14.6	Codhe, kɑ winy-ɑ nëënø kwɑny yi ókwërø, kyeel ki ɑnɑ̈ɑ̈b yɑdh sɑndɑl, kí kori kwɑrø, kí yelø; kwɑnye gïn bënn kɑ gï jwɑ̈ɑ̈ge yij remi winy-ɑ ɑ́ngɑl kì kömi pïg-ɑ tïl. 
LEV.14.7	Kɑ ókwërø wïdde ri ngɑn-ɑ gwøg ki remɑni tyel ɑ́bïryew. Kööbe kinni ngɑnɑni ɑ́dhïwi. Kɑ winyø men-ɑ nëënø wiye o pɑ̈ɑ̈re pɑ̈l. 
LEV.14.8	Ngɑn-ɑ́ ree ɑ́wïddi ki pï lwøge ógudhe, kɑ yëyye lyele bënn, codhe, kɑ lwøgge o dhïwe. Orume cyee, o kedhe kɑɑl, o pëgge wɑ̈g kì dhø kemɑ̀ mee, bëëde kì wɑ̈g ki cyɑ̈ng ɑ́bïryew. 
LEV.14.9	Lyele yëyye bënn kì bïryeew cyɑ̈ng, ɑ løg yëyyi wïje, kí yëyyi tïge, kí yëyyi nyinge, kí yëyy-ɑ kyeelø bënn. Lwøge ógudhe, kɑ lwøgge, codhe, o dhïwe.
LEV.14.10	“Kì bïdɑ̈ɑ̈g cyɑ̈ng, kɑ̈bbi ngɑn-ɑ́ ree ɑ́di kenyledh ki órömm ɑ́ryew mø bong gïnrɑj kì ri gen, kí dyel rømø rune ɑ́kyel, me bong gïnrɑj kì ree. Kí møng-ɑ búr me bɑ kïllì ɑ́dɑ̈g, ge bɑ ɑnyöm ki møøw dhetun, kí røthøl ɑ́kyel mi møøw dhetun, kì yij gïjø megø. 
LEV.14.11	Kïdhi ngɑn-ɑ ree wïddi ki pï geki jɑmmɑni bënn be thyeer dhø Kemi Kwër yi ókwër-ɑ wïddi ree ki pï. 
LEV.14.12	Kɑ órömø ɑ́kyel geki røthøl møw kwɑny yi ókwërø gɑ gëdhhi bɑ̈jjø, kɑ gï thyeere bøli Jwøng-ɑ Ácwɑ̈ɑ̈j 
LEV.14.13	Kɑ órömɑni ngɑl kì kej kwër, keny-ɑ yije nyi ngɑɑl gënhi bɑ̈jjø geki gënh-ɑ nyi rɑ̈b bëne, mɑ́ gënhi orøg nɑ gënhi bɑ̈jjø, ge bɑ mø ókwërø. Bɑ kwër me dwøng kiree. 
LEV.14.14	Kɑ ókwërø kɑ̈bbe kì ri remi gënhi bɑ̈jjø, kɑ gø gɑ̈ɑ̈je ri ɑ́kwɑɑn yïth kyëëj ngɑn-ɑ kïdhi bøli Jwøng-ɑ Ácwɑ̈ɑ̈j, kí ri lwedi cingi kyëje, lwen-ɑ dwøng, kí lwedi tyeli kyëje, lwen-ɑ dwøng. 
LEV.14.15	Kɑ ókwërø kɑ̈bbe kì ri møw, kɑ gø kønye cinge, cingi cɑɑme. 
LEV.14.16	Kɑ ókwërø lwedi kyëje jwɑ̈ɑ̈ge yij møw men-ɑ cingi cɑɑme, kɑ kïnye piny bøli Jwøng-ɑ Ácwɑ̈ɑ̈j ki møw ki lwede tyel ɑ́bïryew. 
LEV.14.17	Kɑ kɑ̈bbe kì ri møw-ɑ ɑ́döng kì cinge, kɑ gø gɑ̈ɑ̈je ri ɑ́kwɑɑn yïth ngɑn-ɑ kïdhi bøli Jwøng-ɑ Ácwɑ̈ɑ̈j, yïth kyëje, geki lwedi cingi kyëje, lwen-ɑ dwøng, kí lwedi tyeli kyëje, lwen-ɑ dwøng, e møw gɑ̈ɑ̈je’ kɑ̈jj-ɑ ɑ́gɑ̈jji ki remi gënhi bɑ̈jjø kì kömi remø. 
LEV.14.18	Kɑ møw-ɑ ɑ́döng kì cingi ókwërø gïïnye wïj ngɑn-ɑ kïdhi bøli Jwøng-ɑ Ácwɑ̈ɑ̈j. Ki yuu-ɑ ni menɑni, ngɑnɑni ɑ́rum ki gwøgø yi ókwërø ɑ́ ngɑn dhïw kì bøli Jwøng-ɑ Ácwɑ̈ɑ̈j.
LEV.14.19	“Kɑ gënhi orøg thyer yi ókwërø, kɑ guöög dhïwø gwøge. Codhe, kɑ órömɑni ngɑle ɑ́ gënh-ɑ nyi rɑ̈b bëne. 
LEV.14.20	Kɑ gënh-ɑ nyi rɑ̈b bëne geki møng-ɑ búr rɑ̈be kì wïj këli lɑm, kɑ ókwërø kwɑ̈jje kipere o dhïwe.
LEV.14.21	“De keløg ngɑnɑni cinge jɑdø, o pɑ cuggi yïddø ki gëdhhì møgɑk, kɑ̈bbe ki órömø ɑ́kyel me thyer kì bøli Jwøng-ɑ Ácwɑ̈ɑ̈j ɑ́ gënhi bɑ̈jjø, o nyɑnɑni dhïwe. Kɑ kɑ̈ne thyew ki kïlø ɑ́kyel møng-ɑ búr me bɑ ɑnyöm ki møøw dhetun, kí røthøl møøw dhetun kì yij gïjø megø. 
LEV.14.22	Kɑ̈ne ki ɑkùr-ɑ døngø ɑ́ryew; ke bong ge gïn, kɑ̈ne ki ɑkùr ójwɑt ɑ́ryew. Winyø ɑ́kyel bɑ gënhi orøg, o men-ɑ kyeelø bɑ gënh-ɑ nyi rɑ̈b bëne. 
LEV.14.23	Kɑ̈ɑ̈l gen yï ókwërø yi ngɑnɑni kì bïdɑ̈ɑ̈g cyɑ̈ng kì bɑng dhïwe, kɑ̈ɑ̈le gïn yï ókwërø kì dhø Kemi Kwër bøli Jwøng-ɑ Ácwɑ̈ɑ̈j. 
LEV.14.24	Kɑ óröm-ɑ bɑ gënhi bɑ̈jjø kwɑny yi ókwërø geki røthøl møw, kɑ gï thyeere bøli Jwøng-ɑ Ácwɑ̈ɑ̈j, 
LEV.14.25	kɑ órömø nɑ̈ge, kɑ kɑ̈bbe ki remø, kɑ gø gɑ̈ɑ̈je ri ɑ́kwɑɑn yïth kyëëj ngɑn-ɑ kïdhi bøli Jwøng-ɑ Ácwɑ̈ɑ̈j, kí ri lwedi cingi kyëje, lwen-ɑ dwøng, kí lwedi tyeli kyëje, lwen-ɑ dwøng. 
LEV.14.26	Kɑ ókwërø kɑ̈bbe kì ri møw, kɑ gø kønye cinge, cingi cɑɑme. 
LEV.14.27	Kɑ ókwërø lwedi kyëje jwɑ̈ɑ̈ge yij møw-ɑ cinge. Kɑ kïnye piny bøli Jwøng-ɑ Ácwɑ̈ɑ̈j ki møw ki lwede tyel ɑ́bïryew. 
LEV.14.28	Kɑ ókwërø kɑ̈bbe kì ri møw-ɑ ɑ́döng kì cinge kɑ gø gɑ̈ɑ̈je ri ɑ́kwɑɑn yïth ngɑn-ɑ kïdhi bøli Jwøng-ɑ Ácwɑ̈ɑ̈j, yïth kyëje, geki lwedi cingi kyëje, lwen-ɑ dwøng, ki lwedi tyeli kyëje lwen-ɑ dwøng e møw gɑ̈ɑ̈je’ kɑ̈jj-ɑ ɑ́gɑ̈jji ki remi gënhi bɑ̈jjø kì kömi remø. 
LEV.14.29	Kɑ møw-ɑ ɑ́döng kì cingi ókwërø gïïnye wïj ngɑn-ɑ kïdhi bøli Jwøng-ɑ Ácwɑ̈ɑ̈j, ki yuu-ɑ ni menɑni, ngɑnɑni ɑ́rum ki gwøgø yi ókwërø ɑ́ ngɑn dhïw kì bøli Jwøng-ɑ Ácwɑ̈ɑ̈j. 
LEV.14.30	Kɑ ɑ́kyel kì kelli ɑkùr-ɑ døngø wɑlɑ̀ ɑkùr ójwɑt møg-ɑ ólwɑ̈ng yi en ki yodø, 
LEV.14.31	ngɑl ɑ́ gënhi orøg, kɑ men-ɑ kyeelø gwøg ɑ́ gënh-ɑ nyi rɑ̈b bëne kyeel geki møng-ɑ búr. Nyi gwøøg dhɑnhø kinøw yi ókwërø o dhïwe kì bøli Jwøng-ɑ Ácwɑ̈ɑ̈j. 
LEV.14.32	Møgɑni bene gen ciggi gwøgi ngɑn-ɑ́ ree ɑ́di kenyledh me rɑj men-ɑ cinge jɑdø kì bøli keny-ɑ ɑ́dönye.
LEV.14.33	“Kɑ Mosɑ̀ geki Aɑron köbbi yi Jwøng-ɑ Ácwɑ̈ɑ̈j kinni, 
LEV.14.34	Piny Kɑnɑɑn mëggɑ’ jii wun. Okedhu yije, eni piny-ɑ mëggɑ wun, ɑ́ men kwɑny yi wun, kɑ keløg yɑ cïb-ɑ ri ød kì piny-ɑ ókwɑny yi wun ki ɑ́buu, 
LEV.14.35	jɑl-ɑ yïe di ød kedhe be köbbi ókwërø, kɑ kööbe kinni, ‘Yɑ ɑ́lïdhi ki gïjø me ni ɑ́buu kì ri ød.’ 
LEV.14.36	Codhe, kɑ ókwërø ji köbbe kinni kɑ̈ɑ̈l jɑmmì wɑ̈g kì ønɑni e nuti kedhi be lidhi ɑ́buu, mɑ́ ke yuude jɑmmì ød ceg-ɑ kwøb kinni ge ywëdhø bënn. Codhe, kɑ ókwërø kedhe be lidhi ød cyee, keny-ɑ órum jɑmmì ki kɑ̈ɑ̈l wɑ̈g. 
LEV.14.37	Lidhe ɑ́buu, o keløg ɑ́buu nënni kì kö dörø e mɑr wɑlɑ̀ kwɑɑr, o keje nënni e ludhø kì ri dörø, 
LEV.14.38	kedhe wɑ̈g kì ød, kɑ ønɑni cyëge ki cyɑ̈ng ɑ́bïryew. 
LEV.14.39	Dwöög ókwërø kì bïryeew cyɑ̈ng be rɑngi ønɑni. Keløg ɑ́buu lɑ̈nyyø kì ri döri ød, 
LEV.14.40	kɑ ókwërø ji köbbe kinni, kɑ̈ɑ̈l kïtt-ɑ ri gen di ɑ́buu wɑ̈g kì ri döri ød. Kɑ ge weddi keny me ywëdhø kì ngɑ̈ɑ̈j kɑɑl. 
LEV.14.41	Codhe, kɑ kwöjø gööb wɑ̈g kì ri dörø bëne. Kɑ kwöny-ɑ ɑ́gööb wɑ̈g kì ri dörø bëne tër, kɑ weddi keny me ywëdhø kì ngɑ̈ɑ̈j kɑɑl. 
LEV.14.42	Orume kɑ kɑ̈jji kïttì møg-ɑ ɑ́kɑ̈ɑ̈l wɑ̈g cïbi ki kïttì mø nyɑ̈n, kɑ dörø bëne mwøn ki kwöjø me nyɑ̈n.
LEV.14.43	“De keløg ɑ́buu cig-ɑ cwöbø këti kì bɑng kɑ ɑ́rum kïtt-ɑ́ ri gen ɑ́di ɑ́buu ki kɑ̈ɑ̈l wɑ̈g, kɑ kɑ̈jji gen cïbi ki møg nyɑ̈n, kɑ kwöjø gööb wɑ̈g, kɑ dörø mwøn ki kwöjø me nyɑ̈n, 
LEV.14.44	kedhi ókwërø be lïdhø. O keløg ɑ́buu ólidh yi en e ngënyø, bɑ ɑ́buu me rɑj, ønɑni ywëdhø. 
LEV.14.45	Cøør ønɑni piny, kɑ kïtte, kí yenhe, kí kwönye yëëg keny me ywëdhø kì ngɑ̈ɑ̈j kɑɑl. 
LEV.14.46	Ngɑn kedhi ønɑni kì bøli keny-ɑ ɑ́bëëde e bɑ ɑcyëg, o ji bɑ ɑkerø ki kedhi yije, óbëëd e ywëdhø gïti keny-ɑ óbuddi cɑ̈ng. 
LEV.14.47	Ngɑn buddi kì ønɑni, wɑlɑ̀ cyɑ̈mø kì ønɑni lwøge ógudhe ceth.
LEV.14.48	“De keny-ɑ ódwöög ókwërø kɑ ɑ́buu yuude e nuti ngënyø kì ri ød, kì bɑng kɑ ɑ́rum ønɑni ki gwøgø kɑ mwøn, kööbe kinni ønɑni ɑ́dhïwi, mɑ́ ɑ́buu ɑ́rum ki kɑ̈ɑ̈l wɑ̈g kì ree kinni tweet. 
LEV.14.49	O kipe gwøgi ønɑni e dhïw këti, kɑ̈bbi ókwërø ki winy ɑ́ryew, kí ɑnɑ̈ɑ̈b yɑdh sɑndɑl, kí kori kwɑrø kí yelø. 
LEV.14.50	Ngɑle winyø ɑ́kyel kì wïj tɑbø me di pïg tïl, 
LEV.14.51	Codhe, kɑ winy-ɑ nëënø kwɑnye, kí ɑnɑ̈ɑ̈b yɑdh sɑndɑl, kí yelø geki kori kwɑrø, kɑ gï jwɑ̈ɑ̈ge yij remi winy-ɑ ɑ́ngɑl kì wïj tɑbø men-ɑ yije di pïg tïl. Kɑ ókwërø wïdde ri ønɑni ki remø tyel ɑ́bïryew. 
LEV.14.52	Ød gwøg yi en e dhïw kì bøli Jwøng-ɑ Ácwɑ̈ɑ̈j kɑ remi winyø, kí pïg tïl, kí winy-ɑ nëënø, kí ɑnɑ̈ɑ̈b yɑdh sɑndɑl, kí yelø, kí kori kwɑrø. 
LEV.14.53	Codhe, kɑ winy-ɑ nëënø kïdhe ngɑ̈ɑ̈j kɑɑl, kɑ wiy pɑ̈ɑ̈re pɑ̈l. Bene kenyi gwøøg ød e dhïw kì bøli Jwøng-ɑ Ácwɑ̈ɑ̈j yi ókwërø ɑnɑn.”
LEV.14.54	Møgɑk bene gen cigg kipe kɑ̈jji ledh møg rijjø kì dël, 
LEV.14.55	kí ɑ́buu kì ri lɑ̈nì wɑlɑ̀ kì ri ud, 
LEV.14.56	kí kɑ̈jj-ɑ köddi, kí bør, geki kɑ̈jj-ɑ wɑ̈ɑ̈jø kì ri dël. 
LEV.14.57	Ciggɑni køny-ɑ ji ki yodi kinni jɑmmì ywëdhø wɑlɑ̀ ge dhïw. Møgɑni bene gen cigg kì ri rɑjjɑni bënn.
LEV.15.1	Kɑ Mosɑ̀ geki Aɑron köbbi yi Jwøng-ɑ Ácwɑ̈ɑ̈j kinni, 
LEV.15.2	“Köbbu tyëng Isrɑil kinni, keløg jɑlø jɑmme olwöyø, gïg-ɑ lwöy kì ree ywëdhø, 
LEV.15.3	cɑgg e nudd e olwöyø wɑlɑ̀ dɑ gïn cuung lwöye, bëëde e ywëdhø ceth. 
LEV.15.4	Pyën-ɑ yije pëggi yi en, wɑlɑ̀ pyën-ɑ buddi yi en ceg-ɑ ywëdhø. 
LEV.15.5	Ngɑn nywɑl pyëne, lwøge ógudhe, kɑ kedhe be lwøggø; de ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.6	Kɑ ngɑn pëggi wïj gïn-ɑ ɑ́pëggi yi ngɑn jɑmme lwöy, lwøge ógudhe, kɑ kedhe be lwøggø, de ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.7	Ngɑn nywɑl ngɑn-ɑ jɑmme lwöy, lwøge ógudhe, kɑ kedhe be lwøggø; de ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.8	Keløg ngɑn-ɑ jɑmme lwöy ngudd-ɑ ri ngɑn dhïw ki lɑ́ɑ̀w, ngɑn-ɑ ree ɑ́nguddi lwøge ógudhe, kɑ kedhe be lwøggø; de ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.9	Kwøm-ɑ pëggi yi ngɑn-ɑ jɑmme lwöy kì yij yɑ̈y, wɑlɑ̀ gïn-ɑ köme pëggi yi en kì kömi ɑderø wɑlɑ̀ kyeny, ceg-ɑ ywëdhø. 
LEV.15.10	Gïg-ɑ kömi gen pëggi yi ngɑn-ɑ jɑmme lwöy bëëdø ge ywëdhø gïti keny-ɑ óbuddi cɑ̈ng. O ngɑn kɑ̈lli gïgɑni lwøge ógudhe, kɑ kedhe be lwøggø; de ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.11	Keløg ngɑn-ɑ jɑmme lwöy cingge nuti lwøøg en ki pï, kɑ ónywɑ̈dø ki dhɑnhø, ngɑn-ɑ nywɑl yi en lwøge ógudhe, kɑ kedhe be lwøggø; de ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.12	Keløg ngɑn-ɑ jɑmme lwöy ónywɑ̈dø ki gïjø ɑ́kyel kì kelli lɑ̈b, tørri gïnɑni. Keløg e ónywɑ̈dø ki gïjø me bɑ ɑ́bwödø, lwøøg ɑ́bwönɑni ki pï.
LEV.15.13	“Keny-ɑ ówïyi jɑmme ki lwöyø, ceg-ɑ bëëdø ki cyɑ̈ng ɑ́bïryew, codhe kɑ ógudhe lwøge kɑ kedhe be lwøggø, o dhïwe. 
LEV.15.14	Kì bïdɑ̈ɑ̈g cyɑ̈ng, kɑ kɑ̈bbe kí ɑkùr-ɑ døngø ɑ́ryew, wɑlɑ̀ ɑkùr ójwɑt ɑ́ryew, kɑ gï kïdhe dhø Kemi Kwër, kɑ gï mëgge ókwërø. 
LEV.15.15	Gwøøg ɑ́kyel yi ókwërø ɑ́ gënhi orøg, kɑ men-ɑ kyeelø gwøg ɑ́ gënh-ɑ nyi rɑ̈b bëne. Bene kër-ɑ ódwøøgii bøli Jwøng-ɑ Ácwɑ̈ɑ̈j yi ókwërø ɑnɑn.
LEV.15.16	“Keløg jɑlø ódyëddø ki tyew, kedhe be lwøggø; de ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.17	Ógødh wɑlɑ̀ lɑwø keløg ree okedhø yi tyew, ceg ki lwøgø ceth; de ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.18	Keløg jɑlø óbuddø ki dhɑjø kɑ ódyëddø ki tyew, kedhi gen be lwøggø ryeet; de ge ceg-ɑ bëëdø ge ywëdhø gïti keny-ɑ óbuddi cɑ̈ng.
LEV.15.19	“Ngɑndhɑjø keny-ɑ óbëën bøli kej kwëre, ceg-ɑ bëëdø e ywëdhø ki cyɑ̈ng ɑ́bïryew. Ngɑn nywɑlii ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.20	Gïn-ɑ köme pëggi yi ngɑnɑni kì yethi cyɑ̈ngg-ɑ kwëre, ceg-ɑ ywëdhø. 
LEV.15.21	Ngɑn nywɑl pyëne, lwøge ógudhe kɑ kedhe be lwøggø; ngɑnɑni ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.22	Ngɑn nywɑl gïn-ɑ köme pëggi yi ngɑnɑni, lwøge ógudhe, kɑ kedhe be lwøggø, ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.23	Pɑ̈r bënn ceth, keløg dhɑnhø nywɑl-ɑ pyëne wɑlɑ̀ gïn-ɑ köme pëgge, ngɑn-ɑ nywɑ̈ddi ceg-ɑ ywëdhø ceth, bëëdø e ywëdhø gïti keny-ɑ óbuddi cɑ̈ng. 
LEV.15.24	O keløg jɑlø óbuddø ki en kì yethi cyɑ̈ngg-ɑ kwëre, jɑlɑni ceg-ɑ bëëdø e ywëdhø ki cyɑ̈ng ɑ́bïryew. O pyën-ɑ yije buddi yi jɑlɑni ceg-ɑ ywëdhø.
LEV.15.25	“Keløg remø ócyɑ̈dhø kì ri ngɑndhɑjø e pɑth kì bøli kej kwëre, wɑlɑ̀ remi kwëre cɑɑg-ɑ cögø e pɑ cungi, ceg-ɑ bëëdø e ywëdhø kì cyɑ̈ngg-ɑ cyɑ̈dhi remø kì ree. 
LEV.15.26	Pyën-ɑ buude kì cyɑ̈ngg-ɑ cyɑ̈dhi remø kì ree, nɑ pyën-ɑ nyi buude e ceg-ɑ kwër, kí gïn-ɑ köme pëgge, ge ywëdhø ni menɑni ceth. 
LEV.15.27	Ngɑn nywɑl gen lwøge ógudhe, kɑ kedhe be lwøggø; de ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.15.28	Kì bɑng keny-ɑ ócungi remø, ceg-ɑ bëëdø ki cyɑ̈ng ɑ́bïryew, o dhïwe cyee. 
LEV.15.29	Kì bïdɑ̈ɑ̈g cyɑ̈ng, kɑ kɑ̈bbe kí ɑkùr-ɑ døngø ɑ́ryew wɑlɑ̀ ɑkùr ójwɑt ɑ́ryew kɑ gï kïdhe yï ókwërø kì dhø Kemi Kwër. 
LEV.15.30	Kɑ ɑ́kyel gwøg yi ókwërø ɑ́ gënhi orøg, kɑ men-ɑ kyeelø gwøge ɑ́ gënh-ɑ nyi rɑ̈b bëne. Bene kër-ɑ ódwøøgii bøli Jwøng-ɑ Ácwɑ̈ɑ̈j yi ókwërø ɑnɑn.
LEV.15.31	“Cegu tyëng Isrɑil kinni, lɑ̈ɑ̈w gen ri gen ki gïg-ɑ ywëdh gen, o ge ócög gen ge pɑ thøw, mɑ́ keløg kemɑ, men-ɑ dyëri gen oywëdhø yi gen, ge ceg-ɑ thøø.”
LEV.15.32	Møgɑk bene gen cigg kipe ngɑn jɑmme lwöy geki ngɑn dyëddi ki tyew, 
LEV.15.33	kí ngɑndhɑjø men-ɑ kwër dwɑ̈ye, wɑlɑ̀ jɑlø men buddi ki dhɑjø me ywëdhø.
LEV.16.1	Kì bɑng thøwi wɑ̈ddi Aɑron gɑ ɑ́ryew, kipe gööj kɑ ɑ́kïdhi gen bøli Jwøng-ɑ Ácwɑ̈ɑ̈j ki mɑc me pɑth ki ɑkwër, ɑköbbi møg Mosɑ̀ yi Jwøng-ɑ Ácwɑ̈ɑ̈j, 
LEV.16.2	 gø ɑ́köbbe kinni, “Köbbí Aɑron ómyëw kinni ko nyi rïïj e bï-ɑ yij gëng Kej Kwërdwøng, mɑ́ kenyɑni ɑ nyi cwöbɑ kì yij pøølø kì kömi Sɑnduug Cigg. Keløg e ópëmø ceg-ɑ thøø. 
LEV.16.3	 De ócuggø kedhi Kej Kwërdwøng, keny-ɑ órume ki kɑ̈nø ki nyɑ wɑdh ɑ́ gënhi orøg, kí órömø ɑ́ gënh-ɑ nyi rɑ̈b bëne.
LEV.16.4	“Lwøgge, kɑ ógudhi ókwërø lønye ree, ɑ løg ɑ́ywönhthinh, kí ɑköj, kí wëni yij geki wëni wïj.
LEV.16.5	“Nëngi Aɑron yi tyëng Isrɑil kí ónyögg ɑ́ryew mø gënhi orøg, kí órömø ɑ́kyel mɑ gënh-ɑ nyi rɑ̈b bëne. 
LEV.16.6	Kɑ nyɑ wɑdh gwøg yi Aɑron ɑ́ gënhi orøg, me gøøm bøli orøge kí orøøg tyëng gøle. 
LEV.16.7	Codhe, kɑ ónyögg ryeet kïdhe dhø Kemi Kwër. 
LEV.16.8	Kɑ lënge ki gɑgg ɑ́ryew, ɑ́kyel ógwedø kinni “Mi Jwøng-ɑ Ácwɑ̈ɑ̈j.” O men-ɑ kyeelø ógwedø kinni “Mi Adhɑdhel.”
LEV.16.9	Kwɑny Aɑron ónywøg men-ɑ́ wëële ópɑ̈dhi ki gɑng-ɑ ógwedø kinni, “Mi Jwøng-ɑ Ácwɑ̈ɑ̈j,” kɑ gø gwøge ɑ́ gënhi orøg. 
LEV.16.10	Thyeer ónywøng-ɑ pɑ̈dhi ki Adhɑdhel bøli Jwøng-ɑ Ácwɑ̈ɑ̈j, kɑ køøl pɑ̈l yï Adhɑdhel, o kɑ̈ɑ̈le orøøg teedø.
LEV.16.11	“Aɑron keny-ɑ óngɑle nyɑ wɑnh-ɑ bɑ gënhi orøg kipere geki tyëng gøle, 
LEV.16.12	kɑ̈bbe ki lelli mɑc kì wïj këli lɑm ki óthɑgø, kɑ kɑ̈bbe thyew ki bɑkur men-ɑ yøme med kì yethi cingge ɑ́ryew kɑ gï kïdhe Kej Kwërdwøng. 
LEV.16.13	Kɑ bɑkur kïdhe mɑc kì bøli Jwøng-ɑ Ácwɑ̈ɑ̈j, o kum mi Sɑnduug Cigg (ɑ løg kwøøm lɑ̈mpyëw) mɑ̈ɑ̈n nënnø yi yïri bɑkur, kipe gø ólidh yi en kɑ othøø. 
LEV.16.14	Kɑ̈bbe ki ri remi wɑdh, kɑ kïnye bøli kwøøm lɑ̈mpyëw ki remø kì kuni wɑɑng cyɑ̈ɑ̈ng mwøl, kɑ kïnye piny ki remø ki lwede tyel ɑ́bïryew kì bøli Sɑnduug Cigg.
LEV.16.16	Bene kër-ɑ ógeedhe Kej Kwërdwøng ɑnɑn kipe ywëdhi tyëng Isrɑil, kí gïg-ɑ nyi gwøg yi gen kí pëëmø, kí orøøg gen bënn. 
LEV.16.17	Ko di ngɑn ying yij Kemi Kwër kì bøli keny-ɑ ókedhe Kej Kwërdwøng be gwøgi kwër, gïti keny-ɑ óbëëne wɑ̈g. Orume ki gøømi bøle geki gøle, kí bøli tyëng Isrɑil bënn. 
LEV.16.18	Codhe, kɑ kedhe wɑ̈g, kɑ këli lɑm men-ɑ bøli Kemi Kwër geedhe, kɑ̈bbe ki remi wɑdh, kɑ kɑ̈bbe ki remi ónywøg kɑ gø gɑ̈ɑ̈je ri tùngi këli lɑm. 
LEV.16.19	Kɑ kïnye ree ki remø ki lwede tyel ɑ́bïryew. Bene yuu-ɑ lɑɑwe gøn ɑnɑn, kipe orøøg tyëng Isrɑil, o gø kwëre.
LEV.16.20	“Keny-ɑ órume ki gedhi kej kwër, ɑ løg Kej Kwërdwøng, kí këli lɑm, kɑ ónywøng-ɑ bɑ mi Adhɑdhel thyeere bøli Jwøng-ɑ Ácwɑ̈ɑ̈j. 
LEV.16.21	Aɑron cïbe cingge ryeet wïj ónywøngɑni, kɑ rɑj, kí orøøg Isrɑil, kí pyëëm Isrɑil gøønye kömi ónywøngɑni, o gï kɑ̈ɑ̈le kì wïje. Codhe, kɑ dyelɑni køøl pɑ̈l yi dhɑnhø me bɑ ɑkwɑny ɑ́ men køølii pɑ̈l. 
LEV.16.22	Orøøg gen bënn ókïdhi pɑ̈l yi dyelɑni, kɑ dyel wiy e owïïnø kì yij pɑ̈l.
LEV.16.24	Lwøgge kì keny me bɑ ɑkwër, kɑ ógudh-ɑ bɑ møge lønye ree. Codhe o kedhe wɑ̈g be muuji gënh-ɑ nyi rɑ̈b bëne ɑ́ mi lɑ̈ɑ̈nyi orøge kí orøøg teedø. 
LEV.16.25	Kɑ dwɑ̈li gënhi orøg rɑ̈be kì wïj këli lɑm. 
LEV.16.26	Jɑl-ɑ ɑ́køøl dyel pɑ̈l yï Adhɑdhel, lwøge ógudhe, kɑ lwøgge kì pɑ̈l kunɑni, o rume cyee, o bëe kɑɑl. 
LEV.16.27	 Kɑ wɑdh men-ɑ bɑ gënhi orøg geki ónywøg men-ɑ bɑ gënhi orøg møg-ɑ́ remi gen ɑ́kïdhi be gedhi kej kwër, kïdhi ngɑ̈ɑ̈j kɑɑl, kɑ ge rɑ̈b ki mɑc, rɑ̈ɑ̈b rïnggi gen bënn, kí pënni gen, kí cïnni gen. 
LEV.16.28	Kɑ ngɑn-ɑ rɑ̈b gen lwøge ógudhe, kɑ lwøgge, kì pɑ̈l kunɑni, o rume cyee, o bëe kɑɑl.
LEV.16.30	Gwøøg guöög dhïwø kipe lɑ̈ɑ̈nyi orøg kì cyɑ̈ngɑni, o ji dhïwi gen. 
LEV.16.31	Cyɑ̈ngɑni bɑ cyɑ̈ɑ̈ng kwër me dwøng, bɑ cyɑ̈ɑ̈ng twöni rek ki gïncɑm, o bɑ cyɑ̈ɑ̈ng ywömø. Mïdhi cigg møg kì yethi rïjj bënn. 
LEV.16.32	Guöngɑni gwøg-ɑ yi Ókwër-ɑ Dwøng, men-ɑ órønyø ɑ́ kej wïye, kɑ ruug ki ógudhi kwër. 
LEV.16.33	En ɑ lɑw Kej Kwërdwøng, geki Kemi Kwër mi Jwøng-ɑ Ácwɑ̈ɑ̈j, kí këli lɑm, kí ókwërr-ɑ kyeelø bënn, kí teedø bëne. 
LEV.16.34	Mïdhi cigg møgɑk kì yethi runn bënn gïti ɑtheer. Guög men nyi gwøg tyelø ɑ́kyel kì yethi runn bënn, kipe lɑwi dëlli tyëng Isrɑil ki orøøg gen.”
LEV.16.34	Kɑ møg-ɑ ɑ́ceg yi Jwøng-ɑ Ácwɑ̈ɑ̈j gwøg yi Mosɑ̀ bënn.
LEV.17.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.17.2	“Köbbí Aɑron geki wɑ̈dde kí tyëng Isrɑil bënn kinni, bene møg-ɑ ɑ́ceg yi Jwøng-ɑ Ácwɑ̈ɑ̈j ek: 
LEV.17.3	Keløg wɑ̈d gøl Isrɑil ongɑ̈dø ki dhyɑng wɑlɑ̀ dyel rømø wɑlɑ̀ ɑ́tegø, kì kɑɑl wɑlɑ̀ pɑ̈l, 
LEV.17.4	e gø pɑ kɑ̈ɑ̈le, o gø ngɑle kì dhø Kemi Kwër, o gø mëgge Jwøng-ɑ Ácwɑ̈ɑ̈j ɑ́ gëëdhi, ngɑn ni menɑni cinge dɑ remø, bɑ remø ɑ ɑ́kønye piny, cɑ́y ying-ɑ köme kipe remɑni. Kɑ̈ɑ̈l ngɑn ni menɑni wɑ̈g kì kelli jie. 
LEV.17.5	Menɑni wɑng-ɑ kinni tyëng Isrɑil bɑ ɑceg kinni nyi muuj gen Jwøng-ɑ Ácwɑ̈ɑ̈j lɑ̈yy-ɑ ɑ́bëëd gï ongɑllø yi gen kì pɑ̈l, wu bɑ ɑceg ɑnɑn kinni nyi muuj gen ókwërø kì dhø Kemi Kwër, kɑ ge nyi ngɑ̈lli Jwøng-ɑ Ácwɑ̈ɑ̈j gɑ gënhi mër. 
LEV.17.6	Kɑ ókwërø nyi kïnye ri këli lɑm ki remø, kɑ dwɑ̈lø rɑ̈be kì wïj këli lɑm kì dhø Kemi Kwër, e yømi tole bɑ men mïni pyëw Jwøng-ɑ Ácwɑ̈ɑ̈j. 
LEV.17.7	Jwøng-ɑ Ácwɑ̈ɑ̈j ko cigi wiy piny yi tyëng Isrɑil, ge ko døøg be ngɑ̈ddi wɑ̈li dyel kì pɑ̈l këti. Mïdhi cigg møg yi tyëng Isrɑil gïti ɑtheer.
LEV.17.8	“Ko di wɑ̈d Isrɑil, wɑlɑ̀ ngɑnpɑth me bëëdø kì kelli gen, me ngɑ̈dø ki gënh-ɑ nyi rɑ̈b bëne, wɑlɑ̀ gëëdhi megø, 
LEV.17.9	kɑ ocögø gø pɑ kɑ̈ɑ̈le be ngɑlø kì bøli Jwøng-ɑ Ácwɑ̈ɑ̈j, ngɑn-ɑ ógöögø kinøw kɑ̈ɑ̈l wɑ̈g kì kelli jie.
LEV.17.11	 Mɑ́ wëyi gïn-ɑ nëënø bëne ying-ɑ ri remø, bene ɑ bɑnge cegɑ wun kinni nyi kiny remø ri këli lɑm ɑ́ men gøøm bøli orøøg wun. Remø, ɑ bɑ wëy, en ɑ lwöög orøg wɑ̈g. 
LEV.17.12	Bene gïn-ɑ pere ɑ́kyëddɑ tyëng Isrɑil geki tyëngpɑth møg-ɑ bëëdø kì kelli gen kinni ge ko nyi cyɑ̈ɑ̈m ki remø.
LEV.17.13	“Ngɑn dwɑr lɑ̈y me nyi cɑm, wɑlɑ̀ winyø kì kelli wɑ̈ddi Isrɑil, wɑlɑ̀ ngɑnpɑth me bëëdø kì kelli gen, kønye reme piny kɑ gø rïge ki lɑ̈bø. 
LEV.17.14	Mɑ́ wëyi gïn-ɑ nëënø bëne ying-ɑ ri remø, o tyëng Isrɑil ɑ́kyëddɑ kinni, ko di remi gïïpiny me cɑm yi wun, mɑ́ wëyi gïn-ɑ nëënø bëne bɑ reme, o ngɑn cɑmii ceg kɑ ngøl wɑ̈ye.
LEV.17.15	“Wɑ̈d Isrɑil, wɑlɑ̀ ngɑnpɑth me bëëdø kì kelli gen, ke cyɑ̈me ki lɑ̈y me bɑ kwɑ̈ɑ̈l, ying e thøø kete wɑlɑ̀ dööng ɑ bɑng lɑ̈y me cyɑ̈mø, lwøge ógudhe, kɑ kedhe be lwøggø, o ceg-ɑ bëëdø e ywëdhø gïti keny-ɑ óbuddi cɑ̈ng. 
LEV.17.16	De keløg ógudhe pɑ lwøg yi en, wɑlɑ̀ pɑ kedhi be lwøggø, ngɑnɑni ócyɑ̈dhi ki cyënne.”
LEV.18.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.18.2	“Köbbí tyëng Isrɑil kinni, bene yɑn, yɑ Jwøøg wun, Jwøng-ɑ Ácwɑ̈ɑ̈j, 
LEV.18.3	wu ko göög ki gïg-ɑ ɑ́gøggi yi tyëng Rïp kun-ɑ ɑ́bëëd wun. Kɑ wu ko göög ki gïg-ɑ gøggi kì piny Kɑnɑɑn kun-ɑ kïdhɑ wun. Kwööng gen ko ngøy wun. 
LEV.18.4	Mïdhu ciggɑ, kɑ møg-ɑ kwøb yi yɑn nyi gwøg wun. 
LEV.18.5	 Mïdhu ciggɑ geki kwöngɑ. Ngɑn-ɑ ómïdhi gen óyïddi ki nënnì kì bɑng gen. Bene yɑn Jwøng-ɑ Ácwɑ̈ɑ̈j.
LEV.18.6	“Ko di ngɑn niin wɑɑd gen. Bene yɑn Jwøng-ɑ Ácwɑ̈ɑ̈j. 
LEV.18.7	Wïyí ko yɑ̈ɑ̈r, kì bɑng kɑ niin meyí. Men-ɑ́ meyí ko yɑ̈r yi yïn. 
LEV.18.8	 Mɑ̈nni wïyí ko niin yi yïn. Wør gen ki wør-ɑ wøør wïyí. 
LEV.18.9	 Nyimyëw ko niin yi yïn, ko niin yi yïn kinni tek, cɑgg e ópidh ɑ pɑ̈l. 
LEV.18.10	Kwɑrí, nyɑɑr wɑ̈dí, wɑlɑ̀ nyɑɑr nyɑrí ko niin yi yïn, menɑni óbëëd ɑ́ ɑyɑ̈r kì kömí. 
LEV.18.11	Nyiwöw ko niin yi yïn, bɑ nyimyëw thyew. 
LEV.18.12+LEV.18.13	 Wɑɑj wun, nyimï wïyí ko niin yi yïn, bɑ wɑd me cyɑ̈gi kidøøj ki wïyí. Mɑɑy wun, nyimï meyí ko niin yi yïn, mɑ́ e bɑ wɑd me cyɑ̈gi cɑrø ki meyí. 
LEV.18.14	 Cï ómï wïyí ko niin yi yïn, bɑ meyí thyew. 
LEV.18.15	 Kwɑrí, cï wɑ̈dí ko niin yi yïn. 
LEV.18.16	 Cï ómyëw ko niin yi yïn. 
LEV.18.17	 Nyɑndhɑjø men-ɑ meye óniin yi yïn, ko niin yi yïn, wɑlɑ̀ kwɑɑr ngɑnɑni. Møgɑni bɑ wɑdde mø cyɑ̈gi cɑrø, o menɑni óbëëd ɑ́ ɑyɑ̈r kì kömí. 
LEV.18.18	Nyɑndhɑjø ko nywøøm kömi nyimen, e nyimen men-ɑ köme nyömmi onëënø.
LEV.18.20	 Cï jɑlø megø, ko niin yi yïn, yï ceg-ɑ ywëdhø. 
LEV.18.21	 Nyigí ko rɑ̈bbí Mölek ki mɑc gɑ gëdhhì, kipe nyingi Jwøgí óbwöl yi yïn. Bene yɑn Jwøng-ɑ Ácwɑ̈ɑ̈j. 
LEV.18.22	 Ko di ngɑn niin jɑlø ni en, menɑni mɑɑn yi Jwøk. 
LEV.18.23	 Lɑ̈y ko niin yi yïn, o yï ywëdh yi en. Wɑlɑ̀ ngɑndhɑjø ree ko wëgge niin yi lɑ̈y, menɑni bɑ tøønyi orøg. Gïn ni menɑni ko wöl ki gwøgø.
LEV.18.24	“Rií ko ywëëdh ki gïg ni møgɑni, mɑ́ jurr-ɑ cyeddi yi yɑn kì bølí ɑnɑn ɑ́ceg-ɑ ri gen ki ywëdhø. 
LEV.18.25	Kɑ piny oywëdhø yi gïg-ɑ ɑ́gøggi yi gen, ɑ bɑnge cɑyɑ piny, kɑ piny jie ngøøge wɑ̈g. 
LEV.18.26	De wun, mïdhu ciggɑ, kɑ wu ko göög ki gïgrijjø ni møgɑni, wu bënn kì pönhï, kí tyëngpɑth møg-ɑ bëëdø kì kelli wun. 
LEV.18.27	Mɑ́ gïgrijjø møgɑni ɑ́gøgg-ɑ yi tyëng-ɑ ɑ́kwöngi ki bëëdø kì pönhɑni wu nuti kedhi yije, kɑ piny oywëdhø. 
LEV.18.28	Keløg pinyɑni óywëdh yi wun, wu pɑ lony yi en ki ngøgø ni kɑ ɑ́ngøge jurr-ɑ ɑ́kwöngi ki ying yije? 
LEV.18.29	Ngee, ngɑn-ɑ ógöögø ki gïgrijjø ni møgɑni, pɑ cigi kwɑɑn kelli jii Jwøk.”
LEV.18.30	Akööb Jwøng-ɑ Ácwɑ̈ɑ̈j kinni, “Mïdhu ciggɑ kɑ wu ko göög ki gïgrijjø møg-ɑ ɑ́gøggi yi tyëng-ɑ ɑ́ying piny menɑni, kɑ ri wun ko ywëdh wun ki gwøgi gïgɑni. Bene yɑn, Jwøøg wun, Jwøng-ɑ Ácwɑ̈ɑ̈j.”
LEV.19.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.19.2	 “Köbbí tyëng Isrɑil bënn kinni, bëëd wun wu bɑ ɑkwër, mɑ́ yɑ bɑ Kwërø, yɑ Jwøøg wun, Jwøng-ɑ Ácwɑ̈ɑ̈j. 
LEV.19.3	 Wør ngɑn meye geki wïye, kɑ Sɑbɑth ɑ bɑ cyɑ̈ɑ̈ng ywömø mïdhi wun ni kɑ ɑ́cegɑ wun. Bene yɑn Jwøøg wun, Jwøng-ɑ Ácwɑ̈ɑ̈j.
LEV.19.5	“Keny-ɑ óngɑ̈ɑ̈d ki gënhi mër, mïdhí cigg-ɑ ɑ́köbbɑ yïn, o gënhí óyïëy yi yɑn. 
LEV.19.6	Cɑɑm rïngø kì cyɑ̈ng-ɑ ngɑɑl jwödhø kí dhuki. O keløg e dɑ men döng kɑ pïïd yi dɑ̈ɑ̈g cyɑ̈ng, rɑ̈b ki mɑc. 
LEV.19.7	Mɑ́ e ywëdhø, de keløg e dɑ ngɑn cyɑ̈mø kì dɑ̈ɑ̈g cyɑ̈ng, rïngɑni bɑ gïn kwɑ̈gø, pɑth ki ɑyïëy. 
LEV.19.8	O ngɑn cyɑ̈mø ki en ɑ́røngi, mɑ́ e bwöl-ɑ gïn-ɑ ɑ́thyey ɑ́ mi Jwøng-ɑ Ácwɑ̈ɑ̈j, o ngɑn ni menɑni ceg kɑ ngøl wɑ̈g kì kelli jie.
LEV.19.10	Wu ko nyi døøg be lori bɑ̈ggi wun kenyi rum gen ki pønø, wɑlɑ̀ nywøli yenh møg-ɑ dëëmø ko nyi gwen wun, wïyu gen tyëng-ɑ nyingi gen cɑn geki tyëngpɑth møg-ɑ bëëdø kì kelli wun. Bene yɑn Jwøøg wun, Jwøng-ɑ Ácwɑ̈ɑ̈j.
LEV.19.11	“Wu ko kwɑ̈ɑ̈d, wɑlɑ̀ wu ko wëëny, kɑ wɑddi wun ko nyi göggi wun ki ɑmolpiny. 
LEV.19.12	 wu ko nyi köngi ki nyingɑ kinni gïn-ɑni ógwøg yi yïn keløg pëthi wun pɑ dwɑddi gwøgii kidyër, menɑni bɑ bwöli nyingɑ. Bene yɑn Jwøgí, Jwøng-ɑ Ácwɑ̈ɑ̈j.
LEV.19.14	 Ming ko yɑɑny wɑlɑ̀ bøli cwør ko cïbí ki gïjø me cwɑny tyele. Lïngu møgɑ, Bene yɑn Jwøgí, Jwøng-ɑ Ácwɑ̈ɑ̈j.
LEV.19.16	Wu ko nyi tuum ki gïg-ɑ pɑth ki dyër kì ri wɑddi wun. Kɑ wu ko nyi göög ki gïn bɑnge cuggi wɑɑd wun ki thøø. Bene yɑn Jwøng-ɑ Ácwɑ̈ɑ̈j.
LEV.19.18	 Nyi wïl wɑ̈thi wun ki gïgrijjø møg-ɑ nyi göggi wun yi ji møøgø, wɑlɑ̀ ngɑn göggi yïn ki gïnrɑj ko mɑɑn. De mɑɑr ngɑn-ɑ butí ni kɑ̀ mɑɑr rií. Bene yɑn Jwøng-ɑ Ácwɑ̈ɑ̈j.
LEV.19.20	“Keløg jɑlø óbuddø ki bɑ̈ng-ɑ dhɑjø men-ɑ ólöggi jɑlø megø, cɑgg jɑl-ɑ ɑ́löggii nuti muujø ki jɑmmì, bɑ̈ngɑni kí jɑl-ɑ ɑ́buddi gen ceg kɑ cɑyø. De ge pɑ nɑ̈g, mɑ́ nyɑnɑni nuti pɑ̈dø, nudd ɑ́ bɑ̈ng. 
LEV.19.21	Kɑ̈ne dhø Kemi Kwër ki órömø me gøøm bøli orøge. 
LEV.19.22	Órömɑni ógwøg yi ókwërø ɑ́ gënhi orøg, o Jwøk lɑɑwe dwööge piny kipe orøge.
LEV.19.23	“Keny-ɑ ókedhu piny Kɑnɑɑn kɑ wu opïdhø ki yenh-ɑ nywøli gen nyi cɑm, møg-ɑ ónywøl yi yenhɑni kì tyeli mɑl bɑ ɑkerø cɑmø yi wun ki runn ɑ́dɑ̈g. Wu ko cyɑ̈ɑ̈m ki nywøli yenhɑni ki runn ɑ́dɑ̈gɑni. 
LEV.19.24	Kì ngween runn, thyey wun nywøli yenhɑni bënn, kɑ ge muuj wun gɑ møg pwøj wun yɑn, yɑ Jwøng-ɑ Ácwɑ̈ɑ̈j. 
LEV.19.25	De cɑmu gen kì bïïj runn. Keløg møgɑni ógwøg yi wun bënn, yenhi wun ceg-ɑ kɑ̈nø ki nywøl mø gïïr. Bene yɑn Jwøøg wun, Jwøng-ɑ Ácwɑ̈ɑ̈j.
LEV.19.27	 Thɑ̈nggi wun ko nyi lyel wun, wɑlɑ̀ yëyyi tïggi wun ko nyi teb wun. 
LEV.19.28	Dëlli wun ko nyi kɑggi wun kɑ̀ ywøgu ngɑnthøø, wɑlɑ̀ ri wun ko gör wun ki gwedd. Bene yɑn Jwøng-ɑ Ácwɑ̈ɑ̈j.
LEV.19.30	 Koru cyɑ̈ɑ̈ng Sɑbɑth, kɑ keny-ɑ yije nyi mɑlli yɑn wør wun. Bene yɑn Jwøng-ɑ Ácwɑ̈ɑ̈j.
LEV.19.32	“Lïngu kwøbbi tyëngdøngø, kɑ ge wør wun. Kɑ Jwøøg wun böggi wun. Bene yɑn Jwøng-ɑ Ácwɑ̈ɑ̈j.
LEV.19.34	Mïdhu gen ge pɑ̈r ki wɑddi wun ceth, kɑ ge mɑɑr wun ni kɑ̀ mɑɑr wun ri wun. Wɑ̈thi wun ko wïl kinni, wu ɑ́bëëd wu bɑ tyëngpɑth kì piny Rïp. Bene yɑn Jwøøg wun, Jwøng-ɑ Ácwɑ̈ɑ̈j.
LEV.19.36	Rømu jɑmmì ki rum-ɑ dyër. Bene yɑn Jwøøg wun, Jwøng-ɑ Ácwɑ̈ɑ̈j, ɑ ɑ́kɑ̈ɑ̈l wun wɑ̈g kì piny Rïp. 
LEV.19.37	Mïdhu kwöngɑ geki ciggɑ. Bene yɑn Jwøng-ɑ Ácwɑ̈ɑ̈j.”
LEV.20.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.20.2	“Köbbí tyëng Isrɑil kinni, wɑ̈d Isrɑil wɑlɑ̀ ngɑnpɑth men-ɑ bëëdø kì kelli wun men mëggi nyige Mölek, ceg ki nɑ̈gø, bɑ̈lli ki tuggi kïttì yi teedø bëne, o thøwe. 
LEV.20.3	Ngɑn mëggi nyige Mölek, kɑ Kemi kwërɑ ywëdhe, kɑ nyingɑ bwöle, ngɑ̈jɑ lugɑ’ en, o pɑ cigi mïdhø yi yɑn ɑ́ dhɑnhø ɑ́kyel kì kelli jiɑ këti. 
LEV.20.4	De keløg e ówøy yi teedø kɑ ocögø gø pɑ nɑ̈g yi gen, 
LEV.20.5	ngɑ̈jɑ lugɑ’ ngɑnɑni geki tyëng-ɑ ɑ́rudi bɑnge bënn, kɑ ge kedh-ɑ be mɑlli Mölek. Ge pɑ cigi mïdhø yi yɑn gɑ jiɑ këti.
LEV.20.6	“Keløg e dɑ ngɑn kedhi yï ɑjwøgø be pëjjø ki yɑdh, ngɑ̈jɑ lugɑ’ en, o pɑ cigi mïdhø yi yɑn ɑ́ dhɑnhø ɑ́kyel kì kelli jiɑ këti. 
LEV.20.7	Bëëd wun wu bɑ ɑkwër, mɑ́ bene yɑn Jwøøg wun, Jwøng-ɑ Ácwɑ̈ɑ̈j. 
LEV.20.8	Mïdhu ciggɑ, mɑ́ bene yɑn Jwøng-ɑ Ácwɑ̈ɑ̈j, o bɑ yɑn ɑ kwër wun.”
LEV.20.11	 Ngɑn buddi ki ɑ́kyel kì kelli mɑ̈nni wïye, wïye ɑ́yɑ̈r en, nɑ̈g geki ngɑnɑni ryeet. Ge óthøw ki cyënni gen. 
LEV.20.12	 Keløg dhɑnhø kwɑre, cï wɑ̈de oniin yi en, nɑ̈ɑ̈g gen ryeet. Ge ɑ́tir-ɑ orøg, o ge óthøw ki cyënni gen. 
LEV.20.13	 Keløg jɑlø oniin yi jɑlø megø, ge ɑ́gwøg-ɑ gïjø me mɑɑn yi Jwøk, nɑ̈ɑ̈g gen ryeet. Ge óthøw ki cyënni gen. 
LEV.20.14	 Ngɑn-ɑ ónywøøm ngɑndhɑjø kömi nyɑre, o ge göög gen ki mɑ̈nne ryeet, rɑ̈ɑ̈b jɑlɑni geki tyëngɑni ryeet ki mɑc, o ge thøw gen kipe ɑyɑ̈r men-ɑ ɑ́gwøg yi gen, gïn ni menɑni ko wöl ki gwøgø kì kelli wun. 
LEV.20.15	 Ke di ngɑn niin lɑ̈y, nɑ̈ɑ̈g ngɑnɑni geki lɑ̈yɑni ryeet. 
LEV.20.16	Keløg ngɑndhɑjø ree wëgge’ niin yi lɑ̈y, nɑ̈gu ngɑnɑni geki lɑ̈yɑni ryeet, ge óthøw ki cyënni gen.
LEV.20.18	 Keløg jɑlø óbuddø ki dhɑjø me ceg kwër ki dwɑ̈ye, cyeed gen wɑ̈yi gen kì kelli ji, mɑ́ ngɑnɑni ɑ́buddi ki en e ywëdhø, ree dɑ remø.
LEV.20.20	Keløg dhɑnhø niin-ɑ cï ómï wïye, wïye nuti wøør en, cɑɑy nyelɑni geki ngɑnɑni ryeet, ge ócyɑ̈dhi ki orøøg gen, o ge ceg-ɑ thøø ki wɑ̈thi gen. 
LEV.20.21	 Keløg dhɑnhø kwɑny-ɑ cï ómen, ge ceg-ɑ thøø ki wɑ̈thi gen geki ngɑnɑni. Ágwøg-ɑ gïjø me ywëdhø, kɑ ómen lɑre.”
LEV.20.22	Jwøng-ɑ Ácwɑ̈ɑ̈j okööbø kinni, “Mïdhu kwöngɑ geki ciggɑ, o wu ócög wu pɑ bɑny yi piny Kɑnɑɑn, piny-ɑ yije kïdhɑ wun. 
LEV.20.23	Wu ko ngöyi ki bëëdi tyëng-ɑ bëëdø kì kunɑni, jurrɑni cyeedɑ’ wɑ̈g kɑ per kinni o wu kïdhɑ pinyɑni. Yɑ køm-ɑ ngwøggø yi gïg-ɑ gøggi yi gen. 
LEV.20.24	De pinyɑni, ɑ yije mulli yi cɑg geki møøw kïc, piny kɑ̈r ɑ́mëggɑ wun ɑ́ mi wun. O mëggɑ’ wun ceth. Bene yɑn Jwøøg wun, Jwøng-ɑ Ácwɑ̈ɑ̈j, ɑ ɑ́yieny wun kì kelli jurrì. 
LEV.20.25	Kì bɑng menɑni, lɑ̈yy geki winy møg-ɑ ywëdhø ko cɑm wun. Wu ko cyɑ̈ɑ̈m ki lɑ̈yy geki winy møg-ɑ ywëdhø. Ge ɑ́kwøbɑ kinni ge ywëdhø, o ke cɑm wu gen, wu ceg-ɑ ywëdhø. 
LEV.20.26	Bëëd wun wu bɑ ɑkwër wun ɑ́ møgɑ, mɑ́ yɑn, yɑ Jwøng-ɑ Ácwɑ̈ɑ̈j, yɑ bɑ kwërø, kɑ wu yïëënyɑ wɑ̈g kì kelli jurrì kipe kinni o wu bëëd wun, wun ɑ́ møgɑ.
LEV.20.27	“Nɑ̈ɑ̈g ngɑn-ɑ ree di yɑdh, ying-ɑ́ jɑlø wɑlɑ̀ dhɑjø, bɑ̈lli gen ki tuggi kïttì o ge thøw gen, ge óthøw ki cyënni gen.”
LEV.21.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Köbbí ókwër, wɑ̈ddi Aɑron kinni ko di ngɑn ywëdh ree kì kelli gen ki cølø, 
LEV.21.2	de ócuggø kedhi yij cølø keløg ngɑn-ɑ thøø bɑ wɑɑd remø, ɑ́ meye, wɑlɑ̀ wïye, wɑlɑ̀ wɑ̈de, wɑlɑ̀ nyɑre, wɑlɑ̀ ómen, 
LEV.21.3	kí nyimen nyɑn-ɑ nuti nywømø. 
LEV.21.4	Ko kedhi yij cølø keløg ngɑn-ɑ thøø bɑ ørø.
LEV.21.6	Bëëde e bɑ ɑkwër ceth kɑ nyingɑ ko bwöle, mɑ́ gen ɑ nyi muuj jɑmmɑ møg-ɑ nyi muuj ki mɑc. Kì bɑng menɑni bëëd gen ceth ge bɑ ɑkwër. 
LEV.21.7	Ókwërø ko nyömi ki dhɑjø me kwöngø ki bëëdø ki jɑlø, ko nyömi ki nyɑnɑjur men-ɑ ónywɑlø yi jɑlø, wɑlɑ̀ ɑtɑ̈ng, mɑ́ ókwërø bɑ ngɑn-ɑ ɑ́kwërri Jwøk. 
LEV.21.8	Mïdhu ókwërø ɑ́ ɑthyey, mɑ́ en ɑ nyi muuj jɑmmi Jwøøg wun, bëëde ɑ́ ɑkwër ceth, mɑ́ yɑn, yɑ Jwøng-ɑ Ácwɑ̈ɑ̈j ngɑn-ɑ kwër wun, yɑ bɑ kwërø. 
LEV.21.9	Keløg nyɑɑr ókwërø ogöögø ki ngɑn niin ki köögi, wïye ɑ́bwöl yi en, rɑ̈b ki mɑc.
LEV.21.10	“Ókwër-ɑ dwøng wïje ɑ́kunyi ki møøw röny, ɑ́rum ki thyeyø kinni o ruge kí ógudhi kwër, yëyye ko wiy yi en o ge bëëd gen ri gen yölli gen, wɑlɑ̀ ógødhe ko kɑge e nyodh-ɑ kinni ywøg-ɑ ngɑnthøø. 
LEV.21.11	Ko kedhi kömi ngɑnthøø, kɑ ko kedhi yij cølø cɑgg e bɑ wïye wɑlɑ̀ meye ɑ thøø. 
LEV.21.12	Ko kedhi wɑ̈g kì kej kwër, wɑlɑ̀ kej kwëër Jwøge ko bwöle, mɑ́ e bɑ ngɑn-ɑ ɑ́thyëyi Jwøge keny-ɑ ɑ́kunyi wïje ki møøw röny. Bene yɑn Jwøng-ɑ Ácwɑ̈ɑ̈j. 
LEV.21.13	Nywøme ngɑn nuti buddø ki jɑlø, 
LEV.21.14	de ko nyömi ki nyɑn jɑlgøle thøø, wɑlɑ̀ ɑtɑ̈ng, wɑlɑ̀ nyɑn me kwöngø ki bëëdø ɑ́ ngɑn nyi niin ki köögi. Nyöme kì kelli jur gen ki nyɑn nuti pɑ̈nyø’ nywɑlø yi jɑlø, 
LEV.21.15	kipe nyige ko bëëd ge ywëdhø kì kelli jie. Bene yɑn Jwøng-ɑ Ácwɑ̈ɑ̈j, o Ókwër-ɑ Dwøng ɑ́cïbɑ wɑ̈ye kɑ per gwøgɑ.”
LEV.21.16	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.21.17	“Köbbí Aɑron kinni, ko di dhɑnhø kì kelli kwɑrre kì yethi rïjj bënn me wëggi kɑ̈ni bøli Jwøge ki gïïpiny keløg ngɑnɑni bɑ bøøl. 
LEV.21.18	Ngɑn di gïnrɑj kì ree ko cyɑ̈ngi ki kej kwër ying-ɑ́ cwør, wɑlɑ̀ ngwøl, wɑlɑ̀ bøle órënyø, wɑlɑ̀ bɑ ɑ́cɑj, 
LEV.21.19	ngɑn cinge ngøølø wɑlɑ̀ tyele ngøølø, 
LEV.21.20	ɑgøngøtot wɑlɑ̀ ngɑn twilø, kí ngɑn nyinge ledh wɑlɑ̀ ree dɑ kedø, wɑlɑ̀ ngɑn mɑnne ótøgø ko wɑ̈dhi kej kwër. 
LEV.21.21	Ko di dhɑnhø kì kelli kwɑrri Aɑron me ree di gïjø me rɑj me wëggi muuji yɑn gënh-ɑ nyi rɑ̈b bëne. 
LEV.21.22	Ngɑn ni menɑni ócuggø cɑm ki jɑmmi Kwëër Dwøng geki jɑmmi kwër møg-ɑ kyeelø. 
LEV.21.23	De mɑ́ e dɑ kenyledh kì ree, ko wɑ̈dhi buti gëng, wɑlɑ̀ ko kedhi buti këli lɑm. Jɑmmi kwër møgɑni ko bwöl en, mɑ́ bene yɑn Jwøng-ɑ Ácwɑ̈ɑ̈j, o bɑ yɑn ɑ kwër gen.”
LEV.21.24	Codhe, kɑ møgɑni löbbi Aɑron geki wɑ̈dde, kí tyëng Isrɑil bënn yi Mosɑ̀.
LEV.22.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.22.2	“Köbbí Aɑron geki wɑ̈dde kinni nyingɑ ko bwöl gen, wør gen jɑmm-ɑ nyi thyëyi yɑn yi tyëng Isrɑil. Bene yɑn Jwøng-ɑ Ácwɑ̈ɑ̈j. 
LEV.22.3	Ke di dhɑnhø ɑ́kyel kì kelli kwɑrre, ɑ løg tyëng kwër me kedhi buti jɑmm-ɑ thyëyi yɑn yi tyëng Isrɑil, e ywëdhø, pɑ kedhi be gwøg ki jɑmmi kwër kì wïj këli lɑm këti. Mïdhi ciggɑni kì yethi rïjj bënn. Bene yɑn Jwøng-ɑ Ácwɑ̈ɑ̈j.
LEV.22.4	“Ko di dhɑnhø kì gøl Aɑron me cyɑ̈mø ki gïi kwër e dële dɑ kenyledh, wɑlɑ̀ e jɑmme olwöyø gïti keny-ɑ ódhïwe. Ókwërø ceg-ɑ ywëdhø keløg e ónywɑ̈dø ki gïn ywëdhø; oywëdhø ke nywɑle ngɑnthøø, oywëdhø yi tyewe kete; 
LEV.22.5	oywëdhø ke nywɑle lɑ̈y me mulli kì piny; oywëdhø ke nywɑle ngɑn ywëdhø ki gïn-ɑ ywëëdh en. 
LEV.22.6	Ngɑn nywɑl gïgɑni ceg-ɑ bëëdø e ywëdhø gïti keny-ɑ óbuddi cɑ̈ng. Ngɑn ni menɑni ko cyɑ̈ɑ̈m ki gïi kwër, de ócuggø cɑm keny-ɑ órume ki lwøggø. 
LEV.22.7	Ódhïwi keny-ɑ óbuddi cɑ̈ng. Codhe cyee, o cyɑ̈me ki jɑmmi kwër, mɑ́ gïgcɑmmɑni nyi cɑm-ɑ yi gøl kwër. 
LEV.22.8	Ko cyɑ̈ɑ̈m ki rïngi lɑ̈y men-ɑ thøw kete, wɑlɑ̀ lɑ̈y men-ɑ ónɑ̈g-ɑ yi lɑ̈ɑ̈y pɑ̈l, ree ko ywëdhe ki gen. Bene yɑn Jwøng-ɑ Ácwɑ̈ɑ̈j.
LEV.22.9	“Ókwër bënn mïdhi gen cigg møg-ɑ ɑ́muuj yi yɑn. Ke pɑ mïdhi gen, ge ógöögø ki møg-ɑ ɑ́røngi kɑ ge othøø, mɑ́ ciggi kwër ɑ́pyem yi gen. Bene yɑn Jwøng-ɑ Ácwɑ̈ɑ̈j, o bɑ yɑn ɑ kwër gen.
LEV.22.10	“Tyëng gøl kwër keti gen ɑ cyɑ̈mø ki jɑmmi kwër, ko di dhɑnhø megø me cyɑ̈mø’ gen, cɑgg ɑ́ ngɑn bëëdø kì gøl ókwërø, wɑlɑ̀ ngɑn göögø kì cinge ko cyɑ̈ɑ̈m. 
LEV.22.11	Bɑ̈ng ókwërø men-ɑ ngeew en ki ngyënye wɑlɑ̀ ónywøøl ɑ gøle ócuggø cɑm ki gïg-ɑ cɑm yi ókwërɑni, gɑ jɑmmi kwër. 
LEV.22.12	Nyɑɑr ókwërø men-ɑ ónywømø yi ngɑn me pɑth ki ókwërø, pɑ cyɑ̈mø ki jɑmmi kwër. 
LEV.22.13	De keløg nyɑɑr ókwërø bɑ thwöm wɑlɑ̀ ɑtɑ̈ng, o bong nyɑre, kɑ dwöög-ɑ gøl wïye, o cyɑ̈me kì cinge ni kɑ ɑ́bëëde e thinh, ócuggø cɑm ki gïi kwër men-ɑ cɑm yi wïye. Tyëng gøl kwër keti gen ɑ cyɑ̈mø’ gen.
LEV.22.14	“Keløg ngɑn me pɑth ki ngeti gøl kwër ocyɑ̈mø e kwïj wøw, cole gïnɑni kɑ köme kïdhe ki ɑ́kyeel ɑ́bïj. Cule ókwërø gïi kwër men-ɑ cɑɑm en ceth. 
LEV.22.15	Jɑmm-ɑ thyëyi Jwøng-ɑ Ácwɑ̈ɑ̈j yi tyëng Isrɑil ko wëggi bwölø yi ókwër, 
LEV.22.16	mɑ́ ke göög gen kinøw, ge göjj-ɑ ji orøg men kɑ̈ni ki cɑ́y. Bene yɑn Jwøng-ɑ Ácwɑ̈ɑ̈j, o bɑ yɑn ɑ kwër gen.”
LEV.22.17	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.22.18	“Köbbí Aɑron geki wɑ̈dde, kí tyëng Isrɑil bënn kinni, ‘Wɑ̈d Isrɑil wɑlɑ̀ ngɑnpɑth me bëëdø kì kelli gen, keny-ɑ ódwɑdde kɑ̈nø ki gënh-ɑ nyi rɑ̈b bëne, ying gø muuje ɑ́ wïj köngø, wɑlɑ̀ mi mër me rɑ̈bbe Jwøng-ɑ Ácwɑ̈ɑ̈j, 
LEV.22.19	ke kɑ̈ne, kɑ̈ɑ̈le gøn ɑ́ thwønh me bong gïjø me rɑj kì ree, ɑ́ wɑdh, wɑlɑ̀ órömø, wɑlɑ̀ ónywøg, o óyïëy kì yïe. 
LEV.22.20	 Ko kɑ̈ni ki lɑ̈y me di gïjø me rɑj kì ree, ke di gïjø me rɑj kì ree, pɑ yïëy kì yïe. 
LEV.22.21	Ngɑn kɑ̈ni yï Jwøng-ɑ Ácwɑ̈ɑ̈j ki gënhi mër, wɑlɑ̀ wïj köngø, ócuggø bëëdø ɑ́ dhyɑng wɑlɑ̀ dyel, de bëëde e bong gïjø me rɑj kì ree keløg gø dwɑddi yi en kinni o yïëy. 
LEV.22.22	Wu ko nyi kɑ̈ni yï Jwøng-ɑ Ácwɑ̈ɑ̈j ki gïn ngɑl ɑ́ gëëdhi e bɑ cwør, wɑlɑ̀ ree dɑ turø, wɑlɑ̀ ree dɑ kedø, wɑlɑ̀ dɑ kɑ̈jj mø lol kì ree, wɑlɑ̀ dɑ kɑ̈jj mø kwödø, wɑlɑ̀ dɑ kɑ̈jj mø nuti nøggø’ ree, dhøggi gen dɑ pɑ̈ngø. Wu ko muuj ki lɑ̈y me ni møgɑni ɑ́ men rɑ̈bbi Jwøng-ɑ Ácwɑ̈ɑ̈j kì wïj këli lɑm. 
LEV.22.23	Wɑdh wɑlɑ̀ órömø me ree di gïjø me nøg wɑlɑ̀ me dwøng (ni tyelø), ócuggø muujø ɑ́ jwödhø, de ke muujii ɑ́ wïj köngø pɑ yïëy. 
LEV.22.24	Jwøng-ɑ Ácwɑ̈ɑ̈j ko ngɑ̈ddi wun ki lɑ̈y me mɑnne ótøgø, wɑlɑ̀ mɑnne ónyɑjø, wɑlɑ̀ mɑnne bɑ ɑngøl. Gïn ni menɑni ko gwøg wun kì piny wun.
LEV.22.25	“Lɑ̈y me ni møgɑni ko ngew wun kì yï ngɑnpɑth ɑ́ men ngɑ̈llu Jwøøg wun, mɑ́ gø pɑ yïëy yi en ki yï wun, kì bɑng kɑ̀ bëëde e dɑ gïjø me rɑj kì ree.”
LEV.22.26	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.22.27	“Keny-ɑ ónywøøl wɑdh, wɑlɑ̀ órömø wɑlɑ̀ ónywøg, wiy bëëde ki meye ki cyɑ̈ng ɑ́bïryew. De keny-ɑ óthumi cyɑ̈ng ɑ́bïryew, ócuggø ngɑ̈lli yɑn ɑ́ gënh-ɑ nyi rɑ̈b bëne kì bøli keny-ɑ ódwɑddii. 
LEV.22.28	De lɑ̈y ko nɑ̈g geki meye kì cyɑ̈ng ɑ́kyel cɑgg e bɑ dhyɑng wɑlɑ̀ dyel. 
LEV.22.29	Keløg yï dwɑdd-ɑ muuji Jwøng-ɑ Ácwɑ̈ɑ̈j ki gënhi pwøj, gwøøg ki yuu-ɑ mïni pyëwe. 
LEV.22.30	Cɑmu lɑ̈yɑni kì cyɑ̈ngɑni ceth, kɑ ko di rïngø me wiy gïti dhuki. Bene yɑn Jwøng-ɑ Ácwɑ̈ɑ̈j.
LEV.22.31	“Nyi gwøgu gïg-ɑ ɑ́cïgɑ wun. Bene yɑn Jwøng-ɑ Ácwɑ̈ɑ̈j. 
LEV.22.32	Nyingɑ ko bwöl wun, tyëng Isrɑil bënn ngɑ̈nyi gen wøw kinni yɑ bɑ kwërø. Bene yɑn Jwøng-ɑ Ácwɑ̈ɑ̈j, o bɑ yɑn ɑ kwër wun, 
LEV.22.33	o bɑ yɑn ɑ ɑ́kɑ̈ɑ̈l wun wɑ̈g kì piny Rïp, o yɑ göögɑ yɑn ɑ́ Jwøøg wun. Bene yɑn Jwøng-ɑ Ácwɑ̈ɑ̈j.”
LEV.23.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.23.2	“Köbbí tyëng Isrɑil kinni, cyɑ̈ngg-ɑ ɑ́cïb yi Jwøng-ɑ Ácwɑ̈ɑ̈j gɑ cyɑ̈nggi wööwø, mïdhu gen gɑ cyɑ̈nggi kwër. Bene gen cyɑ̈ngg-ɑ ɑ́cïb yi yɑn gɑ møgɑ ek: 
LEV.23.3	 Yï wun dɑ cyɑ̈ng ɑ́bïkyel mø yethi gen gwøg wun gwøøg wun, de wɑ̈thi wun ko wïl kinni bïryeew cyɑ̈ng, ɑ løg Sɑbɑth, bɑ cyɑ̈ɑ̈ng ywömø. Wu ko nyi göög kì cyɑ̈ngɑni, de cøng wu ri wun be mɑ̈ddø. Sɑbɑth bɑ mi Jwøng-ɑ Ácwɑ̈ɑ̈j, kwëru en kì keny-ɑ bëëd wun. 
LEV.23.4	Bene gen cyɑ̈nggi kwëër Jwøng-ɑ Ácwɑ̈ɑ̈j ek, nyi wøwu gen kì bøli kɑ̈jji gen.
LEV.23.6	 Wööwi ópun-ɑ olwëny cɑ̈g-ɑ́ɑ̀ pyɑ̈rø wïdɑ́bïïj cyɑ̈ng, o wu tyëg-ɑ cyɑ̈ng ɑ́bïryew wu cɑm-ɑ olwëny. 
LEV.23.7	Cugi wun kì cyɑ̈ng-ɑ mɑl kì ri cyɑ̈nggɑni kipe mɑ̈ddø, kɑ wu ko göög kì cyɑ̈ngɑni ki gwøøg yethi cyɑ̈ng. 
LEV.23.8	De nyi nëngu Jwøng-ɑ Ácwɑ̈ɑ̈j ki gënh-ɑ nyi rɑ̈b bëne men-ɑ nyi muuj ki mɑc kì yethi cyɑ̈ng ɑ́bïryew møgɑni. Cigu ri wun cøng be mɑ̈ddø kì bïryeew cyɑ̈ng, kɑ wu ko göög kì cyɑ̈ngɑni ki gwøøg yethi cyɑ̈ng.”
LEV.23.9	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.23.10	“Köbbí tyëng Isrɑil kinni, keny-ɑ ókedhu piny-ɑ mëggɑ wun, kɑ wu okɑ̈jø ki byelle, dhöngø men-ɑ kwøng ki kɑjø kì pwödhø, muuj wu en ókwërø. 
LEV.23.11	Thyeer dhöngɑni bøli Jwøng-ɑ Ácwɑ̈ɑ̈j yi ókwërø, o Jwøng-ɑ Ácwɑ̈ɑ̈j pyëwe mïne’ wun. Thyer yi ókwërø kì mwøli cyɑ̈ɑ̈ng Kwëër Ákɑɑdh. 
LEV.23.12	Muuj wun thyew ki órömø rune ɑ́kyel me bong gïjø me rɑj kì ree, me gwøg ɑ́ gënh-ɑ nyi rɑ̈b bëne kì cyɑ̈ng-ɑ muuju byëli Jwøng-ɑ Ácwɑ̈ɑ̈j. 
LEV.23.13	Muuj wun ki kïllì ɑ́ryew mø møng-ɑ búr, mø bɑ ɑnyöm ki møøw dhetun kyeel ki órömø. Yømi tole bɑ men mïni pyëw Jwøng-ɑ Ácwɑ̈ɑ̈j. Kɑ wu muuj wun thyew ki óthɑ̈ngi møgi oløg kyeel ki gøn. 
LEV.23.14	Byell-ɑ nyɑ̈n ko wöl ki belø, ge ko nyɑm ge nuti cyegø, wɑlɑ̀ ge bɑ ɑmɑ̈l ki mɑc, wɑlɑ̀ ɑbul, gïti keny-ɑ ómuuj byëli Jwøgí. Mïdhi cigg møg kì yethi rïjj bënn, kì keny-ɑ bëëd wun gïti ɑtheer.
LEV.23.16	Kì ri pyɑ̈r ɑ́bïïj cyɑ̈ng, cyɑ̈ng-ɑ mɑl kì bɑng thumi osboo ɑ́bïryew, cigu Jwøng-ɑ Ácwɑ̈ɑ̈j muujø ki byëlø megø kì ri byell-ɑ nyɑ̈n. 
LEV.23.17	Muuj wun kì cyɑ̈ngɑni ki ópùn ɑ́ryew mø kɑ̈ɑ̈l yi wun kì kɑ̈lli wun gɑ møg mëggi Jwøng-ɑ Ácwɑ̈ɑ̈j. Gwøøg ópun ɑ́kyel ɑ́ kïllì ɑ́ryew mø ri gen di kɑmïrɑ̀ kɑ muuj ɑ́ byëli Jwøng-ɑ Ácwɑ̈ɑ̈j kì ri byell-ɑ nyɑ̈n. 
LEV.23.18	Muuj Isrɑil bëne ki órömm ɑ́bïryew runi gen ɑ́kyel e bong gïjø me rɑj kì ri gen, kí wɑdh ówöb ɑ́kyel, kí órömm-ɑ thønhø ɑ́ryew. Göggi gen Jwøng-ɑ Ácwɑ̈ɑ̈j gɑ gënh-ɑ nyi rɑ̈b bëne kyeel kí byëlø, kí ópun geki byël-ɑ kunyi Jwøng-ɑ Ácwɑ̈ɑ̈j, o tool gen bɑ men mïni pyëw Jwøng-ɑ Ácwɑ̈ɑ̈j. 
LEV.23.19	Muuj wun thyew ki ónywøg me gwøg ɑ́ gënhi orøg, ki órömm ɑ́ryew runi gen ɑ́kyel mø gwøg gɑ jwödhi mër. 
LEV.23.20	Thyeer gen bøli Jwøng-ɑ Ácwɑ̈ɑ̈j kyeel kí ópun mi byell-ɑ nyɑ̈n yi ókwërø. Ge thërr-ɑ Jwøng-ɑ Ácwɑ̈ɑ̈j, o ge bɑ mø ókwërø. 
LEV.23.21	Cøngu ri wun be mɑ̈ddø kì cyɑ̈ngɑni, kɑ ko di gwøg me gwøg yi wun. Mïdhu cigg møg kì yethi rïjj bënn, kì keny-ɑ bëëd wun gïti ɑtheer.
LEV.23.23	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.23.24	“Köbbí tyëng Isrɑil kinni, cyɑ̈ng-ɑ mɑl kì ri bïryeew dwɑ̈tt bɑ cyɑ̈ɑ̈ng ywömø, cugi wun be mɑ̈ddø keny-ɑ ókoodh kɑ̈ngì. 
LEV.23.25	Ko di gwøg me gwøg yi wun kì cyɑ̈ngɑni, kɑ Jwøng-ɑ Ácwɑ̈ɑ̈j ngɑ̈ddi wun ki gënh-ɑ nyi rɑ̈b bëne.”
LEV.23.26	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.23.27	 “Cyɑ̈nggi dwɑ̈y pyɑ̈rø kì bïryeew dwɑ̈tt, bɑ Cyɑ̈ɑ̈ng Gøøm, cøngu ri wun be mɑ̈ddø kì cyɑ̈ngɑni, kɑ ko di gwøg me gwøg yi wun, kɑ Jwøng-ɑ Ácwɑ̈ɑ̈j ngɑ̈ddi wun ki gënh-ɑ nyi rɑ̈b bëne. 
LEV.23.28	Ko di gwøg kì cyɑ̈ngɑni, mɑ́ e bɑ cyɑ̈ng-ɑ gøøm bøli orøøg wun. 
LEV.23.29	Ngɑn-ɑ ócyɑ̈mø kì cyɑ̈ngɑni, kɑ̈ɑ̈l wɑ̈g kì kelli jie. 
LEV.23.30	O men-ɑ́ ngɑn-ɑ ógöögø kì cyɑ̈ngɑni bɑ Jwøng-ɑ Ácwɑ̈ɑ̈j kiree ɑ ónɑ̈gii. 
LEV.23.31	Ko di gwøg me gwøg yi wun kinni tek, mïdhu cigg møg kì yethi rïjj bënn, kì keny-ɑ bëëd wun. 
LEV.23.32	Bëëde ɑ́ cyɑ̈ɑ̈ng ywömø me dwøng kì yï wun, cɑg kì ri buddi cɑ̈ng kì cyɑ̈nggi dwɑ̈y ɑ́bïngwen gïti buddi cɑ̈ng kì cyɑ̈nggi dwɑ̈y pyɑ̈rø.”
LEV.23.33	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.23.34	“Köbbí tyëng Isrɑil kinni, cyɑ̈nggi dwɑ̈y pyɑ̈rø wïdɑ́bïj kì bïryeew dwɑ̈tt, bɑ cyɑ̈ɑ̈ng Kwëër Akɑnnì, o wööwɑni tyëg-ɑ cyɑ̈ng ɑ́bïryew gɑ møg yethi gen wøør Jwøng-ɑ Ácwɑ̈ɑ̈j. 
LEV.23.35	Cøngu ri wun be mɑ̈ddø kì cyɑ̈ng-ɑ mɑl, kɑ ko di gwøg me gwøg yi wun. 
LEV.23.36	 Kɑ Jwøng-ɑ Ácwɑ̈ɑ̈j nyi ngɑ̈ddi wun ki gënh-ɑ nyi rɑ̈b bëne kì yethi cyɑ̈ng ɑ́bïryew møgɑni. Cøng wun ri wun be mɑ̈ddø këti kì bïdɑ̈ɑ̈g cyɑ̈ng, kɑ Jwøng-ɑ Ácwɑ̈ɑ̈j ngɑ̈ddi wun ki gënh-ɑ nyi rɑ̈b bëne. Menɑni bɑ kwër me dwøng, ko di gwøg me gwøg yi wun kì cyɑ̈ngɑni. 
LEV.23.37	(Møgɑk bene gen cyɑ̈nggi kwëër Jwøng-ɑ Ácwɑ̈ɑ̈j, ɑ yethi gen nyi cøng wun ri wun be mɑ̈ddø, kɑ Jwøng-ɑ Ácwɑ̈ɑ̈j nyi muuj wun ki gëdhhì. Nyi ngɑ̈ddi Jwøng-ɑ Ácwɑ̈ɑ̈j ki gënh-ɑ nyi rɑ̈b bëne, kɑ nyi muuj wun ki byëlø, kí jwödhi mër, ki byël-ɑ kunyi Jwøng-ɑ Ácwɑ̈ɑ̈j, ni kɑ dwɑddii kì yethi cyɑ̈ng bënn. 
LEV.23.38	Gëdhhɑni kedh-ɑ kömi mø cyɑ̈nggi Sɑbɑth, reb ki gëdhh-ɑ nyi muuj yi wun gɑ mø gøøm, kí mø wïj köngø, geki møg-ɑ nyi dwɑddi yi pëthi wun ki muujø.) 
LEV.23.39	Kì bɑng menɑni, nyi wøwu Jwøng-ɑ Ácwɑ̈ɑ̈j kì cyɑ̈nggi bïryeew dwɑ̈tt gɑ pyɑ̈rø wïdɑ́bïj, keny-ɑ órum wun ki kɑji jɑmm-ɑ ɑ́kɑ̈g yi wun kì yethi pwödhhi wun. Wøwu Jwøng-ɑ Ácwɑ̈ɑ̈j ki cyɑ̈ng ɑ́bïryew. Ywööm wun kì cyɑ̈ng-ɑ mɑl geki bïdɑ̈ɑ̈g cyɑ̈ng. 
LEV.23.40	Kɑ̈ɑ̈d wun kì cyɑ̈ng-ɑ mɑl ki møg-ɑ døj kì ri nywøli yenhi wun, kí ówɑwwi benø møg mɑr, kí ɑnɑ̈bbi yenh, kí wijø me ree di okøgg, kɑ wu tuug wun ki cyɑ̈ng ɑ́bïryew kì bøli Jwøng-ɑ Ácwɑ̈ɑ̈j Jwøøg wun. 
LEV.23.41	Nyi wøwu Jwøng-ɑ Ácwɑ̈ɑ̈j kinøw ki cyɑ̈ng ɑ́bïryew kì yethi runn bënn. Mïdhu cigg møg kì yethi rïjj bënn kì keny-ɑ bëëd wun, nyi tuug wun ceth kì bïryeew dwɑ̈tt. 
LEV.23.42	Bëëd wun kì yethi ɑkɑnnì ki cyɑ̈ng ɑ́bïryew, bëëd tyëng Isrɑil bënn kì yethi ɑkɑnnì, 
LEV.23.43	o yod yi kwɑrri wun kinni tyëng Isrɑil ɑ́göjjɑ bëëdø kì yethi ɑkɑnnì ki kɑɑm-ɑ ɑ́kɑ̈ɑ̈lɑ gen wɑ̈g kì piny Rïp. Bene yɑn Jwøøg wun, Jwøng-ɑ Ácwɑ̈ɑ̈j.”
LEV.23.44	Bene kër-ɑ ɑ́löbbi tyëng Isrɑil yi Mosɑ̀ ɑnɑn ki cyɑ̈ngg-ɑ yethi gen nyi wøøw Jwøng-ɑ Ácwɑ̈ɑ̈j.
LEV.24.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.24.2	“Ceg tyëng Isrɑil kinni muuj gen yïn ki møøw dhetun men-ɑ dhïw, me lyel kì yethi lɑ̈mbɑ̈ɑ̈, o mɑc nyi lɑɑnge wɑ̈r e olyelø. 
LEV.24.3	Nyi cwiny lɑ̈mbɑ̈ɑ̈ møgɑni yi Aɑron kì böörø o ge lɑng gen wɑ̈r ge olyelø gïti mwøl, kì bøli Jwøng-ɑ Ácwɑ̈ɑ̈j kì ngɑ̈ɑ̈j gëng, kì bøli Sɑnduug Cigg men-ɑ Kej Kwërdwøng. Mïdhi cigg møg gïti ɑtheer. 
LEV.24.4	Mïdhi lɑ̈mbɑ̈ɑ̈ møgɑni ge olyelø ceth kì bøli Jwøng-ɑ Ácwɑ̈ɑ̈j yi Aɑron, kì wɑ̈thi teggi dhɑm dhïw.
LEV.24.6	Cïb ópùnɑni wïj tɑrɑbeedh dhɑb kì bøli Jwøng-ɑ Ácwɑ̈ɑ̈j, gɑ lwøbb ɑ́ryew, ópùn ɑ́bïkyel kì yij lwøb ɑ́kyel. 
LEV.24.7	Kɑ ri lwøbbɑni ryeet kïdhí ki bɑkur me dhïw ɑ́ men-ɑ ókwɑny kej ópùn. 
LEV.24.8	Nyi cïb ópùn bøli Jwøng-ɑ Ácwɑ̈ɑ̈j kì yethi cyɑ̈nggi Sɑbɑth bënn. Bɑ cigg møg mïdhi yi Isrɑil gïti ɑtheer, 
LEV.24.9	 gïncɑmɑni bɑ mi Aɑron geki gøle, nyi cɑm ge gøn kì kej kwër, mɑ́ e bɑ gïi kwër me pere teg kiree, nyi muuj Jwøng-ɑ Ácwɑ̈ɑ̈j kɑ per ókwër.”
LEV.24.10	Ádɑ jɑl megø me bɑ wɑ̈d nyɑɑr Isrɑil, mɑ ɑ́bëëd kì kelli tyëng Isrɑil. O wïyi nyelɑni bɑ jɑl Rïp, kɑ wɑ̈d nyɑɑr Isrɑil owërø ki wɑ̈d Isrɑil megø kì kɑɑl. 
LEV.24.11	Kɑ wɑ̈d nyɑɑr Isrɑil Jwøng-ɑ Ácwɑ̈ɑ̈j yɑnye ki yɑ̈d mø rijjø. Codhe, kɑ muuj Mosɑ̀, (nyelɑni nyingi meye cwøl ɑ́ Cɑlömith nyɑɑr Dibrì kì gøl Dɑn). 
LEV.24.12	Kɑ mïdhi yi gen ɑ́ ɑmɑg ge nenn-ɑ gïn-ɑ óløøg yi Jwøng-ɑ Ácwɑ̈ɑ̈j kipere.
LEV.24.13	Codhe, kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.24.14	“Kɑ̈ɑ̈lu ngɑn-ɑ ɑ́yɑ̈ddi wɑ̈g kì kɑɑl, kɑ cinggi tyëng-ɑ ɑ́lïngi yɑ̈dde cïb gen wïje, kɑ bɑ̈lli ki tuggi kïttì yi teedø bëne gïti keny-ɑ óthøwe. 
LEV.24.15	Orume, kɑ tyëng Isrɑil köbbí kinni ngɑn-ɑ óyɑny Jwøk, óthøw ki cyënne. 
LEV.24.16	Nɑ̈ɑ̈g ngɑn yɑny Jwøk, bɑ̈lli ki tuggi kïttì yi teedø bëne. Keny-ɑ óyɑɑny Jwøk yi wɑ̈d Isrɑil wɑlɑ̀ yi ngɑnpɑth, nɑ̈ɑ̈g ngɑn-ɑ ɑ́yɑ̈ddi.
LEV.24.18	ngɑn nɑ̈g gïi ngɑn megø, cole gøn ceth, wëy ki wëy.
LEV.24.19	“Ngɑn thödhi wɑɑd gen ki kedø, lony ki thödhø’ kedø ni menɑni. 
LEV.24.20	 Keløg e tor-ɑ cögø, toor cögø ɑ́kyel kì kelli cue, keløg e tøy-ɑ wɑng, tøy wɑnge ɑ́kyel, keløg e tor-ɑ lëjø, toor lëje ɑ́kyel. Ken-ɑ ni men-ɑ ɑ́kïdhe ri ngɑn-ɑ kyeelø, lony ki kïdhi ree. 
LEV.24.21	Ngɑn nɑ̈g lɑ̈ɑ̈y ngɑn-ɑ kyeelø, cole gøn, de nɑ̈ɑ̈g ngɑn nɑ̈g dhɑnhø. 
LEV.24.22	 Ciggɑni ying-ɑ kömi wun bënn, wu tyëng Isrɑil ki tyëngpɑth møg-ɑ bëëdø kì kelli wun, mɑ́ bene yɑn Jwøøg wun, Jwøng-ɑ Ácwɑ̈ɑ̈j.”
LEV.24.23	Keny-ɑ ɑ́rum Mosɑ̀ ki köbbi ciggɑni bënn tyëng Isrɑil, ɑkwɑny gen nyel-ɑ ɑ́yɑ̈ɑ̈d kɑ gø kïdhi gen ngɑ̈ɑ̈j kɑɑl, ɑbɑ̈lli ge gøn ki tuggi kïttì gïti kɑ ɑ́thøwe. Kinøw, møg-ɑ ɑ́cïgi Mosɑ̀ yi Jwøng-ɑ Ácwɑ̈ɑ̈j ɑ́gwøg yi tyëng Isrɑil.
LEV.25.2	“Köbbí tyëng Isrɑil kinni, keny-ɑ ókedhu piny-ɑ mëggɑ wun, nyi ywömu piny e pɑ kɑ̈g yi wun kì bɑng runn ɑ́bïryew, wu wør-ɑ Jwøng-ɑ Ácwɑ̈ɑ̈j. 
LEV.25.3	Nyi kɑ̈gu pwödhhi wun, kɑ yenhi nywøl møg-ɑ bɑ mø wun nyi teb wun, kɑ pwödhhi wun nyi kɑj wun ki runn ɑ́bïkyel. 
LEV.25.4	De bïryeew runn, bɑ runi ywömø me dwøng kipe piny, run menɑni ɑ́thyey ɑ́ mi Jwøng-ɑ Ácwɑ̈ɑ̈j, pwödhhi wun ko kɑ̈g wun, wɑlɑ̀ yenhi nywøl møg-ɑ bɑ mø wun ko teb wun kì runɑni. 
LEV.25.5	Köllì ko wöl ki kɑjø, kɑ nywøli yenh møg-ɑ cyeg e yenh nuti tebø ko lem wun. Bɑ runi ywömø me dwøng me wøru Jwøng-ɑ Ácwɑ̈ɑ̈j. 
LEV.25.6	Cɑgg ɑ́ kɑ̀ bëëd piny e pɑ kɑ̈g ki runɑni, Jwøng-ɑ Ácwɑ̈ɑ̈j wu óthödhe’ gïncɑm ceth, wuki bɑ̈nggi wun, kí tyëng-ɑ kïr yi wun, kí tyëngpɑth møg-ɑ bëëdø kì kelli wun, 
LEV.25.7	kí lɑ̈yy-ɑ pidh yi wun, kí lɑ̈yyi pɑ̈l. Gïg-ɑ ónywøl yi pinyɑni bɑ møg cɑm.
LEV.25.8	“Kɑ wu kwɑ̈ɑ̈n wun ki runn pyɑ̈r ɑ́ngwen wïdɑ́bïngwen. 
LEV.25.9	Codhe, kì pyɑ̈ri cyɑ̈nggi bïryeew dwɑ̈tt, Cyɑ̈ɑ̈ng Gøøm, öd wun ki ngɑn kodh kɑɑng tung kì yij piny bëne. 
LEV.25.10	Thyey wun pyɑ̈r ɑ́bïïj runn, kɑ ji gøny wun kì yethi töjji bɑ̈ɑ̈ngø kì yij piny bëne. Cwøl ɑ́ runi tung. Döggi ngɑn jɑmme, kɑ ngɑn døøge gøl gen. 
LEV.25.11	Pyɑ̈r ɑ́bïïj runn bɑ runi medi pëëth kì yï wun. Wu ko kɑ̈ɑ̈g wɑlɑ̀ köllì ko kɑj wun, wɑlɑ̀ nywøli yenh ko lem wun kì runɑni. 
LEV.25.12	Runɑni bɑ runi kwër kì yï wun. Cɑmu gïg-ɑ nywøl yi piny keti gen.
LEV.25.13	“Kì yij Runi Dwöggø menɑni, døøg ngɑn kömi jɑmme møg-ɑ ngeew en wɑ̈g. 
LEV.25.14	O keløg piny ngëwwií wɑɑd wun wɑ̈d Isrɑil, wɑlɑ̀ yï ngëëw ɑ yïe, ko di gwem. 
LEV.25.15	Ngeew piny e gïg-ɑ nywøl en kì yethi runn-ɑ bøli Runi Dwöggø men-ɑ óbï di rømmø. 
LEV.25.16	Keløg runnɑni nuti ge gïïr, tïng ngyew mɑl, de keløg ɑ́ runn mø nøg ɑ döngø, dwöög ngyew piny, mɑ́ e bɑ gïg-ɑ ónywøl yi piny, ɑ ceg ki ngewø. 
LEV.25.17	Ko di ngɑn gwem wɑ̈d Isrɑil wɑɑd gen, de mïdhu ciggi Jwøøg wun, Jwøng-ɑ Ácwɑ̈ɑ̈j.
LEV.25.18	“Kì bɑng menɑni nyi mïdhu Ciggi Jwøng-ɑ Ácwɑ̈ɑ̈j geki kwönge, o wu óbëëd wun kì pinyɑni pëthi wun pɑ lïngø. 
LEV.25.19	Piny ónywøl ki gïg-ɑ dwɑddi yi wun kipe cɑmø bënn, wu ónin kì yije.
LEV.25.20	“Wu ócuggø pëjjø kinni, ‘Keløg wø pɑ kɑ̈gø, o wø pɑ lïmø ki köllì, wø ócɑm-ɑ ngø kì bïryeew runn?’ 
LEV.25.21	Wu ónëngɑ ki gyëdh mø døngø kì bïkyeel runn, kɑ pwödh ocyegø ki byel mø cɑm ki runn ɑ́ryew. 
LEV.25.22	Keny-ɑ ókɑ̈ɑ̈g wun kì bïdɑ̈ɑ̈g runn, wu óbëëdø wu nudd wu cɑm-ɑ byell-ɑ ɑ́cyeg kì bïkyeel runn, o wu obëëdø wu nudd wu ocyɑ̈mø ki byellɑni gïti keny-ɑ ócyeg byell-ɑ ɑ́kɑ̈g yi wun.
LEV.25.23	“Piny ko ngew e cöög-ɑ yï ngɑn-ɑ ngewii, mɑ́ piny ceg bëëdø ɑ́ miɑ, mɑ́ wu bɑ tyëngpɑth, o wu bëëd ɑ pinyɑ.
LEV.25.24	“Keny-ɑ óngeew piny, ngɑ̈nyu wøw kinni ódöggi wɑ̈n. 
LEV.25.25	Keløg wɑ̈d Isrɑil jɑdø, kɑ pinye ngeewe wɑ̈g, døøg ki ngëwwii yi wɑɑd gen, wɑɑd nyöödø. 
LEV.25.26	Keløg e bong ngɑn ngëwwii en, de óyïddø ki ngyëny dhuki megø, 
LEV.25.27	cule jɑl-ɑ ɑ́ngew piny kì yïe ngyënyyi runn-ɑ ɑ́döng kipe bëëni Runi Dwöggø, kɑ døøge pinye. 
LEV.25.28	De keløg e pɑ yïddi ki ngyëny mø lwɑ̈nge gøn ki døøgø’ ngewø, bëëde kì yï ngɑn-ɑ ɑ́ngëëw gïti keny-ɑ óbëën Runi Dwöggø. Döggi piny wɑ̈n kì runɑni.
LEV.25.29	“Keløg dhɑnhø ngeew-ɑ øde wɑ̈g kì kɑɑl me ógerø ki dörø, ócuggø døøgø ngewø yi en keny-ɑ óthumi run-ɑ mɑl kì ri ngewii. 
LEV.25.30	De keløg ønɑni pɑ cuggi døøgø ki ngewø yi en kì runɑni, pɑ cigi døøgø ngëwwii, o ød ceg-ɑ cögø ɑ́ mi jɑl-ɑ ɑ́ngewii; ɑ́göög ki mi gøl gen. Pɑ döggi wɑ̈n kì Runi Dwöggø. 
LEV.25.31	De udd-ɑ pɑ ying kɑɑl dörø; uddi kelli myërr, ge nɑ pwödh, ge ócuggø døøgø ngewø yi wɑ̈n, o ge ceg kɑ döggii kì Runi Dwöggø. 
LEV.25.32	De Kwɑrri Leebì jɑmmi gen ócuggø døøgø ngewø yi gen kì yethi myërr-ɑ ɑ́mëggi gen kì bøli keny-ɑ dwɑddi yi gen. 
LEV.25.33	Keløg ød ngeew-ɑ wɑ̈g yi Kwɑɑr Leebì kì yethi myërrɑni, de gø nuti døøg en ki ngëwwi ree, döggii ceth kì Runi Dwöggø, mɑ́ myërri Kwɑrri Leebì bɑ mø gen, mø pɑ kɑ̈ɑ̈l wɑ̈g kì yï gen kì kelli Isrɑil. 
LEV.25.34	De pɑ̈l-ɑ nyi cyɑ̈ɑ̈m yi dhög kì tøggi myërri gen ko wöl ki ngeew wɑ̈g, cungi gɑ mø gen ceth gïti ɑtheer.
LEV.25.36	Ko köbbí col ki mø ngenyø kibøli møg-ɑ ɑ́wïdhii, o ómyëw óbëëde kì butí ceth. 
LEV.25.37	 Ko wëggí col ki møg-ɑ nywøl yi ngyëny, kɑ gïncɑm-ɑ ɑ́wïdhii col e nɑ keje ceth. 
LEV.25.38	Bene yɑn Jwøøg wun, Jwøng-ɑ Ácwɑ̈ɑ̈j, ɑ ɑ́kɑ̈ɑ̈l wun wɑ̈g kì piny Rïp, o wu mëggɑ piny Kɑnɑɑn, o yɑ óbëëdɑ yɑn ɑ́ Jwøøg wun.
LEV.25.40	mïdhí ni ngɑn-ɑ kïr, kɑ wiy gögge yïn gïti bøli keny-ɑ óbëën Runi Dwöggø. 
LEV.25.41	Obëën bøli kenyɑni, kɑ wiy døøge gøl gen kì piny kwɑn, kɑ wiy nyige kɑ̈l yi en. 
LEV.25.42	Mɑ́ tyëng Isrɑil bɑ bɑ̈nggɑ, møg-ɑ ɑ́kɑ̈ɑ̈lɑ wɑ̈g kì piny Rïp, o ge pɑ cuggi ngewø gɑ bɑ̈ngg. 
LEV.25.43	Ge ko kwïj cengø, de böggí Jwøgí. 
LEV.25.44	Keløg wu dwɑdd-ɑ ngyew ki bɑ̈ngg, ngëëw wun ki jurr-ɑ kyeelø. 
LEV.25.45	Wu ócuggø ngyew thyew ki nyigi jurr-ɑ kyeelø møg-ɑ bëëdø kì kelli wun, ki møg-ɑ ónywølø yi kɑ̈lli gen ge bëëd ɑ piny wun, ge ócuggø gwøg gɑ mø wun. 
LEV.25.46	Ge ócuggø lɑgø yi nyigi wun kì bɑng wun, göggi gen kɑ̈lli wun gïti thøø, de wɑddi wun tyëng Isrɑil ko kwïju cengø.
LEV.25.47	“Keløg ngɑnpɑth kɑ̈rø, kɑ wɑ̈d Isrɑil me bëëdø kì bute ojɑdø, kɑ ree ngëwwe ngɑnpɑth menɑni, wɑlɑ̀ ree ngëwwe’ wɑɑd ngɑnpɑth menɑni, 
LEV.25.48	keny-ɑ órume ngewø, ngyew ócuggø pɑ̈dø yi nget ɑ́kyel kì kelli wɑddi gen, 
LEV.25.49	ying-ɑ́ ómï wïye, wɑlɑ̀ ówɑ̈n, wɑlɑ̀ ócuggø pɑ̈dø yi wɑd megø kì gøl gen. Wɑlɑ̀ ke kɑ̈re, ree ócuggø pɑ̈dø yi en, kɑ ngyënyy-ɑ ɑ́ngewii col yi en. 
LEV.25.50	Köbbe jɑl-ɑ ɑ́ngewii, kɑ ge kwɑn gen runn, cɑg kì ri keny-ɑ ɑ́ngëwwe ree gøn, gïti Runi Dwöggø men-ɑ óbï, kɑ ngyënyy-ɑ ɑ́ngewii cole ge kwɑɑn-ɑ ri köggi ngɑn ceg ki kïrø. 
LEV.25.51+LEV.25.52	Cole budi ngyënyy-ɑ ɑ́ngewii ge kwɑɑn-ɑ ri kwɑnni runn-ɑ ɑ́döng, 
LEV.25.53	e dhɑ̈y nɑ ngɑn-ɑ ɑ́kïr. Ko kwïj cengø yi wɑ̈n ngɑn-ɑ ɑ́ngewii. 
LEV.25.54	O ke cöge e pɑ pɑ̈d ki yëëth møgɑk, gøny geki nyige kì Runi Dwöggø men-ɑ óbï. 
LEV.25.55	Mɑ́ tyëng Isrɑil bɑ bɑ̈nggɑ. Ge bɑ bɑ̈nggɑ møg-ɑ ɑ́kɑ̈ɑ̈lɑ wɑ̈g kì piny Rïp. Bene yɑn Jwøøg wun, Jwøng-ɑ Ácwɑ̈ɑ̈j.”
LEV.26.2	Mïdhu cyɑ̈nggi Sɑbɑth møgɑ, kɑ jɑmmi kwër møgɑ böggi wun. Bene yɑn Jwøng-ɑ Ácwɑ̈ɑ̈j.
LEV.26.4	wu ómëggɑ kødh kì bøli keje, o piny yije cyeeg yi jɑmmì, o yenh nywøl gen. 
LEV.26.5	Pwödhhi wun ócyeg kidøøj, ki me pïïd wun yi cyegi nywøli yenh wu nudd wu okɑ̈jø ki byel, kɑ wu pïïd yi kɑ̈g wu nudd wu olïmø ki nywøli yenhi bɑ̈ggi wun. Gïg-ɑ dwɑddi yi wun ki cɑmø óbëëdø ge nud kì yï wun, o wu óbëëdø wu pɑ böggi kì piny wun.
LEV.26.6	“Wu ónëngi yi yɑn ki mër kì piny wun, o wu ónin wun e bong gïjø me böggi yi wun. Lɑ̈yy-ɑ cyɑ̈mø ónyiig yi yɑn kì pinyɑni, o óbong liny kì yij piny wun. 
LEV.26.7	Tyëng-ɑ mɑɑn wun ócyeddi yi wun, kɑ ge ópɑ̈nhø keny-ɑ ɑ́kebbu gen ki pil. 
LEV.26.8	Ábïj kì kelli wun tyɑm-ɑ ji miyø, o miyø ɑ́kyel tyɑm-ɑ ji miy pyɑ̈rø. 
LEV.26.9	Wu ógyëdh yi yɑn kɑ wu nëngɑ ki nywøl mø gïïr, dhøgɑ ómïdhɑ kì ri lwöbø men-ɑ kɑɑmee. 
LEV.26.10	Byelli wun ócyeg kidøøj, kɑ wu pïïd yi byell-ɑ nyɑ̈n wu ocyɑ̈mø ki wöyyì, kɑ byell-ɑ wöyyì ceg yi wun ki weddø, o yethi óköddì kïdhi byell-ɑ nyɑ̈n. 
LEV.26.11	Yɑ óbëëdø’ kelli wun kì yij kemɑ, o wu pɑ pɑ̈nyɑ’ lugi ngɑ̈jɑ. 
LEV.26.12	 Yɑ ócyɑ̈dhi ki wun ceth; Yɑ óbëëdø yɑn ɑ́ Jwøøg wun, o wu óbëëdø wun ɑ́ jiɑ. 
LEV.26.13	Yɑn yɑ Jwøøg wun, Jwøng-ɑ Ácwɑ̈ɑ̈j, ɑ ɑ́kɑ̈ɑ̈l wun wɑ̈g kì piny Rïp kun-ɑ ɑ́bëëd wun, wu bɑ bɑ̈ngg, kɑ lødhi ɑcebbì mø wun tørri yi yɑn, kɑ wu wëggɑ cyɑ̈dhø wu törr-ɑ wɑ̈thi wun.
LEV.26.14	“De keløg kwɑbbɑ pɑ lïngi yi wun, kɑ gïg-ɑ cïgɑ wun pɑ nyi gwøg yi wun, 
LEV.26.15	o keløg ngɑ̈thi wun lugu’ ciggɑ, kɑ kwöngɑ bɑny yi wun, wu bɑny-ɑ lïngi kwøbbɑ, bene pɑ̈di lwöbø yi wun ɑnɑn. 
LEV.26.16	O keny-ɑ ópɑ̈d wun lwöbø, bene gïg-ɑ ógöggɑ wun ek: wu ógöjjɑ ryɑ̈g me dwøng, wu ógöjjɑ rɑ̈ɑ̈m dëllì, kí lëdhi dëllì men-ɑ ócør nyingi wun, kɑ wu dhile’ nɑ̈gø. Wu óthuw kɑ̈g ki byel, mɑ́ byellɑni ócɑm-ɑ yi ji mø mɑ̈n ki wun. 
LEV.26.17	Nyingee ónenni yi wɑ, kɑ wu tyɑm yi ji mø mɑɑn wun, kɑ wu jɑɑg yi ji mø mɑɑn wun; o wu ówɑ̈dhi rengø yi wɑ̈ɑ̈rø e bong ngɑn me cyeddi wun.
LEV.26.18	“O keløg wu óbëëd wu nudd wu opëmø ki kwøbbɑ, kömi cɑ́yi wun ócigɑ kïdhø ki tyel ɑ́bïryew. 
LEV.26.19	Ki lɑ̈n-ɑ lɑ̈ddi wun ɑnɑn, wɑ̈thi wun ódwöögɑ piny, óbëëd e bong kødh, piny wun óthwøw kɑ ogöögø’ dødø. 
LEV.26.20	Cɑgg wu göögø wu teeg, bong gïjø me yod yi wun, mɑ́ e bong gïjø me cyeg kì pinyɑni, o yenh pɑ kɑ̈ni ki nywøl.
LEV.26.21	“Keløg wu óyöd wu kɑ̈l-ɑ wɑ̈yi wun, kɑ wu óbɑ̈nyø ki lïngi kwøbbɑ, kömi cɑ́yi wun ócigɑ kïdhø ki tyel ɑ́bïryew. 
LEV.26.22	Lɑ̈yy-ɑ nyi cyɑ̈mø óörɑ kelli wun, kɑ nyigi wun cɑm yi gen, kɑ dhögi wun cɑm yi gen, kɑ wu odöngø wu nøg, o yëëth döng gen ge bong ji møg cyɑ̈dhi kì yethi gen.
LEV.26.23	“O rum cɑ́yɑni ki pɑ̈dhi kömi wun de wu pɑ yewi, wu nudd wu bɑny-ɑ møgɑ, 
LEV.26.24	wu ceg yi yɑn kɑ cɑyø ki cɑ́y mø lod møgɑni ki tyel ɑ́bïryew. 
LEV.26.25	Liny óköölɑ kömi wun, liny me cɑɑy wun kipe kɑ ɑ́pɑ̈du lwöbø men-ɑ ɑ́ying kɑɑmee, o keløg wu pɑ̈n-ɑ yethi kɑ̈ddi dör, wu örɑ’ rɑ̈ɑ̈m dëllì møg-ɑ ójɑ̈ddi ki yɑdh, kɑ wu yömm-ɑ yï ji mø mɑ̈n ki wun. 
LEV.26.26	Wu ótwönɑ ki gïncɑm, kɑ men-ɑ́ tyëng-ɑ mɑ̈nn pyɑ̈rø rïb-ɑ kömi purun ɑ́kyel, o nyi ceg ki teggø yi gen, o keny-ɑ órume ki cɑmø yi wun bëne, kɑ̈ɑ̈j wun pɑ lɑ̈ɑ̈ny.
LEV.26.27	“O rum cɑ́yɑni ki pɑ̈dhi kömi wun de wu pɑ yewi, wu nudd wu bɑny-ɑ møgɑ, 
LEV.26.28	pyëwɑ órënyi kɑ kömi cɑ́yɑni cigɑ kïdhø ki mø pëddi rɑ̈jø, mø lod mø tyeli mɑl ki tyel ɑ́bïryew. 
LEV.26.29	Kɑ̈ɑ̈j wun ótëngi ki mendwøng kɑ nyigi wun cɑm yi wun. 
LEV.26.30	Kɑ̈jji mɑ̈ddø mø wun kì wɑ̈thi ótøng ócøørɑ piny, kɑ këlli bɑkur dhurɑ piny, kɑ wu leengɑ kömi ngïjji jwöggi wun wu thøø, wu ómɑn yi yɑn ki mendwøng. 
LEV.26.31	Kɑ̈ddi wun ócøørɑ piny geki kɑ̈jji mɑ̈ddø mø wun, o yɑ óbɑ̈nyi ki gëdhh-ɑ ómuuj yi wun. 
LEV.26.32	Piny wun órënyi yi yɑn ki menteg, kɑ men-ɑ́ tyëng-ɑ óbï be kwɑnyii ceg-ɑ ngɑ̈ngø yi rëny-ɑ rëny en. 
LEV.26.33	Wu óköllɑ liny kɑ wu tɑɑy-ɑ kelli jurrì møøgø. Piny wun ódöng nøw, kɑ kɑ̈ddi wun odöngø ge rënyø. 
LEV.26.34	Codhe, o piny ree ywöme keny-ɑ ókïdhi wun pödhhi ji mø mɑ̈n ki wun. Piny wun pyëwe ómïni yi ywömø keny-ɑ ódöönge e wɑ̈dh-ɑ bëëdø yøw. 
LEV.26.35	Piny ree óywöme ki ywömø me lod men-ɑ di mëggu en kì yethi cyɑ̈nggi Sɑbɑth, keny-ɑ́ nudd wu obëëdø’ yije.
LEV.26.36	“Tyëng-ɑ ónudd ge onëënø pëthi gen ónyönhi kì piny tyëngmɑ̈ɑ̈nø. Ge óbwøg yi yïthhi yɑdh kɑ̀ yɑngi gen yi yømø. Ge órengi e dhɑ̈y ce dɑ ngɑn cyeddi gen ki pilø, kɑ ge ópɑ̈nhø e bong ngɑn cyeddi gen. 
LEV.26.37	Kɑ ngɑn pɑ̈dh-ɑ kömi ngɑn, e ce dɑ ngɑn cyeddi gen ki pilø, ngö e bong ngɑn cyeddi gen. Wu ónyönhi, liny pɑ lwɑ̈ng yi wun. 
LEV.26.38	Wu óthøw kelli pödhh møøgø, kɑ wu lɑ̈ny-ɑ yethi pödhhi ji mø mɑ̈n ki wun. 
LEV.26.39	O tyëng-ɑ ódöng ge onëënø kwɑ̈ɑ̈g gen yethi pödhhi ji mø mɑ̈n ki gen kì bɑng orøøg gen. Ge kwɑ̈ɑ̈g-ɑ yïnø thyew kipe orøøg kweyyi gen.
LEV.26.40	“De kwɑrri wun oyewi gen ki orøøg gen geki orøøg kweyyi gen, jøg-ɑ ɑ́pyem kwøbbɑ, kɑ ngɑ̈thi gen lugi gen yɑn, 
LEV.26.41	ɑwëggi gen pyëwɑ rënyø, ɑkøølɑ gen pɑ̈l yij piny ji mø mɑ̈n ki gen. Kì cyɑ̈n cyee keny-ɑ óyömmi kwɑrri wun, kɑ cɑ́yi gen yïëy yi gen, 
LEV.26.42	 lwöm-ɑ ɑ́ying kɑɑm wøn ki Abrɑhɑm ópɑr yi yɑn, kí lwömi wøn ki Isɑɑk, kí lwömi wøn ki Yɑgob, kinni piny ómëggɑ jiɑ. 
LEV.26.43	Piny ówiy e dööng nøw yi gen, o piny pyëwe mïne kì kɑɑm-ɑ bëëde e ywöm-ɑ ree, o ge yïëy gen ki cɑyø kipe kɑ ɑ́bɑny gen kwöngɑ geki ciggɑ. 
LEV.26.44	Cɑgg ɑ́ kinøw ceth, kɑ̈ng-ɑ óying gen piny ji mø mɑ̈n ki gen, ge pɑ ti yi yɑn ki weddø, wɑlɑ̀ ge pɑ nɑ̈gɑ pɑ̈l ge bënn, mɑ́ menɑni óbëëd ɑ́ cögi lwömɑ ki gen, o bene yɑn Jwøøg gen, Jwøng-ɑ Ácwɑ̈ɑ̈j. 
LEV.26.45	Ge ópɑ̈ddɑ ki lwömi tyeli mɑl, lwöm-ɑ ree ɑ́kɑ̈ɑ̈lɑ gen wɑ̈g kì piny Rïp, e jurrì onëënø bënn, kipe kinni o yɑ óløgɑ Jwøøg gen, yɑ Jwøng-ɑ Ácwɑ̈ɑ̈j.”
LEV.26.46	Møgɑk bene gen kwöng geki cigg møg-ɑ ɑ́mëggi Mosɑ̀ yi Jwøng-ɑ Ácwɑ̈ɑ̈j kì wïj Kïti Sinɑy kipe tyëng Isrɑil.
LEV.27.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
LEV.27.2	“Köbbí cigg møg tyëng Isrɑil, kinni keny-ɑ órum dhɑnhø ki mëggi Jwøng-ɑ Ácwɑ̈ɑ̈j ɑ́ wïj köngø, 
LEV.27.3	jɑlø runne pyɑ̈r ɑ́ryew gïti pyɑ̈r ɑ́bïkyel pɑ̈d kɑ ngyëny ɑ́tegg pyɑ̈r ɑ́bïj. Røm gen ri ɑ́tuggi ɑ́tegg møg-ɑ ónyodh yi ókwër. 
LEV.27.4	Ngɑndhɑjø runne pyɑ̈r ɑ́ryew gïti pyɑ̈r ɑ́bïkyel pɑ̈d kɑ ngyëny ɑ́tegg pyɑ̈r ɑ́dɑ̈g. 
LEV.27.5	Nyel-ɑ jɑlø runne ɑ́bïj gïti pyɑ̈r ɑ́ryew pɑ̈d kɑ ngyëny ɑ́tegg pyɑ̈r ɑ́ryew. Dhɑjø pɑ̈d kɑ ngyëny ɑ́tegg pyɑ̈rø. 
LEV.27.6	Nyɑgïnthinh-ɑ jɑlø dwɑ̈ye ɑ́kyel gïti runn ɑ́bïj, pɑ̈d kɑ ngyëny ɑ́tegg ɑ́bïj. Nyɑgïnthinh-ɑ dhɑjø pɑ̈d kɑ ngyëny ɑ́tegg ɑ́dɑ̈g. 
LEV.27.7	Jɑlø runne pyɑ̈r ɑ́bïkyel gïti mɑl, pɑ̈d kɑ ngyëny ɑ́tegg pyɑ̈rø wïdɑ́bïj. O dhɑjø pɑ̈d kɑ ngyëny ɑ́tegg pyɑ̈rø.
LEV.27.8	“Ngɑn dhɑl yi col muuj ókwërø, o ngyënyy-ɑ col en cïb yi ókwërø, ngyënyy-ɑ cuggi lwɑ̈ngø ki colø yi ngɑn-ɑ ɑ́köngi, ókwøb-ɑ yi ókwërø.
LEV.27.9	“Keløg wïj köngø bɑ lɑ̈y me cuggi mëggi Jwøng-ɑ Ácwɑ̈ɑ̈j; kɑ cyee, gïn-ɑ ɑ́mëggi Jwøng-ɑ Ácwɑ̈ɑ̈j bɑ gïi kwër. 
LEV.27.10	Lɑ̈y-ɑ ɑ́muuj keje ko cïbi, wɑlɑ̀ ko wil, ying e wil kɑ men døj wɑlɑ̀ men rɑj, ke pɑ̈nyii ki wilø, lɑ̈yyɑni ryeet ceg-ɑ gwøg ki mø kwër. 
LEV.27.11	Lɑ̈yy-ɑ ywëdhø pɑ cuggi mëggi Jwøng-ɑ Ácwɑ̈ɑ̈j gɑ gëdhhì, o ke di ngɑn kɑ̈ni yï Jwøng-ɑ Ácwɑ̈ɑ̈j ki ɑ́kyel kì kelli lɑ̈yyɑni, muuj ókwërø. 
LEV.27.12	Kɑ ngyënyy-ɑ ngeew lɑ̈yɑni cïb yi ókwërø e køøl-ɑ kömi døøje wɑlɑ̀ rɑ̈je, ni kɑ̀ nennii yi ókwërɑni, bene gen ngyënyy-ɑ ókwøb yi ókwërø ɑ ngeewii. 
LEV.27.13	Keløg ngɑn-ɑ ɑ́kɑ̈ni dwɑdd-ɑ dwøøgi gëe, kɑ ɑ́kyeel ɑ́bïj kì ri ngyënyy-ɑ ɑ́cïb yi ókwërø gɑ møg ngeew lɑ̈yɑni cïb kömi ngyënyy-ɑ col en, o cole mø ngenyø.
LEV.27.14	“Keløg dhɑnhø muuj-ɑ øde, gø mëgge’ Jwøng-ɑ Ácwɑ̈ɑ̈j ɑ́ mi kwër, cïb ngyënyye yi ókwërø, e ködd-ɑ kömi rɑ̈je wɑlɑ̀ døøje, ngyënyy-ɑ ókwøb yi ókwërø bene gen ngyënyy-ɑ ngeew ønɑni. 
LEV.27.15	De keløg ngɑn-ɑ ɑ́muuj ød dwɑdd-ɑ døøgi øde ki ngewø, cïb ɑ́kyeel ɑ́bïj kì ri ngyënyyɑni kömi ngyënyyi ngyew, o cole mø ngenyø. Codhe, o ød døøge ɑ́ mi wɑ̈n këti.
LEV.27.16	“Keløg dhɑnhø muuj-ɑ pwödhø kì ri piny gøl gen, ngyënyy-ɑ ngeew pwödhø pɑ̈ɑ̈r kɑ ngyënyy-ɑ ngeew köödh møg-ɑ kɑ̈ɑ̈gii, kwɑn ɑ́ ngyëny ɑ́tegg pyɑ̈rø ɑ ngeew gïn ni rummì pyɑ̈rø mø ceir. 
LEV.27.17	Keløg pwödhø muuj yi ngɑnɑni kì Runi Dwöggø, cungi ngyënyy-ɑ ngeewii gɑ møg-ɑ ɑ́kwøb yi ókwërø ceth. 
LEV.27.18	De keløg e ómuuj yi ngɑnɑni kì bɑng runi Dwöggø, cïb ngyënyyi ngyew yi ókwërø ge kwɑɑn-ɑ ri runn-ɑ ɑ́döng kipe bëëni Runi Dwöggø. Kɑ kwɑnnɑni ngul wɑ̈g kì ri ngyënyyi ngyew. 
LEV.27.19	Keløg ɑ́ ngɑn-ɑ ɑ́muujii ɑ dwɑddii døøgø ngewø, cïb ɑ́kyeel ɑ́bïj kì ri ngyënyyɑni kömi gen, o cole mø ngenyø. Codhe cyee, o pwödhø døøge ɑ́ mi wɑ̈n këti. 
LEV.27.20	Keløg pwönhɑni pɑ døøg ki ngewø yi wɑ̈n, wɑlɑ̀ keløg e ngew-ɑ yi ngɑn megø, pɑ cigi døøgø ngewø yi jɑl-ɑ ɑ́muujii. 
LEV.27.21	Keny-ɑ ópɑ̈ɑ̈d piny kì Runi Dwöggø, pinyɑni ceg-ɑ gwøg ɑ́ mi kwër, bɑ mi Jwøng-ɑ Ácwɑ̈ɑ̈j, ni piny-ɑ ócɑɑgø mëggii. Ceg-ɑ gwøg ki mi ókwër, ɑ løg gøl kwër.
LEV.27.22	“Keløg dhɑnhø mëgg-ɑ Jwøng-ɑ Ácwɑ̈ɑ̈j piny me cɑɑg en ki ngewø, e pɑth ki piny gøl gen, 
LEV.27.23	kwɑɑn runn-ɑ ɑ́döng kipe bëëni Runi Dwöggø yi ókwërø, kɑ ngyënyy-ɑ ngeew pinyɑni cïbe, kɑ ngyënyyi ngyew muuj kì cyɑ̈ngɑni ceth, ngyënyyɑni bɑ mø kwër, ɑ løg mø Jwøng-ɑ Ácwɑ̈ɑ̈j. 
LEV.27.24	Keny-ɑ óbëën Runi Dwöggø, pinyɑni døøg-ɑ yï wɑ̈n ngeti tyeli mɑl, yï gøl-ɑ ɑ́ngeew pinyɑni wɑ̈g.
LEV.27.25	“Nyi rum wun ki rum-ɑ ɑ́cïb yi kej kwër, kɑ̀ cud wun ki ngyënyyi ngew møgɑk, e bɑ ngyënyø me cuggi pɑ̈ngø gɑ bud pyɑ̈r ɑ́ryew.
LEV.27.26	“Keløg lɑ̈y bɑ kɑyi meye, ceg bëëdø ɑ́ mi Jwøng-ɑ Ácwɑ̈ɑ̈j, ko cigi mëggii yi ji. Keløg ɑ́ dhyɑng wɑlɑ̀ dyel, bɑ mi Jwøng-ɑ Ácwɑ̈ɑ̈j. 
LEV.27.27	Keløg lɑ̈yɑni ywëdhø, døøg ki ngewø yi wɑ̈n ki ngyënyy-ɑ ókwøb yi ókwërø. Kɑ kömi ngyëny kïdhi yi ngɑnɑni ki ɑ́kyeel ɑ́bïj. Keløg e pɑ døøg ki ngewø yi wɑ̈n, ngeew wɑ̈g yi ókwërø ki ngyënyy-ɑ ɑ́cïb en.
LEV.27.29	“Keløg dhɑnhø ómuujø kɑ per nɑ̈gø, pɑ cuggi gøømø, ceg ki nɑ̈gø ceth.
LEV.27.31	Keløg e dɑ ngɑn dwɑddi dwøøgi ɑ́kyeel pyɑ̈rrɑni, kömi ngyënyy-ɑ ngewii ceg kɑ kïdhø ki ɑ́kyeel ɑ́bïj. 
LEV.27.32	Kwɑɑny ɑ́kyeel pyɑ̈ri lɑ̈yy kì yï dhɑnhø yi ókwërø, ying gɑ dyëg wɑlɑ̀ dhög, o ge bɑ mø kwër, ɑ løg mø Jwøng-ɑ Ácwɑ̈ɑ̈j. 
LEV.27.33	Ngɑn-ɑ di lɑ̈yye ko wöl wïïdø, ying-ɑ́ men rɑj ɑ wil ki men døj, wɑlɑ̀ men døj ɑ wil ki men rɑj. Keløg e owïïdø lɑ̈yyɑni ryeet ceg-ɑ gwøg ki mø Jwøng-ɑ Ácwɑ̈ɑ̈j, ge pɑ cuggi døøgø ngewø yi wïi gen.”
LEV.27.34	Møgɑk bene gen cigg-ɑ ɑ́mëggi Mosɑ̀ yi Jwøng-ɑ Ácwɑ̈ɑ̈j kì wïj Kïti Sinɑy kipe tyëng Isrɑil.
NUM.1.2	“Kwɑnu tyëng Isrɑil wuki Aɑron, kwɑn gɑ wɑ̈thi ud, kí wɑ̈thi kɑ̈llì, gwedu jøg-ɑ cwøw bënn, 
NUM.1.3	Cɑg kì ri ngɑn runne bɑ pyɑ̈r ɑ́ryew gïti mɑl, ɑ́ ngɑn cuggi kedhi be liny. 
NUM.1.4	Kɑ̈bbí ki jøgdøngø, ɑ́kyel kì wïj kɑl, gɑ møg køny wun, o bëëde ɑ́ jɑngi gøl gen.” 
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Møg bene gen jøg-ɑ ɑ́kwɑny kì kelli teedø gɑ jɑggi wɑ̈thi kɑ̈llì kipe gwøngɑni.
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Ruben
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Elidhur wɑ̈d Cedeur
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Cimeøn
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Celumeil wɑ̈d Dhuricɑdɑy
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Yeudɑ̀
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Nɑkcön wɑ̈d Aminɑdɑb
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Isɑkɑr
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Nethɑnel wɑ̈d Dhuɑr
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Dhebulun
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Eliɑb wɑ̈d Kelön
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Eprɑim
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Elicɑmɑ̀ wɑ̈d Amiud
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Mɑnɑsè
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Gɑmɑliel wɑ̈d Pedɑdhur
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Ben Yɑmïn
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Abidɑn wɑ̈d Gideonì
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Dɑn
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Akiedher wɑ̈d Amicɑdɑy
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Aceer
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Pɑgiel wɑ̈d Okrɑn
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Gɑd
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Eliɑsɑp wɑ̈d Deuel
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Nɑptɑlì
NUM.1.5+NUM.1.6+NUM.1.7+NUM.1.8+NUM.1.9+NUM.1.10+NUM.1.11+NUM.1.12+NUM.1.13+NUM.1.14+NUM.1.15+NUM.1.16	Akirɑ̀ wɑ̈d Enɑn
NUM.1.17	Kɑ jøgɑni gɑ pyɑ̈rø wïdɑ́ryew cwøl yi Mosɑ̀ geki Aɑron. 
NUM.1.18	Kɑ pödhø bëne cwøl yi gen kì kyeel cyɑ̈nggi ryeew dwɑ̈tt, kɑ ji gwed gɑ wɑ̈thi ud, kí wɑ̈thi kɑ̈llì. Jøg-ɑ cwøw ɑ́gwed bënn, cɑg kì ri ngɑn runne bɑ pyɑ̈r ɑ́ryew gïti mɑl, 
NUM.1.19	ni kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j. Nyingi ji ɑ́gwed-ɑ yij Ryɑɑng Sinɑy yi Mosɑ̀. 
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Jøg-ɑ cwøw cɑg kì ri ngɑn runne bɑ pyɑ̈r ɑ́ryew gïti mɑl, gen ɑ ji-ɑ cuggi kedhi be liny, men kì wïj ød wïye, kì wïj gøl gen, cɑg kì ri gøl Ruben, wɑ̈d Yɑgob nyel-ɑ kɑyø. Kwɑnni gen bënn ɑ́bëëd gɑ.
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Ruben
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	46,500
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Cimeøn
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	59,300
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Gɑd
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	45,650
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Yeudɑ̀
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	74,600
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Isɑkɑr
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	54,400
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Dhebulun
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	57,400
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Eprɑim
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	40,500
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Mɑnɑsè
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	32,200
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Ben Yɑmïn
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	35,400
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Dɑn
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	62,700
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Aceer
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	41,500
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Nɑptɑlì
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	53,400
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Ge bënn
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	603,550
NUM.1.47	Kwɑrri Leebì nuti gwedø ni kɑ̈ll-ɑ kyeelø, 
NUM.1.48	kipe kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j kinni, 
NUM.1.49	“Keny-ɑ ógweed jøg-ɑ kedhi be liny, Kwɑrri Leebì ko gwed. 
NUM.1.50	Cïb gøl Leebì ɑ́ en ɑ korri Kemi Kwër, o ge nyi byelli gen kemɑni ki jɑmme bënn, nenni ge gïn ceth. Kɑ kemmi gen nyi geer gen bɑdhhe. 
NUM.1.51	Kenyi dɑ̈ɑ̈g ji, Kemi Kwër nyi pɑ̈d-ɑ yi Kwɑrri Leebì, o kenyi gurii piny, bɑ gen ɑ gurii piny ceth. Nɑ̈ɑ̈g ngɑnpɑth ki Kwɑɑr Leebì men-ɑ ókedhi buti gøn. 
NUM.1.52	Kɑ tyëng Isrɑil møg-ɑ kyeelø guddi gen piny, gɑ byëgg, ngɑn kì byëëg gen kì buti bere. 
NUM.1.53	De Kwɑrri Leebì guddi gen bɑdhhi Kemi Kwër, o gø kor gen, o bëëd e bong ngɑn kedhi bute kɑ pyëwɑ órënyø ki tyëng Isrɑil, kɑ ge ryɑ̈gɑ.” 
NUM.1.54	Codhe, kɑ møg-ɑ ɑ́köbbi Mosɑ̀ yi Jwøng-ɑ Ácwɑ̈ɑ̈j, gwøg ceth yi tyëng Isrɑil.
NUM.2.1	Cigg møg-ɑ bï ek ɑ́mëgg-ɑ Mosɑ̀ geki Aɑron yi Jwøng-ɑ Ácwɑ̈ɑ̈j. 
NUM.2.2	Kinni kenyi gud Isrɑil ki kɑɑl, nyi guddi ngɑn byëëg gøl gen, kì buti beer gen. Gur kɑɑl Isrɑil e wen-ɑ Kemi Kwër dyëre kì wɑ̈thi tùng bënn.
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	Guddi byëëg Yeudɑ̀ piny ki kemme e lwøøb-ɑ ri döng kì wɑɑng cyɑ̈ɑ̈ng mwøl. Pyëël gen ni men:
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	Yeudɑ̀
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	Nɑkcön wɑ̈d Aminɑdɑb
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	74,600
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	Isɑkɑr
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	Nethɑnel wɑ̈d Dhuɑr
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	54,400
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	Dhebulun
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	Eliɑb wɑ̈d Kelön
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	57,400
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	Ge bënn
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	186,400
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	Byëëg Yeudɑ̀ nyi kwönge ki wɑ̈ddi yöö.
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	Kɑ byëëg Ruben gudde wɑɑng wurlwɑl, kì bɑng jɑgge geki bere, ni men:
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	Ruben
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	Elidhur wɑ̈d Cedeur
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	46,500
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	Cimeøn
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	Celumeil wɑ̈d Dhuricɑdɑy
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	59,300
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	Gɑd
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	Eliɑsɑp wɑ̈d Deuel
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	45,650
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	Ge bënn
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	151,450
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	Byëëg Ruben nyi wɑ̈dde yöö kì bɑng byëëg Yeudɑ̀.
NUM.2.17	Bɑng byëggɑni ryeet løg-ɑ yi gøl Leebì e kɑ̈ll-ɑ Kemi Kwër. Lwøøb wɑ̈dh ceth, ni guddi piny, men kì keje ki bere kì bøle.
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	Kɑ byëëg Eprɑim gudde wɑɑng cyɑ̈ɑ̈ng böörø, ki bere geki jɑgge kì bøle, ni men:
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	Eprɑim
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	Elicɑmɑ̀ wɑ̈d Amiud
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	40,500
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	Mɑnɑsè
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	Gɑmɑliel wɑ̈d Pedɑdhur
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	32,200
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	Ben Yɑmïn
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	Abidɑn wɑ̈d Gideonì
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	35,400
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	Ge bënn
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	108,100
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	Byëëg Eprɑim ɑ bɑ dɑ̈ɑ̈g byëgg. Gen ɑ wɑ̈ddi yöö kì bɑng gøl Leebì.
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	Kɑ byëëg Dɑn gudde wɑɑng wuudø, ki bere geki jɑgge kì bøle, ni men:
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	Dɑn
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	Akiedher wɑ̈d Amicɑdɑy
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	62,700
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	Aceer
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	Pɑgiel wɑ̈d Okrɑn
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	41,500
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	Nɑptɑlì
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	Akirɑ̀ wɑ̈d Enɑn
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	53,400
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	Ge bënn
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	157,600
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	Byëëg Dɑn ɑ dhwödh kì cyɑ̈n.
NUM.2.32	Kɑ ɑ́gweed gen gɑ byëgg ge ɑ́bëëd gɑ 603,350. 
NUM.2.33	De Mosɑ̀ ɑ́kyëddi yi Jwøng-ɑ Ácwɑ̈ɑ̈j kinni i gøl Leebì ko gwed, ni kɑ̈lli Isrɑil møg-ɑ kyeelø.
NUM.2.34	Codhe, kɑ gïg-ɑ ɑ́cïgi Mosɑ̀ yi Jwøng-ɑ Ácwɑ̈ɑ̈j gwøg ceth yi tyëng Isrɑil. Ge ɑ́gud, byëëng ki bere kì bøle. Kenyi wɑ̈ddi gen yöö, men cyɑ̈dhi kɑ gøl gen.
NUM.3.1	Wɑ̈ddi Aɑron geki Mosɑ̀ ek, kì bøli keny-ɑ ɑ́kööb Mosɑ̀ geki Jwøng-ɑ Ácwɑ̈ɑ̈j kì Kïti Sinɑy. 
NUM.3.2	 Aɑron yïe ɑ́dɑ wɑ̈dd ɑ́ngwen: Nɑdɑb nyel-ɑ kɑyø, kí Abiu, kí Eliɑdhɑr, ki Ithɑmɑr. 
NUM.3.3	Wɑ̈thi gen ɑ́kunyi ki møøw dhetun, kɑ ge røny gɑ ókwër, 
NUM.3.4	 de Nɑdɑb geki Abiu ɑ́nɑ̈g kì Ryɑɑng Sinɑy kipe kɑ ɑ́kïdhi gen bøli Jwøng-ɑ Ácwɑ̈ɑ̈j ki mɑc me pɑth ki ɑkwër. Yï gen ɑ́bong-ɑ nywøl. Ábëëd ɑ́ Eliɑdhɑr geki Ithɑmɑr ɑ ɑ́göög gɑ ókwër keny-ɑ ɑ́nud Aɑron.
NUM.3.5	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.3.6	“Cwööl gøl Leebì, kɑ wiy ge køny gen ókwërø Aɑron. 
NUM.3.7	Gwøg gen gwøng-ɑ dwɑddi kipe Kemi Kwërɑ, o ge køny gen ókwër geki pödhø bëne. 
NUM.3.8	Gen ɑ kor jɑmmi Kemi Kwër, o gen ɑ gwøg kej Isrɑil bëne. 
NUM.3.9	Gwøøg gøl Leebì bɑ kønyi Aɑron geki wɑ̈dde kete. 
NUM.3.10	Kwɑny Aɑron geki wɑ̈dde gɑ ókwër, de ke di ngɑn kedhi buti gen, nɑ̈ɑ̈g ngɑnɑni.”
NUM.3.11	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.3.12	“Kwɑrri Leebì ɑ ɑ́kwɑny yi yɑn kì kelli kɑ̈lli Isrɑil gɑ kɑ̈jji kɑyyì bënn. 
NUM.3.13	 Mɑ́ kɑyyì bënn ɑ́kwɑny yi yɑn kì cyɑ̈ng-ɑ ɑ́nɑ̈gɑ kɑyyi Rïp bënn, kɑ kɑyø bëne kwër yi yɑn kì Isrɑil, cɑg kì ri kɑyi dhɑnhø gïti ri kɑyi lɑ̈y, ge bɑ møgɑ bënn, yɑ Jwøng-ɑ Ácwɑ̈ɑ̈j.”
NUM.3.14	Kɑ Mosɑ̀ köbbi yi Jwøng-ɑ Ácwɑ̈ɑ̈j kì Ryɑɑng Sinɑy kinni, 
NUM.3.15	i gwede Kwɑrri Leebì gɑ wɑ̈thi ud, i gweed cwøw bënn, cɑg kì ri men-ɑ yïe di dwɑ̈y kër-ɑ ɑ́nywøølii gïti mɑl. 
NUM.3.16	Kɑ møgɑni gwøg yi Mosɑ̀. 
NUM.3.17+NUM.3.18+NUM.3.19+NUM.3.20	Leebì yïe ɑ́dɑ wɑ̈dd ɑ́dɑ̈g: Gercön, kí Kɑ̈ɑ̈th, kí Merɑrì, gen ɑ cungi gɑ gøl Leebì. Gercön yïe ɑ́dɑ wɑ̈dd ɑ́ryew. Libnì kí Cimeì. Kɑ̈ɑ̈th yïe ɑ́dɑ wɑ̈dd ɑ́ngwen. Amrɑm, kí Idhɑr, kí Kibrön, kí Udhiel. O Merɑrì yïe ɑ́dɑ wɑ̈dd ɑ́ryew. Mɑklì kí Mucì. Bene wɑ̈thi kɑ̈lli Leebì ɑgɑk; ge cungi kɑ nyingi gen.
NUM.3.21	Gøl Gercön yïe dɑ wɑ̈ɑ̈th ɑ́ryew. Libnì kí Cimeì. 
NUM.3.22	Kwɑnni cwøw kì gølɑni keny-ɑ ɑ́gweed gen, cɑg kì ri men-ɑ yïe di dwɑ̈y kër-ɑ ɑ́nywøølii gïti mɑl bɑ ɑ́lïp ɑ́bïryew kí miy ɑ́bïj. 
NUM.3.23	Gølɑni nyi gudd-ɑ wɑɑng cyɑ̈ɑ̈ng böörø kì ngɑ̈ɑ̈j Kemi Kwër. 
NUM.3.24	Jɑngi gøl Gercön bɑ Eliɑsɑp wɑ̈d Lɑel. 
NUM.3.25	Gen ɑ mïdhi Kemi Kwër, ki gëng men-ɑ yiny-ɑ yij, geki men-ɑ yiny-ɑ wɑ̈g, ki gëëng dhø Kemi Kwër. 
NUM.3.26	Kí ógudh-ɑ nyi geer kɑl men-ɑ wen Kemi Kwër geki këli lɑm, kí gëëng dhø kɑl, gen ɑ gøggi gïgɑni bënn.
NUM.3.27	Gøl Kɑ̈ɑ̈th dɑ wɑ̈ɑ̈th ɑ́ngwen: Amrɑm, kí Idhɑr, kí Kibrön, kí Udhiel. 
NUM.3.28	Kwɑnni cwøw kì gølɑni keny-ɑ ɑ́gweed gen cɑg kì ri men-ɑ yïe di dwɑ̈y kër-ɑ ɑ́nywøølii gïti mɑl bɑ ɑ́lïp ɑ́bïdɑ̈g kí miy ɑ́bïkyel. 
NUM.3.29	Gølɑni nyi gudd-ɑ wɑɑng wurlwɑl kì buti Kemi Kwër. 
NUM.3.30	Jɑngi gøl Kɑ̈ɑ̈th bɑ Elidhɑpɑn wɑ̈d Udhiel. 
NUM.3.31	Gen ɑ mïdhi Sɑnduug Cigg kí tɑrɑbedhɑ̀ kí teggi lɑ̈mbɑ̈ɑ̈, kí këli lɑm, geki jɑmm-ɑ nyi göög yi ókwër kì kej kwër, kí gëng mi Kej Kwërdwøng. Gen ɑ gøggi gïgɑni bënn.
NUM.3.32	Jɑngi pëjji gøl Leebì men-ɑ jɑɑg tyëng-ɑ nyi göögø kì kej kwër, bɑ Eliɑdhɑr wɑ̈d ókwërø Aɑron.
NUM.3.33	Gøl Merɑrì bɑ wɑ̈ɑ̈th ɑ́ryew: Mɑklì ki Mucì 
NUM.3.34	Kwɑnni cwøw kì gølɑni keny-ɑ ɑ́gweed gen cɑg kì ri ngɑn-ɑ yïe di dwɑ̈y kër-ɑ ɑ́nywøølii gïti mɑl bɑ ɑ́lïp ɑ́bïkyel kí miy ɑ́ryew. 
NUM.3.35	Gølɑni nyi gudd-ɑ wɑɑng wuudø kì buti Kemi Kwër. Jɑngi gøl Merɑrì bɑ Dhuriel wɑ̈d Abikɑil. 
NUM.3.36	Gen ɑ mïdhi mɑ̈ggi Kemi Kwër, o gen ɑ mïdhi löjj, kí rïwwì ki tëddì geki jɑmm-ɑ nyi mɑɑg gen bënn. Gen ɑ gøggi gïgɑni bënn. 
NUM.3.37	Gen ɑ mïdhi löjj, kí tëddì kí pij kí thølli kɑl thyew.
NUM.3.38	Mosɑ̀, kí Aɑron geki wɑ̈dde, nyi guddi gen wɑɑng cyɑ̈ɑ̈ng mwøl kì bøli Kemi Kwër. Gen ɑ gwøg kwër kì kej kwër kipe tyëng Isrɑil, ke di ngɑn pɑth ki ngeti gølɑni me pɑ̈nyi gwøg ki gwøøg kwër, nɑ̈g. 
NUM.3.39	Kwɑnni Kwɑrri Leebì bënn, cɑg kì ri men yïe di dwɑ̈y kër-ɑ ɑ́nywøølii gïti mɑl, gen ɑ møg-ɑ cwøw ɑ́bëëd gɑ ɑ́lïp pyɑ̈r ɑ́ryew wïdɑ́ryew, keny-ɑ ɑ́gweed gen ni kɑ ɑ́kwøbii yi Jwøng-ɑ Ácwɑ̈ɑ̈j.
NUM.3.40+NUM.3.41	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Kɑyyi Isrɑil bɑ møgɑ bënn. Gwed kɑyyi Isrɑil bënn, cɑg kì ri men yïe di dwɑ̈y kër-ɑ ɑ́nywøølii gïti mɑl. De kì bøli ke di kwɑnyɑ gen, yɑ kwɑny-ɑ Kwɑrri Leebì gɑ møgɑ. Bene yɑn Jwøng-ɑ Ácwɑ̈ɑ̈j! Jɑmmi Kwɑrri Leebì kwɑnyɑ’ kwɑnyø thyew gɑ kɑ̈jji kɑyyi jɑmmi tyëng-ɑ kyeelø.” 
NUM.3.42	Møgɑni ɑ́lïngi yi Mosɑ̀, codhe ɑgwede kɑyy-ɑ cwøw bënn, 
NUM.3.43	cɑg kì ri men-ɑ bɑ dwɑ̈y kër-ɑ ɑ́nywøølii gïti mɑl, kwɑnni gen bënn ɑ́bëëd gɑ ɑ́lïp pyɑ̈r ɑ́ryew wïdɑ́ryew kí miy ɑ́ryew kí pyɑ̈r ɑ́ryew wïdɑ́dɑ̈g.
NUM.3.44	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.3.45	“Thyey Kwɑrri Leebì gɑ møgɑ kì kɑ̈jji kɑyyi Isrɑil møg-ɑ cwøw, kɑ jɑmmi Kwɑrri Leebì thyëyi yɑn gɑ kɑ̈jji kɑyyi jɑmmi Isrɑil. 
NUM.3.46	Mɑ́ kwɑnni kɑyyi Isrɑil pöödh-ɑ kwɑnni Kwɑrri Leebì ki ji miy ɑ́ryew kí pyɑ̈r ɑ́bïryew kí ɑ́dɑ̈g, gøøny møg-ɑ wɑ̈thi kwɑn ki ngyëny. 
NUM.3.47	Nget ɑ́kyel gøny ki ngyëny ɑ́tegg ɑ́bïj, ngyënyy-ɑ bɑ ɑyïëy kì kej kwër. 
NUM.3.48	Kɑ ngyënyyɑni mëggi Aɑron geki wɑ̈dde.” 
NUM.3.49	Codhe kɑ ngyënyyɑni kwɑny yi Mosɑ̀, 
NUM.3.50	gɑ ngyëny ɑ́tegg ɑ́lïp kí miy ɑ́dɑ̈g kí pyɑ̈r ɑ́bïkyel wïdɑ́bïj. 
NUM.3.51	Kɑ gï mëgge Aɑron geki wɑ̈dde.
NUM.4.1	Kɑ Mosɑ̀ köbbi yi Jwøng-ɑ Ácwɑ̈ɑ̈j 
NUM.4.2	i kwɑne gøl Kɑ̈ɑ̈th Kwɑrri Leebì, 
NUM.4.3	kɑ gwede cwøw-ɑ runni gen bɑ pyɑ̈r ɑ́dɑ̈g gïti pyɑ̈r ɑ́bïj, jøg-ɑ cwøw møg-ɑ cuggi gwøg kì Kemi Kwër. 
NUM.4.4	Gwøøg gen bɑ kɑ̈lli jɑmmi kwër møg-ɑ per gen teg cɑrø.
NUM.4.5	Mosɑ̀ ɑ́ceg yi Jwøng-ɑ Ácwɑ̈ɑ̈j kinni, i obëën kɑɑl e odhwödhø, kedhi Aɑron geki wɑ̈dde yij Kemi Kwër, kɑ gëng men-ɑ bøli Sɑnduug Cigg gøny gen, kɑ gø kum gen Sɑndungɑni. 
NUM.4.6	Kɑ köme pëdhi gen ki pyën me yöm, kɑ köme pëdhi ki ógødh me bɑ ówɑw, codhe kɑ lødh-ɑ nyi byellii cød kɑ̈jji gen.
NUM.4.7	Kɑ tɑrɑbeedh byëli Jwøng-ɑ Ácwɑ̈ɑ̈j köme pëdhi gen ki ógødh me bɑ ówɑw, codhe kɑ tɑ̈mmì, kí ópɑ̈nni bɑkur, kí óthɑ̈ggì geki puggi møgi oløg cïb yij ógønhɑni. Bëëde e dɑ gïncɑm me bɑ ópun ceth kì wïj tɑrɑbenhɑni. 
NUM.4.8	Kɑ kömi jɑmmɑni bënn pëdhi gen ki ógødh me kwɑrø, kɑ kum ki pyën me yöm, codhe kɑ lødh-ɑ nyi byellii cød kɑ̈jji gen.
NUM.4.9	Kɑ ge kɑ̈bbi gen ki ógødh me bɑ ówɑw, kɑ gø kum gen teggi lɑ̈mbɑ̈ɑ̈, ki gïg-ɑ nyi nɑ̈ɑ̈g mɑc, ki ópɑ̈nni ki gïg-ɑ yethi gen di møøw lɑ̈mbɑ̈ɑ̈. 
NUM.4.10	Kɑ gø bɑɑn gen yij pyën me yöm geki jɑmmɑni bënn, codhe kɑ gï cïb gen wɑ̈thi lødh-ɑ nyi byellii.
NUM.4.11	Kɑ këli dhɑb köme pëdhi gen ki ógødh me bɑ ówɑw, kɑ köme pëdhi ki pyën me yöm, codhe kɑ lødh-ɑ nyi byellii cød ree. 
NUM.4.12	Kwɑny gen jɑmm-ɑ nyi göög kì yij Kemi Kwër bënn, kɑ gï bɑɑn gen yij ógødh me bɑ ówɑw, kɑ ge kum gen ki pyën me yöm, codhe kɑ gø cïb gen kömi lødh-ɑ nyi byellii. 
NUM.4.13	Kɑ búr kɑ̈ɑ̈l gen wɑ̈g kì yij këli lɑm, kɑ kömi këlɑni pëdhi ki ógødh ówɑw. 
NUM.4.14	Kɑ jɑmm-ɑ nyi göög bënn kì wïj këli lɑm bøødh wïje, ɑ løg, dikɑ̈bbì, kí kerr, kí ɑtögg, kí óthɑ̈ggì, kí wïddì. Kɑ gï kum gen ki pyën me yöm, codhe kɑ lødh-ɑ nyi byellii cød ree. 
NUM.4.15	Keny-ɑ ódhwödh kɑɑl, kɑ gøl Kɑ̈ɑ̈th Kwɑrri Leebì bï gen be kwɑnyi jɑmmi kwër bënn, ge rumø ki kumø yi Aɑron geki wɑ̈dde. Jɑmmi kwër ko nywɑl yi gøl Kɑ̈ɑ̈th ki cinggi gen, ke nywɑl ge gïn, ge othøø.
NUM.4.15	Bene gwøøg gøl Kɑ̈ɑ̈th ɑnɑn kenyi kɑ̈ɑ̈l Kemi Kwër.
NUM.4.16	Eliɑdhɑr wɑ̈d ókwërø Aɑron mïdhe Kemi Kwër kí jɑmme bënn, ɑ løg møøw lɑ̈mbɑ̈ɑ̈, kí bɑkur, kí byëli Jwøng-ɑ Ácwɑ̈ɑ̈j, kí møøw röny, kí gïg-ɑ yij Kemi Kwër møg-ɑ rumø ki thyëyi Jwøng-ɑ Ácwɑ̈ɑ̈j.
NUM.4.17	Kɑ Mosɑ̀ geki Aɑron köbbi yi Jwøng-ɑ Ácwɑ̈ɑ̈j kinni, 
NUM.4.18	“Wïj ød Kɑ̈ɑ̈th ko wëggi wun pɑ̈ɑ̈dhø kì yij gøl Leebì, 
NUM.4.19	de nyi nyudhu gen kenyi kedhi gen kej kwër buti jɑmmi kwër, nyi kedhi Aɑron geki wɑ̈dde bøli gen, kɑ ngɑn nyi nyudhi gïn-ɑ byelli yi en. 
NUM.4.20	De keløg e dɑ ngeti gøl Kɑ̈ɑ̈th me kedhi yij Kemi Kwër, kɑ ókwër lidhe ge ócungø ki jɑmmi kwër, ngɑnɑni ceg-ɑ thøø.”
NUM.4.21	Kɑ Mosɑ̀ köbbi yi Jwøng-ɑ Ácwɑ̈ɑ̈j, 
NUM.4.22	i kwɑne gøl Gercön Kwɑrri Leebì, 
NUM.4.23	Kɑ gwede tyëng-ɑ runni gen bɑ pyɑ̈r ɑ́dɑ̈g gïti pyɑ̈r ɑ́bïj, jøg-ɑ cwøw møg-ɑ cuggi gwøg kì Kemi Kwër. 
NUM.4.24	Gwøøg gen bɑ kɑ̈lli jɑmmì møg: 
NUM.4.25	Kemi Kwër kí ógødhe men-ɑ yiny-ɑ yij, kí ógønh-ɑ yiny-ɑ wɑ̈g, kí pyën-ɑ yöm men-ɑ nyi bɑ̈ɑ̈j köme, geki gëng-ɑ bɑ thïgi dhø Kemɑni, 
NUM.4.26	kí gëng-ɑ bɑ thïgi dhø kɑl men-ɑ yije di Kemi Kwër geki këli lɑm, geki thølli gëngɑni, kí mɑ̈ggi kɑl møg-ɑ kyeelø bënn. Bene gwøøg gøl Gercön ɑnɑn kenyi kɑ̈ɑ̈l Kemi Kwër. 
NUM.4.27	Nenni gwøøg gøl Gercön yi Mosɑ̀ geki Aɑron, o bɑ Aɑron geki wɑ̈dde ɑ nyudhi gølɑni gwøge ki gïg-ɑ kɑ̈lli yi gen. 
NUM.4.28	Bene gwøøg gøl Gercön ɑnɑn kenyi kɑ̈ɑ̈l Kemi Kwër. Ithɑmɑr wɑ̈d ókwërø Aɑron ɑ nenni gwøøg gen.
NUM.4.29	Kɑ Mosɑ̀ köbbi yi Jwøng-ɑ Ácwɑ̈ɑ̈j, i kwɑne gøl Merɑrì Kwɑrri Leebì. 
NUM.4.30	Kɑ gwede tyëng-ɑ runni gen bɑ pyɑ̈r ɑ́dɑ̈g gïti pyɑ̈r ɑ́bïj, jøg-ɑ cwøw møg-ɑ cuggi gwøg kì Kemi Kwër. 
NUM.4.31	Gwøøg gen bɑ kɑ̈lli löjj, kí rïwwì, ki mɑ̈ggì geki tëddi löjj mø Kemi Kwër, 
NUM.4.32	geki löjj, kí tëddì, kí pij, kí thølli kɑl men-ɑ yije di Kemi Kwër, geki mɑ̈ggi gen. Dhɑnhø nyi mëgg-ɑ gïn-ɑ kɑ̈lle. 
NUM.4.33	Bene gwøøg gøl Merɑrì ɑnɑn kenyi kɑ̈ɑ̈l Kemi Kwër. Ithɑmɑr wɑ̈d ókwërø Aɑron ɑ nenni gwøøg gen.
NUM.4.34+NUM.4.35+NUM.4.36+NUM.4.37+NUM.4.38+NUM.4.39+NUM.4.40+NUM.4.41+NUM.4.42+NUM.4.43+NUM.4.44+NUM.4.45+NUM.4.46+NUM.4.47+NUM.4.48	Kɑ kɑ̈lli Kwɑrri Leebì gɑ ɑ́dɑ̈g, kwɑn yi Mosɑ̀ geki Aɑron ki jɑggi Isrɑil, ni kɑ ɑ́kwøbii yi Jwøng-ɑ Ácwɑ̈ɑ̈j, kɑ̈ll-ɑ ɑ́kwɑn bɑ gøl Kɑ̈ɑ̈th, kí gøl Gercön kí gøl Merɑrì. Ge ɑ́kwɑn gɑ wɑ̈thi uddi wëëg, cɑg kì ri ngɑn runne bɑ pyɑ̈r ɑ́dɑ̈g gïti pyɑ̈r ɑ́bïj, jøg-ɑ cwøw møg-ɑ cuggi gwøg kì yij Kemi Kwër, kwɑnni gen bɑ:
NUM.4.34+NUM.4.35+NUM.4.36+NUM.4.37+NUM.4.38+NUM.4.39+NUM.4.40+NUM.4.41+NUM.4.42+NUM.4.43+NUM.4.44+NUM.4.45+NUM.4.46+NUM.4.47+NUM.4.48	Kɑ̈ɑ̈th
NUM.4.34+NUM.4.35+NUM.4.36+NUM.4.37+NUM.4.38+NUM.4.39+NUM.4.40+NUM.4.41+NUM.4.42+NUM.4.43+NUM.4.44+NUM.4.45+NUM.4.46+NUM.4.47+NUM.4.48	2,750
NUM.4.34+NUM.4.35+NUM.4.36+NUM.4.37+NUM.4.38+NUM.4.39+NUM.4.40+NUM.4.41+NUM.4.42+NUM.4.43+NUM.4.44+NUM.4.45+NUM.4.46+NUM.4.47+NUM.4.48	Gercön
NUM.4.34+NUM.4.35+NUM.4.36+NUM.4.37+NUM.4.38+NUM.4.39+NUM.4.40+NUM.4.41+NUM.4.42+NUM.4.43+NUM.4.44+NUM.4.45+NUM.4.46+NUM.4.47+NUM.4.48	2,630
NUM.4.34+NUM.4.35+NUM.4.36+NUM.4.37+NUM.4.38+NUM.4.39+NUM.4.40+NUM.4.41+NUM.4.42+NUM.4.43+NUM.4.44+NUM.4.45+NUM.4.46+NUM.4.47+NUM.4.48	Merɑrì
NUM.4.34+NUM.4.35+NUM.4.36+NUM.4.37+NUM.4.38+NUM.4.39+NUM.4.40+NUM.4.41+NUM.4.42+NUM.4.43+NUM.4.44+NUM.4.45+NUM.4.46+NUM.4.47+NUM.4.48	3,200
NUM.4.34+NUM.4.35+NUM.4.36+NUM.4.37+NUM.4.38+NUM.4.39+NUM.4.40+NUM.4.41+NUM.4.42+NUM.4.43+NUM.4.44+NUM.4.45+NUM.4.46+NUM.4.47+NUM.4.48	Ge bënn
NUM.4.34+NUM.4.35+NUM.4.36+NUM.4.37+NUM.4.38+NUM.4.39+NUM.4.40+NUM.4.41+NUM.4.42+NUM.4.43+NUM.4.44+NUM.4.45+NUM.4.46+NUM.4.47+NUM.4.48	8,580
NUM.4.49	Kɑ̈llɑni ɑ́gwed yi Mosɑ̀ bënn, ni kɑ ɑ́kwøbii yi Jwøng-ɑ Ácwɑ̈ɑ̈j, kɑ gøl mëggi gwøge, wɑlɑ̀ gïn-ɑ nyi kɑ̈lle.
NUM.5.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.5.2	“Ceg tyëng Isrɑil kinni, cyeddi gen ngɑn ree di lɑ̈y wɑlɑ̀ wɑɑny, cyeed wɑ̈g kì kɑɑl, geki ngɑn lwöy, wɑlɑ̀ ngɑn ree di cølø. 
NUM.5.3	Cyeddi ceth, ying-ɑ́ jɑlø wɑlɑ̀ dhɑjø. Cyeddi gen kipe kɑɑl óbwöl yi gen, eni kɑɑl-ɑ yije bëëdɑ kì kelli jiɑ.” 
NUM.5.4	Møgɑni ɑ́yïëy yi tyëng Isrɑil, kɑ gï cyeed gen wɑ̈g kì kɑɑl.
NUM.5.6	“Köbbí tyëng Isrɑil kinni keløg e dɑ ngɑn bɑ̈jji ki dhɑnhø wɑɑd gen, e bɑ orøg kì bøli Jwøng-ɑ Ácwɑ̈ɑ̈j, kɑ ngɑnɑni bɑ̈jje yode, 
NUM.5.7	tönge orøg men-ɑ ɑ́gwøg yi en. Kɑ gïnɑni cole bëne, kɑ köme kïdhe ki ɑ́kyeel ɑ́bïj mi gïnɑni, kɑ gø mëgge wɑ̈n. 
NUM.5.8	De keløg wïi gïnɑni thøø, o bong wɑɑd gen men culii, mëggu gïnɑni Jwøng-ɑ Ácwɑ̈ɑ̈j, ɑ́ mi ókwërø, reb ki gënhi orøg, men-ɑ gøøm bøli orøge yi ókwërø. 
NUM.5.9	Thyew gïn-ɑ muuj Jwøng-ɑ Ácwɑ̈ɑ̈j yi tyëng Isrɑil, bɑ mi ókwërø men-ɑ ɑ́thërrii gïnɑni. 
NUM.5.10	Ókwërø kwɑnye gëdhh-ɑ ɑ́thyere.”
NUM.5.11	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.5.12	“Köbbí tyëng Isrɑil kinni, ke di jɑlø me rumø kinni cyëge oyɑ̈bø ki cwøw, 
NUM.5.13	kɑ gø rømme kinni i buddø ki jɑlø, de ókɑnø yi ngɑnɑni, o ngɑnɑni nuti pïïdø ki jɑlø, 
NUM.5.14	wɑlɑ̀ cɑgg jɑlø mɑg yi tyiel kinni i cyëge oyɑ̈bø ki cwøw, e ngɑnɑni pɑ yɑ̈bø ki cwøw kidyër, 
NUM.5.15	kïdhe ngɑnɑni yï ókwërø. Kɑ kɑ̈ɑ̈de thyew ki gëëdhi men-ɑ kɑ̈ɑ̈le ngɑnɑni, e bɑ kïlø ɑ́kyel mi møng-ɑ búr ceir, de köme ko kunye ki møøw dhetun, wɑlɑ̀ köme ko cïbe ki bɑkur, mɑ́ e bɑ gëëdhi men muuj yi jɑl yije di tyiel kipe yodi dyër.
NUM.5.16	“Kɑ̈ɑ̈l ngɑnɑni yi ókwërø kɑ cuung kì bøli këli lɑm. 
NUM.5.17	Kɑ ókwërø kɑ̈bbe ki pïi kwër kì yij tɑbø, kɑ kömi pïgɑni kïdhe ki lɑ̈bø me bɑ tør gø kwɑny en kì piny kì yij Kemi Kwër. 
NUM.5.18	Kɑ yëyyi ngɑnɑni pɑ̈d yi ókwërø, kɑ møng-ɑ búr-ɑ ɑ́kɑ̈ɑ̈l cïb cingge. Kɑ tɑm-ɑ yije di pïi cyën mïdhi yi ókwërɑni ki cingge. 
NUM.5.19	Codhe, o ngɑnɑni köbbi yi ókwërø kinni yïëye ki köngø ki köng-ɑ ókwøb yi ókwërɑni kinni, ‘Keløg yï nuti buddø ki jɑlø megø, cyën-ɑ kɑ̈ɑ̈l yi pï møg pɑ kedhi rií. 
NUM.5.20	De keløg yï buddø ki jɑlø megø, 
NUM.5.21	yï ógwøg yi Jwøng-ɑ Ácwɑ̈ɑ̈j yï nyi pɑ̈rr-ɑ cyën yi wɑddi wun. Bɑmmí ógöjje bɑbø, kɑ yijí okwödø. 
NUM.5.22	Pï møg kedh-ɑ yijí, o yijí kwöde yi gen, kɑ bɑmmí obɑbø.’
NUM.5.22	“Kɑ ngɑnɑni lögge kinni, ‘Yɑ ɑ́yïëy! Yɑ ɑ́yïëy!’
NUM.5.23	Codhe, kɑ lɑmmi cyën møgɑni gwed yi ókwërø, kɑ gweddɑni lwøøge yij tɑbi pïi cyën. 
NUM.5.24	Kɑ pïgɑni mëggi ngɑnɑni yi ókwërø, o gï mɑdhe, o thödhi yi pïgɑni ki cyën, kɑ̀ kedhi gen dële, kɑ óyïddø ki rɑ̈ɑ̈m dël. 
NUM.5.25	Codhe, kɑ møng-ɑ búr tyiel kwɑny yi ókwërø kì cinggi ngɑnɑni, kɑ gø thërre Jwøng-ɑ Ácwɑ̈ɑ̈j, kɑ gø cïbe wïj këli lɑm. 
NUM.5.26	Kɑ kɑ̈bbe kì yij cinge ki men rɑ̈b yi en ɑ́ mi pɑɑr kì wïj këli lɑm. Codhe, o pïgɑni mëgge ngɑnɑni, o gï mɑdhe. 
NUM.5.27	Keløg e buddø ki jɑlø megø, göjj-ɑ rɑ̈ɑ̈m dël yi pïgɑni, kɑ yije okwödø, kɑ bɑmme obɑbø. Nyinge ópɑ̈rr-ɑ cyën yi wɑddi gen. 
NUM.5.28	De keløg yïe bɑ̈r, bong gïn kedhi ree, ceg-ɑ nywølø.”
NUM.5.29+NUM.5.30	Bene gen cigg ɑgɑk kipe ngɑn jɑlgøle mɑg yi tyiel, kɑ orumø i cyëge oyɑ̈bø ki cwøw. Kɑ̈ɑ̈l ngɑndhɑjø kɑ cuung kì bøli këli lɑm, kɑ guög menɑni gwøg yi ókwërø. 
NUM.5.31	Bong kwöör orøg kì kömi jɑlø, de ngɑndhɑjø keløg e røngø, bɑ en ɑ órɑngi.
NUM.6.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.6.2	i köbbe tyëng Isrɑil kinni, ke di ngɑn köngi ying-ɑ́ jɑlø wɑlɑ̀ dhɑjø kinni ree thyëye’ Jwøng-ɑ Ácwɑ̈ɑ̈j, 
NUM.6.3	 Ko mɑ̈ɑ̈dh ki møgi oløg wɑlɑ̀ møgi byel, kɑ ko mɑ̈ɑ̈dh ki pïi oløg, wɑlɑ̀ ko nyɑ̈ɑ̈m ki ópùni oløg, wɑlɑ̀ nywøli oløg møg-ɑ cer pønø. 
NUM.6.4	Ki kɑɑm ni kɑɑm-ɑ ɑ́thyeye ree bëne, ko cyɑ̈ɑ̈m ki gïn-ɑ kɑ̈ɑ̈l ri oløg ying-ɑ́ nywøle wɑlɑ̀ pɑ̈ddi kömi nywøle.
NUM.6.5	Kì kɑɑm-ɑ nuti thumi cyɑ̈nggi thyeye, yëyyi wïje ko pɑ̈nyi ki lyelø, gïti keny-ɑ óthumi cyɑ̈ngg-ɑ ɑ́thyëye ree Jwøng-ɑ Ácwɑ̈ɑ̈j, wiy yëyyi wïje bɑ̈ri gen, mɑ́ e bɑ ɑthyeey Jwøng-ɑ Ácwɑ̈ɑ̈j. 
NUM.6.6	Ki kɑɑm ni kɑɑm-ɑ bëëde ɑ́ ɑthyeey Jwøng-ɑ Ácwɑ̈ɑ̈j, ko kedhi buti ngɑnthøø, kipe ree ókedhi yi cølø. 
NUM.6.7	Ree ko wëgge kedhi yi cølø, cɑgg ɑ́ wïye, wɑlɑ̀ meye, wɑlɑ̀ ómen, wɑlɑ̀ nyimen ɑ thøø, ree ko kïdhe ki cøli gen, mɑ́ yëyy-ɑ wïje nyodh-ɑ kinni bɑ ɑthyeey Jwøge. 
NUM.6.8	Kɑ̈ng-ɑ óbëëd gen gɑ ɑthyeyy, ge bɑ ɑthyeyyi Jwøng-ɑ Ácwɑ̈ɑ̈j.
NUM.6.9	Keløg dhɑnhø okegø, e bëëd ɑ bute, bɑ kinni ree ɑ́kedhi yi cølø. Kɑ bëëde ki cyɑ̈ng ɑ́bïryew, othumi cyɑ̈ngɑni, kɑ yëyyi wïje lyel, o dhïwe. 
NUM.6.10	Kɑ kɑ̈ɑ̈de kì bïdɑ̈ɑ̈g cyɑ̈ng ki ɑkùr ɑ́ryew, wɑlɑ̀ ɑkùr ójwɑt ɑ́ryew, kɑ gï mëgge ókwërø kì dhø Kemi Kwër mi Jwøng-ɑ Ácwɑ̈ɑ̈j. 
NUM.6.11	Gwøøg ɑ́kyel yi ókwërø ɑ́ gënhi orøg, kɑ men-ɑ kyeelø gwøge ɑ́ gënh-ɑ nyi rɑ̈b bëne, kɑ guöög dhïwø gwøg yi ókwërø, o ngɑnɑni dhïwe kipe cølø men-ɑ ɑ́kedhi ree. Kɑ yëyyi wïje kwëre kì cyɑ̈ngɑni ceth. 
NUM.6.12	Kɑ ree cige thyëyi Jwøng-ɑ Ácwɑ̈ɑ̈j, thyey-ɑ ɑ́pöödh pɑ cigi kwɑnø, mɑ́ yëyy-ɑ ɑ́thyeeyii ɑ́ywëdh yi cølø. Kɑ muuje ki órömø rune ɑ́kyel ɑ́ gënhi orøg.
NUM.6.14	kɑ gënhe mëgge Jwøng-ɑ Ácwɑ̈ɑ̈j, e bɑ órömø me bong gïnrɑj kì ree, rune ɑ́kyel ɑ́ gënh-ɑ nyi rɑ̈b bëne, kí dyel rømø me bong gïnrɑj kì ree, rune ɑ́kyel ɑ́ gënhi orøg, kí órömø ɑ́kyel me bong gïnrɑj kì ree, ɑ́ gënhi mër. 
NUM.6.15	Muuje ki kɑɑk kì yij ɑ́ridh, e bɑ ɑgwøg kì ri møng-ɑ búr me ree bong kɑmïrɑ̀: ɑbulø mø bɑ ɑnyöm ki møøw dhetun, kí ɑbulø mø bɑ ɑgïny ki møøw dhetun, kí kunyi møgi oløg.
NUM.6.16	Kɑ ge thyeer bøli Jwøng-ɑ Ácwɑ̈ɑ̈j yi ókwërø, kɑ gënhi orøge muuje geki gënh-ɑ nyi rɑ̈b bëne, 
NUM.6.17	Kɑ órömø muuje gø mëgge’ Jwøng-ɑ Ácwɑ̈ɑ̈j ɑ́ gënhi mër geki gïncɑm, kí ɑ́riidh kɑɑk, kí møgi oløg. 
NUM.6.18	Kɑ ɑthyey lyele yëyyi wïje møg-ɑ ɑ́thyeeyii kì dhø Kemi Kwër, kɑ yëyyɑni kwɑnye kɑ gï kïdhe mɑc men-ɑ köme di gënhi mër kì këli lɑm.
NUM.6.19	Keny-ɑ óthɑɑl órömø, kɑ ocyegø, kwɑɑny bɑde yi ókwërø, kɑ gø cïbe cinggi ngɑn-ɑ ɑ́thyey, kyeel ki møng-ɑ ɑbulø olwëny ɑ́kyel, ki kɑɑk ɑ́kyel gø kwɑny en ɑ yij ɑ́ridh, e wïj ɑthyey rumø ki lyelø 
NUM.6.20	Thërri gen Jwøng-ɑ Ácwɑ̈ɑ̈j yi ókwërø, ge bɑ mø kwër møg kwɑny yi ókwërø, reb ki ɑ́ngɑdø, kí rɑ̈m ɑ nyi bëëdø ceth gɑ mø ókwërø kì yij kwöng. Codhe cyee, o ɑthyey cugge mɑdh ki møgi oløg.
NUM.6.21	Møgɑk bene gen ciggi thyeyi dhɑnhø, de keløg e köngø ki köngø megø thyew kì kömi köngi thyeyø, muuje gënhi wïj köngɑni ceth kyeel ki mi thyeyø.
NUM.6.22	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.6.23	i köbbe Aɑron geki wɑ̈dde, kinni kenyi kwëng gen tyëng Isrɑil nyi kööb gen kinni,
NUM.6.24	“Yï ógyëdh yi Jwøng-ɑ Ácwɑ̈ɑ̈j kɑ yï mïdhe.
NUM.6.25	Yï ómïdhi yi Jwøng-ɑ Ácwɑ̈ɑ̈j kidøøj, kɑ yï thödhe ki dhwɑ̈ng.
NUM.6.26	Jwøng-ɑ Ácwɑ̈ɑ̈j thɑ̈wwe óluge yïn, kɑ yï nënge ki mër.
NUM.6.27	Kɑ Jwøng-ɑ Ácwɑ̈ɑ̈j okööbø kinni, “Keløg nyingɑ ótöng yi gen gɑ kwëng kì kömi Isrɑil ni menɑni, tyëng Isrɑil ógyëdh yi yɑn.”
NUM.7.1	Cyɑ̈ng-ɑ ɑ́rum Mosɑ̀ ki cwöödhi kemi kwëër Jwøng-ɑ Ácwɑ̈ɑ̈j piny, gø ɑ́gïïnye ki møøw dhetun geki jɑmme bënn, kí jɑmmi këli lɑm, kɑ gï thyeye bënn. 
NUM.7.2	Codhe, kɑ jø wɑ̈thi kɑ̈llì, ɑ ɑ́bëëd gɑ jɑgg kì Isrɑil, jøg-ɑ ɑ́cungi kì kömi kwɑni ji, 
NUM.7.3	ókɑ̈nø ki gïg muuj gen Jwøng-ɑ Ácwɑ̈ɑ̈j, ge ɑ́kɑ̈ɑ̈l-ɑ yɑ̈th-ɑ nyi pyejji gɑ ɑ́bïkyel, kí wɑ̈dhh-ɑ pyejji gen gɑ pyɑ̈rø wïdɑ́ryew. Jɑgg ɑ́ryew kì kömi yɑ̈y ɑ́kyel, o jɑgø ɑ́muuj-ɑ wɑdh ɑ́kyel. 
NUM.7.4	Aköbbi Mosɑ̀ yi Jwøng-ɑ Ácwɑ̈ɑ̈j kinni, 
NUM.7.5	“Kwɑny gïgɑni kipe gwøng-ɑ nyi gwøg kì Kemi Kwër. Mëggí gen Kwɑrri Leebì, yï ködd-ɑ kömi gïg-ɑ nyi gwøg yi gen.” 
NUM.7.6	Codhe, kɑ wɑ̈dhh geki yɑ̈ɑ̈th mëggi Kwɑrri Leebì yi Mosɑ̀. 
NUM.7.7	Gøl Gercön ɑ́mëgge yɑ̈ɑ̈th ɑ́ryew, kí wɑ̈dhh ɑ́ngwen. 
NUM.7.8	Kɑ gøl Merɑrì wɑ̈d Aɑron mëgge yɑ̈ɑ̈th ɑ́ngwen kí wɑ̈dhh ɑ́bïdɑ̈g 
NUM.7.9	De gøl Kɑ̈ɑ̈th nuti nëngø yi Mosɑ̀ ki yɑ̈ɑ̈th wɑlɑ̀ wɑ̈dhh, mɑ́ jɑmmi kwër møg-ɑ mïdhi yi gen nyi byel ɑ wɑ̈thi tøg.
NUM.7.10	Pëjjɑni ɑ́kɑ̈ni thyew ki gïg-ɑ thyeey këli lɑm. Keny-ɑ ɑ́wɑ̈nhi jɑmmɑni bøli këli lɑm, 
NUM.7.11	ɑköbbi Mosɑ̀ yi Jwøng-ɑ Ácwɑ̈ɑ̈j kinni, “Köbbí gen kinni, ki cyɑ̈ng pyɑ̈rø wïdɑ́ryew, bɑ jɑgø ɑ́kyel ɑ nyi muujø kì cyɑ̈ng ɑ́kyel ki jɑmme kì këli lɑm.”
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Kɑ cyɑ̈nggi muujø mi gen lwøb gen kinni:
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Cyɑ̈ng-ɑ mɑl
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Yeudɑ̀
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Nɑkcön wɑ̈d Aminɑdɑb
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Ryeew cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Isɑkɑr
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Nethɑnel wɑ̈d Dhuɑr
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Dɑ̈ɑ̈g cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Dhebulun
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Eliɑb wɑ̈d Kelön
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Ngween cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Ruben
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Elidhur wɑ̈d Cedeur
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Bïïj cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Cimeøn
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Celumeil wɑ̈d Dhuricɑdɑy
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Bïkyeel cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Gɑd
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Eliɑsɑp wɑ̈d Deuel
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Bïryeew Cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Eprɑim
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Elicɑmɑ̀ wɑ̈d Amiud
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Bïdɑ̈ɑ̈g cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Mɑnɑsè
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Gɑmɑliel wɑ̈d Pedɑdhur
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Bïngween cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Ben Yɑmïn
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Abidɑn wɑ̈d Gideonì
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Pyɑ̈ri Cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Dɑn
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Akiedher wɑ̈d Amicɑdɑy
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Pyɑ̈rø wïdɑ́kyel cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Aceer
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Pɑgiel wɑ̈d Okrɑn
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Pyɑ̈rø wïdɑ́ryew cyɑ̈ng
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Nɑptɑlì
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Akirɑ̀ wɑ̈d Enɑn
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Jɑmm-ɑ ɑ́kɑ̈ɑ̈l yi gen bënn pɑ̈r kinni tïp; jɑgø ɑ́kyel ɑ́kɑ̈ɑ̈l-ɑ, tɑbi ɑ́tegø ɑ́kyel, kɑ̀ rømii gwøg-ɑ kïlø ɑ́kyel kí budi kïlø. Kí óthɑ̈ngi ɑ́tegø ɑ́kyel, kɑ̀ rømii gwøg-ɑ grɑmm miy ɑ́bïdɑ̈g ki rum-ɑ bɑ ɑyïëy kì kej kwër, ge ɑ́kɑ̈ɑ̈l ge pɑ̈ng gɑ ɑ́ryew bënn yi møng-ɑ búr me bɑ ɑnyöm ki møøw dhetun. Kí tɑbi dhɑb ɑ́kyel, kɑ̀ rømii gwøg-ɑ grɑmm miyø kí pyɑ̈rø, e pɑ̈ng yi bɑkur, kí wɑdh ówöb, kí órömø ɑ́kyel me dwøng, kí órömø me thinh rune ɑ́kyel men gwøg ɑ́ gënh-ɑ nyi rɑ̈b bëne, kí ónywøg ɑ́kyel men gwøg ɑ́ gënhi orøg, kí wɑ̈dhh ɑ́ryew, kí órömm ɑ́bïkyel møg døngø, kí ónyögg ɑ́bïkyel, kí órömm mø thønhø runi gen ɑ́kyel møg muuj bënn gɑ gënhi mër.
NUM.7.84+NUM.7.85+NUM.7.86+NUM.7.87+NUM.7.88	Kwɑnni jɑmm-ɑ ɑ́kɑ̈ɑ̈l yi jɑggɑni gɑ pyɑ̈rø wïdɑ́ryew, gɑ møg thyeey Kengø, kɑ̀ reb gen bënn bɑ
NUM.7.84+NUM.7.85+NUM.7.86+NUM.7.87+NUM.7.88	- tɑ̈mmi dhɑb pyɑ̈rø wïdɑ́ryew, kí óthɑ̈ggi ɑ́tegø pyɑ̈rø wïdɑ́ryew, kɑ̀ røm gen ge bɑ kïllì 27.6
NUM.7.84+NUM.7.85+NUM.7.86+NUM.7.87+NUM.7.88	- óthɑ̈ggi dhɑb pyɑ̈rø wïdɑ́ryew, ge pɑ̈ng yi bɑkur, kɑ̀ røm gen, ge bɑ kïlø 1.32
NUM.7.84+NUM.7.85+NUM.7.86+NUM.7.87+NUM.7.88	- wɑ̈dhh pyɑ̈rø wïdɑ́ryew, kí órömm pyɑ̈rø wïdɑ́ryew, kí órömm-ɑ thønhø runi gen ɑ́kyel, gɑ pyɑ̈rø wïdɑ́ryew møg gwøg gɑ gënh-ɑ nyi rɑ̈b bëne, kí gïncɑm.
NUM.7.84+NUM.7.85+NUM.7.86+NUM.7.87+NUM.7.88	- ónyögg pyɑ̈rø wïdɑ́ryew møg gwøg gɑ gëdhhi orøg.
NUM.7.84+NUM.7.85+NUM.7.86+NUM.7.87+NUM.7.88	- wɑ̈dhh pyɑ̈r ɑ́ryew wïdɑ́ngwen, kí órömm pyɑ̈r ɑ́bïkyel, kí ónyögg pyɑ̈r ɑ́bïngwen, kí órömm-ɑ thønhø runi gen ɑ́kyel gɑ pyɑ̈r ɑ́bïj møg gwøg gɑ gënhi mër.
NUM.7.89	Keny-ɑ ɑ́kedhi Mosɑ̀ yij Kemi Kwër be kwøb ki Jwøng-ɑ Ácwɑ̈ɑ̈j, cwɑggi Jwøng-ɑ Ácwɑ̈ɑ̈j ɑ́lïngi yi en ge kɑ̈ɑ̈l-ɑ kömi kum Sɑnduug Cigg kì kɑɑm kerobb ryeet.
NUM.8.2	“Köbbí Aɑron kinni keny-ɑ ócïbe lɑ̈mbɑ̈ɑ̈ møg-ɑ bɑ ɑ́bïryew wɑ̈thi tegg, cïbe gïn e cɑɑr mɑc mënyy-ɑ bøli gen.” 
NUM.8.3	Codhe kɑ lɑ̈mbɑ̈ɑ̈ cïb yi Aɑron ge nenn-ɑ bøli tegg. 
NUM.8.4	Teggɑni bɑ ɑtøg gɑ dhɑb, cɑg kì piny gïti mɑl, ni men-ɑ ɑ́nyudhi Mosɑ̀ yi Jwøng-ɑ Ácwɑ̈ɑ̈j.
NUM.8.5	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.8.6	“Kïdhí Kwɑrri Leebì wɑ̈yi gen, dɑ̈ɑ̈ng gen ki tyëng Isrɑil møg-ɑ kyeelø, kɑ ge gwøøg o ge bong gïnrɑj kì ri gen. 
NUM.8.7	Gwøg gen ki yöö men: Wïddí ri gen ki pï, kɑ ge köbbí lyel gen yëyy-ɑ dëlli gen bënn, kí wɑ̈thi gen, kɑ ógudhi gen lwøg gen, o bongii gïnrɑj kì ri gen kipe kwër. 
NUM.8.8	Codhe kɑ ge kɑ̈ni gen ki wɑdh ówöb, ki møng-ɑ búr me bɑ ɑnyöm ki møøw dhetun, kɑ yï kɑ̈bbí ki wɑdh ówöb megø me gwøg ɑ́ gënhi orøg. 
NUM.8.9	Kɑ tyëng Isrɑil cwööl bënn, kɑ Kwɑrri Leebì cuung kì dhø Kemi Kwër. 
NUM.8.10	Cïb tyëng Isrɑil cinggi gen wɑ̈thi Kwɑrri Leebì, 
NUM.8.11	kɑ Kwɑrri Leebì thyëyi yɑn yi Aɑron, mëggi gen yɑn yi tyëng Isrɑil, o ge gwøg gen gwøgɑ. 
NUM.8.12	Codhe kɑ Kwɑrri Leebì cinggi gen cïb gen wɑ̈thi wɑ̈dhhɑni ryeet, ɑ́kyel muuj ɑ́ gënhi orøg, o men-ɑ kyeelø bɑ gënh-ɑ nyi rɑ̈b bëne, o ge gwøøgɑ Kwɑrri Leebì, o gen dhïwi gen.
NUM.8.13	“Thyëyi Kwɑrri Leebì yɑn, kɑ Aɑron geki wɑ̈dde cïb gɑ jɑggi gen. 
NUM.8.14	Kɑ̈ɑ̈l Kwɑrri Leebì wɑ̈g kì kelli Isrɑil gɑ møgɑ. 
NUM.8.15	Keny-ɑ órum Kwɑrri Leebì ki gwøgø kɑ ge thyey, bene en cyee ɑ ógöög gen ge myër ki gwøg kì Kemi Kwër. 
NUM.8.16	Ge ɑ́kwɑny yi yɑn gɑ kɑ̈jji kɑyyi Isrɑil bënn, o ge ɑ́kwɑny yi yɑn gɑ møgɑ. 
NUM.8.17	 Keny-ɑ ɑ́nɑ̈gɑ kɑyyì bënn kì Rïp, kɑyyi Isrɑil bënn ɑ́kwërɑ gɑ møgɑ geki kɑyyi jɑmmi gen bënn. 
NUM.8.18	Kɑ Kwɑrri Leebì kwɑny yi yɑn gɑ kɑ̈jji kɑyyi Isrɑil bënn. 
NUM.8.19	Kwɑrri Leebì mëggɑ’ Aɑron geki wɑ̈dde keny-ɑ órum gen ki mëggi yɑn yi tyëng Isrɑil, o ge göög gen kì Kemi Kwër, ge gwøg-ɑ bøli tyëng Isrɑil, kipe ge ócɑy yi yɑn keny-ɑ ónyïngi gen buti kej kwër.”
NUM.8.20	Codhe kɑ Kwɑrri Leebì thyey yi Mosɑ̀ ki Aɑron geki tyëng Isrɑil bënn, ni kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j. 
NUM.8.21	Kɑ Kwɑrri Leebì ri gen kwër gen, o bëëd e bong gïnrɑj kì ri gen, kɑ ógudhi gen lwøg gen, kɑ ge thyey yi Aɑron gï mëgge’ Jwøng-ɑ Ácwɑ̈ɑ̈j. Kɑ gï gwøge thyew ki guöög dhïwø. 
NUM.8.22	Gïg-ɑ ɑ́köbbi Mosɑ̀ yi Jwøng-ɑ Ácwɑ̈ɑ̈j kipe Kwɑrri Leebì, ɑ́gwøg yi tyëng Isrɑil, ɑgöög Kwɑrri Leebì ge myër ki gwøg kì Kemi Kwër, ge jɑɑg-ɑ yi Aɑron geki wɑ̈dde.
NUM.8.23	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.8.24	“Kwɑrri Leebì møg-ɑ runni gen ɑ́wɑ̈dhi ri pyɑ̈r ɑ́ryew wïdɑ́bïj, wiy göög gen kì Kemi Kwërɑ. 
NUM.8.25	O ngɑn runne wɑ̈dhi ri pyɑ̈r ɑ́bïj wïye ki gwøg. 
NUM.8.26	De ócuggø kønyi wɑdde ki kori Kemi Kwër, e ceg-ɑ kunyø yøw. Bene kër-ɑ nyi thödhi Kwɑrri Leebì ki gwøøg gen ɑnɑn.”
NUM.9.2	“Wiy tyëng Isrɑil nyi göög gen ki Kwëër Ákɑɑdh kì bøli keje ceth. 
NUM.9.3	Nyi gwøg ge gøn kì cyɑ̈nggi dwɑ̈y pyɑ̈rø wïdɑ́ngwen, kì dwɑ̈ɑ̈n, kì thyënhø, kɑ nyi gwøg ceth kì bøli keje, ki kwëre bëne.” 
NUM.9.4	Codhe kɑ teedø köbbi yi Mosɑ̀ kinni mïdhi gen Kwëër Ákɑɑdh. 
NUM.9.5	Kɑ gø gwøg gen ceth kì thyënhø, kì cyɑ̈nggi kyeel dwɑ̈y gɑ pyɑ̈rø wïdɑ́ngwen kì Ryɑɑng Sinɑy. Codhe, kɑ gïgɑni bënn gwøg yi teedø ni kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j.
NUM.9.6	De ɑ́dɑ ji møøgø mø ri gen di cølø cyɑ̈ngɑni, ge nywɑ̈ddø ki ngɑnthøø, kɑ ge ocögø ge pɑ göögø ki Kwëër Ákɑɑdh kì cyɑ̈ngɑni, ɑkedhi gen yï Mosɑ̀ geki Aɑron, 
NUM.9.7	kɑ ge okööbø kinni, “Wø ɑ́nywɑ̈ddi ki ngɑnthøø, ri wøn dɑ cølø, wø mɑ̈ɑ̈n-ɑ gwøg ki Kwëër Ákɑɑdh wø keti wøn kì kelli Isrɑil?”
NUM.9.8	Aköbbi gen yi Mosɑ̀ kinni, “Cungi wun, wiy yɑ lïngɑ møg-ɑ ókwøb yi Jwøng-ɑ Ácwɑ̈ɑ̈j.”
NUM.9.9	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.9.10	i köbbe tyëng Isrɑil kinni, “Keløg e dɑ dhɑnhø dhuki megø me ree di cølø, wɑlɑ̀ ying-ɑ be wel kì cyɑ̈ɑ̈ng Kwëër Ákɑɑdh, o pyëwe tyer-ɑ gwøgi Kwëër Ákɑɑdh, 
NUM.9.11	gwøge kwërɑni kì ryeew dwɑ̈tt, kì thyënhø, cyɑ̈nggi dwɑ̈y pyɑ̈rø wïdɑ́ngwen. Gwøge gøn ki olwëny, kí lùm-ɑ kej. 
NUM.9.12	 Ko di kwï gïncɑm me wiy, kɑ wɑ̈dh-ɑ dhuki e nud. Kɑ ko di cöngi nyɑ órömɑni me tor. Gwøøg Kwëër Ákɑɑdh ni kɑ ɑ́cïgɑ ceth. 
NUM.9.13	De keløg e dɑ dhɑnhø me dhïw, o pɑ ying be wel, kɑ ocögø e pɑ göögø ki Kwëër Ákɑɑdh, pɑ cigi kwɑɑn kelli jiɑ, mɑ́ yɑ nuti theeg en kì bøli kej theg. Ceg-ɑ orɑng ceth kì bɑng orøge.
NUM.9.14	“Keløg e dɑ wëdhh mø bëëdø kì kelli wun, o ge dwɑdd-ɑ gwøg ki Kwëër Ákɑɑdh, gwøg ge gøn ceth ki kwönge geki cigge. Cigg ɑ́kyel ceth ɑ kömi ji bënn, tyëng pödhø geki wëdhh.”
NUM.9.15+NUM.9.16	Kì cyɑ̈ng-ɑ nyi cwöödh Kemi Kwër piny, pøølø nyii bëënø, kɑ gø nyi kume. Obëën wɑ̈r, kɑ pøølɑni ree nyi løge mɑc. 
NUM.9.17	Kenyi lɑ̈ɑ̈ny pøølø, tyëng Isrɑil kɑɑl nyi ceg kɑ puthø yi gen, o kenyi cungi pøølø kɑ bï-ɑ piny, en ɑ nyi gud gen ki kɑɑl. 
NUM.9.18	Puthi kɑɑl nyi kwøb-ɑ yi Jwøng-ɑ Ácwɑ̈ɑ̈j, o gure piny nyi kwøb-ɑ yi en thyew. Kì kɑɑm-ɑ bëëd pøølø nud kì kömi Kemi Kwër, kɑɑl nyi bëëd ɑ keje. 
NUM.9.19	Kenyi bëëd pøølø kì kömi Kemi Kwër ki keny me bɑ̈ɑ̈r, tyëng Isrɑil nyi ceg-ɑ bëëdø kì kenyɑni, ge pɑ nyi dhwödh, dhø Jwøng-ɑ Ácwɑ̈ɑ̈j pɑ nyi pyem yi gen. 
NUM.9.20	Tyel møøgø, pøølø nyii bëëdø kɑ cyɑ̈ng mø nøg, de ke jwɑne kedhø, ge ceg-ɑ kedhø, ke bëëde ki cyɑ̈ng mø gïïr, ge ceg-ɑ bëëdø ni kɑ̀ dwɑddii yi Jwøng-ɑ Ácwɑ̈ɑ̈j. 
NUM.9.21	Tyel møøgø dɑ kɑ̀ bëëd pøølø cɑg kì thyënhø gïti mwøl, o ge nyi ceg-ɑ dhwödhø kì mwølɑni ceth. Wɑlɑ̀ keløg e obëëdø cɑg kì mwøl gïti böörø, bøli keny-ɑ dhwödhe ceth, ge ceg-ɑ dhwödhø. 
NUM.9.22	Cɑgg pøølɑni bëëdø ki cyɑ̈ng ɑ́ryew, wɑlɑ̀ ki dwɑ̈y, wɑlɑ̀ ki run, tyëng Isrɑil ceg-ɑ bëëdø kì kɑɑlɑni ceth, ge pɑ dhwödh e pøølø nud kì kömi Kemi Kwër, de keny-ɑ ódhwödh pøølø ceth, ge ceg-ɑ dhwödhø. 
NUM.9.23	Guri kɑɑl kwøb-ɑ yi Jwøng-ɑ Ácwɑ̈ɑ̈j, o puthi kɑɑl kwøb-ɑ yi Jwøng-ɑ Ácwɑ̈ɑ̈j. Ciggi Jwøng-ɑ Ácwɑ̈ɑ̈j ɑ́lïngi yi gen, ni kɑ ɑ́cïgi gen Mosɑ̀ yi Jwøng-ɑ Ácwɑ̈ɑ̈j.
NUM.10.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.10.2	“Thɑ̈ɑ̈dh ki kɑ̈ngi ɑ́tegø ɑ́ryew møg nyi cwøøl ji kej ɑ́kyel, kenyi puth kɑɑl. 
NUM.10.3	Kenyi koodh kɑ̈ngɑni ryeet, nyi bï pödhø bëne yïí kì dhø Kemi Kwër. 
NUM.10.4	O keny-ɑ ókoodh ɑ́kyel, nyi bï jɑggi wɑ̈thi kɑ̈lli Isrɑil yïí keti gen. 
NUM.10.5	Keny-ɑ ókoodh kɑng ki köögø, dhwödh byëng-ɑ wɑɑng cyɑ̈ɑ̈ng mwøl. 
NUM.10.6	Ocigi kɑng kodhø ki köögø, kɑ byëng-ɑ wɑɑng wurlwɑl dhwödhe. Kodhi kɑng ki köögø cwɑgge ongøllø ge ceggø, wɑng-ɑ dhwödhø. 
NUM.10.7	De keny-ɑ ódwɑddi pödhø cwølø, nyi koodh kɑng cwɑgge pɑ ngølli ge ceggø. 
NUM.10.8	Nyi koodh kɑ̈ngì yi wɑ̈ddi Aɑron, ɑ løg ókwër.
NUM.10.8	“Mïdhi møg gɑ kwöng kì yethi rïjj bënn. 
NUM.10.9	Keny-ɑ ókedhu be liny kì yij piny wun, wu nyïɑ̈ggi kɑ tyëngmɑ̈ɑ̈nø møg guud nyingi wun, kodh wun kɑ̈ngì, o wu óyiel yi yɑn kì cinggi tyëngmɑ̈ɑ̈nø, yɑ Jwøøg wun, Jwøng-ɑ Ácwɑ̈ɑ̈j. 
NUM.10.10	Nyi koodh kɑ̈ngì thyew kì cyɑ̈nggi medi pëëth kì ri pɑ̈ri dwɑ̈y geki cyɑ̈nggi kwër møg-ɑ kyeelø. Nyi koodh kɑ̈ngì kenyi thyer wun gënh-ɑ nyi rɑ̈b bëne geki gënhi mër mø wun. O wu køny yi yɑn, yɑ Jwøøg wun, Jwøng-ɑ Ácwɑ̈ɑ̈j.”
NUM.10.11	Kì pyɑ̈r ɑ́ryeew cyɑ̈nggi ryeew dwɑ̈tt, kì ryeew runn, kì bɑng bëëni tyëng Isrɑil wɑ̈g kì Rïp, pøølø ɑ́dhwödh kì kömi Kemi Kwëër Jwøng-ɑ Ácwɑ̈ɑ̈j, 
NUM.10.12	kɑ tyëng Isrɑil odhwödhø kì Ryɑɑng Sinɑy. Kɑ pøølɑni pëgg-ɑ piny kì pɑ̈ɑ̈l Pɑrɑn.
NUM.10.13	Dhwönh-ɑ ɑ́dhwödh gen kì kenyɑni bene en dhwönh-ɑ mɑl, ge ɑ́dhwödh ge köbb-ɑ yi Jwøng-ɑ Ácwɑ̈ɑ̈j, o ge pyejj-ɑ yi Mosɑ̀. 
NUM.10.14	Byëëg Yeudɑ̀ ɑ ɑ́wɑd mɑl, e pyejj-ɑ yi jɑngi gen, Nɑkcön wɑ̈d Aminɑdɑb. 
NUM.10.15	Nethɑnel wɑ̈d Dhuɑr ɑ pyejji gøl Isɑkɑr. 
NUM.10.16	O Eliɑb wɑ̈d Kelön ɑ pyejji gøl Dhebulun.
NUM.10.17	Codhe, o Kemi Kwër pɑ̈d. Orume, o gøl Gercön geki gøl Merɑrì, kɑ̈ll-ɑ nyi kɑ̈lli Kemi Kwër wɑ̈ddi gen yöö.
NUM.10.18	Codhe, o bɑng gen løg yi byëëg Ruben ge pyejj-ɑ yi jɑngi gen Elidhur wɑ̈d Cedeur. 
NUM.10.19	Celumeil wɑ̈d Dhuricɑdɑy ɑ pyejji gøl Cimeøn. 
NUM.10.20	O Eliɑsɑp wɑ̈d Deuel ɑ pyejji gøl Gɑd.
NUM.10.21	Codhe, o gøl Kɑ̈ɑ̈th Kwɑɑr Leebì, ɑ nyi kɑ̈lli jɑmmi kwër løge bɑng gen. Keny-ɑ ówɑ̈dhi gen kɑɑl-ɑ dɑ̈gi, Kemi Kwër yuud yi gen e rumø ki cwöödh piny.
NUM.10.22	Codhe, o bɑng gen løg yi byëëg Eprɑim, ge pyejj-ɑ yi jɑngi gen Elicɑmɑ̀ wɑ̈d Amiud. 
NUM.10.23	Gɑmɑliel wɑ̈d Pedɑdhur ɑ pyejji gøl Mɑnɑsè, 
NUM.10.24	O Abidɑn wɑ̈d Gideonì ɑ pyejji gøl Ben Yɑmïn.
NUM.10.25	Byëëg Dɑn ɑ dhwödh kì cyɑ̈n, o gen ɑ korri ngɑ̈thi ji bënn, ge pyejj-ɑ yi jɑngi gen, Akiedher wɑ̈d Amicɑdɑy. 
NUM.10.26	Pɑgiel wɑ̈d Okrɑn ɑ pyejji gøl Aceer, 
NUM.10.27	O Akirɑ̀ wɑ̈d Enɑn ɑ pyejji gøl Nɑptɑlì. 
NUM.10.28	Bene kër-ɑ nyi lwøøb dhwödhi kɑɑl Isrɑil ɑnɑn, nyi dhwödh ɑ́ byëg kì bɑng byëng-ɑ kyeelø
NUM.10.29	Kɑ Mosɑ̀ øre ómï cyëge, Kobɑb wɑ̈d Yethrø jɑl Midyɑn köbbe kinni, “Wø ceg-ɑ cɑ̈gø kedhi piny men-ɑ ɑ́kwøb yi Jwøng-ɑ Ácwɑ̈ɑ̈j kinni gø ómëgge wøn. Jwøng-ɑ Ácwɑ̈ɑ̈j ɑ́kööb kinni Isrɑil ógwøg en kɑ ódönyø, bïí kedh wɑ, døøjø menɑni ónywɑg yi wɑ.”
NUM.10.30	Kɑ Kobɑb ólöggø kinni, “Pɑth, yɑ døøg-ɑ piny wøn.”
NUM.10.31	Kɑ Mosɑ̀ okööbø kinni, “Yɑ kwɑjj-ɑ yïn, wø ko wiy piny, mɑ́ kɑ̈jj-ɑ døøj ki guddø kì yij ryɑng ngɑ̈nyi yi yïn. Wiy yï óbëëd yïn ɑ́ kej wɑng kì yï wøn. 
NUM.10.32	Keløg yï ócyɑ̈dhi ki wøn, gïgdøj bënn møg-ɑ ógëdhi wøn yi Jwøng-ɑ Ácwɑ̈ɑ̈j, ceg kɑ nywɑgø yi wɑ ceth.”
NUM.10.33	Keny-ɑ ɑ́dhwödh teedø kì Sinɑy, kïti kwër, ge ɑ́cyɑ̈dhi ki cyɑ̈ng ɑ́dɑ̈g, Sɑnduug Ciggi Jwøng-ɑ Ácwɑ̈ɑ̈j tyëd ɑ mɑl bøli gen, kipe yɑ̈bbi gen ki kej ywömø. 
NUM.10.34	Kenyi dhwödh gen kì kɑɑl ge dɑ̈g-ɑ kɑɑl megø, ge nyi cyɑ̈dhi kì dicɑ̈ng ge ógëngø yi pøøli Jwøng-ɑ Ácwɑ̈ɑ̈j.
NUM.10.36	O kenyi cunge, nyi ceg-ɑ kwøb kinni, “Yïn ɑ Jwøng-ɑ Ácwɑ̈ɑ̈j, dwöög yï tyëng Isrɑil, tyëng-ɑ kwɑnni gen bɑ ɑ́lïp mø gïïr cɑrø.”
NUM.11.1	Kɑ teedø ócɑ̈gø ki køør kì ri Jwøng-ɑ Ácwɑ̈ɑ̈j ki køør mɑ ɑ́rënyi pyëwe. Keny-ɑ ɑ́lïng Jwøng-ɑ Ácwɑ̈ɑ̈j, ɑöne kömi gen ki mɑc, kɑ mɑc ceg-ɑ ì twɑ̈ɑ̈g, kɑ tøg kɑɑl rɑ̈be kì tung ɑ́kyel. 
NUM.11.2	Kɑ teedø ywøøg-ɑ kö Mosɑ̀. Akwɑjji Jwøng-ɑ Ácwɑ̈ɑ̈j yi Mosɑ̀, kɑ mɑc othøø. 
NUM.11.3	Codhe, ɑcɑɑg kenyɑni ɑ́ Tɑbeerɑ̀, ɑ wɑngi kinni mɑɑc Jwøng-ɑ Ácwɑ̈ɑ̈j ɑ́lyeel ri gen.
NUM.11.4	Ádɑ tyëngpɑth mø cyɑ̈dhi ki tyëng Isrɑil. Tyëngɑni ɑ́gööny ce ge dwɑdd-ɑ cɑm ki rïngø, kɑ tyëng Isrɑil óywöngø thyew kinni, “Á men ɑ óthödhi wøn ki rïngø men cɑm? 
NUM.11.5	Kì Rïp, wø ɑ́bëëd wø ceg-ɑ cɑm ki rij ni kɑ ɑ́dwɑddii yi wøn, e rij pɑ ceg ki ngewø, kí ɑ́wɑjø men-ɑ cwøl ɑ́ ɑjuur, kí ócøyø, kí nɑ̈ɑ̈ybɑsɑl ɑ nyi mïni yømi gïncɑm, kí bɑsɑl, kí bɑsɑl tuum. 
NUM.11.6	De ɑnɑn dëlli wøn ɑ́nyönhi yi bongi gïjø me cɑm, den-ɑ́ mɑnɑ̀ ɑ rïïj e ocɑmø yethi cyɑ̈ng!”
NUM.11.8+NUM.11.9	 Nyi dëëm-ɑ bɑdhhi kɑɑl kì wɑ̈r kyeel geki thöjj. O teedø nyi kedhi gen be gwenii kì mwøl, o guur yi gen, wɑlɑ̀ wöl yi gen kì pɑny, o gööge ki búr. Codhe o dwøl kì dɑg, wɑlɑ̀ nyöm o gwøg e bɑ ɑbulø. Kɑ̀ belii nɑ møng-ɑ ɑbulø ki møøw dhetun.)
NUM.11.10	Kɑ køør teedø bëne lïngi yi Mosɑ̀, kɑ̀ köör gen kì dhøggi kemmi gen. Ábëëd e ceg-ɑ kïïmø, mɑ́ Jwøng-ɑ Ácwɑ̈ɑ̈j pyëwe ɑ́bëëd e rɑɑj ki gen. 
NUM.11.11	Kɑ Jwøng-ɑ Ácwɑ̈ɑ̈j köbbe kinni, “Yɑde ɑ göggí yɑn ki gïnrɑj ni men? Yïde ɑ rɑj pyëwí ki yɑn? Gede ji møg bënn ɑ ɑ́wëggí gen jɑɑgø yi yɑn? 
NUM.11.12	Pɑth ki yɑn ɑ ɑ́cwɑ̈j gen, wɑlɑ̀ pɑth ki yɑn ɑ ɑ́nywøl gen! Yɑde ɑ gwøøg yɑn yɑ nɑ 'mïdhi me kwööm gen piny-ɑ ɑ́mëggí kweyyi gen yi yïn? 
NUM.11.13	Yɑ kɑ̈n-ɑ́ɑ̀ keny ki rïngø men rømi ri ji møg? Ge jud-ɑ yɑn ki kwøb kinni, ‘Nëngí wøn ki rïngø men cɑm yi wøn.’ 
NUM.11.14	Ji møg pɑ lwɑ̈ng yi yɑn ki mïdhø yɑ ketɑ, menɑni teeg ki kiperɑ! 
NUM.11.15	Keløg ɑ́ yuu-ɑ mïdhí yɑn èn, lɑ̈ɑ̈m pyëwí ki yɑn, kɑ yɑ nɑ̈ɑ̈g, yɑ ko wëggí nenni orɑng-ɑ rɑngɑ.”
NUM.11.16	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Cwöddí ki jøgdøngi Isrɑil mø kwɑnni gen bɑ pyɑ̈r ɑ́bïryew, jøg mø bɑ pëjjì, mø wør yi teedø. Kɑ wu cungi wun ki gen kì bøli Kemi Kwër. 
NUM.11.17	Yɑ óbï kɑ yɑ okööbø ki yïn kì kenyɑni. Yɑ ókɑ̈bbi kì ri wëy-ɑ ɑ́mëggɑ yïn ki men kïdhɑ ri gen, o yï ókøny yi gen ki mïdhi ji, kipe gwøngɑni ópɑ̈dhi kömí yï ketí. 
NUM.11.18	Kɑ teedø köbbí kinni, ‘Kwër wun ri wun kipe dhuki wu ócyɑ̈mø ki rïngø, mɑ́ køør wun ɑ́lïngi yi Jwøng-ɑ Ácwɑ̈ɑ̈j, kɑ̀ kømmu kinni, ‘Wø dwɑdd-ɑ rïngø.’ Kí kinni, ‘Rïp døøj kibøli keny.’ Anɑn wu óthödhi yi Jwøng-ɑ Ácwɑ̈ɑ̈j ki rïngø men cɑm yi wun, o ceg kɑ cɑmø yi wun ceth. 
NUM.11.19	Pɑ cɑm yi wun kɑ cyɑ̈ng ɑ́kyel, wɑlɑ̀ cyɑ̈ng ɑ́ryew, wɑlɑ̀ cyɑ̈ng ɑ́bïj, wɑlɑ̀ cyɑ̈ng pyɑ̈rø, wɑlɑ̀ cyɑ̈ng pyɑ̈r ɑ́ryew, 
NUM.11.20	de wu ócyɑ̈mø ki dwɑ̈y gïti keny-ɑ ólɑ̈mmi pëthi wun yi rïngø. Møgɑni ócwöb, mɑ́ Jwøng-ɑ Ácwɑ̈ɑ̈j, ɑ bëëdø kì kelli wun ɑ́bɑny yi wun, kɑ wu oköörø kinni i bɑ per ngø ɑ ɑ́kɑ̈ɑ̈le wun wɑ̈g kì Rïp.’ ”
NUM.11.21	Kɑ Jwøng-ɑ Ácwɑ̈ɑ̈j köbbi yi Mosɑ̀ kinni, “Yɑ cyɑ̈dhi kɑ yɑy me kwɑnne bɑ ɑ́lïp miy ɑ́bïkyel, o yï okööbø ce ge óthödhi yi yïn ki rïngø men tyëg dwɑ̈y gø ocɑmø yi gen? 
NUM.11.22	Bɑ dɑɑg dhög ki dɑɑg dyëg ɑ nɑ̈ggí gen, ɑ óyɑ̈ng gen? Wɑlɑ̀ rijji nɑm bënn ɑ cungí gen, ɑ óyɑ̈ng gen?”
NUM.11.23	Alöggi Jwøng-ɑ Ácwɑ̈ɑ̈j kinni, “Tegɑ dɑ cöge? Ólidh yi yïn ɑnɑn kinni møg-ɑ kømmɑ bɑ dyër, wɑlɑ̀ pɑth ki dyër!”
NUM.11.24	Codhe, ɑkedh Mosɑ̀, kɑ møg-ɑ ɑ́kwøb yi Jwøng-ɑ Ácwɑ̈ɑ̈j köbbe teedø. Akɑ̈bbe ki jøgdøngi pödhø gɑ pyɑ̈r ɑ́bïryew kɑ gï cuunge kì bɑdhhi Kemi Kwër. 
NUM.11.25	Codhe, ɑbëën Jwøng-ɑ Ácwɑ̈ɑ̈j piny kì yij pøølø, ɑkööbe geki Mosɑ̀. Akɑ̈bbe kì ri wëy-ɑ ɑ́mëgge Mosɑ̀, kɑ gø kïdhe ri jøgɑni gɑ pyɑ̈r ɑ́bïryew. Keny-ɑ ɑ́kedhi wëyɑni ri gen, kɑ ge ócɑ̈gø ki ryeerø ni kenyi göög tyëngtöng, de ge nuti mɑ̈gø ki keny me bɑ̈ɑ̈r ge óryeerø.
NUM.11.26	Jøg ɑ́ryew kì kelli pyɑ̈r ɑ́bïryewɑni dööngø kì kɑɑl, ge nuti kedhi dhø Kemi Kwër, nyingi gen bɑ Eldɑd kí Medɑd. Wëyi Jwøng-ɑ Ácwɑ̈ɑ̈j kedhi ri gen ge ying-ɑ kɑɑl, kɑ ge ócɑ̈gø ki ryeerø ni tyëngtöng. 
NUM.11.27	Arengi nyelthinh megø, kɑ Mosɑ̀ köbbe kinni, “Eldɑd kí Medɑd ceg-ɑ töng kì kɑɑl.”
NUM.11.28	Kɑ Jöcwø wɑ̈d Nun, nyel-ɑ ɑ́wöni e thiinh e nyi køny-ɑ Mosɑ̀ okööbø kinni, “Kyëddí gen jɑldwøng!”
NUM.11.29	Aköbbii yi Mosɑ̀ kinni, “Yï mɑg yi tyiel kɑ perɑ? Kì yïɑ, jii Jwøng-ɑ Ácwɑ̈ɑ̈j ce di bëëd gɑ tyëngtöng bënn, e wëyi Jwøng-ɑ Ácwɑ̈ɑ̈j cïb en ri gen.” 
NUM.11.30	Codhe, ɑdøøg Mosɑ̀ kɑɑl geki jøgdøngɑni.
NUM.11.31	Kɑ ɑkɑrø ör yi Jwøng-ɑ Ácwɑ̈ɑ̈j ki yømø mɑ ɑ́köölii kì nɑɑm omelø, e pɑ̈rri e cyɑ̈gi ki piny ki sentimïtïr pyɑ̈r ɑ́bïdɑ̈g wïdɑ́bïdɑ̈g. Kɑ pëgg-ɑ bɑdhhi kɑɑl, kì ki kɑɑm me bɑ kïlomïtïr mɑ kwɑnn kì wɑ̈thi tùng bënn. 
NUM.11.32	Codhe, kɑ teedø tyëg-ɑ cyɑ̈ngɑni kí wɑ̈r, kí dhuki bëne, ge omɑ̈gø ki ɑkɑrø, bong ngɑn me møge nøg kibøli kïllì ɑ́lïp. Kɑ gï mɑ̈j gen kì tøggi kɑɑl. 
NUM.11.33	Kɑ̈ng-ɑ nudd teedø ge ocyɑ̈mø ki rïngø, o rïngø ceg-ɑ twɑ̈lø, kɑ pyëw Jwøng-ɑ Ácwɑ̈ɑ̈j órënyø ki gen, kɑ gï göjje yømø nɑ̈ɑ̈g me dwøng. 
NUM.11.34	Kenyɑni ɑ́cɑg ɑ́ Kibröt Atɑɑbɑ̀, ɑ wɑngi rörri döngi pëëth, mɑ́ kenyɑni ɑ ɑ́koony tyëng-ɑ́ pëthi gen ɑ́døngi.
NUM.11.35	Codhe, ɑdhwödh teedø kì kenyɑni, kɑ ge gudd-ɑ Adheröth.
NUM.12.1	Kɑ Miryɑm geki Aɑron okööbø ki kwøb mø rijjø kì ri Mosɑ̀, kipe kɑ ɑ́nyöme ki nyɑɑr Kuc. 
NUM.12.2	Ge ɑ́kööb kinni, “Jwøng-ɑ Ácwɑ̈ɑ̈j ɑ́kööb ɑ ri Mosɑ̀ kete? Nuti kööbø kì riee thyew?” Kɑ Jwøng-ɑ Ácwɑ̈ɑ̈j olïngø. 
NUM.12.3	Mosɑ̀ ɑ́bëëd ɑ́ mölø kibøli dhɑnhø bëne kì kömi piny.
NUM.12.4	Apɑ̈ɑ̈y Mosɑ̀ geki Aɑron ki Miryɑm piny yi Jwøng-ɑ Ácwɑ̈ɑ̈j, kɑ gï köbbe kinni, “Bïu dhø Kemi Kwër wun ɑ́ ɑ́dɑ̈g.” Kɑ ge ókedhø gɑ ɑ́dɑ̈g. 
NUM.12.5	Kɑ Jwøng-ɑ Ácwɑ̈ɑ̈j bï-ɑ piny e kɑ̈ɑ̈l-ɑ mɑl kì yij lööj pøølø, kɑ pøølɑni ócungø kì dhø Kemi Kwër, kɑ ócwöddø kinni, “Aɑron! Miryɑm!” Kɑ ge nyeg-ɑ bøli gen ryeet. 
NUM.12.6	Akööb Jwøng-ɑ Ácwɑ̈ɑ̈j kinni, “Lïngu kwøbbɑ! Ke di tyëngtöng kì kelli wun, riɑ nyi nyudhɑ’ gen kɑ cyɑ̈rø. Wø nyi kööbø kɑ gen kì yethi lɑ̈g. 
NUM.12.7	 Pɑ pɑ̈r ki bɑ̈ngɑ Mosɑ̀, ɑ gølɑ bëne, ɑ løg tyëng Isrɑil cïb yɑn cinge. 
NUM.12.8	Wø nyi kööbø wø lømm-ɑ dhøggi wøn, wøki en, ki kwøbb-ɑ ɑcony. Kɑ bëëdɑ nyi lidhe. Wude ɑ pɑ böggi wun ki kwøb kì ri bɑ̈ngɑ Mosɑ̀ ki kwøb mø rijjø?”
NUM.12.9	Jwøng-ɑ Ácwɑ̈ɑ̈j ɑ́bëëd pyëwe rɑɑj ki gen ryeet, kɑ kì ri dhwönhe ceth, 
NUM.12.10	e pøølø odhwödhø kì Kemi Kwër, kɑ dëël Miryɑm ceg-ɑ ì tɑr ni ɑ́piy, dële ɑ́göög ki wɑɑny. Keny-ɑ ɑ́lïïdh Aɑron yï Miryɑm, kɑ gø lidhe dële göögø ki wɑɑny, 
NUM.12.11	ɑköbbe Mosɑ̀ kinni, “Wø ko cɑɑy wuö ki gïn ni men, mɑ́ bɑ̈jjø menɑni ɑ́gwøg yi wøn kɑ nøgi wɑ̈thi wøn. 
NUM.12.12	Ko wëggí bëëdø ni ngɑnthøø, men-ɑ ónywølø yi meye budi dële ree cɑɑm en.”
NUM.12.13	Aywøøg Mosɑ̀ kö Jwøng-ɑ Ácwɑ̈ɑ̈j kinni, “Yïn ɑ Jwøng-ɑ Ácwɑ̈ɑ̈j, gwøg ngɑnɑni o dönye!”
NUM.12.15	Amïdhi Miryɑm kì ngɑ̈ɑ̈j kɑɑl ki cyɑ̈ng ɑ́bïryew, kɑ teedø ocögø ge pɑ dhwödh gïti keny-ɑ ɑ́dwöög Miryɑm kɑɑl. 
NUM.12.16	Codhe, ɑdhwödh gen kì Adheröth, kɑ ge gudd-ɑ pɑ̈ɑ̈l Pɑrɑn.
NUM.13.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.13.2	“Öd ki ji møg lyeew piny Kɑnɑɑn, piny-ɑ mëggɑ tyëng Isrɑil. Kɑ̈bbí ki dhɑnhø ɑ́kyel kì wïj kɑl ɑ́ jɑgø men cungi ɑ́ wïj gøl gen.” 
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Kɑ møgɑni gwøg yi Mosɑ̀ ceth, ɑ́öd ki lyëwwì kì Pɑrɑn, pëjjɑni ek:
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Ruben
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Cemuɑ̀ wɑ̈d Dhekur
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Cimeøn
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Cɑpɑt wɑ̈d Örì
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Yeudɑ̀
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Kɑlib wɑ̈d Yepunɑ̀
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Isɑkɑr
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Igɑl wɑ̈d Yosep
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Eprɑim
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Öciyɑ̀ wɑ̈d Nun
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Ben Yɑmïn
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Pɑltì wɑ̈d Rɑpu
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Dhebulun
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Gɑdiel wɑ̈d Södì
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Mɑnɑsè
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Gɑdì wɑ̈d Susì
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Dɑn
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Amiel wɑ̈d Gemɑlì
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Aceer
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Sethur wɑ̈d Mikɑil
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Nɑptɑlì
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Nɑbì wɑ̈d Bɑpsì
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Gɑd
NUM.13.3+NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Geuel wɑ̈d Mɑkì
NUM.13.16	Bene gen nyingi jøg-ɑ ɑ́ör yi Mosɑ̀ be lyewwi piny ɑgɑk. Kɑ nyingi Öciyɑ̀ wɑ̈d Nun, wil yi Mosɑ̀ gɑ Jöcwø.
NUM.13.17	Keny-ɑ ɑ́ör gen be lyeewi piny Kɑnɑɑn yi Mosɑ̀, gï ɑ́köbbe kinni, “Kɑ̈l wun wɑɑng wurlwɑl, kɑ wu kedhu myërri kelli kïttì. 
NUM.13.18	Kɑ pinyɑni lidh wun mɑ bëëde kidï, kí mɑ bëëd tyëng-ɑ yije nyødh wɑlɑ̀ ge teg, kí mɑ nøg gen, kí mɑ ngeeny gen. 
NUM.13.19	Mɑ døøj piny-ɑ bëëd yi gen wɑlɑ̀ rɑɑj, kí mɑ bëëd kɑ̈ddi gen bɑ kemmì, wɑlɑ̀ ɑger ki dör. 
NUM.13.20	Kí mɑ bëëd lɑ̈mɑni med wɑlɑ̀ pɑ med. Kí mɑ di yije thïm wɑlɑ̀ bong gøn. Kɑ wu kɑ̈ni wun ki jɑmm-ɑ nyi cyeg kì pinyɑni.” Ábëëd ɑ́ bøli keny-ɑ nyi cɑ̈gi oløg ki cyegø.
NUM.13.21	Codhe, ɑkedh gen ge lyeww-ɑ piny, cɑg kì pɑ̈ɑ̈l Dhin gïti Reköb kì yuu-ɑ töngi Amɑth. 
NUM.13.22	Kɑ ge kɑ̈l-ɑ kuni wɑɑng wurlwɑl møti, ɑtöngi gen Kibrön. Akimɑn, kí Cecɑy, kí Telmɑ̀; bɑ kwɑrri Anɑk ɑ́bëëd ɑ kunɑni. Kibrön en ɑ ɑ́kwøng ki gerø, O Kɑɑl Dhoɑn kì Rïp ɑ́ger-ɑ bɑnge e bëëdø ki runn ɑ́bïryew. 
NUM.13.23	Kɑ ge wɑ̈dh-ɑ Töör Acköl, kɑ ge óngudø kì kunɑni ki bɑɑd oløg me ree di cyɑ̈l, cyɑ̈lɑni ɑ́bëëd e peeg cɑrø, ɑ́byelli yi jøg ɑ́ryew kɑ lodh kì kɑɑm gen. Ge ɑ́kɑ̈ɑ̈d thyew ki nywøli romɑn ki nywøli ólɑm. 
NUM.13.24	Törɑni ɑ́cɑg ɑ́ Töör Acköl, ɑ wɑngi Töör Cyɑ̈l, kipe cyɑ̈ɑ̈l oløg men-ɑ ɑ́ngøl yi jø Isrɑil kì kenyɑni.
NUM.13.25	Adwöög lyëwwì keny-ɑ ɑ́rum gen ki lyewwi pinyɑni ki cyɑ̈ng pyɑ̈r ɑ́ngwen. 
NUM.13.26	Ge ɑ́dwöög yï Mosɑ̀ kí Aɑron geki gøl Isrɑil bëne, kì Gɑdic kì pɑ̈ɑ̈l Pɑrɑn. Kɑ gï dwöggi gen gïg-ɑ ɑ́lidh yi gen, ɑnyodh gen nywøli yenh-ɑ ɑ́kɑ̈ɑ̈l yi gen. 
NUM.13.27	Kɑ Mosɑ̀ köbbi yi gen kinni “Pinyɑni ɑ́lyewwi yi wøn, kɑ yod yi wøn ɑ́ piny kɑ̈r, me yije mulli yi cɑg geki møøw kïc, o nywøli yenh-ɑ yije ek. 
NUM.13.28	De ji-ɑ yije teg, o kɑ̈ddi gen døngø ge thøø yi gerø ki dör. Gïn-ɑ pëddi rɑ̈jø, bɑ kinni kwɑrri Anɑk ɑ́yod wøn kì kunɑni, eni dhɑnh-ɑ bɑ jöd bëne. 
NUM.13.29	Tyëng Amɑlek bëëd ɑ wɑɑng wurlwɑl kì pinyɑni geki tyëng Kit, kí tyëng Yebus. O tyëng Amör bëëd ɑ kelli kïttì, o tyëng Kɑnɑɑn bëëd ɑ kuni Nɑɑm Omeli Tɑr geki kuni Nɑm Urdun.”
NUM.13.30	Kɑ tyëng-ɑ ɑ́köör kì ri Mosɑ̀ kwøbbi gen ngøl yi Kɑlib. Kɑlib ɑ́kööb kinni, “Pɑ̈ɑ̈r wɑ kömi pinyɑni ɑnɑn ceth, kɑ kwɑny wɑ, wɑ teg, ócugge ki kwɑnyø yi wɑ.”
NUM.13.31	De jøg-ɑ ɑ́kedh ki Kɑlib ɑ́kyëëd kinni, “Pɑth, wɑ pɑ teg ki tegø me lwɑ̈ng wɑ liny gen, ji møgɑni teeg cɑrø kibølee.” 
NUM.13.32	Codhe ɑkedhi gen be kɑ̈lli kwøb mø pɑth ki dyër kì kelli tyëng Isrɑil. Ge okööbø kinni, “Tyëngpinyɑni pɑ nyi yɑ̈ng yi gïg-ɑ cyeg kì yije. Ji møg-ɑ ɑ́lidh yi wøn bënn ceg bëëdø ge bɑ̈rrø, 
NUM.13.33	 men-ɑ́ wø ɑ́lïdhi thyew ki jödd, kwɑrri Anɑk. Kɑ ri wøn ceg wøn ki lidhø wø nɑ bɑ̈nyy, o wø nenni yi gen ɑ nøw ceth.”
NUM.14.1	Kɑ teedø lɑng-ɑ wɑ̈r ge oköörø, ge ceg-ɑ ywøg. 
NUM.14.2	Ge ɑ́köör kì ri Mosɑ̀ kí Aɑron ge okööbø kinni, “Lɑ̈w ke di thøw wøn kì Rïp, wɑlɑ̀ lɑ̈w ke thøw wøn kì pɑ̈l men. 
NUM.14.3	De wøde ɑ yöd wø kïdh-ɑ piny me nɑ̈ɑ̈g wøn ki pilø yi Jwøng-ɑ Ácwɑ̈ɑ̈j, o mɑ̈nni wøn geki nyigi wøn mɑg. Pɑ lɑ̈w døøg Rïp?” 
NUM.14.4	Kɑ ri gen köbbi gen kinni, “Kɑ̈bbi wɑ ki jɑgø, kɑ wɑ døøg wɑ Rïp.”
NUM.14.5	Codhe, kɑ Mosɑ̀ geki Aɑron wɑ̈thi gen kuul gen piny kì bøli teeni Isrɑil bëne, 
NUM.14.6	kɑ Jöcwø wɑ̈d Nun geki Kɑlib wɑ̈d Yepunɑ̀, ɑ ɑ́ying kelli jøg-ɑ ɑ́kedhi be lyewwi piny, ógudhi gen kɑggi gen yi rɑ̈ɑ̈m pëthi gen, 
NUM.14.7	kɑ teedø köbbi gen kinni, “Piny-ɑ ɑ́lyeew yi wøn bɑ piny me døøj cɑrø. 
NUM.14.8	Keløg Jwøng-ɑ Ácwɑ̈ɑ̈j pyëwe med ki wɑ, wɑ ókïdhe kunɑni kɑ pinyɑni mëgge wɑ, eni piny-ɑ yije mulli yi cɑg geki møøw kïc. 
NUM.14.9	 Wu ko ngɑ̈nyi wɑ̈yi wun, Jwøng-ɑ Ácwɑ̈ɑ̈j ko wiy wun. O wu ko böggi yi tyëng pinyɑni, mɑ́ ge ótyɑm yi wɑ ceth. Jwøng-ɑ Ácwɑ̈ɑ̈j ying-ɑ tungee, o jwöggi gen ɑ́rum ki tyɑmø yi en, wu ko böggi.” 
NUM.14.10	Teedø ɑ́dwɑdd-ɑ bɑ̈lli gen ki tuggi kïttì o ge thøw gen, de mɑ̈ɑ̈r Jwøng-ɑ Ácwɑ̈ɑ̈j ɑ́ceg ì tɑr kì kömi Kemi Kwër, kɑ lidh yi teenɑni bëne.
NUM.14.11	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Yɑ gït-ɑ wɑɑng yɑ obɑnyø yi ji møg? Ge gït-ɑ wɑɑng yɑ pɑ gɑ̈n yi gen, e men-ɑ́ yɑ ɑ́göög ki gïïngɑ̈ngø mø ngenyø kì bøli gen? 
NUM.14.12	Ge ógöjjɑ yømø nɑ̈ɑ̈g men nɑ̈g gen, de yï ógwøgɑ yïn ɑ́ wïyi pödhø me dwøng, me teeg cɑrø kibøli ji møg.”
NUM.14.14	møgɑni óköbbi gen tyëng-ɑ bëëdø kì pinyɑni. Ge ɑ́rum ki lïngø kinni yïn, yï Jwøng-ɑ Ácwɑ̈ɑ̈j, yï cyɑ̈dhi kɑ jií, o rií nyi nyudhí gen, pøølí ying-ɑ kömi gen. O yï nyi cyɑ̈dh-ɑ́ɑ̀ bøli gen kì yij lööj pøølø kì dicɑ̈ng, kí yij lööj mɑc kì wɑ̈r. 
NUM.14.15	Ke nɑ̈ɑ̈g jií bënn ɑnɑn, pödhh-ɑ ɑ́lïngi tegi perí ceg-ɑ kwøb kinni, 
NUM.14.16	i jií nɑ̈ɑ̈g yïn pɑ̈l kɑ per kɑ ɑ́dhɑɑl yïn yi kïdhi gen piny-ɑ ɑ́kwøb yi yïn kinni ge ókïdhí yije, kɑ mëggí gen ɑ́ mi gen. 
NUM.14.17	Nyudhí wøn tegí ni kɑ ɑ́kööb ceth kinni, 
NUM.14.18	 ‘Yɑn, yɑ Jwøng-ɑ Ácwɑ̈ɑ̈j, yɑ pɑ nyi jwɑn ki mɑgø yi liny, o mɑ̈ɑ̈dø miɑ geki lɑ̈mpyëwɑ pɑ nyi thumi; pyëwɑ nyii lɑ̈ɑ̈mø ki orøg geki pëëmø. De ngɑn-ɑ ɑ́røngi pɑ nyi bødh ki cɑyø yi yɑn kì ri wëëg gïti ri ngween rïjj.’ 
NUM.14.19	O ɑnɑn, yïn ɑ Jwøng-ɑ Ácwɑ̈ɑ̈j, mɑ́ yï bɑ ngɑn pyëwí nyi lɑ̈ɑ̈m, mɑ́ mɑ̈ɑ̈dø mií pɑ nyi lwënyi, yɑ kwɑjj-ɑ yïn, dwöög lɑɑwí piny kipe orøøg ji møg, ni kenyi lɑ̈ɑ̈m pyëwí ki gen kër-ɑ ɑ́kɑ̈ɑ̈l gen wɑ̈g kì Rïp.”
NUM.14.20	Alöggi Jwøng-ɑ Ácwɑ̈ɑ̈j kinni, “Pyëwɑ ólɑ̈ɑ̈m ki gen ni kɑ ɑ́kwɑ̈jjí. 
NUM.14.21	 De yɑn ɑ köngi èn, yɑn ɑ nëënø, ni kɑ̀ pɑ̈ɑ̈ng kömi piny bëne yi mɑ̈rɑ, 
NUM.14.22	bong dhɑnhø kì kelli ji møg men-ɑ ókedhi pinyɑni. Mɑ̈rɑ ɑ́lidh yi gen, kí gïïngɑ̈ngø møg-ɑ ɑ́gwøgɑ kì Rïp geki yij ryɑng, de yɑ nyii rɑngø yi gen, kɑ ge óbɑ̈nyø ki lïngi kwøbbɑ. 
NUM.14.23	Ge pɑ kedhi piny-ɑ ɑ́köbbɑ kweyyi gen kinni ómëggɑ gen. Bong dhɑnhø kì kelli ji-ɑ ɑ́bɑny yɑn ek, men-ɑ ókedhi pinyɑni. 
NUM.14.24	 De bɑ̈ngɑ Kɑlib, mɑ́ pyëwe ying-ɑ wɑ̈ye, kɑ ocögø e gɑ̈n-ɑ yɑn, en ɑ ókïdhɑ piny-ɑ ɑ́lyeew yi en, o pinyɑni ólɑg yi kwɑrre. 
NUM.14.25	De mɑ́ törɑni bëëd-ɑ yi tyëng Amɑlek geki tyëng Kɑnɑɑn, løgu wɑ̈thi wun dhuki, kɑ wu kedh wun, wu kɑ̈ll-ɑ yij ryɑng, wu døøg-ɑ kuni Nɑɑm Omeli Kwɑrø.”
NUM.14.26	Kɑ Mosɑ̀ geki Aɑron köbbi yi Jwøng-ɑ Ácwɑ̈ɑ̈j kinni, 
NUM.14.27	“Tyëngrijjø møg gït-ɑ wɑɑng ge oköörø kì riɑ? Yɑ ɑ́pïd yi køør gen! 
NUM.14.28	Anɑn köbbí gen kinni, Yɑ ɑ́köngi, ni kɑ̀ nëënɑ, wu göggɑ’ gïn-ɑ ɑ́lïngɑ kì yï wun ceth. Yɑn ɑ kööbø, yɑ Jwøng-ɑ Ácwɑ̈ɑ̈j. 
NUM.14.29	 Wu óthøw, kɑ cu wun ótwɑ̈lø kì yij ryɑng men, mɑ́ wu ɑ́köör kì riɑ, bong dhɑnhø ɑ́kyel kì kelli wun, wu tyëng-ɑ runni wun wɑ̈dhi ri pyɑ̈r ɑ́ryew gïti mɑl men-ɑ ókedhi pinyɑni. 
NUM.14.30	Yɑ ɑ́kööb cøn kinni wu óbëëdø’ yije, de bong dhɑnhø men-ɑ ókedhi yije kì kelli wun den-ɑ́ Kɑlib wɑ̈d Yepunɑ̀ geki Jöcwø wɑ̈d Nun. 
NUM.14.31	Wɑ̈ddi wun ɑ ɑ́kwøb yi wun kinni i ge ómɑg, ge ókïdhɑ piny-ɑ ɑ́bɑny yi wun, kɑ ge obëëdø kì yije. 
NUM.14.32	De wu óthøw-ɑ yij pɑ̈l. 
NUM.14.33	 Nyigi wun ówïïnø kì yij pɑ̈l ki runn pyɑ̈r ɑ́ngwen, ge órɑngi yi gööj kɑ̀ nuti yïëëy wun, gïti keny-ɑ óthøw wun wu bënn. 
NUM.14.34	Wu órɑngi yi körri orøøg wun ki runn pyɑ̈r ɑ́ngwen. Pinyɑni ɑ́lyewwi yi wun kɑ cyɑ̈ng pyɑ̈r ɑ́ngwen, o wu ceg-ɑ mɑ̈gø ki runn pyɑ̈r ɑ́ngwen kì yij ryɑng men, cyɑ̈ng ɑ́kyel bɑ run ɑ́kyel, o rɑ̈ji pyëwɑ yod yi wun. 
NUM.14.35	Yɑ ɑ́köngi kinni møgɑni göggɑ’ wun, wun ɑ tyëngrijjø, wun ɑ ɑ́cungi ri wun yɑn. Wu ceg-ɑ thumø ki thøø kì yij ryɑng men.”
NUM.14.36+NUM.14.37	Jøg-ɑ ɑ́ör be lyewwi piny yi Mosɑ̀ ɑ́bï, kɑ ji köbbi gen kwøb mø rijjø mø bɑ̈ɑ̈n ki gïn-ɑ ɑ́dwɑddi yi Jwøng-ɑ Ácwɑ̈ɑ̈j. Codhe ɑgöjji gen rɑ̈ɑ̈m dëllì yi Jwøng-ɑ Ácwɑ̈ɑ̈j, kɑ ge othøø. 
NUM.14.38	Bɑ Kɑlib geki Jöcwø ɑ ɑ́döng ge nuti thøø kì ri lyëww-ɑ ɑ́ör gɑ pyɑ̈rø wïdɑ́ryew.
NUM.14.39	Keny-ɑ ɑ́köbbi møg-ɑ ɑ́kwøb yi Jwøng-ɑ Ácwɑ̈ɑ̈j Isrɑil yi Mosɑ̀, kɑ teedø óywöngø ki ywøng teg. 
NUM.14.40	Dhuki kì mwøl, kɑ ge odhwödhø ge kedh-ɑ kuni wɑ̈thi kïttì, ge okööbø kinni, “Anɑn wø kedh-ɑ piny-ɑ ɑ́kwøb yi Jwøng-ɑ Ácwɑ̈ɑ̈j, mɑ́ wø ɑ́yïëy kinni wø ɑ́bɑ̈jji.”
NUM.14.41	De ge ɑ́kyëddi yi Mosɑ̀ kinni, “Wude ɑ pyem wun dhø Jwøng-ɑ Ácwɑ̈ɑ̈j? Menɑni koo cuggi! 
NUM.14.42	Wu ko kedh. Jwøng-ɑ Ácwɑ̈ɑ̈j tøøk kì kelli wun. Wu bɑ møg tyɑm ki menrɑj yi tyëngmɑ̈ɑ̈nø. 
NUM.14.43	Keny-ɑ ónyïɑ̈ggi wun ki tyëng Amɑlek geki tyëng Kɑnɑɑn, wu ceg kɑ nɑ̈gø yi gen, Jwøng-ɑ Ácwɑ̈ɑ̈j koo løg me nud kì kelli wun, mɑ́ wu ɑ́bɑ̈nyi lugø kì bɑnge.”
NUM.14.44	De ge ɑ́kedhi myërri wɑ̈thi kïttì kinøw ngö Mosɑ̀ ɑ́döng kì kɑɑl geki Sɑnduug Ciggi Jwøng-ɑ Ácwɑ̈ɑ̈j. 
NUM.14.45	Codhe, kɑ tyëng Amɑlek geki tyëng Kɑnɑɑn møg-ɑ bëëdø kì kunɑni bï-ɑ be nyɑɑg ki gen. Kɑ ge tyɑm, kɑ ge cyeddi, gïti kɑ ɑ́wɑ̈dhi gen Órmɑ̀ ge ocyeddø.
NUM.15.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.15.2	i köbbe cigg møg tyëng Isrɑil gɑ møg-ɑ ómïdhi yi gen keny-ɑ ókedhu piny-ɑ mëgge gïn. 
NUM.15.3	Kɑ Jwøng-ɑ Ácwɑ̈ɑ̈j nëngi wun ki wɑdh, wɑlɑ̀ órömø, wɑlɑ̀ ónywøg wɑ̈dtegø, møg muuj gɑ gënh-ɑ nyi rɑ̈b bëne, wɑlɑ̀ gënhi wïj köngø, wɑlɑ̀ jwödhø, wɑlɑ̀ mø kwër, møg muuj ki mɑc, yømi tool gen bɑ men mïni pyëw Jwøng-ɑ Ácwɑ̈ɑ̈j. 
NUM.15.4+NUM.15.5	Ngɑn muuj Jwøng-ɑ Ácwɑ̈ɑ̈j ki gënh-ɑ nyi rɑ̈b bëne, ying e kɑ̈ɑ̈l ɑ́ dyel ɑ́tegø wɑlɑ̀ rømø, kɑ̈ne ki byëlø. Kɑ̈ɑ̈l ɑ́ kïlø mi møng-ɑ búr me ngedhø, e bɑ ɑnyöm ki møøw dhetun, kɑ kɑ̈ne ki røthøl ɑ́ryew mø møgi oløg. Gëdhhɑni bɑ mø yømi tool gen mïni pyëw Jwøng-ɑ Ácwɑ̈ɑ̈j. 
NUM.15.6	Keny-ɑ ómuuj órömø, thyer kɑ møng-ɑ búr me ngedhø ɑ́ kïllì ɑ́ryew mø bɑ ɑnyöm ki møøw dhetun me bɑ røthøl ɑ́dɑ̈g, 
NUM.15.7	muuj kyeel ki møgi oløg me bɑ røthøl ɑ́dɑ̈g. Yømi gëdhhɑni med kì pyëw Jwøng-ɑ Ácwɑ̈ɑ̈j. 
NUM.15.8	Keny-ɑ ómuuj wɑdh Jwøng-ɑ Ácwɑ̈ɑ̈j ɑ́ gënh-ɑ nyi rɑ̈b bëne, wɑlɑ̀ ɑ́ wïj köngø, wɑlɑ̀ ɑ́ keni mër, 
NUM.15.9	thyer ki møng-ɑ búr me yöm ɑ́ kïllì ɑ́dɑ̈g, e bɑ ɑnyöm ki møøw dhetun me bɑ røthøl ɑ́ngwen. 
NUM.15.10	Muuj kyeel ki møgi oløg me bɑ røthøl ɑ́ngwen. Yømi gëdhhɑni med ki pyëw Jwøng-ɑ Ácwɑ̈ɑ̈j.
NUM.15.11	Bene gïg-ɑ nyi muuj kyeel ki wɑdh, wɑlɑ̀ órömø, wɑlɑ̀ dyel rømø, wɑlɑ̀ ɑ́tegø ɑgɑk. 
NUM.15.12	Kenyi ngeeny gëdhhì, jɑmm-ɑ muuj kyeel ki gen nyi ceg kɑ medø ni kwɑnni gen ceth. 
NUM.15.13	Ngeti pödhø wɑ̈d Isrɑil men muujø ki gïn tole mïni pyëw Jwøng-ɑ Ácwɑ̈ɑ̈j, gwøge gïgɑni kinøw ceth. 
NUM.15.14	O kì yethi rïjj bënn, wëdh men bëëdø kì kelli wun, ying e cöög-ɑ kelli wun, wɑlɑ̀ ódhwödh, muuje ki gïn yømi tole mïni pyëw Jwøng-ɑ Ácwɑ̈ɑ̈j, gwøge gøn ceth ni kenyi gwøgii yi wun. 
NUM.15.15	Cigg-ɑ kömi wun bɑ ɑ́kyel ceth wuki wëdhh møg-ɑ bëëdø kì kelli wun gïti ɑtheer. Wu pɑ̈r ki gen ceth kì bøli Jwøng-ɑ Ácwɑ̈ɑ̈j. 
NUM.15.16	 Cigg kí kwöng ɑ́kyel ceth ɑ kömi wun, wuki gen.”
NUM.15.17	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.15.18	i köbbe tyëng Isrɑil kinni, keny-ɑ ówɑ̈dhi gen piny-ɑ kïdhe gïn, 
NUM.15.19	nyi muuj wun Jwøng-ɑ Ácwɑ̈ɑ̈j ki gëëdhi kì ri gïgcɑmm-ɑ cyeg kì pinyɑni. 
NUM.15.20	Keny-ɑ óbud wun ki ópùni jɑmm-ɑ cer cyegø, cïb ópun-ɑ kwøng ki bulø wɑ̈ye ɑ́ mi Jwøng-ɑ Ácwɑ̈ɑ̈j. Muuj ceth ni kenyi muuj byëli Jwøng-ɑ Ácwɑ̈ɑ̈j kenyi pwöd wun byel. 
NUM.15.21	Nyi muuj wun Jwøng-ɑ Ácwɑ̈ɑ̈j kì ri jɑmm-ɑ cer cyegø kì yethi rïjj bënn.
NUM.15.22+NUM.15.23	Mosɑ̀ ɑ́köbbi yi Jwøng-ɑ Ácwɑ̈ɑ̈j thyew ki gïn-ɑ ógwøg keløg teedø wɑ̈thi gen owïlø ki mïdhi cigg-ɑ ɑ́köbbi Mosɑ̀ yi Jwøng-ɑ Ácwɑ̈ɑ̈j kinni, 
NUM.15.24	Keløg bɑ̈jjø menɑni gwøg yi teedø kɑ kwïji wøw, muuj gen ki wɑdh ɑ́ gënh-ɑ nyi rɑ̈b bëne, men yømi tole mïni pyëw Jwøng-ɑ Ácwɑ̈ɑ̈j, muuj kyeel kí byëli Jwøng-ɑ Ácwɑ̈ɑ̈j, kí møgi oløg, men-ɑ ɑ́kwøb yi cigg. Kɑ ge muuj gen thyew ki ónywøg ɑ́ gënhi bɑ̈jjø. 
NUM.15.25	Gwøøg guög menɑni yi ókwërø o ji dhïwi gen, mɑ́ bɑ̈jjø menɑni ɑ́gwøg yi gen kɑ kwïji wøw, muuj gen Jwøng-ɑ Ácwɑ̈ɑ̈j ki gënh-ɑ nyi rɑ̈b bëne geki gënhi bɑ̈jjø. 
NUM.15.26	Codhe cyee, o lɑ́ɑ̀w dwöög piny kipe tyëng Isrɑil, geki wëdhh møg-ɑ bëëdø kì kelli gen, mɑ́ e bɑ teedø bëne ɑ ɑ́bɑ̈jji.
NUM.15.28	Gwøøg guög menɑni yi ókwërø kì bøli Jwøng-ɑ Ácwɑ̈ɑ̈j, o lɑ́ɑ̀w dwöög piny kipe ngɑnɑni. 
NUM.15.29	Ciggɑni ying-ɑ kömi ji bënn, ngɑn bɑ̈jji ying-ɑ́ wɑ̈d Isrɑil wɑlɑ̀ wëdh men-ɑ bëëdø kì kelli tyëng Isrɑil.
NUM.15.30	De ngɑn tir bɑ̈jjø, ying e bɑ wɑ̈d Isrɑil wɑlɑ̀ wëdh ceg ki nɑ̈gø, 
NUM.15.31	mɑ́ e ɑ́bɑny-ɑ møg-ɑ ɑ́kwøb yi Jwøng-ɑ Ácwɑ̈ɑ̈j, kɑ cigge tøønye ki pyemø.
NUM.15.32	Tyelø ɑ́kyel e tyëng Isrɑil ying-ɑ yij ryɑng, jɑl megø ɑ́lidh yi gen e ogwënø ki yugg kì cyɑ̈ɑ̈ng Sɑbɑth. 
NUM.15.33	Kɑ kïdhi bøli Mosɑ̀ geki Aɑron kí teedø bëne. 
NUM.15.34	Kɑ cïb ød mɑg, mɑ́ gïn-ɑ göggii nuti yodø. 
NUM.15.35	Codhe, ɑköbbi Mosɑ̀ yi Jwøng-ɑ Ácwɑ̈ɑ̈j kinni, “Jɑlɑni ceg-ɑ thøø. Bɑ̈lli yi teedø bëne ki tuggi kïttì kì ngɑ̈ɑ̈j kɑɑl, o thøwe.” 
NUM.15.36	Kɑ kïdhi ngɑ̈ɑ̈j kɑɑl yi teedø bëne, ɑ bɑ̈llii ki tuggi kïttì kɑ othøø, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j.
NUM.15.37	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.15.38	 “Köbbí tyëng Isrɑil kinni, göög wun ki ojwɑrr kɑ ge twööj wun tøggi ógudhi wun, kɑ ri ojwɑrrɑni nyi töjji ki nyɑ ógødh me bɑ ówɑw, töjji ri gen bënn, kì yethi rïjj bënn. 
NUM.15.39	Ojwɑrrɑni bɑ møg nyi pɑ̈ddi wun ki ciggɑ, kenyi lidh wun gen, ciggɑ bënn ópɑr yi wun, o wu cög wun wu pɑ tyer gøggi jɑmm-ɑ nenni yi wun, ki møg-ɑ tyer yi pëthi wun. 
NUM.15.40	Wu ópɑ̈ddi yi ojwɑrrɑni ki mïdhi møg-ɑ ɑ́ceg yi yɑn, o wu óbëëd wun, wun ɑ́ møgɑ ceth kidyër. 
NUM.15.41	Bene yɑn Jwøøg wun, Jwøng-ɑ Ácwɑ̈ɑ̈j, ɑ ɑ́kɑ̈ɑ̈l wun wɑ̈g kì piny Rïp, o yɑ bëëdɑ yɑn ɑ́ Jwøøg wun. Bene yɑn Jwøøg wun, Jwøng-ɑ Ácwɑ̈ɑ̈j.”
NUM.16.3	Kɑ ri gen cøng gen bøli Mosɑ̀ geki Aɑron, ge okööbø kinni, “Mi wun ɑ́pöödh ki mendwøng! Dhɑnhø men bëne bɑ jii Jwøng-ɑ Ácwɑ̈ɑ̈j. O Jwøng-ɑ Ácwɑ̈ɑ̈j ying-ɑ kömee bënn. Dɑ́ kipe ngø Mosɑ̀, ɑ cïb rií mɑl kibøli jii Jwøng-ɑ Ácwɑ̈ɑ̈j?”
NUM.16.4	Keny-ɑ ɑ́lïngi møgɑni yi Mosɑ̀, kɑ ree leenge piny. 
NUM.16.5	Codhe, ɑköbbe Körɑ̀ geki jøge kinni, “Dhuki Jwøng-ɑ Ácwɑ̈ɑ̈j ngete ónyodhe, ngɑn-ɑ ɑ́myege ówiy yi en o kedhe buti këli lɑm. 
NUM.16.6+NUM.16.7	Dhuki kì mwøl, kɑ̈bbi wun ki ópɑ̈nnì wuki jøgí, kïdhu yethi gen ki lelli mɑc, kɑ kömi gen kïdhi wun ki bɑkur. Kɑ ge kïdhi wun këli lɑm, Codhe o lidh yi wɑ mɑ løge’ men kì kellee ɑ ómyeg yi Jwøng-ɑ Ácwɑ̈ɑ̈j. Wu Kwɑrri Leebì, mi wun ɑ́pöödh ki mendwøng!”
NUM.16.8	Kɑ Körɑ̀ köbbi yi Mosɑ̀ kinni “Lïng wun, wun ɑ Kwɑrri Leebì! 
NUM.16.9	Bwøøn wun, eni kwɑny-ɑ ɑ́kwɑɑny wun yi Jwøøg Isrɑil kì kelli Isrɑil bëne, kinni o wu nyi kedhu bøle, o wu gwøgu kwëre kì kömi piny, o wu cungi wun kì bøli teedø wu gwøg-ɑ kej gen? 
NUM.16.10	Wun ɑ ɑ́mëgge dhwɑ̈ng menɑni bëne, o ɑnɑn wu dwɑdd-ɑ kwɑnyi kej ókwërø thyew! 
NUM.16.11	Kɑ̀ köör wun kì ri Aɑron, bɑ Jwøng-ɑ Ácwɑ̈ɑ̈j ɑ køør yi wun, wuki jøgí.”
NUM.16.12	Kɑ Mosɑ̀ öd-ɑ be cwööli Dɑthɑn geki Abirɑm wɑ̈ddi Eliɑb. Kɑ ge okööbø kinni, “Wø pɑ bï! 
NUM.16.13	Wø nuti rumø ki kɑ̈ɑ̈l wɑ̈g yi yïn kì Rïp, o wø nɑ̈g yi yïn kì yij ryɑng men, yï orumø kinni møgɑni lweny? Rií dwɑddí cïb kömi wøn yïn ɑ́ jɑgø thyew? 
NUM.16.14	Wø nuti kɑ̈ɑ̈l yïn piny me yije mulli yi cɑg geki møøw kïc, wø nuti nëngø yi yïn ki pwödh geki bɑ̈gg, o yï dwɑdd-ɑ wënyi wøn ɑnɑn. Wø pɑ bï!”
NUM.16.15	Mosɑ̀ pyëwe ɑ́rënyi ki mendwøng, kɑ Jwøng-ɑ Ácwɑ̈ɑ̈j köbbe kinni, “Yï ko yïëy ki gëëdhi men-ɑ ómuuj yi gen. Bong dhɑnhø mɑ ɑ́göggɑ ki gïnrɑj kì kelli gen, o bong ɑderi dhɑnhø mɑ ɑ́kwɑnyɑ.”
NUM.16.16	Kɑ Körɑ̀ köbbi yi Mosɑ̀ kinni, “Bïí dhø Kemi Kwër dhuki wuki jøgí gɑ miy ɑ́ryew kí pyɑ̈r ɑ́bïj, Aɑron óbëëd e nud kì kenyɑni thyew. 
NUM.16.17	Kɑ̈ni ngɑn ki ópɑne, yije dɑ lelli mɑc kí bɑkur kì köme, kɑ ge thyeer wun këli lɑm.” 
NUM.16.18	Codhe, kɑ ngɑn ókɑ̈bbø ki ópɑne, kɑ yije kïdhe ki lelli mɑc geki bɑkur, ɑcungi gen kì dhø Kemi Kwër geki Mosɑ̀ ki Aɑron. 
NUM.16.19	Codhe kɑ Körɑ̀ teedø bëne cønge dhø Kemi Kwër. Kɑ ge ócungø ge nenn-ɑ yï Mosɑ̀ geki Aɑron kɑ mɑ̈ɑ̈r Jwøng-ɑ Ácwɑ̈ɑ̈j lidh yi teedø bëne e omënyø, 
NUM.16.20	kɑ Mosɑ̀ geki Aɑron köbbi yi Jwøng-ɑ Ácwɑ̈ɑ̈j kinni, 
NUM.16.21	“Nyegu cyɑ̈n kì buti tyëng Isrɑil, o ge gwɑɑrɑ piny.”
NUM.16.22	Kɑ Mosɑ̀ geki Aɑron ri gen bødh gen wɑ̈thi gen kuul gen piny kɑ ge okööbø kinni “Jwøk, bɑ yïn ɑ yï kɑ̈ɑ̈l yi wëy. Ke bɑ̈jji dhɑnhø ɑ́kyel, pyëwí rënyi kɑ ji bënn?”
NUM.16.23	Aköbbi Mosɑ̀ yi Jwøng-ɑ Ácwɑ̈ɑ̈j kinni, 
NUM.16.24	“Köbbí teedø bënn, kinni nyegi gen kì buti kemmi Körɑ̀, kí Dɑthɑn geki Abirɑm.”
NUM.16.25	Kɑ Mosɑ̀ kedh-ɑ yï Dɑthɑn geki Abirɑm ki jøgdøngi Isrɑil kì bɑnge, 
NUM.16.26	kɑ ji köbbe kinni, “Cungi wun wu lɑ̈wi kì buti kemmi jøgi orøg møgɑni. Kɑ gïi gen ko nywɑl wun, kipe wu óbɑɑb ki gen ki gööj orøøg gen.” 
NUM.16.27	Codhe, ɑnyɑni teedø cyɑ̈n kì buti kemmi Körɑ̀ kí Dɑthɑn geki Abirɑm.
NUM.16.27	Dɑthɑn geki Abirɑm bëën wɑ̈g, de ge ócungø kì dhøggi kemmi gen geki mɑ̈nni gen kí nyigi gen. 
NUM.16.28	Kɑ ji köbbi yi Mosɑ̀ kinni, “Bene gïn-ɑ ree óyodu en kinni yɑ ɑ́ör-ɑ yi Jwøng-ɑ Ácwɑ̈ɑ̈j be gwøgi gïgɑni bënn, de møgɑni pɑ nyi kɑ̈ɑ̈l-ɑ pyëwɑ. 
NUM.16.29	Keløg jøg óthøw kɑ thøw-ɑ nyi thøw yi dhɑnhø bëne, e bong cɑ́yi Jwøk møg nënni, pɑth ki Jwøng-ɑ Ácwɑ̈ɑ̈j ɑ ɑ́myeg yɑn. 
NUM.16.30	De ogöög Jwøng-ɑ Ácwɑ̈ɑ̈j ki gïjø me nuti pɑ̈nyø lïngø, kɑ piny ree yiebe, kɑ jøgɑni mwønye kí jɑmmi gen bënn, o ge kedhi gen pödhi tyëngthøø ge onëënø, óyod yi wun kinni jøgɑni ɑ́bɑny-ɑ Jwøng-ɑ Ácwɑ̈ɑ̈j.”
NUM.16.31	Ri rume ki kwøb kinøw ceth, kɑ piny ree yiebe kì thɑ́ tyelli Dɑthɑn geki Abirɑm, 
NUM.16.32	Kɑ ge mwøøny yi piny geki kɑ̈lli gen, kyeel ki jii Körɑ̀ geki jɑmmi gen bënn. 
NUM.16.33	Ge ɑ́kedhi piny pödhi tyëngthøø ge onëënø geki jɑmmi gen. Acyëëg piny ree kömi gen kɑ ge ólɑ̈ɑ̈nyø. 
NUM.16.34	Tyëng Isrɑil møg-ɑ ɑ́ying kenyɑni ɑ́rengi keny-ɑ ɑ́lïngi gen ywøøg gen, ge okööbø kinni, “Wɑ ómwøøny yi piny thyew! Rengi wɑ!”
NUM.16.35	Codhe, kɑ Jwøng-ɑ Ácwɑ̈ɑ̈j ön-ɑ piny ki mɑc me lyel, ɑrɑ̈be jøg-ɑ ɑ́muuj ki bɑkur gɑ miy ɑ́ryew kí pyɑ̈r ɑ́bïj.
NUM.16.36	Aköbbi Mosɑ̀ yi Jwøng-ɑ Ácwɑ̈ɑ̈j kinni, 
NUM.16.37	“Köbbí Eliɑdhɑr wɑ̈d ókwërø Aɑron kinni, kwɑnye ópɑ̈nni bɑkur møg-ɑ bɑ ngyënyø dilɑl kì ri jøg-ɑ ɑ́rɑ̈bi. Kɑ mɑc kedhhe, mɑ́ ópɑ̈nnɑni bɑ ɑkwër. 
NUM.16.38	Ge ɑ́göög ki ɑkwër kɑ ɑ́thyeer gen bøli këli lɑɑm Jwøng-ɑ Ácwɑ̈ɑ̈j. Kwɑɑny ópɑ̈nni bɑkur mø jøg-ɑ ɑ́nɑ̈g kì bɑng orøøg gen, kɑ ópɑ̈nnɑni køny gɑ gïn nyi kum këli lɑm. Ge óbëëdø gɑ ngïji kipe tyëng Isrɑil!” 
NUM.16.39	Codhe, ɑkwɑɑny ópɑ̈nni bɑkur møgɑni yi ókwërø Eliɑdhɑr, kɑ gï kïdhe be thɑ̈dhø gɑ kum këli lɑm. 
NUM.16.40	Menɑni óbëëd ɑ́ ngïji kipe tyëng Isrɑil kinni, ko di dhɑnhø me pɑth ki kwɑɑr Aɑron me bï këli lɑm be rɑ̈bbi Jwøng-ɑ Ácwɑ̈ɑ̈j ki bɑkur. Ngɑn nyïngi bute, ceg-ɑ thøø ni Körɑ̀ geki jøge. Møgɑni bënn ɑ́gwøg ceth ni kɑ ɑ́ceg Eliɑdhɑr yi Jwøng-ɑ Ácwɑ̈ɑ̈j ki dhø Mosɑ̀.
NUM.16.41	Dhuki, kɑ teedø bëne oköörø kì ri Mosɑ̀ geki Aɑron, ge okööbø kinni, “Jii Jwøng-ɑ Ácwɑ̈ɑ̈j ɑ́nɑ̈g yi wun!” 
NUM.16.42	Keny-ɑ ɑ́cugi teedø bëne be wëërø ki Mosɑ̀ geki Aɑron, ge ɑ́lïïdh kuni Kemi Kwër, kɑ gø lidh gen e ókumø yi pøølø. O mɑ̈ɑ̈r Jwøng-ɑ Ácwɑ̈ɑ̈j omënyø. 
NUM.16.43	Akedh Mosɑ̀ geki Aɑron kɑ ge ócungø kì dhø Kemi Kwër. 
NUM.16.44	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.16.45	“Lɑ̈ɑ̈w wun ri wun ki ji møg, o ge gwɑɑrɑ piny!”
NUM.16.45	Kɑ ri gen bøødh gen piny ryeet wɑ̈thi gen kuul gen piny. 
NUM.16.46	Kɑ Aɑron köbbi yi Mosɑ̀ kinni, “Kwɑny ópɑní, kɑ kïdhí ki mɑc kì wïj këli lɑm, kɑ kïdhí ki bɑkur. Codhe kɑ yï jwɑní be gwøg ki guöög dhïwø! Pyëw Jwøng-ɑ Ácwɑ̈ɑ̈j ɑ́rum ki rënyø, o yømø nɑ̈ɑ̈g ɑ́gøøje kelli ji, yømɑni ɑ́cɑ̈gi ki nɑ̈g, jwɑní!” 
NUM.16.47	Codhe, ɑkwɑɑny ópɑni bɑkur yi Aɑron ni kɑ ɑ́kwøbii yi Mosɑ̀, ɑrenge kelli ji. Keny-ɑ ɑ́lïdhe kinni yømø rum cɑ̈gø ki nɑ̈g ki ji, ɑkïdhe bɑkur mɑc kɑ ócɑ̈gø’ guöög dhïwi jiɑni. 
NUM.16.48	Kɑ yømø nɑ̈ɑ̈g menɑni cuung yi guöngɑni. Adöng Aɑron e ócungø kì kɑɑm tyëngnëënø geki tyëngthøø. 
NUM.16.49	Kwɑnni ji-ɑ ɑ́thøw, bɑ ɑ́lïp pyɑ̈rø wïdɑ́ngwen kí miy ɑ́bïryew, e ji-ɑ ɑ́thøw kì bɑng Körɑ̀ nuti kwɑɑn kelli gen. 
NUM.16.50	Kɑ Aɑron døøg-ɑ yï Mosɑ̀ kì dhø Kemi Kwër keny-ɑ ɑ́rum yømø nɑ̈ɑ̈g ki cung.
NUM.17.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.17.2	“Köbbí tyëng Isrɑil kinni kɑ̈ni gen ki lødh pyɑ̈rø wïdɑ́ryew, kɑ̈ni jɑngi wïj kɑl ki lodh ɑ́ kej gøl gen. Kɑ nyingi kɑl nyi gweed kömi lodhe, 
NUM.17.3	kɑ nyingi Aɑron gweed kömi lonh-ɑ cungi ɑ́ wïj gøl Leebì, lodh ɑ́kyel cungi ɑ́ wïj kɑl ɑ́kyel. 
NUM.17.4	Kɑ ge kïdhí yij Kemi Kwër, kɑ ge cïb bøli keny-ɑ nyi yïddi wɑ. 
NUM.17.5	Loodh ngɑn-ɑ ómyeg yi yɑn ónyog, o køør tyëng Isrɑil kì ri wun cung yi yɑn ki yuuɑni.”
NUM.17.6	Codhe, kɑ tyëng Isrɑil köbbi yi Mosɑ̀, kɑ jɑggi gen omuujø ki lødh; lodh ɑ́kyel cungi ɑ́ wïj kɑl, kwɑnni gen bɑ pyɑ̈rø wïdɑ́ryew yi loodh Aɑron. 
NUM.17.7	Codhe, ɑcïb lødhɑni yij Kemi Kwër kì bøli Sɑnduug Ciggi Jwøng-ɑ Ácwɑ̈ɑ̈j yi Mosɑ̀.
NUM.17.9	Akwɑɑny lødhɑni bënn yi Mosɑ̀, kɑ gï nyudhe tyëng Isrɑil. Kɑ ngɑn lodhe kwɑnye. 
NUM.17.10	Aköbbi Mosɑ̀ yi Jwøng-ɑ Ácwɑ̈ɑ̈j kinni, “Dwøøg loodh Aɑron bøli Sɑnduug Cigg. Mïdhi ɑ́ ngïji kipe tyëng Isrɑil møg-ɑ pëmø, kinni ge bɑ møg thøw keløg ge pɑ wïyi ki køør.” 
NUM.17.11	Kɑ møg-ɑ ɑ́kwøb yi Jwøng-ɑ Ácwɑ̈ɑ̈j gwøg yi Mosɑ̀.
NUM.17.12	Kɑ Mosɑ̀ köbbi yi tyëng Isrɑil kinni, “Wø ɑ́gɑ̈g! Wø ɑ́thøw bënn! 
NUM.17.13	Ngɑn nyegi buti Kemi Kwër ceg-ɑ thøø, wø ceg-ɑ thumø ki thøø bënn!”
NUM.18.1	Kɑ Aɑron köbbi yi Jwøng-ɑ Ácwɑ̈ɑ̈j kinni, “Yïn, wuki wɑ̈ddí, kí gøl Leebì, bɑ wun ɑ órɑngi kì bɑng bɑ̈jjø men-ɑ ógwøg kì Kemi Kwër. De bɑ wuki wɑ̈ddí keti wun ɑ órɑngi ki gwøøg ókwër. 
NUM.18.2	Cwööl wɑddí, ɑ løg Kwɑrri Leebì, o yï køny yi gen ki gwøg kì kɑɑm-ɑ nyi bëëd wu göög ɑ yij Kemi Kwër wuki wɑ̈ddí. 
NUM.18.3	Gwøg gen gwøøg gen ge onennø yi yïn kenyi göög gen kì kej kwër. De ge ko nywɑ̈ddi ki jɑmmi kwër kì kej kwër geki këli lɑm. Ke nywɑl gen jɑmmɑni wu ceg-ɑ thøø bënn wuki gen. 
NUM.18.4	Göög gen ge køny-ɑ yïn; gwøg gen gwøng-ɑ bɑ mi gen kì Kemi Kwër, de ko di ngɑnpɑth me göögø ki yïn. 
NUM.18.5	Wukí wɑ̈ddí keti wun ɑ göögø kì kej kwër geki këli lɑm, o yɑ cögɑ pyëwɑ pɑ cigi rënyø ki tyëng Isrɑil. 
NUM.18.6	Bɑ yɑn ɑ ɑ́kwɑny wɑddí, Kwɑrri Leebì kì kelli Isrɑil bëne gɑ møg mëggɑ yïn. Ge ɑ́thyëyi yɑn. O ge göög gen ki gwøøg Kemi Kwër. 
NUM.18.7	Yïn, wuki wɑ̈ddí keti wun ɑ gwøg kwër kì Kemi Kwër geki këli lɑm, kí Kej Kwërdwøng. Møgɑni bene gïg-ɑ gwøg yi yïn, mɑ́ yï ɑ́mëggɑ gwøøg kwër. Ngɑnpɑth men nywɑ̈ddi ki jɑmmi kwër ceg-ɑ thøø.”
NUM.18.8	Kɑ Aɑron köbbi yi Jwøng-ɑ Ácwɑ̈ɑ̈j kinni, “Yï ɑ́mëggɑ jɑmmi kwër bënn møg-ɑ nyi thërri yɑn yi tyëng Isrɑil. Ge ɑ́mëggɑ yïn gɑ møgí, o ge ócög gɑ mø kwɑrrí gïti ɑtheer. 
NUM.18.9	Kinni jɑmmi Kwëër Dwøng møg-ɑ pɑ nyi rɑ̈b kì wïj këli lɑm, bɑ møgí, ɑ løg gïncɑm, kí gëdhhi bɑ̈jjø, kí gëdhhi orøg, geki gïg-ɑ nyi muuj bënn. 
NUM.18.10	Nyi cɑm wun gïgɑni kì kej kwër, cwøw bënn ócuggø cɑm ki gen, bɑ gïi kwër kì yï wun.
NUM.18.11	“Thyew, jɑmm-ɑ kyeelø møg-ɑ nyi thërri yɑn yi tyëng Isrɑil ɑ́mëggɑ yïn. Ge ɑ́mëggɑ yïn, wuki nyigí yɑɑg-ɑ cwøw geki womɑ̈nn kì yethi rïjj bënn. Tyëng gølí møg-ɑ dhïw, ge ócuggø cɑm ki gïgɑni.
NUM.18.12	“Yï ɑ́mëggɑ mwölli jɑmm-ɑ nyi cyeg kì yï tyëng Isrɑil kì yethi runn bënn, ɑ løg møøw dhetun kí møgi oløg, kí byel. 
NUM.18.13	Ge bɑ møgí bënn. Tyëng gølí møg-ɑ dhïw, ge ócuggø cɑm ki gïgɑni.
NUM.18.15	“Kɑyyi ji, kí kɑyyi dhög, kí kɑyyi dyëg, kí kɑyyi ɑderr møg-ɑ thyëyi yɑn yi Isrɑil bɑ møgí. De kɑyø ócuggø pɑ̈dø ki gïïpiny. Kɑ kɑyyi lɑ̈yy-ɑ ywëdhø nyi pɑ̈d ki ngyëny. 
NUM.18.16	Nyi pɑ̈ɑ̈d othinh kì dwɑ̈n-ɑ ɑ́nywøølii, ki ngyëny ɑ́tegg ɑ́bïj, ngyënyy-ɑ bɑ ɑyïëy kì kej kwër. 
NUM.18.17	De kɑyyi dhög, kí kɑyyi dyëg römm geki ɑ́tegg ko pɑ̈d, ge bɑ møgɑ ceth, nyi ngɑɑl gen gɑ gëdhhì. Kɑ remmi gen nyi kiny ri këli lɑm, kɑ dwɑ̈li gen nyi rɑ̈b, o pyëwɑ mïne yi yømi tool gen. 
NUM.18.18	Rïnggi gen bɑ møgí, ni ɑ́ngɑdø geki rɑ̈ɑ̈m kyëj mø gëdhh-ɑ nyi thërri yɑn.
NUM.18.19	“Gïg-ɑ nyi kɑ̈ɑ̈l yi tyëng Isrɑil bënn ge muuj-ɑ yɑn, ge ɑ́mëggɑ yïn, wuki nyigí, kí kwɑrrí. Men-ɑ mëggɑ yïn èn bɑ kwöng me pɑ cuggi wiyø yi yïn, wuki nyigí, cwøw geki mɑ̈nn kì yethi rïjj bënn.”
NUM.18.20	Kɑ Aɑron köbbi yi Jwøng-ɑ Ácwɑ̈ɑ̈j kinni, “Bong piny men-ɑ ómëggi yïn, yïn ɑ gøl kwër, jɑmmɑ gen ɑ bɑ møgí.”
NUM.18.22	Tyëng Isrɑil møg-ɑ kyeelø ko kedhi buti Kemi Kwër këti kipe ge ócɑy ki thøø. 
NUM.18.23	Cɑg ɑnɑn ceth, Kwɑrri Leebì ɑ gwøg gwøøg Kemi Kwër, o gen ɑ korrii kì yethi rïjj bënn, e bɑ kwöng gïti ɑtheer. Kwɑrri Leebì bong piny mɑ mi gen kì Isrɑil, 
NUM.18.24	mɑ́ ge ɑ́mëggɑ ɑ́kyeel pyɑ̈rri jɑmmì møg-ɑ nyi muuj yɑn yi tyëng Isrɑil. Bene ɑ pere köbbɑ gen kinni, koo di piny me mëggi gen ɑ́ budi gen kì Isrɑil.”
NUM.18.25	Kɑ Mosɑ̀ köbbi yi Jwøng-ɑ Ácwɑ̈ɑ̈j, 
NUM.18.26	i köbbe Kwɑrri Leebì kinni, “Kenyi kɑ̈bbi wun kì yï tyëng Isrɑil ki ɑ́kyeel pyɑ̈rri jɑmmì gɑ mø wun, nyi mëggu Jwøng-ɑ Ácwɑ̈ɑ̈j ɑ́kyeel pyɑ̈rri gen, 
NUM.18.27	møgɑni ópɑ̈ɑ̈r ceth ki møg-ɑ muuj ge kɑ̈ɑ̈l ɑ rɑrø geki møgi oløg men kɑ̈ɑ̈l kì kej bïjø. 
NUM.18.28	Bene en kër-ɑ nëngu Jwøng-ɑ Ácwɑ̈ɑ̈j kì ri ɑ́kyeel pyɑ̈rri jɑmm-ɑ kwɑny yi wun ki yï tyëng Isrɑil ɑnɑn. Nyi mëggu gïgɑni ókwërø Aɑron. 
NUM.18.29	Nyi muuj wun kì ri jɑmm-ɑ døj kì yï wun. 
NUM.18.30	Keny-ɑ órum wun ki muuji møg-ɑ døj kì ri gen, kɑ møg-ɑ döng mïdhi wun gɑ mø wun, ni ngɑn purø ceth kenyi rume ki muuji byëli Jwøng-ɑ Ácwɑ̈ɑ̈j. 
NUM.18.31	Møg-ɑ ódöng gɑ mø wun ócuggø cɑmø yi wun kì keny-ɑ cɑm wun gen, mɑ́ ge bɑ köggi gwøøg wun kì Kemi Kwër. 
NUM.18.32	Bong körri orøg møg-ɑ óying kömi wun, ke rum wun ki thödhi Jwøng-ɑ Ácwɑ̈ɑ̈j kì ri møg-ɑ døj kì ri gen. De jɑmmi kwër ko bwöl wun, kɑ wu ocyɑ̈mø kì ri gen e Jwøng-ɑ Ácwɑ̈ɑ̈j nuti nëngø yi wun kì ri møg-ɑ døj kì ri gen, ke bwöl wun gen, wu ceg-ɑ thøø.”
NUM.19.1	Kɑ Mosɑ̀ kí Aɑron köbbi yi Jwøng-ɑ Ácwɑ̈ɑ̈j kinni i köbbi gen tyëng Isrɑil kinni, 
NUM.19.2	i muuj gen Mosɑ̀ geki Aɑron ki røjø nyilɑlø me bong gïnrɑj kì ree, me köme nuti pɑ̈nyø töjjø ki ɑcebi pur. 
NUM.19.3	Kɑ muuj wun ókwërø Eliɑdhɑr. Kɑ rønyɑni kïdhi ngɑ̈ɑ̈j kɑɑl, kɑ ngɑl kì kunɑni kì bøli ókwërø Eliɑdhɑr. 
NUM.19.4	Kɑ Eliɑdhɑr kɑ̈bbe kì ri reme, kɑ gø kinye kuni Kemi Kwër ki lwede tyel ɑ́bïryew. 
NUM.19.5	Kɑ rønyɑni rɑ̈b bëne ki pyëne, kí rïnge, kí reme, kí cïnne, e onennø yi ókwërø. 
NUM.19.6	Kɑ ókwërø kɑ̈bbe ki ɑnɑ̈ɑ̈b yɑdh sɑndɑl, geki yelø, kí korø me kwɑrø, kɑ gï leenge yij mɑny-ɑ rɑ̈ɑ̈b røjø. 
NUM.19.7	Orume, kɑ ókwërø ógødhe lwøge, kɑ lwøgge codhe o dwööge kɑɑl. Ceg-ɑ rïïjø, e ywëdhø gïti buddi cɑ̈ng. 
NUM.19.8	Ngɑn-ɑ ɑ́rɑ̈b rønyɑni lwøge ógødhe, kɑ lwøgge; de ceg-ɑ rïïjø e ywëdhø gïti buddi cɑ̈ng. 
NUM.19.9	 Codhe, kɑ búr cøng yi jɑl me dhïw, kɑ gø cïbe keny me dhïw ki ngɑ̈ɑ̈j kɑɑl, ree ókɑ̈bbi yi tyëng Isrɑil ki búr men nyi kïdhi ri pïi guöög dhïwø. Guöngɑni bɑ mi lɑ̈ɑ̈nyi orøg. 
NUM.19.10	Jɑl-ɑ ɑ́cøng búrɑni lwøge ógødhe, kɑ lwøgge; de ceg-ɑ rïïjø e ywëdhø gïti buddi cɑ̈ng. Menɑni óbëëd ɑ́ kwöng kì yï tyëng Isrɑil geki wëdhh-ɑ bëëdø kì kelli gen gïti ɑtheer.
NUM.19.11	Ngɑn nywɑl dhɑnhø me thøø, ceg-ɑ bëëdø e ywëdhø ki cyɑ̈ng ɑ́bïryew. 
NUM.19.12	Lɑwe ree ki pïi dhïwø, kì dɑ̈ɑ̈g cyɑ̈ng geki bïryeew cyɑ̈ng, codhe o dhïwe cyee. De ngɑn koo lɑw ree kì dɑ̈ɑ̈g cyɑ̈ng geki bïryeew cyɑ̈ng, pɑ dhïwi. 
NUM.19.13	Ngɑn nywɑ̈ddi ki dhɑnhø me thøø, kɑ ocögø ree pɑ lɑwe, cög e ywëdhø, mɑ́ ree nuti wïddø ki pïi dhïwø. Ngɑn ni menɑni bwöl-ɑ Kemi Kwëër Jwøng-ɑ Ácwɑ̈ɑ̈j, o pɑ kwɑɑn kelli jii Jwøng-ɑ Ácwɑ̈ɑ̈j këti.
NUM.19.14	Keløg dhɑnhø othøø kì yij kemɑ̀, ngɑn ying kemɑni kì bøli keny-ɑ thøw dhɑnhø, wɑlɑ̀ ngɑn kedhi yije, ceg-ɑ bëëdø e ywëdhø ki cyɑ̈ng ɑ́bïryew. 
NUM.19.15	Jɑmm-ɑ yij kemɑni ying gɑ puggì, wɑlɑ̀ dɑ̈gg møg ri gen nuti töjjø ki ɑ́yömø ceg-ɑ ywëdhø thyew. 
NUM.19.16	O ngɑn nywɑl dhɑnhø men-ɑ ónɑ̈gø, wɑlɑ̀ dhɑnhø me thøø kete, wɑlɑ̀ ngɑn nywɑl cöngi dhɑnhø wɑlɑ̀ rörø, ceg-ɑ bëëdø e ywëdhø ki cyɑ̈ng ɑ́bïryew.
NUM.19.17	Kipe lɑwi cølø, kwɑɑny búr kì ri búr røjø nyilɑlø men-ɑ ɑ́rɑ̈b ɑ́ gënhi orøg, kɑ köme kunyi ki pïg tïl kì yij lwøl. 
NUM.19.18	Kɑ jɑl me dhïw kɑ̈bbe ki yelø, kɑ gø cøde yethi pïgɑni kɑ ri kem-ɑ́ yije ɑ́thøw yi dhɑnhø geki jɑmm-ɑ ɑ́ying yije bënn, kí ji møg-ɑ ɑ́ying kenyɑni wïdde ki pï. Keløg ɑ́ ngɑn-ɑ ócɑɑg kɑ nɑ̈gø, wɑlɑ̀ thøø kete, wɑlɑ̀ cöngi dhɑnhø, wɑlɑ̀ rörø ɑ ónywɑlø, wïddi ri ngɑn-ɑ ɑ́nywɑ̈ddi ki pï yi jɑl me dhïw. 
NUM.19.19	Wïddi ri ngɑn-ɑ ywëdhø yi cølø ki pï yi jɑl-ɑ dhïw kì dɑ̈ɑ̈g cyɑ̈ng geki bïryeew cyɑ̈ng. Orum ree ki wïddø ki pï kì bïryeew cyɑ̈ng, lwøge ógødhe, kɑ lwøgge; de ceg-ɑ rïïjø e ywëdhø gïti buddi cɑ̈ng.
NUM.19.20	Ngɑn ywëdh yi cølø, kɑ ocögø ree pɑ lɑwe, cög e ywëdhø, mɑ́ ree nuti wïddø ki pïi dhïwø. Ngɑn ni menɑni bwöl-ɑ Kemi Kwëër Jwøng-ɑ Ácwɑ̈ɑ̈j, o pɑ kwɑɑn kelli jii Jwøng-ɑ Ácwɑ̈ɑ̈j këti. 
NUM.19.21	Mïdhu kwöngɑni kì yethi rïjj bënn. Ngɑn-ɑ ɑ́wïddi ki pï, lwøge ógødhe thyew; ngɑn nywɑl pïgɑni ceg-ɑ rïïjø e ywëdhø gïti buddi cɑ̈ng. 
NUM.19.22	Gïn nywɑl yi ngɑn ywëdhø, ceg-ɑ ywëdhø, o ngɑn nywɑl gïnɑni ceg-ɑ ywëdhø, dhïw-ɑ́ɑ̀ keny-ɑ óbuddi cɑ̈ng.
NUM.20.1	Kɑ tyëng Isrɑil bënn wɑ̈dh-ɑ pɑ̈ɑ̈l Sin, kɑ ge ogudø kì Gɑdic.
NUM.20.1	Kɑ Miryɑm othøø kɑ kony kì kenyɑni. 
NUM.20.2	Ábong-ɑ pï kì keny-ɑ ɑ́guddi yi gen, codhe kɑ teedø ri gen cøng gen buti Mosɑ̀ geki Aɑron. 
NUM.20.3	Aköör gen kì wïj Mosɑ̀ ge okööbø kinni, “Di løg me lɑ̈w ke di thøw wøn, kì bøli Kemi Kwëër Jwøng-ɑ Ácwɑ̈ɑ̈j kyeel ki wɑddi wøn tyëng Isrɑil møg-ɑ ɑ́thøw. 
NUM.20.4	Wøde ɑ ɑ́kɑ̈ɑ̈l wøn yij ryɑng keny? Wø ɑ́kɑ̈ɑ̈lí be thøø wøki dhögi wøn? 
NUM.20.5	Wøde ɑ ɑ́kɑ̈ɑ̈l wøn wɑ̈g kì Rïp, ɑ kɑ̈ɑ̈l wøn keny-ɑ rɑj ni men, keny bong gïn twïy kì yije? Bong byel, bong nywøli yenh møg cɑm, o men-ɑ́ bong pïg mɑdh!” 
NUM.20.6	Kɑ Mosɑ̀ odhwödhø kì buti teedø, kɑ ge kedh-ɑ dhø Kemi Kwër geki Aɑron. Kɑ wɑ̈thi gen kuul gen piny bøli gen ónywɑ̈ddø’ piny, kɑ mɑ̈ɑ̈r Jwøng-ɑ Ácwɑ̈ɑ̈j omënyø kì kömi gen.
NUM.20.7	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.20.8	“Kwɑny lonh-ɑ bøli Sɑnduug Cigg, kɑ teedø bënn cwööl, wuki Aɑron, kɑ nyɑ kïn-ɑcɑ̀ köbbi wun, ge olïngø kinni, kɑ̈ne wɑ̈g ki pïge. Yï ókɑ̈ni wɑ̈g ki pï kì kenyɑni, kɑ ge omɑ̈dhø geki dhögi gen.” 
NUM.20.9	Akedh Mosɑ̀ kɑ lodh dwɑɑye ni kɑ ɑ́köbbii yi Jwøng-ɑ Ácwɑ̈ɑ̈j.
NUM.20.10	Kɑ Mosɑ̀ geki Aɑron teedø bëne cwøøl gen buti nyɑ kït, kɑ Mosɑ̀ okööbø kinni, “Anɑn lïng wun tyëngpëëmø, kɑ̈ni wøn wɑ̈g ki pï kì ri nyɑ kït men kiper wun?” 
NUM.20.11	Codhe ɑgøøj nyɑ kïnɑni yi Mosɑ̀ ki lodhe tyel ɑ́ryew, kɑ pïngø ceg-ɑ ì bɑɑw kì wɑ̈g kì ri nyɑ kït, kɑ teedø bëne omɑ̈dhø geki jɑmmi gen.
NUM.20.12	De Mosɑ̀ geki Aɑron ge ɑ́cyɑ̈r yi Jwøng-ɑ Ácwɑ̈ɑ̈j. Jwøng-ɑ Ácwɑ̈ɑ̈j ɑ́kööb kinni “Mɑ́ yɑ nuti yïëëy wun, kɑ yɑ ocögø yɑ pɑ kwër yi wun kì bøli tyëng Isrɑil, ge koo peej-ɑ yi wun piny-ɑ ɑ́mëggɑ gen.”
NUM.20.13	Møgɑni ɑ́cwöb-ɑ Merïbɑ̀,
NUM.20.14	Mosɑ̀ ɑ́öd kì Gɑdic ki jøg mø kedhi yï rɑ̈ɑ̈dh Edöm, o gø köbbi gen kinni, “Wø nyiiwöw, tyëng Isrɑil wø okööbø kinni, orɑng-ɑ ɑ́rɑngi wøn ngɑ̈nyi yi yïn, 
NUM.20.15	kër-ɑ ɑ́dhwödh kweyyi wøn, kɑ ge dɑ̈g-ɑ Rïp, kun-ɑ ɑ́bëëd wøn ki runn mø gïïr, thyew nyingi wøn ɑ́guud yi tyëng Rïp, 
NUM.20.16	ɑywøøg wøn kö Jwøøg wøn, Jwøng-ɑ Ácwɑ̈ɑ̈j, ɑlïnge, ɑöre wëywön-ɑ ɑ́pëëj wøn wɑ̈g kì Rïp. Anɑn wø ying-ɑ Gɑdic kɑɑl-ɑ tøg pödhí. 
NUM.20.17	Wø kwɑjj-ɑ yïn wiy wø bɑ̈ɑ̈n wøn pinyí. Wø pɑ kɑ̈l yij pwödhø, wø pɑ kɑ̈l yij bɑg, de wø óbødh yöö,
NUM.20.18	De tyëng Edöm ɑ́löggi kinni, “Wø ɑ́bɑ̈nyi, wu pɑ kɑ̈l yij piny wøn. Keløg wu óbï, wɑ ceg-ɑ nyɑɑg.”
NUM.20.19	Kɑ tyëng Isrɑil okööbø kinni, “Wø óbødh yöö, de keløg wø ómɑ̈dhi ki pï wɑlɑ̀ gïg-ɑ kwølli yi wøn ómɑ̈dhø, pïgɑni ceg kɑ colø yi wøn, gïn-ɑ dwɑddi yi wøn bɑ bɑ̈ɑ̈ni piny yøw.”
NUM.20.20	Kɑ tyëng Edöm cig-ɑ kwøb kinni, “Wø ɑ́bɑ̈nyi!” Kɑ ge odhwödhø gɑ yɑy me dwøng ge kedh-ɑ be nyɑɑg ki tyëng Isrɑil. 
NUM.20.21	Codhe, ɑkëjji tyëng Isrɑil ge kɑ̈ll-ɑ yöö megø, mɑ́ ge ɑ́mɑ̈ɑ̈n bɑ̈ɑ̈ni piny Edöm yi tyëng Edöm.
NUM.20.22	Tyëng Isrɑil ɑ́dhwödh bënn kì Gɑdic kɑ ge wɑ̈dh-ɑ Kïti Ör, 
NUM.20.23	ki tøg piny Edöm. Codhe, ɑköbbi Mosɑ̀ geki Aɑron yi Jwøng-ɑ Ácwɑ̈ɑ̈j kinni, 
NUM.20.24	“Aɑron pɑ kedhi piny-ɑ ɑ́kwøb yi yɑn kinni mëggɑ’ tyëng Isrɑil, ceg-ɑ thøø, mɑ́ dhøgɑ ɑ́pyem yi wun ryeet kì Merïbɑ̀. 
NUM.20.25	Kïdhí Aɑron wïj Kïti Ör geki Eliɑdhɑr wɑ̈de, 
NUM.20.26	Kɑ ógudhi kwër mø Aɑron luny wɑ̈g, kɑ ge løny ri Eliɑdhɑr kì kunɑni. Aɑron thøw-ɑ kunɑni ceth.” 
NUM.20.27	Kɑ møg-ɑ ɑ́kwøb yi Jwøng-ɑ Ácwɑ̈ɑ̈j gwøg yi Mosɑ̀. Ge ɑ́yedhi wïj Kïti Ör ge onennø yi teedø bëne, 
NUM.20.28	 ɑluny ógudhi kwër wɑ̈g yi Mosɑ̀ kì ri Aɑron, kɑ gï lønye ri Eliɑdhɑr. Kɑ Aɑron othøø kì wïj kït kunɑni. Adwöög Mosɑ̀ piny geki Eliɑdhɑr. 
NUM.20.29	Áyod yi tyëng Isrɑil kinni Aɑron thøø, ɑywøøgii yi teedø ki cyɑ̈ng pyɑ̈r ɑ́dɑ̈g.
NUM.21.2	Codhe, ɑköngi tyëng Isrɑil kì bøli Jwøng-ɑ Ácwɑ̈ɑ̈j kinni “Wëggí wøn tyɑmi jiɑni, ge thyëyi wø’ yïn kí kɑ̈ddi gen bënn, kɑ ge nɑ̈g yi wøn ki jɑmmi gen.” 
NUM.21.3	Kwøbbi gen ɑ́yïëy yi Jwøng-ɑ Ácwɑ̈ɑ̈j kɑ gï kønye ki tyɑmi tyëng Kɑnɑɑn. Anɑ̈ɑ̈g gen ki jɑmmi gen bënn yi tyëng Isrɑil, kɑ kɑ̈ddi gen cøør piny. Kɑ kenyɑni cɑg ɑ́ Órmɑ̀, ɑ wɑngi ɑthyey.
NUM.21.5	 kɑ ge oköörø kì ri Jwøk geki Mosɑ̀, ge okööbø kinni, “Wude ɑ ɑ́kɑ̈ɑ̈l wun wøn wɑ̈g kì Rïp, ɑ kɑ̈ɑ̈l wun wøn be thøø kì keny-ɑ bong gïncɑm wɑlɑ̀ pï èn? Wø ɑ́ngïr yi gïncɑm-ɑ rɑɑj èn!” 
NUM.21.6	Agöjji jiɑni thöllì mø bɑ nɑ̈ɑ̈g yi Jwøng-ɑ Ácwɑ̈ɑ̈j. Kɑ ji mø gïïr kì kelli gen kɑ̈ɑ̈j yi thöllɑni kɑ ge othøø. 
NUM.21.7	Kɑ ji kedh-ɑ yï Mosɑ̀, ɑkööb gen kinni, “Wø ɑ́bɑ̈jji, wø ɑ́köör kì ri Jwøng-ɑ Ácwɑ̈ɑ̈j, kí rií thyew. Kwɑjjí Jwøng-ɑ Ácwɑ̈ɑ̈j kiper wøn, o thöllì nyiige.” Codhe ɑkwɑ̈jji Mosɑ̀ kiper tyëng Isrɑil. 
NUM.21.8	Aköbbi Mosɑ̀ yi Jwøng-ɑ Ácwɑ̈ɑ̈j kinni gööge ki thwöl me bɑ ngyënyø dilɑl, kɑ gø ngɑɑbe wïj löj, kɑ ngɑn nyi kɑj yi thwöl nyi lïïdhe ree, o cöge e pɑ thøw. 
NUM.21.9	 Codhe ɑgöög Mosɑ̀ ki thwööl dilɑl, kɑ gø cïbe wïj löj. Kenyi kɑɑj dhɑnhø yi thwöl, o nyi lïïdh-ɑ ri thwööl dilɑl, kɑ nyii bødhø ki thøø.
NUM.21.10	Tyëng Isrɑil ɑ́dhwödh kɑ ge ogudø kì Oböth. 
NUM.21.11	Keny-ɑ ɑ́dhwödh gen kì kenyɑni, ɑgud gen kì wïj kɑɑl Abɑrïm kì yij ryɑng kì wïj tuung Moɑb kì kuni wɑɑng cyɑ̈ɑ̈ng mwøl. 
NUM.21.12	Adhwödh gen kì kenyɑni kɑ ge gudd-ɑ Töör Dhɑred. 
NUM.21.13	Acigi gen dhwödhø kì kenyɑni, kɑ ge gudd-ɑ kömi Nɑm Arnön kì tung-ɑ wɑɑng wuudø, kì yij pɑ̈l-ɑ göjji myërri piny Amör. Arnön ɑ́bëëd ɑ́ keew Moɑb kí Amör. 
NUM.21.14	Bene ɑ bɑnge kööb 
NUM.21.15	Kí tör-ɑ ngelli kɑɑl Aɑr geki keew Moɑb.
NUM.21.16	Adhwödh gen kì kenyɑni, kɑ ge kedh-ɑ keny me cwøl ɑ́ Yïïth, ɑ yije ɑ́köbbi Mosɑ̀ yi Jwøng-ɑ Ácwɑ̈ɑ̈j kinni, “Cøng ji o ge nëngɑ ki pï.” 
NUM.21.17	Tyëng Isrɑil ɑ́wör ki wör møg kì bøli kenyɑni.
NUM.21.17	“Yïïth, twïy pïi wun,
NUM.21.17	Ge ómɑ̈dh yi wøn ki wör
NUM.21.18	Yiinh-ɑ ɑ́kony yi nyiirɑ̈dhh,
NUM.21.18	yiinh-ɑ ɑ́kony yi jɑgg,
NUM.21.18	yiinh-ɑ ɑ́kony ki loodh rɑ̈ɑ̈dhø
NUM.21.18	kí lødhi gen thyew.”
NUM.21.18	Ge ɑ́dhwödh kì yij ryɑng kɑ ge kedh-ɑ Mɑtɑnɑ̀. 
NUM.21.19	Adhwödh gen kɑ ge kedh-ɑ Mɑɑ̈liel, ɑdhwödh gen kì Mɑɑ̈liel kɑ ge kedh-ɑ Bɑmöth. 
NUM.21.20	Adhwödh gen kì Bɑmöth kɑ ge kedh-ɑ Töör Moɑb, tör-ɑ bøli Kïti Pisgɑ̀, ɑ rwöm ki ryɑng.
NUM.21.21	Kɑ tyëng Isrɑil öd-ɑ yï Sïön rɑ̈ɑ̈dh Amör, ki jøgdøngø møg köbbii kinni, 
NUM.21.22	“Wø kwɑjj-ɑ yïn, wiy wø bɑ̈ɑ̈n wøn pinyí. Wø pɑ kɑ̈l yij pwödhø, wø pɑ kɑ̈l yij bɑg, wø pɑ mɑ̈dhi ki kì yij yith, wø óbødh yöö ceth wø bɑ̈ɑ̈n-ɑ myërri wun.” 
NUM.21.23	De Sïön nuti yïëyø ki bɑ̈ɑ̈ni pinye yi tyëng Isrɑil. Yɑye ɑ́cønge kɑ kedh-ɑ Yɑɑ̈dh yij ryɑng be nyɑɑg ki tyëng Isrɑil. 
NUM.21.24	Kɑ tyɑm yi tyëng Isrɑil, kɑ ji mø gïïr nɑ̈g kì kelli yɑye, cɑg kì kömi Nɑm Arnön gïti Yɑbok. Piny-ɑ ngɑ̈ɑ̈j Yɑbok bɑ piny tyëng Amön, o myërri Amön teg. 
NUM.21.25	Codhe kɑ myërri tyëng Amör bënn mɑg yi tyëng Isrɑil, kɑ ge pëgg-ɑ Kicbön geki myërr-ɑ kyeelø bënn. 
NUM.21.26	Kicbön bene kɑɑl-ɑ́ yije ɑ́jyɑ̈ɑ̈g yi Sïön rɑ̈ɑ̈dh tyëng Amör, gø ɑ́mɑg en keny-ɑ ɑ́nyïɑ̈gge ki rɑ̈ɑ̈dh Moɑb cøn, kɑ pinyɑni kwɑnye kì yï rɑ̈ɑ̈dh Moɑb gïti Arnön. 
NUM.21.27	Bene ɑ bɑnge ɑ́cɑɑg wör kinni,
NUM.21.27	“Bïu Kicbön, bïu kɑɑl Rɑ̈dh Sïön!
NUM.21.27	Wø dwɑdd-ɑ gerii o døøge keje.
NUM.21.28	Yɑɑy Sïön ɑ́kedh e olyelø ni mɑc,
NUM.21.28	kɑ kɑɑl Aɑr kì Moɑb cɑme,
NUM.21.28	kɑ kïtti kwøømø mwønye.
NUM.21.29	Ri wun dɑ cyën, wu ɑ́gɑ̈g wu tyëng Moɑb!
NUM.21.29	Wun ɑ mɑlli jwøg Kemöc!
NUM.21.29	Jwøøg wun wɑ̈dde ɑ́wëgge töngi yïnø,
NUM.21.29	kɑ tyëng-ɑ mɑ̈nn ogöögø ki ɑmɑggi Sïön rɑ̈ɑ̈dh tyëng Amör.
NUM.21.30	De ɑnɑn kwɑrri gen ɑ́nɑ̈g,
NUM.21.30	cɑg kì Kicbön kí Dïbön,
NUM.21.30	kɑ cig-ɑ cɑ̈gø kì Nɑcim gïti Nöpɑ̀ kì buti Medebɑ̀.”
NUM.21.31	Codhe, kɑ tyëng Isrɑil pëgg-ɑ myërri tyëng Amör. 
NUM.21.32	Kɑ Mosɑ̀ oödø ki jøg mø kedhi be lyeewi Yedher, kí yɑbi kër-ɑ ómɑgii. Kɑ mɑg yi tyëng Isrɑil, eni kɑɑlɑni geki myërr-ɑ bute. Kɑ tyëng Amör møg-ɑ ɑ́ying myërrɑni cyeddi.
NUM.21.33	Kɑ tyëng Isrɑil ri gen løg gen ge kɑ̈l-ɑ yuu Bɑcɑn. Kɑ Og rɑ̈ɑ̈dh Bɑcɑn bï-ɑ wɑ̈g kì kɑɑl, be nyɑɑg ki gen kì Edrey, ɑ́kedh kɑ yɑye bëne. 
NUM.21.34	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Yï ko böggi yi en, ówëggɑ tyɑmø yi yïn, geki yɑye kí pinye bënn. Ógöggi yi yïn ki gïn ni men-ɑ ɑ́göggí Sïön rɑ̈ɑ̈dh Amör ɑ ɑ́bëëd kì Kicbön.” 
NUM.21.35	Kɑ Og, kí wɑ̈dde, kí jie bënn nɑ̈g yi tyëng Isrɑil, bong dhɑnhø mɑ ɑ́bødh, ɑpëggi Isrɑil pinye.
NUM.22.1	Tyëng Isrɑil ɑ́dhwödh, kɑ ge gudd-ɑ thwøri Moɑb kì løøg Nɑm Urdun kì kuni wɑɑng cyɑ̈ɑ̈ng mwøl kì bøli Yerikö.
NUM.22.2	Kɑ gïg-ɑ ɑ́göggi tyëng Amör yi Isrɑil, lïngi yi Rɑ̈dh Bɑlɑk wɑ̈d Dhipor, rɑ̈ɑ̈dh tyëng Moɑb. 
NUM.22.3	Kɑ Moɑb obwøgø ki mendwøng yi tyëng Isrɑil, mɑ́ kwɑnni gen ɑ́bëëd ge gïïr. 
NUM.22.4	Kɑ pëjji Midyɑn köbbi yi Moɑb kinni “Nënni gïg-ɑ butee jwɑn kɑ rënyø yi tyëngwïïnø møgɑni, ni wɑdh kenyi nwɑɑje lum dhøge kì pɑ̈l.” Codhe, kɑ Rɑ̈dh Bɑlɑk, 
NUM.22.5	 oödø ki jøg mø cwööl Bɑlɑɑm wɑ̈d Beor, e ying-ɑ Pethur kì kömi Nɑm Porɑt kì piny Amɑw, gø ɑ́öde ki wöödø kinni, “Dɑ ji mɑ ɑ́bï ge kɑ̈ɑ̈l-ɑ Rïp, jiɑni ɑ́tɑɑy yij piny bëne, o ɑnɑn ge bëëdø ge rwööm ki pödhɑ. 
NUM.22.6	Bïí kɑ ge lɑ̈mmí cyën, o ge ótyɑm yi yɑn, men-ɑ́ kwɑnni gen gïïr kibøli wøn. Yɑ ngɑ̈ny wøw kinni lɑmmí pɑ nyi pɑ̈dhi piny, ngɑn lɑ̈mmí gyëdh nyi ceg kɑ gyëdhø, o ngɑn lɑ̈mmí cyën, nyi ceg kɑ cyenø.”
NUM.22.7	Codhe, kɑ jøgdøngi Moɑb geki jøgdøngi Midyɑn ókedhø ge ókɑ̈ddø ki köggi lɑm. Awɑ̈dhi gen yï Bɑlɑɑm, kɑ gø köbbi gen ciggi Bɑlɑk. 
NUM.22.8	Aköbbi gen yi Bɑlɑɑm kinni, “Nin wun kì keny, wu ódwöggɑ møg-ɑ óköbbi yɑn yi Jwøng-ɑ Ácwɑ̈ɑ̈j dhuki.” Codhe, kɑ jɑggi Moɑb geki jɑggi Midyɑn nïnn-ɑ gøl Bɑlɑɑm.
NUM.22.9	Kɑ Jwøk bï-ɑ yï Bɑlɑɑm, ɑpëjje kinni, “Jøg-ɑ gølí bɑ møg?”
NUM.22.10	Alöggi Bɑlɑɑm kinni, “Jøgɑni ɑ́ör-ɑ yïɑ yi rɑ̈ɑ̈dh Moɑb, Bɑlɑk wɑ̈d Dhipor ki wöödø kinni, 
NUM.22.11	“Dɑ ji mɑ ɑ́bï ge kɑ̈ɑ̈l-ɑ Rïp, ge ɑ́tɑɑy yij piny bëne, bïí lɑ̈mmi gen yɑn, o ge tyɑm yi yɑn, o ge cyeddɑ.”
NUM.22.12	Aköbbi Bɑlɑɑm yi Jwøk kinni, “Yï ko kedh ki jøgɑni, o tyëng Isrɑil ko lɑɑm ki lɑm mø rijjø, mɑ́ gyëdhhɑ ying-ɑ kömi gen.”
NUM.22.13	Akedhi Bɑlɑɑm yï jøg-ɑ ɑ́ör yi Bɑlɑk, kɑ gï köbbe kinni, “Døøg wun pödhi wun, Jwøng-ɑ Ácwɑ̈ɑ̈j yɑ ɑ́mɑ̈ɑ̈ne kedhø ki wun.” 
NUM.22.14	Codhe, ɑdøøg gen yï Bɑlɑk kɑ ge okööbø kinni, “Bɑlɑɑm ɑ́bɑ̈nyi bëënø.”
NUM.22.15	Codhe, kɑ Bɑlɑk cig-ɑ ör ki jøgdøngø mø kwɑnni gen ngenyø, o per gen teeg kibøli jø tyeli mɑl. 
NUM.22.16	Ge ɑ́kedhi yï Bɑlɑɑm kɑ gø köbbi gen wöön-ɑ ɑ́kɑ̈ɑ̈l yi gen kì yï Bɑlɑk kinni, “Yɑ kwɑjj-ɑ yïn kinni, ko di gïn mɑ̈ɑ̈n yïn bëënø. 
NUM.22.17	Yï ótheg yi yɑn ki mendwøng. O gïg-ɑ ókwøb yi yïn ógwøg yi yɑn ge bënn, lɑ̈mmí yɑn jiɑni.”
NUM.22.18	Alöggi Bɑlɑɑm kinni, “Bɑlɑk, cɑgg yɑ mëgge gøle gø pɑ̈ɑ̈ng en ki dhɑb geki ngyënyø ɑ́tegø, møg-ɑ kwøb yi Jwøgɑ, Jwøng-ɑ Ácwɑ̈ɑ̈j, pɑ pyem yi yɑn, cɑgg ɑ́ kì ri kwøb mø yöd. 
NUM.22.19	De nin wun kì keny ni jø tyeli mɑl, o yɑ óyodɑ møg-ɑ ócigi köbbi yɑn yi Jwøng-ɑ Ácwɑ̈ɑ̈j.”
NUM.22.20	Kɑ Jwøk bï-ɑ yï Bɑlɑɑm kì wɑ̈rɑni, ɑkööbe kinni “Keløg jøgɑni bëën-ɑ be dwɑ̈ɑ̈yi yïn, kedh ki gen, de gwøg gïn-ɑ óköbbɑ yïn ceth.” 
NUM.22.21	Adhwödh Bɑlɑɑm kì mwøl, kɑ pëgg-ɑ kömi ɑdere, ɑkedhe geki jɑggi Moɑb.
NUM.22.22	Jwøk ɑ́bëëd pyëwe orɑ̈mø ki kedhi Bɑlɑɑm. Bɑlɑɑm ɑ́kedh e cyɑ̈dh-ɑ ɑdere, kí bɑ̈ngge ɑ́ryew kì bɑnge, ɑrødhii yi wëywöni Jwøng-ɑ Ácwɑ̈ɑ̈j. 
NUM.22.23	Kɑ wëywönɑni lidh yi ɑdere e ócungø kì dïyöö ki pilø kì cinge, ɑkëjji ɑderø e töng-ɑ yij pwödhø, ɑgøøj ɑderø yi Bɑlɑɑm gø dwööge’ yij yöö. 
NUM.22.24	Codhe, ɑcungi wëywönɑni kì kɑɑm bɑ̈ggi oløg ɑ́ryew mø kelli gen cyɑ̈gi, o dörri gen bɑ ɑger ki kïttì. 
NUM.22.25	Keny-ɑ ɑ́liidh wëywödø yi ɑderø, ɑkëjje ree dijje’ ri dörø, kɑ tyeli Bɑlɑɑm pög yi dörɑni. Kɑ ɑderø cigi gøjø yi Bɑlɑɑm. 
NUM.22.26	Kɑ wëywönɑni cig-ɑ kedhi bøli gen, ɑcunge kì kɑɑm me dhiing ki mendwøng, me bong keny këjji. 
NUM.22.27	Keny-ɑ ɑ́liidh wëywödø yi ɑderø, ɑbudde kì piny kí Bɑlɑɑm kì köme, ɑrënyi pyëw Bɑlɑɑm kɑ ɑderø gøje. 
NUM.22.28	Codhe, kɑ ɑderø dhøge tug yi Jwøng-ɑ Ácwɑ̈ɑ̈j, ɑköbbe Bɑlɑɑm kinni, “Á ngø ɑ ɑ́göggɑ yïn, ɑ pere gøøj yɑn ki tyel ɑ́dɑ̈g?”
NUM.22.29	Alöggi Bɑlɑɑm kinni, “Yï ɑ́pwöd yi yɑn kɑ per kɑ ɑ́gwøøg dhëg! Ke di bëëde e dɑ pilø kì cingɑ yï di nɑ̈gɑ.”
NUM.22.30	Alöggi ɑderø kinni, “Yɑ pɑth ki ɑder-ɑ köme nyi cyɑ̈dhi yi yïn cøn? Dɑ gïjø me ni men mɑ ɑ́pɑ̈nyɑ ki göggi yïn?”
NUM.22.30	Kɑ Bɑlɑɑm okööbø kinni, “Bong gøn!”
NUM.22.31	Codhe, ɑyieeb nyingi Bɑlɑɑm yi Jwøng-ɑ Ácwɑ̈ɑ̈j, kɑ wëywönɑni lidhe e ócungø ki pilø kì cinge, ɑleeng Bɑlɑɑm ree piny wïje kuul en piny. 
NUM.22.32	Apëjji wëywödø kinni, “Ede ɑderø ɑ ɑ́gøjí ki tyel ɑ́dɑ̈g? Yɑ ɑ́bï-ɑ be cyëëgi yuuí, mɑ́ yï nuti dwɑddø kinni o yï kedh. 
NUM.22.33	De yɑ ɑ́lidh yi ɑderø, ɑkëjje ki tyel ɑ́dɑ̈g. Keløg e pɑ di këjji, yï di nɑ̈g yi yɑn kɑ ɑderø wiyɑ.”
NUM.22.34	Alöggi Bɑlɑɑm kinni, “Yɑ ɑ́røngi, kwïj yi yɑn kinni yï ócungø kì yuuɑ. De ɑnɑn keløg yï pɑ dwɑddi kinni o yɑ kedhɑ, yɑ ceg-ɑ døøg pɑc.”
NUM.22.35	Akööb wëywödø kinni, “Pɑth, kedh wuki jøgɑni, kɑ yï kwøb møg-ɑ óköbbɑ yïn keti gen.” Codhe, ɑkedh Bɑlɑɑm geki jøg-ɑ ɑ́ör yi Bɑlɑk.
NUM.22.36	Keny-ɑ ɑ́lïng Bɑlɑk kinni i Bɑlɑɑm obëënø, ɑkedhe be pɑɑrii Aɑr, kɑɑl-ɑ ying kömi Nɑm Arnön kì wïj tuung Moɑb. 
NUM.22.37	Kɑ Bɑlɑɑm pyëje kinni “Yïde ɑ bɑɑny bëënø keny-ɑ ɑ́kwøngɑ yïn ki cwølø? Yï ɑ́ceg-ɑ rumø kinni yï koo theg yi yɑn?”
NUM.22.38	Aköbbi Bɑlɑk yi Bɑlɑɑm kinni, “Dɑ́ ngø yɑ ɑ́bï ɑnɑn yøw? O yɑ koo kwøb-ɑ møgɑ, de yɑ ókwøb-ɑ møg-ɑ óköbbi yɑn yi Jwøng-ɑ Ácwɑ̈ɑ̈j ceth.” 
NUM.22.39	Codhe, ɑdhwödh Bɑlɑk geki Bɑlɑɑm kɑ ge kedh-ɑ kɑɑl Kudhöt. 
NUM.22.40	Kɑ Bɑlɑk ongɑ̈dø ki dhög kí dyëg gɑ gëdhhì, kɑ Bɑlɑɑm geki jyɑ̈gg-ɑ cyɑ̈dhi ki en nënge ki rïngø.
NUM.22.41	Dhuki ɑkïdhi Bɑlɑɑm Bɑmöth Bɑɑl yi Bɑlɑk kun-ɑ nënni kwï tyëng Isrɑil.
NUM.23.1	Aköbbe Bɑlɑk kinni, “Gëëd ki këlli lɑm ɑ́bïryew kì keny, kɑ yɑ muuj ki wɑ̈dhh ɑ́bïryew kí órömm ɑ́bïryew.”
NUM.23.2	Kɑ gïg-ɑ ɑ́kwøb gwøg yi Bɑlɑk, kɑ wɑ̈thi këlli lɑm møgɑni rɑ̈ɑ̈b ki gëdhhì. Wɑdh kí órömø ɑ ɑ́rɑ̈b kì wïj këli lɑm ɑ́kyel. 
NUM.23.3	Codhe, ɑköbbi Bɑlɑk yi Bɑlɑɑm kinni, “Cungí kì buti gënhí, gënh-ɑ nyi rɑ̈b bëne, kɑ wiy yɑ kedhɑ men-ɑ óbëën Jwøng-ɑ Ácwɑ̈ɑ̈j yïɑ, yï óköbbɑ møg-ɑ óyɑ̈lle yɑn bënn.” Codhe, ɑkedhe wïj nyɑ kït e kete. 
NUM.23.4	Kɑ Jwøk bï-ɑ yï Bɑlɑɑm, ɑköbbii yi Bɑlɑɑm kinni, “Yɑ ɑ́göög ki këlli lɑm ɑ́bïryew, kɑ yɑ orɑ̈bø ki wɑdh kí órömø kì wɑ̈thi gen bënn.”
NUM.23.5	Aköbbi Bɑlɑɑm yi Jwøk ki gïn-ɑ óköbbe Bɑlɑk, ɑöre gøn yï Bɑlɑk o gø köbbe møgɑni. 
NUM.23.6	Adøøge, kɑ Bɑlɑk yuude e nudd e ócungø kì buti gënhe, gënh-ɑ nyi rɑ̈b bëne, kí jɑggi Moɑb bënn kì bute.
NUM.23.7	Atööng møg yi Bɑlɑɑm:
NUM.23.7	“Yɑ ɑ́kɑ̈ɑ̈l yi Bɑlɑk rɑ̈ɑ̈dh Moɑb,
NUM.23.7	yɑ ɑ́kɑ̈ɑ̈l kì Arɑm kì thɑ́ kïtti wɑɑng cyɑ̈ɑ̈ng mwøl,
NUM.23.7	ɑ́kööb kinni,
NUM.23.7	‘Bïí lɑ̈mmí Isrɑil cyën!
NUM.23.7	Töng cyënni Isrɑil!’
NUM.23.8	Ede ngɑn-ɑ ógyëdhø yi Jwøk ɑ lɑ̈mmɑ en cyën?
NUM.23.8	Yɑde ɑ töngɑ cyën mø nuti kwøbø yi Jwøng-ɑ Ácwɑ̈ɑ̈j?
NUM.23.9	Ge onennø yi yɑn yɑ ying-ɑ wïj kït.
NUM.23.9	Ge okwøllø yi yɑn ki nennø yɑ ying-ɑ wïj ótong.
NUM.23.9	Ge bɑ pödhø me bëëde ying wɑ̈ye,
NUM.23.9	ge ngɑ̈ny wøw kinni ge bɑ ɑgyëdh yi Jwøk
NUM.23.10	Kwɑrri Yɑgob nɑ tør
NUM.23.10	Ge pɑ cuggi kwɑnø.
NUM.23.10	Wiy yɑ óthøwɑ ki thøwi ngɑntir,
NUM.23.10	wiy yɑ óthøwɑ ki thøwi jii Jwøk.”
NUM.23.11	Aköbbi Bɑlɑɑm yi Bɑlɑk kinni, “Á gïn ɑ göggí yɑn kinnï? Yï ɑ́kɑ̈ɑ̈lɑ’ be lɑ̈mmi cyën tyëngmɑ̈ɑ̈nø, de yöd yï ceg-ɑ gen ki kwëngø?”
NUM.23.12	Alögge kinni, “Yɑ ɑ́kwøb-ɑ gïn-ɑ ɑ́köbbi yɑn yi Jwøng-ɑ Ácwɑ̈ɑ̈j, kinni kwøbɑ en.”
NUM.23.13	Aköbbi Bɑlɑɑm yi Bɑlɑk kinni, “Bïí kedhi wɑ keny megø me cuggí nenní kwï tyëng Isrɑil. Kɑ ge lɑ̈mmí cyën kì kenyɑni.” 
NUM.23.14	Akïdhe gøn pwödhi Dhöpïm kì wïj Kïti Pisgɑ̀. Agëëde kì kenyɑni ki këlli lɑm ɑ́bïryew, kɑ orɑ̈bø kì kömi gen ki gëdhhì, wɑdh ki órömø kì wïj këlø ɑ́kyel.
NUM.23.15	Aköbbi Bɑlɑk yi Bɑlɑɑm kinni, “Cungí kì buti gënhí, gënh-ɑ rɑ̈b bëne, kɑ wiy yɑ kedhɑ be yïddø wøki Jwøk kì kun-ɑcɑ̀.”
NUM.23.16	Kɑ Jwøng-ɑ Ácwɑ̈ɑ̈j bï-ɑ yï Bɑlɑɑm, ɑköbbe gøn ki møg-ɑ óköbbe Bɑlɑk, ɑöre gøn yï Bɑlɑk, o gø köbbe møgɑni. 
NUM.23.17	Adøøge, kɑ Bɑlɑk yuude e nudd e ócungø kì buti gënhe, gënh-ɑ nyi rɑ̈b bëne, kí jɑggi Moɑb bënn kì bute. Apyëjii yi Bɑlɑk kinni, “Á ngø ɑ ɑ́kwøb yi Jwøng-ɑ Ácwɑ̈ɑ̈j?” 
NUM.23.18	Atööng møg yi Bɑlɑɑm:
NUM.23.18	“Bïí, Bɑlɑk wɑ̈d Dhepor
NUM.23.18	Kɑ møg-ɑ kwøbɑ lïngí kidøøj.
NUM.23.19	Jwøk pɑ ni dhɑnhø ɑ nyi pëëdø.
NUM.23.19	Pɑ ni dhɑnhø ɑ nyi wil rumme.
NUM.23.19	Gïn-ɑ kwøbe nyi gwøge’ gwøgø.
NUM.23.19	Kɑ̀ kööbe, nyi kwøb-ɑ dyër.
NUM.23.20	Yɑ ɑ́köbb-ɑ kwëng.
NUM.23.20	Árum ki gëdhhø, o gyëdhhɑni pɑ cuggi dwøøgø yi yɑn.
NUM.23.21	Nënni e bong rɑj møg-ɑ óbï kömi Isrɑil.
NUM.23.21	Bong cyën kì ree,
NUM.23.21	Jwøng-ɑ Ácwɑ̈ɑ̈j Jwøøg gen ying-ɑ kömi gen,
NUM.23.21	en ɑ wør yi gen ɑ́ rɑ̈ɑ̈dh gen.
NUM.23.22	Jwøk ɑ ɑ́kɑ̈ɑ̈l gen wɑ̈g kì Rïp.
NUM.23.22	O ceg-ɑ nyïɑ̈ggø kiper gen ni wɑnh-ɑ thwønh.
NUM.23.23	Bong yɑnh lwɑ̈ɑ̈ng Isrɑil ki thyëdhø,
NUM.23.23	keje pɑ cuggi rɑngø,
NUM.23.23	mɑ́ ɑnɑn teedø ɑ́døøg be kwøb kì ree kinni,
NUM.23.23	Jwøøng teeg nɑ ngø!
NUM.23.24	Pödhi Isrɑil nɑ ngur me teg,
NUM.23.24	pɑ nyi ywömø e nuti nɑ̈ggø,
NUM.23.24	kɑ gïn-ɑ mɑge nyi cɑme, kɑ reme nyi mɑdhe.”
NUM.23.25	Aköbbi Bɑlɑɑm yi Bɑlɑk kinni, “Ge ko yöd ge ceg kɑ kwëngø yi yïn, yï ceg-ɑ bɑ̈nyø ki lɑ̈mmi gen cyën!”
NUM.23.26	Alöggi Bɑlɑɑm kinni, “Yï nuti köbbø yi yɑn kinni yɑ ógwøg-ɑ gïn-ɑ köbbi yɑn yi Jwøng-ɑ Ácwɑ̈ɑ̈j?”
NUM.23.27	Kɑ Bɑlɑk okööbø kinni, “Bïí kedhi wɑ keny megø, men-ɑ óyïëy Jwøk ki lɑ̈mmi gen cyën yi wɑ kì kenyɑni.” 
NUM.23.28	Codhe, ɑkïdhe Bɑlɑɑm wïj Kïti Peor. Kïnɑni nenn-ɑ yij ryɑng. 
NUM.23.29	Kɑ Bɑlɑk köbbi yi Bɑlɑɑm kinni, “Gëëd ki këlli lɑm ɑ́bïryew kɑ yɑ muuj ki wɑ̈dhh ɑ́bïryew, kí órömm ɑ́bïryew.” 
NUM.23.30	Kɑ gïg-ɑ ɑ́kwøb yi Bɑlɑɑm gwøg yi Bɑlɑk. Kɑ orɑ̈bø kì wɑ̈thi këllɑni ki gëdhhì; wɑdh kí órömø kì wïj këlø ɑ́kyel.
NUM.24.1	Kɑ yod yi Bɑlɑɑm kinni Jwøng-ɑ Ácwɑ̈ɑ̈j dwɑdd-ɑ gyëdhi tyëng Isrɑil, ɑcöge e nuti kedhi be yïddø’ Jwøng-ɑ Ácwɑ̈ɑ̈j, ni tyeli mɑl geki ryeew gen. Wïje ɑ́wɑ̈dhe’ løg kuni yij pɑ̈l, 
NUM.24.2	ɑlidhe tyëng Isrɑil ge guddø gɑ kɑ̈llì; gøl ying-ɑ wɑ̈ye, gøl ying-ɑ wɑ̈ye. Kɑ wëyi Jwøk bï-ɑ köme, 
NUM.24.3	ɑtönge møg:
NUM.24.3	“Kwøbbi Bɑlɑɑm wɑ̈d Beor.
NUM.24.3	Kwøbbi jɑl-ɑ bɑ tyëd.
NUM.24.4	Jɑl-ɑ cuggi lïngi møg-ɑ kømmi yi Jwøk,
NUM.24.4	ɑ lidh gïn-ɑ cɑ̈rrii yi Áyïmø.
NUM.24.4	Møg-ɑ cɑ̈rri yɑn yi Áyïmø nyi lidh yi yɑn nyingɑ yieeb yɑn.
NUM.24.5	Kemmi Isrɑil myëër,
NUM.24.6	ge cungi nɑ ɑtøddi kɑnø,
NUM.24.6	ge nɑ bɑ̈gg kì tøggi nɑm.
NUM.24.6	Ge nɑ yenh sɑbɑr møg-ɑ ópidhø yi Jwøng-ɑ Ácwɑ̈ɑ̈j,
NUM.24.6	wɑlɑ̀ nɑ yenh sɑndɑl kì tøggi nɑm.
NUM.24.7	Kødh óbëëd e gïïr kì piny gen,
NUM.24.7	pwödhhi gen pɑ jɑ̈ddi ki kødh,
NUM.24.7	rɑ̈ɑ̈dh gen óbëëd e dwøng kibøli Rɑ̈dh Agɑg.
NUM.24.7	Pödhe ódøngi kɑ ólɑ̈nyø.
NUM.24.8	Ge ɑ́kɑ̈ɑ̈l wɑ̈g ɑ yi Jwøk kì Rïp,
NUM.24.8	o Jwøk ceg-ɑ nyïɑ̈ggø kiper gen ni wɑnh-ɑ thwønh.
NUM.24.8	Pödhh-ɑ mɑ̈n ki gen cɑme’ cɑmø,
NUM.24.8	gï ókëlle kɑ cu gen møde.
NUM.24.9	kɑ̀ nine, bong ngɑn pɑ̈nyii ki tugø.
NUM.24.9	Ngɑn lɑ̈mmi Isrɑil gyëdh, ceg kɑ gyëdhø
NUM.24.9	o ngɑn lɑ̈mmii cyën, ceg kɑ cyenø.”
NUM.24.10	Amɑɑg Bɑlɑk yi liny kɑ cinge kere, ɑkööbe kinni, “Yï ɑ́cwøl yi yɑn kɑ per lɑ̈mmi tyëngmɑ̈ɑ̈nø cyën, de yï yöd yï lɑ̈mm-ɑ gen gyëdh ki tyel ɑ́dɑ̈g! 
NUM.24.11	Anɑn dhwöödh kedhí pödhi wun, yɑ ɑ́kööb kinni yï ótheg yi yɑn, de yï ɑ́mɑ̈ɑ̈n thegø yi Jwøng-ɑ Ácwɑ̈ɑ̈j.”
NUM.24.12	Alöggi Bɑlɑɑm kinni, “Jøg-ɑ ɑ́örí yɑn ɑ́köbbɑ kinni, 
NUM.24.13	“Bɑlɑk, cɑgg yɑ mëgge gøle gø pɑ̈ɑ̈ng en ki dhɑb geki ɑ́tegø, møg-ɑ ókwøb yi Jwøgɑ, Jwøng-ɑ Ácwɑ̈ɑ̈j, pɑ pyem yi yɑn, cɑgg ɑ́ kì ri kwøb mø yöd, yɑ ókwøb-ɑ møg-ɑ köbbi yɑn yi Jwøng-ɑ Ácwɑ̈ɑ̈j kinni i kwøbɑ gen.”
NUM.24.14	Aköbbi Bɑlɑk yi Bɑlɑɑm kinni, “Anɑn yɑ døøg-ɑ kun-ɑ di tyëng pödhi wøn, de yï ceg kɑ mɑ̈ɑ̈gø ki köbbø yi yɑn ki gïg-ɑ ógöggi wun yi tyëng Isrɑil dhuki megø.” 
NUM.24.15	Codhe, ɑtönge møg:
NUM.24.15	“Kwøbbi Bɑlɑɑm wɑ̈d Beor,
NUM.24.15	kwøbbi jɑl-ɑ nyi tïïdø kidøøj.
NUM.24.16	Jɑl-ɑ cuggi lïngi møg-ɑ kømmi yi Jwøk,
NUM.24.16	ɑ lidh gïn-ɑ cɑ̈rrii yi Jwøng-ɑ Pëddi Döng.
NUM.24.16	Møg-ɑ cɑ̈rri yɑn yi Áyïmø,
NUM.24.16	nyi lidh yi yɑn nyingɑ yieeb yɑn.
NUM.24.17	Gïn-ɑ ócwöb dhuki megø onennø yi yɑn.
NUM.24.17	O pödhi Isrɑil onennø yi yɑn.
NUM.24.17	Rɑ̈dh me ni kyelø me tɑr ócwöb kì pönhɑni
NUM.24.17	Óbëëdø e nɑ kyel-ɑ nyi cør yij mɑl.
NUM.24.17	Jɑggi Moɑb ópwööde piny.
NUM.24.17	Kwɑrri Ceeth ótyëge bënn.
NUM.24.18	Tyëng-ɑ mɑɑnii ótyɑme kì Edöm
NUM.24.18	Kɑ piny gen gwøge ɑ́ mee.
NUM.24.18	Kedh Isrɑil ceg-ɑ pëddø tyɑ̈mø.
NUM.24.19	Ge ónyøn yi pödhi Isrɑil.
NUM.24.19	Ngɑn pɑ̈r kì kɑɑl nɑ̈ge’ nɑ̈gø ceth.”
NUM.24.20	Acɑ̈rrii kwɑrri Amɑlek, kɑ møg tönge kinni,
NUM.24.20	“Amɑlek ɑ mɑl kibøli pödhh bënn.
NUM.24.20	De bɑ men wïje pɑ̈ɑ̈dh gïti ɑtheer.”
NUM.24.21	Acɑ̈rrii kwɑrri Ken, kɑ møg tönge kinni,
NUM.24.21	“Keny-ɑ bëëd yi yïn døøj bong gïn böggí,
NUM.24.21	nɑ ød winyø men-ɑ ógeer wïj yɑdh me bɑ̈r
NUM.24.22	De men-ɑ́ wun, wu tyëng Ken,
NUM.24.22	wu óryɑ̈g, kɑ wu køøl wu bɑ ɑmɑgg yi tyëng Acuur.”
NUM.24.23	Kɑ møg tönge kinni,
NUM.24.23	“Tyëng-ɑ congi ri gen kì kuni wɑɑng wuudø bɑ møg?
NUM.24.24	Dɑ ji mø bï be mɑ̈nyø ge kɑ̈ɑ̈l-ɑ Kobros.
NUM.24.24	Acuur ómɑg yi gen gïti Eber.
NUM.24.24	De ge ólony ki tɑ̈ɑ̈y piny, o ge pɑ dhwödh gïti ɑtheer.”
NUM.24.25	Codhe, ɑdhwödh Bɑlɑɑm, kɑ døøg-ɑ pödhi gen. Kɑ Bɑlɑk ókedhø kì wɑ̈ye.
NUM.25.1	Keny-ɑ ɑ́bëëd tyëng Isrɑil ge ying-ɑ Töör Álwiy, jø Isrɑil ɑ́kedhi ri nyigi Moɑb. 
NUM.25.2	Kɑ ge cwøøl be mɑlli jwøøg Moɑb. Jwøngɑni ɑ́kwɑjji yi gen, kɑ ge ocyɑ̈mø ki jɑmm-ɑ mëggi jwøngɑni, 
NUM.25.3	ɑ løg Bɑɑl Peor. Kɑ pyëw Jwøng-ɑ Ácwɑ̈ɑ̈j órënyø ki gen, 
NUM.25.4	ɑ köbbe Mosɑ̀ kinni, “Kwɑny jɑggi Isrɑil bënn, kɑ ge ngɑɑb kì bøli teedø bëne. Gwøg møg-ɑ ɑ́köbbɑ yïn, o pyëwɑ lɑ̈ɑ̈me ki tyëng Isrɑil.” 
NUM.25.5	Kɑ jɑgg köbbi yi Mosɑ̀ kinni, “Nɑ̈gu tyëng-ɑ ɑ́kedhi be mɑlli Bɑɑl Peor. Nyi nɑ̈g ngɑn tyëng-ɑ bɑ tyëng gøl gen.”
NUM.25.6	Kɑ wɑ̈d Isrɑil megø obëënø ge ócyɑ̈dhø ki nyɑɑr Midyɑn, kɑ gø kïdhe yij kemɑ̀ mee e onennø yi teedø bëne, e teenɑni óywöngø kì dhø Kemi Kwëër Jwøng-ɑ Ácwɑ̈ɑ̈j. 
NUM.25.7	Adhwödh Pineɑs wɑ̈d Eliɑdhɑr, wɑ̈d ókwërø Aɑron, kɑ ókɑ̈bbø ki tøng, 
NUM.25.8	kɑ kedh-ɑ bɑng jɑlɑni geki nyɑnɑni kì yij kem-ɑ ɑ́kedhi yi gen, ɑcööbe gïn. Codhe, ɑcungi yømø nɑ̈ɑ̈g kɑ ówïyø nɑ̈g ki ji. 
NUM.25.9	Yømɑni ɑ́cungi e rum nɑ̈g ki ji ɑ́lïp pyɑ̈r ɑ́ryew wïdɑ́ngwen.
NUM.25.10	Aköbbi Mosɑ̀ yi Jwøng-ɑ Ácwɑ̈ɑ̈j kinni, 
NUM.25.11	“Pyëwɑ ɑ́dwöög kì bɑng gïn-ɑ ɑ́gwøg yi Pineɑs wɑ̈d Eliɑdhɑr, wɑ̈d ókwërø Aɑron, wɑ̈ddi Isrɑil bɑ møg di tyëg yi yɑn ki nɑ̈gø, mɑ́ yɑ ɑ́mɑg yi tyiel. 
NUM.25.12	Köbbí Pineɑs kinni wø reb-ɑ kwøb ki en, kwøb møg-ɑ ócög gɑ kwööng mër gïti ɑtheer. 
NUM.25.13	En geki wɑ̈dde kí kwɑrre, ge ócög gɑ ókwër gïti ɑtheer. Mɑ́ e ɑ́mɑg yi tyiel kiperɑ, kɑ bøli Isrɑil gøøme, ɑlɑ̈ɑ̈m pyëwɑ ki gen.”
NUM.25.14	Nyingi wɑ̈d Isrɑil men-ɑ ɑ́nɑ̈g geki nyɑɑr Midyɑn cwøl ɑ́ Dhimrì wɑ̈d Sɑlu, o bɑ jɑngi gøl gen, kì wïj gøl Cimeøn. 
NUM.25.15	O nyɑɑr Midyɑn men-ɑ ɑ́nɑ̈g kyeel ki en nyinge cwøl ɑ́ Kosbì nyɑɑr Dhur, o Dhur ɑ́bëëd ɑ́ jɑngi wïj kɑl kì Midyɑn.
NUM.25.16	Aköbbi Mosɑ̀ yi Jwøng-ɑ Ácwɑ̈ɑ̈j kinni, 
NUM.25.17	“Pɑ̈ɑ̈r kömi tyëng Midyɑn, kɑ ge nɑ̈ɑ̈g, 
NUM.25.18	Kipe gïnrɑj men-ɑ ɑ́göggi wun yi gen, ɑ wëny gen wun kì Peor, o kipe Kosbì nyɑn-ɑ ɑ́nɑ̈g kì cyɑ̈ɑ̈ng yømø nɑ̈ɑ̈g kì Peor.”
NUM.26.2	“Kwɑnu tyëng Isrɑil gɑ wɑ̈thi kɑ̈llì, gweed jøg-ɑ cwøw bënn, cɑg kì ri tyëng-ɑ runni gen bɑ pyɑ̈r ɑ́ryew gïti mɑl, ɑ́ ngɑn cuggi kedhi be liny.” 
NUM.26.3	Acwøøl teedø thwøri Moɑb kì kömi Nɑm Urdun kì bøli Yerikö yi Mosɑ̀ geki Eliɑdhɑr, kɑ ge okööbø kinni, 
NUM.26.4	“Kwɑɑn ji, cɑg kì ri ngɑn runne bɑ pyɑ̈r ɑ́ryew gïti mɑl ni kɑ ɑ́kwøbii yi Jwøng-ɑ Ácwɑ̈ɑ̈j.”
NUM.26.4	Møg bene gen tyëng Isrɑil møg-ɑ ɑ́bï wɑ̈g kì Rïp:
NUM.26.5	Wïj gøl Ruben: Ruben ɑ bɑ kɑyi Yɑgob. Gøl Aɑnök ki Pɑlu, 
NUM.26.6	Ëdhrön kí Kɑrmì. 
NUM.26.7	Kɑ̈llɑni kwɑnni jø gen bɑ ɑ́lïp pyɑ̈r ɑ́ngwen wïdɑ́dɑ̈g kí miy ɑ́bïryew kí pyɑ̈r ɑ́dɑ̈g. 
NUM.26.8	Gøl Pɑlu bɑ Eliɑb 
NUM.26.9	geki wɑ̈dde Nemuel, kí Dɑthɑn, kí Abirɑm. Bene gen Dɑthɑn geki Abirɑm møg-ɑ ɑ́kwɑny yi teedø. Gen ɑ ɑ́bɑny jyɑ̈gi Mosɑ̀ geki Aɑron, ɑrëbi gen ki jø Körɑ̀ ge bɑny-ɑ Jwøng-ɑ Ácwɑ̈ɑ̈j. 
NUM.26.10	Ayieb piny ree kɑ gï mwønye, ɑthøw gen geki Körɑ̀ kí jie, keny-ɑ ɑ́rɑ̈ɑ̈b ji miy ɑ́ryew kí pyɑ̈r ɑ́bïj yi mɑc, kɑ ge ogöögø ki ngïji kipe teedø. 
NUM.26.11	De wɑ̈ddi Körɑ̀ nuti thøø.
NUM.26.12	Wïj gøl Cimeøn: Gøl Cimeøn dɑ Nemuel, kí Yɑmïn, kí Yɑkin, 
NUM.26.13	Dherɑ̀, ki Cɑul. 
NUM.26.14	Kɑ̈llɑni kwɑnni jø gen bɑ ɑ́lïp pyɑ̈r ɑ́ryew wïdɑ́ryew kí miy ɑ́ryew.
NUM.26.15	Gøl Gɑd: Gøl Gɑd ɑ di Dhepön, kí Agì, kí Cunì, 
NUM.26.16	Odhnì, Erì, 
NUM.26.17	Aröd kí Arelì. 
NUM.26.18	Kɑ̈llɑni kwɑnni jø gen bɑ ɑ́lïp pyɑ̈r ɑ́ngwen kí miy ɑ́bïj.
NUM.26.19+NUM.26.20+NUM.26.21	Wïj gøl Yeudɑ̀: Gøl Yeudɑ̀ ɑ di Celɑ̀, Peredh, Dherɑ̀. Ëdhrön kí Amul. Wɑ̈ddi Yeudɑ̀ ɑ́ryew ɑ løg Er ki Onɑ̈n ge ɑ́thøw kì piny Kɑnɑɑn. 
NUM.26.22	Kɑ̈llɑni kwɑnni jø gen bɑ ɑ́lïp pyɑ̈r ɑ́bïryew wïdɑ́bïkyel kí miy ɑ́bïj.
NUM.26.23	Wïj gøl Isɑkɑr: Gøl Isɑkɑr ɑ di Tölɑ̀, Puɑ̀, 
NUM.26.24	Yɑcub kí Cimrön, 
NUM.26.25	Kɑ̈llɑni kwɑnni jø gen bɑ ɑ́lïp pyɑ̈r ɑ́bïkyel wïdɑ́ngwen kí miy ɑ́dɑ̈g.
NUM.26.26	Wïj gøl Dhebulun: Gøl Dhebulun ɑ di Sered, Elön, kí Yɑliil. 
NUM.26.27	Kɑ̈llɑni kwɑnni jø gen bɑ ɑ́lïp pyɑ̈r ɑ́bïkyel kí miy ɑ́bïj.
NUM.26.28	Wïj gøl Yosep: Yosep yïe dɑ wɑ̈dd ɑ́ryew. Mɑnɑsè ki Eprɑim.
NUM.26.29	Mɑkir wɑ̈d Mɑnɑsè ɑ bɑ wïyi Gilyɑd, o gøl Gilyɑd ɑ di 
NUM.26.30	Iedher, Keleg, 
NUM.26.31	Asriel, Cekïm, 
NUM.26.32	Cemïdɑ̀, kí Eper, 
NUM.26.33	Dhelopekɑd wɑ̈d Eper yïe bong wɑ̈dd, de ɑ́nywøl-ɑ mɑ̈nn, nyingi gen bɑ Mɑklɑ̀, Nöö, Oglɑ̀, Milkɑ̀ ki Tirdhɑ̀. 
NUM.26.34	Kɑ̈llɑni kwɑnni jø gen bɑ ɑ́lïp pyɑ̈r ɑ́bïj wïdɑ́ryew, kí miy ɑ́bïryew.
NUM.26.35	Wïj gøl Eprɑim: Gøl Eprɑim ɑ di Cuthelɑ̀, kí Becer, kí Tɑɑn. 
NUM.26.36	Cuthelɑ̀ ɑ ree kɑ̈ɑ̈l yi gøl Erɑn. 
NUM.26.37	Kɑ̈llɑni kwɑnni jø gen bɑ ɑ́lïp pyɑ̈r ɑ́dɑ̈g wïdɑ́ryew kí miy ɑ́bïj.
NUM.26.37	Bene gen kɑ̈ll-ɑ kɑ̈ɑ̈l ri Yosep ɑgɑk.
NUM.26.38	Wïj gøl Ben Yɑmïn: Gøl Ben Yɑmïn ɑ di Belɑ̀, Acbel, Akirɑm, 
NUM.26.39	Cepupɑm kí Upɑm. 
NUM.26.40	Gøl Ard kí gøl Nɑɑmɑn kɑ̈ɑ̈l-ɑ ri gøl Belɑ̀. 
NUM.26.41	Kɑ̈llɑni kwɑnni jø gen bɑ ɑ́lïp pyɑ̈r ɑ́ngwen wïdɑ́bïj kí miy ɑ́bïkyel.
NUM.26.42	Wïj gøl Dɑn: Gøl Dɑn ɑ bɑ gøl Cuɑm. 
NUM.26.43	Kwɑnni jø gølɑni bɑ ɑ́lïp pyɑ̈r ɑ́bïkyel wïdɑ́ngwen, kí miy ɑ́ngwen.
NUM.26.44	Wïj gøl Aceer: Gøl Aceer ɑ di Imnɑ̀, Icbì, Beriyɑ̀. 
NUM.26.45	Keber geki Mɑlkiel kɑ̈ɑ̈l-ɑ ri gøl Beriyɑ̀. 
NUM.26.46	Aceer yïe ɑ́dɑ nyɑre me cwøl ɑ Serɑ̀. 
NUM.26.47	Kɑ̈llɑni kwɑnni jø gen bɑ ɑ́lïp pyɑ̈r ɑ́bïj wïdɑ́dɑ̈g, kí miy ɑ́ngwen.
NUM.26.48	Wïj gøl Nɑptɑlì: Gøl Nɑptɑlì ɑ di Yɑkdhil, Gunì, 
NUM.26.49	Yedher, kí Cilem. 
NUM.26.50	Kɑ̈llɑni kwɑnni jø gen bɑ ɑ́lïp pyɑ̈r ɑ́ngwen wïdɑ́bïj, kí miy ɑ́ngwen.
NUM.26.51	Jø Isrɑil bënn, kwɑnni gen bɑ ɑ́lïp miy ɑ́bïkyel kí ɑ́kyel, kí miy ɑ́bïryew kí pyɑ̈r ɑ́dɑ̈g.
NUM.26.53	“Pɑ̈ngí piny kì kelli kɑ̈llì, nëngí wïj gøl ki men røøm ki kwɑnne. 
NUM.26.54	Gøl-ɑ dwøng nyi mëggí piny me dwøng, kɑ gøl-ɑ thinh nyi mëggí piny me thinh, mëggí wïj kɑl piny-ɑ røøm kí kwɑnne. 
NUM.26.55	De piny pɑ̈ngi e ceg kɑ lengø ki wél, e cungi ɑ́ nyingi kwɑyy, 
NUM.26.56	e kɑ̈ll-ɑ døngø wéli gen ying-ɑ wɑ̈yi gen, o kɑ̈ll-ɑ thønhø wéli gen ying-ɑ wɑ̈yi gen.”
NUM.26.57	Wïj gøl Leebì ɑ di kɑ̈llì møg: Gercön, Kɑ̈ɑ̈th kí Merɑrì. 
NUM.26.58	Gølɑni ɑ ree kɑ̈ɑ̈l yi kɑ̈ll-ɑ thønhø møg: Libnì, Kibrön, Mɑklì, Mucì, kí Körɑ̀. Kɑ̈ɑ̈th ɑ bɑ wïyi Amrɑm, 
NUM.26.59	jɑl-ɑ ɑ́nywøm nyɑɑr Leebì nyɑn-ɑ cwøl ɑ́ Yökebed, nyɑn-ɑ ɑ́nywøl kì Rïp. Ányöddi yi Yökebed ki wɑ̈dd ɑ́ryew, ɑ løg Aɑron kí Mosɑ̀, kí Miryɑm nyimï gen. 
NUM.26.60	 Aɑron yïe ɑ́dɑ wɑ̈dd ɑ́ngwen: Nɑdɑb, Abiu, Eliɑdhɑr kí Ithɑmɑr. 
NUM.26.61	 Nɑdɑb ɑ́thøw geki Abiu kipe kɑ ɑ́kïdhi gen bøli Jwøng-ɑ Ácwɑ̈ɑ̈j ki mɑc me pɑth ki ɑkwër. 
NUM.26.62	Kwɑnni cwøw kì gøl Leebì, cɑg kì ri men-ɑ ónywølø e yïe dɑ dwɑ̈y ɑ́kyel gïti mɑl, ɑ́bëëd gɑ ɑ́lïp pyɑ̈r ɑ́ryew wïdɑ́dɑ̈g. Ge ɑ́gweed-ɑ wɑ̈yi gen, ge nuti gweed kelli jø Isrɑil, mɑ́ e bong piny mɑ ɑ́mëggi gen kì Isrɑil.
NUM.26.63	Kɑ wɑ̈thi kɑ̈llɑni órumø ki gwedø bënn yi Mosɑ̀ geki Eliɑdhɑr, keny-ɑ ɑ́kwɑn gen teedø kì kömi Nɑm Urdun kì bøli Yerikö. 
NUM.26.64	Bong dhɑnhø ɑ́kyel mɑ nudd e onëënø kì kelli jøg-ɑ ɑ́ying mø nud keny-ɑ ɑ́kwøøng ji ki gwedø yi Mosɑ̀ geki Aɑron kì yij Ryɑɑng Sinɑy. 
NUM.26.65	 Ákwøb yi Jwøng-ɑ Ácwɑ̈ɑ̈j ceth kinni ge ceg-ɑ thøø bënn kì yij ryɑng, rïnyɑni ɑ́thøw bëne den-ɑ́ Kɑlib wɑ̈d Yepunɑ̀ geki Jöcwø wɑ̈d Nun ɑ ɑ́döng ge nuti thøø.
NUM.27.1	Kɑ nyigi Dhelopekɑd wɑ̈d Eper, wɑ̈d Gilyɑd, wɑ̈d Mɑkir, wɑ̈d Mɑnɑsè wɑ̈d Yosep obëënø. Nyingi woɑni bɑ Mɑklɑ̀, Nöö, Oglɑ̀, Milkɑ̀ ki Tirdhɑ̀. 
NUM.27.2	Kɑ ge ócungø kì bøli Mosɑ̀ geki ókwërø Eliɑdhɑr, e pëjji pödhø nud geki teedø bëne kì dhø Kemi Kwër, kɑ ge okööbø kinni, 
NUM.27.3	“Wïyi wøn ɑ́thøw kì yij pɑ̈l, e bong wɑ̈de. Nuti’ ying-ɑ kelli jø Körɑ̀, jøg-ɑ ɑ́köör kì ri Jwøng-ɑ Ácwɑ̈ɑ̈j, ɑ́thøw kɑ per orøge kì wɑ̈ye. 
NUM.27.4	Mɑ́ wïyi wøn yïe bong wɑ̈dde, bene ɑ pere lɑ̈ɑ̈ny nyinge kì Isrɑil? Nëngi wøn ki piny kì kelli wɑddi wïyi wøn.”
NUM.27.5	Akïdhi gøøny gen bøli Jwøng-ɑ Ácwɑ̈ɑ̈j yi Mosɑ̀. 
NUM.27.6	Aköbbi Mosɑ̀ yi Jwøng-ɑ Ácwɑ̈ɑ̈j kinni, 
NUM.27.7	 “Nyigi Dhelopekɑd, kømm-ɑ dyër, nëngí gen ki piny kì kelli wɑddi wïyi gen. Wiy piny wïyi gen lɑg yi gen. 
NUM.27.8	Köbbí tyëng Isrɑil kinni, othøw dhɑnhø e bong wɑ̈d me wiy yi en, lɑɑg jɑmme yi nyɑre. 
NUM.27.9	Ke bong yïe nyɑre, lɑɑg jɑmme yi nyiimen yɑɑg-ɑ cwøw. 
NUM.27.10	Keløg yïe bong nyiimen yɑɑg-ɑ cwøw, lɑɑg jɑmme yi nyiimï wïye yɑɑg-ɑ cwøw. 
NUM.27.11	O keløg e bong nyiimï wïye yɑɑg-ɑ cwøw, lɑɑg jɑmme yi wɑɑd gen, wɑn-ɑ cyɑ̈gi ki en, kɑ jɑmmɑni mïdhi yi ngɑnɑni gɑ møge. Mïdhi møgɑni yi tyëng Isrɑil gɑ kwöng. Ciggɑ møg, mïdhi gen ceth yi tyëng Isrɑil.”
NUM.27.13	Orume ki lidhø yi yïn, o yï kedhí bɑng jií ni Aɑron ómyëw, 
NUM.27.14	mɑ́ ciggɑ ɑ́pyem-ɑ yi wun ryeet kì yij pɑ̈ɑ̈l Dhin. Keny-ɑ ɑ́köör teedø kì riɑ kì Merïbɑ̀, wu ɑ́bɑ̈nyi nyodhi tegɑ kwërø kì ri pï kì bøli teedø.” (Merïbɑ̀ bɑ wɑɑng pï kì Gɑdic kì yij pɑ̈ɑ̈l Dhin).
NUM.27.15	Akwɑjji Jwøng-ɑ Ácwɑ̈ɑ̈j yi Mosɑ̀ kinni, 
NUM.27.16	“Yïn ɑ Jwøk, Jwøng-ɑ Ácwɑ̈ɑ̈j, bɑ yïn ɑ yïí nyi kɑ̈ɑ̈l yi wëy bënn, yɑ kwɑjj-ɑ yïn, kɑ̈bbí ki dhɑnhø men-ɑ ópyejji ji, 
NUM.27.17	 ɑ ópyejji gen kì yij liny, o yɑyí cöge e pɑ göögø ni dyëg møg bong ngɑn kwɑy gen.”
NUM.27.19	Kɑ cuung kì bøli ókwërø Eliɑdhɑr, geki teedø bëne, kɑ kwøøb kì kenyɑni kinni bɑ en ɑ kwɑny kejí. 
NUM.27.20	Kɑ nëngí kì ri mɑ̈rí, o ówør yi tyëng Isrɑil bënn. 
NUM.27.21	 Ókøny yi ókwërø Eliɑdhɑr. Eliɑdhɑr ónyudhɑ ki gïn-ɑ dwɑddɑ kì ri Urïm geki Thumïm.
NUM.27.22	Kɑ Mosɑ̀ møg-ɑ ɑ́köbbii yi Jwøng-ɑ Ácwɑ̈ɑ̈j gwøge bënn. Kɑ Jöcwø cuunge kì bøli Eliɑdhɑr geki teedø bëne. 
NUM.27.23	 Kɑ Mosɑ̀ cingge thɑɑnye wïj Jöcwø, ɑkwøbe gøn kinni bɑ en ɑ kwɑny keje. Møgɑni ɑ́gwøg yi Mosɑ̀ ceth ni kɑ ɑ́köbbii yi Jwøng-ɑ Ácwɑ̈ɑ̈j.
NUM.28.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.28.2	i cege tyëng Isrɑil kinni, jwödhø mi Jwøng-ɑ Ácwɑ̈ɑ̈j gënh-ɑ nyi muuj ki mɑc ɑ́ men yømi tole mïni pyëw Jwøng-ɑ Ácwɑ̈ɑ̈j, nyi muuj wun en kì bøli keje ceth. Kɑ ge köbbe kinni, møg bene gen jɑmmi jwödhø møg-ɑ nyi mëggi Jwøng-ɑ Ácwɑ̈ɑ̈j:
NUM.28.3	Nyi muuj órömm ɑ́ryew runi gen ɑ́kyel gɑ gënh-ɑ nyi rɑ̈b bëne yethi cyɑ̈ng ceth. 
NUM.28.4	Muuj wun órömø ɑ́kyel kì mwøl, kɑ men-ɑ kyeelø muuj kì böörø, 
NUM.28.5	ɑ́kyel muuj kyeel kɑ gïncɑm, kïlø ɑ́kyel møng-ɑ búr me bɑ ɑnyöm ki røthøl ɑ́ryew mø møøw dhetun. 
NUM.28.6	Bene jwödhø mi yethi cyɑ̈ng ɑnɑn, men-ɑ nyi rɑ̈b bëne, ɑ́ jwödhø men-ɑ ɑ́gwøg kì Kïti Sinɑy ɑ́ men yømi tole mïni pyëw Jwøng-ɑ Ácwɑ̈ɑ̈j. 
NUM.28.7	Kɑ wïj këli lɑm kunyi ki røthøl ɑ́ryew mø møgi oløg ɑ́ kunyi Jwøng-ɑ Ácwɑ̈ɑ̈j. 
NUM.28.8	Kɑ óröm-ɑ kyeelø muuj kì böörø, gwøg ni mi mwøl ceth, kyeel ki kunyi møgi oløge, bɑ gënh-ɑ nyi rɑ̈b bëne me yømi tole mïni pyëw Jwøng-ɑ Ácwɑ̈ɑ̈j.
NUM.28.9	Nyi muuj wun ki órömm ɑ́ryew mø bong gïnrɑj kì ri gen kì cyɑ̈ɑ̈ng Sɑbɑth, kyeel ki kïllì ɑ́ryew møng-ɑ búr me bɑ ɑnyöm ki møøw dhetun, geki kunyi møgi oløg. 
NUM.28.10	Nyi muuj gënhi Sɑbɑth kì cyɑ̈nggi Sɑbɑth bënn kyeel ki gëdhhi yethi cyɑ̈ng.
NUM.28.11	Nyi muuj wun ki gënh-ɑ nyi rɑ̈b bëne kì ri cɑ̈gi dwɑ̈tt bënn, bɑ wɑ̈dhh ɑ́ryew, ki órömø ɑ́kyel me dwøng, ki órömm ɑ́bïryew mø thønhø runi gen ɑ́kyel ge bong gïnrɑj kì ri gen. 
NUM.28.12	Wɑdh ɑ́kyel kɑ̈ɑ̈l kɑ gïncɑm møng-ɑ búr me bɑ ɑnyöm ki møøw dhetun, ki møng-ɑ búr me bɑ kïllì ɑ́ryew. 
NUM.28.13	O órömm-ɑ thønhø, ɑ́kyel kɑ̈ɑ̈l kɑ møng-ɑ búr kïlø ɑ́kyel. Jɑmmi jwödhø møgɑni bɑ gënh-ɑ nyi rɑ̈b bëne me yømi tole mïni pyëw Jwøng-ɑ Ácwɑ̈ɑ̈j. 
NUM.28.14	Kunyi møgi oløg bɑ røthøl ɑ́ngwen, ɑ kedh ki wɑdh ɑ́kyel, o bɑ røthøl ɑ́dɑ̈g ɑ kedh ki óröm-ɑ dwøng, o óröm-ɑ thinh ɑ́kyel kedh kɑ røthøl ɑ́ryew. Møgɑni bene gen ciggi gënh-ɑ nyi rɑ̈b bëne men-ɑ nyi muuj kì cyɑ̈ng-ɑ mɑl kì yethi dwɑ̈tt bënn kì yij run. 
NUM.28.15	Kì yethi cyɑ̈ng bënn, nyi muuj ónywøg wɑ̈dtegø ɑ́ gënhi orøg kyeel geki møg-ɑ kyeelø, kí kunye.
NUM.28.17	 Kwërɑni cɑ̈g-ɑ́ɑ̀ cyɑ̈nggi dwɑ̈y pyɑ̈rø wïdɑ́bïj, o tyëg-ɑ cyɑ̈ng ɑ́bïryew teedø cɑm-ɑ olwëny. 
NUM.28.18	Bong tïj me tïj kì cyɑ̈ng-ɑ mɑl, de cugi wun be mɑ̈ddø. 
NUM.28.19	Kɑ wu muuj wun ki gënh-ɑ nyi rɑ̈b bëne. Wɑ̈dhh ɑ́ryew, kí órömø ɑ́kyel me dwøng, ki órömm ɑ́bïryew mø thønhø runi gen ɑ́kyel ge bong gïnrɑj kì ri gen. 
NUM.28.20	Kɑ wu muuj wun ki møng-ɑ búr me bɑ ɑnyöm ki møøw dhetun, e bɑ kïllì ɑ́dɑ̈g ɑ kedh ki óröm-ɑ dwøng, 
NUM.28.21	o kïlø ɑ́kyel ɑ kedh ki óröm-ɑ thinh ɑ́kyel. 
NUM.28.22	Muuj wun thyew ki ónywøg wɑ̈dtegø ɑ́ gënhi orøg, me gøøm bøli orøøg wun. 
NUM.28.23	Jɑmmi kwër møgɑni muuj kyeel kɑ jwödhø mi mwøl kì yethi cyɑ̈ng bënn. 
NUM.28.24	Nyi muuj wun kinøw ceth ki gënh-ɑ nyi rɑ̈b bëne kì cyɑ̈ngɑni gɑ ɑ́bïryew bënn. Reb ki gënh-ɑ nyi rɑ̈b bëne mi yethi cyɑ̈ng bënn, geki kunyi møgi oløg. 
NUM.28.25	Kɑ wu cugi wun be mɑ̈ddø kì bïryeew cyɑ̈nggɑni. Bong tïj thyew ki bïryeew cyɑ̈ng.
NUM.28.27	Kɑ wu muuj wun ki gënh-ɑ nyi rɑ̈b bëne, me yømi tole mïni pyëw Jwøng-ɑ Ácwɑ̈ɑ̈j. Muuj wun ki wɑ̈dhh ɑ́ryew, kí órömø ɑ́kyel me dwøng, kí órömm ɑ́bïryew mø thønhø runi gen ɑ́kyel, ge bong gïnrɑj kì ri gen. 
NUM.28.28	Kɑ wu muuj wun ki byëlø; møng-ɑ búr me bɑ ɑnyöm ki møøw dhetun, wɑdh ɑ́kyel kɑ̈l kɑ kïllì ɑ́dɑ̈g, o óröm-ɑ dwøng kɑ̈l kɑ kïllì ɑ́ryew. 
NUM.28.29	O órömm-ɑ thønhø, ɑ́kyel kɑ̈l kɑ kïlø ɑ́kyel. 
NUM.28.30	Muuj wun thyew ki ónywøg wɑ̈dtegø ɑ́ gënhi orøg, men gøøm bøli ji. 
NUM.28.31	Muuj wun gen geki kunyi møgi oløg men-ɑ kedh ki gen. Kí gënh-ɑ nyi rɑ̈b bëne mi yethi cyɑ̈ng geki byëli Jwøng-ɑ Ácwɑ̈ɑ̈j. Bëëd jɑmmɑni ge bong gïnrɑj kì ri gen.
NUM.29.1	Kyeel cyɑ̈nggi bïryeew dwɑ̈tt bɑ cyɑ̈ng kwër, cøng wun ri wun be mɑ̈ddø kì cyɑ̈ngɑni, kɑ ko di tïj me tïj. Kɑ kɑ̈ngì kodh kì cyɑ̈ngɑni. 
NUM.29.2	Muuj wun ki gënh-ɑ nyi rɑ̈b bëne kì cyɑ̈ngɑni ɑ́ men yømi tole mïni pyëw Jwøng-ɑ Ácwɑ̈ɑ̈j, muuj ɑ́ wɑdh ówöb, kí órömø me dwøng, kí órömm ɑ́bïryew mø thønhø runi gen ɑ́kyel, mø bong gïnrɑj kì ri gen. 
NUM.29.3	Kí byëlø, møng-ɑ búr me bɑ ɑnyöm ki møøw dhetun, kïllì ɑ́dɑ̈g ɑ kɑ̈ɑ̈l wɑdh, o kïllì ɑ́ryew ɑ kɑ̈ɑ̈l óröm-ɑ dwøng. 
NUM.29.4	O órömm-ɑ thønhø, ɑ́kyel kɑ̈l kɑ kïlø ɑ́kyel. 
NUM.29.5	Kɑ wu muuj wun ki ónywøg wɑ̈dtegø ɑ́ gënhi orøg, me gøøm bøli ji, 
NUM.29.6	reb ki gënh-ɑ nyi rɑ̈b bëne mi yethi cyɑ̈ng, kí byële, kí kunyi møgi oløg. Møgɑni bɑ keni Jwøng-ɑ Ácwɑ̈ɑ̈j men yømi tool gen mïni pyëw Jwøng-ɑ Ácwɑ̈ɑ̈j.
NUM.29.8	Muuj wun ki gënh-ɑ nyi rɑ̈b bëne kì cyɑ̈ngɑni ɑ́ men yømi tole mïni pyëw Jwøng-ɑ Ácwɑ̈ɑ̈j, muuj ɑ́ wɑdh ówöb, ki órömø me dwøng, kí órömm ɑ́bïryew mø thønhø runi gen ɑ́kyel, ge bong gïnrɑj kì ri gen. 
NUM.29.9	Kí byëli gen, møng-ɑ búr me bɑ ɑnyöm ki møøw dhetun. Kïllì ɑ́dɑ̈g ɑ kɑ̈ɑ̈l wɑdh, o kïllì ɑ́ryew ɑ kɑ̈ɑ̈l óröm-ɑ dwøng. 
NUM.29.10	O órömm-ɑ thønhø, ɑ́kyel kɑ̈l kɑ kïlø ɑ́kyel. 
NUM.29.11	Kɑ wu muuj wun ki ónywøg wɑ̈dtegø ɑ́ gënhi orøg, me gøøm bøli ji. Reb ki gënh-ɑ nyi rɑ̈b bëne mi yethi cyɑ̈ng, kí byële, kí kunyi møgi oløg.
NUM.29.12	Cøngu ri wun be mɑ̈ddø kì pyɑ̈rø wïdɑ́bïïj cyɑ̈nggi bïryeew dwɑ̈tt. Kwërɑni gwøg yi wun ɑ́ men wør wun Jwøng-ɑ Ácwɑ̈ɑ̈j, ki cyɑ̈ng ɑ́bïryew. Kɑ ko di tïj me tïj kì yethi cyɑ̈nggɑni. 
NUM.29.13	Muuj wun ki gënh-ɑ nyi rɑ̈b bëne kì kyeel cyɑ̈nggɑni ɑ́ men yømi tole mïni pyëw Jwøng-ɑ Ácwɑ̈ɑ̈j, muuj ɑ́ wɑ̈dhh ówöbb gɑ pyɑ̈rø wïdɑ́dɑ̈g, ki órömm ɑ́ryew mø døngø, kí órömm mø thønhø runi gen ɑ́kyel, ge bong gïnrɑj kì ri gen, gɑ pyɑ̈rø wïdɑ́ngwen. 
NUM.29.14	Kí byëli gen, møng-ɑ búr me bɑ ɑnyöm ki møøw dhetun. Kïllì ɑ́dɑ̈g ɑ kɑ̈ɑ̈l wɑdh ɑ́kyel, o kïllì ɑ́ryew ɑ kɑ̈ɑ̈l óröm-ɑ dwøng ɑ́kyel. 
NUM.29.15	O órömm-ɑ thønhø, ɑ́kyel kɑ̈l kɑ kïlø ɑ́kyel. 
NUM.29.16	Kɑ wu muuj wun ki ónywøg wɑ̈dtegø ɑ́ gënhi orøg. Reb ki gënh-ɑ nyi rɑ̈b bëne mi yethi cyɑ̈ng, kí byële, kí kunyi møgi oløg.
NUM.29.17	Muuj wun kì ryeew cyɑ̈ng ki wɑ̈dhh ówöbb pyɑ̈rø wïdɑ́ryew, kí órömm ɑ́ryew mø døngø, kí órömm-ɑ thønhø runi gen ɑ́kyel, gɑ pyɑ̈rø wïdɑ́ngwen, ge bong gïnrɑj kì ri gen. 
NUM.29.18	Kí byëli gen, kí kunyi gen, gɑ kwɑnn-ɑ nyi kɑ̈ɑ̈l gen ceth. 
NUM.29.19	Kí ónywøg wɑ̈dtegø ɑ́ gënhi orøg mi yethi cyɑ̈ng, kí byële, kí kunyi møgi oløg.
NUM.29.20	Muuj wun kì dɑ̈ɑ̈g cyɑ̈ng ki wɑ̈dhh ówöbb pyɑ̈rø wïdɑ́kyel, kí órömm ɑ́ryew mø døngø, kí órömm mø thønhø gɑ pyɑ̈rø wïdɑ́ngwen, ge bong gïnrɑj kì ri gen. 
NUM.29.21	Kí byëli gen, kí kunyi gen, gɑ kwɑnn-ɑ nyi kɑ̈ɑ̈l gen ceth. 
NUM.29.22	Kí ónywøg wɑ̈dtegø ɑ́ gënhi orøg men gøøm bøli ji. Reb ki gënh-ɑ nyi rɑ̈b bëne mi yethi cyɑ̈ng, kí kunyi møgi oløg.
NUM.29.23	Muuj wun kì ngween cyɑ̈ng ki wɑ̈dhh ówöbb pyɑ̈rø, kí órömm ɑ́ryew mø døngø, kí órömm mø thønhø gɑ pyɑ̈rø wïdɑ́ngwen, ge bong gïnrɑj kì ri gen. 
NUM.29.24	Kí byëli gen, kí kunyi gen, gɑ kwɑnn-ɑ nyi kɑ̈ɑ̈l gen ceth. 
NUM.29.25	Kí ónywøg wɑ̈dtegø ɑ́ gënhi orøg men gøøm bøli ji. Reb ki gënh-ɑ nyi rɑ̈b bëne mi yethi cyɑ̈ng, kí byële, kí kunyi møgi oløg.
NUM.29.26	Muuj wun kì bïïj cyɑ̈ng ki wɑ̈dhh ówöbb ɑ́bïngwen, kí órömm ɑ́ryew mø døngø, kí órömm mø thønhø gɑ pyɑ̈rø wïdɑ́ngwen, runi gen ɑ́kyel, ge bong gïnrɑj kì ri gen. 
NUM.29.27	Kí byëli gen, kí kunyi gen, gɑ kwɑnn-ɑ nyi kɑ̈ɑ̈l gen ceth. 
NUM.29.28	Kí ónywøg wɑ̈dtegø ɑ́ gënhi orøg men gøøm bøli ji. Reb ki gënh-ɑ nyi rɑ̈b bëne mi yethi cyɑ̈ng, kí byële, kí kunyi møgi oløg.
NUM.29.29	Muuj wun kì bïkyeel cyɑ̈ng ki wɑ̈dhh ówöbb ɑ́bïdɑ̈g, kí órömm-ɑ døngø ɑ́ryew, kí órömm thønhø gɑ pyɑ̈rø wïdɑ́ngwen, runi gen ɑ́kyel, ge bong gïnrɑj kì ri gen. 
NUM.29.30	Kí byëli gen, kí kunyi gen, gɑ kwɑnn-ɑ nyi kɑ̈ɑ̈l gen ceth. 
NUM.29.31	Kí ónywøg wɑ̈dtegø ɑ́ gënhi orøg men gøøm bøli ji. Reb ki gënh-ɑ nyi rɑ̈b bëne mi yethi cyɑ̈ng, kí byële, kí kunyi møgi oløg.
NUM.29.32	Muuj wun kì bïryeew cyɑ̈ng ki wɑ̈dhh ówöbb ɑ́bïryew, kí órömm ɑ́ryew mø døngø, 
NUM.29.33	kí órömm mø thønhø gɑ pyɑ̈rø wïdɑ́ngwen, runi gen ɑ́kyel, ge bong gïnrɑj kì ri gen. 
NUM.29.34	Kí ónywøg wɑ̈dtegø ɑ́ gënhi orøg men gøøm bøli ji. Reb ki gënh-ɑ nyi rɑ̈b bëne mi yethi cyɑ̈ng, kí byële, kí kunyi møgi oløg.
NUM.29.35	Cøng wun ri wun be mɑ̈ddø kì bïdɑ̈ɑ̈g cyɑ̈ng, kɑ ko di tïj me tïj yi wun. 
NUM.29.36	Kɑ wu muuj wun ki gënh-ɑ nyi rɑ̈b bëne kì cyɑ̈ngɑni ɑ́ men yømi tole mïni pyëw Jwøng-ɑ Ácwɑ̈ɑ̈j. Muuj ɑ́ wɑdh ówöb, ki órömø ɑ́kyel me dwøng, ki órömm ɑ́bïryew mø thønhø, runi gen ɑ́kyel, ge bong gïnrɑj kì ri gen bënn. 
NUM.29.37	Kí byëli gen, kí kunyi gen, gɑ kwɑnn-ɑ nyi kɑ̈ɑ̈l gen ceth. 
NUM.29.38	Kí ónywøg wɑ̈dtegø ɑ́ gënhi orøg men gøøm bøli ji. Reb ki gënh-ɑ nyi rɑ̈b bëne mi yethi cyɑ̈ng, kí byële, kí kunyi møgi oløg.
NUM.29.39	Møgɑk bene gen cigg kiper gënh-ɑ nyi rɑ̈b bëne, kí byële, kí kunyi møgi oløg, kí gëdhhi mër møg-ɑ nyi muuj kì bøli kej kwëër gen. Gëdhhi wïj köngø, ki jwödhø kedh-ɑ kömi gen.
NUM.29.40	Møg-ɑ ɑ́ceg yi Jwøng-ɑ Ácwɑ̈ɑ̈j bënn, ɑ́köbbi tyëng Isrɑil yi Mosɑ̀.
NUM.30.1	Kɑ jɑggi Isrɑil mëggi cigg møg yi Mosɑ̀ kinni: 
NUM.30.2	 Kenyi köngi dhɑnhø kinni gïïpiny ómëgge Jwøng-ɑ Ácwɑ̈ɑ̈j, wɑlɑ̀ köngø kinni, pɑ cyɑ̈mø ki gïïpiny, könge ko pɑ̈d yi en, de gwøge gïn-ɑ ɑ́kwöng yi en kinni gø ógwøge ceth.
NUM.30.3	Kenyi köngi nyɑnɑjur, me nudd e ying-ɑ gøl wïye, kinni gïïpiny ómëgge Jwøng-ɑ Ácwɑ̈ɑ̈j, wɑlɑ̀ köngø kinni pɑ cyɑ̈mø ki gïïpiny, 
NUM.30.4	gwøge møg-ɑ ɑ́kwönge, wɑlɑ̀ gïn-ɑ ɑ́kyere, keløg wïye pɑ bɑ̈nyi keny-ɑ ólïnge møgɑni. 
NUM.30.5	De keløg wïye olïngø kɑ gø mɑ̈ɑ̈ne gwøgi gïn-ɑ ɑ́kwönge, nyɑnɑni pɑth ki ɑcerø ki mïdhi köngɑni.
NUM.30.6	Keløg ngɑndhɑjø me pɑth ki ɑnywøm óköngø e ceg yi en kɑ tøønyø, wɑlɑ̀ dhøge ceg-ɑ bodhø, kinni yɑ ómuujø ki gïn-ɑni, wɑlɑ̀ kinni riɑ ótwönɑ gïn-ɑni, codhe kɑ nywøm, 
NUM.30.7	gwøge gïn-ɑ ɑ́kwöng yi en ceth, keløg jɑlgøle pɑ kyëdø keny-ɑ ólïnge møgɑni. 
NUM.30.8	De keløg jɑlgøle okyëdø keny-ɑ ólïnge møgɑni, pɑth ki ɑcerø ki mïdhi köngø menɑni, Jwøng-ɑ Ácwɑ̈ɑ̈j pyëwe ólɑ̈ɑ̈m ki en.
NUM.30.9	Ngɑn jɑlgøle thøø, wɑlɑ̀ ngɑn bɑ ɑtɑ̈ng keløg e óköngø kinni ómuujø ki gïïpiny, wɑlɑ̀ ree ótwöne ki gïïpiny, gwøge møg-ɑ ɑ́kwöng yi en ceth.
NUM.30.10	Ngɑndhɑjø ɑnywøm e jɑlgøle nud, keløg e óköngø ki gïïpiny, 
NUM.30.11	gwøge møg-ɑ ɑ́kwönge bënn ceth keløg jɑlgøle pɑ kyëdø keny-ɑ ólïnge møgɑni. 
NUM.30.12	De keløg jɑlgøle okyëdø keny-ɑ ólïnge møgɑni, pɑth ki ɑcerø ki mïdhi kwöngɑni, Jwøng-ɑ Ácwɑ̈ɑ̈j pyëwe ólɑ̈ɑ̈m ki en mɑ́ e bɑ jɑlgøle ɑ ɑ́kyëëd. 
NUM.30.13	Jɑlgøle yïe dɑ dyër ke yïëye wɑlɑ̀ ke bɑ̈nye ki könge keny-ɑ ólïnge. 
NUM.30.14	Keløg könge ólïnge, kɑ ocögø e bong gïn kwøbe, cungi ngɑnɑni kì kömi köng-ɑ ɑ́könge ceth, mɑ́ jɑlgøle nuti löggø kì bøli keny-ɑ ɑ́lïnge ceth. 
NUM.30.15	De keløg köngɑni ókyer yi en e piny kɑ̈ɑ̈l kun, bɑ en ɑ köme di cɑ́yi cögi gïn-ɑ ɑ́kwöng e pɑ gwøg.
NUM.30.16	Bene gen cigg-ɑ ɑ́mëggi Mosɑ̀ yi Jwøng-ɑ Ácwɑ̈ɑ̈j ɑgɑk, kì ri kwööng mɑ̈nn-ɑ kɑ̈lli wëëg gen, kí møg-ɑ bɑ ɑnywøm.
NUM.31.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.31.2	“Col gøøli tyëng Isrɑil ki tyëng Midyɑn, o rume o yï kedhí kun-ɑ di kweyyí.”
NUM.31.3	Codhe, ɑköbbi teedø yi Mosɑ̀ kinni, “Kɑ̈bbi wun ki jøg mø kedhi be pɑ̈ɑ̈r kömi tyëng Midyɑn, o ge nɑ̈g kipe gïnrɑj men-ɑ ɑ́göggi Jwøng-ɑ Ácwɑ̈ɑ̈j yi gen. 
NUM.31.4	Kɑ̈bbi kɑl ɑ́kyel ki jøg mø kwɑnni gen bɑ ɑ́lïp, møg kedhi be liny.”
NUM.31.5	Codhe, ɑmyeeg ɑ́lïp kì gøl kí gøl, kɑ kwɑnni jøliny ogöögø ki ɑ́lïp pyɑ̈rø wïdɑ́ryew, gen ɑ jø kɑ̈llɑni gɑ pyɑ̈rø wïdɑ́ryew. 
NUM.31.6	Aör gen be liny yi Mosɑ̀ ge pyejj-ɑ yi Pineɑs wɑ̈d ókwërø Eliɑdhɑr, e ókɑ̈ddø ki jɑmmi kwër geki kɑng. 
NUM.31.7	Kɑ ge pɑ̈ɑ̈r-ɑ kömi tyëng Midyɑn, ɑnɑ̈g gen cwøw bënn, 
NUM.31.8	kí rɑ̈nhi Midyɑn gɑ ɑ́bïj. Ebì, Rekem, Dhur, Ur kí Tebɑ̀. Kɑ Bɑlɑɑm wɑ̈d Beor nɑ̈g yi gen thyew.
NUM.31.9	Kɑ mɑ̈nni Midyɑn ki nyigi gen mɑg yi Isrɑil, kɑ dhögi gen kwɑny, kɑ kɑ̈ɑ̈r gen yɑy bëne, 
NUM.31.10	kɑ myërri gen rɑ̈b geki kɑ̈ddi gen. 
NUM.31.11	Kɑ gïg-ɑ ɑ́mɑg bënn kɑ̈ɑ̈l gen, kí ji geki dyëg kí dhög, 
NUM.31.12	ge muuj-ɑ Mosɑ̀ geki Eliɑdhɑr, kí teedø bëne kì kɑɑl thwøri Moɑb kì kömi Nɑm Urdun kì bøli Yerikö.
NUM.31.13	Kɑ liny pɑɑr ngɑ̈ɑ̈j kɑɑl yi Mosɑ̀ geki Eliɑdhɑr, kí jɑgg geki teedø bëne. 
NUM.31.14	Mosɑ̀ ɑ́bëëd pyëwe rɑɑj ki pëjji liny, ɑ løg pëjji ɑ́lïp geki pëjji miy, møg-ɑ ɑ́kɑ̈ɑ̈l be liny. 
NUM.31.15	Kɑ ge pyëje kinni, “Gede tyëng-ɑ mɑ̈nn bënn ɑ wiyu gen ge onëënø? 
NUM.31.16	 Wɑ̈thi wun ɑ́ceg-ɑ wïlø kinni bɑ tyëng-ɑ mɑ̈nn ɑ ɑ́lïngi kwøbbi Bɑlɑɑm kì Peor, ɑthɑ̈bbi gen ji orøg kì bøli Jwøng-ɑ Ácwɑ̈ɑ̈j? Pɑth ki gööj gen ɑ ɑ́kɑ̈ɑ̈l yømø nɑ̈ɑ̈g men-ɑ ɑ́nɑ̈g jii Jwøng-ɑ Ácwɑ̈ɑ̈j? 
NUM.31.17	Nɑ̈gu yɑɑg thønhø bënn geki tyëng-ɑ mɑ̈nn møg-ɑ rumø niin yi cwøw. 
NUM.31.18	Kɑ womɑ̈nn geki wojur møg-ɑ nuti niin yi cwøw kwɑny wun. 
NUM.31.19	Kɑ wun, wu tyëng-ɑ ɑ́nɑ̈ɑ̈g ki ji, wɑlɑ̀ ɑ ɑ́nywɑ̈ddi ki ngɑnthøø, bëëd wun kì ngɑ̈ɑ̈j kɑɑl ki cyɑ̈ng ɑ́bïryew. Kɑ ri wun lɑw wun ki dɑ̈ɑ̈g cyɑ̈ng geki bïryeew cyɑ̈ng, o wu dhïwi wun, wuki mɑ̈nn-ɑ ɑ́mɑg yi wun. 
NUM.31.20	Lɑw wun ógudhi wun bënn, ki gïg-ɑ ócwɑ̈jø ki yëyyi dyëg geki møg-ɑ ótyengø gɑ yɑdh.”
NUM.31.21	Kɑ jøg-ɑ ɑ́dwöög kì be liny köbbi yi ókwërø Eliɑdhɑr kinni, “Møg bene gen cigg-ɑ ɑ́mëggi Mosɑ̀ yi Jwøng-ɑ Ácwɑ̈ɑ̈j: 
NUM.31.22+NUM.31.23	Gïg-ɑ pɑ nyi rɑ̈bbi yi mɑc ni dhɑb, kí ɑ́tegø, kí dilɑl, kí ngyënyø dødø, kí dhïngkì, kí ɑ́yömø, kɑ̈ɑ̈l-ɑ yij mɑc o dhïwe. O gïg-ɑ nyi rɑ̈b yi mɑc lɑw kɑ pïi dhïwø. 
NUM.31.24	Lwøg wun ógudhi wun kì bïryeew cyɑ̈ng, kɑ wu lwøggi wun, o wu dhïwi wun, codhe o wu kedhu kɑɑl cyee.”
NUM.31.25	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.31.26	“Kwɑn jɑmm-ɑ ɑ́mɑ̈ɑ̈g bënn; ji kí dhög, kí dyëg, kí ɑderr. Kwɑnu gen wuki ókwërø Eliɑdhɑr kí jɑgg-ɑ kyeelø, 
NUM.31.27	kɑ ge pɑ̈ngi wun gɑ bud ɑ́ryew mø pɑ̈r, budø ɑ́kyel mi jøg-ɑ ɑ́kedhi be liny, o bun-ɑ kyeelø mi teedø. 
NUM.31.28	Kɑ yï kɑ̈bbí ki gwɑ̈ɑ̈j Jwøng-ɑ Ácwɑ̈ɑ̈j kì ri budø mi jøg-ɑ ɑ́kedhi be liny, nyi kɑ̈bbí ki ɑ́kyel kì ri miy ɑ́bïj møg-ɑ bɑ ji, kí dhög, kí ɑderr kí dyëg. 
NUM.31.29	Kɑ ge mëggí ókwërø Eliɑdhɑr gɑ jwödhø mi Jwøng-ɑ Ácwɑ̈ɑ̈j. 
NUM.31.30	Kɑ̈bbí thyew kì ri bun-ɑ bɑ mi teedø ki ɑ́kyel kì ri pyɑ̈r ɑ́bïj møg-ɑ bɑ ji, kí dhög, kí ɑderr, kí dyëg. Kɑ ge mëggí Kwɑrri Leebì jøg-ɑ korri Kemi Kwëër Jwøng-ɑ Ácwɑ̈ɑ̈j.” 
NUM.31.31	Kɑ møg-ɑ ɑ́cïgi Mosɑ̀ yi Jwøng-ɑ Ácwɑ̈ɑ̈j, gwøg ceth yi Mosɑ̀ geki Eliɑdhɑr.
NUM.31.32+NUM.31.33+NUM.31.34+NUM.31.35	Møg bene gen kwɑnni gïg-ɑ ɑ́mɑg bënn yi jøliny: dyëg römm geki ɑ́tegg bɑ ɑ́lïp miy ɑ́bïkyel kí pyɑ̈r ɑ́bïryew wïdɑ́bïj, kí dhög ɑ́lïp pyɑ̈r ɑ́bïryew wïdɑ́ryew, kí ɑderr ɑ́lïp pyɑ̈r ɑ́bïkyel wïdɑ́kyel, kí womɑ̈nn ɑ́lïp pyɑ̈r ɑ́dɑ̈g wïdɑ́ryew. 
NUM.31.36+NUM.31.37+NUM.31.38+NUM.31.39+NUM.31.40	Bun-ɑ bɑ mi jøg-ɑ ɑ́kedhi be liny bɑ ɑ́lïp miy ɑ́dɑ̈g kí pyɑ̈r ɑ́dɑ̈g wïdɑ́bïryew, kí miy ɑ́bïj dyëg ɑ́tegg kí römm, ri gen ɑ́kwɑɑny-ɑ miy ɑ́bïkyel ki pyɑ̈r ɑ́bïryew wïdɑ́bïj gɑ gwɑ̈ɑ̈j Jwøng-ɑ Ácwɑ̈ɑ̈j. Kí dhög ɑ́lïp pyɑ̈r ɑ́dɑ̈g wïdɑ́bïkyel, ri gen ɑ́kwɑɑny-ɑ pyɑ̈r ɑ́bïryew wïdɑ́ryew gɑ gwɑ̈ɑ̈j Jwøng-ɑ Ácwɑ̈ɑ̈j, kí ɑderr ɑ́lïp pyɑ̈r ɑ́dɑ̈g kí miy ɑ́bïj, ri gen ɑ́kwɑɑny-ɑ pyɑ̈r ɑ́bïkyel wïdɑ́kyel gɑ gwɑ̈ɑ̈j Jwøng-ɑ Ácwɑ̈ɑ̈j, kí womɑ̈nn ɑ́lïp pyɑ̈rø wïdɑ́bïkyel, ri gen ɑ́kwɑɑny-ɑ pyɑ̈r ɑ́dɑ̈g wïdɑ́ryew gɑ gwɑ̈ɑ̈j Jwøng-ɑ Ácwɑ̈ɑ̈j. 
NUM.31.41	Codhe, ɑmëggi gwɑ̈nyɑni Eliɑdhɑr yi Mosɑ̀ ɑ́ jwödhø mi Jwøng-ɑ Ácwɑ̈ɑ̈j, ni møg-ɑ ɑ́cïgi Mosɑ̀ yi Jwøng-ɑ Ácwɑ̈ɑ̈j.
NUM.31.42+NUM.31.43+NUM.31.44+NUM.31.45+NUM.31.46	Bun-ɑ bɑ mi teedø pɑ̈r ki bun-ɑ bɑ mi jøg-ɑ ɑ́kedhi be liny: dyëg römm kí ɑ́tegg bɑ ɑ́lïp miy ɑ́dɑ̈g kí pyɑ̈r ɑ́dɑ̈g wïdɑ́bïryew, kí miy ɑ́bïj; dhög bɑ ɑ́lïp pyɑ̈r ɑ́dɑ̈g wïdɑ́bïkyel; ɑderr bɑ ɑ́lïp pyɑ̈r ɑ́dɑ̈g; o womɑ̈nn bɑ ɑ́lïp pyɑ̈rø wïdɑ́bïkyel. 
NUM.31.47	Ri gen ɑ́kɑ̈bbi yi Mosɑ̀ ki ɑ́kyel kì ri pyɑ̈r ɑ́bïj møg-ɑ bɑ ji, kí dhög, kí ɑderr, kí dyëg, kɑ gï mëgge Kwɑrri Leebì møg-ɑ ɑ́korri Kemi Kwëër Jwøng-ɑ Ácwɑ̈ɑ̈j, ni møg-ɑ ɑ́cïgi Mosɑ̀ yi Jwøng-ɑ Ácwɑ̈ɑ̈j.
NUM.31.48	Kɑ pëjjì møg-ɑ ɑ́pej liny kedh-ɑ yï Mosɑ̀, 
NUM.31.49	ɑköbbi ge gøn kinni, “Jɑldwøng, jøg-ɑ ɑ́peej yi wøn be liny ɑ́kwɑn yi wøn, bong dhɑnhø ɑ́kyel me tøøk. 
NUM.31.50	Bene ɑ bɑnge kɑ̈ɑ̈l wøn dhɑb men-ɑ bɑ yëll, kí gyell, kí gwelli lwedd, kí gwelli yïthh, kí ɑ́cwecwelli yedh møg-ɑ ɑ́kɑ̈ɑ̈l yi wøn, ge muuj wø’ Jwøng-ɑ Ácwɑ̈ɑ̈j, gɑ møg-ɑ ɑ́gøøm bøli wëyi wøn, o wø ókorri yi en ceth.” 
NUM.31.51	Akwɑɑny jɑmmi dhɑb møgɑni yi Mosɑ̀ geki Eliɑdhɑr. 
NUM.31.52	Jɑmmɑni ɑ́røm gɑ gïn ni kïllì miy ɑ́ryew, gen ɑ møg-ɑ ɑ́kɑ̈ɑ̈l yi pëjji liny. 
NUM.31.53	De jøg-ɑ pɑth ki pëjjì, jɑmmi dhɑb møg-ɑ ɑ́kɑ̈ɑ̈l yi gen nuti muujø yi gen. 
NUM.31.54	Kɑ dhɑmɑni kïdhi Kemi Kwër yi Mosɑ̀ geki Eliɑdhɑr, kipe kinni o tyëng Isrɑil korri yi Jwøng-ɑ Ácwɑ̈ɑ̈j.
NUM.32.1	Gøl Ruben kí gøl Gɑd yï gen ɑ́dɑ dhög mø gïïr, kɑ lidh yi gen kinni piny Yɑdher geki piny Gilyɑd bɑ kɑ̈jj mø døøj kipe jɑmmì. 
NUM.32.2	Akedhi gen yï Mosɑ̀ geki Eliɑdhɑr kí jɑggi Isrɑil møg-ɑ kyeelø, kɑ ge okööbø kinni, 
NUM.32.3+NUM.32.4	“Piny-ɑ ɑ́køny tyëng Isrɑil yi Jwøng-ɑ Ácwɑ̈ɑ̈j ki mɑge, kɑ gø mɑg gen, piny myërri Atɑröth, Dïbön, Yɑdher, Nimrɑ̀, Kicbön, Eleɑlè, Sibmɑ̀, Nebö kí Beön; bɑ piny me døøj kipe jɑmmì, o yï wøn dɑ jɑmmì. 
NUM.32.5	Wø kwɑjj-ɑ yïn, mëggí wøn pinyɑni ɑ́ mi wøn, wø ko wëggí kedhi løøg Nɑm Urdun.”
NUM.32.6	Alöggi Mosɑ̀ kinni, “Wu dwɑdd-ɑ dööngø kì keny, o wɑddi wun kedhi gen be liny? 
NUM.32.7	Wude ɑ dwɑddu wëggi pëthi tyëng Isrɑil nyönhø, o ge bwøg gen ki kedhi piny-ɑ ɑ́mëggi gen yi Jwøng-ɑ Ácwɑ̈ɑ̈j? 
NUM.32.8	 Bene gïn-ɑ ɑ́gwøg yi wëëg wun ɑnɑn keny-ɑ ɑ́örɑ gen be lyewwi piny, teedø ying-ɑ Gɑdic Berniyɑ̀. 
NUM.32.9	Akedh gen kɑ ge wɑ̈dh-ɑ Töör Acköl, ɑdwöög gen kɑ teedø pɑng yi gen ki kwøbbi pyed, ɑdhɑ̈li ji ki kedhi piny-ɑ ɑ́mëggi gen yi Jwøng-ɑ Ácwɑ̈ɑ̈j. 
NUM.32.10	 Jwøng-ɑ Ácwɑ̈ɑ̈j pyëwe ɑ́ceg rënyø kì cyɑ̈ngɑni, ɑkööbe kinni, 
NUM.32.11	“Yɑ ɑ́köngi kinni bong dhɑnhø men-ɑ ókedhi pinyɑni, ngɑn runne bɑ pyɑ̈r ɑ́ryew gïti mɑl, ɑ løg tyëng-ɑ ɑ́kɑ̈ɑ̈l Rïp, ge pɑ kedhi piny-ɑ ɑ́mëggɑ Abrɑhɑm, kí Isɑɑk, kí Yɑgob, mɑ́ ge ɑ́bɑ̈nyi lïngi kwøbbɑ.” 
NUM.32.12	Kɑ döng ɑ́ Kɑlib wɑ̈d Yepunɑ̀ geki Jöcwø wɑ̈d Nun, mɑ́ gen ɑ ɑ́mïdhi kwøbbi Jwøng-ɑ Ácwɑ̈ɑ̈j. 
NUM.32.13	Jwøng-ɑ Ácwɑ̈ɑ̈j pyëwe ɑ́ceg-ɑ rënyø ki ji, ɑkölle ji twɑ̈lø kì yij ryɑng ki runn pyɑ̈r ɑ́ngwen, gïti kɑ ɑ́thumi jøgɑni ki thøø bënn. 
NUM.32.14	Anɑn wu dwɑdd-ɑ døøg kej wëëg wun, wun ɑ́ rïj me rɑj, men cigi kɑ̈ni kömi Isrɑil ki ryɑ̈g, keny-ɑ órënyi pyëw Jwøng-ɑ Ácwɑ̈ɑ̈j? 
NUM.32.15	Keløg wu óbɑ̈nyø ki lugø kì bɑng Jwøng-ɑ Ácwɑ̈ɑ̈j, wu gøl Ruben kí gøl Gɑd, Jwøng-ɑ Ácwɑ̈ɑ̈j pyëwe ceg-ɑ rënyø ki ji møg bënn, kɑ gï wiye piny kì yij ryɑng men, ji thuw-ɑ gööj wun.”
NUM.32.16	Alöggi gen kinni, “Wiy dyëgi wøn gëddi yi wøn ki kyell, o wø gëëd wøn ki kɑ̈ddi dör kipe mɑ̈nni wøn geki nyigi wøn kì keny. 
NUM.32.17	Codhe o wø kedhi wøn be liny wøki wɑddi wøn, tyëng Isrɑil gïti keny-ɑ óthumi piny-ɑ bɑ mi gen ki mɑgø. O keny-ɑ óying wøn kej liny, pëthi wøn ócög ge pɑ lïngø kipe jɑmmi wøn geki nyigi wøn, mɑ́ ge ɑ́gëddi ki kɑ̈jj-ɑ pɑ yood gen yi tyëng pönhï. 
NUM.32.18	Wø pɑ dwöög pɑc gïti keny-ɑ órum tyëng Isrɑil møg-ɑ kyeelø ki mɑgi kɑ̈jji gen. 
NUM.32.19	Wø pɑ kɑ̈bbi ki piny kì løøg Nɑm Urdun, mɑ́ wø ɑ́rum ki kɑ̈bbø kì løøng-ɑ wɑɑng cyɑ̈ɑ̈ng mwøl èn.”
NUM.32.20	Alöggi Mosɑ̀ kinni, “Keløg wu kømm-ɑ dyër, gwir wun ri wun kipe liny ɑnɑn kì bøli Jwøng-ɑ Ácwɑ̈ɑ̈j. 
NUM.32.21	Bɑ̈ɑ̈n wun Nɑm Urdun wuki jøliny wun, kɑ wu nyïɑ̈ggi wun ki tyëngmɑ̈ɑ̈nø gïti keny-ɑ ótyɑɑm tyëngɑni yi Jwøng-ɑ Ácwɑ̈ɑ̈j, 
NUM.32.22	Kɑ pinyɑni kwɑnye. Orume, o wu dwöög wun, e kwöör wun løøgø kì bøli Jwøng-ɑ Ácwɑ̈ɑ̈j, kí bøli tyëng Isrɑil. Codhe o Jwøng-ɑ Ácwɑ̈ɑ̈j yïëye kinni piny-ɑ løøg Nɑm Urdun kì wɑɑng cyɑ̈ɑ̈ng mwøl bɑ mi wun. 
NUM.32.23	De yɑ köbb-ɑ wun kinni keløg wu koo cungi kì kömi dhøggi wun, ngɑ̈ny wun wøw kinni wu ɑ́røngi kì bøli Jwøng-ɑ Ácwɑ̈ɑ̈j. O wu pɑ bødh ki cɑyø yi Jwøng-ɑ Ácwɑ̈ɑ̈j kipe orøngɑni. 
NUM.32.24	Gëddu nyigi wun ki kɑ̈dd, kɑ dyëgi wun gëddi wun ki kyell, kɑ wu cungi wun kì kömi dhøggi wun ceth!”
NUM.32.25	Kɑ gøl Gɑd geki gøl Ruben okööbø kinni, “Møg-ɑ ɑ́kwøb yi yïn ógwøg yi wøn, jɑldwøng! 
NUM.32.26	Mɑ̈nni wøn kí nyigi wøn kí dhögi wøn, ge ódöng kì myërri Gilyɑd keny. 
NUM.32.27	De wø kedh-ɑ be liny Jwøng-ɑ Ácwɑ̈ɑ̈j, Nɑm Urdun óbɑ̈ɑ̈n yi wøn, wø kedh-ɑ be nyɑɑg ni men-ɑ ɑ́kwøb yi yïn.”
NUM.32.29	“Keløg jø gøl Gɑd kí gøl Ruben Nɑm Urdun óbɑ̈ɑ̈n yi gen, kɑ ge kedh-ɑ be nyɑɑg ni møg-ɑ ɑ́ceg yi Jwøng-ɑ Ácwɑ̈ɑ̈j, kɑ wu køny yi gen ki mɑgi pinyɑni, mëggu gen piny Gilyɑd ɑ́ mi gen. 
NUM.32.30	De keløg ge pɑ nyïɑ̈ggi kyeel ki wun, ge ónëng ɑ Kɑnɑɑn ki piny ni wun.”
NUM.32.31	Alöggi jø gøl Gɑd geki gøl Ruben kinni, “Møg-ɑ ɑ́kwøb yi Jwøng-ɑ Ácwɑ̈ɑ̈j ógwøg yi wøn, jɑldwøng. 
NUM.32.32	Nɑm Urdun óbɑ̈ɑ̈n yi wøn, kɑ wø kedh-ɑ piny Kɑnɑɑn be nyɑɑg ki liny Jwøng-ɑ Ácwɑ̈ɑ̈j, de piny wøn ying-ɑ løøg Nɑm Urdun løøng.”
NUM.32.33	Codhe, kɑ Mosɑ̀ piny Rɑ̈dh Sïön rɑ̈ɑ̈dh tyëng Amör, geki piny Og rɑ̈ɑ̈dh Bɑcɑn kí kɑ̈ddi gen, kí myërri gen mëgge gøl Gɑd kí gøl Ruben geki budi gøl Mɑnɑsè wɑ̈d Yosep. 
NUM.32.34+NUM.32.35+NUM.32.36	Kɑ kɑ̈ddi dör, ɑ løg Dïbön, kí Atɑröth kí Aröeer, kí Atröth Cöpɑn, kí Yɑdher, kí Yogbeɑ̀. Kí Bet Nimrɑ̀, kí Bet Arɑn døøg ki gerø yi gøl Gɑd. 
NUM.32.37+NUM.32.38	Kɑ Kicbön, kí Eleɑlè, kí Kiriɑtɑim, kí Nebö, kí Bɑɑl Meon (nyingɑni ɑ́wil), kí Sibmɑ̀, ge døøg ki gerø yi gøl Ruben. Kɑ̈dd-ɑ ɑ́døøg ki gerø yi gen, ɑ́cɑ̈ggi yi gen ki nying mø nyɑ̈n.
NUM.32.39	Kɑ gøl Mɑkir wɑ̈d Mɑnɑsè Gilyɑd mɑnye, kɑ tyëng Amör møg-ɑ ɑ́ying yije cyedde, kɑ pëgg-ɑ yije. 
NUM.32.40	Codhe, ɑmëggi gøl Mɑkir Gilyɑd yi Mosɑ̀, kɑ gølɑni pëgg-ɑ yije. 
NUM.32.41	Akedh Yɑir wɑ̈d Mɑnɑsè, kɑ ómɑ̈gø kí myërr møøgø, ɑcɑge myërrɑni gɑ “Myërri Yɑir.” 
NUM.32.42	Kɑ Nöbɑ̀ ókedhø, ɑpɑ̈ɑ̈re kömi kɑɑl Kenɑth kɑ gø mɑge. Acɑge gøn ɑ́ Nöbɑ̀ ni nyinge.
NUM.33.1	Møg-ɑ bï ek bɑ nyingi kɑ̈jj-ɑ ɑ́guddi yi Isrɑil kì yij wɑ̈nh-ɑ ɑ́cyɑ̈dhi gen ge pyejj-ɑ yi Mosɑ̀ geki Aɑron, keny-ɑ ɑ́bëën gen wɑ̈g kì Rïp. 
NUM.33.2	Mosɑ̀ ɑ́ceg kɑ köbbø yi Jwøng-ɑ Ácwɑ̈ɑ̈j kinni i nyi gwede nyingi keny-ɑ nyi guddi yi gen, codhe ɑ nyi gwede gøn.
NUM.33.3	Tyëng Isrɑil ɑ́dhwödh kì Rɑmsis kì pyɑ̈rø wïdɑ́bïïj cyɑ̈nggi kyeel dwɑ̈tt kì yij run. Ge ɑ́dhwödh-ɑ cyɑ̈ng-ɑ bɑng Kwëër Ákɑɑdh mi tyeli mɑl, e pëthi gen pɑ lïngø ngö ge onennø yi tyëng Rïp. 
NUM.33.4	Tyëng Rïp ɑ́bëëd ge kony-ɑ kɑyyi gen møg-ɑ ɑ́nɑ̈g yi Jwøng-ɑ Ácwɑ̈ɑ̈j, be nyodhi kinni Jwøng-ɑ Ácwɑ̈ɑ̈j teg kibøli jwöggi Rïp.
NUM.33.5	Tyëng Isrɑil ɑ́dhwödh kì Rɑmsis kɑ ge gudd-ɑ Suköth. 
NUM.33.6	Adhwödh gen kì Suköth kɑ ge gudd-ɑ Ethɑm kì tøg ryɑng. 
NUM.33.7	Adhwödh gen kì Ethɑm ge døøg-ɑ Pi Akiröth, ɑ bøli Bɑɑl Dhepön, kɑ ge gudd-ɑ buti Migdöl. 
NUM.33.8	Adhwödh gen kì Pi Akiröth, kɑ Nɑɑm Omeli Kwɑrø bɑ̈ɑ̈n gen ge töng-ɑ Ryɑɑng Cur, kɑ ge ócyɑ̈dhø ki cyɑ̈ng ɑ́dɑ̈g, ɑgud gen kì Mɑrɑ̀, 
NUM.33.9	Kɑ ge odhwödhø kì Mɑrɑ̀, ɑguddi gen Elïm, mɑ́ kenyɑni ɑ́dɑ nyingi pï pyɑ̈rø wïdɑ́ryew kí yenh benø pyɑ̈r ɑ́bïryew.
NUM.33.10	Adhwödh gen kì Elïm, kɑ ge gudd-ɑ buti Gøøli Sowes. 
NUM.33.11	Adhwödh gen kì kenyɑni kɑ ge gudd-ɑ Ryɑɑng Sin. 
NUM.33.12	Adhwödh gen kì Ryɑɑng Sin kɑ ge gudd-ɑ Döpkɑ̀, 
NUM.33.13	ɑdhwödh gen kì Döpkɑ̀ kɑ ge gudd-ɑ Aluc. 
NUM.33.14	Adhwödh gen kì Aluc, kɑ ge gudd-ɑ Repïdïm, kɑ ji ojɑdø kì kenyɑni ki pï møg mɑdh yi gen.
NUM.33.15	Adhwödh gen kì Repïdïm, kɑ gudd-ɑ Ryɑɑng Sinɑy, 
NUM.33.16	Adhwödh gen kì Ryɑɑng Sinɑy, kɑ ge gudd-ɑ Kibröt Tɑɑbɑ̀. 
NUM.33.17	Adhwödh gen kì Kibröt Tɑɑbɑ̀, kɑ ge gudd-ɑ Adheröth. 
NUM.33.18	Adhwödh gen kì Adheröth, kɑ ge gudd-ɑ Ritmɑ̀.
NUM.33.19	Adhwödh gen kì Ritmɑ̀, kɑ ge gudd-ɑ Rimön Peredh. 
NUM.33.20	Adhwödh gen kì Rimön Peredh, kɑ ge gudd-ɑ Libnɑ̀. 
NUM.33.21	Adhwödh gen kì Libnɑ̀, kɑ ge gudd-ɑ Risɑ̀. 
NUM.33.22	Adhwödh gen kì Risɑ̀, kɑ ge gudd-ɑ Kelɑtɑ̀. 
NUM.33.23	Adhwödh gen kì Kelɑtɑ̀, kɑ ge gudd-ɑ Kïti Cɑper. 
NUM.33.24	Adhwödh gen kì Kïti Cɑper, kɑ ge gudd-ɑ Kɑrɑdɑ̀. 
NUM.33.25	Adhwödh gen kì Kɑrɑdɑ̀, kɑ ge gudd-ɑ Mɑkelöt. 
NUM.33.26	Adhwödh gen kì Mɑkelöt, kɑ ge gudd-ɑ Tɑɑt. 
NUM.33.27	Adhwödh gen kì Tɑɑt, kɑ ge gudd-ɑ Terɑ̀. 
NUM.33.28	Adhwödh gen kì Terɑ̀, kɑ ge gudd-ɑ Mitkɑ̀. 
NUM.33.29	Adhwödh gen kì Mitkɑ̀, kɑ ge gudd-ɑ Acmönɑ̀. 
NUM.33.30	Adhwödh gen kì Acmönɑ̀, kɑ ge gudd-ɑ Moseröt. 
NUM.33.31	Adhwödh gen kì Moseröt, kɑ ge gudd-ɑ Beni Yɑɑkɑn. 
NUM.33.32	Adhwödh gen kì Beni Yɑɑkɑn, kɑ ge gudd-ɑ Agidgɑd. 
NUM.33.33	Adhwödh gen kì Agidgɑd, kɑ ge gudd-ɑ Yotbɑthɑ̀. 
NUM.33.34	Adhwödh gen kì Yotbɑthɑ̀, kɑ ge gudd-ɑ Abrönɑ̀. 
NUM.33.35	Adhwödh gen kì Abrönɑ̀, kɑ ge gudd-ɑ Edhïön Geber. 
NUM.33.36	Adhwödh gen kì Edhïön Geber, kɑ ge gudd-ɑ yij pɑ̈ɑ̈l Dhin, ɑ cwøl ɑ́ Kɑdic. 
NUM.33.37	Adhwödh gen kì Gɑdic, kɑ ge gudd-ɑ Kïti Ör, kì tøg piny Edöm.
NUM.33.38	Kɑ ókwërø Aɑron yedh-ɑ wïj Kïti Ör ni kɑ ɑ́kwøbii yi Jwøng-ɑ Ácwɑ̈ɑ̈j, kɑ thøw-ɑ kunɑni kì pyɑ̈r ɑ́ngween runni bëëni tyëng Isrɑil wɑ̈g kì Rïp, kì kyeel cyɑ̈nggi bïïj dwɑ̈tt. 
NUM.33.39	 Aɑron ɑ́thøw kì wïj Kïti Ör e runne bɑ miyø kí pyɑ̈r ɑ́ryew wïdɑ́dɑ̈g.
NUM.33.41	Adhwödh tyëng Isrɑil kì Kïti Ör, kɑ ge gudd-ɑ Dhɑlmönɑ̀, 
NUM.33.42	Adhwödh gen kì Dhɑlmönɑ̀, kɑ ge gudd-ɑ Punön. 
NUM.33.43	Adhwödh gen kì Punön, kɑ ge gudd-ɑ Oböth. 
NUM.33.44	Adhwödh gen kì Oböth, kɑ ge gudd-ɑ Wïj Abɑrïm kì myërri Moɑb. 
NUM.33.45	Adhwödh gen kì wïj Abɑrïm, kɑ ge gudd-ɑ Dïbön Gɑd. 
NUM.33.46	Adhwödh gen kì Dïbön Gɑd, kɑ ge gudd-ɑ Almön Diblɑtɑim. 
NUM.33.47	Adhwödh gen kì Almön Diblɑtɑim, kɑ ge gudd-ɑ Kïti Abɑrïm kì buti Kïti Nebö. 
NUM.33.48	Adhwödh gen kì Kïti Abɑrïm, kɑ ge gudd-ɑ thwøri Moɑb, kì kömi Nɑm Urdun, kì bøli Yerikö. 
NUM.33.49	Kɑɑl gen ɑ́gur yi gen e bɑ ɑmyer kì kömi Nɑm Urdun, cɑg kì Bet Yecimöth gïti Abel Cithïm kì Thwøri Moɑb.
NUM.33.50	Kɑ Jwøng-ɑ Ácwɑ̈ɑ̈j okööbø geki Mosɑ̀ kì Thwøri Moɑb kì kömi Nɑm Urdun, Mosɑ̀ ɑ́köbbe kinni, 
NUM.33.51	“Köbbí tyëng Isrɑil kinni, keny-ɑ óbɑ̈ɑ̈n wun Nɑm Urdun, wu kedh-ɑ piny Kɑnɑɑn, 
NUM.33.52	cyeddi wun tyëng-ɑ bëëdø kì pinyɑni. Kɑ ngïjji jwöggi gen møg-ɑ ótwegø gɑ kïttì, kí møg-ɑ ókønyø gɑ ngyëny tørri wun, kɑ yïkki gen geki kenggi gen cøør wun piny. 
NUM.33.53	Kwɑnyu pinyɑni kɑ wu pëggu yije, mɑ́ pinyɑni ɑ́mëggɑ wun ɑ́ mi wun. 
NUM.33.54	 Pɑ̈ngi piny e leng kɑ wél, pɑ̈ngi ɑ́ wɑ̈thi kɑ̈llì; wïj gøl-ɑ dwøng nyi mëggi piny me dwøng, kɑ wïj gøl-ɑ thinh nyi mëggi piny me thinh. 
NUM.33.55	De keløg tyëng-ɑ bëëdø kì pinyɑni pɑ cyeddi yi wun, møg-ɑ ówiy yi wun kì kelli gen óni wél kì nyingi wun, kɑ ge nɑ koodh kì nyingi ngëddi wun, wu ójud yi gen ki liny. 
NUM.33.56	Keløg ge pɑ cyeddi yi wun, wu óryɑ̈g yi yɑn ni kɑ ɑ́dwɑddɑ ryɑ̈gi gen.”
NUM.34.1	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.34.2	“Ceg tyëng Isrɑil; köbbí gen kinni keny-ɑ ókedhu Kɑnɑɑn, piny-ɑ mëggɑ wun, piny Kɑnɑɑn bëne, 
NUM.34.3	Kew kì kuni wɑɑng wurlwɑl cɑ̈g-ɑ́ɑ̀ pɑ̈ɑ̈l Dhin e kɑ̈ll-ɑ tøg piny Edöm, keew wun kì kuni wɑɑng wurlwɑl cɑ̈g-ɑ́ɑ̀ tøg Luuy Omelø kì wɑɑng cyɑ̈ɑ̈ng mwøl. 
NUM.34.4	Codhe, o kewɑni pödhe wɑɑng cyɑ̈ɑ̈ng mwøl e kedh-ɑ Ókømi Akrɑbïm,
NUM.34.5	o ree løge kì Adhmön kì keew Rïp, o thøwe Nɑɑm Omeli Tɑr.
NUM.34.6	“Kew men-ɑ wɑɑng cyɑ̈ɑ̈ng böörø bɑ Nɑɑm Omeli Tɑr.
NUM.34.7	“Kew men-ɑ wɑɑng wuudø cɑ̈g-ɑ́ɑ̀ Nɑɑm Omeli Tɑr gïti Kïti Ör. 
NUM.34.8	O cɑ̈ge kì kenyɑni gïti Yuu-ɑ töngi Amɑth e pödh-ɑ Dhedɑd, 
NUM.34.9	gïti Dhiprön, o thøwe kì Adhɑr Einɑn.
NUM.34.10	“Kew kì wɑɑng cyɑ̈ɑ̈ng mwøl cɑ̈g-ɑ́ɑ̀ Adhɑr Einɑn gïti Cepɑm. 
NUM.34.11	Kewɑni cɑ̈g-ɑ́ɑ̀ Arbel kì bøli Ain kì wɑɑng cyɑ̈ɑ̈ng mwøl, e pödh-ɑ kelli kïtt-ɑ thønhø kì kömi Tɑɑy Gɑlelì kì wɑɑng cyɑ̈ɑ̈ng mwøl, 
NUM.34.12	codhe o tönge kuni wɑɑng wurlwɑl gïti Nɑm Urdun e pödh-ɑ Luuy Omelø.
NUM.34.12	“Møgɑk bene gen keww ɑ́ngwen mø piny wun.”
NUM.34.14	Gøl Ruben kí gøl Gɑd geki budi gøl Mɑnɑsè ɑ́rum ki mëggi piny gen, ɑ́pɑ̈ngi e røøm ki kɑ̈lli wëëg gen, 
NUM.34.15	kì løøg Nɑm Urdun kì wɑɑng cyɑ̈ɑ̈ng mwøl kì bøli Yerikö.”
NUM.34.16	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, 
NUM.34.17	“Piny ópɑ̈ngi kì kelli ji yi ókwërø Eliɑdhɑr geki Jöcwø wɑ̈d Nun. 
NUM.34.18	Kɑ yï kɑ̈bbí thyew ki dhɑnhø me køny gen kì wɑ̈thi kɑ̈llì; dhɑnhø ɑ́kyel kì wïj kɑl.” 
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Bene gen jøg-ɑ ɑ́kwɑny yi Jwøng-ɑ Ácwɑ̈ɑ̈j ek:
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Yeudɑ̀
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Kɑlib wɑ̈d Yepunɑ̀
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Cimeøn
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Celumeil wɑ̈d Amiud
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Ben Yɑmïn
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Elidɑd wɑ̈d Kislön
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Dɑn
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Bukì wɑ̈d Yoglì
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Mɑnɑsè
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Aniel wɑ̈d Epöd
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Eprɑim
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Kemuel wɑ̈d Ciptɑn
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Dhebulun
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Elidhɑpɑn wɑ̈d Pɑrnɑk
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Isɑkɑr
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Pɑltiel wɑ̈d Adhɑn
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Aceer
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Akiud wɑ̈d Celömì
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Nɑptɑlì
NUM.34.19+NUM.34.20+NUM.34.21+NUM.34.22+NUM.34.23+NUM.34.24+NUM.34.25+NUM.34.26+NUM.34.27+NUM.34.28	Pedɑel wɑ̈d Amiud
NUM.34.29	Bene gen jøg-ɑ ɑ́kwɑny yi Jwøng-ɑ Ácwɑ̈ɑ̈j, o ge pɑ̈ngi gen piny kì kelli tyëng Isrɑil ɑgɑk, kì yij piny Kɑnɑɑn.
NUM.35.2	“Ceg tyëng Isrɑil kinni, nëngi gen Kwɑrri Leebì ki kɑ̈dd kì piny-ɑ ópɑ̈dhi ki gen, kɑ ge nëngi thyew ki cɑ̈mmi dhög kì bɑdhhi kɑ̈ddɑni. 
NUM.35.3	Kɑ̈ddɑni óbëëdø gɑ mø Kwɑrri Leebì, o bene yethi gïn ɑ óbëëd yi gen. O cɑ̈mmi dhög ócyɑ̈ɑ̈m-ɑ yi dhögi gen geki jɑmmi gen møg-ɑ kyeelø. 
NUM.35.4	Piny-ɑ wiy ɑ́ cɑ̈mmi dhög kì bɑdhhi kɑɑl kì ngɑ̈ɑ̈j dörø, cöddi cyɑ̈n kɑ mïtïr miy ɑ́ngwen kí pyɑ̈r ɑ́bïj, kì wɑ̈thi tùng bënn, 
NUM.35.5	o bëëd e dɑ piny me bɑ ɑ́bɑ̈rø, lɑ̈je bɑ mïtïr miy ɑ́bïngwen kì wɑ̈thi tùng bënn, kí kɑɑl kì dyëre. 
NUM.35.6	Kɑ Kwɑrri Leebì nëngi wun ki kɑ̈dd ɑ́bïkyel møg yethi gen nyi yömmi yi ngɑn nɑ̈g dhɑnhø e ceg-ɑ gwɑ̈nyø. Kɑ ge nëngu thyew ki kɑ̈dd pyɑ̈r ɑ́ngwen wïdɑ́ryew møøgø, 
NUM.35.7	kí cɑ̈mmi dhög mø gen, o kwɑnni kɑ̈ddɑni bënn göög gen ki pyɑ̈r ɑ́ngwen wïdɑ́bïdɑ̈g. 
NUM.35.8	Kwɑnni kɑ̈dd-ɑ mëggi Kwɑrri Leebì yi wïj kɑl ɑ́kyel, kwɑɑn-ɑ ri döngi piny gølɑni.”
NUM.35.9	Kɑ Mosɑ̀ köbbi yi Jwøng-ɑ Ácwɑ̈ɑ̈j, i köbbe tyëng Isrɑil kinni, 
NUM.35.10	“Keny-ɑ óbɑ̈ɑ̈n wun Nɑm Urdun, kɑ wu kedh-ɑ piny Kɑnɑɑn, 
NUM.35.11	kɑ wu kɑ̈bbi wun ki kɑ̈ddi yömmø, møg yethi gen nyi pɑ̈ɑ̈r yi ngɑn nɑ̈g dhɑnhø, e ceg-ɑ gwɑ̈nyø. 
NUM.35.12	Bëëde kì kunɑni e lɑ̈wi ki wɑddi ngɑn-ɑ ɑ́nɑ̈g yi en, møg dwɑddi nɑ̈ɑ̈gii kej wɑɑd gen. Ko di ngɑn nɑ̈g dhɑnhø e gønye nuti lidhø kì bøli teedø. 
NUM.35.13	Kɑ̈bbi wun ki kɑ̈dd ɑ́bïkyel; 
NUM.35.14	ɑ́dɑ̈g kì løøg Nɑm Urdun kì wɑɑng cyɑ̈ɑ̈ng mwøl, kí ɑ́dɑ̈g kì piny Kɑnɑɑn. 
NUM.35.15	Møgɑni óbëëdø gɑ kɑ̈ddi yömmø yi tyëng Isrɑil geki tyëngpɑth møg-ɑ bëëdø kì Isrɑil. Ngɑn nɑ̈gi ki dhɑnhø e ceg-ɑ gwɑ̈nyø, renge yij kɑɑl ɑ́kyel kì kelli kɑ̈ddɑni.
NUM.35.16	“Ngɑn gøj dhɑnhø ki gïjø me bɑ ngyënyø dødø, kɑ ngɑn-ɑ ɑ́gøj othøø, nɑ̈ɑ̈g ngɑn-ɑ ɑ́göjji. 
NUM.35.17	Ngɑn gøj dhɑnhø ki gïjø me bɑ kït, kɑ ngɑn-ɑ ɑ́gøj othøø, nɑ̈ɑ̈g ngɑn-ɑ ɑ́göjji. 
NUM.35.18	Nɑ ngɑn gøj dhɑnhø kí lodh, kɑ ngɑn-ɑ ɑ́gøj othøø, nɑ̈ɑ̈g ngɑn-ɑ ɑ́göjji. 
NUM.35.19	Nɑ̈ɑ̈g ngɑn-ɑ ɑ́nɑ̈g dhɑnhø yi ngɑn-ɑ́ wɑɑd gen ɑ́nɑ̈g. Nɑ̈ge gøn ceth keny-ɑ óyode gøn.
NUM.35.20	“Keløg dhɑnhø mɑɑn-ɑ ngɑn megø, kɑ ngɑn-ɑ mɑɑn yi en cøøre piny, wɑlɑ̀ köme leenge’ gïjø megø kɑ othøø, 
NUM.35.21	wɑlɑ̀ gø gøj en kɑ cinge kipe kɑ̀ mɑɑne gøn, kɑ ngɑnɑni othøø, nɑ̈ɑ̈g ngɑn-ɑ ɑ́nɑ̈g dhɑnhø. Nɑ̈ɑ̈g ngɑn-ɑ ɑ́nɑ̈g dhɑnhø yi ngɑn-ɑ́ wɑɑd gen ɑ́nɑ̈g. Nɑ̈ge gøn ceth keny-ɑ óyode gøn.
NUM.35.22	“De ngɑn nɑ̈g dhɑnhø e ceg-ɑ gwɑ̈nyø, o bong mɑ̈ɑ̈nø me ying kɑɑm gen, ying gø cøør en piny, wɑlɑ̀ köme pɑ̈dh-ɑ yi gïjø megø, 
NUM.35.23	wɑlɑ̀ kït ɑ bodh kɑ pɑ̈dh-ɑ köme kɑ ókɑ̈nø ki thøø, 
NUM.35.24	liidh møgɑni yi burø, e cwɑɑg-ɑ́ ngɑn-ɑ ɑ́nɑ̈g dhɑnhø, de pɑth ki wɑɑd ngɑn-ɑ ɑ́thøw. 
NUM.35.25	Koor ngɑn-ɑ ɑ́nɑ̈g dhɑnhø yi teedø; ko wëggi nɑ̈gø yi ngɑn-ɑ́ wɑɑd gen ɑ́nɑ̈g. Kɑ wiy døøge be bëëdø kì kɑɑl-ɑ́ yije ɑ́yömme. Bëëde kì kunɑni gïti keny-ɑ óthøw Ókwër-ɑ Dwøng, codhe, o dwööge pinye cyee. 
NUM.35.26	Keløg ngɑn-ɑ ɑ́nɑ̈g dhɑnhø bï-ɑ wɑ̈g kì kɑɑl-ɑ́ yije ɑ́yömme, 
NUM.35.27	kɑ yod yi wɑɑd ngɑn-ɑ ɑ́nɑ̈g yi en, nɑ̈g yi wɑɑd ngɑn-ɑ ɑ́nɑ̈ge, cönge pɑ col. 
NUM.35.28	Bëëd ngɑn-ɑ ɑ́nɑ̈gi ki dhɑnhø kì kɑɑl-ɑ́ yije ɑ́yömme ceth, bëëde kì kunɑni gïti keny-ɑ óthøw Ókwër-ɑ Dwøng men-ɑ́ ree ɑ́cwöb møgɑni, othøw ókwërɑni, codhe o dwööge pinye cyee. 
NUM.35.29	Møg bɑ ciggi gøny, mïdhu gen ceth wuki kwɑrri wun kì keny-ɑ bëëd yi wun.
NUM.35.31	Nɑ̈ɑ̈g ngɑn-ɑ tir dhɑnhø ki nɑ̈gø. Ngɑn-ɑ ɑ́nɑ̈g yi en ko col kipe kinni o ngɑn-ɑ ɑ́nɑ̈gii wiy; nɑ̈g ceth. 
NUM.35.32	Keløg dhɑnhø reng-ɑ kɑɑl me yömme, ko wëggi wun col ki gïïpiny kipe kinni o dwööge pinye, e Ókwër-ɑ Dwøng nuti thøø. 
NUM.35.33	Ke gwøg wun gïn ni menɑni, wu bwöl-ɑ piny-ɑ yije bëëd yi wun. Piny nyii bwölø yi nɑ̈gi dhɑnhø, bong guög me cuggi gwøgø kipe kinni o dhïwe, eni keny-ɑ ɑ́nɑ̈ɑ̈g dhɑnhø. 
NUM.35.34	Piny-ɑ bëëd yi wun ko bwöl wun, mɑ́ yɑn, Yɑ Jwøng-ɑ Ácwɑ̈ɑ̈j, yɑ bëëd ɑ kelli tyëng Isrɑil.”
NUM.36.1	Jø gøl Gilyɑd wɑ̈d Mɑkir wɑ̈d Mɑnɑsè, wɑ̈d Yosep, ge ɑ́kedhi yï Mosɑ̀ geki jɑgg-ɑ kyeelø, 
NUM.36.2	 kɑ ge okööbø kinni, “Yï ɑ́köbbi yi Jwøng-ɑ Ácwɑ̈ɑ̈j kinni i pɑ̈ngí piny kì kelli tyëng Isrɑil, e leng kɑ wél. Yï ɑ́köbbe thyew kinni i mëggí nyigi Dhelopekɑd ówï wøn piny wïyi gen. 
NUM.36.3	De lidh, keløg ge onywømø kì kɑl megø, pinyɑni ceg-ɑ gwøg ki mi gøl-ɑ ɑ́nyömi, kɑ piny-ɑ ɑ́mëggi wøn ónungø. 
NUM.36.4	Keny-ɑ óbëën Runi Dwöggø, piny Dhelopekɑd kedh-ɑ yï gøl-ɑ nywøm nyige, o pɑ yod yi wøn këti.”
NUM.36.5	Codhe ɑmuuj cigg møg yi Mosɑ̀ ge kɑ̈ɑ̈l-ɑ yï Jwøng-ɑ Ácwɑ̈ɑ̈j kinni, “Møg-ɑ kømmi yi gøl Mɑnɑsè bɑ dyër, 
NUM.36.6	bene ɑ pere kööb Jwøng-ɑ Ácwɑ̈ɑ̈j kinni, nyigi Dhelopekɑd ócuggø nywømø yi cwøw-ɑ dwɑddi yi gen, de nywøøm gen yi kwɑrri Mɑnɑsè kweyi gen. 
NUM.36.7	Piny-ɑ muuj ɑ́ mi wïj kɑl kì Isrɑil cög ɑ́ mi gølɑni ceth. 
NUM.36.8	Nyɑndhɑjø men lɑ̈gi ki piny kì Isrɑil nywøm yi wïj gøl gen ceth, keny-ɑ ógwøøgii kinøw, ji ólɑg piny-ɑ bɑ mi kweyi gen kì Isrɑil, 
NUM.36.9	o piny kɑl nyi cöge ɑ́ mee ceth.”
NUM.36.10	Kɑ møg-ɑ ɑ́köbbi Mosɑ̀ yi Jwøng-ɑ Ácwɑ̈ɑ̈j gwøg ceth yi nyigi Dhelopekɑd, 
NUM.36.11	Kɑ woɑni Mɑklɑ̀, Tirdhɑ̀, kí Oglɑ̀, kí Milkɑ̀ kí Nöö nywøm yi nyiiwï gen. 
NUM.36.12	Ge ɑ́nywøm yi kwɑrri Mɑnɑsè wɑ̈d Yosep, kɑ piny gen ocögø ɑ́ mi wïj gøl gen.
NUM.36.13	Møgɑk bene gen cigg geki kwöng møg-ɑ ɑ́cïgi tyëng Isrɑil yi Jwøng-ɑ Ácwɑ̈ɑ̈j ki dhø Mosɑ̀, kì thwøri Moɑb, kì kömi Nɑm Urdun, kì bøli Yerikö.
DEU.1.1	Møg-ɑ yij wɑ̈nyø men, bɑ kwøbb-ɑ ɑ́köbbi tyëng Isrɑil bënn yi Mosɑ̀, keny-ɑ ɑ́ying gen yij pɑ̈l kì kömi Nɑm Urdun kì wɑɑng cyɑ̈ɑ̈ng mwøl. Ge ɑ́ying-ɑ Töör Urdun kì buti Sup, kɑɑm Pɑrɑn kì tuung, geki kɑ̈ddi Töpel, Lɑbɑn, Kɑdheröt, kí Didhɑɑb kì tung-ɑ kyeelø. 
DEU.1.2	(Bɑ cyɑ̈ng pyɑ̈rø wïdɑ́kyel ɑ nyi tyëg dhɑnhø ócyɑ̈dhø, e dhwödh ɑ Kïti Sinɑy e kedh-ɑ Kɑdic Berniyɑ̀ ki yuu myërri kïtti Edöm). 
DEU.1.3	Kì cyɑ̈ng-ɑ mɑl, kì pyɑ̈rø wïdɑ́kyeel dwɑ̈tt, kì pyɑ̈r ɑ́ngween runni bëëni tyëng Isrɑil wɑ̈g kì Rïp, ɑ ɑ́köbbi tyëng Isrɑil bënn yi Mosɑ̀ ki møg-ɑ ɑ́ceg yi Jwøng-ɑ Ácwɑ̈ɑ̈j bënn i köbbe gï gen, 
DEU.1.4	 kì bɑng keny-ɑ ɑ́rume ki tyɑmi Rɑ̈dh Sïön rɑ̈ɑ̈dh tyëng Amör, ɑ bëëdø kì Kicbön geki Og rɑ̈ɑ̈dh Bɑcɑn, ɑ ɑ́jyɑ̈ɑ̈g kì kɑ̈ddi Actɑröth kí Edrey. 
DEU.1.5	Bɑ løøg Nɑm Urdun kì wɑɑng cyɑ̈ɑ̈ng mwøl kì piny Moɑb, ɑ ɑ́lwøøb Ciggi Jwøk yi Mosɑ̀ kidøøj, gï kwene kwenø, geki møg-ɑ pwönyi yi ciggɑni bënn.
DEU.1.5	Ákööb kinni, 
DEU.1.6	“Keny-ɑ ɑ́ying wɑ Kïti Sinɑy, wɑ ɑ́köbbi yi Jwøgee, Jwøng-ɑ Ácwɑ̈ɑ̈j kinni, ‘Wu ɑ́bëëd ki keny me bɑ̈ɑ̈r kì buti kït men. 
DEU.1.7	Puth wun kɑɑl, kɑ wu kedhu bøli wun. Kedhu myërri kïtti Amör kì Töör Urdun, kí myërri kelli kïttì geki myërri thwørø, kí myërr-ɑ wɑɑng wurlwɑl geki myërri kömi Nɑɑm Omeli Tɑr. Kedhu piny Kɑnɑɑn geki myërri ngɑ̈thi kïtti Lubnɑn. Kɑ wu kedh wun gïti kömi Nɑm Porɑt. 
DEU.1.8	Pinyɑni bëne, bene en piny-ɑ ɑ́kwøb yi yɑn cøn, yɑ Jwøng-ɑ Ácwɑ̈ɑ̈j kinni ómëggɑ kweyyi wun, Abrɑhɑm, kí Isɑɑk, kí Yɑgob geki kwɑrri gen. Kedh wun, kwɑny wun en.’ ”
DEU.1.9	“Kɑ wu köbbɑ keny-ɑ́ nudd wɑ ying-ɑ Ryɑɑng Sinɑy kinni, ‘Wu pɑ lwɑ̈ng yi yɑn ki jɑɑgø yɑ ketɑ. 
DEU.1.10	Jwøøg wun, Jwøng-ɑ Ácwɑ̈ɑ̈j, wu ɑ́gwøge wu ngenyø ni kyelli mɑl. 
DEU.1.11	Jwøng-ɑ Ácwɑ̈ɑ̈j, ɑ bɑ Jwøøg kweyyi wun, kwɑnni wun ómed yi en ki tyel ɑ́lïp, kɑ kej wun gwøge o dönye ceth, ni kɑ ɑ́kwøbe gøn! 
DEU.1.12	De men-ɑ́ yɑn, yɑ ketɑ, gønyyi wun ólwɑ̈ng yi yɑn kidï ki lidhø? 
DEU.1.13	Kɑ̈bbi wun ki jøg mø wɑ̈thi gen pel, ge ngɑ̈ny kwøb o ge dïdø, nyi kwɑɑny dhɑnhø ɑ́kyel kì wïj kɑl, o ge gwøgɑ gɑ jɑggi wun.’ 
DEU.1.14	Kɑ wu oyïëyø kinni møgɑni døøj. 
DEU.1.15	Codhe, ɑkwɑnyɑ jøg-ɑ wɑ̈thi gen pel, ɑ ngɑ̈ny kwøb, jøg-ɑ ɑ́yieny yi wun, kɑ ge gwøgɑ gɑ jɑggi wun. Kwï gen jɑɑg-ɑ ji ɑ́lïp, møøgø jɑɑg-ɑ ji miyø, møøgø jɑɑg-ɑ pyɑ̈r ɑ́bïj, møøgø jɑɑg-ɑ ji pyɑ̈rø, kɑ yɑ ókɑ̈bbø thyew ki jyɑ̈ggi wɑ̈thi kɑ̈lli wun.
DEU.1.16	“Ge ɑ́köbbɑ kì bøli kenyɑni kinni, ‘Nyi lïngi wun gønyyi jii wun, kɑ kwøbbɑni nyi løøg wun. Nyi løøg wun gøny kidøøj, ying dhɑnhø gönyø kɑ wɑɑd gen, wɑlɑ̀ geki wëdh ɑ gönyø. 
DEU.1.17	Nyi løøgu kwøb yethi wun bong geny, mïdhu ji ge pɑ̈r, cɑgg ge løg møg wɑlɑ̀ møg. Ko di dhɑnhø me böggi yi wun, mɑ́ lögg-ɑ løøg yi wun kɑ̈ɑ̈l-ɑ yï Jwøk. Ke di gøny me teeg, e dhɑl-ɑ wun, muuju en yɑn, óløøg yi yɑn.’ 
DEU.1.18	Wu ɑ́cegɑ thyew kipe gïg-ɑ kyeelø møg-ɑ ɑ́gøggi yi wun.
DEU.1.19	“Aköbbi wɑ yi Jwøng-ɑ Ácwɑ̈ɑ̈j kinni i dhwödh wɑ. Kɑ wɑ odhwödhø kì buti Kïti Sinɑy, wɑ bɑ̈ɑ̈n-ɑ ryɑng-ɑ dwøng, ryɑng-ɑ ceg ki böggø, wɑ kedh-ɑ myërri kïtti tyëng Amör. Kɑ wɑ wɑ̈dh-ɑ Kɑdic Berniyɑ̀, 
DEU.1.20+DEU.1.21	ɑköbbɑ wun kinni, ‘Anɑn wu ɑ́wɑ̈nhi myërri kïtti tyëng Amör, piny-ɑ ɑ́mëggi wɑ yi Jwøgee, Jwøng-ɑ Ácwɑ̈ɑ̈j, ɑ bɑ Jwøøg kweyyee. Kedh wun, kwɑny wun en ni kɑ ɑ́kööb Jwøng-ɑ Ácwɑ̈ɑ̈j, wu ko lyebbi wɑlɑ̀ wu ko böggi.’
DEU.1.22	“De yɑ ɑ́köbbi yi wun kinni, ‘Wiy wɑ öd wɑ ki ji møg lyeew pinyɑni møti, o wɑ ónyudhi yi gen ki yuu-ɑ ókɑ̈ɑ̈l yi wɑ, o kɑ̈ddi gen lidh, mɑ bëëd gen kidï.’
DEU.1.23	“Kwøbbɑni ɑ́nënni ge døøj, ɑkɑ̈bbɑ ki jøg-ɑ cwøw pyɑ̈rø wïdɑ́ryew kì wɑ̈thi kɑ̈lli wun bënn, wïj gøl ki dhɑnhø. 
DEU.1.24	Kɑ ge kedh-ɑ myërri kelli kïttì, gïti kɑ ɑ́wɑ̈dhi gen Töör Acköl, kɑ yije yɑb yi gen. 
DEU.1.25	Kɑ ge ódwöögø ge ókɑ̈ddø ki nywøli yenhi pinyɑni, ge okööbø kinni, ‘Piny-ɑ mëggi wɑ yi Jwøng-ɑ Ácwɑ̈ɑ̈j, bɑ piny me lɑ̈be med cɑrø.’
DEU.1.27	Wu ɑ́yöd wu ceg-ɑ gøny keti wun kinni ‘Wɑ mɑɑn yi Jwøng-ɑ Ácwɑ̈ɑ̈j! Wɑ ɑ́kɑ̈ɑ̈le wɑ̈g kì Rïp kɑ per kinni, o wɑ cïbe cinggi tyëng Amör, o wɑ nɑ̈g yi gen. 
DEU.1.28	Wɑ kedhi kunɑni kɑ per ngø, e wɑ óböggø?’ Kɑ jøg-ɑ ɑ́ör yi wɑ okööbø kinni i tyëng pönhɑni teg, o ge bɑ̈rrø kibølee, i kɑ̈ddi gen bɑ ɑger ki dör mø wɑ̈dhi mɑl, o tyëng pönhɑni bɑ kwɑrri Anɑk, ge ceg bëëdø gɑ jödd bënn!’
DEU.1.29	“De wu ɑ́köbbɑ kinni, ‘Wu ko böggi yi jiɑni. 
DEU.1.30	Jwøøg wun, Jwøng-ɑ Ácwɑ̈ɑ̈j ɑ cyɑ̈dhi kì bøli wun, ónyïɑ̈ggi kiper wun, ni kɑ ɑ́nyïɑ̈gge kiper wun kì Rïp, kɑ lidh yi wun ki nyingi wun. 
DEU.1.31	 Kɑ lidh yi wun ki kër-ɑ ɑ́kɑ̈lle wun kì yij pɑ̈l, wu kwɑgge’ kwɑggø ni wɑ̈d, gïti kɑ ɑ́wɑ̈nhi wun keny.’ 
DEU.1.32	 De Jwøng-ɑ Ácwɑ̈ɑ̈j nuti gɑ̈nø yi wun, ngö møgɑni ngɑ̈nyi yi wun ge bënn, 
DEU.1.33	e men-ɑ́ en, nyi cyɑ̈dh-ɑ́ɑ̀ bøli wun, o wu yɑ̈bbe ki keny guddi yi wun ki kɑɑl. Nyi cyɑ̈dhi kì bøli wun ɑ́ lööj mɑc kì wɑ̈r, o bɑ lööj pøølø kì dicɑ̈ng e nyodh-ɑ yöö.
DEU.1.35	‘Bong dhɑnhø ɑ́kyel kì kelli wun, wu rïny-ɑ rɑj èn, men-ɑ ókedhi pinyɑni, piny-ɑ lɑ̈be med, piny-ɑ ɑ́kwøbɑ cøn kinni ómëggɑ kweyyi wun. 
DEU.1.36	Dɑ́ Kɑlib wɑ̈d Yepunɑ̀ kete ɑ ókedhi pinyɑni. En ɑ ɑ́mïdhi kwøbbɑ, o piny-ɑ ɑ́lyeewe ómëggɑ en geki wɑ̈dde.’ 
DEU.1.37	O ki gööj wun thyew, Jwøng-ɑ Ácwɑ̈ɑ̈j pyëwe ɑ́rënyi ki yɑn, ɑkööbe kinni, ‘Cɑgg ɑ́ yïn thyew Mosɑ̀, yï pɑ kedhi pinyɑni. 
DEU.1.38	De cïj Jöcwø wɑ̈d Nun, nyel-ɑ nyi køny yïn, bɑ en ɑ ópeej Isrɑil be kwɑnyi pinyɑni.’
DEU.1.39	“Codhe, ɑköbbi wɑ bënn yi Jwøng-ɑ Ácwɑ̈ɑ̈j kinni, ‘Nyigi wun møg-ɑ nudd ge thønhø, ɑ kwïj gïnrɑj kí gïndøj, gen ɑ ókedhi pinyɑni; gen ɑ nywøl-ɑ ɑ́kwøb yi wun kinni i ge ómɑg yi tyëngmɑ̈ɑ̈nø. Pinyɑni ómëggɑ gen, o ókwɑny yi gen ceth. 
DEU.1.40	De wun, løg wun ri wun, kɑ wu kedhu yij pɑ̈l, wu døøg-ɑ kuni Gøøli Agɑbɑ̀.’
DEU.1.41	“Kɑ wu ólöggø kinni, ‘Mosɑ̀, wø ɑ́røngi kì bøli Jwøng-ɑ Ácwɑ̈ɑ̈j. De ɑnɑn wø kedh-ɑ be nyɑɑg ni kɑ ɑ́kööb Jwøng-ɑ Ácwɑ̈ɑ̈j.’ Akwɑny wun jɑmmi liny, wu orumø kinni i mɑgi myërri kelli kïttì óbëëd e yööd.
DEU.1.42	“De Jwøng-ɑ Ácwɑ̈ɑ̈j yɑ ɑ́köbbe kinni, ‘Kyëddí gen, ge ko kedhi be nyɑɑg, mɑ́ yɑ koo ying me nud kì kelli gen, keløg ge ókedh, ge pɑ tyɑ̈mø.’ 
DEU.1.43	Møg-ɑ ɑ́kwøb yi Jwøng-ɑ Ácwɑ̈ɑ̈j ɑ́köbbɑ wun ceth, de wu nuti lïngø. Dhøg Jwøng-ɑ Ácwɑ̈ɑ̈j ɑ́pyem wun, kɑ wu kedh-ɑ myërri kelli kïttì wu ótøllø. 
DEU.1.44	Codhe, kɑ tyëng Amör møg-ɑ bëëdø kì kelli kïttɑni wøøw-ɑ kelli wun ni kïc. Kɑ wu cyeddi yi gen, cɑg kì Seir gïti Órmɑ̀, wu pwööd ge’ piny. 
DEU.1.45	Codhe, ɑywøøg wun kö Jwøng-ɑ Ácwɑ̈ɑ̈j, o wu køny yi en, de kwøbbi wun nuti lïngø yi en.
DEU.1.46	“Kɑ wɑ obëëdø kì Kɑdic ki keny me bɑ̈ɑ̈r.
DEU.2.2	“Codhe, ɑköbbi yɑn yi Jwøng-ɑ Ácwɑ̈ɑ̈j kinni, 
DEU.2.3	‘Wu ɑ́tyëg-ɑ keny me bɑ̈ɑ̈r wu wen-ɑ kït men, løg wun wɑ̈thi wun wɑɑng wuudø. 
DEU.2.4	 Kɑ teedø köbbí kinni, ɑnɑn wu ɑ́cyɑ̈ngi ki kɑ̈li yethi myërri nyiimï wun, wɑ̈ddi Isøø. Ge óbwøg yi wun, 
DEU.2.5	de wu ko nyïɑ̈ggi ki gen, mɑ́ wu pɑ nëngi yi yɑn kì ri piny gen, cɑgg ɑ́ men-ɑ́ keny cïb tyelø yøw. Pinyɑni ɑ́rum ki mëggi kwɑrri Isøø yi yɑn. 
DEU.2.6	Ceg wun ngyew ki gïncɑm geki pï kì yï gen.’
DEU.2.7	“Nyi pɑrru kër-ɑ ɑ́gyëëdh wun yi Jwøng-ɑ Ácwɑ̈ɑ̈j, kì ri gïg-ɑ gøggi yi wun bënn. Wu ɑ́korre kì kɑɑm-ɑ ɑ́wïïn wun kì yij pɑ̈l-ɑ lɑɑj èn. Wu ɑ́konge ki runn pyɑ̈r ɑ́ngwen, kɑ bong-ɑ gïjø mɑ ɑ́jɑ̈ddi wun.
DEU.2.8	“Codhe ɑdhwödh wɑ, wɑ kyëj-ɑ nyiimïee kwɑrri Isøø, wɑ bɑ̈ɑ̈n-ɑ yuu-ɑ kedhi Luuy Omelø, e pödh-ɑ Elɑth geki Edhïön Geber, ɑløg wɑ wɑ̈thee wɑɑng wuudø kì kuni wɑɑng cyɑ̈ɑ̈ng mwøl, wɑ kedh-ɑ Moɑb. 
DEU.2.9	 Kɑ yɑ köbbi yi Jwøng-ɑ Ácwɑ̈ɑ̈j kinni, ‘Tyëng Moɑb kwɑrri Lot ko nywɑl wun, wɑlɑ̀ wu ko nyïɑ̈ggi ki gen, mɑ́ wu pɑ nëngi yi yɑn kì ri piny gen, ge ɑ́mëggɑ Kɑɑl Aɑr.’ ”
DEU.2.10	(Ádɑ ji mø bɑ jödd mø cwølli gɑ Emïm, ge ɑ́bëëd ɑ Aɑr, ge ɑ́bëëd ge bɑ̈rrø ni kwɑrri Anɑk. 
DEU.2.11	Ge ɑ́cwølli gɑ Repɑim ni kwɑrri Anɑk, de ge nyi cwølli gɑ Emïm yi tyëng Moɑb. 
DEU.2.12	Tyëng Kör ɑ́bëëd ɑ Edöm (Seir) de ge ɑ́cyeddi yi kwɑrri Isøø, kɑ kwɑrri Isøø pëgg-ɑ pinyɑni, ni tyëng Isrɑil kɑ ɑ́lony gen tyëngmɑ̈ɑ̈nø ki cyeddø, kɑ ge pëgg-ɑ piny gen.)
DEU.2.13	“Codhe, ɑbɑ̈ɑ̈n wɑ Dhøg Dhered ni kɑ ɑ́köbbi wɑ yi Jwøng-ɑ Ácwɑ̈ɑ̈j. 
DEU.2.14	 Bɑ runn pyɑ̈r ɑ́dɑ̈g wïdɑ́bïdɑ̈g ɑ ɑ́pöödh, kër-ɑ ɑ́dhwödh wɑ kì Kɑdic Berniyɑ̀, gïti kɑ ɑ́bɑ̈ɑ̈n wɑ Dhøg Dhered. Kì bøli kenyɑni rïny-ɑ ɑ́bëëd gɑ jøliny rum thumø ki thøø bënn, ni kɑ ɑ́kööb Jwøng-ɑ Ácwɑ̈ɑ̈j. 
DEU.2.15	Jwøng-ɑ Ácwɑ̈ɑ̈j ɑ́bëëd e cɑyy-ɑ gen ceth, gïti kɑ ɑ́tyëge gïn ki nɑ̈gø bënn.
DEU.2.16	“Keny-ɑ ɑ́rum gen ki thøø bënn, 
DEU.2.17	ɑköbbi wɑ yi Jwøng-ɑ Ácwɑ̈ɑ̈j kinni, 
DEU.2.18	‘Bɑ̈ɑ̈n wun piny Moɑb dicyɑ̈ngtïn wu kɑ̈l-ɑ yuu Aɑr. 
DEU.2.19	 Wu ócyɑ̈ngi ki kwɑrri Amön, ɑ løg Kwɑrri Lot. Ge ko nywɑl wun, wɑlɑ̀ wu ko nyïɑ̈ggi ki gen, kipe wu pɑ nëngi yi yɑn kì ri piny-ɑ ɑ́mëggɑ gen.’ ”
DEU.2.20	(Repɑim, bene nying-ɑ ɑ́bëëd ge nyi cwøl-ɑ tyëng-ɑ ɑ́bëëd kì pinyɑni, o ge cwølli yi tyëng Amön gɑ Dhɑmdhumïm. 
DEU.2.21	Ge ɑ́bëëd ge bɑ̈rrø bënn ni kwɑrri Anɑk. Ge ɑ́bëëd ge gïïr, o ge bɑ jur me teeg cɑrø. De ge ɑ́ryɑ̈g yi Jwøng-ɑ Ácwɑ̈ɑ̈j kipe kinni, o pinyɑni kwɑny yi tyëng Amön, o ge pëggi gen yije. 
DEU.2.22	Gïn ni menɑni ɑ ɑ́gwøg yi Jwøng-ɑ Ácwɑ̈ɑ̈j kipe tyëng Edöm, kwɑrri Isøø ɑ ɑ́bëëd kì Seir; tyëng Kör ɑ́ryɑ̈ge kipe kinni o piny gen kwɑny yi tyëng Edöm, kwɑrri Isøø, o ge pëggi gen yije, ɑ nudd ge bëëd ɑ kenyɑni ɑnɑn. 
DEU.2.23	Piny-ɑ kömi Nɑɑm Omeli Tɑr, ɑ́bëëd-ɑ yi ji mɑ ɑ́kɑ̈ɑ̈l muji Kirit. Kɑ tyëng-ɑ ɑ́ying pinyɑni, ɑ løg tyëng Abɑ̀ nɑ̈g yi gen, ɑkwɑny gen piny gen bëne gïti Gɑdhɑ̀ kì wɑɑng wurlwɑl.)
DEU.2.24	“Kì bɑng kɑ ɑ́rum wɑ ki bɑ̈ɑ̈ni piny Moɑb, ɑköbbi wɑ yi Jwøng-ɑ Ácwɑ̈ɑ̈j kinni, ‘Anɑn, kedh wun, kɑ Nɑm Arnön bɑ̈ɑ̈n wun. Sïön rɑ̈ɑ̈dh tyëng Amör, ɑ jyɑ̈gø kì Kicbön, cïbɑ’ cinggi wun, geki pinye. Pɑ̈ɑ̈r wun köme, kɑ pinye kwɑny wun. 
DEU.2.25	Cɑg dicyɑ̈ngtïn ceth, dhɑnhø bëne óløgɑ me böggi yi wun. Dhɑnhø bëne dële óceg okïr kenyi lïng gen kinni wu cyɑ̈ngø ki gen.’
DEU.2.26	“Codhe, ɑödɑ ki ji kì Kedemöth, yɑ öd-ɑ yï Rɑ̈dh Sïön kì Kicbön, yɑ kwɑjj-ɑ en kipe mër kinni, 
DEU.2.27	‘Wiy wø kedh wøn wø bɑ̈ɑ̈n-ɑ pinyí. Wø ókedh wø bødh-ɑ yöö ceth. 
DEU.2.28	Wø óceg ngyew ki gïncɑm geki pï kì yï wun. Wø dwɑdd-ɑ bɑ̈ɑ̈ni pinyí kete yøw, 
DEU.2.29	gïti keny-ɑ óbɑ̈ɑ̈n wøn Nɑm Urdun, wø kedh-ɑ piny-ɑ ɑ́mëggi wøn yi Jwøøg wøn, Jwøng-ɑ Ácwɑ̈ɑ̈j. Kwɑrri Isøø møg-ɑ bëëdø kì Edöm, geki tyëng Moɑb møg-ɑ bëëdø kì Aɑr ɑ́rum ki yïëyø, kɑ piny gen bɑ̈ɑ̈n yi wøn.’
DEU.2.30	“De Rɑ̈dh Sïön wɑ ɑ́mɑ̈ɑ̈ne kɑ̈l yij pödhe. Ágöjji tegi wïj geki pëëmø yi Jwøøg wun, Jwøng-ɑ Ácwɑ̈ɑ̈j, kipe kinni, o ótyɑm yi wɑ kɑ pinye kwɑny wɑ, ni kɑ̀ nudd e bëëd-ɑ yi wɑ ɑnɑn.
DEU.2.31	“Codhe, ɑköbbi yɑn yi Jwøng-ɑ Ácwɑ̈ɑ̈j kinni, ‘Wu ókøny yi yɑn ki tyɑmi Rɑ̈dh Sïön geki pödhe. Dhwödh wun, kedhu be kwɑnyi pinyɑni.’ 
DEU.2.32	Kɑ Sïön bï-ɑ be nyɑɑg ki wɑ geki yɑye bëne, kì buti Yɑɑ̈dh, 
DEU.2.33	de ɑ́cïb cinggee yi Jwøgee, Jwøng-ɑ Ácwɑ̈ɑ̈j, kɑ nɑ̈g yi wɑ geki wɑ̈dde kí jøge bënn. 
DEU.2.34	Amɑg wɑ kɑ̈dde bënn, kɑ ge rënyi yi wɑ, kɑ dhɑnhø bëne nɑ̈g wɑ, mɑ̈nn, kí cwøw kí othønhø. Bong dhɑnhø mɑ ɑ́döng e onëënø. 
DEU.2.35	Dhög ɑ́kwɑny yi wɑ, kɑ kɑ̈dd yɑg yi wɑ. 
DEU.2.36	Cɑg kì Aröeer, kì tøg töör Arnön, kí kɑɑl-ɑ dïtörɑni gïti Gilyɑd. Bong kɑɑl dörø mɑ ɑ́döng e nuti cïb cinggee yi Jwøgee, Jwøng-ɑ Ácwɑ̈ɑ̈j. 
DEU.2.37	De wɑ ɑ́cög wɑ nuti kedhi myërri kwɑrri Amön, o wɑ nuti wɑ̈dhi kömi Nɑm Yɑbok, kí myërri kelli kïttì, wɑlɑ̀ wɑ nuti kedhi kɑ̈jj-ɑ ɑ́kyëddi wɑ yi Jwøgee, Jwøng-ɑ Ácwɑ̈ɑ̈j kinni i wɑ ko kedhi yethi gen.
DEU.3.1	“Codhe ɑkedh wɑ, wɑ kedh-ɑ kuni myërri Bɑcɑn, kɑ Rɑ̈dh Og bï-ɑ be nyɑɑg ki wɑ, ki men-ɑ́ yɑye bëne, kì buti Edrey. 
DEU.3.2	De yɑ ɑ́köbbi yi Jwøng-ɑ Ácwɑ̈ɑ̈j kinni, ‘Yï ko böggi yi en, cïbɑ’ cingí, en kí jøge geki kɑ̈dde bënn. Göggí gïn-ɑ ɑ́göggí Rɑ̈dh Sïön rɑ̈ɑ̈dh tyëng Amör, ɑ ɑ́jyɑ̈ɑ̈g kì Kicbön.’
DEU.3.3	“Codhe, ɑcïb Rɑ̈dh Og kí jøge geki kɑ̈dde cinggee yi Jwøng-ɑ Ácwɑ̈ɑ̈j. Kɑ ge nɑ̈g wɑ bënn. 
DEU.3.4	Kɑ kɑ̈dde bënn yɑg yi wɑ. Bong kɑɑl ɑ́kyel mɑ ɑ́döng e nuti mɑɑg wɑ, wɑ ɑ́mɑg-ɑ kɑ̈dd pyɑ̈r ɑ́bïkyel kì myërri Argöb møg-ɑ ɑ́jɑɑg yi Rɑ̈dh Og, rɑ̈ɑ̈dh Bɑcɑn. 
DEU.3.5	Kɑ̈ddɑni bënn ɑ́bëëd gɑ ɑwen ki dör mø wɑ̈dhi mɑl, dhøggi dörrɑni, dɑ thïg mø bɑ ɑgɑ̈r. O kɑ̈dd-ɑ thønhø ɑ nuti gëddø ki dör pɑ kwɑn. 
DEU.3.6	Kɑ̈ddɑni ɑ́rënyi yi wɑ, kɑ jøg-ɑ cwøw nɑ̈g yi wɑ geki mɑ̈nn kí othønhø, ni men-ɑ ɑ́göggi wɑ kɑ̈ddi Sïön rɑ̈ɑ̈dh Kicbön. 
DEU.3.7	Dhög ɑ́kwɑny yi wɑ, kɑ kɑ̈ddɑni yɑg yi wɑ.
DEU.3.8	“Kì bøli kenyɑni, piny-ɑ løøg Nɑm Urdun kì wɑɑng cyɑ̈ɑ̈ng mwøl, cɑg kì kömi Nɑm Arnön gïti Kïti Kermön ɑ́kwɑny yi wɑ kì yï rɑ̈nhi tyëng Amör ryeet. 
DEU.3.9	(Kïti Kermön cwøl ɑ́ Sïrïön yi tyëng Sïdön, o cwøl ɑ́ Senïr yi tyëng Amör.) 
DEU.3.10	Myërri Og rɑ̈ɑ̈dh Bɑcɑn ɑ́kwɑny yi wɑ, ɑ løg myërr-ɑ kwøømø, kí myërri Gilyɑd, kí Bɑcɑn gïti kɑ̈ddi Cɑlicɑ̀ geki Edrey kì kuni wɑɑng cyɑ̈ɑ̈ng mwøl.”
DEU.3.11	(Rɑ̈dh Og kete ɑ dööngø kì bɑng tyëng Repɑim kɑ ɑ́thumi gen. Sɑrire men-ɑ ógwøgø ɑ́ ngyënyø dødø, bɑ̈re bɑ mïtïr ɑ́ngwen, o lɑ̈je bɑ mïtïr ɑ́ryew, nudd e nud kì Rɑbɑ̀, kɑɑl tyëng Amön.)
DEU.3.12	“Pinyɑni ɑ́mɑg yi wɑ kì bøli kenyɑni, e dhøge cɑ̈g-ɑ́ɑ̀ kɑɑl Aröeer kì kömi Nɑm Arnön, kí budi myërri kïtti Gilyɑd, geki kɑ̈ddi gen bënn, kɑ mëggɑ gøl Ruben geki gøl Gɑd. 
DEU.3.13	Kɑ budi Gøl Mɑnɑsè mëggɑ bun-ɑ ɑ́döng kì ri Gilyɑd, kí Bɑcɑn bëne, piny-ɑ ɑ́jɑɑg yi Og, ɑ løg myërri Argöb bënn.”
DEU.3.13	(Bɑcɑn ɑ́bëëd e cwøl ɑ́ piny Repɑim. 
DEU.3.14	Myërri Argöb bënn, ɑ løg Bɑcɑn gïti keew Gecur geki Mɑɑkɑ̀, ɑ́kwɑny yi Yɑir wɑ̈d Mɑnɑsè. Myërrɑni ɑ́cɑge ki nyinge, ge nudd ge cwølli gɑ myërri Yɑir gïti dicyɑ̈ngtïn.)
DEU.3.15	“Gilyɑd ɑ́mëggɑ gøl Mɑkir wɑ̈d Mɑnɑsè. 
DEU.3.16	Kɑ wïj gøl Ruben geki wïj gøl Gɑd mëggɑ myërr-ɑ cɑ̈gi kì Gilyɑd gïti kömi Nɑm Arnön. Keew gen kì wɑɑng wurlwɑl ying-ɑ dïnɑmɑni. O keew gen kì wɑɑng wuudø bɑ Nɑm Yɑbok, kwëe ɑ bɑ keew Amön. 
DEU.3.17	Keew gen kì wɑɑng cyɑ̈ɑ̈ng böörø, wɑ̈dh-ɑ kömi Nɑm Urdun, o cɑ̈g-ɑ́ɑ̀ Tɑɑy Gɑlelì gïti Luuy Omelø kì wɑɑng wuudø, kɑ gït-ɑ thɑ Kïti Pisgɑ̀ kì wɑɑng cyɑ̈ɑ̈ng mwøl.
DEU.3.19	Mɑ̈nni wun geki othønhø kí dhögi wun bene gen ɑ ódöng kì kɑ̈dd-ɑ ɑ́mëggɑ wun, o ngɑ̈nyi yi yɑn kinni yï wun dɑ dhög mø gïïr. 
DEU.3.20	Køny wun wɑddi wun, tyëng Isrɑil gïti keny-ɑ ócïb gen piny yi Jwøng-ɑ Ácwɑ̈ɑ̈j ni wun kì piny-ɑ ɑ́mëgge gïn, kì løøg Nɑm Urdun kì wɑɑng cyɑ̈ɑ̈ng böörø. O rume cyee, o wu døg wun, ngɑn kedh-ɑ piny-ɑ ɑ́mëggɑ en.’
DEU.3.21	“Codhe, ɑcegɑ Jöcwø kinni, ‘Álidh yi yïn ki wɑngí, eni gïn-ɑ ɑ́göggi Rɑ̈dh Sïön geki Rɑ̈dh Og yi Jwøgí, Jwøng-ɑ Ácwɑ̈ɑ̈j, gïn ni menɑni ɑ ógögge rɑ̈nh-ɑ pinye köme ópɑ̈ɑ̈r yi wun. 
DEU.3.22	Wu ko böggi yi gen, mɑ́ Jwøøg wun, Jwøng-ɑ Ácwɑ̈ɑ̈j, ónyïɑ̈ggø kiper wun.’
DEU.3.24	‘Wuö, Jwøng-ɑ Ácwɑ̈ɑ̈j, ngɑ̈nyi yi yɑn kinni yɑ ɑ́nyudhí’ mø nøg yøw kì ri gïgdøngø møg-ɑ ógwøg yi yïn ki tegí. Bong jwøg megø kì mɑl wɑlɑ̀ kì piny, me cuggi gwøg ki gïg ni møgɑni! 
DEU.3.25	Yïn ɑ Jwøng-ɑ Ácwɑ̈ɑ̈j, wiy yɑ kedhɑ løøg Nɑm Urdun, o piny-ɑ lɑ̈be med kì løøngɑni lidhɑ, piny-ɑ bɑ kwøømø, geki myërri kïtti Lubnɑn.
DEU.3.26	“De Jwøng-ɑ Ácwɑ̈ɑ̈j ɑ́bëëd pyëwe dɑ liny ki yɑn, kì bɑng gööj wun. Kɑ yɑ köbbe kinni, ‘Árum, yɑ pɑ dwɑddi lïngø ki møgɑni këti! 
DEU.3.27	Yedhí oledh Kïti Pisgɑ̀, kɑ yï lïïdh wɑɑng wuudø kí wɑɑng wurlwɑl, kɑ yï lïïdh wɑɑng cyɑ̈ɑ̈ng mwøl kí wɑɑng cyɑ̈ɑ̈ng böörø. Gïg-ɑ ólidh yi yïn, ti gen ki nennø kidøøj, mɑ́ yï pɑ pɑ̈nyi kedhi løøg Nɑm Urdun. 
DEU.3.28	Ceg Jöcwø, kɑ cïïj o pyëwe tënge, kipe bɑ en ɑ ópeej ji pinyɑni, o gï mëgge piny-ɑ ɑ́lidh yi yïn.’
DEU.3.29	“Codhe, ɑ pëggi wɑ yij tör-ɑ rwööm ki Betpeor.”
DEU.4.1	Codhe, ɑköbbi teedø yi Mosɑ̀ kinni, “Lïngu cigg-ɑ pwönyɑ wun bënn, o wu ónëën wun, kɑ wu kedh-ɑ yij piny-ɑ mëggi wun yi Jwøøg kweyyi wun, Jwøng-ɑ Ácwɑ̈ɑ̈j. 
DEU.4.2	 Ko di gïn kïdhi yi wun kömi møg-ɑ ɑ́cïgɑ wun, kɑ ko di gïn kɑ̈ɑ̈l yi wun wɑ̈g kì ri gen. Mïdhu ciggi Jwøøg wun Jwøng-ɑ Ácwɑ̈ɑ̈j, cigg-ɑ cïgɑ wun èn. 
DEU.4.3	 Gïn-ɑ ɑ́gwøg yi Jwøng-ɑ Ácwɑ̈ɑ̈j kì Bɑɑl Peor ɑ́lidh yi wun. Tyëng-ɑ ɑ́kwɑjji Bɑɑl ɑ́nɑ̈ge bënn kì kunɑni, 
DEU.4.4	de wun, wu tyëng-ɑ ɑ́mɑ̈gi kì ri Jwøng-ɑ Ácwɑ̈ɑ̈j, wu nudd wu onëënø dicyɑ̈ngtïn.
DEU.4.5	“Wu ɑ́pwönyɑ ki cigg bënn, ni kɑ ɑ́köbbi yɑn yi Jwøgɑ, Jwøng-ɑ Ácwɑ̈ɑ̈j. Mïdhu gen ceth kì piny-ɑ yije kedhi yi wun, ɑ́ men kwɑny yi wun. 
DEU.4.6	Mïdhu ciggɑni, kɑ wu göög wun kì ri gen, o yod yi pödhh-ɑ kyeelø kinni wɑ̈thi wun pel. Keny-ɑ ólïngi gen ciggɑni, ge ókööbø kinni, ‘Á peli wïj geki dïdø me bëëdø kidï, ɑ yï pönh-ɑ dwøng ni men!’
DEU.4.7	“Bong pödhø me nud, cɑgg e dwøng ni ngø, me yïe di jwøg me cyɑ̈gi ki en, kenyi cwøl ge gøn; bong jwøg me pɑ̈ɑ̈r ki Jwøgee, Jwøng-ɑ Ácwɑ̈ɑ̈j, ɑ nyi jwɑn löggø kenyi cwøl wɑ en. 
DEU.4.8	Bong pödhø me nud, cɑgg e di bëëd e dwøng ni ngø, me yïe di cigg mø døøj ni cigg-ɑ ɑ́pwönyɑ wun dicyɑ̈ngtïn. 
DEU.4.9	Bëëd wun nyingi wun yieeb wun! Wɑ̈thi wun ko wëggu wïlø ki gïg-ɑ ɑ́lidh yi wun kí nyingi wun, ki kɑɑm ni kɑɑm-ɑ óbëëd wun kì kömi piny. Köbbi wun nyingi wun geki kwɑrri wun, 
DEU.4.10	ki gïg-ɑ ɑ́cwöb kì cyɑ̈ng-ɑ ɑ́cungi wun kì bøli Jwøøg wun, Jwøng-ɑ Ácwɑ̈ɑ̈j, kì thɑ Kïti Sinɑy, kí kɑ ɑ́köbbe yɑn kinni, ‘Cwøl teedø, o ge lïngi gen gïn-ɑ dwɑddɑ kwøbø, o ge dïd gen ki mïdhi ciggɑ, ki cyɑ̈ng-ɑ óbëëd gen kì kömi piny, o nyigi gen ólony ki pwönyø yi gen.’
DEU.4.12	Köbbu gen ki kër-ɑ ɑ́kööb Jwøng-ɑ Ácwɑ̈ɑ̈j ki wun, e kööb ɑ yij mɑc, kí kɑ ɑ́lïngii yi wun e okööbø, de pɑ nenni yi wun, wu lïng-ɑ cwɑg keti gen. 
DEU.4.13	 Kɑ wu nyudhe kinni mïdhu lwöbø men-ɑ kɑɑm wuki en, kí Cigg-ɑ Pyɑ̈rø møg-ɑ ɑ́gweede kömi ópɑ̈nni kït ɑ́ryew. 
DEU.4.14	 Yɑ ɑ́köbbi yi Jwøng-ɑ Ácwɑ̈ɑ̈j kinni pwönyɑ wun ki cigg bënn møg-ɑ ómïdhi yi wun kì piny-ɑ yije kedhi yi wun, ɑ́ men kwɑny yi wun.
DEU.4.15	“Keny-ɑ ɑ́kööb Jwøng-ɑ Ácwɑ̈ɑ̈j ki wun kì Kïti Sinɑy, kì yij mɑc, nuti liidh wun mɑ bëëde kidï. Menɑni bɑ kiper wun, ɑdɑ́ cyee, 
DEU.4.16	 wu ko røngi kɑ ri wun göggi wun ki ngïji jwøg me pɑth kinni tek, cɑgg e gwøg ɑ́ jɑlø wɑlɑ̀ dhɑjø, 
DEU.4.17	 lɑ̈y wɑlɑ̀ winyø, 
DEU.4.18	gïn mulli kì piny wɑlɑ̀ rëjø. 
DEU.4.19	Ri wun ko wëggu thɑbø, kɑ wu døøg-ɑ be kwɑjji gïg-ɑ nenni yi wun kì mɑl, ɑ løg cɑ̈ng, kí dwɑ̈y, kí kyell. Gïgɑni ɑ́mëgg-ɑ pödhh-ɑ kyeelø yi Jwøøg wun, Jwøng-ɑ Ácwɑ̈ɑ̈j, o gï mɑlli gen. 
DEU.4.20	 De wun, wu ɑ́kwɑny yi Jwøng-ɑ Ácwɑ̈ɑ̈j, kɑ wu kɑ̈ɑ̈le wɑ̈g kì yij mɑc, kì Rïp, wu ɑ́kɑ̈ɑ̈l yi en kɑ per kinni o wu gwøge wun ɑ́ jie ni kɑ̀ bëëd wun dicyɑ̈ngtïn. 
DEU.4.21	 Jwøøg wun, Jwøng-ɑ Ácwɑ̈ɑ̈j, pyëwe ɑ́rënyi ki yɑn, kɑ yɑ mɑ̈ɑ̈ne bɑ̈ɑ̈ni Nɑm Urdun. Yɑ ɑ́mɑ̈ɑ̈ne kedhi piny-ɑ mëgge wun, piny-ɑ lɑ̈be med kì bɑng gööj wun. 
DEU.4.22	Yɑ óthøw kì piny men, nɑm pɑ bɑ̈ɑ̈nɑ, de wu ókedh, kɑ wu pëgg-ɑ pinyɑni, piny-ɑ lɑ̈be med. 
DEU.4.23	Wɑ̈thi wun ko wïl cyee ki mïdhi lwöbø men-ɑ kɑɑm wun ki Jwøøg wun, Jwøng-ɑ Ácwɑ̈ɑ̈j. Mïdhu cigge, kɑ ri wun ko göggi wun ki ngïji jwøng mɑlli yi wun, 
DEU.4.24	 mɑ́ Jwøøg wun, Jwøng-ɑ Ácwɑ̈ɑ̈j nɑ mɑc me ceg rɑ̈b, o bɑ Jwøk me rɑj ki tyiel.
DEU.4.25	“Cɑgg ɑ́ keny-ɑ ópëggi wun pinyɑni, kɑ wu onywølø ki nyigi wun, kɑ wu óyïddø ki kwɑrri wun, ri wun ko göggi wun ki ngïjji jwögg mø pɑth kinni tek. Menɑni bɑ gïnrɑj kì yï Jwøng-ɑ Ácwɑ̈ɑ̈j, o pyëwe bɑ men rënyi. 
DEU.4.26	Anɑn wu ɑ́cyɑ̈ngi ki bɑ̈ɑ̈ni Nɑm Urdun, de yɑ cwööl-ɑ mɑl kí piny, o ge lïngi gen møg-ɑ köbbɑ wun, o wu ócɑy yi gen keny-ɑ ópyem wun møg-ɑ köbbɑ wun, ke pyem wun dhøgɑ, wu bɑ møg jwɑn lɑ̈ɑ̈nyø kì pinyɑni, wu pɑ mɑ̈gi ki keny me bɑ̈ɑ̈r. 
DEU.4.27	 Wu ókedhhi yi Jwøng-ɑ Ácwɑ̈ɑ̈j kì kelli ji møøgø, o bɑ mø nøg ɑ óbødh kì kelli wun kì kunɑni. 
DEU.4.28	Kì kunɑni, wu ókwɑjji jwögg møg-ɑ ógwøgø ki cingi dhɑnhø; jwögg-ɑ ógwøgø ki yɑdh geki kït, jwögg-ɑ pɑ nëënø, ɑ pɑ lïngø, ɑ pɑ cyɑ̈mø wɑlɑ̀ ɑ pɑ ngwɑ̈jø. 
DEU.4.29	 Kì kunɑni, Jwøøg wun, Jwøng-ɑ Ácwɑ̈ɑ̈j, óyɑb yi wun, o óyod yi wun, keløg e óyɑb yi wun ki pëthi wun bënn. 
DEU.4.30	Keny-ɑ ópɑ̈dhi wun yethi ɑkørr, kɑ gïgɑni bënn bï-ɑ kömi wun, wu ódøøg kö Jwøng-ɑ Ácwɑ̈ɑ̈j, kɑ kwøbbe lïngi yi wun. 
DEU.4.31	Wu pɑ wiye piny, wɑlɑ̀ wu pɑ ryɑ̈g yi en, o wïje pɑ wïl ki lwöbø men-ɑ ɑ́lwøb yi en kiree geki kweyyi wun, mɑ́ e bɑ Jwøng lɑ̈mpyëwe pɑ nyi thumi.
DEU.4.32	“Yɑ̈ɑ̈b wun ki tyelli kwøb, cɑg kì kër-ɑ ɑ́cwɑ̈ɑ̈j dhɑnhø yi Jwøk kì kömi piny. Yɑ̈ɑ̈b wun kì yij piny bëne. Dɑ gïjø me dwøng ni men, mɑ ɑ́cwöb cøn? Dɑ dhɑnhø mɑ ɑ́pɑ̈nyi lïngø ki gïn ni menɑni? 
DEU.4.33	Dɑ ji mɑ ɑ́cög ge nuti thøø keny-ɑ ɑ́lïngi gen Jwøk e okööbø kì yij mɑc ni wun? 
DEU.4.34	Dɑ jwøg mɑ ɑ́pɑ̈nyi kedhø, kɑ okööbø ki ji kì pödhø megø, kɑ gï gwøge gɑ jie, ni Jwøøg wun, Jwøng-ɑ Ácwɑ̈ɑ̈j, ɑ ɑ́kɑ̈ɑ̈l wun kì Rïp? Tege ɑ́nyodhe kì bøli wun, ɑ́bï ki ryɑ̈g geki liny, kɑ ogöögø ki gïïngɑ̈ngø, kɑ gïg mø böggi yi ji göjje cwöbø. 
DEU.4.35	 Gïgɑni ɑ́gwøg yi Jwøng-ɑ Ácwɑ̈ɑ̈j kɑ per kinni, o yod yi wun kinni, e kete ɑ bɑ Jwøk, bong jwøg megø. 
DEU.4.36	Wu ɑ́wëgge lïngi cwɑgge, e cwɑgge kɑ̈ɑ̈l-ɑ mɑl, kipe kinni, o cugge cegi wun, kɑ mɑc mee Kwërø wëgge lidhø yi wun kì piny keny. 
DEU.4.37	Wu ɑ́myege, mɑ́ kweyyi wun mɑɑr yi en, kɑ wu kɑ̈ɑ̈le wɑ̈g kì Rïp ki tege, teng-ɑ dwøng. 
DEU.4.38	Ácyɑ̈dhi kì bøli wun kɑ pödhh mø døngø kibøli wun cyedde. Kipe kinni, o wu kïdhe piny-ɑ bɑ mi wun. 
DEU.4.39	Pɑ̈ddi wun dicyɑ̈ngtïn, kɑ cïb wun pëthi wun kinni, Jwøøg wun, Jwøng-ɑ Ácwɑ̈ɑ̈j, bɑ Jwøk kì mɑl kí piny. Bong jwøg megø këti. 
DEU.4.40	Mïdhu cigge bënn, cigg-ɑ mëggɑ wun dicyɑ̈ngtïn, o wu óbëëd wun ki tɑrø wuki nyingi wun, kí kwɑrri wun, kì piny-ɑ mëggi wun yi Jwøøg wun, Jwøng-ɑ Ácwɑ̈ɑ̈j, o runni wun óbëëd ge ngenyø, o pinyɑni cöge ɑ́ mi wun gïti ɑtheer.”
DEU.4.42	gɑ kɑ̈dd møg nyi yömmi yi ngɑn nɑ̈g dhɑnhø, e yieel-ɑ wëye kunɑni, keløg dhɑnhø ceg-ɑ gwɑ̈nyø kì cinge, e bong mɑ̈ɑ̈nø mɑ ɑ́ying kɑɑm gen ki wɑɑd gen menɑni. Yömme yij kɑɑl ɑ́kyel kì kelli kɑ̈ddɑni, o cöge e pɑ nɑ̈g. 
DEU.4.43	Gøl Ruben nyi yömme Bedher, kɑɑl-ɑ yij thwørø, o gøl Gɑd nyi yömme Rɑmöth kì Gilyɑd, o gøl Mɑnɑsè nyi yömme Gölɑn kì myërri Bɑcɑn.
DEU.4.44	Ciggi Jwøk geki pwönye ɑ́mëggi tyëng Isrɑil yi Mosɑ̀. 
DEU.4.45+DEU.4.46	Ge ɑ́bëëd ge rum bëën wɑ̈g kì Rïp, o ge bëëd ɑ yij tör kì kömi Nɑm Urdun kì wɑɑng cyɑ̈ɑ̈ng mwøl, kì bøli Betpeor. Kenyɑni ɑ ɑ́muuje ciggɑni. Pinyɑni ɑ́bëëd ɑ́ mi Rɑ̈dh Sïön, rɑ̈ɑ̈dh tyëng Amör, ɑ ɑ́jyɑ̈ɑ̈g kì Kicbön. Áceg kɑ tyɑmø yi Mosɑ̀ geki tyëng Isrɑil keny-ɑ ɑ́bëën gen ge kɑ̈ɑ̈l-ɑ Rïp. 
DEU.4.47	Kɑ pinye kwɑny yi gen geki piny Rɑ̈dh Og, rɑ̈ɑ̈dh Bɑcɑn, rɑ̈ɑ̈dh tyëng Amör, rɑ̈nh-ɑ kyeelø, ɑ ɑ́ying løøg Nɑm Urdun kì wɑɑng cyɑ̈ɑ̈ng mwøl. 
DEU.4.48	Pinyɑni kön-ɑ́ɑ̀ kɑɑl Aröeer kì tøg töör Arnön e gït-ɑ Kïti Sïrïön, ɑ løg Kïti Kermön. 
DEU.4.49	Arëbi thyew ki piny-ɑ løøg Nɑm Urdun kì wɑɑng cyɑ̈ɑ̈ng mwøl, e töng-ɑ wɑɑng wurlwɑl, kì kömi Luuy Omelø, gïti thɑ Kïti Pisgɑ̀ kì wɑɑng cyɑ̈ɑ̈ng mwøl.
DEU.5.1	Kɑ tyëng Isrɑil bënn cwøøl kej ɑ́kyel yi Mosɑ̀, ɑköbbe gïn kinni, “Wun ɑ tyëng Isrɑil, lïngu cigg-ɑ köbbɑ wun dicyɑ̈ngtïn. Dïd wun ciggɑni kɑ ge mïdhi wun. 
DEU.5.2	Jwøgee, Jwøng-ɑ Ácwɑ̈ɑ̈j, ɑ́nywɑ̈ɑ̈g ki kwøb kí wɑ kì Kïti Sinɑy. 
DEU.5.3	Kwøbbɑni nuti nywɑɑg en kɑ wëëgee, dɑ́ kí wɑ, wɑ ɑ nud èn bënn wɑ onëënø. 
DEU.5.4	Jwøk ɑ́kööb ɑ bøli wun, e kööb ɑ wïj kït kì yij mɑc. 
DEU.5.5	Yɑ ɑ́bëëd yɑ ócungø kì kɑɑm wun, wuki Jwøng-ɑ Ácwɑ̈ɑ̈j, o wu nyi dwöggɑ møg-ɑ kwøb yi Jwøng-ɑ Ácwɑ̈ɑ̈j, mɑ́ wu ɑ́bwøg yi mɑc, kɑ wu ocögø wu pɑ yedhi wïj kït.
DEU.5.5	“Jwøng-ɑ Ácwɑ̈ɑ̈j ɑ́kööb kinni, 
DEU.5.6	‘Bene yɑn, Jwøgí, Jwøng-ɑ Ácwɑ̈ɑ̈j, ɑ ɑ́kɑ̈ɑ̈l yïn wɑ̈g kì Rïp, kej bɑ̈ɑ̈ngø.
DEU.5.7	“ ‘Ko di jwøg me mɑlli yi yïn den-ɑ́ yɑ ketɑ.
DEU.5.9	 Rií ko bøødh bøli ngïji jwøg me pɑth, ko mɑɑl, mɑ́ yɑn yɑ Jwøgí, Jwøng-ɑ Ácwɑ̈ɑ̈j, yɑ pëddi tyiel. Tyëng-ɑ mɑɑn yɑn nyi cɑyɑ’ cɑyø geki kwɑrri gen gïti ngween rïjj. 
DEU.5.10	De døøjɑ nyi nyudhɑ’ rïjj ɑ́lïp mø kwɑnni gen ngenyø, ɑ løg ji-ɑ mɑɑr yɑn, o ciggɑ omïdhø yi gen.
DEU.5.13	 Yïí dɑ cyɑ̈ng ɑ́bïkyel møg yethi gen göög yi yïn ki gwøgí, 
DEU.5.14	de bïryeew cyɑ̈ng bɑ cyɑ̈ɑ̈ng ywömø, bɑ ɑthyey ɑ́ miɑ. Bong dhɑnhø me göögø kì cyɑ̈ngɑni, ko di gïn gwøg yi yïn, wuki nyigí, kí bɑ̈nggí, kí ɑderrí, kí tyëngpɑth møg-ɑ bëëdø kì butí. Ywööm bɑ̈ngí ceth ni yïn. 
DEU.5.15	Nyi pɑr kinni, yï ɑ́bëëd yï bɑ bɑ̈ng kì Rïp, o bɑ yɑn, yɑ Jwøgí, Jwøng-ɑ Ácwɑ̈ɑ̈j, ɑ ɑ́yiel yïn ki tegɑ, teng-ɑ dwøng. Bene ɑ bɑnge cegɑ yïn kinni, kwër cyɑ̈ɑ̈ng Sɑbɑth.
DEU.5.23	“Keny-ɑ ɑ́lïngi wun cwɑggɑni ge kɑ̈ɑ̈l-ɑ yij muudhø, e kït ceg-ɑ lyelø, ɑbëën jɑggi wɑ̈thi kɑ̈lli wun yïɑ. 
DEU.5.24	Kɑ ge okööbø kinni, ‘Jwøgee, Jwøng-ɑ Ácwɑ̈ɑ̈j, wø ɑ́nyudhe dönge geki mɑ̈re keny-ɑ ɑ́kööbe kì yij mɑc, e olïngø yi wøn! Áyod yi wøn dicyɑ̈ngtïn kinni dhɑnhø ócuggø cöögø e pɑ thøw, cɑgg Jwøk kööbø ki en. 
DEU.5.25	Dɑ́ kipe ngø ɑ bøy wøn thøø këti? Wø pɑ nɑ̈g yi mɑc menɑni? Ngɑ̈nyi yi wøn, wø ceg-ɑ thøø ke lïngi wøn Jwøøg wøn, Jwøng-ɑ Ácwɑ̈ɑ̈j, e okööbø këti. 
DEU.5.26	Á dhɑnhø mɑ ngø ɑ ɑ́lïngi Jwøng-ɑ Nëënø e okööbø kì yij mɑc, kɑ ocögø e pɑ thøw? 
DEU.5.27	Mosɑ̀, Døøg, kɑ møg-ɑ ókwøb yi Jwøgee, Jwøng-ɑ Ácwɑ̈ɑ̈j lïngí. Kɑ yï dwöög be köbbi wøn møg-ɑ óköbbe yïn, møgɑni ólïngi yi wøn, kɑ gïn-ɑ dwɑdde gwøg wøn.’
DEU.5.28	“Keny-ɑ ɑ́lïngi møgɑni yi Jwøng-ɑ Ácwɑ̈ɑ̈j, ɑköbbe yɑn kinni ‘Møg-ɑ ɑ́kwøb yi jiɑni ɑ́lïngɑ, o kwøbbi gen bɑ dyër. 
DEU.5.29	Ge ce di cög ge rum ɑ nï! Ke wør gen yɑn, kɑ gïn-ɑ köbbɑ gen nyi gwøg yi gen, bong gïn jɑ̈ddi gen geki kwɑrri gen gïti ɑtheer. 
DEU.5.30	Kedh köbbí gen døøg gen yethi kemmi gen. 
DEU.5.31	De yïn, Mosɑ̀, bëëd kì butɑ keny, o yï mëggɑ ciggɑ geki kwöngɑ. Pwönyi gen teedø, o gï ómïdhi gen kì piny-ɑ mëggɑ gen.’
DEU.5.32	“Wu tyëng Isrɑil, nyi gwøg wun møg-ɑ ɑ́cïgi wun yi Jwøøg wun, Jwøng-ɑ Ácwɑ̈ɑ̈j. Ko di ɑ́kyel me pyem yi wun kì ri cigge. 
DEU.5.33	Mïdhu cigge bënn, o bëëde e bong gïn jɑ̈ddi wun, o wu óbëëd wun ki døøjø kì piny-ɑ óbëëd ɑ́ mi wun.
DEU.6.1	“Møg bene gen cigg geki kwöng, møg-ɑ ɑ́köbbi yɑn yi Jwøgí, Jwøng-ɑ Ácwɑ̈ɑ̈j, i pwönyɑ gen yïn. Mïdhí ciggɑni kì piny-ɑ óbëëd ɑ́ mi wun. 
DEU.6.2	Mïdhí ciggɑni wuki kwɑrrí kidøøj. Kɑ Jwøgí, Jwøng-ɑ Ácwɑ̈ɑ̈j wøør, kɑ kwøbbe lïngí. Kɑ cigge mïdhí ki runn-ɑ nud kì kömi piny bënn, o yï óbëëd kì pinyɑni ki keny me bɑ̈ɑ̈r. 
DEU.6.3	Lïngu gen, wu tyëng Isrɑil, kɑ ge mïdhi wun! O óbëëd e bong gïn jɑ̈ddi wun, o wu ógöög wun ki pödhø me dwøng, me kɑ̈rø kì yij piny-ɑ mulli yi cɑg geki møøw kïc, ni kɑ ɑ́kööb Jwøøg kweyyi wun, Jwøng-ɑ Ácwɑ̈ɑ̈j.
DEU.6.5	 Mɑɑr Jwøgí, Jwøng-ɑ Ácwɑ̈ɑ̈j ki pyëwí bëne, kí wëyí bëne, kí tegí bëne. 
DEU.6.6	 Wïjí ko pɑ̈nyi wïlø ki cigg-ɑ mëggɑ yïn dicyɑ̈ngtïn. 
DEU.6.7	Pwönyí gen nyigí. Nyi cigí gen kwøbø kenyi ying wun kɑl, kí kenyi ying wun wɑ̈g; kenyi bëëd wu ywöm-ɑ ri wun, kí kenyi bëëd wun wu ogöögø. 
DEU.6.8	Twööju gen bɑ̈ddi wun, kɑ ge rug wun kì bøli wun, gɑ møg nyi pɑ̈ddi wun. 
DEU.6.9	Gweedu gen ɑ́dyëddi uddi wun, kí dhøggi dörri kɑ̈ddi wun.
DEU.6.11	Ud óbëëd ge pɑ̈ng yi jɑmmì mø nuti kïdh-ɑ yi wun yethi gen. Kunɑni dɑ yïïth mø nuti kony-ɑ yi wun, kí bɑ̈ggi yenh mø nuti pidh-ɑ yi wun. Keny-ɑ ókïdhi wun pinyɑni yi Jwøng-ɑ Ácwɑ̈ɑ̈j, kɑ gïg-ɑ dwɑddu cɑmø bënn yood wun kunɑni, 
DEU.6.12	wɑ̈thi wun ko wïl ki Jwøng-ɑ Ácwɑ̈ɑ̈j, ɑ ɑ́yïëël wun wɑ̈g kì Rïp, kun-ɑ ɑ́bëëd wun, wu bɑ bɑ̈ngg. 
DEU.6.13	 Wør Jwøgí, Jwøng-ɑ Ácwɑ̈ɑ̈j, kɑ mɑllí e kete kete, kɑ yï nyi köngí ki nyinge kete. 
DEU.6.14	Yï ko mɑ̈ddi ki jwögg møøgø, kì kelli jwöggi ji-ɑ bëëdø kì bɑdhhi wun. 
DEU.6.15	Keløg wu ókwɑ̈jji ki jwögg møøgø, Jwøøg wun, Jwøng-ɑ Ácwɑ̈ɑ̈j pyëwe órënyi ki wun, kɑ wu nɑ̈ge kì pinyɑni, mɑ́ Jwøøg wun, Jwøng-ɑ Ácwɑ̈ɑ̈j, ɑ bëëdø kì kelli wun, pëddi tyiel.
DEU.6.17	Mïdhu ciggi Jwøøg wun, Jwøng-ɑ Ácwɑ̈ɑ̈j ceth. 
DEU.6.18	Nyi gwøgu gïn-ɑ kwøb yi Jwøng-ɑ Ácwɑ̈ɑ̈j kinni døøj ki gwøgø, o bëëd e bong gïn jɑ̈ddi wun, o wu ócuggi wun ki kwɑnyi piny-ɑ døøj, ɑ ɑ́köbbe kweyyi wun, 
DEU.6.19	kɑ ji mø mɑ̈n ki wun cyeddi yi wun ni kɑ ɑ́kööb Jwøng-ɑ Ácwɑ̈ɑ̈j.
DEU.6.20	“Keny-ɑ ópyëëj yïn yi nyigí dhuki megø kinni, ‘Á cigg mɑ ngø ɑ ɑ́mëggi wun yi Jwøgee, Jwøng-ɑ Ácwɑ̈ɑ̈j?’ 
DEU.6.21	Kɑ ge köbbí kinni, ‘Wɑ ɑ́bëëd wɑ bɑ bɑ̈nggi rɑ̈ɑ̈dh Rïp, de wɑ ɑ́yïëël wɑ̈g yi Jwøng-ɑ Ácwɑ̈ɑ̈j ki tegø. 
DEU.6.22	Jwøng-ɑ Ácwɑ̈ɑ̈j ɑ́göög ki gïïngɑ̈ngø, wø onëënø ki nyingi wøn. Möy! Bɑ gïgrijjø mø ni ngø ɑ ɑ́gögge Rïp geki rɑ̈dhe, kí gøl rɑ̈dh geki jyɑ̈gge bënn! 
DEU.6.23	Wɑ ɑ́göönye wɑ̈g kì yij bɑ̈ɑ̈ngø kì Rïp, ɑkɑ̈ɑ̈le wɑ piny men, ni kɑ ɑ́köbbe kweyyee cøn kinni pinyɑni ómëgge wɑ. 
DEU.6.24	Codhe ɑköbbi wɑ yi Jwøgee, Jwøng-ɑ Ácwɑ̈ɑ̈j kinni i mïdhi wɑ cigg møgɑni bënn, kɑ Jwøgee wør yi wɑ, o wɑ kor yi en, o wɑ óbëëd wɑ ki døøjø e bong gïjø me cɑ̈nni wɑ, ni kɑ̀ bëëd wɑ dicyɑ̈ngtïn. 
DEU.6.25	O bëëdø men-ɑ døøj kì yïee wɑng-ɑ mïdhi kwöngɑni geki gøggi møg-ɑ ɑ́cïgi wɑ yi Jwøgee, Jwøng-ɑ Ácwɑ̈ɑ̈j.’
DEU.7.2	Keny-ɑ ócïb jurrɑni bënn cingí yi Jwøgí, Jwøng-ɑ Ácwɑ̈ɑ̈j, nɑ̈g gen bënn. Wu ko lwööb kí gen, pyëwí ko lɑ̈ɑ̈m kí gen. 
DEU.7.3	Rií ko wëggí nyömø ki nyɑɑr gen, kɑ wɑ̈ddí ko nyömi ki nyigi gen, wɑlɑ̀ nyɑrí ko nywøm yi gen, 
DEU.7.4	kipe nyigi wun óthɑɑb yi gen be mɑlli jwögg-ɑ pɑth ki dyër, kɑ pyëw Jwøng-ɑ Ácwɑ̈ɑ̈j órënyø, kɑ wu jwɑne ki nɑ̈gø. 
DEU.7.5	 Keny-ɑ ómɑg wun pinyɑni, cøør wun këlli lɑm mø gen piny, kɑ yïkki gen pyeed wun piny, kɑ löjji Aceerɑ̀ tørri wun, kɑ ngïjji jwöggi gen rɑ̈b wun ki mɑc. 
DEU.7.6	 Gwøgu møgɑni, mɑ́ wu bɑ jii Jwøøg wun, Jwøng-ɑ Ácwɑ̈ɑ̈j. Wun ɑ ɑ́yieny yi en kì kelli jurri kömi piny bënn, o wu bëëd wun, wun ɑ́ jie.
DEU.7.7	“Pɑth kiper ngenyi kwɑnni wun kibøli jurr-ɑ kyeelø, ɑ ɑ́mɑɑr wun yi Jwøng-ɑ Ácwɑ̈ɑ̈j, kɑ wu yienye wun ɑ́ møge, kwɑnni wun nøg kibøli pödhh-ɑ kyeelø kì kömi piny. 
DEU.7.8	De Jwøng-ɑ Ácwɑ̈ɑ̈j wu ɑ́mɑɑre, kɑ lwöm-ɑ ɑ́ying kɑɑme kí kweyyi wun mïdhe. Bene ɑ bɑnge yiele wun kì cingi rɑ̈ɑ̈dh Rïp, kì yij bɑ̈ɑ̈ngø, kɑ wu kɑ̈ɑ̈le wɑ̈g ki tegø. 
DEU.7.9	 Wɑ̈thi wun ko wïl kinni Jwøøg wun, Jwøng-ɑ Ácwɑ̈ɑ̈j, en ɑ bɑ Jwøk, ɑ nyi mïdhi kwøbbe geki lwöm-ɑ ɑ́lwøbe. Lwöbø nyi mïdhe’ mïdhø, o mɑ̈ɑ̈dø mee nyi nyudhe’ ji-ɑ mɑɑrii, ɑ mïdhi cigge kì yethi rïjj ɑ́lïp, 
DEU.7.10	de tyëng-ɑ mɑɑnii nyi cɑye’ cɑyø. 
DEU.7.11	Anɑn mïdhu møg-ɑ ɑ́pwönyi wun, mïdhu cigg-ɑ ɑ́mëggɑ wun bënn dicyɑ̈ngtïn.
DEU.7.13	Wu ómɑɑre kɑ wu gyëdhe, o wu óbëëd wun kì piny-ɑ lɑ̈be med, yï wun dɑ nywøl, kɑ kwɑnni wun óngënyø. Pwödhhi wun ógyëdhe, o wu óbëëd wun yï wun dɑ byel, kí møgi oløg, ki møøw dhetun. Kɑ wu gëdhhe dhög ki dyëg mø ngenyø. Gyëdhhɑni bënn ómëgge wun, kì yij piny-ɑ ɑ́köbbe kweyyi wun, kinni gø ómëgge wun. 
DEU.7.14	Bong pödhø megø kì kömi piny men-ɑ ógyëdh ni wun. Bong bwøj men-ɑ óying me nud kì kelli wun, o bong ɑ́ror men-ɑ óløg me nud kì kelli jɑmmi wun. 
DEU.7.15	Wu ókorri yi Jwøng-ɑ Ácwɑ̈ɑ̈j ki rɑ̈ɑ̈m dëllì, wu koo göjje rɑ̈ɑ̈m dëll-ɑ rijjø møg-ɑ ɑ́lidh yi wun kì Rïp, de gïgɑni ógöjje tyëngmɑ̈ɑ̈nø bënn. 
DEU.7.16	Rënyu pödhh-ɑ ócïb cinggi wun yi Jwøøg wun, Jwøng-ɑ Ácwɑ̈ɑ̈j, nɑ̈gu gen kɑ pëthi wun ko lɑ̈ɑ̈m kí gen. Jwöggi gen ko kwɑjji wun kipe ge ógöögø ki ɑ́kɑ̈lli thøø kì cwɑggi wun.
DEU.7.17	“Wu ko kööb kinni jurrì møgɑni døngø kibøli wun, o ge pɑ lwɑ̈ng yi wun ki tyɑmø. 
DEU.7.18	Wu ko böggi yi gen, nyi pɑrru gïg-ɑ ɑ́göggi rɑ̈ɑ̈dh Rïp geki tyëng pödhe bënn yi Jwøøg wun, Jwøng-ɑ Ácwɑ̈ɑ̈j. 
DEU.7.19	Nyi pɑrru ryɑ̈g men-ɑ ɑ́lidh yi wun kí nyingi wun, kí gïïngɑ̈ngø, kí ngïjjì møg teg, geki teng-ɑ dwøng men-ɑ ɑ́yieel wun yi Jwøng-ɑ Ácwɑ̈ɑ̈j. Rëny-ɑ ɑ́rënye Rïp, en ɑ órënye jurr-ɑ böggi yi wun ɑnɑn bënn. 
DEU.7.20	Ge ógöjji ryɑ̈g yi Jwøøg wun, Jwøng-ɑ Ácwɑ̈ɑ̈j, kɑ møg-ɑ ópɑ̈nni kì kelli gen nɑ̈ge. 
DEU.7.21	Wu ko böggi yi gen, mɑ́ Jwøøg wun, Jwøng-ɑ Ácwɑ̈ɑ̈j ying-ɑ kelli wun, o bɑ Jwøk me dwøng me böggi kiree. 
DEU.7.22	Jurrɑni ónyiige kì bøli wun ceth. De gï koo cyedde wïj ɑ́kyel, kipe kwɑnni lɑ̈yyi pɑ̈l óngënyi kibøli kwɑnni wun, kɑ wu óböggø yi gen. 
DEU.7.23	Ge ócïb cinggi wun yi Jwøng-ɑ Ácwɑ̈ɑ̈j ceth, mɑ́ gï ógöjje böggø yi wun. Ge ótyɑm yi wun kɑ ge nɑ̈g yi wun. 
DEU.7.24	Rɑ̈nhi gen ówëgge tyɑmø yi wun. Ge ónɑ̈g yi wun kɑ ge owïlø kì wɑ̈ɑ̈th. Bong dhɑnhø men-ɑ ócungi kì bøli wun gïti keny-ɑ ónɑ̈g wun gen bënn. 
DEU.7.25	Rɑ̈bu ngïjji jwöggi gen, kɑ dhɑb kí ɑ́teng-ɑ ri gen ko kwɑny wun, mɑ́ ge mɑɑn yi Jwøøg wun, Jwøng-ɑ Ácwɑ̈ɑ̈j, o ge bɑ møg-ɑ ógöögø ki ɑ́kɑ̈lli thøø kì cwɑggi wun. 
DEU.7.26	O gïg-ɑ mɑɑn yi Jwøng-ɑ Ácwɑ̈ɑ̈j ko kɑ̈ɑ̈l wun yethi kɑ̈lli wun, kipe wu óyïddi ki göj kì bɑng gen. Bɑnyu ngïjji jwöggɑni kɑ ge mɑɑn wun, kipe cyënni gen óbï kömi wun, mɑ́ ge bɑ mø cyën.
DEU.8.1	“Mïdhu cigg-ɑ ɑ́mëggɑ wun bënn dicyɑ̈ngtïn, o wu ónëën wun, o kwɑnni wun óngënyi gen, o wu ókwɑnyu piny men-ɑ ɑ́kwøb yi Jwøng-ɑ Ácwɑ̈ɑ̈j kinni gø ómëgge kweyyi wun. 
DEU.8.2	Nyi pɑrru kër-ɑ ɑ́pëëj wun wɑ̈g yi Jwøøg wun, Jwøng-ɑ Ácwɑ̈ɑ̈j, kì yij wɑ̈nh-ɑ ɑ́bëën wun kì Rïp, wu bɑ̈ɑ̈n-ɑ ryɑng ki runn pyɑ̈r ɑ́ngwen. Kɑ wu nyi rɑnge ki gïg teg, o gø yode mɑ mïdhi wun cigge ceth. 
DEU.8.3	 Wu ɑ́göjje kɑ̈j, kɑ wu cɑɑme ki mɑnɑ̀, gïncɑm-ɑ nuti pɑ̈nyø cɑmø yi wun, wuki kweyyi wun cøn. Møgɑni ɑ́gwøg yi en kɑ per pwönyi wun kinni, pɑth ki gïncɑm kete ɑ nyi mïdhi dhɑnhø e onëënø, den-ɑ́ gïn-ɑ kwøb yi Jwøng-ɑ Ácwɑ̈ɑ̈j. 
DEU.8.4	Kì yethi runn pyɑ̈r ɑ́ngwen møgɑni, ógudhi wun nuti pyëdø, o tyelli wun nuti kwödø yi wɑ̈dh. 
DEU.8.5	Ngɑ̈nyi wun wøw kinni wu ceg yi Jwøng-ɑ Ácwɑ̈ɑ̈j nɑ dhɑnhø kenyi cege nyige, kɑ gï nyi pwöde. 
DEU.8.6	Nyi gwøgu møg-ɑ ɑ́cïgi wun yi Jwøng-ɑ Ácwɑ̈ɑ̈j, kɑ ge mïdhi wun, kɑ Jwøng-ɑ Ácwɑ̈ɑ̈j wør wun. 
DEU.8.7	Wu kïdh-ɑ piny me lɑ̈be med yi Jwøøg wun, Jwøng-ɑ Ácwɑ̈ɑ̈j, piny me yije di nɑ̈mm-ɑ rïngi kí nyingi pï, kí pïg töngi wɑ̈g kì piny ge mödd-ɑ yij tör, kí kwøømø. 
DEU.8.8	Piny me yije cyeg gemè, kí ceir, kí oløg, kí ólɑm kí romɑn, kí dhetun, kí møøw kïc. 
DEU.8.9	Wu koo pɑ̈nyi ki mɑgø yi kɑ̈j kì kunɑni, wɑlɑ̀ bong gïjø men-ɑ ócɑ̈nni wun. Yethi kïtte dɑ ngyënyø dødø, o wu ócuggø kony ki dilɑl kì wɑ̈thi kwøømme. 
DEU.8.10	Wu ócyɑ̈mø kɑ wu oyɑ̈ngø, kɑ Jwøøg wun, Jwøng-ɑ Ácwɑ̈ɑ̈j pwøj yi wun kipe piny-ɑ lɑ̈be med, ɑ ɑ́mëgge wun.
DEU.8.12	Keny-ɑ óyɑ̈ng wun kɑ wu ogëdø ki ud mø døngø, kɑ wu pëgg-ɑ piny, 
DEU.8.13	kɑ dhögi wun óngënyø geki dyëgi wun, kɑ dhɑb, kí ɑ́tegø óngënyø kì yï wun, kɑ jɑmmi wun óngënyø bënn, 
DEU.8.14	wɑ̈thi wun ko wëggu tɑ̈dø kí Jwøøg wun, Jwøng-ɑ Ácwɑ̈ɑ̈j, ɑ ɑ́yïëël wun wɑ̈g kì Rïp kun-ɑ ɑ́bëëd wun, wu bɑ bɑ̈ngg. 
DEU.8.15	Wu ɑ́pyejje wu bɑ̈ɑ̈n-ɑ ryɑng-ɑ dwøng, ɑ pëddi rɑ̈jø; eni piny-ɑ thwøwø ɑ yije bong pï, kí thölle geki ïïdhe møg-ɑ bɑ nɑ̈ɑ̈g. Kɑ wu thödhe ki pï kì yij kït mɑ gïwi. 
DEU.8.16	Wu ɑ́mëgge mɑnɑ̀ kì yij pɑ̈l, o cɑm yi wun, eni gïn nuti pɑ̈nyø cɑmø yi kweyyi wun. Kɑ wu göjje orɑng møti e pɑ̈ny-ɑ wun, kipe kinni o wu ógëdhe gïgdøj cyee. 
DEU.8.17	Kɑ wu ko rum cyee kinni wu ɑ́kɑ̈ri kɑ tegi wun. 
DEU.8.18	Wɑ̈thi wun ko nyi wïl kinni bɑ Jwøng-ɑ Ácwɑ̈ɑ̈j, Jwøøg wun, ɑ ɑ́thödhi wun ki tegø men-ɑ bɑnge kɑ̈ri wun, mɑ́ e nudd e mïdh-ɑ møg-ɑ ɑ́nywɑge kí kweyyi wun cøn, ni kɑ̀ bëëde dicyɑ̈ngtïn. 
DEU.8.19	De keløg wɑ̈thi wun ówïl ki Jwøøg wun, Jwøng-ɑ Ácwɑ̈ɑ̈j, kɑ wu kedh-ɑ be mɑlli jwögg møøgø, wɑ̈thi wun ópɑ̈ɑ̈dh. Wu ɑ́rum ki kyëddø yi yɑn dicyɑ̈ngtïn. 
DEU.8.20	Keløg kwøbbi Jwøng-ɑ Ácwɑ̈ɑ̈j pɑ lïngi yi wun, wu ónɑ̈g yi en ni jurr-ɑ dwɑdde nɑ̈gø ɑnɑn, kì bøli wun.
DEU.9.1	“Lïng wun, wun ɑ tyëng Isrɑil! Dicyɑ̈ngtïn Nɑm Urdun obɑ̈ɑ̈nø yi wun, wu kedh-ɑ be kwɑnyi pìnyi jurrì mø døngø, mø teg kibøli wun, pödhø me yije di kɑ̈dd mø døngø, gɑ ɑwen ki dör mø wɑ̈dhi mɑl. 
DEU.9.2	Tyëngpinyɑni, kwɑrri Anɑk, ngëddi gen døngø, o ge bɑ̈rrø, per gen ɑ́lïngi yi wun kinni bong ji mø cuggi cung kì bøli gen. 
DEU.9.3	De ólidh yi wun dicyɑ̈ngtïn kinni Jwøøg wun, Jwøng-ɑ Ácwɑ̈ɑ̈j cyɑ̈dh-ɑ́ɑ̀ bøli wun, e opɑ̈mmø ni mɑc. Gï ótyɑme, kɑ ge cyeddi yi wun, ge ójwɑn ki nɑ̈gø yi wun ni kɑ ɑ́kööb Jwøng-ɑ Ácwɑ̈ɑ̈j.
DEU.9.4	“Keny-ɑ órum gen ki cyeddø yi Jwøng-ɑ Ácwɑ̈ɑ̈j kiper wun, kɑ wu ko rum kinni pinyɑni ɑ́mëggi wun kɑ per døøji wun, dɑ́ kipe rɑ̈ji tyëngɑni. 
DEU.9.5	Pɑth kiper bëëdi wun wu tir, o wu gøgg-ɑ dyër ɑ wëggi wun kwɑnyi piny gen yi Jwøng-ɑ Ácwɑ̈ɑ̈j. Gï cyeede wɑ̈g kɑ per rɑ̈ji gen, geki kɑ̀ dwɑdde mïdhi lwöbø men-ɑ ɑ́lwøb yi en geki kweyyi wun: Abrɑhɑm, kí Isɑɑk, kí Yɑgob. 
DEU.9.6	Ngɑ̈nyu wøw kinni piny-ɑ døj ni menɑni nuti mëggi wun yi Jwøng-ɑ Ácwɑ̈ɑ̈j kɑ per kɑ̀ myër wun kí pinyɑni. Wu ceg bëëdø wu bɑ ji mø muddi wun teeg.
DEU.9.7	“Wɑ̈thi wun ko wïl ki kɑ ɑ́wëggu pyëw Jwøøg wun, Jwøng-ɑ Ácwɑ̈ɑ̈j rënyø kì yij pɑ̈l. Wu ɑ́cɑ̈gi pëmø kì cyɑ̈ng-ɑ ɑ́dhwödh wun kì Rïp gïti dicyɑ̈ngtïn wu pemm-ɑ dhøg Jwøng-ɑ Ácwɑ̈ɑ̈j. 
DEU.9.8	Cɑgg ɑ́ kì Kïti Sinɑy, Jwøng-ɑ Ácwɑ̈ɑ̈j pyëwe ɑ́wëggi rënyø yi wun ki mendwøng, me di nɑ̈ge wun. 
DEU.9.9	 Yɑ ɑ́yedhi wïj kït be dwɑɑyi ópɑ̈nni kït ɑ́ryew, ópɑ̈nn-ɑ kömi gen ógweed Cigg, kɑ yɑ obëëdø kì wïj kït ki cyɑ̈ng pyɑ̈r ɑ́ngwen yɑ pɑ cyɑ̈mø, o bong pï mɑ ɑ́mɑdhɑ. 
DEU.9.10	Codhe, ɑmëggi yɑn ópɑ̈nni kït møgɑni ryeet, gen ɑ kïtt-ɑ kömi gen ɑ́gweede møg-ɑ ɑ́köbbe wun, e kööb ɑ yij mɑc. Gï ɑ́gwede ki cinge, gen ɑ møg-ɑ ɑ́köbbe wun, wu ócungø kì thɑ kït. 
DEU.9.11	Kì bɑng cyɑ̈ng pyɑ̈r ɑ́ngwen kí wɑ̈rr pyɑ̈r ɑ́ngwen, ɑ ɑ́mëggi yɑn kïttɑni ryeet, kïtt-ɑ kömi gen ógweed Cigg.
DEU.9.12	“Codhe, ɑköbbi yɑn yi Jwøng-ɑ Ácwɑ̈ɑ̈j kinni, ‘Jwɑn kedhi piny thɑ kït, kipe jií møg-ɑ ɑ́kɑ̈ɑ̈l yi yïn kì Rïp ɑ́rënyi, kɑ ge ogöögø ki gïnrɑj. Møg-ɑ ɑ́cïgɑ gen ɑ́jwɑn gen ki wiyø, ri gen ɑ́göggi gen ki ngïji.’
DEU.9.13	“Yɑ ɑ́köbbi thyew yi Jwøng-ɑ Ácwɑ̈ɑ̈j kinni, ‘Jiɑni ngɑ̈nyi yi yɑn kinni muddi gen teeg. 
DEU.9.14	Yɑ ko pɑ̈nyí jogø, wiy ge nɑ̈gɑ bënn, o nyingi gen lɑ̈ɑ̈nyɑ kì kömi piny, o yï gwøgɑ yïn ɑ́ pödhø me dwøng kibøli gen.’
DEU.9.15	“Codhe, ɑløgɑ riɑ kɑ yɑ yïnh-ɑ piny kì wïj kït, yɑ kɑ̈ll-ɑ ópɑ̈nni kït ɑ́ryew møg-ɑ kömi gen ógweed Cigg. Kït ɑ́bëëd e ceg-ɑ lyelø ɑ́ mɑc. 
DEU.9.16	Kɑ yodɑ ceth kinni Ciggi Jwøøg wun Jwøng-ɑ Ácwɑ̈ɑ̈j pyeem wun, kɑ ri wun göggi wun ki røjø mɑ dhɑb, ɑ́ ngïji jwøg, wu ɑ́jwɑn pɑ̈dø kì ri Jwøng-ɑ Ácwɑ̈ɑ̈j. 
DEU.9.17	Aleengɑ ópɑ̈nni kït møgɑni ryeet piny kì bøli wun, kɑ ri gen mød gen. 
DEU.9.18	Abøødhɑ riɑ bøli Jwøng-ɑ Ácwɑ̈ɑ̈j ki cyɑ̈ng pyɑ̈r ɑ́ngwen, kí wɑ̈rr pyɑ̈r ɑ́ngwen ni tyeli mɑl, yɑ nuti cyɑ̈mø, o bong pï mɑ ɑ́mɑdhɑ, ki gööj orøng-ɑ ɑ́gwøg yi wun, ɑ ɑ́rënyi pyëw Jwøng-ɑ Ácwɑ̈ɑ̈j. 
DEU.9.19	 Yɑ ɑ́bëëd yɑ óböggø yi rɑ̈ji pyëw Jwøng-ɑ Ácwɑ̈ɑ̈j, mɑ́ pyëwe ɑ́rënyi ki mendwøng, ki me di nɑ̈ge wun, de kwɑ̈jjɑ ɑ́cigi lïngø yi Jwøng-ɑ Ácwɑ̈ɑ̈j. 
DEU.9.20	Jwøng-ɑ Ácwɑ̈ɑ̈j ɑ́bëëd thyew pyëwe rɑɑj ki Aɑron, ki men di nɑ̈ge gøn, de yɑ ɑ́kwɑ̈jji kipere kì bøli kenyɑni. 
DEU.9.21	Kɑ gïi orøg men-ɑ ɑ́gwøg yi wun, ɑ løg rønyi dhɑb kwɑnyɑ, kɑ leengɑ mɑc. Kɑ tørrɑ, ɑgurɑ en, kɑ ogöögø ɑ́ búr, kɑ búrɑni pwöögɑ nɑm-ɑ rïngi piny kì wïj kït.
DEU.9.23	 Keny-ɑ ɑ́öre wun kì Kɑdic Berniyɑ̀, kinni kedhu be kwɑnyi piny-ɑ mëgge wun. Jwøøg wun, Jwøng-ɑ Ácwɑ̈ɑ̈j dhøge ɑ́pyem yi wun, kɑ ocögø e pɑ gɑ̈n yi wun. 
DEU.9.24	Wu ɑ́bëëd wu nyi pemm-ɑ dhøg Jwøng-ɑ Ácwɑ̈ɑ̈j ceth, ki kër-ɑ ɑ́ngɑ̈nyɑ wun.
DEU.9.25	“Codhe, ɑbuudɑ yijɑ rum yɑn piny kì bøli Jwøng-ɑ Ácwɑ̈ɑ̈j ki cyɑ̈ng pyɑ̈r ɑ́ngwen, kí wɑ̈rr pyɑ̈r ɑ́ngwen, mɑ́ e ɑ́yodɑ kinni dwɑdd-ɑ nɑ̈gi wun. 
DEU.9.26	Kɑ Jwøng-ɑ Ácwɑ̈ɑ̈j kwɑjjɑ kinni, “Wuö, Jwøng-ɑ Ácwɑ̈ɑ̈j, jií ko nɑ̈ɑ̈g, gen ɑ ji-ɑ ɑ́yiel yi yïn, kɑ ge kɑ̈ɑ̈l yi yïn wɑ̈g kì Rïp, ki tegí. 
DEU.9.27	Wïjí ko wïl ki bɑ̈nggí: Abrɑhɑm, kí Isɑɑk, kí Yɑgob, kɑ yï ko nenni rɑ̈ji ji møg geki tegi muddi gen, kí orøøg gen. 
DEU.9.28	Mɑ́ ke nɑ̈ɑ̈g gen, tyëng Rïp okööbø kinni, i yï ódhɑlø yi kïdhi jií yij piny-ɑ ɑ́kwøb yi yïn kinni ge ókïdhí yije, bene ɑ bɑnge nɑ̈ɑ̈g gen yi yïn kì yij pɑ̈l. Ge okööbø kinni i jií kïdhi yïn yij pɑ̈l be nɑ̈gø, mɑ́ ge mɑɑn yi yïn. 
DEU.9.29	O bene gen ji-ɑ ɑ́myeg yi yïn gɑ jií, ji-ɑ ɑ́kɑ̈ɑ̈l yi yïn wɑ̈g kì Rïp ki tegí, teng-ɑ dwøng cɑrø.’
DEU.10.1	“Codhe, ɑköbbi yɑn yi Jwøng-ɑ Ácwɑ̈ɑ̈j kinni, ‘Twïg ki ópɑ̈nni kït ɑ́ryew ni mø tyeli mɑl, kɑ yï göög ki sɑndug mɑ yɑdh men yije cïb gen. Kɑ yï bï yïɑ mɑl wïj kït, 
DEU.10.2	o kwøbb-ɑ ɑ́ying kömi ópɑ̈nni møg-ɑ ɑ́mød ri gen kɑ ɑ́leeng gen piny, gweedɑ kömi møg-ɑ kɑ̈ɑ̈l yi yïn, codhe o ge kïdhi yi yïn yij Sɑndug.’
DEU.10.3	“Codhe, ɑgöögɑ ki Sɑndug ki yɑdh ɑ́lwiy, kɑ yɑ otwïgø ki ópɑ̈nni kït ɑ́ryew ni mø tyeli mɑl, kɑ ge kïdhɑ mɑl wïj kït. 
DEU.10.4	Codhe, kɑ Jwøng-ɑ Ácwɑ̈ɑ̈j møg-ɑ ɑ́kwønge ki gwedø kì kömi kïtti tyeli mɑl, gweede kömi mø cyɑ̈n, ɑ løg Cigg-ɑ Pyɑ̈rø møg-ɑ ɑ́mëgge wun, wu ying-ɑ thɑ kït, e kööb ɑ yij mɑc, cyɑ̈ng-ɑ ɑ́cugi wun. Ge ɑ́mëggi yɑn yi Jwøng-ɑ Ácwɑ̈ɑ̈j, gen ɑ ópɑ̈nni kït møgɑni ryeet, 
DEU.10.5	ɑløgɑ riɑ, kɑ yɑ dwöög-ɑ piny thɑ kït. Kɑ ge cïbɑ yij sɑndung-ɑ ɑ́gwøg yi yɑn, ɑbëëd gen kì kenyɑni ni kɑ ɑ́köbbi yɑn yi Jwøng-ɑ Ácwɑ̈ɑ̈j.”
DEU.10.7	Adhwödh gen kì kenyɑni, kɑ ge kedh-ɑ Gudgɑdɑ̀, kɑ ge odhwödhø këti, kɑ ge kedh-ɑ Yotbɑthɑ̀ kun-ɑ ngeeny pï. 
DEU.10.8	 Kenyɑni ɑ ɑ́kwɑɑny gøl Leebì yi Jwøng-ɑ Ácwɑ̈ɑ̈j gɑ tyëng kɑ̈lli Sɑnduug Cigg, o ge nyi cungi gen kì bøle ge gögg-ɑ en gɑ ókwër, o ge nyi kwëëng gen ki nyinge. A nudd ɑ́ gwøøg gen gïti dicyɑ̈ngtïn. 
DEU.10.9	Bene ɑ ɑ́cög gøl Leebì nuti nëngø ki piny ni kɑ̈ll-ɑ kyeelø, lɑ̈ng-ɑ ɑ́mëggi gen bɑ bëëdi gen gɑ ókwërri Jwøng-ɑ Ácwɑ̈ɑ̈j, ni kɑ ɑ́kwøbii ceth yi Jwøng-ɑ Ácwɑ̈ɑ̈j Jwøøg wun.)
DEU.10.11	Codhe, ɑköbbe yɑn i peejɑ wun be kwɑnyi piny-ɑ ɑ́köbbe kweyyi wun kinni gø ómëgge gïn.
DEU.10.12	“Anɑn wun ɑ tyëng Isrɑil, lïngu gïn-ɑ dwɑddi yi Jwøøg wun, Jwøng-ɑ Ácwɑ̈ɑ̈j kì yï wun, Mɑllu Jwøng-ɑ Ácwɑ̈ɑ̈j, kɑ møg-ɑ nyi kwøbe bënn nyi gwøg wun. Mɑɑr wun en, kɑ göggi wun ki pëthi wun bënn. 
DEU.10.13	Kɑ Cigge bënn mïdhi wun. Ciggɑni bënn mëggɑ’ wun dicyɑ̈ngtïn kɑ per kinni, o wu yïddi wun ki døøjø. 
DEU.10.14	Cɑgg ɑ́ mɑl ɑ lɑ̈wi, bɑ mi Jwøng-ɑ Ácwɑ̈ɑ̈j. Piny bɑ mee thyew geki jɑmm-ɑ yije bënn. 
DEU.10.15	De kweyyi wun mɑɑr yi Jwøng-ɑ Ácwɑ̈ɑ̈j ki mendwøng kibøli tyëng-ɑ kyeelø, ɑmyege wun, wun ɑ́ jie gïti dicyɑ̈ngtïn. 
DEU.10.16	Kɑ ɑ́rum bëëde kinøw, mïdhu kwøbbi Jwøng-ɑ Ácwɑ̈ɑ̈j, kɑ wu ko pëëm këti. 
DEU.10.17	 Jwøøg wun, Jwøng-ɑ Ácwɑ̈ɑ̈j, bɑ Jwøk me dwøng kibøli jwögg bënn, bong tegø me pɑ̈r ki tege. Dwøng o ceg kɑ böggø. Pɑ nyi gënyø o pɑ nyi yïëy kwɑjjø ki gïïpiny. 
DEU.10.18	Pɑ nyi dwɑddi kinni, o kïj geki thwöm ruj, tyëngpɑth møg-ɑ bëëdø kì kellee mɑɑr yi en, kɑ gï nyi thödhe ki gïncɑm kí ógudh. 
DEU.10.19	Kɑ̀ bëëde kinøw, mɑɑr wun tyëngpɑth møg-ɑ bëëdø kì kelli wun, mɑ́ wu ɑ́bëëd wu bɑ wëdhh kì Rïp. 
DEU.10.20	Lïngí kwøbbi Jwøgí, Jwøng-ɑ Ácwɑ̈ɑ̈j, kɑ mɑllí, e kete kete. Mïdhí cigge, kɑ yï nyi köngí ki nyinge kete. 
DEU.10.21	Lenhí, bɑ Jwøgí. O men-ɑ́ gïïngɑ̈ngø møg-ɑ døngø, møg-ɑ ɑ́gwøge kiper wun ɑ́lidh yi yïn ki wɑngí. 
DEU.10.22	 Keny-ɑ ɑ́kedhi kweyyi wun Rïp, kwɑnni gen ɑ́bëëd gɑ pyɑ̈r ɑ́bïryew codhi gen. De ɑnɑn kwɑnni wun nuti gwøgø yi Jwøøg wun, Jwøng-ɑ Ácwɑ̈ɑ̈j, ge gïïr ni kyell kì mɑl?
DEU.11.1	“Mɑɑru Jwøøg wun, Jwøng-ɑ Ácwɑ̈ɑ̈j, kɑ cigge bënn mïdhi wun ceth. 
DEU.11.2	Dicyɑ̈ngtïn, pɑr wun møg-ɑ ɑ́dïd yi wun kì yï Jwøng-ɑ Ácwɑ̈ɑ̈j. Pɑth ki nyigi wun ɑ ɑ́lidh møgɑni, dɑ́ men-ɑ́ wun kì ri wun. Álidh yi wun eni döngi Jwøng-ɑ Ácwɑ̈ɑ̈j geki tege, 
DEU.11.3	 kí gïïngɑ̈ngø møg-ɑ ɑ́gwøge. Gïg-ɑ ɑ́gögge rɑ̈ɑ̈dh Rïp geki pödhe bëne ɑ́lidh yi wun. 
DEU.11.4	 Álidh yi wun kër-ɑ ɑ́nɑ̈ge yɑɑy Rïp bëne kí kyënye geki yɑ̈the, keny-ɑ ɑ́rïngi gen bɑng wun, kɑ gï mudde Nɑɑm Omeli Kwɑrø. 
DEU.11.5	Gïg-ɑ ɑ́gwøg yi Jwøng-ɑ Ácwɑ̈ɑ̈j kì yij pɑ̈l kiper wun, gïti kɑ ɑ́wɑ̈nhi wun keny, ɑ́lidh yi wun. 
DEU.11.6	 Pɑru gïn-ɑ ɑ́gögge Dɑthɑn geki Abirɑm wɑ̈ddi Eliɑb kì gøl Ruben. A ɑ́yieb piny ree e onennø yi dhɑnhø bëne, kɑ gï mwønye geki kɑ̈lli gen, kí kemmi gen, kí bɑ̈nggi gen geki dhögi gen. 
DEU.11.7	Wun kiri wun ceth, ɑ ɑ́lidh gïgdøngø møg-ɑ ɑ́gwøg yi Jwøng-ɑ Ácwɑ̈ɑ̈j.
DEU.11.8	“Mïdhu cigg-ɑ ɑ́mëggɑ wun bënn dicyɑ̈ngtïn, o wu ócuggi wun ki bɑ̈ɑ̈ni nɑm, wu kedh-ɑ be kwɑnyi pinyɑni. 
DEU.11.9	O wu óbëëd wun ki keny me bɑ̈ɑ̈r kì piny kɑ̈r, piny-ɑ yije mulli yi cɑg geki møøw kïc, piny-ɑ ɑ́köbbi kweyyi wun yi Jwøng-ɑ Ácwɑ̈ɑ̈j kinni gø ómëgge kwɑrri gen. 
DEU.11.10	Piny-ɑ ókwɑny yi wun ɑ́ mi wun, pɑ pɑ̈r ki piny Rïp, kun-ɑ ɑ́bëëd wun kɑ̈ge dööng. Kenyi kɑ̈ɑ̈g wun kì kunɑni, jɑmm-ɑ kɑ̈g nyi ceg kɑ cɑwwø, o bɑ gwøg me teeg, 
DEU.11.11	de piny-ɑ kedhi yi wun bɑ piny me yije di kïttì, kí törr; piny me yije nyi mɑ̈gi yi kødh. 
DEU.11.12	Pinyɑni kor-ɑ yi Jwøøg wun, Jwøng-ɑ Ácwɑ̈ɑ̈j kì yij run bëne.
DEU.11.14	Keny-ɑ ógwøg wun møgɑni, Jwøng-ɑ Ácwɑ̈ɑ̈j ókɑ̈ni piny ki kødh kì bøli keny-ɑ dwɑddii, o bëëd e bong mel, o bëëd e dɑ byel, kí møgi oløg, kí møøw dhetun kì yï wun, 
DEU.11.15	kí lum men cɑm yi dhögi wun. O wu óyɑ̈ng wun. 
DEU.11.16	Ri wun ko wëggu thɑbø, kɑ Jwøng-ɑ Ácwɑ̈ɑ̈j wiyu piny, kɑ wu kedh-ɑ be mɑlli jwögg møøgø, kɑ ri wun bøødh wun bøli gen. 
DEU.11.17	Ogöög wun ki gïn ni menɑni, Jwøng-ɑ Ácwɑ̈ɑ̈j pyëwe órënyi ki wun, kɑ kødh mɑ̈ɑ̈ne, kɑ wu ojɑdø ki byel. Codhe, kɑ wu jwɑn-ɑ thøø kì kunɑni, cɑgg ɑ́ kɑ̀ bëëd pinyɑni ɑ́ piny me døj.
DEU.11.18	“Cïbu ciggɑni pëthi wun. Twööj wun gen bɑ̈ddi wun, kɑ ge rug wun gɑ ɑcwɑddì kì wɑ̈thi wun, gɑ møg nyi pɑ̈ddi wun. 
DEU.11.19	Pwönyu gen nyigi wun. Nyi kööb wun kì ri gen kenyi ying wun pɑc, wɑlɑ̀ wu ying-ɑ pɑ̈l, wɑlɑ̀ wu ceg-ɑ ywömø, wɑlɑ̀ wu ogöögø. 
DEU.11.20	 Kɑ ge gweed wun ɑ́dyëddi uddi wun kí dhøggi kɑ̈lli wun. 
DEU.11.21	O wu óbëëd wun, wuki nyigi wun ki keny me bɑ̈ɑ̈r kì piny-ɑ ɑ́kwøb yi Jwøng-ɑ Ácwɑ̈ɑ̈j kinni, gø ómëgge kweyyi wun. Wu óbëëdø kì pinyɑni ki kɑɑm me bɑ̈ɑ̈r ni kɑɑm-ɑ nud mɑl kì kömi piny.
DEU.11.22	“Cigg-ɑ ɑ́mëggɑ wun, mïdhu gen kidøøj. Mɑɑru Jwøøg wun, Jwøng-ɑ Ácwɑ̈ɑ̈j, nyi gwøgu gïn-ɑ ɑ́cïgɑ wun, kɑ yïëyø mi wun mïdhi wun. 
DEU.11.23	Codhe o jurr-ɑ kyeelø bënn cyedde kì bøli wun, o pödhh-ɑ ɑ́bëëd ge teg, o ge døngø kibøli wun kwɑny yi wun. 
DEU.11.24	 Piny-ɑ ókedhi yi wun, kɑ tyelli wun këël wun yije, ceg-ɑ gwøg ɑ́ mi wun. Piny wun cɑ̈g-ɑ́ɑ̀ yij pɑ̈l kì wɑɑng wurlwɑl gïti kïtti Lubnɑn kì wɑɑng wuudø, o cɑ̈ge kì kömi Nɑm Porɑt kì wɑɑng cyɑ̈ɑ̈ng mwøl, gïti kömi Nɑɑm Omeli Tɑr kì wɑɑng cyɑ̈ɑ̈ng böörø. 
DEU.11.25	Ji ógöjji bwøgø yi Jwøng-ɑ Ácwɑ̈ɑ̈j kì keny-ɑ kedhi yi wun kì yij pinyɑni, ni kɑ ɑ́kööbe ceth, o bong dhɑnhø men-ɑ ólwɑ̈ng wun ki jogø.
DEU.11.26	“Yɑ cïb-ɑ gyëdh geki cyën bøli wun dicyɑ̈ngtïn; 
DEU.11.27	bɑ gyëdh ke mïdhu ciggi Jwøøg wun, Jwøng-ɑ Ácwɑ̈ɑ̈j, cigg-ɑ ɑ́mëggɑ wun dicyɑ̈ngtïn. 
DEU.11.28	De bɑ cyën ke pɑ mïdhi ciggɑni yi wun, kɑ wu kedh-ɑ be mɑlli jwögg møøgø, mø nuti pɑ̈nyø mɑllø yi wun cøn. 
DEU.11.29	 Keny-ɑ ókïdhi wun piny-ɑ ókwɑny yi wun ɑ́ mi wun yi Jwøng-ɑ Ácwɑ̈ɑ̈j, wøw wun gyëdh kì Kïti Geridhïm, kɑ cyën wøw wun kì Kïti Ebɑl. 
DEU.11.30	(Kïttɑni ryeet ying-ɑ løøg Nɑm Urdun kì wɑɑng cyɑ̈ɑ̈ng böörø kì piny tyëng Kɑnɑɑn møg-ɑ bëëdø kì Töör Urdun. Ge ying-ɑ wɑɑng cyɑ̈ɑ̈ng böörø, o ge cyɑ̈gi ki yenhi kwër kì Moriyɑ̀ kì buti Gilgɑl). 
DEU.11.31	Wu bɑ̈ɑ̈n-ɑ Nɑm Urdun, wu kedh-ɑ be kwɑnyi pönh-ɑ ɑ́mëggi wun yi Jwøøg wun, Jwøng-ɑ Ácwɑ̈ɑ̈j, ókwɑny yi wun ceth, kɑ wu obëëdø kì yije. 
DEU.11.32	De wu di dwɑddø o wu mïdhu cigg geki kwöng-ɑ ɑ́mëggɑ wun dicyɑ̈ngtïn, mïdhu gen ceth.
DEU.12.1	“Bene cigg-ɑ ómïdhi yi wun ek, ki runn-ɑ óbëëd wun kì piny-ɑ mëggi wun yi Jwøng-ɑ Ácwɑ̈ɑ̈j, ɑ bɑ Jwøøg kweyyi wun ɑ́ men kwɑny yi wun gïti ɑtheer. Mïdhu ciggɑni kidøøj, kɑ wu göög wun kì bɑng gen. 
DEU.12.2	Kɑ̈jj-ɑ ɑ́bëëd ge nyii mɑ̈ddø yi jurr-ɑ ɑ́ying pinyɑni, cøøru gen piny, kɑ kɑ̈jj-ɑ nyi mɑlli jwögg møgɑni kì wɑ̈thi ótøng cøør wun piny, kí møg-ɑ thɑ̈thi yenh-ɑ mɑr. 
DEU.12.3	 Cøøru këlli lɑm mø gen piny, kɑ yïkki gen kedhhi wun. Rɑ̈bu ngïjji Aceerɑ̀ jwøøg gen, jwøng-ɑ dhɑjø, kɑ ngïji jwögg tørri wun, o ge cög gen ge pɑ cigi mɑllø kì kɑ̈jjɑni.
DEU.12.4	“Jwøøg wun, Jwøng-ɑ Ácwɑ̈ɑ̈j, ko mɑlli wun ki yëth-ɑ mɑlli jwögg-ɑ kyeelø yi jii gen. 
DEU.12.5	Jwøøg wun, Jwøng-ɑ Ácwɑ̈ɑ̈j ókɑ̈bbi kì kelli pìnyi wɑ̈thi kɑ̈lli wun, ki kej ɑ́kyel me nyi kedhi yi teedø bëne be mɑllii. 
DEU.12.6	Kenyɑni ɑ kïdhi wun gëdhhi wun, gëdhh-ɑ rɑ̈b geki gëdhh-ɑ kyeelø, kí ɑ́kyeel pyɑ̈rri jɑmmi wun, kí jwödhø, kí wïj köngi wun, kí kɑyyi dhögi wun geki dyëgi wun. 
DEU.12.7	Kenyɑni kì bøli Jwøøg wun, Jwøng-ɑ Ácwɑ̈ɑ̈j, ɑ ógyëëdh wun, kenyɑni ɑ ócyɑ̈ɑ̈m wun, wuki kɑ̈lli wun, o pëthi wun med gen kɑ̀ cɑmu jɑmm-ɑ ɑ́gwøg yi wun ki kwɑ̈ɑ̈g wun.
DEU.12.8	“Keny-ɑ óbëën bøli kenyɑni, wu koo göögø ki gwøøg cøn, ɑ ɑ́göög dhɑnhø wïje. Gïti ɑnɑn, wu kwɑ̈jj-ɑ yëth-ɑ dwɑddi yi wun, 
DEU.12.9	kipe kɑ̀ nuti kedhu piny-ɑ mëggi wun yi Jwøøg wun Jwøng-ɑ Ácwɑ̈ɑ̈j, piny-ɑ yije óbëëd yi wun ki mër. 
DEU.12.10	Keny-ɑ óbɑ̈ɑ̈n wun Nɑm Urdun, wu ówëggi bëëdø kì pinyɑni yi Jwøng-ɑ Ácwɑ̈ɑ̈j, wu ókorri yi en kipe tyëngmɑ̈ɑ̈nø bënn, wu óbëëdø ki mër. 
DEU.12.11	Jwøng-ɑ Ácwɑ̈ɑ̈j ómëggi ki kej ɑ́kyel ɑ́ keny nyi mɑllii, kɑ jɑmm-ɑ ɑ́cïge wun bënn nyi kïdhu kunɑni, ɑ løg gëdhhì mø wun møg-ɑ rɑ̈b geki gëdhh-ɑ kyeelø, kí ɑ́kyeel pyɑ̈rri jɑmmi wun geki jwödhø, kí wïj köngi wun møg-ɑ ɑ́köbbu Jwøng-ɑ Ácwɑ̈ɑ̈j kinni ge ómuuj yi wun. 
DEU.12.12	Bëëd wun pëthi wun omedø kì bøli Jwøøg wun, Jwøng-ɑ Ácwɑ̈ɑ̈j wuki nyigi wun, kí bɑ̈nggi wun, kí Kwɑrri Leebì møg-ɑ bëëdø kì kɑ̈ddi wun, mɑ́ yï gen bong piny mɑ ɑ́mëggi gen ɑ́ mi gen, ni wɑ̈thi kɑ̈ll-ɑ kyeelø. 
DEU.12.13	Wu ko nyi wɑ̈dhi ngɑl ki gëëdhi kì keny-ɑ dwɑddi yi wun, 
DEU.12.14	nyi ngɑl wun gen kì keny-ɑ ómyeg yi Jwøng-ɑ Ácwɑ̈ɑ̈j kì yij piny kɑl ɑ́kyel kì kelli kɑ̈ddi wɑ̈thi kɑ̈lli wun. Kenyɑni ɑ ómuuj wun ki gëdhh-ɑ rɑ̈b, yije thyew ɑ ógwøøg jɑmm-ɑ kyeelø bënn møg-ɑ ɑ́cïgɑ wun.
DEU.12.15	“De wu ócuggø cɑm ki rïnggi jɑmmi wun kì keny-ɑ bëëd wun. Wu ócuggø cɑm ki jɑmm-ɑ ɑ́mëggi wun yi Jwøng-ɑ Ácwɑ̈ɑ̈j bënn, ni kɑ̀ dwɑddu en. Wu ceg-ɑ cɑm ki gen cɑgg wu ywëdhø, wɑlɑ̀ wu dhïw, ni ke di cɑm wun rïngi tɑ̈ng wɑlɑ̀ rïngi ɑ́køny. 
DEU.12.16	 De remmi gen ko cɑm wun, kønyu remmi gen piny ni pï. 
DEU.12.17	Jɑmm-ɑ mëggu Jwøng-ɑ Ácwɑ̈ɑ̈j ko cɑm kì keny megø, cɑgg ɑ́ ɑ́kyeel pyɑ̈ri byelli wun, wɑlɑ̀ møgi oløg, wɑlɑ̀ møøw dhetun, kí kɑyyi dyëgi wun geki dhögi wun, kí wïj köngi wun, kí jwödhø, wɑlɑ̀ gëdhh-ɑ kyeelø. 
DEU.12.18	Cɑmu jɑmmɑni kì keny-ɑ ómyeg yi Jwøøg wun, Jwøng-ɑ Ácwɑ̈ɑ̈j, cɑɑm gen kì bøli Jwøng-ɑ Ácwɑ̈ɑ̈j yi wun, wuki nyigi wun, kí bɑ̈nggi wun, kí Kwɑrri Leebì møg-ɑ bëëdø kì kɑɑl wun, kɑ wu bëëd wun pëthi wun omedø kipe gïn-ɑ gwøg yi wun. 
DEU.12.19	Jɑmm-ɑ nyi mëggi Kwɑrri Leebì ko nyi wiy ki muujø kì cyɑ̈ngg-ɑ óbëëd wun bënn kì pinyɑni, piny wun.
DEU.12.20	“Keny-ɑ ólɑɑny piny wun yi Jwøøg wun, Jwøng-ɑ Ácwɑ̈ɑ̈j ni kɑ ɑ́kööbe, wu ócyɑ̈mø ki rïngø ni kɑ̀ dwɑddii yi wun. 
DEU.12.21	Mɑ́ keny-ɑ ómyeg yi Jwøng-ɑ Ácwɑ̈ɑ̈j ógöögø ki me lɑ̈wi ki wun, dhɑnhø ócuggø ngɑl ki dyel wɑlɑ̀ dhyɑng me cɑm yi en, kì keny-ɑ bëëde, kì ri jɑmm-ɑ ɑ́mëggi wun yi Jwøøg wun, Jwøng-ɑ Ácwɑ̈ɑ̈j, kɑ wu ocyɑ̈mø ki rïngø ni kɑ̀ dwɑddii yi wun, kì kɑɑl wun ni kɑ ɑ́köbbɑ wun. 
DEU.12.22	Ngɑn dhïw wɑlɑ̀ ywëdhø ócuggø cɑm ki rïngɑni, ni ke di cɑm wun rïngi tɑ̈ng wɑlɑ̀ rïngi ɑ́køny. 
DEU.12.23	 De rïngø ko cɑm wun ki remø kì ree, remø bɑ wëy, ko cɑm wun kyeel ki rïngø. 
DEU.12.24	Remø ko cɑm wun, nyi køny wu en piny ni pï. 
DEU.12.25	Keløg ciggɑni ómïdhi yi wun, Jwøng-ɑ Ácwɑ̈ɑ̈j pyëwe óbëëd e med, kɑ bong-ɑ gïn cɑ̈nni wun, wuki kwɑrri wun. 
DEU.12.26	Jwödhø geki wïj köngø bënn, nyi kïdhu gen kej mɑ̈ddø men-ɑ ómyeg yi Jwøng-ɑ Ácwɑ̈ɑ̈j. 
DEU.12.27	Muuj wun kì kenyɑni kì wïj këli lɑm mi Jwøng-ɑ Ácwɑ̈ɑ̈j ki gënh-ɑ nyi rɑ̈b bëne, nyi ngɑ̈ɑ̈d wun kì kenyɑni ki gëdhh-ɑ kyeelø thyew, gɑ møg cɑm yi wun, kɑ remmi gen nyi køny wïj këli lɑm. 
DEU.12.28	Mïdhu møg-ɑ ɑ́cïgɑ wun bënn, o bëëd e bong gïn cɑ̈nni wun, wuki kwɑrri wun gïti ɑtheer, mɑ́ wu gwøg-ɑ dyër, gïn-ɑ mïni pyëw Jwøøg wun, Jwøng-ɑ Ácwɑ̈ɑ̈j.
DEU.12.29	“Pödhh-ɑ kyeelø ónɑ̈g yi Jwøng-ɑ Ácwɑ̈ɑ̈j, Jwøøg wun keny-ɑ ókedh wun, wu mɑɑg-ɑ piny gen, kɑ pinyɑni kwɑny yi wun, kɑ wu pëgg-ɑ yije. 
DEU.12.30	Keny-ɑ órum jurrɑni ki nɑ̈gø yi Jwøng-ɑ Ácwɑ̈ɑ̈j, wu ko ngöyi ki yëth-ɑ nyi kwɑjji gen jwöggi gen, mɑ́ menɑni óbëëd ɑ́ gïn kɑ̈ni ki thøø. 
DEU.12.31	Jwøøg wun, Jwøng-ɑ Ácwɑ̈ɑ̈j ko kwɑjji wun ki yëth-ɑ nyi kwɑjji jurrɑni jwöggi gen, mɑ́ kenyi kwɑjji gen jwöggi gen, ge nyi gøgg-ɑ gïgrijjø mø mɑɑn yi Jwøng-ɑ Ácwɑ̈ɑ̈j. Men-ɑ́ nyigi gen nyi rɑ̈bbi ge’ jwöggi gen kì wɑ̈thi këlli lɑm, gɑ gëdhhì.
DEU.13.1	“Jøtöng wɑlɑ̀ tyëng-ɑ nyi bɑ̈gø ki lɑ̈g ócuggø kwøb ce ge ogöögø ki gïïngɑ̈ngø, 
DEU.13.2	kipe kinni o wu cɑ̈gi wun ki kwɑjji jwögg mø nuti pɑ̈nyø kwɑjjø yi wun cøn. De cɑgg møg-ɑ kwøb yi gen bï gɑ dyër, 
DEU.13.3	kwøbbi gen ko lïngi wun. Ge bɑ møg rɑɑng wun yi Jwøng-ɑ Ácwɑ̈ɑ̈j, kipe kinni o yod mɑ́ mɑɑr wun Jwøng-ɑ Ácwɑ̈ɑ̈j ki pëthi wun bënn. 
DEU.13.4	Lugi wun kì bɑng Jwøng-ɑ Ácwɑ̈ɑ̈j kɑ wør wun, lïngu kwøbbe kɑ cigge mïdhi wun, nyi mɑllu en kɑ yïëyø mi wun mïdhi wun. 
DEU.13.5	De nyi nɑ̈g wun tyëngbɑg ki lɑ̈g, geki tyëngtöng møg-ɑ köbbi wun bɑnyi kwøbbi Jwøng-ɑ Ácwɑ̈ɑ̈j, ɑ ɑ́yïëël wun wɑ̈g kì Rïp kun-ɑ ɑ́bëëd wun, wu bɑ bɑ̈ngg. Ji-ɑ ni møgɑni rijjø, ge dwɑdd-ɑ kɑ̈ɑ̈li wun wɑ̈g kì yij bëëdø men-ɑ ɑ́cïgi wun yi Jwøng-ɑ Ácwɑ̈ɑ̈j. Nɑ̈ɑ̈g gen ceth, o ri wun yiel wun ki rɑjjɑni.
DEU.13.6	“Cɑgg ɑ́ ómyëw, wɑlɑ̀ wɑ̈dí, wɑlɑ̀ nyɑrí, wɑlɑ̀ cyëgí men-ɑ mɑɑr yi yïn, wɑlɑ̀ mɑ̈dhí mɑ̈nh-ɑ pere teg, yï ócuggø pɑngø yi en kì gød, kɑ yï thɑɑbe be kwɑjji jwögg-ɑ pɑth, jwögg-ɑ ɑ́bëëd ge kwïj yi kweyyi wun. 
DEU.13.7	Ódi ɑ́kyel kì kelli gen me thɑɑb yïn be mɑlli jwöggi tyëng-ɑ bëëdø kì keny, wɑlɑ̀ jwöggi tyëng-ɑ bëëdø kì kun lɑ̈wi. 
DEU.13.8	Rií ko wëggí thɑbø yi gen, yï ko pɑ̈nyi lïngø ki kwøbbi gen. Pyëwí ko lɑ̈ɑ̈m ki gen, wɑlɑ̀ yijí ko ywöngi kipere, kɑ ge ko korrí. 
DEU.13.9	Nɑ̈g gen! Wiy bëëde ɑ́ yïn ɑ kwöngi ki bɑ̈ddø, kɑ ge bɑ̈lli yi ji bënn. 
DEU.13.10	Bɑ̈lli gen ki tuggi kïttì o ge thøw gen! Mɑ́ ge dwɑdd-ɑ peeji wun yïnø. O Jwøøg wun, Jwøng-ɑ Ácwɑ̈ɑ̈j wiy yi wun, eni ngɑn-ɑ ɑ́yiel wun kì cingi Rïp kun-ɑ ɑ́bëëd wun, wu bɑ bɑ̈ngg. 
DEU.13.11	Keny-ɑ ólïngi gïn-ɑ ɑ́cwöb yi tyëng Isrɑil, ge óbwøg, kɑ bong-ɑ dhɑnhø me göögø ki orøng ni menɑni këti.
DEU.13.12	“Keny-ɑ ópëggu kɑ̈dd-ɑ mëggi wun yi Jwøøg wun, Jwøng-ɑ Ácwɑ̈ɑ̈j, wu ólïngø kinni, 
DEU.13.13	i dɑ ji mø rijjø kì kelli tyëng pödhi wun, mø thɑɑb tyëng kɑɑl gen be mɑlli jwögg mø nuti mɑllø yi wun cøn. 
DEU.13.14	Keløg wu olïngø ki gïg ni møgɑni, yɑbu thɑ́ kwøbbɑni kidøøj, mɑ bëëd gɑ dyër, kinni gïn ni menɑni cwöbø. Keløg ɑ́ dyër, 
DEU.13.15	kɑ tyëng kɑɑlɑni nɑ̈g wun bënn geki dhögi gen kí dyëgi gen thyew. Rënyu kɑɑlɑni bëne ceth, ko di gïn döng. 
DEU.13.16	Cøngu jɑmmi kɑɑlɑni bënn dïkɑɑl, kɑ ge rɑ̈bbu Jwøøg wun, Jwøng-ɑ Ácwɑ̈ɑ̈j gɑ gëëdhi, kɑ kɑɑlɑni wiy bëëde e rënyø gïti ɑtheer, ko cigi gerø këti. 
DEU.13.17	Ko di gïjø me kwɑny yi wun kì ri jɑmm-ɑ ɑ́kwøb kinni rënyi gen kinni tek, o liny Jwøng-ɑ Ácwɑ̈ɑ̈j kwöje, o pyëwe lɑ̈ɑ̈me ki wun; pyëwe ólɑ̈ɑ̈m ki wun, kɑ wu óngënyø ni kɑ ɑ́köbbe kweyyi wun cøn, 
DEU.13.18	keløg cigge bënn møg-ɑ ɑ́mëggɑ wun dicyɑ̈ngtïn ómïdhi yi wun, kɑ gïg-ɑ dwɑddi yi en nyi gwøg yi wun.
DEU.14.2	 Wu bɑ jii Jwøøg wun, Jwøng-ɑ Ácwɑ̈ɑ̈j, wu ɑ́yieny yi en kì kelli jurri kömi piny bëne, o wu gwøge wun ɑ́ møge.
DEU.14.3	“Wu ko pɑ̈nyi cɑm ki gïn-ɑ ɑ́kwøb yi Jwøng-ɑ Ácwɑ̈ɑ̈j kinni ywëdhø. 
DEU.14.4	Wu ócuggø cɑm ki dhög, kí dyëg ɑ́tegg geki römm, 
DEU.14.5	kí nger, kí tenø, kí tɑ̈ng, 
DEU.14.6	geki lɑ̈yy-ɑ yï gen di dɑdd, ɑ nyi dwöögø ki lum. 
DEU.14.7	De lɑ̈yy-ɑ yï gen bong dɑdd, ɑ pɑ nyi dwöögø ki lum, ko pɑ̈nyi ki cɑmø yi wun: Amɑlø, kí ɑ́pwøjø, kí kunikït ge ko cɑm wun, ge ywëdhø, mɑ́ ge odwöögø de yï gen bong dɑdd. 
DEU.14.8	Wu ko cyɑ̈ɑ̈m ki kundhøngø. Kundhøngø ywëdhø, mɑ́ yïe dɑ dɑdd, de pɑ dwöögø ki lum. Lɑ̈yyɑni ko pɑ̈nyi wun ki cɑmø, wɑlɑ̀ ko pɑ̈nyi wun ki nywɑlø ge thøø.
DEU.14.9	“Wu ócuggø cɑm ki rijj-ɑ ri gen di kwɑ́j, o ri gen dɑ ótùn, 
DEU.14.10	de wu ko cyɑ̈ɑ̈m ki gïg-ɑ nɑm, ɑ ri gen bong kwɑ́j kí ótùn, ge ywëdhø.
DEU.14.11	“Wu ócuggø cɑm ki winyy-ɑ dhïw. 
DEU.14.12+DEU.14.13+DEU.14.14+DEU.14.15+DEU.14.16+DEU.14.17+DEU.14.18	De wu bɑ ɑkerø ki cɑmi winy møg: ótïngø, tulø, ólidh, kïïr, ójulø, cor, ɑ́gɑg, wudø, ɑ́bɑmɑc, ówɑngø, ogwørø, bøngø, ɑ́lebø, tögɑcwig kí ɑlïlït.
DEU.14.19	“Twöngg-ɑ ri gen di obërr bënn ywëdhø, ge ko cɑm wun. 
DEU.14.20	Wu ócuggø cɑm ki twöngg-ɑ dhïw.
DEU.14.21	“Nyɑɑr dyel rømø wɑlɑ̀ ɑ́tegø ko thɑl wun ki cɑɑg meye.
DEU.14.23	Codhe, kɑ wu kedhu keny-ɑ ómyeg yi Jwøøg wun, Jwøng-ɑ Ácwɑ̈ɑ̈j ɑ́ keny mɑllii, kɑ ɑ́kyeel pyɑ̈rri jɑmmi wun cɑm kì kenyɑni, kì bøle, cɑɑm gen kì bøli Jwøng-ɑ Ácwɑ̈ɑ̈j ceth, eni byëlø, kí møgi oløg, kí møøw dhetun, kí kɑyyi dhögi wun geki dyëgi wun. Nyi gwøg wun gïn ni menɑni ceth, o wu dïd wun ki wøri Jwøng-ɑ Ácwɑ̈ɑ̈j. 
DEU.14.24+DEU.14.25	Keløg kej mɑ̈ddø lɑ̈wi ki pɑɑ wun, o jɑmmɑni pɑ cuggi tërø, ngeew ɑ́kyeel pyɑ̈rri jɑmm-ɑ ɑ́gëdhhi wun yi Jwøng-ɑ Ácwɑ̈ɑ̈j wɑ̈g, kɑ ngyënyyɑni kïdhu kej mɑ̈ddø, 
DEU.14.26	Kɑ ge ngëëw wun ki gïg-ɑ dwɑddi yi wun, ying-ɑ́ dhyɑng, wɑlɑ̀ dyel, wɑlɑ̀ møgi oløg, wɑlɑ̀ møgi byel, kɑ jɑmmɑni cɑm wun kì bøli Jwøøg wun, Jwøng-ɑ Ácwɑ̈ɑ̈j kì kunɑni wuki kɑ̈lli wun, ki medi pëëth.
DEU.14.27	“Kɑ Kwɑrri Leebì møg-ɑ bëëdø kì kelli wun ko twöön wun, mɑ́ yï gen bong jɑmmì mø bɑ mø gen. 
DEU.14.28	Nyi cøng wun ɑ́kyeel pyɑ̈rri jɑmmi wun bënn kej ɑ́kyel kì kɑ̈ddi wun, kì ri thumi dɑ̈ɑ̈g runn. 
DEU.14.29	Gïncɑm menɑni bɑ mi Kwɑrri Leebì, mɑ́ yï gen bong jɑmmì, gï nywɑg yi gen kɑ wëdhh, kí kïjj, kí thwömm møg-ɑ kɑ̈ddi wun. Nyi dwɑ̈ni gen ki gïg-ɑ dwɑddi yi gen bënn. Nyi gwøgu møgɑni ceth, o jɑmm-ɑ gøggi yi wun bënn gyëdh yi Jwøøg wun, Jwøng-ɑ Ácwɑ̈ɑ̈j.
DEU.15.1	“Kì ri thumi bïryeew runn, kɑ ngyënyyi wun møg-ɑ cwɑggi ji wïyu gen, ge pɑ col këti. 
DEU.15.2	Kinni ngɑn wïdhi wɑɑd gen ngeti Isrɑil ki ngyëny, wïye kwör ngɑnɑni, ngyënyyɑni ko col këti, kwörɑni ɑ́kyer-ɑ yi Jwøng-ɑ Ácwɑ̈ɑ̈j kiree kinni ko pir. 
DEU.15.3	Ngyënyyí møg-ɑ cwɑggi ngɑnpɑth ócuggø pirø yi yïn, de wɑɑd wun ngeti Isrɑil, wïyí kwör-ɑ cwɑgge, ko piir.
DEU.15.4	“Yï ógyëdh yi Jwøgí, Jwøng-ɑ Ácwɑ̈ɑ̈j kì piny-ɑ mëgge yïn. Bong dhɑnhø kì kelli jii wun men-ɑ óbëëdø wɑnge cɑn, 
DEU.15.5	keløg kwøbbi Jwøng-ɑ Ácwɑ̈ɑ̈j ólïngi yi yïn kɑ møg-ɑ ɑ́cïgɑ wun dicyɑ̈ngtïn mïdhi yi wun kidøøj. 
DEU.15.6	Wu ógyëdh yi Jwøng-ɑ Ácwɑ̈ɑ̈j ceth ni kɑ ɑ́kööbe, pödhh mø gïïr ówïdhi kì yï wun, de wu pɑ wïdhi kì yï gen, pödhh mø gïïr ójɑɑg yi wun, de wu pɑ jɑɑg yi gen.
DEU.15.8	Nyi wïdhu en ki gïn-ɑ dwɑddi yi en ceth. 
DEU.15.9	Kɑ ko mɑ̈ɑ̈n wun, kipe kinni runi wiyi körr cyɑ̈ngø. Rumm-ɑ rijjø ni møgɑni ko wëggu bëën wɑ̈thi wun. Keløg e mɑ̈ɑ̈nu wïdhø, ywøøg-ɑ kö Jwøk, kɑ wu óyïddø ki ker. 
DEU.15.10	Thödhí wɑɑd wun yijí bong ɑ́dud, o jɑmmì bënn møg-ɑ gøggi yi yïn gyëdh yi Jwøng-ɑ Ácwɑ̈ɑ̈j. 
DEU.15.11	 Ódi tyëng Isrɑil mø nyingi gen cɑn, ge jɑdø ceth, yɑ ceg-ɑ wun cyee, ge ko nyi twöön wun.
DEU.15.13	Keny-ɑ ógønyí, ko wëggí kedhø ki cingge, 
DEU.15.14	nëngí kì ri jɑmm-ɑ ɑ́gëdhhi yïn yi Jwøng-ɑ Ácwɑ̈ɑ̈j; ɑ løg dyëg, kí byel, kí møgi oløg. 
DEU.15.15	Pɑrru kinni wu ɑ́bëëd wu bɑ bɑ̈ngg kì Rïp, ɑgøøny wun yi Jwøøg wun, Jwøng-ɑ Ácwɑ̈ɑ̈j kì yij bɑ̈ɑ̈ngø, bene ɑ bɑnge cïgɑ wun møg dicyɑ̈ngtïn.
DEU.15.16	“De keløg bɑ̈ngí óbɑ̈nyø’ kedhø, ócuggø bëëdø, mɑ́ yï mɑɑr yi en wuki gølí, o pyëwe tyer-ɑ bëëdø ki wun. 
DEU.15.17	Cïb ɑ́dyëddi ødí, kɑ yïthe twïy, ceg-ɑ gwøg ki bɑ̈ngí ki runn-ɑ ónëëne bënn. Gwøg bɑ̈ngg-ɑ mɑ̈nn kinøw thyew. 
DEU.15.18	Yï ko bëëd yijí teeg ki gønyi bɑ̈ng, mɑ́ yï ɑ́göggi yi en kɑ budi köögi mi ngɑn di kïr, ki runn ɑ́bïkyel. Ogønyií, gïg-ɑ gøggi yi yïn bënn ógyëdh yi Jwøgí, Jwøng-ɑ Ácwɑ̈ɑ̈j.
DEU.15.20	Nyi cɑmu gen wuki kɑ̈lli wun kì bøli Jwøng-ɑ Ácwɑ̈ɑ̈j, kì keny-ɑ bɑ kej mɑ̈ddø, kì yethi runn bënn. 
DEU.15.21	De ke di gïjø me rɑj kì ree, ying-ɑ́ ngwøl, wɑlɑ̀ cwør, wɑlɑ̀ dɑ gïjø megø me rɑj kì ree, ko pɑ̈nyi ki ngɑ̈lli Jwøøg wun, Jwøng-ɑ Ácwɑ̈ɑ̈j. 
DEU.15.22	Cɑmu møgɑni kì kɑɑl wun, cɑɑm gen yi tyëng-ɑ dhïw geki tyëng-ɑ ywëdhø bënn, ni rïngi ɑ́køny wɑlɑ̀ rïngi tɑ̈ng. 
DEU.15.23	 De remmi gen ko cɑm wun, nyi køny piny ni pï.
DEU.16.2	Kedhí keny-ɑ nyi mɑ̈ddi, kɑ yï ngɑ̈ɑ̈d kì kenyɑni ki órömø, wɑlɑ̀ wɑdh kì kelli jɑmmí, men cɑm ɑ́ Ákɑɑdh men wøøw Jwøgí, Jwøng-ɑ Ácwɑ̈ɑ̈j. 
DEU.16.3	Cɑm ki ópuun olwëny, cɑm wun olwëny, ɑ cwøl ɑ́ ópuun orɑng, ki cyɑ̈ng ɑ́bïryew, wu pɑr-ɑ cyɑ̈ng-ɑ ɑ́bëën wun wɑ̈g kì Rïp wu ójwɑnø, cyɑ̈ngɑni ko pɑ̈nyi wïlø kì wɑ̈thi wun ki cyɑ̈ngg-ɑ ónëën wun kì kömi piny. 
DEU.16.4	Ko di kɑl me yije di ówɑj kì piny wun ki cyɑ̈ng ɑ́bïryew møgɑni, kɑ rïngi dyel wɑlɑ̀ rïngi dhyɑng men-ɑ ónɑ̈g kì cyɑ̈ng-ɑ mɑl cɑm bëne kì wɑ̈rɑni ceth, ko di men wɑ̈dhi dhuki.
DEU.16.5+DEU.16.6	“Ngɑɑl gïi Ákɑɑdh kì keny-ɑ ómyeg yi Jwøng-ɑ Ácwɑ̈ɑ̈j ɑ́ kej mɑ̈ddø, ko ngɑl kì keny megø, kì yij piny-ɑ mëggi wun yi Jwøng-ɑ Ácwɑ̈ɑ̈j. Ngɑl cɑ̈ng kedh-ɑ piny, ɑ løg bøli keny-ɑ ɑ́bëën wun wɑ̈g kì Rïp. 
DEU.16.7	Thɑɑl rïngø kɑ cɑm kì kej mɑ̈ddø, kɑ yï døøg pɑɑrí dhuki kì mwøl. 
DEU.16.8	Kɑ wu tyëg wun cyɑ̈ng ɑ́bïkyel wu cɑm-ɑ olwëny, kɑ ri wun cøng wun be mɑlli Jwøøg wun, Jwøng-ɑ Ácwɑ̈ɑ̈j kì bïryeew cyɑ̈ng. Kɑ ko di gwøg kì cyɑ̈ngɑni.
DEU.16.10	Codhe, kɑ Kwëër Kɑj gwøøg yï wør-ɑ Jwøgí, Jwøng-ɑ Ácwɑ̈ɑ̈j. Kɑ yï muuj ki jwödhø me kyëëw ki jɑmm-ɑ ɑ́gëdhhi yïn yi Jwøng-ɑ Ácwɑ̈ɑ̈j. 
DEU.16.11	Kɑ yï bëëd pyëwí med kì bøli Jwøng-ɑ Ácwɑ̈ɑ̈j, wuki nyigí, kí bɑ̈nggí, kí Kwɑrri Leebì, kí wëdhh, kí kïjj geki thwömm møg-ɑ bëëdø kì kɑɑl wun. 
DEU.16.12	Mïdhu ciggɑni ceth, kɑ wɑ̈thi wun ko wïl kinni wu ɑ́bëëd wu bɑ bɑ̈ngg kì Rïp.
DEU.16.14	Tug wun kì yethi cyɑ̈nggɑni wuki nyigí, kí bɑ̈nggí, kí Kwɑrri Leebì, kí wëdhh, kí kïjj geki thwömm møg-ɑ bëëdø kì kɑɑl wun. 
DEU.16.15	Wør wun Jwøøg wun, Jwøng-ɑ Ácwɑ̈ɑ̈j ki kwërɑni ki cyɑ̈ng ɑ́bïryew, kì keny-ɑ ómyeg yi Jwøng-ɑ Ácwɑ̈ɑ̈j ɑ́ kej mɑ̈ddø. Med pëthi wun mɑ́ gïg-ɑ ɑ́gøggi yi wun bënn ɑ́gëdhhi wun yi Jwøng-ɑ Ácwɑ̈ɑ̈j, kɑ kɑj órumø.
DEU.16.16	“Jøg-ɑ cwøw bënn kì pödhø, nyi cugi gen kì keny-ɑ ómyeg yi Jwøng-ɑ Ácwɑ̈ɑ̈j ɑ́ kej mɑ̈ddø, tyel ɑ́dɑ̈g kì yij run, ɑ løg cyɑ̈nggi Kwëër Ákɑɑdh, kí Kwëër Kɑj, kí Kwëër Akɑnnì. Kɑ dhɑnhø nyi kɑ̈ne ki jwödhø, 
DEU.16.17	men-ɑ cuggi yodø yi en, e kyëëw ki jɑmm-ɑ ɑ́gëdhhii yi Jwøng-ɑ Ácwɑ̈ɑ̈j.
DEU.16.18	“Kɑ wu rööny wun ki jɑggi burø geki jɑgg-ɑ kyeelø kì piny-ɑ mëggi wun yi Jwøøg wun, Jwøng-ɑ Ácwɑ̈ɑ̈j. Jøgɑni jɑɑg gen ji yethi gen bong geny. 
DEU.16.19	 Ge ko bëëd gɑ tyëngruj wɑlɑ̀ tyëng-ɑ nyi gënyø, kɑ ge ko nyi yïëy ki kwɑjjø ki gïïpiny, mɑ́ nyingi dhɑnhø nyii cøørø yi gïg-ɑ mëggii, kɑ gøny rënye, cɑgg e ceg bëëdø ɑ́ ngɑntir. 
DEU.16.20	Bëëd wun wu pɑ gënyø, wu gøgg-ɑ dyër, o wu ókwɑny wun piny-ɑ mëggi wun yi Jwøng-ɑ Ácwɑ̈ɑ̈j, o wu ócög wun wu obëëdø kì yije.
DEU.16.22	 Kɑ wu ko cwödhi piny ki löj mɑ kït, gïgɑni mɑɑn yi Jwøng-ɑ Ácwɑ̈ɑ̈j.
DEU.17.1	“Jwøøg wun, Jwøng-ɑ Ácwɑ̈ɑ̈j, ko nyi ngɑ̈ddi wun ki dhyɑng wɑlɑ̀ dyel me ree di gïnrɑj, menɑni mɑɑn yi Jwøng-ɑ Ácwɑ̈ɑ̈j.
DEU.17.2	“Wu ólïngø kinni i dɑ dhɑnhø ying-ɑ́ jɑlø wɑlɑ̀ dhɑjø, me røngø kɑ Ciggi Jwøng-ɑ Ácwɑ̈ɑ̈j pyeme. 
DEU.17.3	 Kɑ kedh-ɑ be mɑlli jwögg møøgø, wɑlɑ̀ cɑ̈ng, wɑlɑ̀ dwɑ̈y wɑlɑ̀ kyell, gïg-ɑ ɑ́kyer yi Jwøng-ɑ Ácwɑ̈ɑ̈j. 
DEU.17.4	Keny-ɑ ólïngu møgɑni, yɑbu thɑ́ gen kidøøj, keløg ɑ́ dyër kinni gïnrɑj ni menɑni cwöbø kì Isrɑil, 
DEU.17.5	kwɑnyu dhɑnhø menɑni, kɑ kïdhu ngɑ̈ɑ̈j kɑɑl, kɑ bɑ̈lli wun ki tuggi kïttì, o thøwe. 
DEU.17.6	 Nɑ̈ɑ̈g-ɑ kömi dhøggi ji-ɑ́ buti gen ɑ́gwøøg bɑ̈jjø menɑni gɑ ɑ́ryew wɑlɑ̀ ge ngenyø, de ko nɑ̈g keløg ɑ́ dhɑnhø ɑ́kyel ɑ köngi ce lïdhø. 
DEU.17.7	 Tyëng-ɑ köngi ce bɑ̈jjø menɑni liidh gen, gen ɑ kwöngi ki bɑ̈ddø ki tuggi kïttì, o teedø lunye’ bɑ̈l kì bɑng gen, bene yuu-ɑ ólɑ̈ɑ̈ny rɑjjɑni kì kelli wun.
DEU.17.8	“Keløg e dɑ gøny me teeg me dhɑ̈li løøgø yi jɑggi wun, me bɑ gøøny jɑmmì wɑlɑ̀ kedø, wɑlɑ̀ keløg e dhɑ̈lø’ yodø kinni ngɑn-ɑ nɑ̈ɑ̈g dhɑnhø nɑ̈ggø e ceg-ɑ gwɑ̈nyø, wɑlɑ̀ gø cɑɑg en kɑ tøønyø ki nɑ̈gø, kïdhu gøny-ɑ ni menɑni keny-ɑ ómyeg yi Jwøøg wun, Jwøng-ɑ Ácwɑ̈ɑ̈j ɑ́ kej mɑ̈ddø. 
DEU.17.9	Kɑ gønyɑni thërri wun ókwër Kwɑrri Leebì, geki jɑngi burø men-ɑ ójyɑ̈ɑ̈gø kì bøli kenyɑni. Kɑ wiy gønyɑni løøg yi gen. 
DEU.17.10	Gïn-ɑ ókwøb yi gen, en ɑ gwøg yi wun ceth. 
DEU.17.11	Yïëy wun löggi gen, kɑ møg-ɑ ókwøb yi gen gwøg wun ceth, ko di gïn wiyu wɑ̈g kì ri gen. 
DEU.17.12	Nɑ̈ɑ̈g ngɑn pyem dhøg ókwërø, wɑlɑ̀ dhøg jɑngi burø, bene yuu-ɑ ólɑ̈ɑ̈ny rɑjjɑni kì Isrɑil. 
DEU.17.13	Codhe, o óbëëd e bong ngɑn göögø’ nøw këti.
DEU.17.15	Røny wun ngɑn-ɑ ómyeg yi Jwøng-ɑ Ácwɑ̈ɑ̈j kì kelli wɑddi wun, wu ko rööny ki ngɑnpɑth, ɑ́ rɑ̈dh me jɑɑg wun. 
DEU.17.16	 Rɑ̈dh ko bëëd yïe dɑ kyënyi liny mø gïïr, wɑlɑ̀ ko ödi Rïp ki jøg dwɑ̈ddi ki kyënyì, mɑ́ Jwøng-ɑ Ácwɑ̈ɑ̈j ɑ́kyëëd kinni jie ko døøg pönhɑni këti. 
DEU.17.17	 Rɑ̈dh ko bëëd yïe dɑ mɑ̈nn mø gïïr kipe pyëwe ókedhi wɑ̈ye kì ri Jwøng-ɑ Ácwɑ̈ɑ̈j, wɑlɑ̀ yïe ko di dhɑb kí ɑ́tegø mø ngenyø ki mendwøng. 
DEU.17.18	Keny-ɑ ópëgge wïj kwøøm rɑ̈ɑ̈dhø ceth, bëëde yïe dɑ wɑ̈nyi Ciggi Jwøk, gwed e kwɑny-ɑ ri men-ɑ yï Kwɑrri Leebì ókwër. 
DEU.17.19	Bëëd wɑ̈nyɑni kì bute ceth, o nyi rɑ̈nge kì yije kì yethi cyɑ̈ngg-ɑ ónëëne kì kömi piny, o dïde ki wøri Jwøng-ɑ Ácwɑ̈ɑ̈j, o mïdhe møg-ɑ ɑ́ceg yi Jwøng-ɑ Ácwɑ̈ɑ̈j bënn. 
DEU.17.20	O mɑ̈ɑ̈n rumø yi bëëdi wɑ̈nyɑni kì bute, kinni pere teg kibøli tyëng Isrɑil møg-ɑ kyeelø, o Ciggi Jwøng-ɑ Ácwɑ̈ɑ̈j cög gï pɑ pɑ̈nye ki pyemø. Bene keny-ɑ ójyɑ̈ɑ̈ge ki runn mø gïïr, kɑ Isrɑil jɑɑg yi kwɑrre ki rïjj mø gïïr.
DEU.18.1	“Ókwër, ɑ løg Kwɑrri Leebì, bong piny me mëggi gen kì Isrɑil, de ge cɑm-ɑ jwödhø geki gëdhh-ɑ kyeelø møg-ɑ nyi mëggi Jwøng-ɑ Ácwɑ̈ɑ̈j. 
DEU.18.2	 Bong piny men-ɑ óbëëd ɑ́ mi gen ni kɑ̈ll-ɑ kyeelø. Lɑ̈gø mi gen, bɑ bëëdi gen gɑ ókwërri Jwøng-ɑ Ácwɑ̈ɑ̈j, ni kɑ ɑ́kööb Jwøng-ɑ Ácwɑ̈ɑ̈j ceth.
DEU.18.3	“Kenyi ngɑɑl dhyɑng wɑlɑ̀ dyel ɑ́ gëëdhi, nyi mëggi ókwër bɑd, kí lëmø, kí ɑkwej. 
DEU.18.4	Nyi nëngi gen kì ri mwölli byel ceth, geki mwölli møgi oløg, kí møøw dhetun, kí yëyyi dyëg. 
DEU.18.5	Gøl Leebì ɑ ɑ́myeg kì kelli kɑ̈lli wun bënn yi Jwøøg wun, Jwøng-ɑ Ácwɑ̈ɑ̈j ɑ́ men göggii gɑ ókwër, gïti ɑtheer.
DEU.18.6	“Ke dhwödh Kwɑɑr Leebì kì kɑɑl-ɑ bëëde kì kelli kɑ̈ddi wun, kɑ dɑ̈g-ɑ keny-ɑ tyer yi pyëwe, 
DEU.18.7	wiy gööge ki nyingi Jwøng-ɑ Ácwɑ̈ɑ̈j ni wɑddi gen møg-ɑ göögø kì kɑɑl-ɑ ɑ́dɑ̈gge. 
DEU.18.8	Nyi thödhi ceth ki gïncɑm me pɑ̈r ki men-ɑ mëggi ókwërr-ɑ kyeelø, o ke di gïn mëggii yi gøl gen kì kun-ɑ ɑ́kɑ̈ɑ̈le, bɑ mee.
DEU.18.9	“Keny-ɑ ókedhu yij piny-ɑ ɑ́mëggi wun yi Jwøøg wun, Jwøng-ɑ Ácwɑ̈ɑ̈j, wu ko ngöyi ki gïgrijjø møg-ɑ gøggi yi jurr-ɑ bëëdø kì kenyɑni. 
DEU.18.10	 Nyigi wun ko rɑ̈b wun gɑ gëdhhì, kɑ ko di ngɑn thëdhø, wɑlɑ̀ rɑ̈ngø ki ɑjwøgø, wɑlɑ̀ kedhi yï tyëdd, 
DEU.18.11	 wɑlɑ̀ tyëng wëyrijjø, kɑ ko di ngɑn kedhi be pëjjø ki yɑdh. 
DEU.18.12	Tyëng-ɑ nyi göögø ki gïgrijjø ni møgɑni mɑɑn yi Jwøgí, Jwøng-ɑ Ácwɑ̈ɑ̈j, o bene ɑ bɑnge cyeede jurrɑni wɑ̈g, kɑ̀ kedh wu kedh-ɑ pinyɑni. 
DEU.18.13	 Mïdhu yïëyø mi wun ki Jwøng-ɑ Ácwɑ̈ɑ̈j ceth.”
DEU.18.14	Codhe, ɑkööb Mosɑ̀ kinni, “Kì piny-ɑ yije kedhi yi wun, ji nyi kedh-ɑ yï ɑ́jwöggì be thyëdh, o ge nyi kedh-ɑ be pëjjø ki yɑdh. De wu bɑ ɑkerø yi Jwøøg wun, Jwøng-ɑ Ácwɑ̈ɑ̈j ki gwøg ki gwøng ni menɑni. 
DEU.18.15	 De wu óöde ki jɑltöng ni yɑn, men-ɑ ókwɑny yi en kì kelli wun; kɑ kwøbbe ólïngi wun ceth.
DEU.18.16	“Cyɑ̈ng-ɑ ɑ́cugi wun kì Kïti Sinɑy, wu ɑ́kwɑ̈jji kinni cwɑggi Jwøng-ɑ Ácwɑ̈ɑ̈j pɑ lïngi wun e okööbø këti, wɑlɑ̀ kinni mɑc men-ɑ yije nude pɑ lidh yi wun këti, mɑ́ wu ɑ́bwøg kinni wu óthøw. 
DEU.18.17	Aköbbi yɑn yi Jwøng-ɑ Ácwɑ̈ɑ̈j kinni, ‘Ge ɑ́kwøb gïjø me døøj. 
DEU.18.18	Ge óödɑ ki jɑltöng ni yïn, kì kelli jii gen. Óköbbɑ gïn-ɑ ókwøbe, o ji ólonye’ köbbi møg-ɑ cïgɑ en bënn. 
DEU.18.19	 Ókööbø kɑ nyingɑ, o ngɑn pɑ lïngi dhøge cɑyɑ’ cɑyø. 
DEU.18.20	De keløg jɑltöng ókööbø ki nyingɑ ki wöödø me nuti köbbii yi yɑn, ceg-ɑ thøø kipe møgɑni. Jɑltöng men-ɑ ókööbø ki nyingi jwögg møøgø, ceg-ɑ thøø thyew.’
DEU.18.21	“Keløg wu órumø ki pëthi wun kinni óyod yi wun kidï kinni wöödø men pɑ kɑ̈ɑ̈l-ɑ yï Jwøng-ɑ Ácwɑ̈ɑ̈j, 
DEU.18.22	ke 'kööb jɑltöng ki nyingi Jwøng-ɑ Ácwɑ̈ɑ̈j, kɑ møg-ɑ ɑ́kwøbe ocögø ge pɑ pɑ̈dhi kɑ̈jji gen, wöönɑni nuti kɑ̈ɑ̈l-ɑ yï Jwøng-ɑ Ácwɑ̈ɑ̈j, jɑltöngɑni 'kööb-ɑ cwɑgge, kɑ ko böggi wun.
DEU.19.1	“Keny-ɑ órum tyëng-ɑ piny gen mëggi wun ki nɑ̈gø yi Jwøng-ɑ Ácwɑ̈ɑ̈j, kɑ kɑ̈ddi gen kí uddi gen kwɑny yi wun, kɑ wu pëgg-ɑ yethi gen, 
DEU.19.2+DEU.19.3	pɑ̈ngu pinyɑni ɑ́ bud ɑ́dɑ̈g, e bunï dɑ kɑɑl me yije cuggi jwɑnø ki wɑ̈dhø yi dhɑnhø. Codhe, o ngɑn nɑ̈g dhɑnhø e ceg-ɑ gwɑ̈nyø, ócugge’ yömmi yij ɑ́kyel kì kelli kɑ̈ddɑni e yieel-ɑ wëye kɑɑlɑni. 
DEU.19.4	Ngɑn cinge gwɑ̈ɑ̈ny yi dhɑnhø, e ɑ́bëëd e bong mɑ̈ɑ̈nø kì kɑɑm gen, yömme kɑɑl ɑ́kyel kì kelli kɑ̈ddɑni. 
DEU.19.5	Nimi keløg ji ɑ́ryew kedh-ɑ wɑg be ngøl ki yenh, kɑ nget ɑ́kyel ongudø ki yɑdh, kɑ dørø pɑ̈ɑ̈r-ɑ wɑ̈g kì ri böle, kɑ nyel-ɑ kyeelø nɑ̈g yi en, ngɑn-ɑ́ cinge ɑ́gwɑ̈ɑ̈ny yi dhɑnhø, yömme kɑɑl ɑ́kyel kì kelli kɑ̈ddɑni. 
DEU.19.6	Ke bëëde ɑ́ kɑɑl ɑ́kyel ɑ nyi yömmi, ócuggø bëëdø e lɑ̈wi, kɑ ngɑn-ɑ́ cinge ɑ́gwɑ̈ɑ̈ny yi dhɑnhø ódhɑ̈lø jwɑn wɑ̈dhi yije, kɑ pïïd yi ngɑn-ɑ́ wɑɑd gen ɑ́nɑ̈g, kɑ gø nɑ̈ge ki rɑ̈ji pyëwe, ngö dhɑnhø ɑ́ceg-ɑ gwɑ̈nyø yøw kì cingi wɑɑd gen. 
DEU.19.7	Bene ɑ bɑnge kööbɑ kinni kɑ̈bbi wun ki kɑ̈dd ɑ́dɑ̈g.
DEU.19.8	“Keny-ɑ ólɑɑny piny wun yi Jwøng-ɑ Ácwɑ̈ɑ̈j, ni kɑ ɑ́köbbe kweyyi wun, kɑ piny-ɑ ɑ́kwøbe kinni gø ómëgge wun bëne muuje, 
DEU.19.9	kɑ wu kɑ̈bbi wun ki kɑ̈dd ɑ́dɑ̈g. Wu ómëggi pinyɑni yi Jwøøg wun, Jwøng-ɑ Ácwɑ̈ɑ̈j, keløg møg-ɑ cïgɑ wun dicyɑ̈ngtïn ómïdhi yi wun kidøøj, kɑ Jwøøg wun, Jwøng-ɑ Ácwɑ̈ɑ̈j mɑɑr yi wun, kɑ wu obëëdø wu mïdh-ɑ cigge geki pwönye. 
DEU.19.10	Gwøgu møgɑni o óbëëd e bong ngɑn yïe bɑ̈r me nɑ̈g kì piny-ɑ mëggi wun yi Jwøng-ɑ Ácwɑ̈ɑ̈j, kipe wu óyïddi ki cyën kì bɑng kɑ̀ nɑ̈g wun ngɑn yïe bɑ̈r, kì piny-ɑ mëggi wun yi Jwøng-ɑ Ácwɑ̈ɑ̈j.
DEU.19.11	“De keløg dhɑnhø mɑ̈n ki wɑɑd gen, kɑ gø libe, kɑ gø nɑ̈ge, kɑ reng-ɑ kɑɑl ɑ́kyel kì kelli kɑ̈ddɑni, 
DEU.19.12	öd jøgdøngi kɑɑlɑni, kɑ ngɑnɑni dwöög, kɑ wiy nɑ̈ɑ̈g kej cögø yi wɑddi ngɑn-ɑ ɑ́nɑ̈g yi en. 
DEU.19.13	Pëthi wun ko lɑ̈ɑ̈m ki ngɑn tir dhɑnhø ki nɑ̈gø; ko bëëd kì Isrɑil, o óbëëd e bong rɑj kì kömi wun.
DEU.19.16	Keløg e dɑ ngɑn mënni kömi dhɑnhø ki kwøb kipe kinni o yïdde ki gïnrɑj, 
DEU.19.17	kedhi gen yï ókwër geki jɑggi burø kì kej mɑ̈ddø, o gøøny gen lidh kì kunɑni. 
DEU.19.18	Thɑ́ kwøbbɑni óyɑb yi jɑggi burø kidøøj, o keløg e óyod kinni ngɑnɑni mënn-ɑ kömi wɑ̈d Isrɑil ki kwøb mø pɑth ki dyër, 
DEU.19.19	cɑɑy ngɑnɑni ki cɑ́y-ɑ di cɑɑy ngɑn-ɑ köme ɑ́mënni yi en. Bene yuu-ɑ ólɑ̈ɑ̈ny wun rɑjj-ɑ ni møgɑni. 
DEU.19.20	Keny-ɑ ólïngi gïn-ɑ ɑ́cwöb yi teedø, ge óbwøg, kɑ bong-ɑ dhɑnhø me göögø ki orøng ni menɑni këti. 
DEU.19.21	 Pëthi wun ko nyi lɑ̈ɑ̈m ki møgɑni, cɑ́y bɑ kinni ceth, wëy col kɑ wëy, wɑng col kɑ wɑng, lëjø col kɑ lëjø, cingø col kɑ cingø, tyelø col kɑ tyelø.
DEU.20.1	“Keny-ɑ ókedhu be nyɑɑg ki tyëngmɑ̈ɑ̈nø, kɑ wu ólïdhø ki yɑ̈ɑ̈th, kí kyënyì geki yɑy me dwøng, me lod yɑɑy wun, wu ko bwøg yi gen. Jwøøg wun, Jwøng-ɑ Ácwɑ̈ɑ̈j, ɑ ɑ́yïëël wun wɑ̈g kì Rïp, óying tuung wun. 
DEU.20.2	Kedhi ókwërø bøli yɑy, e liny nuti tuumø kɑ kööbe kinni, 
DEU.20.3	‘Wun ɑ jø Isrɑil, lïng wun! Wu kedh-ɑ be nyɑɑg dicyɑ̈ngtïn. Wu ko bwøg yi tyëngmɑ̈ɑ̈nø, wɑlɑ̀ pëthi wun ko nyönhi, wɑlɑ̀ wu ko myël. 
DEU.20.4	Jwøøg wun, Jwøng-ɑ Ácwɑ̈ɑ̈j cyɑ̈dhi kɑ wun, o wu ówëgge tyɑ̈mø.’
DEU.20.5	“Codhe, o jɑngi liny köbbe yɑy kinni, “Dɑ ngɑn mɑ ɑ́cer gyer ki ød kì keny, de gø nuti thyeey en? Ke di ngɑn nuti thyeey øde, døøge pɑc, kipe keløg e ónɑ̈g kì yij liny, øde thyey-ɑ yi ngɑn megø. 
DEU.20.6	Dɑ ngɑn cer pïdhø ki bɑg kì keny? Ke di ngɑn pïdhø ki bɑɑg oløg, de nywøli oløg nuti pɑ̈nyø’ lemø yi en, døøge pɑc, kipe keløg e ónɑ̈g kì yij liny, bɑ ngɑn megø ɑ ókwøng møgi oløge ki belø. 
DEU.20.7	Dɑ ngɑn nyömi kì keny? Ke di ngɑn nyömi døøge pɑc, kipe keløg e ónɑ̈g kì yij liny, nyɑn-ɑ nywøm yi en, ónywøm-ɑ yi ngɑn megø.’
DEU.20.8	“Pyëëj yɑy thyew yi pëjji liny kinni, ‘Dɑ ngɑn mɑ ɑ́bwøg kɑ pyëwe ónyönhø? Døøg ngɑnɑni pɑc kipe yɑy pyëwe ónyönhi kì bɑnge.’ 
DEU.20.9	Keny-ɑ órum pëjji liny ki löggi yɑy, ngølli yɑy, kɑ wïj ɑkud nyi cïbi ki pëëji.
DEU.20.10	“Kenyi kedhu be pɑ̈ɑ̈r kömi kɑɑl, nyi köbbu tyëng kɑɑlɑni kinni yömmi gen. 
DEU.20.11	Keløg dhø döri kɑɑl óyieb yi gen, kɑ ge óyömmø, teen-ɑ kɑɑlɑni bëne ceg-ɑ gwøg ki bɑ̈ngg møg göggi wun. 
DEU.20.12	De keløg kɑɑlɑni óbɑ̈nyø ki yömmø, de ge dwɑdd-ɑ nyɑɑg, tyeg wun kɑɑlɑni. 
DEU.20.13	Keny-ɑ ówëggi wun mɑgi kɑɑlɑni yi Jwøøg wun, Jwøng-ɑ Ácwɑ̈ɑ̈j, nɑ̈gu jøg-ɑ cwøw bënn. 
DEU.20.14	De tyëng-ɑ mɑ̈nn geki othønhø, kí dhög geki jɑmm-ɑ kyeelø bënn ócuggø kwɑnyø yi wun. Kwɑny wun jɑmmi tyëngmɑ̈ɑ̈nø møg-ɑ ɑ́cïb cinggi wun yi Jwøøg wun, Jwøng-ɑ Ácwɑ̈ɑ̈j. 
DEU.20.15	Bene kër-ɑ ógwøg wun pödhh-ɑ lɑ̈wi ki piny-ɑ óbëëd yi wun ɑnɑn.
DEU.20.16	“De keny-ɑ ómɑg wun kɑ̈dd-ɑ piny-ɑ mëggi wun yi Jwøøg wun, Jwøng-ɑ Ácwɑ̈ɑ̈j, nɑ̈gu ji bënn. 
DEU.20.17	Nɑ̈gu jiɑni bënn, ɑ løg tyëng Kit, kí tyëng Amör, kí tyëng Kɑnɑɑn, kí tyëng Perïdh, kí tyëng Kib, kí tyëng Yebus, nɑ̈gu gen bënn ceth, ni kɑ ɑ́ceg wun yi Jwøng-ɑ Ácwɑ̈ɑ̈j. 
DEU.20.18	Nɑ̈gu gen, o wu cög wu pɑ kölli gen orøg kì bøli Jwøng-ɑ Ácwɑ̈ɑ̈j, yi keny-ɑ ópwönyi gen wun ki gïgrijjø møg-ɑ gøggi yi gen kenyi mɑlli gen jwöggi gen.
DEU.20.19	“Keny-ɑ ótyeg wun kɑɑl, wu dwɑdd-ɑ mɑgii, yenhi nywøl ko ngøl wun piny, cɑgg tyëg mɑg keny me bɑ̈ɑ̈r, cɑm wun nywøli yenhɑni, kɑ ge ko ngøl piny, mɑ́ yenh pɑth ki ji mø nyïɑ̈ggi ki wun. 
DEU.20.20	De wu ócuggø ngøl ki yenh-ɑ kyeelø gɑ møg yïdhhi gïti keny-ɑ ómɑg wun kɑɑl.
DEU.21.1	“Keløg dhɑnhø oyodø e ónɑ̈gø kì piny-ɑ mëggi wun yi Jwøøg wun, Jwøng-ɑ Ácwɑ̈ɑ̈j, o ngɑn-ɑ nɑ̈ɑ̈gii kwïj, 
DEU.21.2	kedh jøgdøngø, kɑ kɑɑm keny-ɑ ɑ́yood dhɑnhø røm ki kɑ̈dd-ɑ cyɑ̈gi. 
DEU.21.3	Kɑ jøgdøngi kɑɑl-ɑ cyɑ̈gi ki keny-ɑ ɑ́yood dhɑnhø, kɑ̈bbi gen ki røjø me nuti pɑ̈nyi køøg ki pwödhø. 
DEU.21.4	Kɑ gø kïdhi gen tøg nɑm me pɑ nyi dwön, kì keny me nuti pɑ̈nyø purø. Kɑ mune tor gen. 
DEU.21.5	Bëëd Kwɑrri Leebì ge nud kì kenyɑni thyew, mɑ́ gen ɑ cinggi gen di gøny, gen ɑ ɑ́yieny yi Jwøøg wun, Jwøng-ɑ Ácwɑ̈ɑ̈j, o ge göggi gen en, o ge nyi kwëng gen ji ki nyinge. 
DEU.21.6	Codhe, kɑ jøgdøngi kɑɑl-ɑ cyɑ̈gi ki keny-ɑ ɑ́yood dhɑnhø e ónɑ̈gø, cinggi gen lwøøg gen kömi rønyɑni, 
DEU.21.7	kɑ ge kööb gen kinni ‘Dhɑnhø nuti nɑ̈g-ɑ yi wøn, o ngɑn-ɑ nɑ̈ɑ̈gii kwïj. 
DEU.21.8	Yïn ɑ Jwøng-ɑ Ácwɑ̈ɑ̈j, lɑ̈ɑ̈m pyëwí ki Isrɑil, jií møg-ɑ ɑ́yïëël yi yïn wɑ̈g kì Rïp. Lɑ̈ɑ̈m pyëwí ki wøn, kɑ wø ko kwɑ̈nni cyënni ngɑn yïe bɑ̈r.’ 
DEU.21.9	Bene kër-ɑ ókɑ̈ɑ̈l wun cyënni ngɑn yïe bɑ̈r wɑ̈g kì kömi wun, keny-ɑ ógwøg wun gïndøj kì bøli Jwøng-ɑ Ácwɑ̈ɑ̈j.
DEU.21.10	“Keny-ɑ ówëggi wun tyɑ̈mø yi Jwøng-ɑ Ácwɑ̈ɑ̈j kì yij liny, kɑ wu ómɑ̈gø ki ji, 
DEU.21.11	kɑ yï ólïdhø ki ngɑndhɑjø me myëër, kɑ dwɑddí ki kwɑnyø ɑ́ dhɑjø, 
DEU.21.12	kïdhí pɑc, kɑ yëyyi wïje lyel, kɑ könggi lwedde teb, 
DEU.21.13	kɑ ógudhe wil. Kɑ wiy bëëde kì gølí ki dwɑ̈y e ywøg-ɑ wɑdde, codhe kɑ kïdhí ød, o gööge ki cyëgí. 
DEU.21.14	Keny-ɑ ógööge e pɑ dwɑddi yi pyëwí, tɑ̈ɑ̈ng, kɑ wiy kedhe, ko ngeew wɑ̈g ɑ́ bɑ̈ng, mɑ́ e ɑ́rum ki gwøøg dhɑjø yi yïn.
DEU.21.15	“Keløg dhɑnhø yïe dɑ mɑ̈nn ɑ́ryew, kɑ ge okɑyø ki wɑ̈dd ryeet, de nyel-ɑ dwøng pɑth ki wɑ̈d cyëge men-ɑ mɑɑr yi en, 
DEU.21.16	wɑ̈d nyɑn-ɑ mɑɑr yi en ócuggø kwɑnyø yi en ɑ́ wïj kɑl, kì cyɑ̈ng-ɑ ópɑ̈nge jɑmme møg-ɑ ólɑg. 
DEU.21.17	De nyel-ɑ dwøng, ɑ løg wɑ̈d ɑ́lɑni ceg kɑ mëggi budi jɑmme bënn yi en, mɑ́ en ɑ bɑ kɑyi legge kidyër. Jɑmmì møge cïb gɑ møg di mëggi ji ɑ́ryew, mɑ́ kɑyø ceth ɑ bɑ wïj kɑl.
DEU.21.18	“Keløg dhɑnhø yïe dɑ wɑ̈de me pëmø, mune teeg, o pɑ lïngø’ kwøbbi wïye geki meye, cɑgg gø ceg yi gen, 
DEU.21.19	kɑ̈l yi meye geki wïye, kɑ cïb bøli jøgdøngi kɑɑl-ɑ bëëd yi gen. Kɑ gønye lidh. 
DEU.21.20	Kɑ jøgdøngø köbbi gen kinni, ‘Wɑ̈d wøn ceg-ɑ pëmø, o pɑ lïngø ki kwøbbi wøn, rëny-ɑ jɑmmì, o bɑ mɑ̈dhi møgø.’ 
DEU.21.21	Codhe kɑ nyelɑni bɑ̈lli ki tuggi kïttì yi jø kɑɑlɑni o thøwe, o rɑjj-ɑ ni møgɑni kɑ̈ɑ̈l wun wɑ̈g kì kelli wun, o Isrɑil lïnge, o bwøge.
DEU.21.22	“Keløg dhɑnhø onɑ̈gø kipe gïn bɑɑj en, kɑ ngɑɑb ri lööj yɑdh, 
DEU.21.23	 ko wëggi nïnni ri yɑnhɑni; kony kì cyɑ̈ngɑni ceth, mɑ́ dhɑnhø men-ɑ ryërri kì ri yɑdh köme dɑ cyënni Jwøk. Kony ceth, kipe piny-ɑ mëggi wun yi Jwøøg wun, Jwøng-ɑ Ácwɑ̈ɑ̈j óbwöl yi wun.
DEU.22.2	De keløg wɑ̈n bëëd ɑ keny me lɑ̈wi, wɑlɑ̀ ying wɑ̈n kwïj yi yïn, wiy bëëde kì yïí. Keny-ɑ óbëën wɑ̈n e oyɑ̈bø ki gøn, kɑ mëggií. 
DEU.22.3	Gïi wɑɑd wun, ngeti Isrɑil keny-ɑ óyodií, döggií ceth, ying-ɑ́ ɑderø, wɑlɑ̀ ógødh, wɑlɑ̀ gïjø megø yøw.
DEU.22.4	“Ke pɑ̈ɑ̈dh dhii ngeti Isrɑil wɑlɑ̀ ɑdere, ko wøøy; køny wɑɑd wun ki tïngii kömi tyelle.
DEU.22.5	“Tyëng-ɑ mɑ̈nn ko rug ki ógudhi cwøw, kɑ cwøw ko rug ki ógudhi mɑ̈nn, ngɑn gwøg gïn ni menɑni mɑɑn yi Jwøøg wun, Jwøng-ɑ Ácwɑ̈ɑ̈j.
DEU.22.6	“Keløg winyø oyodø yi yïn e buud-ɑ kömi nywøle kì wïj yɑdh, wɑlɑ̀ kì piny, ying nywølɑni rumø’ tøgø wɑlɑ̀ ge nuti, meyi gen ko kwɑɑny geki nyige bënn. 
DEU.22.7	Kwɑny nywøl, kɑ wiy meyi gen kedhe, o yï óbëëd kì kömi piny ki tɑrø ki keny me bɑ̈ɑ̈r.
DEU.22.8	“Keny-ɑ ógëëd ki ød me nyɑ̈n, gëddí tøgge kì wïje mɑl ki gël, e bɑ ɑwen bëne yi gëlɑni. O yï ócöög yï pɑ cɑy keløg e dɑ dhɑnhø me pɑ̈ɑ̈dh kì wïj ønɑni kɑ othøø.
DEU.22.10	“Wɑdh ko twööj ri gïjø ɑ́kyel men-ɑ köög ki pwödhø geki ɑderø.
DEU.22.11	“Yï ko rug ki ógødh men-ɑ ócwɑ̈jø ki yëyy geki korø, gɑ ɑreb.
DEU.22.13	“Ke nyömi jɑlø ki dhɑjø, kɑ ge kedh-ɑ ød, kɑ gø bɑnye kì cyɑ̈ɑ̈n piny, 
DEU.22.14	ce gø yood en e ree ókedhø yi jɑlø megø, kɑ gø løge nyɑnrɑj, o kööbe kinni, ‘Nyɑɑn ɑ́nywømɑ kidyër, de keny-ɑ ɑ́kedhɑ ød wøki en, ɑ́yodɑ ree ókedhø yi jɑlø megø.’
DEU.22.15	“Keløg gïn ni menɑni ocwöbø, kedhi wïyi nyɑnɑni burø geki meye, ge kɑ̈ll-ɑ ógønh-ɑ ɑ́kïdhi nyɑɑr gen ød, kɑ gø nyudhi gen jɑgg. 
DEU.22.16	Kɑ jɑggɑni köbbi yi wïyi nyɑnɑni kinni, ‘Nyɑrɑ ɑ́mëggɑ jɑɑl ɑ́ dhɑjø, o ɑnɑn gø ɑ́bɑnye, 
DEU.22.17	köme ɑ́mënne ki kwøb, ce gø yood en ree ókedhø yi jɑlø megø, keny-ɑ ɑ́kïdhi gen ød. De lidh wun ógønh-ɑ ɑ́kïdhii ød èn ki remø kì ree!’ 
DEU.22.18	Pwööd nyelɑni yi jɑggi kɑɑl. 
DEU.22.19	Kɑ köbbi gen cude ki ngyëny ɑ́tegg miyø, kɑ ge mëggi wïyi nyɑnɑni, gɑ møg geedh nyɑre, men-ɑ́ nyɑɑr Isrɑil. O nyɑnɑni ceg-ɑ cögø ɑ́ cyëge, ko pɑ̈nye tɑ̈ngø ki cyɑ̈ng-ɑ óbëëde bënn kì kömi piny.
DEU.22.20	“De keløg gønyɑni bɑ dyër kinni, nyɑnɑni ree ókedhø yi jɑlø megø, e nuti nywømø, 
DEU.22.21	kïdhi nyɑnɑni dhøg gøl wïye, kɑ bɑ̈lli ki tuggi kïttì yi jø kɑɑlɑni, o thøwe. Nyɑnɑni ɑ́gwøg-ɑ gïnrɑj kì Isrɑil, kɑ ɑ́yɑ̈ɑ̈be ki cwøw e nuti nywømø; nɑ̈g ceth, o rɑjj-ɑ ni møgɑni kɑ̈ɑ̈l wun wɑ̈g kì kelli wun.
DEU.22.22	“Ke mɑɑg jɑlø e niin-ɑ cï jɑlø megø, nɑ̈ɑ̈g jɑlɑni geki ngɑn-ɑ ɑ́niine, o rɑjj-ɑ ni møgɑni kɑ̈ɑ̈l wun wɑ̈g kì kelli wun.
DEU.22.23	“Ke mɑɑg jɑlø e niin-ɑ dhɑjø me ceg ki nywømø, ge mɑg-ɑ kɑɑl, 
DEU.22.24	kïdhu gen ryeet dhø pöör, kɑ ge bɑ̈lli wun ki tuggi kïttì, o ge thøw gen. Nyɑndhɑjø thøw kɑ per kɑ̀ nuti kïïw en keny-ɑ ɑ́mødii, ngö e ying-ɑ kɑɑl. O jɑlø thøw kɑ per kɑ ɑ́møde cï wɑɑd gen. Nɑ̈ɑ̈g gen ceth, o rɑjj-ɑ ni møgɑni kɑ̈ɑ̈l wun wɑ̈g kì kelli wun.
DEU.22.25	“De keløg nyɑndhɑjø men-ɑ nywøm mød-ɑ pɑ̈l yi jɑlɑni, bɑ jɑlø kete ɑ nɑ̈g. 
DEU.22.26	Kɑ ko di gïn göggu nyɑndhɑjø, mɑ́ e bong gïn-ɑ ɑ́bɑje. Menɑni pɑ̈r ki ngɑn pɑ̈ɑ̈r kömi dhɑnhø kɑ gø nɑ̈ge. 
DEU.22.27	Nyɑn-ɑ nywøm ɑ́mød-ɑ pɑ̈l yi jɑlɑni, ɑ́kïïw ceth de bong dhɑnhø mɑ ɑ́lïngi cwɑgge, mɑ́ kenyɑni bɑ yij pɑ̈l.
DEU.22.29	mëgge wïyi nyɑnɑni kɑ̈ny ceth, cole ngyëny ɑ́tegg pyɑ̈r ɑ́bïj, kɑ nyɑnɑni gööge ɑ́ cyëge ceth, mɑ́ gø ɑ́ceg yi en kɑ mødø. Ko pɑ̈nye ki tɑ̈ngø ki cyɑ̈ngg-ɑ ónëëne bënn kì kömi piny.
DEU.23.1	“Ngɑn bɑ órøj, wɑlɑ̀ cule óngul wɑ̈g, ko kwɑɑn kelli jii Jwøng-ɑ Ácwɑ̈ɑ̈j.
DEU.23.2	“Wɑ̈n-ɑ kɑ̈ɑ̈l kì wɑ̈g, cɑgg ɑ́ kwɑrre gïti ri rïjj pyɑ̈rø, ko kwɑɑn kelli jii Jwøng-ɑ Ácwɑ̈ɑ̈j.
DEU.23.4	 Kipe kɑ ɑ́bɑ̈nyi gen ki thödhi wun ki pï geki gïncɑm keny-ɑ ɑ́bëën wun wu kɑ̈ɑ̈l-ɑ Rïp. Kɑ Bɑlɑɑm wɑ̈d Beor jɑl Pethör kì Arɑm kïr yi gen, o wu lɑ̈mme cyën. 
DEU.23.5	 De kwøbbi Bɑlɑɑm ɑ́bɑny yi Jwøøg wun, Jwøng-ɑ Ácwɑ̈ɑ̈j, kɑ cyën løge gyëdh, mɑ́ wu mɑɑr yi en. 
DEU.23.6	Pödhhɑni ko køny wun, o ge dönyi gen kinni tek.
DEU.23.7	“Tyëng Edöm ko bɑny wun, ge bɑ wɑddi wun. Kɑ tyëng Rïp ko bɑny wun mɑ́ wu ɑ́bëëd ɑ piny gen cøn. 
DEU.23.8	Kwɑrri gen cɑg kì ri dɑ̈ɑ̈g rïjj, ócuggø kedhi kelli jii Jwøng-ɑ Ácwɑ̈ɑ̈j.
DEU.23.9	“Keny-ɑ óbëëd wun wu ying-ɑ kɑɑl-ɑ gur ɑ́ kɑɑl liny, këëj wun gïg-ɑ cuggi ywëdhi wun. 
DEU.23.10	Ke di jɑl me lɑ̈gø kì wɑ̈r, kɑ oywëdhø yi kɑ ɑ́kedhi ree yi tyew, rïïje e ying-ɑ ngɑ̈ɑ̈j kɑɑl. 
DEU.23.11	Kɑ lwøgge kì böörø, codhe o dwööge kɑɑl cɑ̈ng óbuddø.
DEU.23.12	“Kɑ wu cïb wun ki keny me nyi meej tyel kì ngɑ̈ɑ̈j kɑɑl. 
DEU.23.13	Kɑ dhɑnhø kɑ̈dde ki lodh me nyi konye kej cyëdhe, o gø nyi rïge ki lɑ̈bø kenyi rume ki mɑɑgi ree piny. 
DEU.23.14	Mɑ́ Jwøøg wun, Jwøng-ɑ Ácwɑ̈ɑ̈j ócyɑ̈dhø kì kɑɑl wun, e køny-ɑ wun, o wu tyɑm wun tyëngmɑ̈ɑ̈nø. Mïdhu kɑɑl wun e dhïw, kipe Jwøng-ɑ Ácwɑ̈ɑ̈j ólïdhi ki gïn ywëdhø, kɑ ngɑ̈je luge wun.
DEU.23.15	“Keløg bɑ̈ng opɑ̈ɑ̈rø kì yï wɑ̈n, kɑ yömm-ɑ yï wun, ko döggi wɑ̈n. 
DEU.23.16	Wiy bëëde kì kɑɑl-ɑ dwɑddi yi en kì kelli kɑ̈ddi wun, kɑ wu bëëd wun mɑ̈ɑ̈dh ki en.
DEU.23.18	Thyew ngyëny møg-ɑ yod kì bɑng gïn ni menɑni, ko kïdhi ød Jwøøg wun, Jwøng-ɑ Ácwɑ̈ɑ̈j gɑ wïj köngø. Ámɑ̈jji keng mɑɑn yi Jwøng-ɑ Ácwɑ̈ɑ̈j.
DEU.23.20	Wu ócuggø kïdhi kömi gïn wïdhi ngɑnpɑth ki ngeti Isrɑil, de gïn-ɑ widh yi ngeti Isrɑil köme ko kïdhi keny-ɑ ócolii; col ɑ́ en ceth. Mïdhu ciggɑni, o jɑmm-ɑ ógøggi yi wun bënn kì piny-ɑ mëgge wun gyëdh yi Jwøøg wun, Jwøng-ɑ Ácwɑ̈ɑ̈j.
DEU.23.22	Pɑth ki orøg keløg yï pɑ köngi kinni, ‘Jwøng-ɑ Ácwɑ̈ɑ̈j ógöggɑ gïn-ɑni.’ 
DEU.23.23	O keløg yï óköngø, mïdhí köngí ceth.
DEU.23.24	“Keløg yï ócyɑ̈dhø yï kɑ̈ll-ɑ yij bɑɑg oløg mi wɑɑd wun, cɑ̈mmí yijí ki oløg, de yï ko kïdhi yij gïjø me kɑ̈lli yi yïn. 
DEU.23.25	Kɑ keløg yï kɑ̈ll-ɑ pwödhi gemè mi wɑɑd wun, mööd cinggí ki byel mø nyɑm yi yïn, de yï ko nyɑ̈ɑ̈r ki ɑ́ngön.
DEU.24.2	keny-ɑ ókedhe kɑ nywøm yi jɑlø megø, 
DEU.24.3	kɑ cigi bɑnyø yi jɑl-ɑ ɑ́nyömi kì cyɑ̈n, kɑ gø gwëde ki wɑ̈nyi tɑ̈ng, kɑ gø tɑ̈nge, wɑlɑ̀ jɑl-ɑ cyɑ̈n ceg-ɑ thøø, 
DEU.24.4	pɑ cigi kwɑnyø yi jɑl-ɑ ɑ́kwøngii ki nywømø kɑ gø tɑ̈nge, mɑ́ e ɑ́göög ɑ́ ɑbwöl, gïn ni menɑni bɑny yi Jwøng-ɑ Ácwɑ̈ɑ̈j, o piny-ɑ mëggi wun yi Jwøøg wun, Jwøng-ɑ Ácwɑ̈ɑ̈j ko thödhi wun ki ker.
DEU.24.5	“Keny-ɑ óbëëd dhɑnhø cer-ɑ nywöm, ko wëggi kedhi be liny, wɑlɑ̀ ko göög ki gïg-ɑ nyi gwøg yi yɑy. Wiy bëëde kì gøle ki run ɑ́kyel, o tïïne wɑɑng cyëge.
DEU.24.6	“Keløg yï wïdh-ɑ dhɑnhø ki gïïpiny, kïti ɑwɑɑj gøle ko mɑɑg ɑ́ men döggii keny-ɑ ócole gïnɑni, kipe gøle ójɑd ki gïn guur ɑwɑj, kɑ ge mɑg yi kɑ̈j.
DEU.24.9	 Nyi pɑr wun gïn-ɑ ɑ́göggi Miryɑm yi Jwøng-ɑ Ácwɑ̈ɑ̈j kì kö yöö, keny-ɑ ɑ́bëën wun wu kɑ̈ɑ̈l-ɑ Rïp.
DEU.24.11	de cungí kì wɑ̈g, kɑ wiy gø muuje yïn. 
DEU.24.12	Keløg ɑ́ jɑl me wɑnge cɑn, ógødhe ko nin kì yïí, 
DEU.24.13	nyi döggií kì thyënhø, o ree nyi kume ki gøn. O yï ópøjji yi en, kɑ Jwøgí, Jwøng-ɑ Ácwɑ̈ɑ̈j pyëwe løg-ɑ me med ki yïn.
DEU.24.15	nyi culí köönge cɑ̈ng nuti buddø, yethi cyɑ̈ng bënn, mɑ́ ge bɑ ji mø nyingi gen cɑn, kipe óywøøg kö Jwøk, kɑ yï cɑy yi Jwøk.
DEU.24.18	Nyi pɑrru kinni wu ɑ́bëëd wu bɑ bɑ̈ngg kì Rïp, ɑkɑ̈ɑ̈l wun wɑ̈g kì yij bɑ̈ɑ̈ngø yi Jwøøg wun, Jwøng-ɑ Ácwɑ̈ɑ̈j, bene ɑ bɑnge cïgɑ wun møgɑni.
DEU.24.20	Keny-ɑ órum ki lemi nywøli yenh dhetun møgí, yï ko døøg be lemi møg-ɑ ɑ́bodh, wiy ge lem yi wëdhh kí kïjj, geki thwömm. 
DEU.24.21	Keny-ɑ ólem oløgí, ko loor ki lemø këti, wiy møg-ɑ bodh lem yi wëdhh kí kïjj, geki thwömm. 
DEU.24.22	Nyi pɑru kinni wu ɑ́bëëd wu bɑ bɑ̈ngg kì Rïp, bene ɑ bɑnge cïgɑ wun møgɑni.
DEU.25.1	“Keløg tyëng Isrɑil ɑ́ryew kedh-ɑ burø be gøny, kɑ ɑ́kyel kì kelli gen cwɑg, kɑ ngɑn-ɑ kyeelø cɑy, 
DEU.25.2	keløg ngɑnɑni cɑy kɑ pwödø, köbbi yi jɑgø kinni budde yije rum en piny, kɑ pwöd. Kwɑnni dëll-ɑ pwöödii kyëëw kɑ döngi gïn-ɑ ɑ́bɑj yi en. 
DEU.25.3	 Ócuggø pwödø ki dëllì pyɑ̈r ɑ́ngwen, de ko di dhɑnhø me pwöd ki møg pöödh dëllì pyɑ̈r ɑ́ngwen, kipe wɑɑd wun pyëwe ónyönhi kì bøli teedø.
DEU.25.6	Wɑ̈n-ɑ ókwøng yi gen ki nywølø, cöll-ɑ nyel-ɑ ɑ́thøw kipe wïje ópɑ̈ɑ̈dh kì Isrɑil. 
DEU.25.7	 De keløg nyelɑni pɑ dwɑddi lɑgi cï ómen, kedhi nyɑnɑni yï jøgdøngi pɑc, kɑ̀ kööbe kinni, ‘Ómï jɑlgølɑ ɑ́bɑ̈nyi lɑgi yɑn, pɑ dwɑddi nywølø ki wïj ómen kipe wïj ómen ópɑ̈ɑ̈dh kì Isrɑil.’ 
DEU.25.8	Codhe kɑ nyelɑni cwööl yi jøgdøngø, kɑ köbbi. O keløg e nudd e óbɑ̈nyø ki lɑgii, 
DEU.25.9	kedhi cï ómen yïe, kɑ wɑri nyelɑni lunye wɑ̈g. Kɑ nyingi nyelɑni ngudde ki lɑ́ɑ̀w kì bøli jøgdøngø ceth, kɑ ngɑnɑni kööbe kinni, ‘Bene gïn-ɑ nyi göggi ngɑn-ɑ bɑ̈nyi ki nyöddi ómen ki wïj ɑnɑn.’ 
DEU.25.10	Gøle ócwøllì kì Isrɑil ɑ́ gøl jɑl-ɑ wɑre óluny wɑ̈g.”
DEU.25.11	“Keløg cwøw ɑ́ryew ónyïɑ̈ggø, kɑ cï jɑl ɑ́kyel kì kelli gen kedh-ɑ be cwɑggi jɑlgøle, kɑ mɑ̈nni jɑl-ɑ kyeelø mɑge, 
DEU.25.12	pëthi wun ko lɑ̈ɑ̈m ki ngɑndhɑjø menɑni, ngølu cinge.
DEU.25.15	Mïdhí gïg nyi rum gɑ møg-ɑ dyër, møg pɑ ruj, o yï óbëëd ki keny me bɑ̈ɑ̈r kì piny-ɑ mëggi wun yi Jwøøg wun, Jwøng-ɑ Ácwɑ̈ɑ̈j. 
DEU.25.16	Tyëng-ɑ nyi gwëmø mɑɑn yi Jwøøg wun, Jwøng-ɑ Ácwɑ̈ɑ̈j.
DEU.25.18	A ɑ́cög gen ge nuti böggø’ Jwøk, kɑ ge wïnn-ɑ ngɑ̈thi wun, ɑnɑ̈g gen tyëng-ɑ dhɑ̈rø yi wɑ̈dh kì cyɑ̈ɑ̈n wun. 
DEU.25.19	Codhe cyee, keny-ɑ ówɑ̈dhi wun piny-ɑ mëggi wun yi Jwøøg wun, Jwøng-ɑ Ácwɑ̈ɑ̈j, kɑ wu pëgg-ɑ piny kidøøj, kɑ tyëngmɑ̈ɑ̈nø møg-ɑ bɑdhhi wun tyɑm yi wun ge bënn, nɑ̈g wun kwɑrri Amɑlek bënn kinni tweet, o nyingi gen lɑ̈ɑ̈ny gen kì kömi piny. Wɑ̈thi wun ko pɑ̈nyi wïlø ki nɑ̈gi gen.
DEU.26.1	“Keny-ɑ órum wun ki kwɑnyi piny-ɑ mëggi wun yi Jwøøg wun, Jwøng-ɑ Ácwɑ̈ɑ̈j, kɑ wu pëgg-ɑ yije, 
DEU.26.2	 nyi kɑ̈bbi dhɑnhø kì ri mwölli jɑmm-ɑ ɑ́cyeg kì yïe, ki dhöngø ɑ́kyel kì ri gïjø ɑ́kyel, kɑ gø kïdhe kej mɑ̈ddø. 
DEU.26.3	Kedhe yï ókwërø men-ɑ nud kì bøli kenyɑni, kɑ gø köbbe kinni, ‘Yɑ ɑ́yïëy dicyɑ̈ngtïn kì bøli Jwøgɑ, Jwøng-ɑ Ácwɑ̈ɑ̈j, kinni yɑ ɑ́wɑ̈nhi yij piny-ɑ ɑ́könge kweyyi wøn kinni gø ómëgge wøn.’
DEU.26.4	“Kwɑɑny dhöngø kì cinge yi ókwërø, kɑ gø cïbe bøli këli lɑm mi Jwøgí, Jwøng-ɑ Ácwɑ̈ɑ̈j. 
DEU.26.5	Kɑ kwøb møg kwøbe kì bøli Jwøng-ɑ Ácwɑ̈ɑ̈j kinni, ‘Kweyi wøn bɑ jɑl Arɑm, o ɑ́bëëd e owïïnø, kɑ gøle kïdhe Rïp kipe kinni o ge bødh gen. Ge ɑ́kedhi kunɑni kwɑnni gen nøg, de ge ɑ́göög ki pödhø me dwøng, me pere teg. 
DEU.26.6	Kɑ wø göggi gïjø me rɑɑj yi tyëng Rïp, kɑ wø cïrri gwøg ki bɑ̈ngg. 
DEU.26.7	Kɑ wø ywøøg-ɑ kö Jwøng-ɑ Ácwɑ̈ɑ̈j ɑ bɑ Jwøøg kweyyi wøn, kɑ ywøøg wøn lïngi yi en. 
DEU.26.8	Kɑ wø yïëële wɑ̈g ki tegø kì Rïp. Ágöög ki ngïjjì geki gïïngɑ̈ngø mø døngø, kí gïg böggi mø døngø. 
DEU.26.9	Kɑ wø kɑ̈ɑ̈le piny men, piny-ɑ yije mulli yi cɑg geki møøw kïc. 
DEU.26.10	Anɑn yɑ muuj-ɑ Jwøng-ɑ Ácwɑ̈ɑ̈j mwölli jɑmm-ɑ ɑ́cyeg kì yïɑ, kì ri jɑmm-ɑ ɑ́mëgge yɑn.’
DEU.26.10	“Codhe kɑ dhöngø cïb piny kì bøli Jwøng-ɑ Ácwɑ̈ɑ̈j, kɑ mɑɑl. 
DEU.26.11	Bëëd yï ópwöjjø kipe gïgdøj møg-ɑ ɑ́mëggi yïn, wuki gølí yi Jwøgí, Jwøng-ɑ Ácwɑ̈ɑ̈j, kɑ wiy Kwɑrri Leebì geki tyëngpɑth møg-ɑ bëëdø kì kelli wun tuug gen kyeel ki wun.
DEU.26.13	kɑ Jwøng-ɑ Ácwɑ̈ɑ̈j köbbí kinni, ‘Bong ɑ́kyeel pyɑ̈rri jɑmmì, ɑ løg jɑmmi kwër mɑ ɑ́döng kì gølɑ, ge ɑ́mëggɑ Kwɑrri Leebì, kí wëdhh, kí kïjj, kí thwömm ni kɑ ɑ́ceg yɑn yi yïn. Ciggi ɑ́kyeel pyɑ̈rri jɑmmì nuti wïlø kì wïjɑ, wɑlɑ̀ ge nuti pyeem yɑn. 
DEU.26.14	Yɑ nuti kɑ̈bbø kì ri gen keny-ɑ ɑ́ywöngɑ, yɑ nuti nywɑ̈ddø ki gen keny-ɑ ɑ́bëëdɑ yɑ ywëdhø, o yɑ nuti kɑ̈bbø kì ri gen ki men kunyi tyëngthøø, kwøbbí ɑ́mïdhɑ ceth Yïn ɑ Jwøng-ɑ Ácwɑ̈ɑ̈j, møg-ɑ ɑ́ceg yi yïn bënn kipe ɑ́kyeel pyɑ̈rri jɑmmì ɑ́gwøgɑ. 
DEU.26.15	Lïïdh piny, yï ying-ɑ kej kwërí kì mɑl, kɑ Isrɑil jií gyëëdh, kɑ piny-ɑ yije mulli yi cɑg geki møøw kïc; piny kɑ̈r men-ɑ ɑ́mëggí wøn gyëëdh, ni kɑ ɑ́köngí kì bøli kweyyi wøn.’
DEU.26.16	“Wu ɑ́ceg yi Jwøng-ɑ Ácwɑ̈ɑ̈j dicyɑ̈ngtïn kinni mïdhu cigge bënn, mïdhu gen ceth ki pëthi wun bënn. 
DEU.26.17	Wu ɑ́yïëy dicyɑ̈ngtïn kinni, Jwøng-ɑ Ácwɑ̈ɑ̈j bɑ Jwøøg wun. Wu ɑ́rum ki yïëyø kinni, kwøbbe ómïdhi yi wun, o gïg-ɑ ɑ́kwøb yi en bënn ógwøg yi wun. 
DEU.26.18	 Wu ɑ́yïëy yi Jwøng-ɑ Ácwɑ̈ɑ̈j wun ɑ́ jie, ni kɑ ɑ́köbbe wun, ɑ ɑ́cege wun kinni mïdhu cigge bënn. 
DEU.26.19	Wu ógwøg yi en wu døngø kibøli pödhh-ɑ kyeelø møg-ɑ ɑ́cwɑ̈je bënn, o ówør kɑ nyinge lejji kì bɑng wun. Wu óbëëdø wun ɑ́ dïl jie ni kɑ ɑ́kööbe.”
DEU.27.1	Codhe kɑ teedø bëne geki pëjji Isrɑil köbbi yi Mosɑ̀ kinni, “Mïdhu cigg-ɑ mëggɑ wun dicyɑ̈ngtïn ge bënn. 
DEU.27.2	 Cyɑ̈ng-ɑ óbɑ̈ɑ̈n wun Nɑm Urdun, kɑ wu kedh-ɑ piny-ɑ mëggi wun yi Jwøøg wun, Jwøng-ɑ Ácwɑ̈ɑ̈j, cïbu piny ki ópɑ̈nni kït mø lɑjjø, kɑ kömi gen mwøn wun, 
DEU.27.3	codhe kɑ cigg geki pwönyø men gweed wun kömi gen, keny-ɑ ókedhu piny-ɑ yije mulli yi cɑg geki møøw kïc, piny-ɑ ɑ́kwøb yi Jwøng-ɑ Ácwɑ̈ɑ̈j, ɑ bɑ Jwøøg kweyyi wun kinni gø ómëgge wun, 
DEU.27.4	kɑ wu órumø ki wɑ̈dhi løøng-ɑcɑ̀, cwöödh wun ópɑ̈nni kïttɑni wïj Kïti Ebɑl ni kɑ̀ köbbɑ wun dicyɑ̈ngtïn, kɑ ge mwøn wun. 
DEU.27.5	 Kɑ Jwøøg wun, Jwøng-ɑ Ácwɑ̈ɑ̈j gëddi wun ki këli lɑm kì kunɑni, ger ki tuggi kïttì mø tøggi gen nuti twïg wɑ̈g ki ngyënyø dødø, 
DEU.27.6	mɑ́ kël-ɑ gëri Jwøøg wun, Jwøng-ɑ Ácwɑ̈ɑ̈j, nyi ger kɑ tuggi kïttì mø nuti twegø. Kömi këlɑni ɑ rɑ̈ɑ̈b wun ki gënh-ɑ nyi rɑ̈b bëne, wu rɑ̈bb-ɑ Jwøøg wun, Jwøng-ɑ Ácwɑ̈ɑ̈j. 
DEU.27.7	Kɑ wu muuj wun ki keni mër, kɑ wu cyɑ̈ɑ̈m wun kì kunɑni pëthi wun omedø kì bøli Jwøøg wun, Jwøng-ɑ Ácwɑ̈ɑ̈j. 
DEU.27.8	Kɑ kwøbbi cigg møg bënn gweed kömi ópɑ̈nni kït møg-ɑ bɑ ɑmwøn ge ónënnø kidøøj.”
DEU.27.9	Codhe, ɑköbbi teedø geki Kwɑrri Leebì ókwër yi Mosɑ̀ kinni, “Lïngu kwøbbɑ kidøøj wun ɑ tyëng Isrɑil, wu ɑ́göög ki jii Jwøøg wun, Jwøng-ɑ Ácwɑ̈ɑ̈j dicyɑ̈ngtïn. 
DEU.27.10	Kɑ ɑ́rum bëëde kinøw, lïngu kwøbbe, kɑ cigge bënn mïdhi wun, gen ɑ cigg-ɑ ɑ́mëggɑ wun dicyɑ̈ngtïn.”
DEU.27.11	Codhe, ɑköbbi tyëng Isrɑil yi Mosɑ̀ kinni, 
DEU.27.12	 “Keny-ɑ órum wun ki bɑ̈ɑ̈ni Nɑm Urdun, kɑ̈llì møg cungi gen kì wïj Kïti Geridhïm keny-ɑ ókwøøb kwëng, ɑ løg gøl Cimeøn, kí gøl Leebì, kí gøl Yeudɑ̀, kí gøl Isɑkɑr, kí gøl Yosep, kí gøl Ben Yɑmïn. 
DEU.27.13	Keny-ɑ ókwøøb kwøbbi cyën, kɑ gøl Ruben, kí gøl Gɑd, kí gøl Aceer, kí Dhebulun, kí gøl Dɑn, kí gøl Nɑptɑlì, cungi gen kì wïj Kïti Ebɑl. 
DEU.27.14	Kɑ møgɑni kwøb yi Kwɑrri Leebì ki cwɑg mø døngø, ge köbb-ɑ tyëng Isrɑil kinni,
DEU.27.15	“Kɑ teedø bëne lögge kinni, ‘Amen!’
DEU.27.16	“Kɑ ji bënn löggi gen kinni ‘Amen!’
DEU.27.17	“Kɑ ji bënn löggi gen kinni, ‘Amen!’
DEU.27.18	“Kɑ ji bënn löggi gen kinni ‘Amen!’
DEU.27.19	“Kɑ ji bënn löggi gen kinni, ‘Amen!’
DEU.27.20	“Kɑ ji bënn löggi gen kinni, ‘Amen!’
DEU.27.21	“Kɑ ji bënn löggi gen kinni, ‘Amen!’
DEU.27.22	“Kɑ ji bënn löggi gen kinni, ‘Amen!’
DEU.27.23	“Kɑ ji bënn löggi gen kinni, ‘Amen!’
DEU.27.24	“ ‘Cyënni Jwøk ying-ɑ kömi ngɑn luj dhɑnhø, kɑ gø nɑ̈ge.’
DEU.27.24	“Kɑ ji bënn löggi gen kinni, ‘Amen!’
DEU.27.25	“ ‘Cyënni Jwøk ying-ɑ kömi ngɑn kïr ki ngyëny kipe kinni o nɑ̈ge dhɑnhø me yïe bɑ̈r.’
DEU.27.25	“Kɑ ji bënn löggi gen kinni, ‘Amen!’
DEU.27.26	“Kɑ ji bënn löggi gen kinni, ‘Amen!’
DEU.28.2	Gyëdh møgɑni bënn bï-ɑ kömí ke mïdhí kwøbbi Jwøgí, Jwøng-ɑ Ácwɑ̈ɑ̈j.
DEU.28.3	“Yï ócyɑ̈dhi ki gyëdh kì kɑɑl, o yï ócyɑ̈dhi ki gyëdh keny-ɑ óying yij pwödhø.
DEU.28.4	“Gyëdh óying kömi nyigí geki pwödhhí, yï ógëdhi dhög kí dyëg.
DEU.28.5	“Byel geki gïncɑm-ɑ gwøg yi yïn ki byellɑni ógëdhi yïn yi Jwøng-ɑ Ácwɑ̈ɑ̈j.
DEU.28.6	“Gïg-ɑ gøggi yi yïn bënn ógëdhi yïn yi Jwøng-ɑ Ácwɑ̈ɑ̈j.
DEU.28.7	“Tyëngmɑ̈ɑ̈nø ótyɑm yi Jwøng-ɑ Ácwɑ̈ɑ̈j keny-ɑ óbëën gen be nyɑɑg ki yïn. Ge ópɑ̈ɑ̈r kömí ge kɑ̈ɑ̈l-ɑ tung ɑ́kyel, de ge órengi ge tɑɑy wɑ̈thi tùng bënn.
DEU.28.8	“Gwøgí ógyëdh yi Jwøng-ɑ Ácwɑ̈ɑ̈j, kɑ thebbí pɑ̈ɑ̈nge ki byëlø bëne. Yï ógyëdh yi en kì piny-ɑ mëgge yïn.
DEU.28.9	“Ke lïngí kwøbbi Jwøøg wun, Jwøng-ɑ Ácwɑ̈ɑ̈j, kɑ gïg-ɑ cïge yïn bënn nyi gwøg yi yïn, wu ógwøge wun ɑ́ jie ceth, ni kɑ ɑ́kööbe. 
DEU.28.10	Codhe o lidh yi jurri kömi piny bënn kinni, wun ɑ ɑ́yieny yi Jwøng-ɑ Ácwɑ̈ɑ̈j wun ɑ́ jie, kɑ wu böggi yi gen. 
DEU.28.11	Yï ónëngi yi Jwøng-ɑ Ácwɑ̈ɑ̈j ki nywøl mø gïïr, kí dhög mø gïïr. Byëlø óceg twɑ̈lø kì piny-ɑ ɑ́köbbe kweyyi wun kinni gø ómëgge wun. 
DEU.28.12	Yï óöde ki kønh-ɑ mïdhe kì mɑl kì bøli kej kødh ceth, o yï ócuggí ki wïdhi pödhh mø ngenyø, de yï koo wïdhi kì yï gen. 
DEU.28.13	Yï ógwøg yi Jwøng-ɑ Ácwɑ̈ɑ̈j, ɑ bɑ Jwøgí, yïn ɑ́ pëëji mi pödhh mø ngenyø yïn ɑ Isrɑil, de yï koo pyejji, yï ócög yï døøj keløg yïëyí ómïdhi yi yïn, geki cigge bënn møg-ɑ ɑ́mëggɑ yïn dicyɑ̈ngtïn. 
DEU.28.14	De ciggɑni ko pɑ̈nyi wun ki pyemø, wɑlɑ̀ wu ko pɑ̈nyi kedhi be mɑlli jwögg møøgø.
DEU.28.15	“De keløg dhø Jwøng-ɑ Ácwɑ̈ɑ̈j ópyem yi yïn, kɑ cigge pyem yi yïn, gen ɑ cigg-ɑ ɑ́mëggɑ wun dicyɑ̈ngtïn, gïgrijjø møg bënn ceg-ɑ pɑ̈dhi kömi wun.
DEU.28.16	“Kɑ̈ddi wun geki pwödhhi wun ógöjji cyën yi Jwøng-ɑ Ácwɑ̈ɑ̈j.
DEU.28.17	“Pwödhhi wun ki gïgcɑmmi wun ógöjji cyën yi Jwøng-ɑ Ácwɑ̈ɑ̈j.
DEU.28.18	“Wu ógöjji cyën yi Jwøng-ɑ Ácwɑ̈ɑ̈j, kɑ wu nywøl-ɑ nywøl mø nøg, kɑ pwödhhi wun ocögø ge pɑ ti cyegø, kɑ dhögi wun kí dyëgi wun løg-ɑ mø nøg.
DEU.28.19	“Gïg-ɑ gøggi yi wun bënn ógöjji cyën yi Jwøng-ɑ Ácwɑ̈ɑ̈j.
DEU.28.20	“Keløg wu ógöögø ki gïnrɑj kɑ Jwøng-ɑ Ácwɑ̈ɑ̈j bɑny yi wun, wu ógöjje ryɑ̈g, kí muumø, kí ɑkørr kì ri gïg-ɑ ógøggi yi wun bënn, gïti keny-ɑ ójwɑɑn wun ki tyëgø nɑ̈gø. 
DEU.28.21	Ógöjji kömi wun ki rɑ̈ɑ̈m dëllì, kɑ nyi cig-ɑ önø, gïti keny-ɑ óthumi wun kì piny-ɑ yije kedhi yi wun, ɑ́ men kwɑny yi wun. 
DEU.28.22	Wu ógöjji yømø nɑ̈ɑ̈g yi Jwøng-ɑ Ácwɑ̈ɑ̈j, kí kɑ̈jj-ɑ köddi, kí lëdhi dëllì. Wu ógöjje mel kí ɑtunø me rënyi byelli wun, wu pɑ wiy yi rɑ̈ɑ̈m dëllì møgɑni gïti keny-ɑ óthøw wun. 
DEU.28.23	Bong kødh men-ɑ ódëëm; lɑ̈bø ógöögø ɑ́ gïwi ni ngyënyø dødø. 
DEU.28.24	Bøli keny di dëëm kødh, dëëm ɑ́ tør kí ɑyejø gïti keny-ɑ óthøw wun.
DEU.28.25	“Jwøng-ɑ Ácwɑ̈ɑ̈j, wu ógöjje tyɑmø yi tyëngmɑ̈ɑ̈nø. Wu ópɑ̈ɑ̈r kömi gen wu kɑ̈ɑ̈l-ɑ tung ɑ́kyel, de wu ócyeddi yi gen, kɑ wu reng-ɑ wɑ̈thi tùng bënn, kɑ ji bënn kì kömi piny obwøgø keny-ɑ ólidh gen gïn-ɑ ɑ́cwöb kiper wun. 
DEU.28.26	Keny-ɑ óthøw wun, wu ócɑm-ɑ yi winy geki lɑ̈yyi pɑ̈l, bong ngɑn-ɑ óryem gen kì kömi wun. 
DEU.28.27	Wu ógöjji köddi dëllì yi Jwøng-ɑ Ácwɑ̈ɑ̈j, ni men-ɑ ɑ́göjje tyëng Rïp. Dëlli wun ógöjje lolø ki túd. Dëlli wun óbëëdø ge bøllø, kɑ dëlli wun ópëddø yïllø, de bong gïn yïëdø. 
DEU.28.28	Wɑ̈thi wun ówëggi nungø yi Jwøng-ɑ Ácwɑ̈ɑ̈j, wu ógöjje cøørø kí muumø. 
DEU.28.29	Wu óthɑ̈mmi kì dicɑ̈ng ni cörr, o yuu-ɑ kedhi yi wun pɑ yod yi wun. Wu koo dönyi cɑgg wu göögø ki gwøng teg. Wu ónyøn kɑ jɑmmi wun kɑbbi, bong ngɑn køny wun.
DEU.28.30	“Yï ócuggø nywöm, de nyɑn-ɑ nywøm ótɑ̈ng yi jɑlø megø. Yï ógëdø ki ød, de yï koo bëëdø kì yije. Yï ógöögø ki bɑg, de nywøli yenhi bɑngɑni koo cɑm-ɑ yi yïn. 
DEU.28.31	Dhögí óngɑlli ge onennø yi yïn, de yï koo cyɑ̈mø ki rïnggi gen. Aderrí ókɑ̈l ge onennø yi yïn, de ge koo döggi yïn. Dyëgí ómëggi tyëngmɑ̈ɑ̈nø, de bong ngɑn køny yïn. 
DEU.28.32	Wɑ̈ddí geki nyigí womɑ̈nn ómëggi tyëngpɑth gɑ bɑ̈ngg. Nyingí ótöd yi nenni yöö yethi cyɑ̈ng kinni nyigí ódwöög, de ge pɑ dwöög, 
DEU.28.33	Byell-ɑ pur yi yïn bënn ki gwøng teg ókɑ̈l-ɑ yi pödhø megø, o bong gïn yod yi yïn den-ɑ́ orɑng kí rɑ̈ji bëëdø. 
DEU.28.34	Wïjí ómuum kì bɑng orɑngí. 
DEU.28.35	Dëlí ógöjji kɑ̈jjiledh mø pɑ nøggi, kɑ̈jji lol ki túd óbëëdø ge pɑ̈ng dëlí, cɑg kì wïjí gïti ri tyellí.
DEU.28.36	“Wu ókïdhi pödhø megø me pɑth wuki rɑ̈dhí yi Jwøng-ɑ Ácwɑ̈ɑ̈j, wu ókïdhe keny me nuti pɑ̈nyø’ bëëdø yi wun, wɑlɑ̀ kweyyi wun cøn. Wu ókwɑ̈jji kì kunɑni kì yï jwögg mø ógwøgø kɑ yɑdh geki kït. 
DEU.28.37	Ji óngɑ̈ng kì pödhh-ɑ yethi gen ókedhhi wun yi Jwøng-ɑ Ácwɑ̈ɑ̈j, kɑ wu gɑggi yi gen kipe gïn-ɑ ɑ́pɑ̈dhi kömi wun.
DEU.28.38	“Wu ókɑ̈gø ki byel mø gïïr, de wu ókɑj-ɑ mø nøg yøw, mɑ́ byelli wun ócɑm yi bɑ̈nyø. 
DEU.28.39	Wu ópïdhø ki oløg me gïïr, kɑ ge pur yi wun kidøøj, de wu koo lïmø ki oløg, wɑlɑ̀ wu koo mɑ̈dhø ki møgi oløg, mɑ́ nywøli oløg ócɑm yi twöngø. 
DEU.28.40	Ólɑm ótwïy kì yij pinyí bëne, de yï koo lïmø ki nywøle, mɑ́ ge ódyëm ge nuti cyegø. 
DEU.28.41	Yïi wun ódi wɑ̈dd kí nyigi wun womɑ̈nn, de wu koo bëëdø ki gen, mɑ́ ge ókɑ̈l gɑ ɑmɑggi liny. 
DEU.28.42	Nywøli yenhi wun geki byelli wun bënn ócɑm yi twöngø.
DEU.28.43	“Tyëngpɑth møg-ɑ bëëdø kì piny wun ókedh ge ótëngø, de wu ókedh wu ónyönhø. 
DEU.28.44	Yïi gen ódi ngyëny mø wïdhi gen wun, de yï wun koo di ngyëny mø wïdhi wun gen. Ge ógöögø gɑ jɑggi wun kì cyɑ̈ɑ̈n piny.
DEU.28.45	“Rɑjjɑni bënn óying kömi wun gïti keny-ɑ óthumi wun bënn, mɑ́ wu ɑ́bɑ̈nyi lïngi kwøbbi Jwøng-ɑ Ácwɑ̈ɑ̈j Jwøøg wun, kɑ wu óbɑ̈nyø ki mïdhi cigg-ɑ ɑ́mëgge wun. 
DEU.28.46	Gen ɑ nyi cɑ̈yyi wun ceth yi Jwøk wuki kwɑrri wun gïti ɑtheer. 
DEU.28.47	Wu ɑ́gëdhhi gïïpiny bëne yi Jwøng-ɑ Ácwɑ̈ɑ̈j, de Jwøng-ɑ Ácwɑ̈ɑ̈j nuti göggø yi wun ki medi pëthi wun. 
DEU.28.48	De wu ógögg-ɑ tyëngmɑ̈ɑ̈nø møg-ɑ ókɑ̈ɑ̈l kömi wun yi Jwøng-ɑ Ácwɑ̈ɑ̈j. Kɑ rume bëëde kinøw, wu ómɑg yi kɑ̈j kí röödhø, kɑ wu cyɑ̈dh-ɑ nøw, kɑ wu cɑ̈nn-ɑ jɑmmi bënn. Nyingi wun óguud yi Jwøng-ɑ Ácwɑ̈ɑ̈j gïti keny-ɑ óthumi wun. 
DEU.28.49	Kömi wun ókɑ̈ni yi Jwøng-ɑ Ácwɑ̈ɑ̈j kì pödhø me kɑ̈ɑ̈l cögi piny, pödhø me dhøge kwïj yi wun. Ge ócwøøy kömi wun ni cor. 
DEU.28.50	Pëthi gen koo lɑ̈ɑ̈m ki dhɑnhø, ying-ɑ́ yu wɑlɑ̀ othinh. 
DEU.28.51	Dhögi wun kí byelli wun ócɑm yi gen, de wu óywɑj yi kɑ̈j. Jɑmmi wun ókɑ̈l yi gen bënn, ɑ løg byel kí møgi oløg, kí møøw dhetun, kí dhög, kí dyëg, kɑ wu ywɑj yi kɑ̈j. 
DEU.28.52	Kɑ̈dd bënn kì yij piny-ɑ mëggi wun yi Jwøng-ɑ Ácwɑ̈ɑ̈j óyɑg yi gen, kɑ dörri kɑ̈dd møg-ɑ ngɑ̈dh yi wun cøør piny.
DEU.28.53	“Keny-ɑ ótyeeg kɑ̈ddi wun yi tyëngmɑ̈ɑ̈nø, wu ójɑ̈ddi ki gïncɑm, nyigi wun, nyig-ɑ ɑ́mëggi wun yi Jwøng-ɑ Ácwɑ̈ɑ̈j ócɑm yi wun. 
DEU.28.54+DEU.28.55	Cɑgg ɑ́ jöd pyëwe ónyönhi, kɑ dïl nyɑre cɑme, mɑ́ yïe bong gïncɑm. Bong ngɑn-ɑ ónënge ki rïngɑni; ómen pɑ nënge; cyëge cyëng-ɑ ɑ́mɑɑre pɑ nënge; wɑlɑ̀ kwï nyige møg-ɑ ɑ́döng pɑ nënge thyew. 
DEU.28.56+DEU.28.57	 Cɑgg ɑ́ nyɑɑr kɑl me dwøng, mɑ ɑ́ceg tɑ̈bbø kì yij kɑ̈r, ógöögø ni menɑni keny-ɑ ótyeeg kɑɑl gen, nyɑre men-ɑ thinh gø cɑme’ cɑmø. Jɑlgøle jɑl-ɑ mɑɑre geki nyige møg-ɑ kyeelø koo nëngi yi en ki rïngɑni.
DEU.28.58	“Keløg kwøbbi Jwøk koo mïdhi yi wun kidøøj, kɑ nyingi Jwøøg wun, Jwøng-ɑ Ácwɑ̈ɑ̈j, Jwøng-ɑ ceg ki böggø pɑ wør yi wun, 
DEU.28.59	wu göjje’ rɑ̈ɑ̈m dëllì mø pɑ cuggi tuurø wuki nyigi wun. Kɑ wu göjje yømø nɑ̈ɑ̈g, me pɑ cuggi jogø. 
DEU.28.60	Rɑ̈ɑ̈m dëllì mø rijjø ni møg-ɑ ɑ́lidh yi wun kì Rïp göjje’ wun, dëlli wun pɑ pɑ̈nyi yönø. 
DEU.28.61	Óöni thyew ki rɑ̈ɑ̈m dëllì geki yømø nɑ̈ɑ̈g mø nuti gwedø kì yij wɑ̈nyi Ciggi Jwøk men, wu óthøw. 
DEU.28.62	Cɑgg wu ngënyi ni kyelli mɑl, bɑ ji mø nøg ɑ óbodh kì kelli wun, mɑ́ kwøbbi Jwøøg wun, Jwøng-ɑ Ácwɑ̈ɑ̈j nuti lïngi wun. 
DEU.28.63	Ni kɑ ɑ́bëëd Jwøng-ɑ Ácwɑ̈ɑ̈j pyëwe med keny-ɑ ɑ́gwøge wun, kɑ wu ódönyø, kɑ kwɑnni wun óngënyø, nɑ menɑni ceth, pyëwe óløg me med ki rënyi wun geki nɑ̈gi wun. Wu ódhwööy wɑ̈g kì piny-ɑ kwɑɑny yi wun.
DEU.28.64	“Wu ókedhhi yi Jwøng-ɑ Ácwɑ̈ɑ̈j kì kelli pödhh bënn, kì kömi piny; wu ówɑ̈dhi pödhh-ɑ cögi piny, kɑ wu mɑll-ɑ jwögg møg-ɑ ógwøgø kɑ yɑdh geki kït; jwögg mø nuti pɑ̈nyø’ mɑllø yi wun, wɑlɑ̀ yi kweyyi wun. 
DEU.28.65	Bong keny yod wun mër, o bong kej wun, wu ógöjji ywøøg yij, kí olïng pëëth yi Jwøng-ɑ Ácwɑ̈ɑ̈j. 
DEU.28.66	Wu óbëëdø wu óböggø ki thøø kì wɑ̈r kí dicɑ̈ng. 
DEU.28.67	Pëthi wun óbëëdø ge opödø yi wɑ̈ɑ̈rø kì wɑ̈r kí dicɑ̈ng. Kì dicɑ̈ng wu cem-ɑ wɑ̈r óbï kì wɑɑng? O kì wɑ̈r wu cem-ɑ wøw óru kì wɑɑng? 
DEU.28.68	Wu ódwøøg Rïp yi Jwøng-ɑ Ácwɑ̈ɑ̈j ki yɑ̈thi nɑm, cɑgg ɑ́ kɑ̀ rum en ki kwøb kinni wu koo døøg kunɑni këti. Ri wun ópɑ̈nyi yi wun ki ngeew yï tyëngmɑ̈ɑ̈nø kì kunɑni wu bɑ bɑ̈ngg, de bong ngɑn-ɑ ódwɑddi ngewi wun.”
DEU.29.1	Menɑni bene lwöbø men-ɑ kɑɑm Jwøng-ɑ Ácwɑ̈ɑ̈j geki tyëng Isrɑil, lwöm-ɑ ɑ́köbbi Mosɑ̀ yi Jwøng-ɑ Ácwɑ̈ɑ̈j kinni, nywɑg ge gøn ki tyëng Isrɑil kì Moɑb, reb ki lwöm-ɑ ɑ́lwøb kì Kïti Sinɑy.
DEU.29.2	Kɑ tyëng Isrɑil cwøøl kej ɑ́kyel yi Mosɑ̀, ɑköbbe gïn kinni, “Álidh yi wun ki ri wun, eni gïn-ɑ ɑ́göggi rɑ̈ɑ̈dh Rïp geki jyɑ̈gge kí pödhe bëne yi Jwøng-ɑ Ácwɑ̈ɑ̈j. 
DEU.29.3	Wu ɑ́lïdhi ki ryɑ̈g me dwøng, kí gïïngɑ̈ngø, geki gïgdøngø møg-ɑ ɑ́gwøg yi Jwøng-ɑ Ácwɑ̈ɑ̈j. 
DEU.29.4	De wu nuti wëg en yodi tyelli gïg-ɑ ɑ́lidh yi wun. 
DEU.29.5	Wu ɑ́pyejji yi Jwøng-ɑ Ácwɑ̈ɑ̈j kì yij pɑ̈l ki runn pyɑ̈r ɑ́ngwen, o ógudhi wun geki wɑrri wun nuti rënyø. 
DEU.29.6	Yïi wun ɑ́bong-ɑ ópùn møg cɑm yi wun, wɑlɑ̀ møgi oløg geki møgi byel men mɑdh yi wun, de wu nuti ywɑjø yi kɑ̈j, kipe kinni o yod yi wun kinni, bɑ Jwøøg wun, Jwøng-ɑ Ácwɑ̈ɑ̈j, ɑ kor wun. 
DEU.29.7	 O keny-ɑ ɑ́wɑ̈nhi wɑ keny, Rɑ̈dh Sïön, rɑ̈nh-ɑ ɑ́jyɑ̈ɑ̈g kì Bɑcɑn geki Rɑ̈dh Og, rɑ̈nh-ɑ ɑ́jyɑ̈ɑ̈g kì Kicbön ge ɑ́tëni kömee ki liny, kɑ ge tyɑm yi wɑ, 
DEU.29.8	 ɑkwɑny wɑ piny gen kɑ pɑ̈ngi yi wɑ kì kelli wɑ̈thi kɑ̈lli Ruben ki Gɑd, ki budi gøl Mɑnɑsè. 
DEU.29.9	Mïdhu lwöbø men kidøøj, o gïg-ɑ gøggi yi wun nyi pɑ̈dhi gen kɑ̈jji gen bënn.
DEU.29.10	“Dicyɑ̈ngtïn wu ɑ́bëëd wu ócungø kì bøli Jwøøg wun, Jwøng-ɑ Ácwɑ̈ɑ̈j, wu bënn, pëjji wun geki jɑggi wun, cwøw, 
DEU.29.11	kí mɑ̈nn, kí othønhø, kí wëdhh møg-ɑ bëëdø kì kelli wun, ɑ nyi nguddi wun ki yenh, ɑ nyi tëddi wun ki pï. 
DEU.29.12	Wu ying-ɑ keny wu bënn ɑnɑn kipe kinni o wu lwööb wun ki Jwøøg wun, Jwøng-ɑ Ácwɑ̈ɑ̈j, o lwömɑni ómïdhi yi wun ceth, 
DEU.29.13	o wu óyïëy yi Jwøng-ɑ Ácwɑ̈ɑ̈j, wun ɑ́ jie, ni kɑ ɑ́köbbe wun, wuki kweyyi wun: Abrɑhɑm, kí Isɑɑk, kí Yɑgob. 
DEU.29.14	Pɑth ki wun keti wun ɑ lwöbø wuki Jwøng-ɑ Ácwɑ̈ɑ̈j ki lwöbø men, ɑ́ men mïdhi yi wun. 
DEU.29.15	Lwömɑni ying-ɑ kɑɑm ji-ɑ cungi kì keny èn bënn geki Jwøng-ɑ Ácwɑ̈ɑ̈j, wɑ kí kwɑrree møg-ɑ nuti nywølø.
DEU.29.16	“Ngɑ̈nyi yi wun eni bëën-ɑ ɑ́bëëd yi wɑ kì piny Rïp, kí kër-ɑ ɑ́bëën wɑ, wɑ bɑ̈ɑ̈n-ɑ pödhh, 
DEU.29.17	o ngïjji jwögg, gïg lɑ̈mmi pëëth møg-ɑ ógwøgø ki dhɑb, kí ɑ́tegø, kí yɑdh ge ɑ́lidh yi wun. 
DEU.29.18	 Ko di dhɑnhø, ying-ɑ́ jɑlø wɑlɑ̀ dhɑjø, wɑlɑ̀ wïj ød, wɑlɑ̀ wïj kɑl kì kelli tyëng-ɑ lïngi møg kì keny èn, men-ɑ ólugi ngɑ̈je Jwøgee, Jwøng-ɑ Ácwɑ̈ɑ̈j, kɑ kedh-ɑ be mɑlli jwöggi pödhh-ɑ kyeelø. Menɑni óni gïn pidh kì pwödhø, kɑ ree løge men nɑ̈g ji keny-ɑ ócyege kɑ cɑm. 
DEU.29.19	Ko di dhɑnhø kì kelli tyëng-ɑ keny èn dicyɑ̈ngtïn, tyëng-ɑ lïngi kwøbbi lwöbø men, men-ɑ órumø kinni bong gïjø me rɑj, cɑgg mune tëngi kɑ kedh-ɑ be mɑlli jwöggi pödhhɑni. Ngɑn ni menɑni nɑ̈g-ɑ wun wu bënn, tyëngrijjø kí tyëngdøj. 
DEU.29.20	Pyëw Jwøng-ɑ Ácwɑ̈ɑ̈j pɑ lɑ̈ɑ̈m ki ngɑn ni menɑni, de rɑ̈ji pyëw Jwøng-ɑ Ácwɑ̈ɑ̈j óceg lyelø ni mɑc, cyënn-ɑ ɑ́gwed kì yij wɑ̈nyø men ceg-ɑ pɑ̈dhi köme bënn, gïti keny-ɑ ótɑ̈ɑ̈y wïje piny yi Jwøng-ɑ Ácwɑ̈ɑ̈j. 
DEU.29.21	Ngɑnɑni ógwøg yi Jwøng-ɑ Ácwɑ̈ɑ̈j ɑ́ nyuudhi kipe wɑ̈thi kɑ̈lli Isrɑil bënn, o cyënn-ɑ bɑ ɑgwed kì yij wɑ̈nyi pwönyø men, ceg-ɑ pɑ̈dhi köme bënn, gen ɑ møg-ɑ ɑ́nywɑg.
DEU.29.22	“Kwɑrri wun kì yethi rïjj-ɑ óbï geki wëdhh-ɑ óbï be bëëdø kì kelli wun, ge kɑ̈ɑ̈l-ɑ pìny mø lɑ̈wi, ryɑ̈g geki rɑ̈ɑ̈m dëllì møg-ɑ ógöjji wun yi Jwøng-ɑ Ácwɑ̈ɑ̈j, ólidh yi gen. 
DEU.29.23	 Pwödh ógöögø ki ryɑng me yije pɑ̈ng yi kïbrït kí omelø, bong gïjø me kɑ̈g kì yethi gen, cɑgg ɑ́ lum pɑ twïy kì yethi gen. Piny wun ógöögø e nɑ Sødømɑ̀ kí Gømørɑ̀, kɑ nɑ Admɑ̀ kí Dheböïm, ɑ ɑ́nɑ̈g yi Jwøng-ɑ Ácwɑ̈ɑ̈j keny-ɑ ɑ́rënyi pyëwe. 
DEU.29.24	Lɑ̈bø bëne ópëjji kinni, ‘Á kipe ngø ɑ gwøøg piny men kinøw yi Jwøng-ɑ Ácwɑ̈ɑ̈j, ɑ́ ngø ɑ ɑ́wëggi pyëwe rënyø kinøw?’ 
DEU.29.25	Pyëjjɑni óløøg kinni, ‘Bɑ kipe kɑ ɑ́pɑ̈ɑ̈d lwöbø yi jii Jwøng-ɑ Ácwɑ̈ɑ̈j, eni lwöm-ɑ ɑ́nywɑg yi gen geki Jwøøg kweyyi gen, keny-ɑ ɑ́kɑ̈ɑ̈le gïn wɑ̈g kì piny Rïp. 
DEU.29.26	Ge ɑ́ceg-ɑ kedhi be mɑlli jwögg mø kwïj yi gen cøn, gen ɑ jwögg-ɑ ɑ́kyer yi Jwøng-ɑ Ácwɑ̈ɑ̈j kinni ge ko mɑlli yi jie. 
DEU.29.27	Bene ɑ ɑ́rënyi pyëw Jwøng-ɑ Ácwɑ̈ɑ̈j, ɑ göjje piny gen ryɑ̈gg-ɑ bɑ ɑgwed kì yij wɑ̈nyø men. 
DEU.29.28	Jwøng-ɑ Ácwɑ̈ɑ̈j pyëwe ɑ́ceg-ɑ rënyø ki menrɑj, ɑdhööye gïn wɑ̈g kì piny gen, kɑ gï leenge piny me pɑth, keny-ɑ di gen dicyɑ̈ngtïn.’
DEU.29.29	“Dɑ møøgø mɑ ɑ́mïdhi yi Jwøgee, Jwøng-ɑ Ácwɑ̈ɑ̈j gɑ ɑkɑnn, de cigge ɑ́nyodhe, o ciggɑni di dwɑddø o ge mïdhi yi wɑ, wɑ ki kwɑrree gïti ɑtheer.
DEU.30.1	“Bølí ɑ́cïbɑ jɑmmì ɑ́ryew ɑnɑn, ɑ løg gyëdh kí cyën. Keny-ɑ óbëën gïgɑni kömí, wu bëëd ɑ yethi pödhh møøgø, kì kun-ɑ ókedhhi wun yi Jwøgí, Jwøng-ɑ Ácwɑ̈ɑ̈j, møg-ɑ ɑ́cïbɑ bølí ópɑr yi yïn. 
DEU.30.2	Keløg yï dwöög-ɑ kö Jwøng-ɑ Ácwɑ̈ɑ̈j wuki nyigí, ki pëthi wun bënn, kɑ cigge møg-ɑ ɑ́mëggɑ wun dicyɑ̈ngtïn mïdhi yi wun, 
DEU.30.3	Jwøøg wun, Jwøng-ɑ Ácwɑ̈ɑ̈j, pyëwe ólɑ̈ɑ̈m ki wun. Kɑ wu dwööge kì yethi pödhh-ɑ ɑ́kedhhe wun, kɑ wu dwøøge yij kɑ̈r këti. 
DEU.30.4	Wu ódwöög yi Jwøøg wun, Jwøng-ɑ Ácwɑ̈ɑ̈j, cɑgg wu tɑyø, kɑ wu wɑ̈dh-ɑ wɑ̈thi tùngi piny, kun lɑ̈wi. 
DEU.30.5	Wu ódwööge, o wu kwɑny wun piny-ɑ ɑ́bëëd yi kweyyi wun cøn. Wu óthödhe ki kɑ̈r kɑ kwɑnni wun óngënyø kibøli kwɑnni kweyyi wun kɑ̈ge dööng. 
DEU.30.6	Pëthi wun, wuki kwɑrri wun ólug yi Jwøng-ɑ Ácwɑ̈ɑ̈j, kɑ Jwøøg wun, Jwøng-ɑ Ácwɑ̈ɑ̈j mɑɑr yi wun ki pëthi wun bënn, kí wëyi wun bënn, o wu óyïddi wun ki nënnì. 
DEU.30.7	Kɑ cyën møgɑk bënn gøøj kömi tyëng-ɑ mɑɑn yïn, gen ɑ tyëng-ɑ ɑ́guud wɑngí. 
DEU.30.8	Kɑ yï døøg-ɑ be lïngø ki kwøbbi Jwøng-ɑ Ácwɑ̈ɑ̈j, kɑ cigge, cigg-ɑ ɑ́mëggɑ yïn dicyɑ̈ngtïn mïdhi yi yïn. 
DEU.30.9	Jwøng-ɑ Ácwɑ̈ɑ̈j yï ógëdhe gïg-ɑ gøggi yi yïn bënn, kɑ nyigí óngënyø, kɑ dhögí kí dyëgí óngënyø, kɑ jɑmm-ɑ kɑ̈g yi yïn bënn nyi ceg-ɑ cyegø kidøøj. Pyëwe óløg me med ki gwøgí, o yï dönyí ni döny-ɑ ɑ́dönyi kweyyi wun. 
DEU.30.10	De lïngu kwøbbe, kɑ cigge bënn mïdhi wun, geki pwönye, ɑ løg møg-ɑ bɑ ɑgwed kì yij wɑ̈nyø men.
DEU.30.11	“Cigg-ɑ mëggɑ wun dicyɑ̈ngtïn pɑ teeg, wɑlɑ̀ pɑ lɑ̈wi ki wun. 
DEU.30.12	 Ciggɑni pɑ ying mɑl, o wu koo pëjji kinni, ‘Á men ɑ ókedhi mɑl be muuji wɑ ciggɑni, o ge lïngi yi wøn, o gïn-ɑ kømmi yi gen gwøg yi wɑ?’ 
DEU.30.13	O ge pɑ ying løøg nɑɑm omelø. O wu koo pëjji kinni, ‘Á men ɑ ókedhi løøg nɑɑm omelø be muuji gen wøn, o ge lïngi yi wøn, o gïn-ɑ kømmi yi gen gwøg yi wøn?’ 
DEU.30.14	Pɑth ki gen, ciggɑni ying-ɑ yïi wun keny, ge nud kì pyëwí, o ge ócuggø kwøbø yi yïn, kɑ gïn-ɑ kømmi yi gen gwøg yi yïn.
DEU.30.15	“Dicyɑ̈ngtïn bølí cïbɑ’ jɑmmì ɑ́ryew mø kelli gen kɑ̈bbi yi yïn, kɑɑm gïnrɑj kí gïndøj, thøø kí nënnì. 
DEU.30.16	Ke lïngí ciggi Jwøgí, Jwøng-ɑ Ácwɑ̈ɑ̈j, cigg-ɑ ɑ́mëggɑ yïn dicyɑ̈ngtïn; ke mɑɑrií kɑ gïn-ɑ kømme gwøg yi yïn, kɑ cigge bënn mïdhí, wu ódönyø, kɑ wu ogöögø ki pödhø me dwøng. Wu ógyëdh yi Jwøøg wun, Jwøng-ɑ Ácwɑ̈ɑ̈j kì yij piny-ɑ kwɑɑny yi wun. 
DEU.30.17	De keløg wu ópëmø kɑ wu ódhɑ̈lø lïngø, kɑ wu thɑɑb be kwɑjji jwögg møøgø, 
DEU.30.18	wu órënyi. Wun ɑ mɑ̈ɑ̈g ki kyëddø yi yɑn èn, ke pëëm wun, wu koo bëëdø ki keny me bɑ̈ɑ̈r kì løøg Nɑm Urdun, piny-ɑ kwɑɑny yi wun. 
DEU.30.19	Anɑn yɑ cwööl-ɑ mɑl geki piny, o ge lïng gen dicyɑ̈ngtïn kinni, bøli wun ɑ́cïbɑ’ nënnì geki thøø, kí gyëdh geki cyën. Myeg wun nënnì, o wu ónëën wun, wuki kwɑrri wun! 
DEU.30.20	 Mɑɑr Jwøgí, Jwøng-ɑ Ácwɑ̈ɑ̈j, kɑ møg-ɑ kømme nyi gwøøg, kɑ yïëyí mïdhí, o yï óbëëd wuki kwɑrrí ki keny me bɑ̈ɑ̈r kì yij piny-ɑ ɑ́kwönge kinni gø ómëgge kweyyi wun Abrɑhɑm, kí Isɑɑk, kí Yɑgob.”
DEU.31.1	Mosɑ̀ nudd e okööbø ki tyëng Isrɑil, 
DEU.31.2	 okööbø kinni, “Runnɑ ɑ́göög ki miyø kí pyɑ̈r ɑ́ryew, yɑ ɑ́yöø, yɑ pɑ cuggi bëëdø yɑn ɑ́ pëëji mi wun këti. Yɑ ɑ́köbbi thyew yi Jwøng-ɑ Ácwɑ̈ɑ̈j kinni i Nɑm Urdun pɑ bɑ̈ɑ̈n yi yɑn. 
DEU.31.3	Jwøøg wun, Jwøng-ɑ Ácwɑ̈ɑ̈j kiree ɑ ócyɑ̈dhi kì bøli wun, kɑ pödhh-ɑ bëëdø kì pinyɑni nɑ̈ge, o piny gen kwɑny yi wun, o bɑ Jöcwø ɑ óbëëd ɑ́ pëëji mi wun ni kɑ ɑ́kööb Jwøng-ɑ Ácwɑ̈ɑ̈j. 
DEU.31.4	 Pödhhɑni ónɑ̈g yi Jwøng-ɑ Ácwɑ̈ɑ̈j ceth, ni kɑ ɑ́nɑ̈ge Sïön geki Og, rɑ̈nhi tyëng Amör, kɑ pödhi gen tɑ̈ɑ̈ye piny. 
DEU.31.5	Jwøng-ɑ Ácwɑ̈ɑ̈j wu ówëgge tyɑmi gen, de gwøgu gen ceth ni møg-ɑ ɑ́köbbɑ wun. 
DEU.31.6	Cwedu pëthi wun, kɑ wu ko böggi. Wu ko bwøg yi gen, Jwøøg wun, Jwøng-ɑ Ácwɑ̈ɑ̈j kiree ócyɑ̈dhi ki wun. Wu pɑ wøy yi en, o wu pɑ wiye piny.”
DEU.31.7	Codhe, ɑcwøøl Jöcwø yi Mosɑ̀ kɑ gø köbbe kì bøli tyëng Isrɑil bënn kinni, “Cwed pyëwí kɑ yï ko böggi, bɑ yïn ɑ ópeej ji møg be kwɑnyi piny-ɑ ɑ́köbbi kweyyi gen yi Jwøng-ɑ Ácwɑ̈ɑ̈j, kinni gø ómëgge gïn. 
DEU.31.8	 Wu ópyejj-ɑ yi Jwøng-ɑ Ácwɑ̈ɑ̈j kiree. Wu pɑ wøy yi en, o wu pɑ wiye piny, de cwed wun pëthi wun, kɑ wu ko böggi.”
DEU.31.9	Codhe, kɑ Ciggi Jwøk gwed yi Mosɑ̀, kɑ gï mëgge Kwɑrri Leebì ókwër, jøg-ɑ mïdhi Sɑnduug Ciggi Jwøng-ɑ Ácwɑ̈ɑ̈j, geki jɑggi Isrɑil. 
DEU.31.10	 Kɑ gï cege kinni, “Kenyi thumi runn ɑ́bïryew, kenyi bëën run-ɑ nyi wiy körr, nyi rɑɑng cigg møg kì kej wööwi Kwëër Akɑnnì. 
DEU.31.11	Nyi rɑ̈ngu ciggɑni tyëng Isrɑil, kenyi bëën gen be mɑlli Jwøøg wun, Jwøng-ɑ Ácwɑ̈ɑ̈j kì keny-ɑ ómyeg yi en ɑ́ kej mɑ̈ddø. 
DEU.31.12	Cwööl jøg-ɑ cwøw bënn, kí tyëng-ɑ mɑ̈nn geki othønhø kí wëdhh møg-ɑ bëëdø kì kɑ̈ddi wun, o ciggɑni lïngi yi gen bënn, o Jwøøg wun, Jwøng-ɑ Ácwɑ̈ɑ̈j wør, o cigge geki pwönye mïdhi kidøøj. 
DEU.31.13	O kwɑrri wun, ɑ nuti pɑ̈nyi ciggi Jwøøg wun, Jwøng-ɑ Ácwɑ̈ɑ̈j ki lïngø, lïng gen. O ge dïd gen ki mïdhi kwøbbe kì piny-ɑ ókwɑny yi gen kì løøg Nɑm Urdun.”
DEU.31.14	Codhe, kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Kej thøwí ɑ́cyɑ̈ngi. Cwøl Jöcwø kɑ kɑ̈ɑ̈l dhø Kemi Kwër, o ceg yi yɑn.” Kɑ Mosɑ̀ kedh-ɑ dhø Kemi Kwër geki Jöcwø, 
DEU.31.15	Acwöb Jwøng-ɑ Ácwɑ̈ɑ̈j kì bøli gen kì yij lööj pøølø kì dhø Kemɑni.
DEU.31.16	Kɑ Mosɑ̀ köbbi yi Jwøng-ɑ Ácwɑ̈ɑ̈j kinni, “Yï ɑ́cyɑ̈ngi ki thøø. Ji ódøøg be pëmø kì bɑng thøwí, kɑ lwöm-ɑ kɑɑm wøn ki gen pɑ̈d yi gen. Yɑ ówiy piny yi gen, kɑ ge kedh-ɑ be mɑlli jwöggi piny-ɑ yije kedhi yi gen. 
DEU.31.17	Keny-ɑ ócwöb gïg ni møgɑni, pyëwɑ órënyi ki gen, kɑ ge wiyɑ piny, o ge rënyi gen, ryɑ̈g me dwøng ópɑ̈dhi kömi gen, o óyod yi gen ceth, kinni rɑjjɑni ɑ́bï kömi gen kì bɑng kɑ̀ bëëdɑ yɑ tøøk kì kelli gen. 
DEU.31.18	O ge koo køny yi yɑn, mɑ́ ge ɑ́göög ki gïnrɑj, kɑ ge kedh-ɑ be mɑlli jwögg møøgø.
DEU.31.19	“Anɑn gwed wörø men. Kɑ pwönyí tyëng Isrɑil, o ócunge ɑ́ gïn-ɑ köme ócɑ̈yyi gen. 
DEU.31.20	Ge ókïdhɑ piny-ɑ ɑ́köbbɑ kweyyi gen kinni gø ómëggɑ gen, eni piny-ɑ yije mulli yi cɑg geki møøw kïc. Bong gïncɑm men-ɑ ócɑ̈nni gen kì kunɑni, o ge óbëëdø pëthi gen omedø. De wɑ̈thi gen óløg gen be mɑlli jwögg møøgø, yɑ óbɑny yi gen kɑ lwöbø pɑ̈d yi gen, 
DEU.31.21	kɑ ryɑ̈g me dwøng bï-ɑ kömi gen. De wörø men ónudd e owörø ceth, o bɑ wörɑni ɑ ócɑ̈yyi gen. Cɑgg ɑ́ kɑ̀ nuti kïdhi yɑn gen yij piny-ɑ ɑ́kwøbɑ kinni gø ómëggɑ gen ceth, gïn-ɑ rømmi yi gen ngɑ̈nyi yi yɑn.”
DEU.31.22	Wörɑni ɑ́gwed yi Mosɑ̀ kì cyɑ̈ngɑni ceth, kɑ gø pwönye tyëng Isrɑil.
DEU.31.24	Kɑ Ciggi Jwøk gweed yij wɑ̈nyø yi Mosɑ̀, bong nyɑ gïjø ɑ́kyel mɑ ɑ́wëgge bodhø. 
DEU.31.25	Keny-ɑ ɑ́rume gwedi gïn, ɑköbbe ókwër Kwɑrri Leebì møg-ɑ nyi kɑ̈lli Sɑnduug Ciggi Jwøng-ɑ Ácwɑ̈ɑ̈j kinni, 
DEU.31.26	“Kwɑny wun wɑ̈nyø men, wɑ̈nyi Ciggi Jwøk, kɑ cïb wun buti Sɑnduug Ciggi Jwøøg wun, Jwøng-ɑ Ácwɑ̈ɑ̈j, o óbëëde ɑ́ gïn-ɑ köme ócɑ̈yyi jii Jwøk. 
DEU.31.27	Tegi muddi wun ngɑ̈nyi yi yɑn, o wu pëddi pëmø, keløg wu opëmø ki dhø Jwøng-ɑ Ácwɑ̈ɑ̈j, yɑ nud ɑnɑn kì kelli wun, óbëëd ɑ dï keny-ɑ óthøwɑ! 
DEU.31.28	Cungu wɑ̈thi kɑ̈lli wun kí jɑggi gen bølɑ keny, o ge köbbɑ møgɑni, mɑl kí piny ócwöölɑ, o wu köbbɑ kì bøli gen. 
DEU.31.29	Ngɑ̈nyi yi yɑn kinni keny-ɑ órumɑ’ thøø, ji ógöögø ki tyëngrijjø, kɑ møg-ɑ ɑ́pwönyɑ gen bɑny yi gen, kɑ ryɑ̈g me dwøng bï-ɑ kömi gen. Mɑ́ pyëw Jwøng-ɑ Ácwɑ̈ɑ̈j ówëggi gen rënyø, keny-ɑ ógwøg gen gïg-ɑ ɑ́kyer yi Jwøng-ɑ Ácwɑ̈ɑ̈j.”
DEU.31.30	Kɑ wörø men wör yi Mosɑ̀, e tyëng Isrɑil bënn olïngø.
DEU.32.1	“Mɑl wuki piny, lïngu kwøbbɑ,
DEU.32.1	lïngu kwøbbɑ kidøøj.
DEU.32.2	Kwøbbɑ ódyëm ni kødh,
DEU.32.2	ge ónënni ge nɑ thöjj kì piny.
DEU.32.2	Kwøbbɑ ódyëm ni onywiyì kì kömi ɑ́pöjø,
DEU.32.2	ni onywiyi kødh kì kömi lum me lewø.
DEU.32.3	Nyingi Jwøng-ɑ Ácwɑ̈ɑ̈j ólenhi,
DEU.32.3	jie ókööbø ki kwøbbi dönge.
DEU.32.4	“Jwøng-ɑ Ácwɑ̈ɑ̈j bene ngɑn teg men-ɑ kor wun,
DEU.32.4	ying-ɑ keje o pɑ nyi rujø.
DEU.32.4	Jwøøg wun nyi kømm-ɑ dyër dhøge pɑ nyi wil yi en.
DEU.32.4	Nyi gøgg-ɑ gïgdøj mø bɑ dyër.
DEU.32.5	De wu pɑ nyi mïdhi ki yïëyø mi wun;
DEU.32.5	wu pɑ døøj ki bëëdø wun ɑ́ jie,
DEU.32.5	wu bɑ pödhi orøg, wu pëddi wëënyø.
DEU.32.6	Men bene yuu-ɑ mïdhu Jwøng-ɑ Ácwɑ̈ɑ̈j,
DEU.32.6	wun ɑ wɑ̈thi wun nøg, pëthi wun bong gïn?
DEU.32.6	Bɑ wïyi wun, en ɑ ɑ́cwɑ̈j wun,
DEU.32.6	kɑ wu gwøge wun ɑ́ pödhø.
DEU.32.7	“Rum wun kì ri møg-ɑ ɑ́pöödh kɑ̈ge dööng,
DEU.32.7	pyëj wun wëëg wun ki gïn-ɑ ɑ́cwöb cøn,
DEU.32.7	pyëj wun tyëngdøngø, o wu köbbi gen gïg-ɑ ɑ́pöödh kɑ̈ge dööng.
DEU.32.8	Keny-ɑ bëëd yi ji kwøb-ɑ yi en.
DEU.32.8	Kömi pödhø nyi cïbe’ cïbø ki ngeti mɑl.
DEU.32.9	De Yɑgob geki kwɑrre ɑ́kwɑny yi en gɑ jie.
DEU.32.10	“Gï ɑ́yode ge wïïn ɑ yij pɑ̈l,
DEU.32.10	pɑ̈l me yije kwöddi yi ɑtunø.
DEU.32.10	Gï ɑ́konge kɑ gï korre ki mendwøng,
DEU.32.10	ni kongg-ɑ di kongge ree.
DEU.32.11	Isrɑil ɑ́korri yi Jwøng-ɑ Ácwɑ̈ɑ̈j,
DEU.32.11	ni cor ɑ nyi gɑm nyɑre ki obërre kenyi pwönye gøn ki pɑ̈rrø.
DEU.32.11	Isrɑil ɑ́mɑ̈ɑ̈n pɑ̈ɑ̈dhø yi Jwøng-ɑ Ácwɑ̈ɑ̈j.
DEU.32.12	Jwøng-ɑ Ácwɑ̈ɑ̈j kete ɑ ɑ́pyejji jie,
DEU.32.12	bong jwøng pɑth mɑ ɑ́kønyii.
DEU.32.13	“Gï ɑ́wëgge jɑggi myërri kwøømø
DEU.32.13	ge cɑm-ɑ jɑmm-ɑ cyeg kì yethi pwödh.
DEU.32.13	Ge ɑ́yïddi ki møøw kïc kì kelli kïttì,
DEU.32.13	oløøg gen ɑ́pëddi cyegø kì piny-ɑ di kïttì.
DEU.32.14	Dhögi gen geki dyëgi gen köthi gen dɑ cɑngø bëne,
DEU.32.14	dhög-ɑ døj kí dyëg römm kí ɑ́tegg ying-ɑ yï gen,
DEU.32.14	kí gemè men-ɑ lwiy geki møgi oløg men-ɑ med.
DEU.32.15	“Jii Jwøng-ɑ Ácwɑ̈ɑ̈j ɑ́kɑ̈ri, de muddi gen teeg,
DEU.32.15	ge cwiy, o ge yɑ̈ngø yɑ̈ngø.
DEU.32.15	Jwøng-ɑ ɑ́cwɑ̈j gen ɑ́wiy gen piny,
DEU.32.15	ngɑn-ɑ ɑ́yiel gen ki tegø ɑ́bɑny gen.
DEU.32.16	Jwøng-ɑ Ácwɑ̈ɑ̈j pyëwe ɑ́mɑg yi tyiel, kì bɑng kɑ ɑ́kwɑjji gen jwögg mø bɑ ngïjjì,
DEU.32.16	pyëwe ɑ́rënyi yi gïnrɑj men-ɑ ɑ́gwøg yi gen.
DEU.32.17	jwögg mø nyɑ̈n mø kwïj yi kweyyi gen cøn.
DEU.32.17	jwögg mø kwøbbi gen nuti pɑ̈nyø mïdhø yi Isrɑil.
DEU.32.18	Wɑ̈thi gen ɑ́wïl ki Jwøøg gen, ngɑn-ɑ ɑ́yiel gen ki tegø,
DEU.32.18	ɑ ɑ́nëngi gen ki wëy.
DEU.32.19	“Pyëw Jwøng-ɑ Ácwɑ̈ɑ̈j ɑ́rënyi keny-ɑ ɑ́lidhe møgɑni,
DEU.32.19	ɑbɑnye wɑ̈dde kí nyige womɑ̈nn.
DEU.32.20	Kɑ Jwøng-ɑ Ácwɑ̈ɑ̈j okööbø kinni, ‘Ge pɑ cigɑ kønyø,
DEU.32.20	o gïn-ɑ ógwøg yi gen lidhɑ
DEU.32.20	gen ɑ tyëng-ɑ muddi gen teeg, ɑ pɑ nyi mïdhi yïëyø mi gen.
DEU.32.21	Yɑ ɑ́mɑg yi tyiel ki gïg-ɑ cwølli gen gɑ jwögg,
DEU.32.21	gen ɑ jwögg-ɑ pɑth ki jwögg kidyër.
DEU.32.21	Pëthi gen ówëggɑ rënyø kɑ pödhø megø,
DEU.32.21	ge ówëggɑ mɑgø yi tyiel ki pödhø me jie bɑ dhëgg.
DEU.32.22	Linyɑ ólyel ni mɑc,
DEU.32.22	kɑ gïïpiny bëne rɑ̈be kì kömi piny.
DEU.32.22	Mɑnyɑni ówɑ̈dhi piny thɑ lɑ̈bø,
DEU.32.22	kɑ tyelli kïttì rɑ̈be.
DEU.32.23	Yɑ ógöjji kömi gen ki ryɑ̈ng pɑ thumi,
DEU.32.23	nywøli wethɑ bënn óthumi ri gen.
DEU.32.24	Ge ónɑ̈g yi kɑ̈j geki lëdhi dël,
DEU.32.24	ge ónɑ̈g yi rɑ̈ɑ̈m dëllì mø rijjø.
DEU.32.24	Ge óödɑ ki lɑ̈yyi pɑ̈l møg cɑm gen,
DEU.32.24	kí thöll-ɑ bɑ nɑ̈ɑ̈g, møg kɑ̈ɑ̈j gen.
DEU.32.25	Ge ónɑ̈g yi liny kì yethi yëëth,
DEU.32.25	bong kɑl men-ɑ ódöng e pɑ ywöngi.
DEU.32.25	Yɑɑg-ɑ wøbb kí wojur óthøw,
DEU.32.25	othønh-ɑ dhødh geki ywödhh pɑ wiy yi yɑn.
DEU.32.26	Ge di ceg kɑ nɑ̈gø yi yɑn ge bënn,
DEU.32.26	o bëëd e bong ngɑn-ɑ ópɑr gen.
DEU.32.27	De tyëngmɑ̈ɑ̈nø pɑ wëggɑ pwödi köthi gen
DEU.32.27	ce jiɑ tyɑɑm gen,
DEU.32.27	e ceg bëëdø ɑ́ yɑn kiriɑ ɑ ɑ́nɑ̈g gen.
DEU.32.28	Isrɑil bɑ pödhø me pyëwe bong gøn,
DEU.32.28	bong peli wïj kì yï gen kinni tek.
DEU.32.29	Ge ɑ́dhɑ̈li yodi gïn-ɑ pere ɑ́tyɑɑm gen,
DEU.32.29	gïn-ɑ ɑ́cwöb pɑ gɑm yi wɑ̈thi gen,
DEU.32.30	Ji ɑ́lïp gede ɑ ɑ́tyɑɑm gen yi nget ɑ́kyel,
DEU.32.30	kɑ ɑ́lïp pyɑ̈rø tyɑm yi ji ɑ́ryew?
DEU.32.30	Ge ɑ́wiy piny yi Jwøøg gen, Jwøng-ɑ Ácwɑ̈ɑ̈j,
DEU.32.30	ge ɑ́weddi yi Jwøøg gen, Jwøng-ɑ teg.
DEU.32.31	Ngɑ̈nyi yi tyëngmɑ̈ɑ̈nø kinni jwögg-ɑ kyeelø nyødh,
DEU.32.31	ge pɑ teg ni Jwøøg Isrɑil.
DEU.32.32	Tyëngmɑ̈ɑ̈nø rijjø ni tyëng Sødømɑ̀ kí Gømørɑ̀,
DEU.32.32	ge nɑ oløg me nywøl ki nywøl mø keej, mø nɑ̈gø.
DEU.32.33	Møgi oløg mi gen bɑ kuggi thwöl.
DEU.32.34	“Gïn-ɑ ɑ́göggi gen yi tyëngmɑ̈ɑ̈nø pɑ wïl kì wïj Jwøng-ɑ Ácwɑ̈ɑ̈j,
DEU.32.34	de yïd-ɑ bøli keny-ɑ ócɑye gïn.
DEU.32.35	bøli keny-ɑ ópɑ̈ɑ̈dh gen obëënø,
DEU.32.35	cyɑ̈ɑ̈ng ryɑ̈g ɑ́cyɑ̈ngi ki bëën kömi gen.
DEU.32.36	keny-ɑ ólidhe gïn ge nyönhø.
DEU.32.36	Pyëwe ólɑ̈ɑ̈m ki tyëng-ɑ göggii
DEU.32.36	keny-ɑ ólidhe gïn ge dhɑ̈rø.
DEU.32.37	Codhe, o Jwøng-ɑ Ácwɑ̈ɑ̈j jie pyëje kinni,
DEU.32.37	“Jwögg-ɑ teg møg-ɑ ɑ́ngɑ̈dh yi wun ɑ́gøne gen?
DEU.32.38	Ge ɑ́cɑɑm yi wun kɑ dwɑ̈lli gëdhhi wun,
DEU.32.38	kɑ ge nyi nëngi wun ki møgi oløg men mɑdh yi gen.
DEU.32.38	Adɑ́ wiy ge bï gen be kønyi wun ɑnɑn,
DEU.32.38	wiy ge rïngi gen be yieli wun.
DEU.32.39	“ ‘Bɑ yɑn, yɑ ketɑ ɑ bɑ Jwøk,
DEU.32.39	bong jwøg megø mɑ dyër.
DEU.32.39	Yɑn ɑ nyi nɑ̈gø, ɑ nyi muujø ki wëy, ɑ nyi tuurø.
DEU.32.39	bong ngɑn jog yɑn kɑ yɑ mɑ̈ɑ̈ne gwøgi gïn dwɑddɑ gwøgø.
DEU.32.40	Yɑ Jwøng-ɑ Nëënø
DEU.32.40	cingɑ tïngɑ’ mɑl kɑ yɑ óköngø kinni,
DEU.32.41	pilɑ, pil-ɑ rɑ̈ɑ̈dø pɑgɑ’ pɑgø,
DEU.32.41	o yɑ dwɑdd-ɑ kinni gøggi dyër ceth.
DEU.32.41	Gøølɑ ócolɑ ki tyëngmɑ̈ɑ̈nø,
DEU.32.41	o tyëng-ɑ mɑɑn yɑn cɑyɑ’ cɑyø.
DEU.32.42	Nywøli wethɑ ólɑɑj piny ki remmi gen,
DEU.32.42	tyëng-ɑ mɑɑn yɑn bënn, ónɑ̈g yi pilɑ.
DEU.32.42	Ngɑn nyïɑ̈ggi ki yɑn pɑ wiy
DEU.32.42	cɑgg ɑ́ ji mø ri gen di kedd wɑlɑ̀ ɑmɑgg, ge ceg-ɑ thøø.’
DEU.32.43	tyëng-ɑ nɑ̈g jie nyi cɑye’ cɑyø.
DEU.32.43	Gøøle nyi cole’ colø ki tyëngmɑ̈ɑ̈nø,
DEU.32.43	kɑ lɑɑwe nyi dwööge piny kipe orøøg jie.”
DEU.32.44	Wörɑni ɑ́wör yi Mosɑ̀ geki Jöcwø wɑ̈d Nun, kɑ gø nyi cigi gen göönyø, kipe kinni o dïd yi tyëng Isrɑil.
DEU.32.45	Keny-ɑ ɑ́rum Mosɑ̀ ki pwönyi teedø ki kwøbbi Jwøk, 
DEU.32.46	ɑkööbe kinni, “Wɑ̈thi wun ko wëggu wïlø ki mïdhi cigg-ɑ ɑ́mëggɑ wun dicyɑ̈ngtïn, nyi cigu gen köbbi nyigi wun, o yïëyø mi gen cöge e pɑ wil yi gen, o ge cög gen ge mïdh-ɑ kwøbbi Jwøk. 
DEU.32.47	Kwøbbɑni pɑth ki kwøb yøw, bene gen wëyi wun. Mïdhu gen ceth, o wu óbëëd wun ki keny me bɑ̈ɑ̈r kì piny-ɑ yije kedhi yi wun ɑnɑn wu kedh-ɑ be kwɑnyii.”
DEU.32.49	“Kedhí Kïti Abɑrïm kì piny Moɑb, ɑ rwöm ki kɑɑl Yerikö, kɑ yï yedhí wïj Kïti Nebö, kɑ yï lïïdh piny Kɑnɑɑn, piny-ɑ mëggɑ tyëng Isrɑil. 
DEU.32.50	Yï óthøw kì wïj kïnɑni ni ómyëw Aɑron ɑ ɑ́thøw wïj Kïti Ör, 
DEU.32.51	kipe kɑ̀ nuti mïdhu yïëyi wun ki yɑn kì bøli tyëng Isrɑil, yɑ nuti wøør wun kì bøli tyëng Isrɑil kì kömi pïi Merïbɑ̀, kì buti kɑɑl Kɑdic kì pɑ̈ɑ̈l Dhin. 
DEU.32.52	Pinyɑni ólidh yi yïn yï lɑ̈wi ki en, de yï pɑ kedhi yij piny-ɑ mëggɑ tyëng Isrɑil.”
DEU.33.1	Møg bene kwëngg-ɑ ɑ́kwëëng kɑ̈lli Isrɑil yi Mosɑ̀ jɑlkwøbbi Jwøk.
DEU.33.2	Jwøng-ɑ Ácwɑ̈ɑ̈j ɑ́bï e kɑ̈ɑ̈l-ɑ Kïti Sinɑy
DEU.33.2	ɑ́tuul ni cɑ̈ng kì Edöm
DEU.33.2	kɑ omënyø kì kömi jie e cɑre kɑ̈ɑ̈l-ɑ Kïti Pɑrɑn.
DEU.33.2	Ge ɑ́cyɑ̈dhi kɑ wëywödd ɑ́lïp pyɑ̈rø,
DEU.33.2	kí mɑc me pɑ̈mmø kì wïj kyëje.
DEU.33.3	Jwøng-ɑ Ácwɑ̈ɑ̈j jie mɑɑr yi en,
DEU.33.3	ji-ɑ bɑ møge korre’ korrø.
DEU.33.3	Bøødh wɑ riee dhøggi tyelle,
DEU.33.3	kɑ cigge mïdhi wɑ.
DEU.33.4	Cigg-ɑ ɑ́mëggi wøn yi Mosɑ̀ ómïdhi yi wøn,
DEU.33.4	gen ɑ cigg-ɑ bɑ kɑ̈r kì yï pödhi wøn.
DEU.33.5	Jwøng-ɑ Ácwɑ̈ɑ̈j ɑ́göög ɑ́ rɑ̈ɑ̈dh tyëng Isrɑil
DEU.33.5	keny-ɑ ɑ́bëëd wɑ̈thi kɑ̈lli gen cugø kì kej ɑ́kyel geki jɑggi gen.
DEU.33.6	Møg-ɑ ɑ́kwøb yi Mosɑ̀ kipe gøl Ruben ek:
DEU.33.6	“Wïj Ruben koo pɑ̈ɑ̈dh,
DEU.33.6	cɑgg ɑ́ kɑ̀ bëëd jie ge nøg.”
DEU.33.7	Kɑ okööbø kipe gøl Yeudɑ̀ kinni,
DEU.33.7	“Yïn ɑ Jwøng-ɑ Ácwɑ̈ɑ̈j,
DEU.33.7	lïngí ywøøg gen kɑ̀ kwɑ̈jji gen kipe kønyø.
DEU.33.7	Cigí gen rebø ki kɑ̈ll-ɑ kyeelø.
DEU.33.7	Nyïɑ̈ggí kiper gen, yïn ɑ Jwøng-ɑ Ácwɑ̈ɑ̈j.
DEU.33.7	Kɑ ge køny ki tyɑmi tyëngmɑ̈ɑ̈nø.”
DEU.33.8	“Yïn ɑ Jwøng-ɑ Ácwɑ̈ɑ̈j,
DEU.33.8	nyodh møgí ki Urïm geki Thumïm,
DEU.33.8	kì cinggi bɑ̈nggí, bɑ̈ngg-ɑ mïdhi kwøbbí; Kwɑrri Leebì.
DEU.33.8	Ge ɑ́rɑng yi yïn kì Mɑɑsɑ̀,
DEU.33.8	kɑ ge yod yi yïn ge døøj kì Merïbɑ̀.
DEU.33.9	Yï ɑ́wør yi gen ki mendwøng,
DEU.33.9	kɑ yï mɑɑr yi gen kibøli wëëg gen geki mëëg gen,
DEU.33.9	kí nyiimï gen wɑlɑ̀ nyigi gen.
DEU.33.9	Kɑ ciggí mïdhi yi gen
DEU.33.9	Lwöbø mií nuti pɑ̈ɑ̈d gen.
DEU.33.10	O jií ópwönyi yi gen ki mïdhi ciggí,
DEU.33.10	gen ɑ nyi muujø ki gëdhhì kì wïj këli lɑm mií.
DEU.33.11	Yïn ɑ Jwøng-ɑ Ácwɑ̈ɑ̈j, wiy gøl gen tënge.
DEU.33.11	Med pyëwí ki gïg-ɑ gøggi yi gen.
DEU.33.11	Mød tyëng-ɑ mɑɑn gen bënn,
DEU.33.11	tyëngmɑ̈ɑ̈nø ko wëggí dhwödhø këti.”
DEU.33.12	Kɑ okööbø kipe gøl Ben Yɑmïn kinni,
DEU.33.12	“Bene gøl-ɑ mɑɑr yi Jwøng-ɑ Ácwɑ̈ɑ̈j èn, gøl-ɑ korri yi en.
DEU.33.12	Gï korre’ korrø kì dicɑ̈ng bëne.
DEU.33.12	O bëëd ɑ kelli gen.”
DEU.33.13	Kɑ okööbø kipe gøl Yosep kinni,
DEU.33.13	“Wiy piny gen gëdhhi kødh yi Jwøng-ɑ Ácwɑ̈ɑ̈j
DEU.33.13	kí pïg-ɑ kɑ̈ɑ̈l thɑ piny.
DEU.33.14	Wiy nywøli gïn-ɑ pidh yi gen cyeg gen kidøøj,
DEU.33.14	o nywøli yenh-ɑ døj bëëd ge nud kì yij run bëne kì piny gen.
DEU.33.15	Wiy wɑ̈thi kwøømmi gen, kwøømm-ɑ weenø bëëd ge pɑ̈ng yi nywøli yenh-ɑ døj.
DEU.33.16	Wiy piny gen bëëde e pɑ̈ng yi gïg-ɑ døj bënn.
DEU.33.16	Gyëdhhe kɑ̈ɑ̈l-ɑ ri døøji Jwøng-ɑ Ácwɑ̈ɑ̈j,
DEU.33.16	ɑ ɑ́kööb kì ri kïrø me lyel ki mɑc.
DEU.33.16	Wiy gyëdhhɑni bï gen kömi gøl Yosep.
DEU.33.16	Mɑ́ en ɑ ɑ́bëëd ɑ́ pëëji kì kelli nyiimen.
DEU.33.17	Yosep teg ni wɑdh;
DEU.33.17	men-ɑ́ tegi tùngi ógïg ɑ yïe!
DEU.33.17	Tùnge bɑ ɑ́lïppi gøl Mɑnɑsè
DEU.33.17	Kí ɑ́lïp pyɑ̈r mø Eprɑim.
DEU.33.17	Tùngɑni ɑ cööbe pödhh,
DEU.33.17	Kɑ gï cøøre cögi piny.”
DEU.33.18	Kɑ okööbø kipe gøl Dhebulun geki gøl Isɑkɑr kinni,
DEU.33.18	“Wiy gøl Dhebulun dönye kì bɑng ngyëw-ɑ ngyëwe
DEU.33.18	kì kömi nɑɑm omelø.
DEU.33.18	Kɑ wiy kɑ̈ɑ̈r Isɑkɑr dønge kì yethi myërr.
DEU.33.19	Tyëngpɑth nyi cwööl ge’ wɑ̈thi kïtti gen.
DEU.33.19	Kɑ ge omuujø ki gëdhh-ɑ dyër kì kunɑni.
DEU.33.19	Kɑ̈ɑ̈r gen yod yi gen ɑ nɑɑm omelø,
DEU.33.19	kí ri ɑyejø kì thɑ̈ngi nɑɑm omelø.”
DEU.33.20	Kɑ okööbø kipe gøl Gɑd kinni,
DEU.33.20	“Lenhi Jwøk, ɑ ɑ́gwøg piny gen e lɑɑj.
DEU.33.20	Gɑd lïïbø nɑ ngur,
DEU.33.20	men nyi cöd bɑd wɑlɑ̀ rɑ̈m.
DEU.33.21	Piny-ɑ pëddi døøjø, ɑ ɑ́kwɑny yi gen ɑ́ mi gen.
DEU.33.21	Bun-ɑ nyi bëëdø ɑ́ mi jɑgø ɑ ɑ́mëggi gen.
DEU.33.21	Ciggi Jwøng-ɑ Ácwɑ̈ɑ̈j geki kwönge ɑ́mïdhi yi gen,
DEU.33.21	keny-ɑ ɑ́cugi pëjji Isrɑil.”
DEU.33.22	Kɑ okööbø kipe gøl Dɑn kinni,
DEU.33.22	“Dɑn bɑ wɑ̈d ngur,
DEU.33.22	pɑ̈r e kɑ̈ɑ̈l-ɑ Bɑcɑn.”
DEU.33.23	Kɑ okööbø kì ri gøl Nɑptɑlì kinni,
DEU.33.23	“Nɑptɑlì bëëd ɑ yij dhwɑ̈ng-ɑ ɑ́gëdhhii yi Jwøng-ɑ Ácwɑ̈ɑ̈j.
DEU.33.23	Pinye wɑ̈dh-ɑ kuni wɑɑng cyɑ̈ɑ̈ng böörø geki kuni wɑɑng wurlwɑl,
DEU.33.23	e kön-ɑ́ɑ̀ Tɑɑy Gɑlelì.”
DEU.33.24	Kɑ okööbø kipe gøl Aceer kinni,
DEU.33.24	“Gøl Aceer bɑ ɑgyëdh kibøli kɑ̈ll-ɑ kyeelø.
DEU.33.24	Wiy e ómɑɑr yi nyiimen.
DEU.33.24	Wiy pinye óbëëde e pɑ̈ng yi yenh dhetun.
DEU.33.25	Wiy dhøggi dörri kɑ̈dde óbëëd gen ge nyi cyëëg kɑ thïggi ngyënyø dødø.
DEU.33.25	Wiy e óbëëde pyëwe pɑ lïngø.”
DEU.33.26	Wun ɑ tyëng Isrɑil, bong jwøg me pɑ̈r ki Jwøøg wun,
DEU.33.26	ɑ cyɑ̈dhi ki dhwɑ̈ng kì yij mɑl,
DEU.33.26	ɑ cyɑ̈dhi kì yethi pøøl e bï-ɑ be kønyi yïn.
DEU.33.27	Bɑ Jwøk ɑ nyi korri yïn ceth.
DEU.33.27	Cingge, cingg-ɑ teg gen ɑ korri yïn ceth.
DEU.33.27	Tyëngmɑ̈ɑ̈nø ɑ́cyeede wɑ̈g, kedh yï kedh-ɑ bølí,
DEU.33.27	kɑ yï köbbe kinni nɑ̈g gen bënn.
DEU.33.28	Bëëd wun ki mër wun ɑ kwɑrri Yɑgob,
DEU.33.28	pëthi wun koo lïngø kì piny-ɑ pɑ̈ng yi byëlø bëne geki møgi oløg.
DEU.33.28	Piny-ɑ nyi thïnyi yi thöjj-ɑ kɑ̈ɑ̈l mɑl.
DEU.33.29	Isrɑil, pyëwí med nɑ ngø!
DEU.33.29	Bong pödhø me pɑ̈r ki yïn.
DEU.33.29	Yï pönh-ɑ ɑ́yiel yi Jwøng-ɑ Ácwɑ̈ɑ̈j.
DEU.33.29	Jwøng-ɑ Ácwɑ̈ɑ̈j kiree ɑ bɑ kwödí geki pilí
DEU.33.29	møg-ɑ korrí rií, o yï tyɑ̈ɑ̈m.
DEU.33.29	Tyëngmɑ̈ɑ̈nø óbï ge kwɑjj-ɑ lɑ̈mpyëw,
DEU.33.29	o ge ónyøn yi yïn.
DEU.34.1	Kɑ Mosɑ̀ odhwödhø kì thwøri Moɑb, kɑ kedh-ɑ Kïti Nebö, kɑ yedh-ɑ oledh Kïti Pisgɑ̀ kì bøli Yerikö, kì wɑɑng cyɑ̈ɑ̈ng mwøl. Kɑ nyudhi pinyɑni bëne yi Jwøng-ɑ Ácwɑ̈ɑ̈j, ɑ løg piny Gilyɑd, e göjj-ɑ wɑɑng wuudø gïti kɑɑl Dɑn, 
DEU.34.2	kí piny Nɑptɑlì bëne, kí piny Eprɑim geki Mɑnɑsè, kí piny Yeudɑ̀, e gït-ɑ kömi Nɑɑm Omeli Tɑr, 
DEU.34.3	kí piny Yeudɑ̀ kì wɑɑng wurlwɑl, kí thwør-ɑ cɑ̈gi kì Dhoɑr gïti Yerikö, kɑɑl benø. 
DEU.34.4	 Codhe, ɑköbbi Mosɑ̀ yi Jwøng-ɑ Ácwɑ̈ɑ̈j kinni, “Bene piny-ɑ ɑ́köbbɑ Abrɑhɑm, kí Isɑɑk, kí Yɑgob kinni ómëggɑ kwɑrri gen ceth. Áwëggɑ lidhø yi yïn, de yï koo wëggɑ kedhi yije.”
DEU.34.5	Codhe, ɑthøw Mosɑ̀ bɑ̈ng Jwøng-ɑ Ácwɑ̈ɑ̈j kì piny Moɑb, ni kɑ ɑ́kööb Jwøng-ɑ Ácwɑ̈ɑ̈j kinni óthøw-ɑ kenyɑni. 
DEU.34.6	Kɑ kony yi Jwøng-ɑ Ácwɑ̈ɑ̈j kì yij tör kì Moɑb, kenyɑni rwöm ki Betpeor, de bong dhɑnhø mɑ ɑ́yod dïl keny-ɑ ɑ́koonyii gïti dicyɑ̈ngtïn. 
DEU.34.7	Mosɑ̀ runne ɑ́bëëd gɑ miyø kí pyɑ̈r ɑ́ryew keny-ɑ ɑ́thøwe, de ɑ́bëëd dële nudd e teeg ni kɑ ɑ́bëëde ceth, o nyinge onëënø kidøøj. 
DEU.34.8	Kɑ ywøg yi tyëng Isrɑil kì piny Moɑb ki cyɑ̈ng pyɑ̈r ɑ́dɑ̈g.
DEU.34.9	Jöcwø wɑ̈d Nun, ɑ́bëëd yïe dɑ peli wïj me dwøng, mɑ́ Mosɑ̀ ɑ́kwɑny-ɑ en ɑ́ ngɑn mɑg keje. Kwøbbi Jöcwø nyii lïngø yi tyëng Isrɑil. Kɑ Ciggi Jwøng-ɑ Ácwɑ̈ɑ̈j cigg-ɑ ɑ́muuj yi Mosɑ̀ mïdhi gen kidøøj.
DEU.34.11	Bong jɑltöng mɑ ɑ́göög ki gïïngɑ̈ngø geki ngïjjì mø døngø ni møg-ɑ ɑ́wëggi gøggø yi Mosɑ̀, keny-ɑ ɑ́örii yï rɑ̈ɑ̈dh Rïp geki jyɑ̈gge, kí pödhe bëne yi Jwøng-ɑ Ácwɑ̈ɑ̈j. 
DEU.34.12	Bong jɑltöng mɑ ɑ́göög ki gïgdøngø mø böggi ni Mosɑ̀ kì Isrɑil.
JOS.1.1	Kì bɑng thøwi Mosɑ̀ bɑ̈ng Jwøng-ɑ Ácwɑ̈ɑ̈j, ɑköbbi Jöcwø wɑ̈d Nun, ngɑn-ɑ ɑ́bëëd e nyi køny-ɑ Mosɑ̀, yi Jwøng-ɑ Ácwɑ̈ɑ̈j kinni, 
JOS.1.2	“Bɑ̈ngɑ Mosɑ̀ ɑ́thøw. De yïn, wuki tyëng Isrɑil bënn, tyenyu ri wun, kɑ Nɑm Urdun bɑ̈ɑ̈n wun, wu kedh-ɑ piny-ɑ mëggɑ wun. 
JOS.1.3	 Ni kɑ ɑ́köbbɑ Mosɑ̀ kinni keny-ɑ ókëël wun tyelli wun, ɑ́mëggɑ wun bëne. 
JOS.1.4	Cögi piny wun ówɑ̈dhi ryɑng-ɑ wɑɑng wurlwɑl gïti kïtti Lubnɑn kì wɑɑng wuudø. Cɑg kì Nɑm Porɑt kì wɑɑng cyɑ̈ɑ̈ng mwøl, e cør-ɑ yij pödhi Kit, gïti Nɑɑm Omeli Tɑr kì wɑɑng cyɑ̈ɑ̈ng böörø. 
JOS.1.5	 Jöcwø, bong ngɑn tyɑm yïn kinni tek kɑ̈ng-ɑ nëën! Yï ókøny yi yɑn ceth ni kɑ ɑ́kønyɑ Mosɑ̀, yï pɑ wiyɑ piny kinni tek. 
JOS.1.6	 Bëëd yï teg, kɑ pyëwí cwed, mɑ́ bene yïn ɑ ópeej ji møg be kwɑnyi piny-ɑ ɑ́köngɑ kweyyi gen. 
JOS.1.7	Bëëd pyëwí teg, pyëwí ko wëggí nyönhø kinni tek, kɑ cigg-ɑ ɑ́mëggi yïn yi Mosɑ̀ bɑ̈ngɑ mïdhí kidøøj, ko di kwï gen mø wøy yi yïn. O gïg-ɑ dwɑddi yi yïn gwøgø nyi lwɑ̈ng yi yïn, kì kɑ̈jj-ɑ ócyɑ̈dhi yi yïn bënn. 
JOS.1.8	Nyi kømmí møg-ɑ yij wɑ̈nyi Cigg yethi cyɑ̈ng bënn. Nyi rømmí møgɑni kì wɑ̈r kí dicɑ̈ng, nyi mïdhí møgɑni per gen teeg cɑrø ki mendwøng, o yï yïddí ki gïgdøj, o gïg-ɑ nyi dwɑddí gwøgø nyi lwɑ̈ng yi wun. 
JOS.1.9	Rømmí møg-ɑ ɑ́köbbɑ yïn cøn kinni bëëd yï teg, kɑ pyëwí cwed, ko di gïn böggi yi yïn, mɑ́ yï ókøny yi yɑn, yɑ Jwøgí, Jwøng-ɑ Ácwɑ̈ɑ̈j, kì kun-ɑ ókedhi yi yïn.”
JOS.1.10	Kɑ pëjjì köbbi yi Jöcwø kinni, 
JOS.1.11	kedhi gen yethi kemmì bënn, o ji köbbi yi gen kinni, “Gwiru gïgcɑmmi wun, kipe wu kedh-ɑ be bɑ̈ɑ̈ni Nɑm Urdun kì bɑng cyɑ̈ng ɑ́dɑ̈g, wu kedh-ɑ be kwɑnyi piny-ɑ ɑ́mëggi wun yi Jwøng-ɑ Ácwɑ̈ɑ̈j, Jwøøg wun.”
JOS.1.13	“Pɑru kwøbb-ɑ köbbi wun yi Mosɑ̀ bɑ̈ng Jwøng-ɑ Ácwɑ̈ɑ̈j kinni, piny-ɑ wɑɑng cyɑ̈ɑ̈ng mwøl kì ri Nɑm Urdun ómëggi wun yi Jwøng-ɑ Ácwɑ̈ɑ̈j, Jwøøg wun, ɑ́ myërri wun. 
JOS.1.14	Wiy wun mɑ̈nni wun, kí nyigi wun, kí dhögi wun, kɑ jøliny mø wun kedhi gen be liny kyeel geki nyiimï gen, tyëng Isrɑil møg-ɑ kedhi løøg Nɑm Urdun. 
JOS.1.15	Gïti keny-ɑ ókwɑny gen piny-ɑ ɑ́muuj yi Jwøng-ɑ Ácwɑ̈ɑ̈j. Bene keny-ɑ ódøøg wun myërri wun, myërr-ɑ ɑ́mëggi wun yi Jwøng-ɑ Ácwɑ̈ɑ̈j, kì løøg Nɑm Urdun kì wɑɑng cyɑ̈ɑ̈ng mwøl.”
JOS.1.16	Aløøg gen mø Jöcwø kinni, “Gïg-ɑ ɑ́köbbí wøn bënn, ógwøg yi wøn. Wø ókedhi keny-ɑ ör wøn. 
JOS.1.17	Kwøbbí ólïngi yi wøn, ni kɑ ɑ́lïngi wøn kwøbbi Mosɑ̀, yï ókøny yi Jwøgí, Jwøng-ɑ Ácwɑ̈ɑ̈j ni kɑ ɑ́kønye Mosɑ̀! 
JOS.1.18	Ngɑn-ɑ ótyëddi yïn, wɑlɑ̀ ɑ ópyem møg-ɑ ɑ́cïgí wøn, ónɑ̈g. Bëëd pyëwí teeg, kɑ ko di gïn böggi yi yïn!”
JOS.2.2	Alïng rɑ̈ɑ̈dh Yerikö kinni, i dɑ jø Isrɑil mø bëën kɑɑl kì wɑ̈rɑni, ge bï-ɑ be lyewwi piny. 
JOS.2.3	Aödi rɑ̈ɑ̈dh Yerikö yï Rɑɑ̈b kinni i kɑ̈ɑ̈le jøg-ɑ ɑ́bï gøle wɑ̈g, mɑ́ ge ɑ́bï-ɑ be lyewwi piny.
JOS.2.4+JOS.2.5+JOS.2.6	Alöggi Rɑɑ̈b kinni, “Kidyër ɑ́dɑ jøg mɑ ɑ́bï gølɑ, de kwïj yi yɑn mɑ løg gen jø keny. De ge ɑ́kedh kɑ̈ng-ɑ́ nuti cyëëg dhø döri kɑɑl kì wɑɑng thyënhø, o keny-ɑ ɑ́kedhi yi gen kwïj yi yɑn, jwɑnu bɑng gen, ge ópïïd yi wun.”
JOS.2.4+JOS.2.5+JOS.2.6	(Jøgɑni rumø ki kïdhi mɑl wïj ød
JOS.2.7	Akedhi jøg-ɑ yɑ̈bø bɑng jø Isrɑil gïti kɑ ɑ́wɑ̈dhi gen keny-ɑ nyi lwøød Nɑm Urdun, kì bɑng gen ceth, ɑcyëëg dhøg kɑɑl.
JOS.2.8	Kɑ̈ng-ɑ́ nuti buddi jøgɑni, ɑkedhi Rɑɑ̈b yï gen wïj ød, 
JOS.2.9	ɑköbbe gïn kinni, “Ngɑ̈nyi yi yɑn kinni piny men ɑ́rum ki mëggi wun yi Jwøng-ɑ Ácwɑ̈ɑ̈j, wø ɑ́bwøg yi wun. Jii pönhï bënn ɑ́bwøg ki mendwøng. 
JOS.2.10	 Yuu-ɑ ɑ́wëggi Nɑɑm Omeli Kwɑrø thwøwø yi Jwøng-ɑ Ácwɑ̈ɑ̈j kì bøli wun keny-ɑ ɑ́bëënu wɑ̈g kì Rïp, ɑ́lïngi yi wøn geki kër-ɑ ɑ́nɑ̈g wun rɑ̈nhi tyëng Amör ryeet, ɑ løg Sïön geki Og, møg-ɑ ɑ́bëëd kì wɑɑng cyɑ̈ɑ̈ng mwøl kì løøg Nɑm Urdun. 
JOS.2.11	Pëthi wøn ɑ́nyönhi keny-ɑ ɑ́lïngi wøn møgɑni, mɑ́ Jwøng-ɑ Ácwɑ̈ɑ̈j, Jwøøg wun, bɑ Jwøøg mɑl kí piny. 
JOS.2.12	Anɑn köngi wun ki nyingi Jwøng-ɑ Ácwɑ̈ɑ̈j kinni, ni kɑ ɑ́göggɑ wun ki gïndøj, gøl wïyɑ ólony yi wun ki göggø ki gïndøj thyew, kɑ yɑ nëngi wun ki ngïji men nyodh kinni dhøggi wun pɑ wil yi wun. 
JOS.2.13	Köngi wun ɑnɑn kinni, wïyɑ, kí meyɑ kí nyiimïɑ yɑɑg-ɑ cwøw kí mɑ̈nn, kí wɑddi wøn bënn koo wëggi wun nɑ̈gø!”
JOS.2.14	Aköbbi Rɑɑ̈b yi jøgɑni kinni, “Keløg e bong ngɑn köbbi yi yïn ki gwøøg wøn, wiy wø ónɑ̈g yi Jwøk, keløg köng-ɑ ɑ́köngi wøn koo mïdhi yi wøn. Yï ógöggi yi wøn ki gïndøj, keny-ɑ ómëggi wøn piny men yi Jwøng-ɑ Ácwɑ̈ɑ̈j.”
JOS.2.15	Amiid jøgɑni piny kì ɑwɑj ki thøl yi Rɑɑ̈b, mɑ́ gøle ying-ɑ ri döri kɑɑl. 
JOS.2.16	Aköbbi jøgɑni yi Rɑɑ̈b kinni, “Kɑ̈l wun myërri kelli kïttì, o wu cögu wu pɑ yod yi jø rɑ̈dh møg-ɑ yɑb wun, kɑ ri wun kɑnni wun kì kunɑni ki cyɑ̈ng ɑ́dɑ̈g, gïti keny-ɑ ódwöög jøgɑni, codhe o wu lunyi wun ki kedhi yuu wun.”
JOS.2.17	Aköbbi Rɑɑ̈b yi jøgɑni kinni, “Köng-ɑ ɑ́wëggi wøn köngø ómïdhi yi wøn ceth. 
JOS.2.18	Keny-ɑ óbëën wøn be mɑgi piny men, twööj thøl-ɑ kwɑrø èn ri ɑwɑny-ɑ ɑ́kïdhí wøn piny. Kɑ wïyí, kí meyí, kí nyiimyëw, kí gøl wïyí bëne cøng gølí. 
JOS.2.19	Keløg e dɑ dhɑnhø ɑ́kyel men-ɑ ókedhi wɑ̈g kì gølí, e kedh-ɑ yij yöö, ngɑnɑni ócyen-ɑ ree kete, o wø koo cɑy kipe thøwe, de keløg e dɑ ngɑn-ɑ ónywɑl dhɑnhø ɑ́kyel kì kelli tyëng-ɑ gølí, cyënni ngɑnɑni óying kömi wøn. 
JOS.2.20	De keløg gwøng-ɑ ɑ́gwøg yi wøn óköbbí ji møøgø, óbong-ɑ cɑ́y kì kömi wøn kipe møg-ɑ ɑ́köbbí wøn kinni köngi wøn.” 
JOS.2.21	Akööb Rɑɑ̈b kinni, “Wiy ge bëëd gen ni møg-ɑ ɑ́kwøb yi wun ceth.” Aöre gïn yöö. Atwööje thølɑni ri ɑwɑj.
JOS.2.22	Akedhi jøgɑni kelli kïttì, ɑbëëd gen kì kunɑni ki cyɑ̈ng ɑ́dɑ̈g gïti kɑ ɑ́dwöög jøg-ɑ ɑ́yɑb gen kɑɑl, mɑ́ ge ɑ́yɑ̈ɑ̈b kì kɑ̈jj bënn, de gï nuti yood gen. 
JOS.2.23	Ayïnhi jøgɑni ryeet piny kì wïj kït, ɑbɑ̈ɑ̈n gen Nɑm Urdun, ɑbëën gen yï Jöcwø wɑ̈d Nun. Alwöbbi ge gøn gïg-ɑ ɑ́göög bënn. 
JOS.2.24	Kɑ Jöcwø köbbi gen kinni, “Pinyɑni rumø ki cïb cinggee yi Jwøng-ɑ Ácwɑ̈ɑ̈j kidyër, tyëng pönhɑni ceg-ɑ böggø yi wɑ ki mendwøng.”
JOS.3.1	Adhwödh Jöcwø geki tyëng Isrɑil bënn kì mwøl e piny nudd e looj, kì Cithïm, ge kedh-ɑ løøg Nɑm Urdun, ɑkɑl gen bëëdø kì kenyɑni e nɑm nuti bɑ̈ɑ̈n gen. 
JOS.3.2	Kì bɑng cyɑ̈ng ɑ́dɑ̈g, ɑkedhi pëjji liny kelli kemmì. 
JOS.3.3	Kɑ ji ceg yi gen kinni “Keny-ɑ ólidhu Sɑnduug Ciggi Jwøng-ɑ Ácwɑ̈ɑ̈j, Jwøøg wun e obyellø yi ókwër, Kwɑrri Leebì, kɑ wu dhwödh wun kì kɑ̈jji wun, kɑ wu løgu bɑnge. 
JOS.3.4	Cɑgg ɑ́ kɑ̀ nuti pɑ̈nyi wun kɑ̈l yuuɑni tyelø ɑ́kyel, wu ónyudhi yi gen ki yöö, de cyɑ̈dhi wun kì bɑnge e dɑ kïlomïtïr ɑ́kyel, kì kɑɑm wun ki Sɑnduug Cigg.”
JOS.3.5	Aköbbi ji yi Jöcwø kinni, “Kwëru ri wun ɑnɑn, kipe dhuki Jwøng-ɑ Ácwɑ̈ɑ̈j ógöögø ki gïïngɑ̈ngø kì kelli wun.” 
JOS.3.6	Codhe, ɑköbbi ókwër yi Jöcwø, o Sɑnduug Cigg kwɑny yi gen, o gø mwøøl gen bøli ji.
JOS.3.7	Kɑ Jöcwø köbbi yi Jwøng-ɑ Ácwɑ̈ɑ̈j kinni, “Gïn-ɑ ógwøg yi yɑn dicyɑ̈ngtïn, bɑ gïn-ɑ per ówøør yïn yi tyëng Isrɑil, o yod kinni yï nyii kønyø yi yɑn ni kɑ ɑ́kønyɑ Mosɑ̀. 
JOS.3.8	Ceg ókwërr-ɑ byelli Sɑnduug Cigg kinni, keny-ɑ ówɑ̈dhi gen tøg Nɑm Urdun, kɑ ge cungi gen kì kenyɑni.”
JOS.3.9	Kɑ tyëng Isrɑil köbbi yi Jöcwø kinni, “Bïu lïngu møg-ɑ kømmi yi Jwøng-ɑ Ácwɑ̈ɑ̈j, Jwøøg wun. 
JOS.3.10	O yod yi wun kinni Jwøng-ɑ Ácwɑ̈ɑ̈j, Jwøng-ɑ Nëënø nud kì kelli wun. O tyëng Kɑnɑɑn, kí tyëng Kit, kí tyëng Kib, kí tyëng Perïdh, kí tyëng Girgɑc, kí tyëng Amör, kí tyëng Yebus, gï ócyedde kì bøli wun ceth, 
JOS.3.11	keny-ɑ órum Sɑnduug Ciggi Wïi piny bëne ki bɑ̈ɑ̈ni Nɑm Urdun, e kɑ̈l ɑ bøli wun. 
JOS.3.12	Kɑ wu yïëëny wun ki jøg-ɑ cwøw pyɑ̈rø wïdɑ́ryew kì kɑ̈lli Isrɑil, jɑl ɑ́kyel kì wïj kɑl ɑ́kyel. 
JOS.3.13	Ókwërr-ɑ ɑ́byelli Sɑnduug Ciggi Wïi piny bëne, en ɑ Jwøng-ɑ Ácwɑ̈ɑ̈j, keny-ɑ ókëël gen tyelli gen yethi pï, Nɑm Urdun ócungi; kɑ pïg-ɑ rïngi piny kì mɑl ri gen cøng gen kej ɑ́kyel.”
JOS.3.14+JOS.3.15	Ábëëd ɑ́ bøli keny-ɑ nyi kɑɑj byel, o nɑm ɑ́bëëd e pɑ̈ng.
JOS.3.14+JOS.3.15	Keny-ɑ ɑ́bɑ̈ɑ̈n Nɑm Urdun yi ji, ókwër ɑ́cyɑ̈dh ɑ bøli gen, ge byell-ɑ Sɑnduug Cigg. Keny-ɑ ɑ́këël gen tyelli gen nɑm, 
JOS.3.16	ɑcungi pïg-ɑ rïngi kì mɑl, ge lɑ̈wi ki keny-ɑ cwøl ɑ́ Adɑm, ɑ cyɑ̈gi ki Dhɑretɑn. Kɑ pïg-ɑ rengi yij Luuy Omelø ceg-ɑ ì lɑɑw. Codhe, ɑbɑ̈ɑ̈n nɑm yi ji kì bøli Yerikö. 
JOS.3.17	Ókwërr-ɑ ɑ́byelli Sɑnduug Cigg ɑ́cungi kì piny me thwøwø kì dyëri Nɑm Urdun, gïti kɑ ɑ́thumi tyëng Isrɑil ki wɑ̈dhi wɑ̈g bënn.
JOS.4.1	Keny-ɑ ɑ́rum tyëng Isrɑil ki wɑ̈dhi løøg Nɑm Urdun bënn. Aköbbi Jöcwø yi Jwøng-ɑ Ácwɑ̈ɑ̈j kinni, 
JOS.4.2	“Yïëëny ki ji pyɑ̈rø wïdɑ́ryew kì kelli tyëng Isrɑil, jɑl ɑ́kyel kì wïj kɑl. 
JOS.4.3	Kɑ ge köbbí kinni, ‘Kɑ̈bbi wun ki tuggi kïttì pyɑ̈rø wïdɑ́ryew kì dïdyëri Nɑm Urdun, kì keny-ɑ cungi yi ókwër, kɑ ge tëëru wɑ̈g, kɑ ge cïb wun piny kì keny-ɑ óbuddi yi wun tïn kì wɑ̈r.’ ”
JOS.4.4	Acwööl jøg-ɑ pyɑ̈rø wïdɑ́ryew møg-ɑ ɑ́yieny yi Jöcwø kì kelli tyëng Isrɑil. 
JOS.4.5	Aköbbe gïn kinni, “Kedhu bøli Sɑnduug Ciggi Jwøng-ɑ Ácwɑ̈ɑ̈j, Jwøøng wun, wu kedh-ɑ dïdyëri Nɑm Urdun. Kɑ̈bbi dhɑnhø ɑ́kyel kì kelli wun ki tungi kït ɑ́kyel ɑ́ mi wïj gøl gen, kɑ gø byele. 
JOS.4.6	Tuggi kïttɑni óbëëd gɑ ngïjjì kiper wun, kenyi pyëëj wun yi nyigi wun dhuki megø kinni, ‘Kïttì møg bɑ mø ngø kì yï wun cøn?’ 
JOS.4.7	Ge óköbbi yi wun kinni, ‘Pïi Nɑm Urdun ri gen ɑ́pɑ̈ngi gen kì bøli Sɑnduug Ciggi Jwøng-ɑ Ácwɑ̈ɑ̈j, keny-ɑ ɑ́kɑ̈ɑ̈lii e bɑ̈ɑ̈n-ɑ Nɑm Urdun.’ Wiy tuggi kïttɑni nyi pɑ̈ddi gen tyëng Isrɑil ki møgɑni gïti ɑtheer.”
JOS.4.8	Codhe, ɑgwøøg møg-ɑ ɑ́kwøb yi Jöcwø bënn yi tyëng Isrɑil, ɑkwɑnye tuggi kïttì pyɑ̈rø wïdɑ́ryew ni kwɑnni wɑ̈thi kɑ̈lli Isrɑil, kì dïdyëri Nɑm Urdun ni kɑ ɑ́köbbi Jöcwø yi Jwøng-ɑ Ácwɑ̈ɑ̈j, kɑ gï tëër gen keny-ɑ pëggi yi gen, ɑcïb ge gïn piny kì kenyɑni. 
JOS.4.9	Akɑ̈bbi Jöcwø ki tuggi kïttì pyɑ̈rø wïdɑ́ryew møøgø, kɑ gï cïbe dïdyëri Nɑm Urdun keny-ɑ ɑ́cungi yi ókwërr-ɑ ɑ́byelli Sɑnduug Cigg. Ge nud kì kenyɑni gïti dicyɑ̈ngtïn. 
JOS.4.10	Ókwërr-ɑ ɑ́byelli Sɑnduug Cigg ɑ́cungi kì dïdyëri Nɑm Urdun, gïti kɑ ɑ́thumi møg-ɑ ɑ́köbbi Jöcwø yi Jwøng-ɑ Ácwɑ̈ɑ̈j ki gwøgø bënn, ni kɑ ɑ́köbbi gen Jöcwø yi Mosɑ̀ cøn.
JOS.4.10	Ajwɑn ji ri gen ki gwɑɑr wɑ̈g. 
JOS.4.11	Keny-ɑ ɑ́rum ji ki wɑ̈dhi løøgø bënn, kɑ ókwërr-ɑ byelli Sɑnduug Ciggi Jwøng-ɑ Ácwɑ̈ɑ̈j kedh-ɑ bøli gen. 
JOS.4.12	Kɑ jø gøl Ruben, kí jø gøl Gɑd kí budi jø gøl Mɑnɑsè, nɑm bɑ̈ɑ̈n gen ge møøl-ɑ bøli tyëng Isrɑil, ri gen tyeeny gen ceth kipe liny, ni kɑ ɑ́köbbi gen yi Mosɑ̀. 
JOS.4.13	Gïn ni jøliny ɑ́lïp pyɑ̈r ɑ́ngwen ɑ́kedhi bøli Jwøng-ɑ Ácwɑ̈ɑ̈j, kì thwøri Yerikö. 
JOS.4.14	Kì bɑng gïn-ɑ ɑ́gwøg yi Jwøng-ɑ Ácwɑ̈ɑ̈j dicyɑ̈ngɑni, Jöcwø ɑ́göög pere teeg kì yï tyëng Isrɑil, kɑ gø gɑ̈nni gen kì yij bëëde bëne, ni kɑ ɑ́gɑ̈nni Mosɑ̀ yi gen.
JOS.4.15	Aköbbi Jöcwø yi Jwøng-ɑ Ácwɑ̈ɑ̈j kinni, 
JOS.4.16	“Köbbí ókwërr-ɑ byelli Sɑnduug Cigg, kinni bï gen wɑ̈g kì nɑm.” 
JOS.4.17	Aköbbi ókwër yi Jöcwø kinni, “Bïu wɑ̈g kì nɑm.” 
JOS.4.18	Keny-ɑ ɑ́wɑ̈dhi ókwërr-ɑ byelli Sɑnduug Ciggi Jwøng-ɑ Ácwɑ̈ɑ̈j wɑ̈g ceth, kɑ pï døøg-ɑ be ngwej ni kenyi rïngi gen cøn, kɑ tøggi nɑm opɑ̈ngø ni kɑ ɑ́bëëd gen.
JOS.4.19	Ji Nɑm Urdun ɑ́bɑ̈ɑ̈n gen kì pyɑ̈ri cyɑ̈nggi dwɑ̈n-ɑ mɑl. Agud gen ki kemmì kì Gilgɑl kì bøli Yerikö, kì wɑɑng cyɑ̈ɑ̈ng mwøl. 
JOS.4.20	Kɑ tuggi kïttì pyɑ̈rø wïdɑ́ryew møg-ɑ ɑ́kɑ̈ɑ̈l gen wɑ̈g kì Nɑm Urdun, cïb Gilgɑl yi Jöcwø. 
JOS.4.21	Aköbbi tyëng Isrɑil yi Jöcwø kinni, “Kenyi pyëj kwɑrri wun wëëg gen, kì bøli keny megø kinni, ‘Á tuggi kïttì mø ngø ek?’ 
JOS.4.22	Wiy e óyod yi kwɑrri wun kinni Isrɑil ɑ́kɑ̈l-ɑ keny thwøwø kì Nɑm Urdun. 
JOS.4.23	Mɑ́ Jwøng-ɑ Ácwɑ̈ɑ̈j, Jwøøg wun, pïi Nɑm Urdun ɑ́göjje thwøwø, gïti kɑ ɑ́bɑ̈ɑ̈n wun en, ni gïn-ɑ ɑ́gögge Nɑɑm Omeli Kwɑrø, ɑ ɑ́göjje gøn thwøwø kiperee, gïti kɑ ɑ́rum wɑ ki wɑ̈dhi wɑ̈g. 
JOS.4.24	Kipe kinni o tegi Jwøng-ɑ Ácwɑ̈ɑ̈j yod yi tyëng-ɑ bëëdø kì kömi lɑ̈bø bënn, o Jwøng-ɑ Ácwɑ̈ɑ̈j, Jwøøg wun böggi yi wun gïti ɑtheer.”
JOS.5.1	Keny-ɑ ɑ́lïng rɑ̈nhi tyëng Amör, møg-ɑ bëëdø kì løøg Nɑm Urdun kì wɑɑng cyɑ̈ɑ̈ng böörø, kí rɑ̈nhi Kɑnɑɑn bënn møg-ɑ kömi Nɑɑm Omeli Tɑr, kinni Nɑm Urdun ógöjji thwøwø yi Jwøng-ɑ Ácwɑ̈ɑ̈j kì bøli tyëng Isrɑil, gïti kɑ ɑ́wɑ̈dhi gen wɑ̈g, ɑbwøg gen yi tyëng Isrɑil, kɑ yethi gen okïïrø.
JOS.5.2	Aköbbi Jöcwø yi Jwøng-ɑ Ácwɑ̈ɑ̈j kinni, “Göög ki pɑlli kïttì, kɑ tyëng Isrɑil ngøl.” 
JOS.5.3	Agöög Jöcwø ki pɑll, kɑ tyëng Isrɑil ngøle kì keny me cwøl ɑ́ wïj kwøømi ngøl. 
JOS.5.4+JOS.5.5+JOS.5.6	 Gïn-ɑ pere ɑ́ngøl gen yi Jöcwø bɑ kinni, jøg-ɑ cwøw møg-ɑ ɑ́bï wɑ̈g kì Rïp, gɑ jøliny, ge ɑ́thøw bënn kì yij pɑ̈l-ɑ ɑ́cyɑ̈dhi yi gen kì bɑng kɑ ɑ́bëën gen wɑ̈g kì pödhi Rïp, mɑ́ tyëng-ɑ ɑ́bï kì Rïp rumø ki ngølø bënn, de bong ɑ́kyel mɑ ɑ́ngøl kì kelli ji-ɑ ɑ́pɑ̈dhi piny keny-ɑ cyɑ̈dhi tyëng Isrɑil kì yij pɑ̈l, ki runn pyɑ̈r ɑ́ngwen. Dhøg Jwøng-ɑ Ácwɑ̈ɑ̈j ɑ́pyem yi gen, ɑköngi Jwøng-ɑ Ácwɑ̈ɑ̈j kinni gï pɑ wëgge lidhi piny-ɑ ɑ́könge kweyyi gen, piny-ɑ yije mulli yi cɑg geki møøw kïc, ɑ ɑ́kwøbe kinni gø ómëgge gïn. 
JOS.5.7	Acïb wɑ̈ddi gen kɑ̈jji gen yi Jwøng-ɑ Ácwɑ̈ɑ̈j; wɑ̈ddi gen ɑ ɑ́ngøl yi Jöcwø, mɑ́ ge ɑ́bëëd ge nuti ngølø kì kö yöö cøn.
JOS.5.8	Keny-ɑ ɑ́rum ji ki ngølø bënn, ɑbëëd gen gïti kɑ nøgi kɑ̈jjɑni. 
JOS.5.9	Aköbbi Jöcwø yi Jwøng-ɑ Ácwɑ̈ɑ̈j kinni, “Ayɑ̈r-ɑ ɑ́ying kömi wun kì Rïp, kɑ̈ɑ̈lɑ’ wɑ̈g dicyɑ̈ngtïn.” Bene ɑ cwølli kenyɑni ɑ́ Gilgɑl gïti dicyɑ̈ngtïn.
JOS.5.11	Dhuki kì bɑng Kwëër Ákɑɑdh, ɑcyɑ̈ɑ̈m gen ki jɑmm-ɑ cyeg kì pönhɑni, ópùn-ɑ ri gen bong kɑmïrɑ̀, ki gemè men-ɑ bɑ ɑgïny. 
JOS.5.12	 Dhuki ɑcungi mɑnɑ̀ keny-ɑ ɑ́cyɑ̈ɑ̈m gen ki jɑmm-ɑ ɑ́cyeg kì pönhɑni, bong mɑnɑ̀ mɑ ɑ́yod yi tyëng Isrɑil këti, de ge ɑ́cɑm-ɑ jɑmm-ɑ ɑ́cyeg kì piny Kɑnɑɑn kì yij runɑni bëne.
JOS.5.13	Keny-ɑ ɑ́ying Jöcwø buti Yerikö, ɑtïnge wïje, kɑ ólïdhø ki jɑl megø me cungi kì bøle e cinge dɑ pilø me rumø ki wöödh wɑ̈g kì yij bøje. Kɑ Jöcwø kedh-ɑ yïe, kɑ gø pyëje kinni, “Yï bɑ ngeti wøn wɑlɑ̀ ngetimɑ̈ɑ̈nø?”
JOS.5.14	Alöggi jɑlɑni kinni, “Yɑ pɑth ki gen bënn. Yɑ bɑ pënyi liny Áyïmø.”
JOS.5.14	Abøødh Jöcwø ree piny kì bøli jɑlɑni, kɑ okööbø kinni, “Á ngø ɑ köbbí bɑ̈ngí wuö?”
JOS.5.15	Aköbbi Jöcwø yi pënyi liny Áyïmø kinni, “Gööd wɑrrí wɑ̈g, mɑ́ keny-ɑ cungi yi yïn ɑnɑn bɑ kej kwër.” Kɑ Jöcwø wɑrre gööde wɑ̈g kì tyelle ni kɑ ɑ́köbbii ceth.
JOS.6.1	Yerikö ɑ́bëëd e bɑ ɑcyëg kipe tyëng Isrɑil. Bong ngɑn cuggi bëën wɑ̈g, wɑlɑ̀ ngɑn cuggi kedhi yij kɑɑl. 
JOS.6.2	Kɑ Jöcwø köbbi yi Jwøng-ɑ Ácwɑ̈ɑ̈j kinni, “Lidh, Yerikö ɑ́mëggɑ yïn, kí rɑ̈dhe kí jöddi linye. 
JOS.6.3	Yïn, wuki jølinyí, nyi wen wun kɑɑl tyelø ɑ́kyel kì yij cyɑ̈ng ɑ́kyel, ki cyɑ̈ng ɑ́bïkyel. 
JOS.6.4	Kɑ ókwër ɑ́bïryew mø kɑ̈ddi ki tùngi órömm møg-ɑ nyi kodh, cyɑ̈dhi gen kì bøli Sɑnduug Cigg. Kɑ kì bïryeew cyɑ̈ng, wiinu kɑɑl tyel ɑ́bïryew, tùng okodhø yi ókwër. 
JOS.6.5	Kɑ tùng kodh yi ókwër wïj ɑ́kyel ki keny me bɑ̈ɑ̈r, kɑ ji ryeer gen bënn ki cwɑg mø døngø keny-ɑ ólïngi gen ywøøg tùng, döri kɑɑl Yerikö ópɑ̈ɑ̈dh kinni rup kì piny, kɑ ji kedh-ɑ yij kɑɑl men töng-ɑ́ɑ̀ bøle.”
JOS.6.6	Acwøøl ókwër yi Jöcwø kɑ gï köbbe kinni, “Kwɑnyu Sɑnduug Cigg, kɑ ókwër ɑ́bïryew kɑ̈ddi gen ki tùng ɑ́bïryew, kì bøli Sɑnduug Ciggi Jwøng-ɑ Ácwɑ̈ɑ̈j.” 
JOS.6.7	Kɑ ji köbbi yi Jöcwø kinni, “Cɑ̈gi wun ki weni kɑɑl, wiy jøliny kedhi gen bøli Sɑnduug Ciggi Jwøng-ɑ Ácwɑ̈ɑ̈j.”
JOS.6.8+JOS.6.9	Ni kɑ ɑ́ceg ji yi Jöcwø, jøg-ɑ kurø kì bøli teenɑni ɑ ɑ́møøl mɑl geki ókwër ɑ́bïryew møg-ɑ kɑ̈ddi ki tùng ɑ́bïryew; bɑng gen dɑ ókwërr-ɑ kɑ̈lli Sɑnduug Cigg; kí jøg-ɑ kurø kì cyɑ̈n kì bɑng gen. Ge ɑ́cyɑ̈dhi tùng okodhø yi ókwër. 
JOS.6.10	De ji ɑ́köbbi yi Jöcwø kinni, ge ko wøw wɑlɑ̀ cwɑggi gen ko wëggi gen lïngø, wɑlɑ̀ ko di kwøb mø pɑ̈ɑ̈r wɑ̈g kì dhøggi gen, gïti cyɑ̈ng-ɑ óköbbe gïn kinni ryeer gen, codhe o ge ryeer gen. 
JOS.6.11	Awen kɑɑl ki Sɑnduug Ciggi Jwøng-ɑ Ácwɑ̈ɑ̈j ki tyelø ɑ́kyel, ɑdøøg gen yethi kemmi gen, ɑbuddi gen.
JOS.6.12	Adhwödh Jöcwø dhuki kì mwøl ceth, kɑ Sɑnduug Ciggi Jwøng-ɑ Ácwɑ̈ɑ̈j kwɑny yi ókwër. 
JOS.6.13	Kɑ jøliny møg-ɑ kurø kì mɑl wɑ̈d-ɑ yöö, bɑng gen dɑ ókwër ɑ́bïryew ge okudhø ki tùng ɑ́bïryew, o bɑng gen dɑ ókwërr-ɑ byelli Sɑnduug Ciggi Jwøng-ɑ Ácwɑ̈ɑ̈j, cyɑ̈ɑ̈n gen dɑ jøliny møg-ɑ kurø kì cyɑ̈n. 
JOS.6.14	Kì ryeew cyɑ̈ng, ge ɑ́døøg be weni kɑɑl ki tyelø ɑ́kyel, kɑ ge døøg-ɑ yethi kemmi gen. Kɑ Yerikö nyi wen gen tyelø ɑ́kyel cyɑ̈ng ɑ́kyel, ki cyɑ̈ng ɑ́bïkyel.
JOS.6.15	Kì bïryeew cyɑ̈ng, ɑdhwödh gen piny nudd e looj, ɑwinni kɑɑl yi gen ni cyɑ̈ngg-ɑ ɑ́pöödh ki tyel ɑ́bïryew. Bene cyɑ̈ngɑni kete ɑ wen gen kɑɑl ki tyel ɑ́bïryew. 
JOS.6.16	Kì bïryeew weni kɑɑl, keny-ɑ ɑ́koodh tùng yi ókwër, ɑköbbi ji yi Jöcwø kinni, “Ryeer wun, mɑ́ kɑɑl ɑ́mëggi wun yi Jwøng-ɑ Ácwɑ̈ɑ̈j. 
JOS.6.17	Cøør kɑɑl Yerikö piny, kɑ ji nɑ̈g, ki jɑmm-ɑ yije bënn rënyi gɑ gëdhhi Jwøng-ɑ Ácwɑ̈ɑ̈j. Den-ɑ́ Rɑɑ̈b ngɑn nyi niin ki köögi, geki tyëng-ɑ gøle ɑ ówiy ge pɑ nɑ̈g, mɑ́ lyëwwì møg-ɑ ɑ́ör ɑ́kɑn yi en. 
JOS.6.18	De wun lɑ̈ɑ̈w wun ri wun ki jɑmm-ɑ rënyi, wu ko pɑ̈nyi kɑ̈bbø kì ri gen, kipe Isrɑil óyïddi ki ryɑ̈g kì bɑng wun. 
JOS.6.19	De gïg-ɑ bɑ ɑcwɑ̈j ki ɑ́tegø, kí dhɑb, kí ngyënyø dilɑl, kí ngyënyø dødø, thyëyi gen Jwøng-ɑ Ácwɑ̈ɑ̈j, kɑ ge kïdhi yij Kemi Kwër.”
JOS.6.21	Arënyi kɑɑl ki menrɑj, kɑ ji bënn, jøg-ɑ cwøw kí tyëng-ɑ mɑ̈nn, kí othønhø, kí tyëngdøngø, kí dhög, kí dyëg, kí ɑderr nɑ̈g yi gen gɑ gëdhhi Jwøng-ɑ Ácwɑ̈ɑ̈j.
JOS.6.22	Aköbbi jøg ɑ́ryew-ɑ ɑ́lyeew piny yi Jöcwø kinni, “Kedhu gøl ngɑn-ɑ nyi niin ki köögi, kɑ kɑ̈ɑ̈l wun wɑ̈g geki tyëng gøl gen, ni kɑ ɑ́köngi wun.” 
JOS.6.23	Akedhi jøg-ɑ ɑ́bëëd gɑ lyëwwì gøl Rɑɑ̈b, kɑ gø kɑ̈ɑ̈l gen wɑ̈g, geki wïye, kí meye, kí nyiimen kí wɑddi gen, kí bɑ̈nggi gen bënn. Akɑ̈l ge gïn, kɑ gï cïb gen buti kɑɑl tyëng Isrɑil. 
JOS.6.24	Arɑ̈b gen kɑɑl Yerikö, kí jɑmm-ɑ yije bënn. Gïg-ɑ bɑ dhɑb, kí ɑ́tegø, kí ngyënyø dilɑl, kí ngyënyø dødø, gï ɑ́kɑ̈l gen, kɑ gï cïb gen kelli jɑmmi Jwøng-ɑ Ácwɑ̈ɑ̈j. 
JOS.6.25	 De Rɑɑ̈b ngɑn nyi niin ki köögi, geki gøl wïye kí wɑddi gen, ge ɑ́yiel yi Jöcwø kipe kɑ ɑ́kɑne lyëwwì ɑ́ryew møg-ɑ ɑ́ör Yerikö, ɑbëëd kwɑrri Rɑɑ̈b kì Isrɑil gïti dicyɑ̈ngtïn.
JOS.6.26	Ngɑn-ɑ ókëël tyeli döri kɑɑlɑni piny, wɑ̈de wɑ̈n-ɑ kɑyø ceg-ɑ thøø;
JOS.6.26	o ngɑn-ɑ óger dhøg döri kɑɑlɑni wɑ̈de wɑ̈n-ɑ kunø ceg-ɑ thøø.”
JOS.6.27	Jöcwø ɑ́køny yi Jwøng-ɑ Ácwɑ̈ɑ̈j, ɑbëëde e ngɑ̈nyi kì yij pödhø bëne.
JOS.7.1	Jwøng-ɑ Ácwɑ̈ɑ̈j ɑ́rum ki kyëddi tyëng Isrɑil kinni ge ko kɑ̈bbi ki jɑmmì kì Yerikö, dɑ́ kinni rënyi gïgɑni bënn. De Akɑn wɑ̈d Kɑrmì, wɑ̈d Dhɑbdì, wɑ̈d Dherɑ̀ kì wïj gøl Yeudɑ̀, kɑ̈bbø ki kwï jɑmm-ɑ ɑ́kyer, ɑrënyi pyëw Jwøng-ɑ Ácwɑ̈ɑ̈j ki Isrɑil ki mendwøng.
JOS.7.2	Jöcwø ɑ́öd ki ji kì Yerikö, e öd-ɑ Aɑy, ɑ cyɑ̈gi ki Bet Aben, e ying-ɑ wɑɑng cyɑ̈ɑ̈ng mwøl kì bøli Betiil, kɑ gï köbbe kinni, “Kedh wun, kɑ piny lyeew wun.” 
JOS.7.3	Adwöög gen yï Jöcwø kɑ gø köbbi gen kinni, “Yï ko kedhi Aɑy ki linyí bëne, wiy gïn ni jøg ɑ́lïp ɑ́ryew wɑlɑ̀ ɑ́lïp ɑ́dɑ̈g kedhi gen be pɑ̈ɑ̈r kömi Aɑy, ji ri gen ko pïd gen ki kedhø bënn, mɑ́ tyëng pönhɑni nøg.” 
JOS.7.4	Akedh jøg mø kwɑnni gen bɑ ɑ́lïp ɑ́dɑ̈g, kɑ ge cyeddi yi tyëng Aɑy. 
JOS.7.5	Ge ɑ́cyeddi yi jø Aɑy, cɑg kì dhøg kɑɑl gïti yuu-ɑ töngi piny kì buti kïtti gyer. Anɑ̈ggi jø Aɑy ki ji pyɑ̈r ɑ́dɑ̈g wïdɑ́bïkyel kì kelli yɑɑy Isrɑil kì kö yuuɑni. Amɑɑg yɑɑy Isrɑil yi wɑ̈ɑ̈rø, kɑ nyingi gen obɑɑrø ki mendwøng.
JOS.7.6	Kɑ Jöcwø ógødhe kɑge geki jøgdøngi Isrɑil, ɑ́ nyuudhi mi rɑ̈ɑ̈m pëthi gen. Abuddi gen yethi gen rum gen piny, e wɑ̈thi gen ónywɑ̈ddø’ piny, kì bøli Sɑnduug Ciggi Jwøng-ɑ Ácwɑ̈ɑ̈j, o wɑ̈thi gen yëddi gen ki tør, kɑ ge gït-ɑ böörø ge obuddø kinøw. 
JOS.7.7	Akööb Jöcwø kinni, “Wuö Jwøng-ɑ Ácwɑ̈ɑ̈j, ɑ́ per ngø ɑ ɑ́kɑ̈ɑ̈l ji møg kì løøg Nɑm Urdun? Bɑ kipe kinni o wø cïb cinggi tyëng Amör, o wø nɑ̈g yi gen? Á kipe ngø ɑ bɑɑny wøn ki wiyø, o wø di bëëd wøn kì løøngɑni? 
JOS.7.8	Anɑn Wuö, ɑ́ ngø ɑ kwøb yi yɑn e Isrɑil ɑ́cyeddi yi tyëngmɑ̈ɑ̈nø? 
JOS.7.9	Mɑ́ tyëng Kɑnɑɑn, kí tyëng-ɑ bëëdø kì pönhï bënn, møgɑni ólïngi yi gen, kɑ wø tyeg yi gen, kɑ wø nɑ̈g yi gen. Dɑ́ ngø ɑ ógöggi nyingí, nying-ɑ per gen teg?”
JOS.7.10	Aköbbi Jöcwø yi Jwøng-ɑ Ácwɑ̈ɑ̈j kinni, “Dhwöödh! Yïde ɑ buud kì piny kinnï? 
JOS.7.11	Tyëng Isrɑil ɑ́røngi; ciggɑ ɑ́pyem yi gen, ge ɑ́kɑ̈bbi ki kwï jɑmm-ɑ ɑ́kyerɑ, ge ɑ́kwɑ̈ddi o ge ceg-ɑ pyed; men-ɑ́ jɑmmɑni ɑ́ti gen ki kïdhi kelli jɑmmi gen. 
JOS.7.12	Bene ɑ pɑ cuggi tyëng Isrɑil ki cung kì bøli tyëngmɑ̈ɑ̈nø. Ge ɑ́cyeddi yi tyëngmɑ̈ɑ̈nø, mɑ́ ge ceg-ɑ thøø gɑ gëdhhì. Yɑ pɑ bëëdø kì kelli gen këti gïti keny-ɑ órënyu jɑmm-ɑ ɑ́kërrɑ wun. 
JOS.7.13	Dhwöödh! Kwër ji kɑ ge köbbí kinni, kwër gen ri gen kipe dhuki, mɑ́ Jwøng-ɑ Ácwɑ̈ɑ̈j, Jwøøg Isrɑil okööbø i jɑmm-ɑ ɑ́kyer nudd ge nud kì yï wun. Yïn ɑ Isrɑil, yï pɑ cuggi cung kì bøli tyëngmɑ̈ɑ̈nø gïti keny-ɑ ókɑ̈ɑ̈l wun jɑmm-ɑ ɑ́kyer wɑ̈g kì kelli jɑmmi wun. 
JOS.7.14	Köbbí gen kinni bï gen dhuki kì mwøl, ge bɑ wɑ̈thi kɑ̈llì, wïj gøl-ɑ ókwɑny yi Jwøng-ɑ Ácwɑ̈ɑ̈j, bëe ɑ́ dhøggi kɑ̈llì, dhø gøl-ɑ ókwɑny yi Jwøng-ɑ Ácwɑ̈ɑ̈j, bëe ɑ́ dhɑnhø ɑ́kyel ɑ́kyel. 
JOS.7.15	Ngɑn-ɑ ɑ́kwɑny jɑmm-ɑ ɑ́kyer, órɑ̈b ki mɑc geki jɑmme bënn, mɑ́ Ciggi Jwøng-ɑ Ácwɑ̈ɑ̈j ɑ́pyem yi en, kí kipe kɑ ɑ́gögge Isrɑil ki ɑyɑ̈r.”
JOS.7.16	Adhwödh Jöcwø kì mwøl ceth, ɑkɑ̈ɑ̈le Isrɑil gɑ wɑ̈thi kɑ̈llì, ɑkwɑɑny gøl Yeudɑ̀, 
JOS.7.17	ɑkɑ̈ɑ̈le gøl Yeudɑ̀, ɑkwɑɑny gøl Dherɑ̀, ɑkɑ̈ɑ̈le gøl Dherɑ̀ ɑ́ ød kí ød, ɑkwɑɑny ød Dhɑbdì, 
JOS.7.18	ɑkɑ̈ɑ̈l gøl Dhɑbdì ɑ́ ɑ́kyel ɑ́kyel, ɑkwɑɑny Akɑn wɑ̈d Kɑrmì wɑ̈d Dhɑbdì wɑ̈d Dherɑ̀ kì gøl Yeudɑ̀. 
JOS.7.19	Aköbbi Akɑn yi Jöcwø kinni, “Wɑ̈dɑ nëngí Jwøng-ɑ Ácwɑ̈ɑ̈j, Jwøøg Isrɑil ki dhwɑ̈ng, kɑ lejjí. Köbbí yɑn gïn-ɑ ɑ́gwøg yi yïn, kɑ ko kɑ̈nní yɑn.”
JOS.7.20	Alöggi Akɑn kinni, “Kidyër, yɑ ɑ́røngi kì bøli Jwøng-ɑ Ácwɑ̈ɑ̈j, Jwøøg Isrɑil, gïn-ɑ ɑ́gwøg yi yɑn èn: 
JOS.7.21	Keny-ɑ ɑ́lïdhɑ ki jɑmmì mø myëër kì kelli jɑmm-ɑ ɑ́kyer, ɑ løg ógødh Bɑbïlöniyɑ̀ men-ɑ ngewe teeg, kí gïn ni kïllì ɑ́ryew ɑ́tegø, kí óbɑɑr dhɑb me bɑ budi kïlø, ɑrengi gen pyëwɑ kɑ ge kwɑnyɑ. Ge bɑ ɑkony kì yij kemɑ̀ miɑ.”
JOS.7.22	Kɑ Jöcwø oödø ki ji, ɑkedhi gen yij kemi Akɑn, ɑyod gen jɑmmɑni ge ókoony piny kì yij kemɑ̀. 
JOS.7.23	Akɑ̈ɑ̈l gen wɑ̈g kì yij kemɑ̀, kɑ ge muuj Jöcwø geki tyëng Isrɑil bënn, ɑthyeer gen bøli Jwøng-ɑ Ácwɑ̈ɑ̈j. 
JOS.7.24	Akwɑɑny Akɑn kí jɑmmɑni bënn yi Jöcwø geki tyëng Isrɑil, en kí wɑ̈dde kí dhöge, kí ɑderre kí dyëge, kí kemɑ̀ mee geki jɑmme bënn, kɑ ge kïdhi Töör Akørr. 
JOS.7.25	Aköbbii yi Jöcwø kinni, “Yïde ɑ kɑ̈ní kömi wøn ki rɑjj-ɑ ni møg? Kömí ɑ́kɑ̈ni yi Jwøng-ɑ Ácwɑ̈ɑ̈j ki rɑj ɑnɑn!” Abɑ̈lli Akɑn geki cyëge, kí nyige, ki tuggi kïttì yi ji bënn, kɑ ge othøø. Kɑ ge rɑ̈b kí jɑmme bënn. 
JOS.7.26	Aröri kömi gen ki tuggi kïttì. Tuggi kïttɑni nud gïti dicyɑ̈ngtïn, bene ɑ cwølli törɑni ɑ́ Töör Akørr.
JOS.7.26	Kɑ pyëw Jwøng-ɑ Ácwɑ̈ɑ̈j ókwöjø.
JOS.8.1	Aköbbi Jöcwø yi Jwøng-ɑ Ácwɑ̈ɑ̈j kinni, “Yï ko böggi, kɑ yï ko bëëd dëlí juurø, kwɑny jølinyí bënn, kɑ yï dhwöödh kedhí Aɑy. Rɑ̈ɑ̈dh Aɑy ɑ́cïbɑ cingí, geki kɑɑl-ɑ bëëde, kí jie, kí pinye. 
JOS.8.2	Aɑy kí rɑ̈dhe ógöggi yi yïn ki gïn-ɑ ɑ́göggí Yerikö geki rɑ̈dhe, de gïg-ɑ óyod yi wun ying gɑ dhög wɑlɑ̀ jɑmm-ɑ kyeelø, óbëëdø gɑ mø wun, tyeny rií kɑ kɑɑlɑni liib piny.”
JOS.8.3	Kɑ Jöcwø ree tyenye geki jølinye bënn kipe kedhi Aɑy, kɑ Jöcwø oyïënyø ki jöddi liny gɑ ɑ́lïp pyɑ̈r ɑ́dɑ̈g, ɑöre gïn kì wɑ̈r. 
JOS.8.4	Ge ɑ́köbbi yi Jöcwø kinni, “Tyegu kɑɑl kì ngɑ̈je, tyëng kɑɑlɑni kwïj wøw, wu ko bëëd wu lɑ̈wi ki kɑɑl, de bëëd wun ri wun tyeeny wun kipe liny ceth. 
JOS.8.5	Yɑn, wøki jøg-ɑ cyɑ̈dhi wøn, wø ócyɑ̈ngi kì ri kɑɑl Aɑy, o keny-ɑ órïngi tyëng kɑɑlɑni yï wøn, ri wøn óløg yi wøn, kɑ wø órengø ni tyeli mɑl. 
JOS.8.6	Ge órïngi wɑ̈g bɑng wøn, pïd keny-ɑ óthɑ̈ɑ̈b wø gen wɑ̈g kì yij kɑɑl, mɑ́ ge órumø kinni, wø rengi, wø bwøg-ɑ yi gen ni tyeli mɑl. 
JOS.8.7	Codhe, o wu bïu wɑ̈g kì yethi kɑ̈jj-ɑ ɑ́pɑ̈nni yi wun, o kɑɑl mɑg yi wun, mɑ́ e ɑ́cïb cinggi wun yi Jwøng-ɑ Ácwɑ̈ɑ̈j, Jwøøg wun. 
JOS.8.8	Keny-ɑ órum kɑɑl ki mɑgø yi wun, kɑ cwiny wun ki mɑc ni kɑ ɑ́kwøbii yi Jwøng-ɑ Ácwɑ̈ɑ̈j, bene møg-ɑ cïgɑ wun ɑgɑk.” 
JOS.8.9	Aör gen yi Jöcwø, kɑ ge kedh-ɑ kɑ̈jj-ɑ pɑ̈ni yi gen, ɑbuddi gen kì kɑɑm Betiil geki Aɑy, kì wɑɑng cyɑ̈ɑ̈ng böörø. Kɑ Jöcwø óbuddø kì yij kemɑ̀.
JOS.8.10	Kɑ Jöcwø odhwödhø dhuki kì mwøl ceth, ɑcønge jøliny, ɑpëggi gen bøli ji geki pëjji Isrɑil, ge kedh-ɑ Aɑy. 
JOS.8.11	Akedh jøliny bënn møg-ɑ ɑ́cyɑ̈dhi ki Jöcwø, kɑ ge bï-ɑ bøli Aɑy. Aguddi gen piny ki kemmì kì wɑɑng wuudø kì bøli Aɑy, ɑ́ tör ɑ kɑɑm gen ki Aɑy. 
JOS.8.12	Kɑ Jöcwø ókɑ̈bbø ki jøliny gïn ni ɑ́lïp ɑ́bïj, ɑcïbe gïn kɑ̈jj-ɑ pɑ̈ni gen kì wɑɑng cyɑ̈ɑ̈ng böörø kì bøli Aɑy, kì kɑɑm Betiil geki Aɑy. 
JOS.8.13	Acïb jøliny, e yɑy-ɑ dwøng ying-ɑ wɑɑng wuudø kì bøli kɑɑl, kwï yɑy ying-ɑ wɑɑng cyɑ̈ɑ̈ng böörø. De Jöcwø ɑ́nïn-ɑ yij tör kì wɑ̈rɑni. 
JOS.8.14	Keny-ɑ ɑ́liidh gen yi rɑ̈ɑ̈dh Aɑy geki jie bënn, kɑ jø kɑɑlɑni jwɑn-ɑ bëën wɑ̈g ge bï-ɑ kuni Töör Urdun be nyïɑ̈ggø ki tyëng Isrɑil kì kej tyeli mɑl. De kwïj yi gen kinni dɑ kwï yɑy me pɑ̈nnø kì ngɑ̈ɑ̈j kɑɑl. 
JOS.8.15	Agöög Jöcwø geki Isrɑil, dhɑ̈y ge ce ceg kɑ cyeddø yi gen, ɑrengi gen kuni ryɑng. 
JOS.8.16	Acwööl tyëng-ɑ ɑ́ying kɑɑl bënn be cyeddi tyëng Isrɑil, kɑ ge ólɑ̈wø ki kɑɑl, ge rïng-ɑ́ɑ̀ bɑng Jöcwø geki jøge. 
JOS.8.17	Bong dhɑnhø ɑ́kyel mɑ ɑ́döng e kor-ɑ Aɑy wɑlɑ̀ Betiil, ge ɑ́rengi bɑng Isrɑil bënn, dhø döri kɑɑl ɑ́wiy yi gen ɑ́ ɑyieb, kɑ ge reng-ɑ bɑng Isrɑil.
JOS.8.18	Codhe ɑköbbi Jöcwø yi Jwøng-ɑ Ácwɑ̈ɑ̈j kinni, “Cem tøng-ɑ cingí ɑnɑn kuni kɑɑl Aɑy, mɑ́ Aɑy cïbɑ’ cingí.” Kɑ Jöcwø tøng ceme kuni Aɑy. 
JOS.8.19	Kɑ tyëng-ɑ ɑ́bëëd ge pɑ̈nø jwɑn-ɑ dhwödhø kì kɑ̈jji gen, keny-ɑ ɑ́rïj Jöcwø cinge, ɑrengi gen, kɑ kɑɑl mɑg yi gen, ɑjwɑn gen kɑɑl ki cwinyø ki mɑc. 
JOS.8.20	Keny-ɑ ɑ́lïïdh jø Aɑy ngɑ̈thi gen, ɑlidh gen yïri kɑɑl e kwöddi mɑl, kɑ ge ódhɑ̈lø rengi tuung wɑlɑ̀ tuung, mɑ́ tyëng Isrɑil møg-ɑ ɑ́rengi yij ryɑng ɑ́dwöög kömi gen be nɑ̈gi gen. 
JOS.8.21	Keny-ɑ ɑ́lïdhi Jöcwø geki Isrɑil bëne kinni tyëng-ɑ ɑ́pɑ̈ni, kɑɑl ɑ́mɑg gen, o yïri kɑɑl ɑ́lidh gen e kwöddi mɑl, ɑdwöög gen, ɑnɑ̈g gen jø Aɑy. 
JOS.8.22	Abëën jø Isrɑil møg-ɑ ɑ́ying kɑɑl wɑ̈g, ɑyod jø Aɑy ri gen ge ótyeeg dïdyër yi tyëng Isrɑil. Anɑ̈ɑ̈g gen yi tyëng Isrɑil, kɑ bong-ɑ dhɑnhø ɑ́kyel mɑ ɑ́wiy, wɑlɑ̀ mɑ ɑ́bodh. 
JOS.8.23	De rɑ̈ɑ̈dh Aɑy ɑ́kɑ̈l yi gen e onëënø, kɑ gø muuj gen Jöcwø.
JOS.8.24	Keny-ɑ ɑ́rum Isrɑil ki nɑ̈gi tyëng Aɑy kì yij ryɑng-ɑ ɑ́rengi yi gen, ɑdøøg gen Aɑy, kɑ tyëng-ɑ ɑ́döng kì kɑɑlɑni nɑ̈g gen bënn. 
JOS.8.25	Tyëng Aɑy bënn møg-ɑ ɑ́nɑ̈g dicyɑ̈ngɑni, cwøw kí mɑ̈nn ge bɑ ɑ́lïp pyɑ̈rø wïdɑ́ryew. 
JOS.8.26	Jöcwø cinge, cing-ɑ ɑ́rïïje kuni Aɑy ki tøng, nuti dwöög en piny, gïti kɑ ɑ́rum tyëng Aɑy ki nɑ̈gø bënn kinni tweet. 
JOS.8.27	Dhög kí jɑmmi gen ɑ́kwɑny yi tyëng Isrɑil, ni kɑ ɑ́köbbi Jöcwø yi Jwøng-ɑ Ácwɑ̈ɑ̈j. 
JOS.8.28	Aɑy ɑ́rɑ̈b yi Jöcwø geki jølinye, kɑ gø wiy gen e ryɑ̈gø gïti dicyɑ̈ngtïn. 
JOS.8.29	Angɑɑb rɑ̈ɑ̈dh Aɑy wïj yɑdh yi Jöcwø pïd böörø. Kɑ Jöcwø jøge köbbe kinni kɑ̈ɑ̈l piny kì wïj yɑdh, keny-ɑ ɑ́kwɑɑr cɑ̈ng piny. Kɑ leeng dhø döri Aɑy, kɑ köme rööri ki tuggi kïttì, tuggi kïttɑni nud gïti dicyɑ̈ngtïn.
JOS.8.31	 Ágwøge ni kɑ ɑ́köbbi tyëng Isrɑil yi Mosɑ̀ bɑ̈ng Jwøng-ɑ Ácwɑ̈ɑ̈j, ni kɑ ógweedii yij wɑ̈nyi Ciggi Mosɑ̀ kinni, “Këli lɑm nyi ger kɑ tuggi kïttì møg nuti ngølø ki gïn-ɑ ógwøgø ɑ́ ngyënyø.” Jwøng-ɑ Ácwɑ̈ɑ̈j ɑ́nëngi yi gen kì wïj këli lɑmɑni ki gënh-ɑ nyi rɑ̈b bëne, kɑ ge omuujø ki gënhi mër thyew. 
JOS.8.32	Ajøli Ciggi Mosɑ̀ ki gwedø yi Jöcwø kì kömi ópɑ̈nni kït kì kenyɑni, kì bøli tyëng Isrɑil. 
JOS.8.33	 Isrɑil bëne, kí jɑgge, kí pëjji liny, kí jyɑ̈ggi gøny, kí tyëngpɑth møg-ɑ kelli gen, ɑ́bëëd ge ócungø kì wɑ̈thi tùngi Sɑnduug Ciggi Jwøng-ɑ Ácwɑ̈ɑ̈j kì tuung kí tuung, ge rwöm ki ókwërri gøl Leebì møg-ɑ nyi byelli Sɑnduug Cigg. Budi ji cungi ngɑ̈thi gen løg gen kuni Kïti Geridhïm, o bun-ɑ kyeelø ngɑ̈thi gen løg gen kuni Kïti Ebɑl. Ge ɑ́köbb-ɑ yi Mosɑ̀, bɑ̈ng Jwøng-ɑ Ácwɑ̈ɑ̈j kinni i cungi gen kinøw, o ge kwëng yi ókwër kɑ̈ng-ɑ nuti rɑɑng Ciggi Mosɑ̀ yi Jöcwø. 
JOS.8.34	Codhe, ɑrɑɑng Cigg bënn yi Jöcwø e óryeerø, ki gyëdh geki cyën ni kɑ ógweed gen kì yij wɑ̈nyi Cigg. 
JOS.8.35	Ciggi Mosɑ̀ ɑ́rɑng yi Jöcwø bënn, kì bøli tyëng Isrɑil bënn; tyëng-ɑ mɑ̈nn, kí othønhø, kí tyëngpɑth møg-ɑ bëëdø kì kelli gen.
JOS.9.1	Keny-ɑ ɑ́lïng rɑ̈nh-ɑ bëëdø kì løøg Nɑm Urdun kì wɑɑng cyɑ̈ɑ̈ng böörø, geki tyëng myërri kwøømø, kí tyëng myërr-ɑ thwørø, kí tyëng myërri kömi Nɑɑm Omeli Tɑr, kí tyëng myërri Lubnɑn, kí tyëng Kit, kí tyëng Amör, kí tyëng Kɑnɑɑn, kí tyëng Perïdh, kí tyëng Kib, kí tyëng Yebus; keny-ɑ ɑ́lïngi gen wööni tyɑ̈mi Isrɑil, 
JOS.9.2	ɑcøng gen ri gen bënn kipe nyɑɑg ki Jöcwø geki Isrɑil.
JOS.9.3	De tyëng Gibeon, ɑ bɑ tyëng Kib, keny-ɑ ɑ́lïngi gen gïn-ɑ ɑ́göggi Yerikö geki Aɑy yi Jöcwø, 
JOS.9.4	ge ɑ́göög ki wëënyø, ɑkedh gen kɑ ge oyɑ̈bø ki gïncɑm me thwøwø, o ree mød en, kɑ gø cïb gen kömi ɑderri gen, kì yethi ocwɑ̈llì mø kɑggø, kí ɑthebbi møgi oløg mø rënyø, o ge ókwøjø. 
JOS.9.5	Kɑ tyelli gen kïdhi gen ki wɑr mø kɑggø, o ge óbuulø. Kɑ ri gen lunyi gen ki ógudh mø kɑggø. 
JOS.9.6	Akedhi gen yï Jöcwø kì kɑɑl-ɑ ɑ́gur kì Gilgɑl, ɑköbbi ge gøn geki jø Isrɑil kinni, “Wø kɑ̈ɑ̈l-ɑ pödhø me lɑ̈wi, de lwööb wɑ.”
JOS.9.8	Aköbbi Jöcwø yi gen kinni, “Wø bɑ bɑ̈nggí.”
JOS.9.8	Apyëëj gen yi Jöcwø kinni, “Wu bɑ møg? O wu kɑ̈ɑ̈l-ɑ keny?”
JOS.9.9	Kɑ Jöcwø köbbi yi gen kinni, “Wø kɑ̈ɑ̈l-ɑ kun me lɑ̈wi wuö, wø ɑ́lïng-ɑ nyingi Jwøng-ɑ Ácwɑ̈ɑ̈j, Jwøgí. Gïg-ɑ ɑ́gögge Rïp bënn, ɑ́lïngi yi wøn, 
JOS.9.10	 kí gïg-ɑ ɑ́gögge rɑ̈nhi Amör ryeet, møg-ɑ løøg Nɑm Urdun kì wɑɑng cyɑ̈ɑ̈ng mwøl, Sïön, rɑ̈ɑ̈dh Kicbön, geki Og, rɑ̈ɑ̈dh Bɑcɑn, ɑ bëëdø kì Actɑröth. 
JOS.9.11	Pëjji wøn, kí tyëng pödhi wøn bënn wø ɑ́köbbi gen kinni, ‘Kɑ̈ɑ̈d wun ki gïncɑm kiper wel, kɑ wu kedhu be yïddø ki gen, kɑ ge köbbi wun kinni, wø bɑ bɑ̈nggi wun, bïu o wɑ lwööb wɑ ɑnɑn.’ 
JOS.9.12	Lidhu gïncɑɑm wøn, ɑ́bëëd e nudd e lëëdh keny-ɑ ɑ́kwɑny wøn en kì kɑ̈lli wøn, ɑ́ gïncɑɑm wel, kì cyɑ̈ng-ɑ ɑ́cɑ̈gi wøn ki wɑ̈dh, wø bï-ɑ yï wun, de liidh ɑnɑn, ɑ́thwøw o ree ɑ́møde! 
JOS.9.13	Athebbi møgi oløg møg-ɑ ɑ́bëëd ge nyɑ̈n keny-ɑ ɑ́pɑ̈ɑ̈ng gen yi wøn, ge ɑ́kɑggi. Kɑ wɑrri wøn liidh kí ógudhi wøn, ge ɑ́kɑggi yi lɑ̈wi piny.”
JOS.9.14	Kɑ jø Isrɑil ocyɑ̈mø ki gïncɑɑm gen, e Jwøng-ɑ Ácwɑ̈ɑ̈j nuti pyëëj gen. 
JOS.9.15	Kɑ Jöcwø ogöögø ki mër ki tyëng Gibeon, kɑ olwöbø ki gïn, kinni o ge bëëd gen ki mër. Kɑ pëjji Isrɑil óköngø kinni lwöbø menɑni ómïdhi yi gen.
JOS.9.16	Kì bɑng cyɑ̈ng ɑ́dɑ̈g ge rum lwöbø, ɑlïng tyëng Isrɑil kinni tyëngɑni cyɑ̈gi ki gen, ge bëëd ɑ buti gen kidyër. 
JOS.9.17	Abëën tyëng Isrɑil, kɑ ge wɑ̈dh-ɑ kɑɑl tyëngɑni kì ri dɑ̈ɑ̈g cyɑ̈ng, o kɑ̈ddi gen bɑ Gibeon, kí Kepïrɑ̀, kí Biröth, kí Kiriɑt Yeɑrïm. 
JOS.9.18	De ge nuti nɑ̈gø yi tyëng Isrɑil, mɑ́ pëjji tyëng Isrɑil ɑ́kwöng-ɑ Jwøng-ɑ Ácwɑ̈ɑ̈j, Jwøøg Isrɑil, kɑ ji owërø ki pëjjɑni. 
JOS.9.19	Aköbbi gen yi pëjjɑni bënn kinni, “Ge ɑ́köngi wøn Jwøng-ɑ Ácwɑ̈ɑ̈j, Jwøøg Isrɑil, ge pɑ cuggi nywɑlø yi wɑ.” 
JOS.9.20	Gïn-ɑ ógöggi wɑ gen bɑ kinni, wiy ge nëën gen, kipe wɑ ócɑy yi Jwøk kipe møg-ɑ ɑ́köngi wø gen. 
JOS.9.21	De ge óbëëd ge nyi ngøl-ɑ yenh, o ge nyi tëddi gen ji bënn ki pï, ni kɑ ɑ́köbbi gen yi pëjjì ceth.
JOS.9.22	Acwøøl tyëng Gibeon yi Jöcwø, kɑ gï pyëje kinni, “Á kipe ngø ɑ wënyu wøn, cem wu kɑ̈ɑ̈l-ɑ kun me lɑ̈wi, wu bëëd ɑ buti wøn? 
JOS.9.23	Anɑn wu ɑ́cɑy yi Jwøk kipe kɑ ɑ́göög wun kinøw, kwï wun ceg-ɑ bëëdø gɑ bɑ̈ngg, ge nyi ngøl-ɑ yenh, o ge nyi tyëdd-ɑ pï mø ød Jwøgɑ yethi cyɑ̈ng.”
JOS.9.24	Aløøg gen mø Jöcwø kinni, “Møgɑni ɑ́gwøg yi wøn wuö, kɑ per kɑ ɑ́lïng wøn kinni, Jwøng-ɑ Ácwɑ̈ɑ̈j, Jwøøg wun, Mosɑ̀ bɑ̈nge ɑ́cege kinni piny bëne bɑ men mëgge wun, o tyëng-ɑ bëëdø kì yij pinyɑni bëne bɑ møg nɑ̈g yi en kì bøli wun. Bene ɑ bwøg wøn ki mendwøng. De wø ɑ́göög kinøw kɑ per kinni o wø bødh wøn. 
JOS.9.25	Anɑn, wø ying-ɑ cingí, gwøg gïn-ɑ rømmi yi yïn e døøj kiper wøn.” 
JOS.9.26	Ayiele gïn kì cinggi tyëng Isrɑil, ɑcög gï nuti nɑ̈ɑ̈g gen. 
JOS.9.27	De ge ɑ́gwøg yi Jöcwø kì cyɑ̈ngɑni gɑ jøngøl ki yenh, kí tyëng nyi tëddi tyëng Isrɑil ki pï, geki këli Jwøng-ɑ Ácwɑ̈ɑ̈j, gïti dicyɑ̈ngtïn, kì keny-ɑ yieny yi Jwøng-ɑ Ácwɑ̈ɑ̈j ɑ́ keny mɑllii.
JOS.10.1	Keny-ɑ ɑ́lïng Adönidhedek, rɑ̈ɑ̈dh Yerusɑlem kinni i Jöcwø Aɑy mɑɑg en, o gø rëny en ki rënyi dwøng, o rɑ̈dhe nɑ̈ɑ̈g en, ni gïn-ɑ ɑ́gögge Yerikö geki rɑ̈dhe, kí kinni tyëng Gibeon göögø ki mër geki Isrɑil, o ge bëëd ɑ kej ɑ́kyel, 
JOS.10.2	ɑbwøge ki mendwøng, mɑ́ Gibeon bɑ kɑɑl me dwøng, o bɑ ɑ́kyel kì kelli kɑ̈ddi rɑ̈ɑ̈dhø, kí kɑ̀ bëëde e dwøng kibøli Aɑy, o jøge bɑ jödd. 
JOS.10.3	Aödi Adönidhedek yï Oɑ̈ɑ̈m, rɑ̈ɑ̈dh Kibrön, kí yï Pirɑm, rɑ̈ɑ̈dh Yɑrmuth, kí yï Yɑpiyɑ̀, rɑ̈ɑ̈dh Lɑkic, kí yï Debir, rɑ̈ɑ̈dh Eglön, kinni, 
JOS.10.4	“Bïu, kønyu yɑn ki pɑ̈ɑ̈r kömi Gibeon, mɑ́ tyëng kɑɑlɑni ɑ́göög ki mër ki Jöcwø geki tyëng Isrɑil.” 
JOS.10.5	Kɑ rɑ̈nhi Amör gɑ ɑ́bïj, ɑ løg rɑ̈ɑ̈dh Yerusɑlem, kí rɑ̈ɑ̈dh Kibrön, kí rɑ̈ɑ̈dh Yɑrmuth, kí rɑ̈ɑ̈dh Lɑkic, kí rɑ̈ɑ̈dh Eglön, jøliny mø gen bënn cøng gen, kɑ ge kedh-ɑ be nyɑɑg ki Gibeon.
JOS.10.6	Kɑ Jöcwø ödi ki wöödø yi jø Gibeon, e ying-ɑ Gilgɑl kinni, “Cingí ko lwɑ̈nggí kì ri bɑ̈nggí, jwɑn bëën yï wøn, kɑ wø yieel, køny wøn ki liny, mɑ́ rɑ̈nhi Amör møg-ɑ bëëdø kì myërri kelli kïttì bënn, ri gen ɑ́cøng gen kiper wøn!”
JOS.10.7	Kɑ Jöcwø kedh-ɑ Gilgɑl, geki jølinye bënn, kí jöddi linye møg-ɑ pëddi tegø. 
JOS.10.8	Aköbbi Jöcwø yi Jwøng-ɑ Ácwɑ̈ɑ̈j kinni, “Yï ko böggi yi gen, mɑ́ ge cïbɑ’ cingí, bong jɑl ɑ́kyel kì kelli gen men-ɑ ócungi kì bølí.” 
JOS.10.9	Apɑ̈ɑ̈y tyëng Amör piny yi Jöcwø, mɑ́ ge ɑ́lɑng-ɑ wɑ̈r ge ócyɑ̈dhø, ge kɑ̈ɑ̈l-ɑ Gilgɑl. 
JOS.10.10	Agöjji tyëng Amör wɑ̈ɑ̈rø yi Jwøng-ɑ Ácwɑ̈ɑ̈j, kɑ wɑ̈thi gen tummi gen, keny-ɑ ɑ́lidh gen liny Isrɑil. Anɑ̈ɑ̈g gen yi tyëng Isrɑil ki nɑ̈gø me rɑj kì Gibeon. Acyeddi kwï gen kì yuu-ɑ töngi piny kì wïj Kïti Bet Örøn, ge pwööd-ɑ piny gïti Adhekɑ̀ geki Mɑkedɑ̀. 
JOS.10.11	Kɑ̈ng-ɑ ɑ́cyeddi tyëng Amör yi Isrɑil kì yuu-ɑ töngi piny kì wïj kït kì Bet Örøn, ge ɑ́bɑ̈lli yi Jwøng-ɑ Ácwɑ̈ɑ̈j ki tuggi ɑ́piy mø døngø, gïti kɑ ɑ́wɑ̈dhi gen Adhekɑ̀, kɑ ge othøø. Tyëng-ɑ ɑ́nɑ̈g yi tuggi ɑ́piy, gïïr kibøli møg-ɑ ɑ́nɑ̈g yi jø Isrɑil.
JOS.10.12	Cyɑ̈ng-ɑ ɑ́wëggi gen tyɑmi tyëng Amör yi Jwøng-ɑ Ácwɑ̈ɑ̈j, Jöcwø ɑ́kööb geki Jwøng-ɑ Ácwɑ̈ɑ̈j; kɑ okööbø kì bøli jø Isrɑil bënn kinni,
JOS.10.12	“Cɑ̈ng! Cungí kì wïj Gibeon,
JOS.10.12	Dwɑ̈y! Cungí kì wïj Töör Ayɑlön.”
JOS.10.14	Bong cyɑ̈ng mɑ ɑ́bëëd e nɑ cyɑ̈ngɑni cøn, wɑlɑ̀ kì bɑnge, mɑ ɑ́lïng Jwøng-ɑ Ácwɑ̈ɑ̈j, ki dhøg dhɑnhø, mɑ́ Jwøng-ɑ Ácwɑ̈ɑ̈j ɑ́nyïɑ̈ggi kɑ per Isrɑil!
JOS.10.15	Adøg Jöcwø geki tyëng Isrɑil bënn, ge døøg-ɑ kɑɑl-ɑ ɑ́gur kì Gilgɑl.
JOS.10.16	Kɑ rɑ̈nhhɑni gɑ ɑ́bïj órengø, kɑ ge pɑ̈n-ɑ yij órøngi kït kì Mɑkedɑ̀. 
JOS.10.17	Kɑ ge yod, ɑköbbi Jöcwø kinni, “Rɑ̈nhhɑni gɑ ɑ́bïj ɑ́yod, ge pɑ̈ni yij órøngi kït kì Mɑkedɑ̀.” 
JOS.10.18	Akööb Jöcwø kinni, “Ngyëli dhøg órøngɑni ki tungi kït me dwøng, kɑ kenyɑni cïbi ki jøg mø kurø, 
JOS.10.19	De ko bëëd ɑ́ wun ɑ kurø, cyeddi wun tyëngmɑ̈ɑ̈nø, gøju yɑɑy gen kì ngɑ̈je, ge ko wëggu wɑ̈dhi yethi myërri gen, mɑ́ ge ɑ́rum ki cïb cinggi wun yi Jwøng-ɑ Ácwɑ̈ɑ̈j, Jwøøg wun.” 
JOS.10.20	Jöcwø geki jø Isrɑil ɑ́nɑ̈ɑ̈g ki mø gïïr kì kelli gen, de mø nøg kì kelli gen, ɑ́wɑ̈dhi yethi kɑ̈ddi gen, kɑ̈ddi dör, kɑ ge obødhø. 
JOS.10.21	Codhe, ɑdøøg ji bënn yï Jöcwø kì kɑɑl kì Mɑkedɑ̀, e bong gïnrɑj kiper gen.
JOS.10.21	Bong dhɑnhø ɑ́kyel kì yij pödhø mɑ ɑ́pɑ̈nyi dhøge ki tugø ki tyëng Isrɑil.
JOS.10.22	Kɑ, Jöcwø okööbø kinni, “Yiebu dhøg órøngi kït, kɑ rɑ̈nhhɑni gɑ ɑ́bïj kɑ̈ɑ̈l wun wɑ̈g, kɑ ge muuj wun yɑn.” 
JOS.10.23	Akɑ̈ɑ̈l rɑ̈nhhɑni wɑ̈g gɑ ɑ́bïj kì yij órøngi kït, ɑ løg, rɑ̈ɑ̈dh Yerusɑlem, kí rɑ̈ɑ̈dh Kibrön, kí rɑ̈ɑ̈dh Yɑrmuth, kí rɑ̈ɑ̈dh Lɑkic, kí rɑ̈ɑ̈dh Eglön. 
JOS.10.24	Keny-ɑ ɑ́kɑ̈ɑ̈l rɑ̈nhhɑni wɑ̈g yï Jöcwø, ɑcwøøl jø Isrɑil bënn yi Jöcwø, ɑköbbe jyɑ̈ggi jøliny møg-ɑ ɑ́kedh kí en kinni, “Bïu, cïb wun tyelli wun muddi rɑ̈nhì møg.” Codhe ɑbëën gen, kɑ tyelli gen cïb gen muddi rɑ̈nhhɑni. 
JOS.10.25	Aköbbi gen yi Jöcwø kinni, “Wu ko böggi, kɑ pëthi wun ko nyönhi, bëëd pëthi wun ge teeg, mɑ́ bene gïg ni møg ɑ göggi tyëng-ɑ mɑɑn wun, ge ɑ́nɑ̈ggi wun yi Jwøng-ɑ Ácwɑ̈ɑ̈j.” 
JOS.10.26	Anɑ̈ɑ̈g rɑ̈nhhɑni yi Jöcwø, ɑngɑɑb gen ri yenh ɑ́bïj, ɑwiy gen ge óryërø gïti böörø. 
JOS.10.27	Kì ri buddi cɑ̈ng, ɑmuuj Jöcwø ki cigg kinni, i kɑ̈ɑ̈l gen piny, ɑkɑ̈ɑ̈l gen piny kì ri yenh, ɑleeng gen yij órøngi kït men-ɑ́ yije ɑ́pɑ̈ni yi gen, kɑ dhøg órøngɑni ngyëdi ki tungi kït me dwøng, tungi kïnɑni, nudd e ying-ɑ kenyɑni dicyɑ̈ngtïn.
JOS.10.28	Amɑɑg Mɑkedɑ̀ yi Jöcwø dicyɑ̈ngɑni, ɑnɑ̈ge tyëng kɑɑlɑni bënn, bong dhɑnhø mɑ ɑ́bodh. Agögge rɑ̈ɑ̈dh Mɑkedɑ̀ ki gïn-ɑ ɑ́gögge rɑ̈ɑ̈dh Yerikö.
JOS.10.29	Codhe, ɑkedh Jöcwø geki Isrɑil bëne, kì Mɑkedɑ̀ ge kedh-ɑ Libnɑ̀, ɑnyïɑ̈gge ki Libnɑ̀. 
JOS.10.30	Acïb Libnɑ̀ geki rɑ̈dhe cingi Isrɑil yi Jwøng-ɑ Ácwɑ̈ɑ̈j, ɑnɑ̈ɑ̈g tyëng Libnɑ̀ bënn, bong dhɑnhø mɑ ɑ́döng kì yije, ɑgögge rɑ̈ɑ̈dh Libnɑ̀ gïn-ɑ ɑ́gögge rɑ̈ɑ̈dh Yerikö,
JOS.10.31	Akedh Jöcwø geki Isrɑil bëne kì Libnɑ̀ ge kedh-ɑ Lɑkic, ɑtyege gøn, ɑnyïɑ̈gge ki gøn. 
JOS.10.32	Kɑ Lɑkic cïb cingi Isrɑil yi Jwøng-ɑ Ácwɑ̈ɑ̈j, ɑmɑge gøn kì ryeew cyɑ̈ng, ɑnɑ̈g gen tyëng Lɑkic bënn ni gïn-ɑ ɑ́gögge Libnɑ̀. 
JOS.10.33	Codhe, ɑbëën Örɑm, rɑ̈ɑ̈dh Gedher be kønyi Lɑkic, kɑ nɑ̈g yi Jöcwø, kɑ jie nɑ̈g thyew, bong dhɑnhø mɑ ɑ́wiy yi en.
JOS.10.34	Akedh Jöcwø kí Isrɑil bëne kì Lɑkic, ge kedh-ɑ Eglön, ɑtyeg ge gøn, ɑnyïɑ̈ggi gen ki gøn. 
JOS.10.35	Anɑ̈g gen jii kɑɑlɑni bënn dicyɑ̈ngɑni, ni gïn-ɑ ɑ́göggi Lɑkic.
JOS.10.36	Akedh Jöcwø kí Isrɑil bëne kì Eglön, ge kedh-ɑ Kibrön, ɑnyïɑ̈ggi gen ki gøn. 
JOS.10.37	Amɑg ge gøn, ɑnɑ̈g gen tyëng Kibrön, ni gïn-ɑ ɑ́gögge Eglön ki myërr-ɑ cyɑ̈gi ki gøn, ɑnɑ̈g gen tyëng Kibrön bënn, kɑ bong-ɑ dhɑnhø ɑ́kyel mɑ ɑ́döng, ni gïn-ɑ ɑ́göggi Eglön, gø ɑ́rënyi gen ki mendwøng, kí jie bënn.
JOS.10.38	Adøøg Jöcwø Debir geki Isrɑil bëne, ɑnyïɑ̈gge ki gøn. 
JOS.10.39	Amɑge gøn geki rɑ̈dhe kí myërre bënn, ɑnɑ̈g gen tyëng Debir ki menrɑj, bong dhɑnhø ɑ́kyel mɑ ɑ́döng; gïn-ɑ ɑ́göggi Kibrön, kí Libnɑ̀ kí rɑ̈nhi gen, en ɑ ɑ́gögge Debir kí rɑ̈dhe thyew.
JOS.10.40	Kɑ pinyɑni bëne, mɑg yi Jöcwø, gen ɑ myërri kelli kïttì, kí myërr-ɑ kuni wɑɑng wurlwɑl, kí myërri thwørø, kí myërri wɑ̈thi kïttì kí rɑ̈nhi gen bënn. Bong dhɑnhø ɑ́kyel mɑ ɑ́wiy e onëënø; o bene møg-ɑ ɑ́ceg Jwøng-ɑ Ácwɑ̈ɑ̈j, Jwøøg Isrɑil. 
JOS.10.41	Ge ɑ́tyɑm yi Jöcwø cɑg kì Gɑdic Berniyɑ̀ gïti Gɑdhɑ̀ kì kömi Nɑɑm Omeli Tɑr, kí Göcen gïti Gibeon. 
JOS.10.42	Rɑ̈nhhɑni bënn ɑ́tyɑm yi Jöcwø, kɑ piny gïn kwɑnye wïj ɑ́kyel, mɑ́ Jwøng-ɑ Ácwɑ̈ɑ̈j, Jwøøg Isrɑil ɑ ɑ́nyïɑ̈ggi kipe Isrɑil. 
JOS.10.43	Codhe, kɑ Jöcwø døøg-ɑ kɑɑl-ɑ ɑ́gur kì Gilgɑl geki Isrɑil bëne.
JOS.11.1	Keny-ɑ ɑ́wɑ̈nhi wööni tyɑ̈mi Isrɑil yï Yɑbïn, rɑ̈ɑ̈dh Adhör, ɑöde yï Yöbɑb, rɑ̈ɑ̈dh Mɑdön, kí yï rɑ̈nhi Cimrön geki Akcɑp, 
JOS.11.2	kí yï rɑ̈nhi myërri kïttì kì wɑɑng wuudø, kí Töör Urdun kì wɑɑng wurlwɑl, kí Tɑɑy Gɑlelì, kí thɑ́ kïttì, kí thɑ̈ngi nɑm men-ɑ cyɑ̈gi ki Dör. 
JOS.11.3	Kɑ öd-ɑ yï tyëng Kɑnɑɑn ki wöödø thyew kì tøggi Nɑm Urdun tuung kí tuung, kí yï tyëng Amör, kí yï tyëng Kit, kí yï tyëng Perïdh, kí yï tyëng Yebus kì myërri kïttì, kí yï tyëng Kib møg-ɑ bëëdø kì thɑ Kïti Kermön kì piny Midhpɑ̀. 
JOS.11.4	Kɑ ge obëënø kí jøliny mø gen bënn, kwɑnni gen gïïr nɑ ɑyejø kì thɑ̈ngi nɑɑm omelø. Yï gen ɑ́dɑ kyënyì mø gïïr kí yɑ̈thi liny. 
JOS.11.5	Kɑ jøliny mø rɑ̈nhhɑni reb yi gen bënn, kɑ ge pëgg-ɑ yethi kemmì kì Dhøg Meröm, ge nenn-ɑ nyɑɑg ki Isrɑil.
JOS.11.6	Aköbbi Jöcwø yi Jwøng-ɑ Ácwɑ̈ɑ̈j kinni, “Yï ko böggi yi gen. Piny nɑ men dhuki, ge ówëggɑ nɑ̈gø yi Isrɑil ge bënn, kɑ rɑ̈rri tyelli kyënyi gen kebbi yi yïn, kɑ yɑ̈thi liny mø gen rɑ̈b yi yïn.” 
JOS.11.7	Codhe, ɑpɑ̈ɑ̈r kömi gen yi Jöcwø geki jøge bënn kì Dhøg Meröm. 
JOS.11.8	Awëggi Isrɑil tyɑmi gen yi Jwøng-ɑ Ácwɑ̈ɑ̈j, ɑnɑ̈g ge gïn, kɑ ge cyeed wɑɑng wuudø pïd Misrepöth Mɑim kì Sïdön, gïti Töör Midhpɑ̀ kì wɑɑng cyɑ̈ɑ̈ng mwøl. Liny ɑ́nyïɑ̈ggi gïti kɑ ɑ́bongii ngetimɑ̈ɑ̈nø ɑ́kyel mɑ ɑ́döng e onëënø. 
JOS.11.9	Ge ɑ́göggi yi Jöcwø ki møg-ɑ ɑ́kwøb yi Jwøng-ɑ Ácwɑ̈ɑ̈j ceth, kɑ rɑ̈rri tyelli kyënyi gen kebbe, kɑ yɑ̈thi liny mø gïn rɑ̈be ki mɑc.
JOS.11.10	Codhe, ɑdwöög Jöcwø, kɑ Adhör kwɑnye kɑ rɑ̈dhe nɑ̈ge, kì bøli kenyɑni Adhör ɑ́bëëd ɑ́ en ɑ teg kì kelli pödhhi rɑ̈nhhɑni bënn. 
JOS.11.11	Tyëng-ɑ ɑ́ying kɑɑlɑni ɑ́nɑ̈g bënn yi gen, bong dhɑnhø mɑ ɑ́wiy e onëënø, kɑ kɑɑl Adhör rɑ̈b.
JOS.11.12	Kɑ̈ddɑni bënn ɑ́mɑg yi Jöcwø, kɑ rɑ̈nhi gïn nɑ̈ge, ni møg-ɑ ɑ́kwøb yi Mosɑ̀, bɑ̈ng Jwøng-ɑ Ácwɑ̈ɑ̈j. 
JOS.11.13	De tyëng Isrɑil kɑ̈dd-ɑ wɑ̈thi kïttì nuti rɑ̈ɑ̈b gen, den-ɑ́ Adhör ɑ ɑ́rɑ̈b yi Jöcwø. 
JOS.11.14	Jɑmm-ɑ per gen teg kì yethi kɑ̈ddɑni, kí dhög ɑ́kwɑny yi tyëng Isrɑil. De ji ɑ́nɑ̈g yi gen bënn, bong dhɑnhø mɑ ɑ́wiy e onëënø. 
JOS.11.15	Ni kɑ ɑ́ceg Jwøng-ɑ Ácwɑ̈ɑ̈j Mosɑ̀ bɑ̈nge, møgɑni ɑ́mëggi Jöcwø yi Mosɑ̀, kɑ ge mïdhi yi Jöcwø ceth. Kɑ Jöcwø møgɑni gwøge bënn ni kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j.
JOS.11.16	Akɑɑb piny bëne yi Jöcwø, myërri wɑ̈thi kïttì geki myërri thɑ́ kïttì, kì wɑɑng wuudø geki wɑɑng wurlwɑl, kí piny Göcen bëne, kí ryɑng-ɑ wɑɑng wurlwɑl, kí Töör Urdun thyew. 
JOS.11.17+JOS.11.18	Pinyɑni pïd-ɑ Kïti Alɑk kì wɑɑng wurlwɑl kì buti Edöm, gïti Bɑɑl Gɑd kì yij töör Lubnɑn kì bøli Kïti Kermön kì kuni wɑɑng wurlwɑl. Jöcwø ɑ́nyïɑ̈ggi ki rɑ̈nhi pinyɑni ki keny me bɑ̈ɑ̈r, de gï ɑ́tyɑme, kɑ rɑ̈nhi gïn nɑ̈ge bënn. 
JOS.11.19	Kɑɑl-ɑ ɑ́göög ki mër ki tyëng Isrɑil bɑ Gibeon kete, kun-ɑ ɑ́bëëd yi kwï tyëng Kib. Kɑ̈jj-ɑ kyeelø ɑ́kwɑny kɑ liny. 
JOS.11.20	 Muddi gen ɑ́gwøg yi Jwøng-ɑ Ácwɑ̈ɑ̈j ge teeg kipe nyɑɑg ki tyëng Isrɑil, kipe kinni o ge nɑ̈g bënn yi tyëng Isrɑil, e bong lɑ̈mpyëw, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j.
JOS.11.21	Bøli kenyɑni ɑ ɑ́kedh Jöcwø, kɑ tyëng Anɑk nɑ̈ge, gen ɑ jøg-ɑ bɑ jödd bënn, møg-ɑ ɑ́bëëd kì myërri kïttì, kí Kibrön, kí Debir, kí Anɑb, kí myërri kïtti Yeudiyɑ̀ geki kïttì Isrɑil. Ge ɑ́nɑ̈g bënn yi Jöcwø kɑ kɑ̈ddi gïn rënye bënn. 
JOS.11.22	Bong tyëng Anɑk mɑ ɑ́döng kì piny Isrɑil, de ɑ́kyëllì nud mɑ ɑ́döng kì Gɑdhɑ̀, kí Gɑth geki Acdöd.
JOS.11.23	Pinyɑni bëne ɑ́kwɑny yi Jöcwø, ni kɑ ɑ́köbbi Mosɑ̀ yi Jwøng-ɑ Ácwɑ̈ɑ̈j, ɑmëggi pinyɑni Isrɑil yi Jöcwø ɑ́ mi gen, gø pɑ̈nge ɑ́ bud kì kelli wɑ̈thi kɑ̈lli Isrɑil.
JOS.11.23	Codhe ɑywöm ji ri gen ki liny.
JOS.12.2	Sïön rɑ̈ɑ̈dh Amör ɑ bëëdø kì Kicbön, piny-ɑ ɑ́jɑɑg yi en wɑ̈dh-ɑ Aröeer kì tøg töör Arnön, e kɑ̈l-ɑ dyëri Nɑm Arnön gïti Nɑm Yɑbok, wïj keew tyëng Amön, e kwɑny-ɑ budi piny Gilyɑd. 
JOS.12.3	Kew kì wɑɑng cyɑ̈ɑ̈ng böörø bɑ Töör Urdun, cɑg kì Tɑɑy Gɑlelì kì wɑɑng wuudø gïti Luuy Omelø kì wɑɑng wurlwɑl, e kwɑny-ɑ piny-ɑ wɑɑng cyɑ̈ɑ̈ng mwøl kì Luuy Omelø gïti Bet Yecimöth gïti Kïti Pisgɑ̀.
JOS.12.4	Og rɑ̈ɑ̈dh Bɑcɑn ɑ́tyɑm yi gen thyew, ɑ ɑ́bëëd ɑ́ e kete ɑ dööngø kì ri tyëng Repɑim. Ájyɑ̈ɑ̈g ɑ Actɑröth geki Edrey. 
JOS.12.5	Ájɑɑg-ɑ Kïti Kermön kì wɑɑng wuudø gïti Sɑlekɑ̀ kì wɑɑng cyɑ̈ɑ̈ng mwøl. Bɑcɑn bëne ɑ́jɑɑg-ɑ yi en thyew, gïti piny Gecur geki Mɑɑkɑ̀ kì wɑɑng cyɑ̈ɑ̈ng mwøl. Kí bun-ɑ wɑɑng wuudø kì ri piny Gilyɑd gïti piny Sïön, rɑ̈ɑ̈dh Kicbön kì wɑɑng wurlwɑl.
JOS.12.7	Jöcwø geki tyëng Isrɑil rɑ̈nhi piny-ɑ wɑɑng cyɑ̈ɑ̈ng böörø kì kömi Nɑm Urdun, ɑ́tyɑm yi gen bënn, cɑg kì Bɑɑl Gɑd, kí töör Lubnɑn gïti Kïti Alɑk kì wɑɑng wurlwɑl, kì buti Edöm. Apɑ̈ngi pinyɑni yi Jöcwø kì kelli wɑ̈thi kɑ̈llì; gøl mëgg-ɑ mee. 
JOS.12.8	Piny-ɑ ɑ́pɑ̈ngi yi Jöcwø reb-ɑ myërri kïttì, kí myërri thɑ́ kïttì kì wɑɑng cyɑ̈ɑ̈ng böörø, kí Töör Urdun geki myërri thɑ́ kïttì, kí myërr-ɑ luung piny kì wɑɑng cyɑ̈ɑ̈ng mwøl, kí piny-ɑ thwøwø kì wɑɑng wurlwɑl. Pinyɑni ɑ́bëëd ɑ́ pödhi tyëng Kit, kí Amör, kí Kɑnɑɑn, kí Perïdh, kí Kib, kí Yebus. 
JOS.12.9	Tyëng Isrɑil ɑ́tyɑm-ɑ rɑ̈nhì møg: Rɑ̈ɑ̈dh Yerikö, kí rɑ̈ɑ̈dh Aɑy kì buti Betiil. 
JOS.12.10	Rɑ̈ɑ̈dh Yerusɑlem, kí rɑ̈ɑ̈dh Kibrön. 
JOS.12.11	Rɑ̈ɑ̈dh Yɑrmuth, kí rɑ̈ɑ̈dh Lɑkic. 
JOS.12.12	Rɑ̈ɑ̈dh Eglön, kí rɑ̈ɑ̈dh Gedher. 
JOS.12.13	Rɑ̈ɑ̈dh Debir, kí rɑ̈ɑ̈dh Geder. 
JOS.12.14	Rɑ̈ɑ̈dh Órmɑ̀, kí rɑ̈ɑ̈dh Arɑd. 
JOS.12.15	Rɑ̈ɑ̈dh Libnɑ̀, kí rɑ̈ɑ̈dh Adulɑm. 
JOS.12.16	Rɑ̈ɑ̈dh Mɑkedɑ̀, kí rɑ̈ɑ̈dh Betiil. 
JOS.12.17	Rɑ̈ɑ̈dh Tɑpuɑ̀, kí rɑ̈ɑ̈dh Eper. 
JOS.12.18	Rɑ̈ɑ̈dh Ápek, kí rɑ̈ɑ̈dh Lɑcɑrön. 
JOS.12.19	Rɑ̈ɑ̈dh Mɑdön, kí rɑ̈ɑ̈dh Adhör. 
JOS.12.20	Rɑ̈ɑ̈dh Cimrön Merön, kí rɑ̈ɑ̈dh Akcɑp. 
JOS.12.21	Rɑ̈ɑ̈dh Tɑɑnɑk, kí rɑ̈ɑ̈dh Megidø. 
JOS.12.22	Rɑ̈ɑ̈dh Kedec, kí rɑ̈ɑ̈dh Yokneɑm kì Kɑrmel. 
JOS.12.23	Rɑ̈ɑ̈dh Dör, kì myërri gɑ̈d, kí rɑ̈ɑ̈dh Göyïm kì Gɑlelì. 
JOS.12.24	Kí rɑ̈ɑ̈dh Tirdhɑ̀. Kwɑnni gen bënn bɑ rɑ̈nhì pyɑ̈r ɑ́dɑ̈g wïdɑ́kyel.
JOS.13.1	Anɑn Jöcwø ɑ́døngi, kɑ runne óngënyø, ɑköbbii yi Jwøng-ɑ Ácwɑ̈ɑ̈j kinni, “Yï ɑ́døngi, o runní ɑ́ngënyi, de pìny-ɑ dwɑddi kwɑnyø nudd ge gïïr. 
JOS.13.2	Møg bene gen pìny-ɑ ɑ́döng, ɑ nudd ge dwɑdd-ɑ kwɑnyø, piny Pelistiyɑ̀ bëne, kí piny Gecur bëne kì wɑɑng cyɑ̈ɑ̈ng mwøl kì wïj keew Rïp, 
JOS.13.3	kí piny tyëng Abɑ̀ bëne kì kuni wɑɑng wurlwɑl. Thyew piny-ɑ cɑ̈gi kì ri Nɑm Cïör kì wïj keew Rïp gïti wɑɑng wuudø, kí Ekrön nuti kwɑnyø, ɑ løg piny Kɑnɑɑn, kí piny-ɑ bëëd yi rɑ̈nhi Pelistiyɑ̀ gɑ ɑ́bïj, ɑ kɑ̈ddi gen bɑ Gɑdhɑ̀, kí Acdöd, kí Ackelön, kí Gɑth, kí Ekrön. 
JOS.13.4	Kí piny Kɑnɑɑn geki Meɑrɑ̀, bɑ mi tyëng Sïdön gïti Ápek kì wïj keew tyëng Amör. 
JOS.13.5	Kí piny tyëng Gebɑl, kí piny Lubnɑn bëne kì wɑɑng cyɑ̈ɑ̈ng mwøl, cɑg kì Bɑɑl Gɑd ɑ ying kuni wɑɑng wurlwɑl, kí Kïti Kermön gïti Ókømi Amɑth. 
JOS.13.6	 Kí piny tyëng Sïdön bëne, tyëng-ɑ bëëdø kì kelli kïttì kì kɑɑm Kïttì Lubnɑn geki Misrepöth Mɑim. Ge ócyeddɑ kì bøli tyëng Isrɑil. Kɑ pìnyɑni pɑ̈ngí kì kelli tyëng Isrɑil ni kɑ ɑ́cegɑ yïn ceth. 
JOS.13.7	Anɑn, pɑ̈ngí piny men kì kelli wɑ̈thi kɑ̈llì ɑ́bïngwen, kí budi gøl Mɑnɑsè ɑ́ mi gen. Pɑ̈ngí piny-ɑ wɑɑng cyɑ̈ɑ̈ng mwøl kì kömi Nɑm Urdun.”
JOS.13.9	Piny gen pïd-ɑ Aröeer kì tøg töör Arnön, kí kɑɑl-ɑ dyëri törɑni, kí tör-ɑ cɑ̈gi kì Medebɑ̀ gïti Dïbön. 
JOS.13.10	Kí kɑ̈ddi Sïön, rɑ̈ɑ̈dh Amör, ɑ ɑ́jyɑ̈ɑ̈g kì Kicbön gïti piny Amön. 
JOS.13.11	Kí Gilyɑd, kí piny Gecur geki Mɑɑkɑ̀, kí Kïti Kermön bëne, kí piny Bɑcɑn bëne gïti Sɑlekɑ̀. 
JOS.13.12	Kí piny Rɑ̈dh Og, ɑ ɑ́bëëd ɑ́ e kete ɑ döngø kì ri tyëng Repɑim, ɑ ɑ́jyɑ̈ɑ̈g kì Actɑröth kí Edrey. Tyëngɑni bënn ɑ́tyɑm yi Mosɑ̀ kɑ gï cyedde. 
JOS.13.13	Tyëng Gecur, kí tyëng Mɑɑkɑ̀ nuti cyeddø yi tyëng Isrɑil, de ge ɑ́cög ge obëëdø kì Isrɑil gïti dicyɑ̈ngtïn.
JOS.13.15	Kwï piny ɑ́mëggi wïj gøl Ruben yi Mosɑ̀ ɑ́ mi gen. 
JOS.13.16	Piny gen gït-ɑ Aröeer kì tøg töör Arnön, kí kɑɑl-ɑ dyër törɑni, kí töör Medebɑ̀. 
JOS.13.17	Piny gen reb-ɑ Kicbön, kí kɑ̈dd-ɑ wïj kwøømø bënn, ɑ løg. Dïbön, kí Bɑmöth Bɑɑl, kí Bet Bɑɑlmeon, 
JOS.13.18	kí Yɑɑdh, kí Kedemöth, kí Mepɑɑth, 
JOS.13.19	kí Kiriɑtɑim, kí Sibmɑ̀, kí Dhereth Cɑ̈ɑ̈r kí wɑ̈thi kwøøm kí yij törɑni. 
JOS.13.20	Kí Betpeor, kí myërri tøg Kïti Pisgɑ̀, kí Bet Yecimöth, 
JOS.13.21	e reb-ɑ myërri yij tör bënn, kí piny rɑ̈ɑ̈dh Amör, Sïön bëne, gen ɑ rɑ̈nh-ɑ ɑ́jyɑ̈ɑ̈g kì Kicbön. Ádɑ pëjji jurrì ɑ́bïj mɑ ɑ́jyɑ̈ɑ̈g kì Midyɑn, ɑ løg Ebì, kí Rekem, kí Dhur, kí Ur, kí Rebɑ̀. Ge bënn, ge ɑ́jyɑ̈ɑ̈g kɑ Rɑ̈dh Sïön. 
JOS.13.22	Jɑɑl rɑng, Bɑlɑɑm wɑ̈d Beor, bɑ dhɑnhø ɑ́kyel kì kelli tyëng-ɑ ɑ́nɑ̈g yi Isrɑil 
JOS.13.23	Nɑm Urdun ɑ́bëëd ɑ́ keew gøl Ruben kì wɑɑng cyɑ̈ɑ̈ng böörø, bene myërrɑni ɑ ɑ́mëggi tyëng gøl Ruben gøn ɑ́ mi gen.
JOS.13.24	Tyëng gøl Gɑd ɑ́nëngi yi Mosɑ̀ thyew ki kwï pinyɑni ɑ́ mi gen. 
JOS.13.25	Pinyɑni ɑ́reb-ɑ Yɑdher, kí kɑ̈ddi Gilyɑd bënn, kí budi piny Amön gïti Aröeer, ɑ ying buti Rɑbɑ̀ kì wɑɑng cyɑ̈ɑ̈ng mwøl. 
JOS.13.26	Piny gen cɑ̈g-ɑ́ɑ̀ Kicbön gïti Rɑmɑth Midhpè, kí Betonïm, cɑg kì Mɑɑ̈nɑim gïti keew Debir. 
JOS.13.27	Kì yij Töör Urdun, piny gen reb-ɑ Bet Arɑm, kí Bet Nimrɑ̀, kí Suköth, kí Dhɑpön, kí kwï piny Rɑ̈dh Sïön, rɑ̈ɑ̈dh Kicbön. Keew gen kì kuni wɑɑng cyɑ̈ɑ̈ng böörø ɑ́bëëd ɑ́ Nɑm Urdun e gït-ɑ Tɑɑy Gɑlelì kì wɑɑng wuudø. 
JOS.13.28	Bene kɑ̈ddɑni ɑ ɑ́mëggi tyëng gøl Gɑd gïn ɑ́ mø gen.
JOS.13.29	Budi gøl Mɑnɑsè ɑ́rum ki nëngø ki piny yi Mosɑ̀. 
JOS.13.30	Piny gen ɑ́gït-ɑ Mɑɑ̈nɑim e reb-ɑ Bɑcɑn bëne, kí piny Rɑ̈dh Og bëne, kí myërri Yɑir gɑ pyɑ̈r ɑ́bïkyel bënn thyew. 
JOS.13.31	Áreb-ɑ budi Gilyɑd, kí Actɑröth geki Edrey, kí kɑɑl-ɑ ɑ́jyɑ̈ɑ̈g yi Rɑ̈dh Og, rɑ̈ɑ̈dh Bɑcɑn. Møgɑni bënn ɑ́mëggi budi gøl Mɑkir wɑ̈d Mɑnɑsè.
JOS.13.32	Bene kër-ɑ ɑ́pɑ̈ngi piny-ɑ wɑɑng cyɑ̈ɑ̈ng mwøl kì bøli Yerikö kì løøg Nɑm Urdun ɑnɑn yi Mosɑ̀ keny-ɑ ɑ́yinge thwøri Moɑb. 
JOS.13.33	 De bong piny mɑ ɑ́mëggi kwɑrri Leebì yi Mosɑ̀. Gï ɑ́köbbe kinni ge nyi yïd-ɑ́ɑ̀ ri gëdhhi Jwøng-ɑ Ácwɑ̈ɑ̈j, Jwøøg Isrɑil.
JOS.14.1	Ókwërø Eliɑdhɑr, geki Jöcwø wɑ̈d Nun, kí pëjji kɑ̈lli Isrɑil, gen ɑ ɑ́pɑ̈ngi piny Kɑnɑɑn, piny-ɑ wɑɑng cyɑ̈ɑ̈ng böörø kì løøg Nɑm Urdun kì kelli tyëng Isrɑil. 
JOS.14.2	 Ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j, piny wɑ̈thi kɑ̈llì ɑ́bïngwen kì wɑɑng cyɑ̈ɑ̈ng böörø kì løøg Nɑm Urdun ɑ́leng kɑ wél. 
JOS.14.3+JOS.14.4	 Kɑ̈llì ɑ́ryew kí budi kɑl ɑ́rum ki nëngø ki piny, kì løøg Nɑm Urdun kì wɑɑng cyɑ̈ɑ̈ng mwøl yi Mosɑ̀, de Kwɑrri Leebì bong piny mɑ ɑ́mëgge gïn. Kɑ̈llì ɑ́ryew møgɑni bɑ kwɑrri Yosep, ɑ løg wïj gøl Mɑnɑsè geki wïj gøl Eprɑim. De Kwɑrri Leebì nuti nëngi yi Mosɑ̀ ki piny, de ge ɑ́nëngi ki kɑ̈dd møg bëëd yi gen, kí cɑ̈mmi dhögi gen geki dyëgi gen. 
JOS.14.5	Piny ɑ́pɑ̈ngi yi tyëng Isrɑil ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j ceth.
JOS.14.7	 Yɑ ɑ́bëëd runnɑ bɑ pyɑ̈r ɑ́ngwen keny-ɑ ɑ́ör yɑn kì Gɑdic Berniyɑ̀, be lyeewi piny yi Mosɑ̀, bɑ̈ng Jwøng-ɑ Ácwɑ̈ɑ̈j, kɑ muujɑ kwøbb-ɑ dyër ceth. 
JOS.14.8	De jøg-ɑ ɑ́kedh wøn, pëthi ji ɑ́thödhi yi gen ki wɑ̈ɑ̈rø, kɑ løg-ɑ yɑn, yɑ ketɑ ɑ ɑ́ngɑ̈dh Jwøng-ɑ Ácwɑ̈ɑ̈j, Jwøgɑ ceth. 
JOS.14.9	 Aköngi Mosɑ̀ dicyɑ̈ngɑni kinni, ‘Piny-ɑ́ yije ɑ́ywööny tyelí bëne, óbëëd ɑ́ mií, wuki kwɑrrí gïti ɑtheer, mɑ́ yï ɑ́cyɑ̈dhi kì bɑng Jwøng-ɑ Ácwɑ̈ɑ̈j, Jwøgɑ ceth!’ 
JOS.14.10	Anɑn, yɑ ɑ́mïdhi yi Jwøng-ɑ Ácwɑ̈ɑ̈j, yɑ onëënø ki runn pyɑ̈r ɑ́ngwen ni kɑ ɑ́köbbe Mosɑ̀ kɑ̈ng-ɑ ɑ́cyɑ̈dhi Isrɑil kì pɑ̈l. Anɑn dicyɑ̈ngtïn yïɑ dɑ runn pyɑ̈r ɑ́bïdɑ̈g wïdɑ́bïj. 
JOS.14.11	Yɑ nudd yɑ teeg dicyɑ̈ngtïn ni kɑ ɑ́bëëdɑ yɑ teg kì cyɑ̈ng-ɑ ɑ́ör yɑn yi Mosɑ̀, yɑ teeg ki liny geki cyɑ̈dhø. 
JOS.14.12	Mëggí yɑn myërri kelli kïttì, møg-ɑ ɑ́kwøb yi Jwøng-ɑ Ácwɑ̈ɑ̈j keny-ɑ ɑ́dwöög kì cyɑ̈ngɑni, kinni gø ómëgge yɑn. Wu ɑ́köbbi yi wøn kinni myërrɑni bëëd-ɑ yi ji mø døngø, mø cwølli gɑ tyëng Anɑk, ge bëëd ɑ yethi kɑ̈dd mø thøø yi gerø ki dör. Yɑ ócɑɑg kɑ kønyø yi Jwøng-ɑ Ácwɑ̈ɑ̈j mɑwɑnø, ɑcyeddɑ gen ni kɑ ɑ́kööb Jwøng-ɑ Ácwɑ̈ɑ̈j.”
JOS.14.13	Kɑ Kɑlib wɑ̈d Yepunɑ̀ kwëng yi Jöcwø, kɑ Kibrön mëgge gøn ɑ́ mee. 
JOS.14.14	Kibrön nudd ɑ́ mi gøl Kɑlib wɑ̈d Yepunɑ̀ jɑl Kenidh gïti dicyɑ̈ngtïn, mɑ́ e ɑ́cyɑ̈dh ɑ bɑng Jwøøg Isrɑil, Jwøng-ɑ Ácwɑ̈ɑ̈j. 
JOS.14.15	Keny-ɑ́ nuti kwɑɑny Kibrön yi Kɑlib, ɑ́cwøl ɑ́ Kiriɑt Arbɑ̀. O ɑ́bëëd ɑ́ en ɑ dwøng kì kelli kɑ̈ddi kwɑrri Anɑk.
JOS.14.15	Codhe, ɑywöm ji ri gen ki liny.
JOS.15.1	Gøl Yeudɑ̀ piny-ɑ bɑ mi gen ɑ́leng, e pɑ̈ng ɑ kelli kɑ̈lli gen.
JOS.15.1	Piny gen ɑ́wɑ̈dh-ɑ cögi pɑ̈ɑ̈l Dhin kì kuni wɑɑng wurlwɑl, kì ri keew Edöm. 
JOS.15.2	Keew gen kì wɑɑng wurlwɑl kɑ̈l-ɑ ri cögi Luuy Omelø, 
JOS.15.3	e kedh-ɑ kuni wɑɑng wurlwɑl, cɑg kì Ókømi Akrɑbïm
JOS.15.4	e kedh-ɑ Adhmön, e kɑ̈l-ɑ ri nɑm-ɑ ri keew Rïp gïti Nɑɑm Omeli Tɑr, keny-ɑ cöög yi kewɑni. Bene keew Yeudiyɑ̀ geki Isrɑil kì kuni wɑɑng wurlwɑl ɑnɑn.
JOS.15.5	Keew piny gøl Yeudɑ̀ kì wɑɑng cyɑ̈ɑ̈ng mwøl, ɑ́bëëd ɑ́ Luuy Omelø, gïti keny-ɑ töngi Nɑm Urdun ree.
JOS.15.5	Kenyɑni bene cɑ̈gi keew Yeudiyɑ̀ kì wɑɑng wuudø, 
JOS.15.6	gïti Bet Oglɑ̀ e kɑ̈l-ɑ kuni wɑɑng wuudø kì Bet Arbɑ̀. Codhe, o kedhe gïti Kïti Böɑn wɑ̈d Ruben. 
JOS.15.7	O kewɑni cɑ̈ge kì Töör Akørr gïti Debir, o tönge Gilgɑl kì tung-ɑ di Adumïm kì kuni wɑɑng wurlwɑl kì ri törɑni. Kewɑni wɑ̈dh-ɑ ri nyingi pïi Ein Cemec gïti Enrögel, 
JOS.15.8	e kɑ̈l-ɑ yij Töör Kinöm kì kuni wɑɑng wurlwɑl, kì ri kïn-ɑ köme ógeer Yerusɑlem, kɑɑl tyëng Yebus. O kew pödhe wɑ̈thi ótøng-ɑ kuni wɑɑng cyɑ̈ɑ̈ng böörø kì ri Töör Kinöm, kì ri cögi Töör Repɑim kì wɑɑng wuudø. 
JOS.15.9	Kewɑni kɑ̈l-ɑ wɑ̈thi kïttì gïti nyingi pïi Neptoɑ̀, o cɑ̈ge kì kenyɑni gïti kɑ̈ddi Kïti Eprön, e töng-ɑ kuni Bɑɑlɑ̀, ɑ bɑ Kiriɑt Yeɑrïm, 
JOS.15.10	e wen-ɑ ree kuni wɑɑng cyɑ̈ɑ̈ng böörø kì ri Bɑɑlɑ̀ gïti kïtti Edöm, e pödh-ɑ tøg Kïti Yeɑrïm (wɑlɑ̀ Kesɑlön) kì wɑɑng wuudø. Codhe, o tönge piny kì ri Bet Cemec, e pödh-ɑ Timnɑ̀. 
JOS.15.11	Codhe, e kew kɑ̈l-ɑ ri ótong kì kuni wɑɑng wuudø kì ri Ekrön, e töng-ɑ kuni Cikerön, e kɑ̈l-ɑ ri Kïti Bɑɑlɑ̀ gïti Yɑmniyɑ̀. Cög ɑ ri Nɑɑm Omeli Tɑr, 
JOS.15.12	menɑni bene keew kuni wɑɑng cyɑ̈ɑ̈ng böörø.
JOS.15.12	Bene keew piny-ɑ bëëd yi gøl Yeudɑ̀ ɑnɑn.
JOS.15.14	Acyeddi kwɑrri Anɑk gɑ ɑ́dɑ̈g yi Kɑlib kì kenyɑni, ɑ løg gøl Cecɑy, kí Akimɑn, kí Tɑlmɑy, 
JOS.15.15	Akedhi Kɑlib be nyïɑ̈ggø ki tyëng-ɑ bëëdø kì Debir. Debir ɑ́cwøl ɑ́ Kiriɑt Seper. 
JOS.15.16	Akööb Kɑlib kinni, “Ngɑn-ɑ ónyïɑ̈ggi ki Kiriɑt Seper kɑ gø mɑge, ómëggɑ nyɑrɑ Aksɑ̀ ɑ́ dhɑjø.” 
JOS.15.17	Amɑɑg kɑɑlɑni yi Othniel wɑ̈d Kenɑdh ómï Kɑlib. Kɑ mëggi Aksɑ̀ ɑ́ dhɑjø yi Kɑlib. 
JOS.15.18	Kì cyɑ̈ɑ̈ng nywöm, ɑcwɑɑg Aksɑ̀ mɑl yi Othniel kinni, kwɑjje wïye kinni dwɑdd-ɑ nyingi pï. Keny-ɑ ɑ́yïnhe piny kì kömi ɑdere, ɑpyëjii yi Kɑlib wïye kinni, “Á ngø ɑ dwɑddi yi yïn?” 
JOS.15.19	Alögge kinni, “Nëngí yɑn ki nyingi pï, mɑ́ yɑ ɑ́cïbí piny me thwøwø.” Kɑ nyingi pïg-ɑ kwøømø geki nyingi pïg-ɑ yij tör mëggii yi Kɑlib.
JOS.15.20	Møg bene gen pìny-ɑ ɑ́mëggi wɑ̈thi kɑ̈lli Yeudɑ̀ gïn-ɑ́ mø gen. 
JOS.15.21	Kɑ̈dd-ɑ bɑ mø tyëng gøl Yeudɑ̀ møg-ɑ wïj tung-ɑ wɑɑng wurlwɑl, kì kuni keew Edöm ɑ́bëëd gɑ Kɑbdhiil, kí Eder, kí Yɑgur, 
JOS.15.22	kí Kinɑ̀, kí Dimönɑ̀ kí Adɑdɑ̀ 
JOS.15.23	kí Kedec, kí Adhör, kí Ithnɑn. 
JOS.15.24	Kí Dhïp, kí Telem, kí Beɑlöth, 
JOS.15.25	kí Adhör Adɑtɑ̀, kí Keryöth Ëdhrön, 
JOS.15.26	kí Amɑm, kí Cemɑ̀, kí Mölɑdɑ̀, 
JOS.15.27	kí Adhɑr Gɑdɑ̀, kí Ëcmön, kí Betpelet, 
JOS.15.28	kí Adhɑr Cuɑɑl, kí Bircebɑ̀, kí Bidhyöthiyɑ̀, 
JOS.15.29	kí Bɑɑlɑ̀, kí Iim, kí Edhem, 
JOS.15.30	kí Eltölɑd, kí Kesil, kí Órmɑ̀, 
JOS.15.31	kí Dhiglɑg, kí Mɑdmɑnɑ̀, kí Sɑnsɑnɑ̀, 
JOS.15.32	kí Lebɑöth, kí Cilkim, kí Ain, kí Rimön. Ge bënn, ge bɑ kɑ̈dd pyɑ̈r ɑ́ryew wïdɑ́bïngwen kí myërri gen.
JOS.15.33	Kɑ̈ddi thɑ́ kïttì bɑ Ectɑol, kí Dhorɑ̀, kí Acnɑ̀, 
JOS.15.34	kí Dhɑnoɑ̀, kí Ein Gɑnïm, kí Tɑpuɑ̀, kí Enɑm, 
JOS.15.35	kí Yɑrmuth, kí Adulɑm, kí Sökö, kí Adhekɑ̀, 
JOS.15.36	kí Cɑɑrɑim, kí Adithɑim, kí Gederɑ̀ geki Gederötɑim, ge bɑ kɑ̈dd pyɑ̈rø wïdɑ́ngwen kí myërri gen.
JOS.15.37	Kí Dhenɑn thyew, kí Adɑcɑ̀, kí Megdɑlgɑd, 
JOS.15.38	Kí Dileɑn, kí Midhpɑ̀, kí Yoktheel, 
JOS.15.39	Kí Lɑkic, kí Bodhkɑth, kí Eglön 
JOS.15.40	kí Kɑbön, kí Lɑmɑm, kí Kitlïc, 
JOS.15.41	kí Gederöth, kí Bet Dɑgön, kí Nɑɑmɑ̀ geki Mɑkedɑ̀. Ge bënn ge bɑ kɑ̈dd pyɑ̈rø wïdɑ́bïkyel kí myërri gen.
JOS.15.42	Kí Libnɑ̀ thyew, kí Ether, kí Acɑn, 
JOS.15.43	kí Iptɑ̀, kí Acnɑ̀, kí Nedhib, 
JOS.15.44	kí Keilɑ̀, kí Akdhïb geki Mɑrecɑ̀, ge bɑ kɑ̈dd ɑ́bïngwen kí myërri gen.
JOS.15.45	Kí Ekrön thyew, geki myërre. 
JOS.15.46	Kí kɑ̈dd geki myërri gen bënn møg-ɑ cyɑ̈gi ki Acdöd, cɑg kì Ekrön gïti Nɑɑm Omeli Tɑr.
JOS.15.47	Kí Acdöd geki Gɑdhɑ̀ thyew, kí myërri gen gïti nɑm-ɑ wïj keew Rïp, kí myërr-ɑ kömi Nɑɑm Omeli Tɑr.
JOS.15.48	Kì myërri kelli kïttì, ɑ́dɑ Cɑmïr, kí Yɑtir, kí Sökö, 
JOS.15.49	kí Dɑnɑ̀, kí Kiriɑt Seper (Debir) 
JOS.15.50	kí Anɑb, kí Ectemoɑ̀, kí Anïm, 
JOS.15.51	kí Göcen, kí Kölön geki Gilø, ge bɑ kɑ̈dd pyɑ̈rø wïdɑ́kyel kí myërri gen.
JOS.15.52	Kí Árɑb thyew, kí Dumɑ̀, kí Ecɑn 
JOS.15.53	kí Yɑnïm, kí Bet Tɑpuɑ̀, kí Ápekɑ̀, 
JOS.15.54	kí Umtɑ̀, kí Kibrön geki Dhiyör, ge bɑ kɑ̈dd ɑ́bïngwen kí myërri gen.
JOS.15.55	Kí Mɑon thyew, kí Kɑrmel, kí Dhïp, kí Yutɑ̀, 
JOS.15.56	kí Yidhriil, kí Yokdeɑm, kí Dhɑnoɑ̀, 
JOS.15.57	kí Kɑin, kí Gibeɑ̀ geki Timnɑ̀. Ge bɑ kɑ̈dd pyɑ̈rø kí myërri gen.
JOS.15.58	Kí Alul, kí Betdhur, kí Gedör 
JOS.15.59	kí Mɑɑrɑth, kí Betɑnöth geki Eltekön, ge bɑ kɑ̈dd ɑ́bïkyel kí myërri gen.
JOS.15.60	Kí Kiriɑt Bɑɑl ɑ bɑ Kiriɑt Yeɑrïm, kí Rɑbɑ̀, ge bɑ kɑ̈dd ɑ́ryew kí myërri gen.
JOS.15.61	Kì yij ryɑng, ɑ́dɑ Bet Árɑbɑ̀, kí Mïdïn, kí Sekɑkɑ̀, 
JOS.15.62	kí Nibcɑn, kí kɑɑl Omelø geki Ein Gedì, ge bɑ kɑ̈dd ɑ́bïkyel kí myërri gen.
JOS.16.1	Piny kwɑrri Yosep, kewe kì wɑɑng wurlwɑl cɑ̈g-ɑ́ɑ̀ kömi Nɑm Urdun kì buti Yerikö kì wɑɑng cyɑ̈ɑ̈ng mwøl kì buti nyingi pïi Yerikö, e kɑ̈l-ɑ yij pɑ̈l. O døøge ki cɑ̈gø kì Yerikö e kɑ̈l-ɑ yethi myërri kïttì, gïti Betiil. 
JOS.16.2	O døøge ki cɑ̈gø kì Betiil gïti Ludh, e pɑ̈dh-ɑ Atɑröth Adɑr, kun-ɑ ɑ́bëëd yi tyëng Arkì. 
JOS.16.3	Codhe, o kedhe piny tyëng Yɑpleth kì wɑɑng cyɑ̈ɑ̈ng böörø, gïti yij tör kì Bet Örøn. O tönge Gedher, o thøwe kömi Nɑɑm Omeli Tɑr.
JOS.16.4	Kwɑrri Yosep, ɑ løg gøl Eprɑim geki gøl Mɑnɑsè gen ɑ ɑ́mëggi pinyɑni gøn ɑ́ mi gen.
JOS.16.5	Keew gøl Eprɑim cɑ̈g-ɑ́ɑ̀ Atɑröth Adɑr e ködd-ɑ wɑɑng cyɑ̈ɑ̈ng mwøl gïti myërri kwøømi Bet Örøn, 
JOS.16.6	e töng-ɑ Nɑɑm Omeli Tɑr gïti Mikmethɑth kì wɑɑng wuudø. O tönge kuni wɑɑng cyɑ̈ɑ̈ng mwøl kì Tɑɑnɑth Cilø, e pödh-ɑ Yɑnoɑ̀ kì wɑɑng cyɑ̈ɑ̈ng mwøl. 
JOS.16.7	Codhe, o tönge piny kì Yɑnoɑ̀ e pödh-ɑ Atɑröth geki Nɑɑrɑ̀, o thøwe Yerikö kì kömi Nɑm Urdun. 
JOS.16.8	O kewɑni cige kedhø kì Tɑpuɑ̀ e pödh-ɑ dhøg Kɑnɑ̀, o thøwe Nɑɑm Omeli Tɑr. Bene piny-ɑ ɑ́mëggi gøl Eprɑim gøn ɑ́ mi gen ɑnɑn, 
JOS.16.9	de kwï kɑ̈dd-ɑ tøggi pinyɑni geki myërri gen ge ɑ́mëggi gøl Eprɑim. 
JOS.16.10	 De tyëng Kɑnɑɑn møg-ɑ ɑ́bëëd kì Gedher nuti cyeddø yi tyëng gøl Eprɑim, ge obëëdø kí gïn gïti dicyɑ̈ngtïn, de ge ɑ́gwøg yi tyëng gøl Eprɑim gɑ tyëng nyi göggi gen ni bɑ̈ngg.
JOS.17.1	Kwï piny ɑ́mëggi gøl Mɑnɑsè kì kömi Nɑm Urdun kì wɑɑng cyɑ̈ɑ̈ng böörø yi Jöcwø, mɑ́ ge bɑ kwɑrri Mɑnɑsè kɑyi Yosep. Mɑkir bɑ kɑyi Mɑnɑsè, o Mɑkir yïe ɑ́dɑ wɑ̈de mø cwøl ɑ́ Gilyɑd. Mɑkir ɑ́bëëd ɑ́ jɑl-liny me teg, ɑmëggii piny Gilyɑd geki Bɑcɑn yi Jöcwø kì wɑɑng cyɑ̈ɑ̈ng mwøl kì løøg Nɑm Urdun. 
JOS.17.2	Anɑn piny-ɑ løøg Nɑm Urdun kì wɑɑng cyɑ̈ɑ̈ng böörø ɑ́pɑ̈ngi yi Jöcwø kì kelli gøl Mɑnɑsè møg-ɑ ɑ́döng ge nuti nëngø, kwɑrri Mɑnɑsè yɑɑg-ɑ cwøw bɑ Abiedher kí Ëlek, kí Asriel, kí Cekïm, kí Ëper, kí Cemïdɑ̀. Bene gen ɑ ɑ́bëëd gɑ jyɑ̈ggi wɑ̈thi kɑ̈llì. Wɑ̈thi kɑ̈lli gen bënn ɑ́nëngi ki piny kì løøg Nɑm Urdun kì wɑɑng cyɑ̈ɑ̈ng mwøl. 
JOS.17.3	Gilyɑd wɑ̈d Mɑkir, wɑ̈d Mɑnɑsè ɑ́bëëd yïe dɑ wɑ̈de me cwøl ɑ́ Dhelopekɑd, mɑ́ yïe ɑ́bong-ɑ wɑ̈dd, de yïe ɑ́dɑ nyige womɑ̈nn, nyingi gen bɑ Mɑklɑ̀, kí Nöö, kí Oglɑ̀, kí Milkɑ̀, kí Tirdhɑ̀. 
JOS.17.4	 Akedhi woɑni yï ókwërø Eliɑdhɑr, geki Jöcwø kí pëjjì, ɑkööb gen kinni, “Jwøng-ɑ Ácwɑ̈ɑ̈j Mosɑ̀ ɑ́cege kinni i nëngi wøn ki piny ni kɑ ɑ́nëngi wɑddi wøn yɑɑg-ɑ cwøw.” Anëngi gen ki piny kyeel ki wɑddi gen yɑɑg-ɑ cwøw ni kɑ ɑ́kööb Jwøng-ɑ Ácwɑ̈ɑ̈j cøn. 
JOS.17.5+JOS.17.6	Kwɑrri Mɑnɑsè yɑɑg-ɑ cwøw kí womɑ̈nn ɑ́nëngi yi Jöcwø ki piny, bene ɑ ɑ́yïddi tyëng Mɑnɑsè ki piny me bɑ bud pyɑ̈rø kì piny-ɑ wɑɑng cyɑ̈ɑ̈ng böörø kì løøg Nɑm Urdun, reb kí Gilyɑd geki Bɑcɑn kì løøng-ɑ wɑɑng cyɑ̈ɑ̈ng mwøl.
JOS.17.7	Piny Mɑnɑsè cɑ̈g-ɑ́ɑ̀ kì Aceer e gït-ɑ Mikmethɑth kì wɑɑng cyɑ̈ɑ̈ng mwøl kì bøli Cekïm. O kewɑni kɑ̈l-ɑ wɑɑng wurlwɑl gïti nyingi pï kì Tɑpuɑ̀. 
JOS.17.8	Piny-ɑ buti Tɑpuɑ̀ bɑ piny gøl Mɑnɑsè de kɑɑl Tɑpuɑ̀ bɑ mi gøl Eprɑim. 
JOS.17.9	Codhe, o kewɑni kedhe gïti dhøg Kɑnɑ̀. Myërr-ɑ wɑɑng wurlwɑl kì kömi dhøngɑni bɑ mø Eprɑim cɑgg ɑ́ kɑ̀ ying gen piny gøl Mɑnɑsè. Codhe, o keew piny Mɑnɑsè kedhe kì kömi dhøngɑni kì wɑɑng wuudø, o thøwe Nɑɑm Omeli Tɑr, 
JOS.17.10	Eprɑim ying-ɑ wɑɑng wurlwɑl, O Mɑnɑsè yinge wɑɑng wuudø, o Nɑɑm Omeli Tɑr bene keew gen kì wɑɑng cyɑ̈ɑ̈ng böörø. Aceer ying-ɑ wɑɑng wuudø kì kuni wɑɑng cyɑ̈ɑ̈ng böörø, o Isɑkɑr ying-ɑ wɑɑng wuudø kì kuni wɑɑng cyɑ̈ɑ̈ng mwøl. 
JOS.17.11	Kì yij piny Isɑkɑr geki piny Aceer, Mɑnɑsè yïe ɑ́dɑ Betcɑn geki Iblïm, kí myërri gen. Kí Dör geki Tɑɑnɑk, kí Megidø kí myërri gen. 
JOS.17.12	 Tyëng gøl Mɑnɑsè, tyëng Kɑnɑɑn møg-ɑ ɑ́bëëd kì kɑ̈ddɑni nuti cyeddi gen. Ge ɑ́bëëd kì pinyɑni geki tyëng Kɑnɑɑn. 
JOS.17.13	Cɑgg ɑ́ kɑ ɑ́tëngi tyëng Isrɑil, tyëng Kɑnɑɑn nuti cyeddi gen, de gï ɑ́gwøg gen gɑ bɑ̈ngg.
JOS.17.14	Kì bøli keny-ɑ ɑ́pɑ̈ngi piny yi Jöcwø kì kelli Isrɑil, ɑ ɑ́bëën kwɑrri Yosep yïe, kɑ gø köbbi gen kinni, “Wø ɑ́gyëdh yi Jwøng-ɑ Ácwɑ̈ɑ̈j ki ji mø gïïr, de wøde ɑ mëggí wøn piny ɑ́ budø ɑ́kyel kete?”
JOS.17.15	Alöggi Jöcwø kinni, “Keløg wu gïïr, o myërri kïtti Eprɑim nøg kiper wun, kedhu yij thïm, kɑ ri wun gwëjji wun ki piny, kì piny tyëng Perïdh geki tyëng Repɑim.”
JOS.17.16	Alöggi gen kinni, “Myërri kelli kïttì nøg kiper wøn, de tyëng Kɑnɑɑn kì myërri thwørø yï gen dɑ yɑ̈thi liny, møg-ɑ ógwøgø ki ngyënyø dødø, gen ɑ tyëng-ɑ bëëdø kì Betcɑn geki myërre, kí møg-ɑ bëëdø kì yij Töör Yidhriil.”
JOS.17.17	Aköbbi gøl Eprɑim geki gøl Mɑnɑsè kì wɑɑng cyɑ̈ɑ̈ng böörø yi Jöcwø kinni, “Wu gïïr ceth, o wu teeg cɑrø, wu dwɑdd-ɑ piny me dwøng kibøli budø ɑ́kyel. 
JOS.17.18	Myërri kelli kïttì óbëëdø gɑ mø wun, cɑgg ɑ́ kɑ̀ bëëde e bɑ thïm, ógwej yi wun, kɑ kwɑny yi wun ɑ́ mi wun, cɑg kì cöge tuung kí tuung. Tyëng Kɑnɑɑn ócyeddi yi wun, cɑgg yï gen di yɑ̈thi liny, o ge teg.”
JOS.18.1	Keny-ɑ ɑ́rum piny ki kwɑnyø yi tyëng Isrɑil, ɑcugi gen bënn kì Cilø. Kemi Kwëër Jwøng-ɑ Ácwɑ̈ɑ̈j ɑ́ying-ɑ kenyɑni. 
JOS.18.2	Ábëëd e dɑ wɑ̈thi kɑ̈lli Isrɑil ɑ́bïryew mø nuti nëngø ki piny mø gen. 
JOS.18.3	Kɑ tyëng Isrɑil pyëj yi Jöcwø kinni, “Wu gït-ɑ wɑɑng wu ogïrrø; kedhu be kwɑnyi piny-ɑ ɑ́mëggi wun yi Jwøng-ɑ Ácwɑ̈ɑ̈j, Jwøøg kweyyi wun? 
JOS.18.4+JOS.18.5+JOS.18.6	Tyëng gøl Yeudɑ̀ ɑ́rum ki yïddø ki piny gen kì wɑɑng wurlwɑl, o kwɑrri Yosep piny gen ying-ɑ wɑɑng wuudø. Wiy kɑl ɑ́kyel kì kelli kɑ̈llì ɑ́bïryew møg-ɑ ɑ́döng bënn, yïënye ki jøg ɑ́dɑ̈g! Kɑ gï ör gen yïɑ. Ge óör yi yɑn, o yɑ gwëdi gen kër-ɑ bëëd yi piny-ɑ dwɑddi yi gen bëne. Pinyɑni ópɑ̈ngi yi gen ɑ́ bud ɑ́bïryew, kɑ ge dwöög gen yïɑ. Codhe, o wél leng yi yɑn kipe kinni o wïj kɑl pɑ̈dhe kì piny-ɑ dwɑddi mëggii yi Jwøng-ɑ Ácwɑ̈ɑ̈j. 
JOS.18.7	Kwɑrri Leebì pɑ nëngi ki piny ni kɑ̈lli wun, mɑ́ lɑ̈gi gen bɑ bëëdi gen gɑ ókwërri Jwøng-ɑ Ácwɑ̈ɑ̈j. O gøl Gɑd, kí gøl Ruben, kí budi gøl Mɑnɑsè, ge ɑ́rum ki nëngø kí piny kì løøg Nɑm Urdun kì wɑɑng cyɑ̈ɑ̈ng mwøl yi Mosɑ̀ bɑ̈ng Jwøng-ɑ Ácwɑ̈ɑ̈j.”
JOS.18.8	Aköbbi jøg-ɑ ɑ́yieny yi Jöcwø kinni, “Kedhu yij pinyɑni bëne, kɑ kër-ɑ bëëde gwed wun. Codhe, kɑ lwömɑni muuj wun yɑn kì Cilø. Jwøng-ɑ Ácwɑ̈ɑ̈j ópyëj yi yɑn, kì Cilø keny ki kër-ɑ ópɑ̈ngii kì kɑɑm wun, e leng kɑ wél.” 
JOS.18.9	Akedhi jøgɑni yij pinyɑni bëne, kɑ kër-ɑ bëëde gwed yi gen, ɑ́ bud ɑ́bïryew. Nyingi myërr-ɑ yij budø ɑ́kyel kì kelli buddɑni ɑ́gweed gen piny thyew. Codhe, ɑdwöög gen yï Jöcwø kì Cilø. 
JOS.18.10	Kɑ Jwøng-ɑ Ácwɑ̈ɑ̈j pyëj yi Jöcwø, e leng-ɑ wél ki kër-ɑ pɑ̈ngi pinyɑni kì kelli gen. Codhe, kɑ wïj gøl nyi mëgge piny-ɑ pɑ̈dhi ki en.
JOS.18.11	Gøl Ben Yɑmïn en ɑ ɑ́kwöngi ki pɑ̈dhø ki piny. Piny-ɑ ɑ́pɑ̈dhi ki gen ying-ɑ kɑɑm piny gøl Yeudɑ̀ kí piny gøl Yosep. 
JOS.18.12	Keew gølɑni kì wɑɑng wuudø cɑ̈g-ɑ́ɑ̀ kömi Nɑm Urdun, e kɑ̈l-ɑ ri Yerikö kì wɑɑng wuudø, e töng-ɑ kuni wɑɑng cyɑ̈ɑ̈ng böörø, e kɑ̈l-ɑ myërri kelli kïttì gïti pɑ̈ɑ̈l Bet Aben. 
JOS.18.13	O kewɑni ree løge wɑɑng wurlwɑl e kɑ̈l-ɑ Ludh, (ɑ cwøl ɑ́ Betiil,) codhe o tönge Atɑröth Adɑr, kì wïj kïn-ɑ Bet Örøn kì wɑɑng wurlwɑl. 
JOS.18.14	O kewɑni tönge wɑɑng wurlwɑl e kɑ̈l-ɑ kuni wɑɑng cyɑ̈ɑ̈ng böörø kì ri kïnɑni gïti Bet Örøn, o thøwe Kiriɑt Bɑɑl ɑ cwøl ɑ́ Kiriɑt Yeɑrïm. O kɑɑlɑni bɑ mi tyëng Yeudiyɑ̀. 
JOS.18.15	Kew-ɑ kuni wɑɑng wurlwɑl cɑ̈g-ɑ́ɑ̀ buti Kiriɑt Yeɑrïm e töng-ɑ nyingi pïi Neptoɑ̀. 
JOS.18.16	O kedhe e töng-ɑ piny thɑ kïn-ɑ rwöm ki Töör Kinöm kì cögi Töör Repɑim. Cɑ̈gi kì kenyɑni e kɑ̈l-ɑ yij Töör Kinöm, e rud-ɑ kuni wɑɑng wurlwɑl e bødh-ɑ piny tyëng Yebus gïti nyingi pïi Enrögel. 
JOS.18.17	Codhe, o tönge Ein Cemec e kedh-ɑ Gelilöth, ɑ rwöm ki Ókømi Adumïm. Codhe, o tönge Kïti Böɑn wɑ̈d Ruben. 
JOS.18.18	O pödhe wɑɑng wuudø kì ri kwøøm-ɑ nenni Töör Urdun. 
JOS.18.19	O pödhe wɑɑng wuudø kì ri kwøømi Bet Oglɑ̀ e töng-ɑ keny-ɑ rengi pïi Nɑm Urdun yij Luuy Omelø. Bene keew kuni wɑɑng wurlwɑl ɑnɑn. 
JOS.18.20	Nɑm Urdun bene en ɑ bɑ kew kì wɑɑng cyɑ̈ɑ̈ng mwøl. Bene gen kewwi piny-ɑ ɑ́mëggi gøl Ben Yɑmïn.
JOS.18.21	Kɑ̈dd-ɑ bɑ mø gøl Ben Yɑmïn bɑ, Yerikö, kí Bet Oglɑ̀, kí Emek Kedhïdh, 
JOS.18.22	kí Bet Árɑbɑ̀, kí Dhemɑrɑim, kí Betiil 
JOS.18.23	kí Abɑ̀, kí Pɑrɑ̀, kí Óprɑ̀, 
JOS.18.24	kí Kepɑrɑmönì, kí Ópnì, kí Gebɑ̀. Ge bɑ kɑ̈dd-ɑ døngø gɑ pyɑ̈rø wïdɑ́ryew kí myërri gen. 
JOS.18.25	Kí Gibeon, kí Rɑmɑ̀, kí Beeröth, 
JOS.18.26	kí Midhpɑ̀, kí Kepïrɑ̀, kí Mödhɑ̀, 
JOS.18.27	kí Rekem, kí Irpiil, kí Tɑrɑlɑ̀, 
JOS.18.28	kí Dhelɑ̀, kí Aɑlep, kí Yebus ɑ bɑ Yerusɑlem, kí Gibeɑ̀, kí Kiriɑt Yeɑrïm. Kɑ̈ddɑni bɑ pyɑ̈rø wïdɑ́ngwen kí myërri gen. Bene piny-ɑ ɑ́mëggi gøl Ben Yɑmïn ɑnɑn ɑ́ mi gen.
JOS.19.1	Ryeew pìny ɑ́pɑ̈dhi kɑ gøl Cimeøn. Piny-ɑ ɑ́mëggi gen ɑ́kɑ̈bbi kì ri piny gøl Yeudɑ̀. 
JOS.19.2	 Pinyɑni reb-ɑ Bircebɑ̀, kí Cebɑ̀, kí Mölɑdɑ̀ 
JOS.19.3	kí Adhɑr Cuɑɑl, kí Bɑlɑ̀, kí Edhem, 
JOS.19.4	kí Eltölɑd, kí Bethul, kí Órmɑ̀, 
JOS.19.5	kí Dhiglɑg, kí Bet Mɑrkɑböt, kí Adhɑr Susɑ̀, 
JOS.19.6	kí Bet Lebɑöth geki Cɑruen: ge bɑ kɑ̈dd pyɑ̈rø wïdɑ́dɑ̈g, kí myërri gen.
JOS.19.7	Tyëng gøl Cimeøn ɑ́nëngi ki kɑ̈dd ɑ́ngwen møøgø thyew, kí myërri gen, kɑ̈ddɑni bɑ Ain, kí Rimön, kí Ether geki Acɑn. 
JOS.19.8	Piny gøl Cimeøn ɑ́reb-ɑ kɑ̈dd, kí myërr-ɑ wɑ̈dhi kɑɑl Bɑɑlɑth Biir, ɑ cwøl ɑ́ Rɑmɑ̀ kì kuni wɑɑng wurlwɑl. Bene piny-ɑ ɑ́mëggi gøl Cimeøn ɑnɑn. 
JOS.19.9	Jöcwø tyëng gøl Yeudɑ̀ ɑ́mëgge’ piny me dwøng kiper gen, bene ɑ mëgge kwï pinyɑni tyëng gøl Cimeøn.
JOS.19.10	Dɑ̈ɑ̈g pìny ɑ́pɑ̈dhi kɑ gøl Dhebulun. Piny-ɑ ɑ́mëggi gen cög ɑ Sɑrïd 
JOS.19.11	Cɑg kì kenyɑni, kew gït-ɑ Mɑriel kì kuni wɑɑng cyɑ̈ɑ̈ng böörø, e kɑ̈l-ɑ Dɑbeceth geki nɑm-ɑ kuni wɑɑng cyɑ̈ɑ̈ng mwøl kì ri Yokneɑm. 
JOS.19.12	O kì tung-ɑ kyeelø kì ri Sɑrïd, kɑ̈l-ɑ kuni wɑɑng cyɑ̈ɑ̈ng mwøl kì ri keew Kislöt Tɑbör, codhe o kedhe Dɑberɑth pïd Yɑpiyɑ̀. 
JOS.19.13	O pödhe kuni wɑɑng cyɑ̈ɑ̈ng mwøl gïti Gɑth Eper geki Ethkɑdhin, e töng-ɑ kuni Neɑ̀ kì dhø yuu Rimön. 
JOS.19.14	Kì wɑɑng wuudø kewɑni töng-ɑ kuni Anɑthön o cöge kì Töör Iptɑel. 
JOS.19.15	Pinyɑni reb-ɑ kɑ̈dd pyɑ̈rø wïdɑ́ryew geki myërri gen. Kwï kɑ̈ddɑni bɑ Kɑtɑth, kí Nɑɑ̈lɑl, kí Cimrön, kí Idɑlɑ̀ geki Betleem. 
JOS.19.16	Bene kɑ̈dd kí myërr-ɑ ying yij piny gøl Dhebulun ɑnɑn.
JOS.19.17	Ngween pìny ɑ́pɑ̈dhi kɑ gøl Isɑkɑr 
JOS.19.18	Piny Isɑkɑr reb-ɑ kɑ̈ddi Yidhriil, kí Kesulöth, kí Cunem, 
JOS.19.19	kí Eprɑim, kí Cïön, kí Anɑɑrɑth, 
JOS.19.20	kí Rɑbith, kí Kïcïön, kí Ebedh, 
JOS.19.21	kí Remeth, kí Ein Gɑnïm, kí Ein Adɑ̀ geki Betpɑdhedh. 
JOS.19.22+JOS.19.23	Kewɑni ónywɑ̈ddø Kïti Tɑbör gïti Nɑm Urdun, e kwɑny-ɑ kɑ̈ddi Cɑɑdhumɑ̀ geki Bet Cemec. Pinyɑni bëne reb-ɑ kɑ̈dd pyɑ̈rø wïdɑ́bïkyel ki myërri gen bene piny gøl Isɑkɑr.
JOS.19.24	Bïïj pìny ɑ́pɑ̈dhi kɑ gøl Aceer. 
JOS.19.25	Keew gøl Aceer kì kuni wɑɑng wurlwɑl e kedh-ɑ kuni wɑɑng cyɑ̈ɑ̈ng böörø, cɑ̈g-ɑ́ɑ̀ Ëlkɑth, kí Älì, kí Beten, kí Akcɑp, 
JOS.19.26	kí kɑ̈ddi Alɑmelek, kí Amɑd, kí Micɑl. Kì kuni wɑɑng cyɑ̈ɑ̈ng böörø kewɑni wɑ̈dh-ɑ Kɑrmel geki Cïör Libnɑ̀. 
JOS.19.27	O kew ree løge wɑɑng cyɑ̈ɑ̈ng mwøl e kɑ̈l-ɑ Bet Dɑgön, e ónywɑ̈dø kì ri piny gøl Dhebulun geki Töör Iptɑel kì dhø yuu-ɑ wɑɑng wuudø kì ri Betemek geki Neiel, e pödh-ɑ kuni wɑɑng wuudø gïti Kɑbul, 
JOS.19.28	kí Abrön, kí Reköb, kí Amön geki Kɑnɑ̀ gïti Sïdön. 
JOS.19.29	Codhe, o kewɑni ree løge Rɑmɑ̀ pïd kɑɑl Suur kɑɑl-ɑ thøø yi gerø ki dörø, codhe o tönge Ösɑ̀ pïd Nɑɑm Omeli Tɑr, e reb-ɑ Mɑɑlɑb kí Akdhïb. 
JOS.19.30+JOS.19.31	Kí Omɑ̀, kí Ápek, kí Reköb, ge bɑ kɑ̈dd pyɑ̈r ɑ́ryew wïdɑ́ryew kí myërri gen. Pinyɑni bëne ɑ ɑ́mëggi gøl Aceer.
JOS.19.32	Bïkyeel pìny ɑ́pɑ̈dhi kɑ gøl Nɑptɑlì. 
JOS.19.33	Keew pinyɑni cɑ̈g-ɑ́ɑ̀ Ëlep e gït-ɑ óthuri Dhɑɑnɑnïm e pödh-ɑ Adɑminekeb geki Yɑmniyɑ̀, e wɑ̈dh-ɑ Lɑkum, o thøwe kömi Nɑm Urdun. 
JOS.19.34	Codhe, o kew døøge wɑɑng cyɑ̈ɑ̈ng böörø gïti Adhnöth Tɑbör, e pödh-ɑ Okök, e ónywɑ̈dø kì ri piny gøl Dhebulun kì wɑɑng wurlwɑl, kí piny gøl Aceer kì wɑɑng cyɑ̈ɑ̈ng böörø geki Nɑm Urdun kì wɑɑng cyɑ̈ɑ̈ng mwøl. 
JOS.19.35	Piny Nɑptɑlì reb-ɑ kɑ̈ddi Dhidïm, kí Dher, kí Amɑth, kí Rɑkɑth, kí Kinereth, 
JOS.19.36	kí Adɑmɑ̀, kí Rɑmɑ̀, kí Adhör, 
JOS.19.37	kí Kedec, kí Edrey, kí Ein Adhör, 
JOS.19.38	kí Yirön, kí Migdɑlel, Orem, kí Betɑnɑth, kí Bet Cemec. 
JOS.19.39	Kɑ̈ddɑni kí myërri gen ying-ɑ yij piny-ɑ ɑ́mëggi gøl Nɑptɑlì
JOS.19.40	Bïryeew pìny ɑ́pɑ̈dhi kɑ gøl Dɑn. 
JOS.19.41	Piny gølɑni ɑ́reb-ɑ kɑ̈ddi Dhorɑ̀, kí Ectɑol, kí Ircemec, 
JOS.19.42	kí Cɑɑlbïm, kí Ayɑlön, kí Ithlɑ̀, 
JOS.19.43	kí Elön, kí Timnɑ̀, kí Ekrön, 
JOS.19.44	kí Eltekè, kí Gibethön, kí Bɑɑlɑth, 
JOS.19.45	kí Yeuud, kí Beni Berɑk, kí Gɑthrimön, 
JOS.19.46	kí Mejɑrkön geki Rɑkön, geki myërri Yɑpɑ̀. 
JOS.19.47+JOS.19.48	 Kɑ̈ddɑni bënn kí myërri gen ɑ́bëëd gɑ mø gøl Dɑn. De kì bøli keny megø, ge ɑ́dhɑl yi mïdhi pinyɑni. Codhe, ɑkedhi gøl Dɑn kɑɑl Lɑic, kɑ ge pɑ̈ɑ̈r-ɑ köme, kɑ gø mɑg gen. Kɑ tyëng-ɑ ɑ́ying yije nɑ̈g gen, kɑ kɑɑlɑni kwɑny yi gen gøn-ɑ́ mi gen. Codhe, ɑcölli ge gøn nyingi kweyi gen, Dɑn.
JOS.19.49	Keny-ɑ ɑ́rum tyëng Isrɑil ki pɑ̈ngi piny, ɑnëngi gen Jöcwø ki piny men-ɑ bɑ mee, 
JOS.19.50	ni kɑ ɑ́cïg Jwøng-ɑ Ácwɑ̈ɑ̈j ceth. Gø ɑ́mëggi gen kɑɑl-ɑ ɑ́cwøl yi en, ɑ løg Timnɑ̀ Serɑ̀, kì myërri kïtti Eprɑim. Adøøge kɑɑlɑni ki gerø, kɑ pëgg-ɑ yije.
JOS.19.51	Tyëng Isrɑil ɑ́ceg-ɑ cugø bënn kì dhø Kemi Kwër, ge ɑ́cugi kì kenyɑni kɑ per kinni, o ókwërø Eliɑdhɑr, geki Jöcwø, kí jɑggi wɑ̈thi kɑ̈lli Isrɑil, pɑ̈ngi gen piny-ɑ wɑɑng cyɑ̈ɑ̈ng böörø kì løøg Nɑm Urdun. Piny ɑ́pɑ̈ngi yi gen e leng kɑ wél.
JOS.20.1	Aköbbi Jöcwø yi Jwøng-ɑ Ácwɑ̈ɑ̈j kinni, 
JOS.20.2	“Köbbí tyëng Isrɑil kinni, yïëëny gen ki kɑ̈ddi yömmø møg-ɑ ɑ́cïgɑ Mosɑ̀ cøn. 
JOS.20.3	O ngɑn-ɑ cinge ógwɑ̈ɑ̈ny yi dhɑnhø nyi yömme yethi kɑ̈ddɑni, o bødhe kì cingi wɑɑd ngɑn-ɑ ɑ́gwɑ̈ny, men-ɑ ódwɑddi cudø ki gøølø. 
JOS.20.4	Ngɑn-ɑ cinge gwɑ̈ɑ̈ny yi dhɑnhø ócuggø yömmi kɑɑl ɑ́kyel kì kelli kɑ̈ddɑni, kɑ kedh-ɑ burø kì dhø döri kɑɑl, kɑ gønye nyudhe jøgdøngø kì kenyɑni. Codhe o wiy yi gen, o kedhe yij kɑɑl be bëëdø. 
JOS.20.5	Keløg ngɑn-ɑ dwɑddi col ki gøølø óløg bɑnge, ko mëggii yi tyëng kɑɑlɑni, mɑ́ dhɑnhø ɑ́ceg-ɑ gwɑ̈nyø, de gø nuti cɑɑg en kɑ tirø ki nɑ̈gø e bong liny kì kɑɑm gen. Codhe, o yiel yi tyëng kɑɑlɑni. 
JOS.20.6	Ócuggø bëëdø kì kɑɑlɑni gïti keny-ɑ óliidh gønye, kɑ yod yïe bɑ̈r. Kɑ bëëde kì kɑɑlɑni gïti keny-ɑ óthøw Ókwër-ɑ Dwøng. Codhe, o døøge kɑɑl gen, kun-ɑ ɑ́rïnge cøn.”
JOS.20.7	Ayieeny kɑ̈dd-ɑ wɑɑng cyɑ̈ɑ̈ng böörø gɑ Kedec kì myërri Gɑlelì, kì kelli kïtti Nɑptɑlì, kí Cekïm kì myërri kïtti Eprɑim, kí Kibrön kì myërri kelli kïtti Yeudiyɑ̀. 
JOS.20.8	Kɑ̈dd-ɑ wɑɑng cyɑ̈ɑ̈ng mwøl bɑ Bedher kì piny Ruben, kí Rɑmöth kì Gilyɑd kì piny Gɑd, kí Gölɑn kì Bɑcɑn kì piny Mɑnɑsè. 
JOS.20.9	Ngeti Isrɑil kí ngɑnpɑth men-ɑ bëëdø kì kelli tyëng Isrɑil, men-ɑ cinge gwɑ̈ɑ̈ny yi dhɑnhø, ócuggø yieeli ree yethi kɑ̈ddɑni. Óbëëdø kì kunɑni gïti keny-ɑ óliidh gønye, o pɑ cuggi nɑ̈gø yi ngɑn-ɑ ɑ́dwɑddi col ki gøølø, keløg e óyod kinni dhɑnhø cɑɑg-ɑ gwɑ̈nyø kidyër.
JOS.21.1	Abëën jøgdøngi gøl Leebì yï ókwërø Eliɑdhɑr geki Jöcwø, kí jɑggi wɑ̈thi kɑ̈lli Isrɑil. 
JOS.21.2	 Aköbbi ge gïn kì Cilø, kì piny Kɑnɑɑn kinni, “Jwøng-ɑ Ácwɑ̈ɑ̈j Mosɑ̀ ɑ́cege kinni i wø ónëngi yi wun piny men yije bëëd yi wøn, kí keny yije nyi cyɑ̈ɑ̈m yi jɑmmi wøn.” 
JOS.21.3	Kì bɑng Ciggi Jwøng-ɑ Ácwɑ̈ɑ̈j ceth, ɑnëngi gen yi tyëng Isrɑil ki kɑ̈dd møg bëëd yi gen, geki keny yije nyi cyɑ̈ɑ̈m yi jɑmmi gen.
JOS.21.4	Gøl Kɑ̈ɑ̈th, ɑ løg kwɑrri Aɑron, bɑ gen ɑ ɑ́kwøng ki nëngø kì kelli kwɑrri Leebì. Ge ɑ́mëgg-ɑ kɑ̈dd pyɑ̈rø wïdɑ́dɑ̈g kì piny Yeudɑ̀, kí piny Cimeøn, kí piny Ben Yɑmïn. 
JOS.21.5	Kwï wïj gøl Kɑ̈ɑ̈th ɑ́nëngi ki kɑ̈dd pyɑ̈rø møøgø kì piny Eprɑim, kí piny Dɑn, kí piny Mɑnɑsè kì wɑɑng cyɑ̈ɑ̈ng böörø.
JOS.21.6	Wïj gøl Gercön ɑ́nëngi ki kɑ̈dd pyɑ̈rø wïdɑ́dɑ̈g kì piny Isɑkɑr, kí piny Aceer, kí piny Nɑptɑlì, kí piny Mɑnɑsè kì wɑɑng cyɑ̈ɑ̈ng mwøl.
JOS.21.7	Wïj Gøl Merɑrì ɑ́nëngi ki kɑ̈dd pyɑ̈rø wïdɑ́ryew kì piny Ruben, kí piny Gɑd, kí piny Dhebulun.
JOS.21.8	Piny-ɑ ɑ́mëggi Kwɑrri Leebì yi tyëng Isrɑil ɑ́ men bëëd yi gen, kí men yije nyi cyɑ̈ɑ̈m yi jɑmmi gen, ɑ́leng kɑ wél, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j cøn.
JOS.21.9	Kɑ̈dd-ɑ ɑ́muuj kì piny Yeudɑ̀, kí piny Cimeøn bɑ: 
JOS.21.10	Gøl Kɑ̈ɑ̈th ɑ ɑ́kwøng ki nëngø kì wïj gøl Aɑron. 
JOS.21.11	Ge ɑ́mëgg-ɑ kɑɑl Arbɑ̀. Arbɑ̀ ɑ bɑ kweyi tyëng Anɑk, ɑ løg Kibrön kì myërri kïtti Yeudiyɑ̀, kí kɑ̈jj-ɑ nyi cyɑ̈ɑ̈m yi jɑmmi gen kì bɑdhhi kɑ̈ddɑni. 
JOS.21.12	De pwödhhi kɑ̈ddɑni geki myërre ɑ́mëgg-ɑ Kɑlib wɑ̈d Yepunɑ̀ gïn ɑ́ møge.
JOS.21.13	Kibrön, ɑ́bëëd ɑ́ kɑɑl ɑ́kyel kì kelli kɑ̈ddi yömmø, ɑ́mëgg-ɑ gøl ókwërø Aɑron, reb kí Libnɑ̀, 
JOS.21.14	kí Yɑtir, kí Ectemoɑ̀, 
JOS.21.15	kí Olön, kí Debir, 
JOS.21.16	kí Ain, kí Yutɑ̀ geki Bet Cemec, kí tör-ɑ nyi cyɑ̈ɑ̈m yi jɑmmi gen kì buti kɑ̈ddɑni bënn. Ge bɑ kɑ̈dd ɑ́bïngwen kì piny Yeudɑ̀ geki piny Cimeøn. 
JOS.21.17	Kì piny Ben Yɑmïn, ge ɑ́mëgg-ɑ kɑ̈dd ɑ́ngwen, ɑ løg Gibeon, kí Gebɑ̀, 
JOS.21.18	kí Anɑthöth geki Almön, kí tör-ɑ nyi cyɑ̈ɑ̈m yi jɑmmi gen. 
JOS.21.19	Kɑ̈dd pyɑ̈rø wïdɑ́dɑ̈g, kí törri gen ɑ ɑ́mëggi ókwërri gøl Aɑron.
JOS.21.20	Kwï kɑ̈lli wïj gøl Kɑ̈ɑ̈th, kwɑrri Leebì, kí kwï kwɑrri Leebì møøgø, ge ɑ́nëng ɑ ri kɑ̈ddi piny Eprɑim. 
JOS.21.21	Ge ɑ́mëgg-ɑ kɑ̈dd ɑ́ngwen, ɑ løg Cekïm kí töre, kì myërri kïtti Eprɑim. Cekïm bɑ ɑ́kyel kì kelli kɑ̈ddi yömmø, geki Gedher. 
JOS.21.22	Kí Kibdhɑim geki Bet Örøn, kɑ̈dd ɑ́ngwen kí törri gen. 
JOS.21.23	Kì piny Dɑn, ge ɑ́mëgg-ɑ kɑ̈dd ɑ́ngwen, ɑ løg Eltekè, kí Gibethön, 
JOS.21.24	kí Ayɑlön geki Gɑthrimön, kí törri gen. 
JOS.21.25	Kì piny Mɑnɑsè, kì wɑɑng cyɑ̈ɑ̈ng böörø, ge ɑ́mëgg-ɑ kɑ̈dd ɑ́ryew, ɑ løg Tɑɑnɑk geki Gɑthrimön, kí töör gen. 
JOS.21.26	Kɑ̈dd pyɑ̈rø kí törri gen, ɑ ɑ́mëggi kwï gøl Kɑ̈ɑ̈th, møg-ɑ ɑ́döng ge nuti nëngø kì kelli kwɑrri Leebì.
JOS.21.27	Kwɑrri Leebì mø wïj gøl Gercön, ɑ́mëgg-ɑ kɑ̈dd ɑ́ryew kì piny Mɑnɑsè, kì wɑɑng cyɑ̈ɑ̈ng mwøl, ɑ løg Gölɑn kí myërri Bɑcɑn, ɑ bɑ kɑɑl ɑ́kyel kì kelli kɑ̈ddi yömmø. Kí Beecterɑ̀, kí törri gen. 
JOS.21.28	Kì piny Isɑkɑr, ge ɑ́mëgg-ɑ kɑ̈dd ɑ́ngwen, ɑ løg Kicïön, kí Dɑberɑth, 
JOS.21.29	kí Yɑrmuth, kí Ein Gɑnïm, kí törri gen. 
JOS.21.30	Kì piny Aceer, ge ɑ́mëgg-ɑ kɑ̈dd ɑ́ngwen, ɑ løg Micɑl, kí Abdön, 
JOS.21.31	kí Ëlkɑth, kí Reköb, kí törri gen. 
JOS.21.32	Kì piny Nɑptɑlì, ge ɑ́mëgg-ɑ kɑ̈dd ɑ́dɑ̈g, ɑ løg Kɑdic kì myërri Gɑlelì. Kɑdic bɑ ɑ́kyel kì kelli kɑ̈ddi yömmø, kí Amöth Dör, kí Kɑrtɑn, kí törri gen. 
JOS.21.33	Kɑ̈lli wïj gøl Gercön ɑ́mëgg-ɑ kɑ̈dd pyɑ̈rø wïdɑ́dɑ̈g, kí törri gen.
JOS.21.34	Kwï Kwɑrri Leebì møg-ɑ ɑ́döng, ɑ løg gøl Merɑrì, ɑ́mëgg-ɑ kɑ̈dd ɑ́ngwen kì piny Dhebulun, ɑ løg Yökneɑm, kí Kɑrtɑ̀, 
JOS.21.35	kí Dimnɑ̀, kí Nɑɑ̈lɑl, kí törri gen. 
JOS.21.36	Kì piny Ruben, ge ɑ́mëgg-ɑ kɑ̈dd ɑ́ngwen, ɑ løg Bedher, kí Yɑɑdh, 
JOS.21.37	kí Kedemöth, kí Mepɑɑth, kí törri gen. 
JOS.21.38	Kì piny Gɑd, ge ɑ́mëgg-ɑ Rɑmöth kì Gilyɑd. Rɑmöth bɑ ɑ́kyel kì kelli kɑ̈ddi yömmø, kí Mɑɑ̈nɑim, 
JOS.21.39	kí Kicbön, kí Yɑdher, kí törri gen. 
JOS.21.40	Kɑ̈dd-ɑ ɑ́mëggi wïj gøl Merɑrì bënn, bɑ pyɑ̈rø wïdɑ́ryew.
JOS.21.41+JOS.21.42	Kɑ̈ddi Kwɑrri Leebì bënn kì yij piny Isrɑil, bɑ pyɑ̈r ɑ́ngwen wïdɑ́bïdɑ̈g, kí törri gen. Kì kelli kɑ̈ddɑni bënn, kɑɑl yije dɑ töre men nyi kwɑɑy jɑmmì.
JOS.21.43	Codhe, ɑmëggi piny Isrɑil yi Jwøng-ɑ Ácwɑ̈ɑ̈j, ni kɑ ɑ́köbbe kweyyi gen. Akwɑny gen pinyɑni, kɑ ge pëgg-ɑ yije. 
JOS.21.44	Anëngi gen ki mër yi Jwøng-ɑ Ácwɑ̈ɑ̈j, kì yij pinyɑni bëne, ni kɑ ɑ́köbbe kweyyi gen. Bong pödhø ɑ́kyel kì kelli pödhhi tyëngmɑ̈ɑ̈nø, mɑ ɑ́cungi kì bøli gen, mɑ́ ge ɑ́wëggi tyɑmi pödhhɑni yi Jwøng-ɑ Ácwɑ̈ɑ̈j. 
JOS.21.45	Gïgdøj møg-ɑ ɑ́kwøb yi Jwøng-ɑ Ácwɑ̈ɑ̈j bënn kinni gï ógögge Isrɑil, ɑ́gwøge ceth.
JOS.22.1	Keny-ɑ ɑ́rum piny kì wɑɑng cyɑ̈ɑ̈ng böörø ki kwɑnyø yi tyëng Isrɑil, ɑcwøøl gøl Ruben, kí gøl Gɑd, kí budi gøl Mɑnɑsè mø wɑɑng cyɑ̈ɑ̈ng mwøl yi Jöcwø. 
JOS.22.2	 Aköbbe gïn kinni, “Gïg-ɑ ɑ́köbbi wun yi Mosɑ̀ bɑ̈ng Jwøng-ɑ Ácwɑ̈ɑ̈j kinni gwøgu gen, ɑ́gwøg yi wun ceth, kɑ cigg-ɑ nyi köbbɑ wun bënn nyi mïdhi yi wun thyew. 
JOS.22.3	Kì kɑɑmɑni bëne nyiimï wun, tyëng Isrɑil nuti pɑ̈nyi wun ki wiy piny, de Ciggi Jwøng-ɑ Ácwɑ̈ɑ̈j Jwøøg wun ɑ́mïdhi yi wun ceth kidøøj. 
JOS.22.4	Ni møg-ɑ ɑ́kwøb yi Jwøng-ɑ Ácwɑ̈ɑ̈j Jwøgee, nyiimï wun, tyëng Isrɑil ɑ́nënge ki mër. Kɑ ɑ́rum bëëde kinøw, døøg wun piny wun, piny-ɑ ɑ́mëggi wun yi Mosɑ̀ kì løøg Nɑm Urdun kì wɑɑng cyɑ̈ɑ̈ng mwøl. 
JOS.22.5	Kɑ wɑ̈thi wun ko nyi wïl ki møg-ɑ ɑ́cïgi wun yi Mosɑ̀ kinni, ‘Mɑɑr Jwøng-ɑ Ácwɑ̈ɑ̈j, Jwøgí; nyi mïdhí cigge, kɑ nyi gɑ̈nní ceth, kɑ nyi göggí ki pyëwí bëne geki tegí bëne.’ ” 
JOS.22.6	Akwëëng gen yi Jöcwø, kɑ gï köbbe kedh gen, ɑkedhi gen myërri gen. 
JOS.22.7	Budi gøl Mɑnɑsè ɑ́nëngi yi Mosɑ̀ ki piny kì Bɑcɑn, de bun-ɑ kyeelø ɑ́nëng-ɑ yi Jöcwø geki nyiimï gen kì wɑɑng cyɑ̈ɑ̈ng böörø kì løøg Nɑm Urdun. Keny-ɑ ɑ́köbbi gen, kinni kedhi gen piny gen thyew yi Jöcwø, ɑkwënge gïn. 
JOS.22.8	Aköbbe gïn kinni, “Wun ɑ døøg myërri wun, wu kɑ̈rø ki mendwøng ɑnɑn, o yï wun dɑ dhög mø gïïr, kí dhɑb, kí ɑ́tegø, kí dilɑl, kí ngyënyø dødø, kí ógudh mø gïïr, pɑ̈ngi wun jɑmmɑni, bɑ møg-ɑ ɑ́kɑb yi wun kì yi tyëngmɑ̈ɑ̈nø wuki nyiimï wun.” Akedh gen.
JOS.22.8	Budi gøl Mɑnɑsè ɑ́bëëd e rumø ki nëngø yi Mosɑ̀ ki piny kì løøg Nɑm Urdun kì wɑɑng cyɑ̈ɑ̈ng mwøl, de bun-ɑ kyeelø ɑ́nëng-ɑ yi Jöcwø kì løøg Urdun tung-ɑ wɑɑng cyɑ̈ɑ̈ng böörø, kyeel ki kɑ̈ll-ɑ kyeelø. 
JOS.22.9	Akedh gøl Ruben, kí gøl Gɑd, kí budi gøl Mɑnɑsè, ge wiy-ɑ kwï tyëng Isrɑil Cilø kì piny Kɑnɑɑn, ge døøg-ɑ myërri gen kì piny Gilyɑd, kì løøg Nɑm Urdun kì wɑɑng cyɑ̈ɑ̈ng mwøl. Kɑ̈ng-ɑ́ nuti thøw Mosɑ̀, gï ɑ́köbbe kinni, “Jwøng-ɑ Ácwɑ̈ɑ̈j dwɑdd-ɑ kinni o piny men kwɑny yi wun ɑ́ mi wun.”
JOS.22.10	Keny-ɑ ɑ́wɑ̈dhi gøl Ruben, kí gøl Gɑd, kí budi gøl Mɑnɑsè buti Nɑm Urdun, kì yij piny Kɑnɑɑn, ge nudd ge ying-ɑ løøng-ɑ wɑɑng cyɑ̈ɑ̈ng böörø, ɑgëëd gen ki këli lɑm me dwøng. 
JOS.22.11	Kɑ tyëng Isrɑil møg-ɑ kyeelø olïngø kinni, i gøl Ruben, kí gøl Gɑd, kí budi gøl Mɑnɑsè, gëdø ki këli lɑm kì kömi Nɑm Urdun kì løøng-ɑ wɑɑng cyɑ̈ɑ̈ng böörø. 
JOS.22.12	Kɑ kɑ̈lli wɑɑng cyɑ̈ɑ̈ng böörø ócugø bënn kì Cilø, kipe kedhi be liny ki kɑ̈lli wɑɑng cyɑ̈ɑ̈ng mwøl.
JOS.22.13+JOS.22.14	Aöd kɑ̈lli wɑɑng cyɑ̈ɑ̈ng böörø ki ji møg kedhi yi gøl Ruben, kí gøl Gɑd, kí budi gøl Mɑnɑsè kì piny Gilyɑd. Ge ɑ́ör kɑ Pineɑs, wɑ̈d ókwërø Eliɑdhɑr, kí jɑggi wɑ̈thi kɑ̈lli gen. Jɑggɑni gɑ pyɑ̈rø, ge bɑ ji mø ceg ki wørø yi kɑ̈lli gen. 
JOS.22.15	Abëën gen Gilyɑd, yï gøl Ruben, kí gøl Gɑd, kí budi gøl Mɑnɑsè. 
JOS.22.16	 Akööb gen kinni ge kööbø gɑ kej dhøggi jii Jwøk bënn, kɑ ge okööbø kinni, “Á ngø ɑ göggu Jwøøg Isrɑil, ɑ rɑɑj èn? Ciggi Jwøng-ɑ Ácwɑ̈ɑ̈j ɑ́pyem yi wun, kɑ ɑ́gëddi wun ri wun ki këli lɑm! Wu pɑ nudd wu ócyɑ̈dhø kì bɑnge. 
JOS.22.17	 Wɑ̈thi wun ɑ́ceg-ɑ wïlø ki orøng-ɑ ɑ́gwøg yi wɑ kì Peor, ɑ bɑnge ɑ́cɑy Jwøng-ɑ Ácwɑ̈ɑ̈j jie ki yømø nɑ̈ɑ̈g? Wɑ nuti cɑɑg-ɑ orɑng kì bɑnge, menɑni ceg-ɑ nøg? 
JOS.22.18	Wu ceg-ɑ bɑ̈nyø ki cyɑ̈dhø kì bɑng Jwøng-ɑ Ácwɑ̈ɑ̈j dicyɑ̈ɑ̈ng? Keløg Ciggi Jwøng-ɑ Ácwɑ̈ɑ̈j opyemø yi wun, pyëwe órënyi ki tyëng Isrɑil bënn dhuki. 
JOS.22.19	Keløg piny wun ywëdhø, o yije pɑ cuggi kwɑjji Jwøk, bïu piny Jwøng-ɑ Ácwɑ̈ɑ̈j, piny-ɑ yije cungi yi keme, kɑ wu kɑ̈bbi wun ki piny kì kelli wøn. De pɑth ki kinni o wu pyemu Ciggi Jwøng-ɑ Ácwɑ̈ɑ̈j, o wu gëëd wun ki këli jwøg megø kì kömi këli Jwøng-ɑ Ácwɑ̈ɑ̈j, Jwøgee. 
JOS.22.20	 Pɑth ki Akɑn wɑ̈d Dherɑ̀ ɑ ɑ́bɑ̈nyi mïdhi Ciggi Jwøng-ɑ Ácwɑ̈ɑ̈j, kɑ ókɑ̈bbø ki jɑmm-ɑ ɑ́kyer, ɑ bɑnge ɑ́cɑɑy ji bënn yi Jwøng-ɑ Ácwɑ̈ɑ̈j ki thøø ki göje?”
JOS.22.21	Kɑ mø pëjji tyëng-ɑ wɑɑng cyɑ̈ɑ̈ng böörø løøg yi gøl Ruben, kí gøl Gɑd, kí budi gøl Mɑnɑsè kinni, 
JOS.22.22	“Jwøng-ɑ teg bene Jwøng-ɑ Ácwɑ̈ɑ̈j! Ngɑ̈nyi yi en eni gïn-ɑ́ pere ɑ́göög wøn kinøw, o wø dwɑdd-ɑ kinni o wu ngɑ̈nyu wøw thyew. Keløg wø pyem-ɑ Ciggi Jwøng-ɑ Ácwɑ̈ɑ̈j, kɑ wø nɑ̈g wun. 
JOS.22.23	Keløg wø pyem-ɑ Ciggi Jwøng-ɑ Ácwɑ̈ɑ̈j, kɑ wø ogëdø ki këli lɑm men nyi rɑ̈ɑ̈b wøn ki gëdhhì. Wiy wø cɑy yi Jwøng-ɑ Ácwɑ̈ɑ̈j kiree. 
JOS.22.24	Menɑni ɑ́gwøg yi wøn kɑ per kinni, dhuki megø keløg kwɑrri wun, kwɑrri wøn óbødh yi gen kinni, ‘Jwøøg Isrɑil, Jwøng-ɑ Ácwɑ̈ɑ̈j, yïe bɑ̈r ki wun. 
JOS.22.25	Nɑm Urdun ɑ́cïbe kɑɑmee ɑ́ kew, kej wun bong gøn kì piny Jwøng-ɑ Ácwɑ̈ɑ̈j.’ Kɑ kwɑrri wun, kwɑrri wøn mɑ̈ɑ̈n yi gen mɑlli Jwøng-ɑ Ácwɑ̈ɑ̈j. 
JOS.22.26	Këlɑni nuti geer wøn ɑ́ men wïje nyi rɑ̈ɑ̈b yi wøn ki gëdhhì. 
JOS.22.27	De ɑ́ger yi wøn ɑ́ men nyudhi jii wun kí jii wøn kì yethi rïjj-ɑ óbï, kinni wɑ nyi mɑll-ɑ Jwøng-ɑ Ácwɑ̈ɑ̈j kì bøli keme, Kemi Kwër kí gëdhhì møgee bënn. Kipe kwɑrri wøn, óköbbi yi kwɑrri wun kinni, ‘Wu pɑth ki jii Jwøng-ɑ Ácwɑ̈ɑ̈j.’ 
JOS.22.28	Këlɑni ɑ́ger yi wøn kɑ per kinni, keløg e ódi kwøb mø ni møgɑni, o kwɑrri wøn ókööb gen kinni, ‘Lidhu kweyyi wøn ɑ́gëëd ki këli lɑm me ni mi Jwøng-ɑ Ácwɑ̈ɑ̈j, pɑth ki men wïje rɑ̈ɑ̈b ki gënh-ɑ nyi rɑ̈b bëne wɑlɑ̀ gëdhh-ɑ kyeelø, de ɑ́ger ɑ́ ngïji kipe jii wøn geki jii wun.’ 
JOS.22.29	Wø pɑ cuggi pyemi Ciggi Jwøng-ɑ Ácwɑ̈ɑ̈j kinni tek, kɑ wø ogëdø ki këli lɑm megø, men nyi nëngi Jwøng-ɑ Ácwɑ̈ɑ̈j ki gëdhhì, kì kömi këli Jwøng-ɑ Ácwɑ̈ɑ̈j men-ɑ ying bøli keme.”
JOS.22.30	Ókwërø Pineɑs geki pëjji wɑ̈thi kɑ̈lli wɑɑng cyɑ̈ɑ̈ng böörø, kwøbb-ɑ ɑ́lwøb yi jø wɑɑng cyɑ̈ɑ̈ng mwøl ɑ́lïngi yi gen, kɑ pëthi gen ókwöjø yi lwömɑni. 
JOS.22.31	Aköbbi gen yi ókwërø Pineɑs wɑ̈d Eliɑdhɑr kinni, “Áyod yi wɑ ɑnɑn kinni Jwøng-ɑ Ácwɑ̈ɑ̈j jie mïdhe’ mïdhø. Ciggi Jwøng-ɑ Ácwɑ̈ɑ̈j nuti pyeem wun, o tyëng Isrɑil ɑ́yiel yi wun ki gwøng ni menɑni, o ge cög ge pɑ cɑy yi Jwøng-ɑ Ácwɑ̈ɑ̈j.”
JOS.22.32	Kɑ Pineɑs odøøgø geki jɑggi wɑ̈thi kɑ̈llì, ge kedh-ɑ be dwöggi møgɑni tyëng Isrɑil, kì piny Kɑnɑɑn. Kɑ gøl Ruben, kí gøl Gɑd wiy gen kì Gilyɑd. 
JOS.22.33	Ayïëy tyëng Isrɑil, kɑ Jwøk pwøj yi gen. Kɑ kwøbbi kedhi be nyɑɑg ki gøl Ruben geki gøl Gɑd wiy yi gen.
JOS.22.34	Akööb gøl Ruben geki gøl Gɑd kinni, “Këli lɑm menɑni bëëde ɑ́ nyuudhi kiperee wɑ bënn kinni, Jwøng-ɑ Ácwɑ̈ɑ̈j en ɑ bɑ Jwøk.” Codhe, kɑ gø cɑg gøn ɑ́ “Nyuudhi.”
JOS.23.1	Kɑ Isrɑil ywöm yi Jwøng-ɑ Ácwɑ̈ɑ̈j ki liny geki tyëngmɑ̈ɑ̈nø møg-ɑ bɑdhhi gen, e piny kɑ̈ɑ̈l kun. Kì bøli kenyɑni Jöcwø rum døngø ki mendwøng. 
JOS.23.2	Kɑ Isrɑil cwøl bëne yi Jöcwø, ɑ løg jøgdøngø, kí jyɑ̈ggi wɑ̈thi kɑ̈llì, kí jɑggi burø, kí pëjji liny, kɑ gï köbbe kinni, “Anɑn yɑ ɑ́døngi ki mendwøng, 
JOS.23.3	o gïg-ɑ ɑ́göggi tyëng-ɑ buti wun bënn yi Jwøng-ɑ Ácwɑ̈ɑ̈j Jwøøg wun, ge ɑ́lidh yi wun, mɑ́ Jwøng-ɑ Ácwɑ̈ɑ̈j, Jwøøg wun ɑ ɑ́nyïɑ̈ggi kiper wun. 
JOS.23.4	Piny tyëng-ɑ ɑ́döng ge nudd ge obëëdø ɑ́mëggɑ wun ɑ́ mi wun, ni pìnyi tyëng-ɑ ɑ́kwɑny yi wun keny-ɑ ɑ́pyejjɑ wun, cɑg kì kömi Nɑm Urdun kì wɑɑng cyɑ̈ɑ̈ng mwøl gïti Nɑɑm Omeli Tɑr kì wɑɑng cyɑ̈ɑ̈ng böörø. 
JOS.23.5	Jwøng-ɑ Ácwɑ̈ɑ̈j Jwøgee ɑ́köngi kinni, ‘Tyëngmɑ̈ɑ̈nø ówëggɑ rengø kì bøli wun, ge ówëggɑ rengø keny-ɑ ókedh wu obëënø wu kedh-ɑ piny gen, o kwɑny yi wun.’ Jwøng-ɑ Ácwɑ̈ɑ̈j, Jwøgee köngɑni ómïdhi yi en. Tyëng-ɑ nudd ge obëëdø ócyedde. 
JOS.23.6	Nyi mïdhu møg-ɑ ɑ́gwed kì yij wɑ̈nyi Ciggi Mosɑ̀, kɑ ge nyi gwøg wun ceth, e bong kwï gen møg wiy yi wun, ge pɑ gwøg yi wun, 
JOS.23.7	jwöggi gen ko nyi mɑlli wun, wu ko nyi kwɑ̈jji ki nyingi gen, kɑ wu ko nyi köngi ki nyingi gen. 
JOS.23.8	Ni kɑ ɑ́ngɑ̈dh wun Jwøng-ɑ Ácwɑ̈ɑ̈j cøn, nyi ngɑ̈dhu en ceth. 
JOS.23.9	Pödhh-ɑ døngø, o ge teg ɑ́cyeddi yi Jwøng-ɑ Ácwɑ̈ɑ̈j kì bøli wun, kɑ bong ngɑn-ɑ ɑ́cuggi cung kì bøli wun. 
JOS.23.10	 Dhɑnhø ɑ́kyel kì kelli wun, ji ɑ́lïp nyii cuggø cyeddø yi en, mɑ́ Jwøng-ɑ Ácwɑ̈ɑ̈j, Jwøgee ɑ́nyïɑ̈ggi kiperee ni kɑ ɑ́könge cøn. 
JOS.23.11	Kɑ̀ bëëde kinøw, wɑ̈thi wun ko nyi wïl ki mɑɑri Jwøng-ɑ Ácwɑ̈ɑ̈j Jwøøg wun kinni tek. 
JOS.23.12	Keløg Jwøng-ɑ Ácwɑ̈ɑ̈j ówiy piny yi wun, kɑ wu órëbø ki kwï tyëng pönhɑni møg-ɑ ɑ́döng kì kelli wun, kɑ ri wun nywøm wun ki gen, 
JOS.23.13	kɑ wu ngɑ̈nyu wøw kinni, ge pɑ cyeddi yi Jwøng-ɑ Ácwɑ̈ɑ̈j këti, ge óbëëdø gɑ ɑ́kɑ̈lli kì cwɑggi wun, ge óni dël-ɑ nyi pööd kì kömi wun, wɑlɑ̀ ge óni koodh kì nyingi wun, kɑ bong-ɑ dhɑnhø ɑ́kyel kì kelli wun, men-ɑ ódöng kì piny-ɑ ɑ́mëggi wun yi Jwøng-ɑ Ácwɑ̈ɑ̈j, Jwøgee.
JOS.23.14	“Anɑn bøli kej thøwɑ ɑ́cyɑ̈ngi. Ngɑ̈nyi yi wun bënn kidøøj kinni, gïgdøj møg-ɑ ɑ́köngi wun yi Jwøng-ɑ Ácwɑ̈ɑ̈j, Jwøgee ɑ́gögge wun ceth. Köng-ɑ ɑ́kwöng yi en bënn, ɑ́pɑ̈dhi kɑ̈jji gen, bong ɑ́kyel mɑ ɑ́bɑ̈jji. 
JOS.23.15	De nɑ kɑ ɑ́mïdhe møg-ɑ ɑ́kwönge bënn, óbëëdø kinøw ceth ki köng-ɑ rijjø. 
JOS.23.16	Keløg lwöm-ɑ ɑ́cïgi wun yi Jwøng-ɑ Ácwɑ̈ɑ̈j, Jwøgee pɑ mïdhi yi wun, kɑ wu kedh-ɑ be mɑlli jwögg møøgø, pyëwe órënyi ki wun, kɑ wu cɑye, kɑ bong-ɑ dhɑnhø ɑ́kyel kì kelli wun men-ɑ ódöng kì yij piny-ɑ døj men-ɑ ɑ́mëgge wun.”
JOS.24.1	Acwööl wɑ̈thi kɑ̈lli Isrɑil bënn Cekïm yi Jöcwø, keny-ɑ ɑ́wɑ̈nhi gen, ɑcwøle jøgdøngø, kí jyɑ̈ggi wɑ̈thi kɑ̈llì, kí jɑggi burø geki pëjji liny kinni bï gen, o ge cungi gen kì bøli Jwøk. 
JOS.24.2	 Aköbbe gïn kinni, “Møg bene møg-ɑ ɑ́köbbi wun yi Jwøng-ɑ Ácwɑ̈ɑ̈j, Jwøøg Isrɑil èn, kinni, ‘Kɑ̈ge dööng, kweyyi wun ɑ́bëëd ɑ løøg Nɑm Porɑt kì wɑɑng cyɑ̈ɑ̈ng mwøl, o ge ɑ́mɑll-ɑ jwögg mø pɑth. Ákyel kì kelli kweyyi wun bɑ Terɑ̀, wïyi Abrɑhɑm geki Nɑor. 
JOS.24.3	 Kɑ kweyi wun Abrɑhɑm kwɑnyɑ kì piny-ɑ løøg Nɑm Porɑt, ɑkɑ̈ɑ̈lɑ en yij piny Kɑnɑɑn. Amëggɑ en wɑ̈de Isɑɑk, kɑ nëngɑ ki kwɑrre mø ngenyø kì ri wɑ̈de Isɑɑk. 
JOS.24.4	 Kɑ Isɑɑk nëngɑ ki wɑ̈dde ɑ́ryew, ɑ løg Yɑgob geki Isøø. Isøø ɑ́mëggɑ myërri kïtti Edöm gïn-ɑ́ møge, de kweyi wun Yɑgob ɑ́kedh-ɑ Rïp geki nyige. 
JOS.24.5	 Kì bøli keny megø, ɑörɑ Mosɑ̀ geki Aɑron yï kweyyi wun kì Rïp. Akɑ̈nɑ kömi Rïp ki rɑj mø døngø, de kweyyi wun ɑ́kɑ̈ɑ̈lɑ wɑ̈g kì Rïp. 
JOS.24.6	Kɑ tyëng Rïp reng-ɑ bɑng gen, ki yɑ̈thi liny geki kyënyi liny, keny-ɑ ɑ́wɑ̈dhi gen Nɑɑm Omeli Kwɑrø, 
JOS.24.7	ɑywøøg gen yïɑ kinni o ge kønyɑ, ɑcïbɑ kelli gen geki tyëng Rïp ki muudhø. Awëggɑ pïi Nɑɑm Omeli Kwɑrø døøg kömi tyëng Rïp, ɑmud gen. Gïg-ɑ ɑ́göggɑ Rïp ɑ́lidh yi wun ki nyingi wun.
JOS.24.7	“ ‘Kɑ wu obëëdø kì yij pɑ̈l ki keny me bɑ̈ɑ̈r. 
JOS.24.8	 Akɑ̈ɑ̈lɑ wun piny tyëng Amör, tyëng-ɑ ɑ́bëëd kì løøg Nɑm Urdun kì wɑɑng cyɑ̈ɑ̈ng mwøl. Anyïɑ̈ggi gen ki wun, de ge ɑ́wëggɑ tyɑmø yi wun, ge ɑ́rënyɑ kiper wun, ɑkwɑny wun piny gen ɑ́ mi wun. 
JOS.24.9	 Kɑ Bɑlɑk wɑ̈d Dhipor, rɑ̈ɑ̈dh Moɑb ónyïɑ̈ggø ki wun. Aöde yï Bɑlɑɑm kinni o wu di lɑ̈mme cyën. 
JOS.24.10	De nuti wiy yɑn o kömi wun kïdhe ki cyën, de ɑ́yöd e wëggɑ’ gyëdhi wun, ɑbødh wun kì cingi Bɑlɑk. 
JOS.24.11	 Abɑ̈ɑ̈n wun Nɑm Urdun, wu kedh-ɑ Yerikö. Anyïɑ̈ggi wun ki jø Yerikö, kí jø Amör, kí jø Perïdh, kí jø Kɑnɑɑn, kí jø Kit, kí jø Girgɑc, kí jø Kib, kí jø Yebus. De ge ɑ́wëggɑ tyɑmø yi wun ge bënn. 
JOS.24.12	 Ge ɑ́göjjɑ wɑ̈ɑ̈rø, kɑ rɑ̈nhi Amör ryeet cyeddi yi wun. Menɑni pɑth ki tegi wun, wɑlɑ̀ tegi jɑmmi liny mø wun. 
JOS.24.13	 Wu ɑ́mëggɑ piny me nuti kɑ̈ɑ̈g-ɑ yi wun, kí kɑ̈dd mø nuti ger-ɑ yi wun. Anɑn wu bëëd ɑ kenyɑni wu ocyɑ̈mø ki nywøli ólɑm geki dhetun møg nuti pidh-ɑ yi wun.’
JOS.24.14	Akööb Jöcwø kinni, “Böggi wun Jwøng-ɑ Ácwɑ̈ɑ̈j, nyi göggu en ki pyëw ɑ́kyel. Wiyu jwögg-ɑ pɑth møg-ɑ ɑ́mɑlli yi kweyyi wun ki Misøpøtɑmiyɑ̀ geki Rïp, kɑ wu mɑllu Jwøng-ɑ Ácwɑ̈ɑ̈j kete. 
JOS.24.15	Keløg wu pɑ dwɑddi mɑlli Jwøng-ɑ Ácwɑ̈ɑ̈j, kɑ̈bbi wun dicyɑ̈ngtïn ki jwøng-ɑ ómɑlli yi wun, ying gɑ jwögg-ɑ ɑ́mɑlli yi kweyyi wun, wɑlɑ̀ jwöggi Amör, ɑ piny gen bëëd yi wun. De keløg ɑ́ perɑ wøki gølɑ, wø ómɑlli Jwøng-ɑ Ácwɑ̈ɑ̈j.”
JOS.24.16	Alöggi ji kinni, “Jwøng-ɑ Ácwɑ̈ɑ̈j pɑ wiy wøn piny kinni tek, o wø pɑ kedhi be mɑlli jwögg møøgø. 
JOS.24.17	Jwøng-ɑ Ácwɑ̈ɑ̈j Jwøøg wøn bɑ en ɑ ɑ́kɑ̈ɑ̈l kweyyi wøn wɑ̈g kì yij bɑ̈ɑ̈ngø kì Rïp, gïïngɑ̈ngø møg-ɑ ɑ́gwøg yi en kiper gen, ɑ́lïngi yi wøn. Wø ɑ́kor yi en kì kɑ̈jj-ɑ ɑ́cyɑ̈dhi wøn bënn, kì kelli jurr-ɑ ɑ́kɑ̈lli yi wøn. 
JOS.24.18	Keny-ɑ ɑ́bëën wɑ yij piny men, piny tyëng Amör, ge ɑ́cyeed wɑ̈g yi Jwøng-ɑ Ácwɑ̈ɑ̈j kiperee. Kì bɑng menɑni, bene Jwøng-ɑ Ácwɑ̈ɑ̈j ɑ ómɑlli yi wɑ kete, mɑ́ bene Jwøgee.”
JOS.24.19	Aköbbi ji yi Jöcwø kinni, “Wu pɑ cuggi mɑlli Jwøng-ɑ Ácwɑ̈ɑ̈j, mɑ́ e bɑ kwërø, o pëddi tyiel, o pyëwe koo lɑ̈ɑ̈m ki orøøg wun geki kerri orøøg wun. 
JOS.24.20	Keløg Jwøng-ɑ Ácwɑ̈ɑ̈j ówiy yi wun, kɑ wu kedh-ɑ be mɑlli jwögg møøgø, ree óluge wun kɑ wu cɑye. Wu órënye, cɑgg ɑ́ kɑ ɑ́bëëde wu nyi gögge’ göggø ki gïgdøj cøn.”
JOS.24.21	Aköbbi Jöcwø yi ji kinni, “Pɑth, bene Jwøng-ɑ Ácwɑ̈ɑ̈j ɑ ómɑlli yi wøn.”
JOS.24.22	Aköbbi gen yi Jöcwø kinni, “Wu ómɑg yi lebbi wun, mɑ́ wu ɑ́kwɑny-ɑ mɑlli Jwøng-ɑ Ácwɑ̈ɑ̈j.”
JOS.24.22	Ayïëy gen kinni, “Awøø, wiy wø ómɑg yi lebbi wøn ceth.”
JOS.24.23	Aköbbe gïn kinni, “Døj, weddi wun ngïjji jwögg-ɑ pɑth møg-ɑ yï wun, kɑ pëthi wun cïb wun ri Jwøng-ɑ Ácwɑ̈ɑ̈j, Jwøøg Isrɑil.”
JOS.24.24	Aköbbi Jöcwø yi teedø kinni, “Jwøng-ɑ Ácwɑ̈ɑ̈j, Jwøøg wøn, en ɑ ómɑlli yi wøn. Cigge ómïdhi yi wøn.”
JOS.24.25	Kɑ lwöm-ɑ ɑ́lwøb yi gen kì Cekïm dicyɑ̈ngɑni, cïb yi Jöcwø ɑ́ kwöng. 
JOS.24.26	Agweed kwøbbɑni yij wɑ̈nyi Ciggi Jwøk yi Jöcwø. Kɑ Jöcwø ókɑ̈bbø ki tungi kït me dwøng, kɑ gø cïbe thɑ óthur-ɑ buti kej kwër. 
JOS.24.27	Aköbbi ji bënn yi Jöcwø kinni, “Tungi kït men, bene nyuudhi miee; kwøbb-ɑ ɑ́köbbi Jwøng-ɑ Ácwɑ̈ɑ̈j yi wɑ bënn ɑ́lïngi yi en. Wiy bëëde ɑ́ nyuudhi kipe kinni, o wu ócög wun Ciggi Jwøk pɑ pyem yi wun.” 
JOS.24.28	Aköbbi ji yi Jöcwø kinni kedh gen, ɑdøøg gen myërri gen bënn.
JOS.24.29	Kɑ Jöcwø bɑ̈ng Jwøng-ɑ Ácwɑ̈ɑ̈j, othøø e runne bɑ miyø kí pyɑ̈rø. 
JOS.24.30	 Kɑ kony yi tyëng Isrɑil, kì pinye kì Timnɑ̀ Serɑ̀, kì myërri kïtti Eprɑim, ɑ rwöm ki Kïti Gɑɑc kì wɑɑng wuudø.
JOS.24.31	Isrɑil ɑ́mɑll-ɑ Jwøng-ɑ Ácwɑ̈ɑ̈j kì yethi cyɑ̈ngg-ɑ ɑ́bëëd Jöcwø geki pëjj-ɑ ɑ́döng ge obëëdø kì bɑnge, bene gen tyëng-ɑ ɑ́lidh gïg-ɑ ɑ́göggi Isrɑil yi Jwøng-ɑ Ácwɑ̈ɑ̈j bënn.
JOS.24.33	Kɑ Eliɑdhɑr wɑ̈d Aɑron othøø, ɑkonyii kì Gibeɑ̀, kɑɑl Pineɑs wɑ̈de, kɑɑl-ɑ ɑ́mëggii kì myërri kïtti Eprɑim.
JDG.1.1	Keny-ɑ ɑ́rum Jöcwø ki thøø, ɑpyëëj Jwøng-ɑ Ácwɑ̈ɑ̈j yi tyëng Isrɑil kinni, “Á tyëng gøl men ɑ ókwöngi ki kedhi be nyɑɑg ki tyëng Kɑnɑɑn?”
JDG.1.2	Alöggi Jwøng-ɑ Ácwɑ̈ɑ̈j kinni, “Gøl Yeudɑ̀ ɑ ókwöngi ki kedhø. Piny cïbɑ’ cinggi gen.”
JDG.1.3	Aköbbi gøl Cimeøn yi nyiiwï gen, gøl Yeudɑ̀ kinni, “Bïu, kedhi wɑ piny men-ɑ ɑ́mëggi wøn, o wɑ nyïɑ̈ggi wɑ ki tyëng Kɑnɑɑn. O wø ókedh wøn thyew ki wun keny-ɑ ókedhu be nyɑɑg kipe piny men-ɑ ɑ́mëggi wun.” Codhe, ɑkedh gøl Cimeøn, 
JDG.1.4	geki gøl Yeudɑ̀. Ge ɑ́kedh kɑ ge ónyïɑ̈ggø ki liny kyeel. Athödhi gen ki tegø yi Jwøng-ɑ Ácwɑ̈ɑ̈j, kɑ tyëng Kɑnɑɑn geki tyëng Perïdh tyɑm yi gen. Ge ɑ́tyɑm kì Bedhek e kwɑnni gen bɑ ɑ́lïp pyɑ̈rø. 
JDG.1.5	Ayod gen Adönibedhek kì Bedhek, kɑ ge ónyïɑ̈ggø ki gøn. 
JDG.1.6	Arengi Adönibedhek, kɑ ge reng-ɑ bɑnge, ɑmɑgii yi gen, ɑngøl lwedd-ɑ døngø kì cingge geki tyelle. 
JDG.1.7	Akööb Adönibedhek kinni, “Rɑ̈nhì pyɑ̈r ɑ́bïryew mø lwedd-ɑ døngø kì cinggi gen geki tyelli gen bɑ ɑngøl, ɑ́bëëd ge nyii gwënø ki thullì kì thɑ tɑrɑbedhɑ̀ kì tɑwɑ. De ɑnɑn Jwøk yɑ ɑ́gögge gïn-ɑ ɑ́göggɑ gen.” Akïdhii Yerusɑlem kɑ othøø kì kunɑni.
JDG.1.8	Jø gøl Yeudɑ̀ ɑ́pɑ̈ɑ̈r kömi Yerusɑlem, kɑ mɑg gen. Anɑ̈g gen jie, kɑ kɑɑlɑni rɑ̈b yi gen. 
JDG.1.9	Codhe, ɑkedhi gen be nyïɑ̈ggø ki tyëng Kɑnɑɑn møg-ɑ bëëdø kì wɑ̈thi kïttì, kí myërri thɑ́ kïttì, kí tyëng yij ryɑng kì wɑɑng wurlwɑl. 
JDG.1.10	Apödhi gen be nyïɑ̈ggø ki tyëng Kɑnɑɑn møg-ɑ bëëdø kì kɑɑl Kibrön men-ɑ ɑ́bëëd e nyi cwøl ɑ́ Kiriɑt Arbɑ̀. Atyɑɑm Cecɑy, kí Akimɑn, kí Tɑlmɑy yi gøl Yeudɑ̀.
JDG.1.11	Kɑ ge pödh-ɑ be nyïɑ̈ggø ki tyëng Debir, kì bøli keny-ɑ ɑ́bëëde cwøl ɑ́ Kiriɑt Seper. 
JDG.1.12	Akööb Kɑlib kinni, “Ngɑn-ɑ ónyïɑ̈ggi ki Kiriɑt Seper kɑ gø mɑge, ómëggɑ nyɑrɑ Aksɑ̀ ɑ́ dhɑjø.” 
JDG.1.13	Kɑ kɑɑlɑni mɑg yi Othniel wɑ̈d Kenɑdh. Kenɑdh bɑ ómï Kɑlib nyel-ɑ thinh. Codhe, kɑ Kɑlib nyɑre Aksɑ̀ mëgge Othniel. 
JDG.1.14	Keny-ɑ ɑ́dɑ̈ggi Aksɑ̀ yï Othniel. Kɑ Aksɑ̀ pɑng yi Othniel kinni, i cwödde ki pwödhø kì yï wïye. Keny-ɑ ɑ́yïnhi Aksɑ̀ piny kì kömi ɑdere, ɑpyëjii yi wïye kinni, “Á gïn ɑ dwɑddi yi yïn?” 
JDG.1.15	Alögge kinni, “Nëngí yɑn ki keny me di nyingi pï, mɑ́ piny-ɑ ɑ́mëggí yɑn kì kuni wɑɑng wurlwɑl yije bong pï.” Codhe, ɑmëggii nyingi pï møg-ɑ wïj kwøømø, kí møg-ɑ yij tör yi Kɑlib.
JDG.1.16	Ørri Mosɑ̀, kwɑrri Ken, geki tyëng Yeudiyɑ̀ ɑ́kedh kì Yerikö, kɑɑl benø, ge kedh-ɑ yij ryɑng kì pɑ̈ɑ̈l Yeudiyɑ̀, kɑ ge pëgg-ɑ yij ryɑng-ɑ wɑɑng wurlwɑl kì Arɑd. Ge ɑ́pëggi kelli tyëng Amɑlek. 
JDG.1.17	Kɑ gøl Yeudɑ̀ geki nyiiwï gen, gøl Cimeøn kedh-ɑ yï tyëng Kɑnɑɑn møg-ɑ bëëdø kì kɑɑl Dhepɑth, kɑ gï tyɑm gen, kɑ kɑɑlɑni rënyi gen. Codhe, kɑ kɑɑlɑni cɑg yi gen ɑ́ Órmɑ̀. 
JDG.1.18	De kɑ̈ddi Gɑdhɑ̀, kí Ackelön, kí Ekrön, kí myërri gen nuti mɑɑg gen. 
JDG.1.19	Akøny gøl Yeudɑ̀ yi Jwøng-ɑ Ácwɑ̈ɑ̈j, kɑ myërr-ɑ wɑ̈thi kïttì mɑg yi gen, de tyëng-ɑ bëëdø kì yij tör ɑ́dhɑ̈li cyeed wɑ̈g yi gen, mɑ́ ge ɑ́bëëd yï gen dɑ yɑ̈thi liny mɑ ngyënyø dødø. 
JDG.1.20	Amëggi Kibrön Kɑlib ni kɑ ɑ́cïg Mosɑ̀. Acyeed kwɑrri Anɑk wɑ̈g gɑ wɑ̈thi kɑ̈llì ɑ́dɑ̈g yi Kɑlib. 
JDG.1.21	 De tyëng Yebus, møg-ɑ bëëdø kì Yerusɑlem nuti cyeed wɑ̈g yi gøl Ben Yɑmïn, ge ɑ́döng ge obëëdø ki gøl Ben Yɑmïn gïti dicyɑ̈ngtïn.
JDG.1.22	Apɑ̈ɑ̈r gøl Eprɑim geki gøl Mɑnɑsè kömi Betiil, kɑ ge køny yi Jwøng-ɑ Ácwɑ̈ɑ̈j. 
JDG.1.23	Kɑɑlɑni ɑ́bëëd e cwøl ɑ́ Ludh kì bøli kenyɑni, kɑ oödø ki lyëwwì. 
JDG.1.24	Aliidh jɑl megø yi lyëwwɑni e bï-ɑ wɑ̈g kì kɑɑl, kɑ gø köbbi gen kinni, “Nyudhí wøn yuu-ɑ kedhi kɑɑl, o yï ógöggi yi wøn ki gïndøj.” 
JDG.1.25	Codhe, ɑnyudhe gïn yöö, kɑ ji bënn kì kɑɑlɑni nɑ̈g yi gøl Eprɑim geki gøl Mɑnɑsè, kɑ jɑlɑni geki gøl gen bëne ör wɑ̈g yi gen kinni kedh gen. 
JDG.1.26	Akedhi jɑlɑni pödhi tyëng Kit, ɑgëëde ki kɑɑl kì kunɑni, kɑ nyingi kɑɑlɑni cɑge ɑ́ Ludh, nyingɑni ɑ cöllii gïti dicyɑ̈ngtïn.
JDG.1.28	Keny-ɑ ɑ́yïddi tyëng Isrɑil ki tegø, ɑcir gen tyëng Kɑnɑɑn, kɑ gï løg gen møg göggi gen, de gï nuti cyeed gen wɑ̈g.
JDG.1.30	Tyëng-ɑ ɑ́bëëd kì kɑ̈ddi Kitrön geki Nɑɑ̈lɑl nuti cyeed wɑ̈g yi gøl Dhebulun, de tyëng Kɑnɑɑn ɑ́cög ge obëëdø kì kunɑni ki gen, kɑ gï løg gen møg göggi gen.
JDG.1.31	Tyëng-ɑ ɑ́bëëd kì kɑ̈ddi Ákö, kí Sïdön, kí Alɑb, kí Akdhïb, kí Kelbɑ̀, kí Ápek, kí Reköb nuti cyeed wɑ̈g yi gøl Aceer. 
JDG.1.32	Tyëng gøl Aceer ɑ́bëëd kì kej ɑ́kyel ki tyëng Kɑnɑɑn møg-ɑ pönhɑni, gï nuti cyeed gen wɑ̈g.
JDG.1.33	Tyëng-ɑ bëëdø kì kɑ̈ddi Bet Cemec geki Betɑnɑth, nuti cyeddø yi gøl Nɑptɑlì, gøl Nɑptɑlì ɑ́bëëd kì kelli tyëng Kɑnɑɑn, kɑ gï løg gen møg göggi gen.
JDG.1.34	Gøl Dɑn ɑ́cyeed myërr-ɑ wɑ̈thi kïttì yi tyëng Amör, ge nuti wiyø yi gen o ge dwöög gen thɑ́ kïttì piny këti. 
JDG.1.35	Tyëng Amör ɑ́cög ge obëëdø kì Ayɑlön, kí Cɑɑlbïm kì wïj Kïti Ëres, de ge ɑ́jɑɑg yi gøl Eprɑim geki tyëng gøl Mɑnɑsè, kɑ gï løg gen møg göggi gen.
JDG.1.36	Cɑ̈gi dhøg piny tyëng Amör ying-ɑ keny-ɑ cwøl ɑ́ Ókømi Akrɑbïm
JDG.2.1	Wëywöni Jwøng-ɑ Ácwɑ̈ɑ̈j ɑ́dhwödh kì Gilgɑl, kɑ kedh-ɑ Bokïm, kɑ tyëng Isrɑil köbbe kinni, “Yɑn ɑ ɑ́kɑ̈ɑ̈l wun wɑ̈g kì Rïp, ɑkɑ̈ɑ̈lɑ wun pönh-ɑ ɑ́köbbɑ kweyyi wun. Yɑ ɑ́kööb kinni, ‘Lwöbø men-ɑ ɑ́nywɑg yi wɑ pɑ pɑ̈d yi yɑn gïti ɑtheer. 
JDG.2.2	 Kɑ ko di lwöbø men-ɑ ónywɑg yi wun ki tyëng-ɑ bëëdø kì pönhɑni. Kɑ këlli lɑmmi jwöggi gen toor wun piny.’ De kwøbbɑ nuti lïngø yi wun, wu ɑ́gwøg-ɑ ngø? 
JDG.2.3	De ɑnɑn wun ɑ köbbi yi yɑn èn kinni, tyëngɑni pɑ cyeddi yi yɑn kì bøli wun keny-ɑ ókedhu yï gen. Ge óbëëdø gɑ tyëngmɑ̈ɑ̈nø ki wun, kɑ jwöggi gen ogöögø ki ɑ́kɑ̈llì kì cwɑggi wun.” 
JDG.2.4	Keny-ɑ ɑ́kwøøb møgɑni yi wëywöni Jwøng-ɑ Ácwɑ̈ɑ̈j, kɑ tyëng Isrɑil ócɑ̈gø ki ywøg bënn, 
JDG.2.5	bene ɑ cwølli kenyɑni ɑ́ Bokïm.
JDG.2.6	Aör tyëng Isrɑil yi Jöcwø kinni kedh gen, kɑ ngɑn kedhe be kwɑnyi pinye. 
JDG.2.7	Tyëng Isrɑil Jwøng-ɑ Ácwɑ̈ɑ̈j ɑ́mɑlli gen, keny-ɑ ɑ́bëëd Jöcwø nuti thøø, kí bɑng thøwe thyew, keny-ɑ́ nuti thøw jøgdøngi Isrɑil møg-ɑ ɑ́lidh gïgdøngø møg-ɑ ɑ́göggi Isrɑil yi Jwøng-ɑ Ácwɑ̈ɑ̈j. Jwøng-ɑ Ácwɑ̈ɑ̈j ɑ́mɑlli yi gen. 
JDG.2.8	Jöcwø wɑ̈d Nun, bɑ̈ng Jwøng-ɑ Ácwɑ̈ɑ̈j ɑ́thøw e runne bɑ miyø kí pyɑ̈rø. 
JDG.2.9	 Akoonyii pinye kì Timnɑ̀ Serɑ̀ kì myërri kïtti Eprɑim kì Gɑɑc kì wɑɑng wuudø. 
JDG.2.10	Kɑ rïj menɑni bëne othøø thyew, kɑ rïj megø obëënø kì bɑng gen, me kwïj Jwøng-ɑ Ácwɑ̈ɑ̈j ki gïg-ɑ ɑ́gwøge kipe Isrɑil.
JDG.2.11	Agöög tyëng Isrɑil ki gïnrɑj kì bøli Jwøng-ɑ Ácwɑ̈ɑ̈j, kɑ ge døøg-ɑ be mɑlli ngïjji jwøng-ɑ cwøl ɑ́ Bɑɑl. 
JDG.2.12	Ge ɑ́wïyi ki mɑlli Jwøng-ɑ Ácwɑ̈ɑ̈j, Jwøøg kweyyi gen, Jwøng-ɑ ɑ́kɑ̈ɑ̈l gen wɑ̈g kì Rïp, de ge ɑ́cɑ̈gi ki mɑlli jwögg møøgø, jwöggi tyëng-ɑ ying buti gen, kɑ ri gen nyi bøødh gen piny kì bøli jwöggɑni, kɑ pyëw Jwøng-ɑ Ácwɑ̈ɑ̈j órënyø ki gen. 
JDG.2.13	Ge ɑ́wïyi ki mɑlli Jwøng-ɑ Ácwɑ̈ɑ̈j, de ge mɑll-ɑ ngïji Bɑɑl geki ngïji jwøng-ɑ cwøl ɑ́ Actɑröth. 
JDG.2.14	Arënyi pyëw Jwøng-ɑ Ácwɑ̈ɑ̈j ki menteg ki Isrɑil, kɑ Isrɑil wiye o köme nyi pɑ̈ɑ̈r yi tyëng-ɑ nyi mɑ̈nyø, ɑkɑɑb jɑmmi gen yi tyëngɑni. Kɑ tyëngmɑ̈ɑ̈nø bënn møg-ɑ buti gen thödhe ki tegø, kɑ tyëng Isrɑil ódhɑ̈lø yieli ri gen kì cinggi tyëngɑni. 
JDG.2.15	Kenyi kedhi gen be nyïɑ̈ggø ki liny, ge nyii cɑyø yi Jwøng-ɑ Ácwɑ̈ɑ̈j kì bɑng rɑ̈ji gen, ni kɑ ɑ́könge ceth. Kɑ wɑ̈thi gen omuumø ki mendwøng.
JDG.2.16	Codhe, ɑnëngi Isrɑil yi Jwøng-ɑ Ácwɑ̈ɑ̈j ki jɑgg møg yielii kì cinggi tyëng-ɑ nyi mɑnyii. 
JDG.2.17	De tyëng Isrɑil kwøbbi jɑggi gen nuti lïngø yi gen thyew. Jwøng-ɑ Ácwɑ̈ɑ̈j ɑ́wiy piny yi Isrɑil ni ngɑn wiy gøle piny. Ciggi Jwøng-ɑ Ácwɑ̈ɑ̈j ɑ́bëëd ge omïdhø yi wëëg gen, de rïj men-ɑ nyɑ̈n ɑ́jwɑn wïyø ki mïdhi møgɑni. 
JDG.2.18	Kì bøli keny-ɑ nyi nëngi Isrɑil ki jɑgø yi Jwøng-ɑ Ácwɑ̈ɑ̈j, jɑngɑni nyii kønyø yi Jwøng-ɑ Ácwɑ̈ɑ̈j, kɑ tyëng Isrɑil nyi yiele kì cinggi tyëngmɑ̈ɑ̈nø, kɑ̈ng-ɑ bëëde e onëënø. Jwøng-ɑ Ácwɑ̈ɑ̈j pyëwe nyii lɑ̈ɑ̈mø ki gen, kenyi ywöngi gen kì yij orɑng men-ɑ guud nyingi gen. 
JDG.2.19	De kenyi thøw jɑngɑni, kɑ tyëng Isrɑil nyii døøgø ki gwøg ki gïnrɑj men-ɑ kɑ̈ge dööng, me lod men-ɑ ɑ́gwøg yi rïny-ɑ ɑ́ying bøli gen, ge nyi kedh-ɑ bɑng jwögg møøgø, kɑ gï mɑlli gen, kɑ ge nyii bɑ̈nyø ki wiyi gwøg ki gïgrijjø møg-ɑ ɑ́gwøg yi gen kɑ̈ge dööng yi tegi muddi gen. 
JDG.2.20	Codhe, kɑ Jwøng-ɑ Ácwɑ̈ɑ̈j pyëwe nyii rënyø ki Isrɑil, kɑ nyii kööbø kinni, “Pönhï, lwöbø men-ɑ ɑ́nywɑg yi yɑn wøki kweyyi gen ɑ́pɑ̈d yi gen, mɑ́ kwøbbɑ ɑ́bɑny yi gen ki lïngø. 
JDG.2.21	Pödhh-ɑ ɑ́döng ge nuti mɑgø kì bøli keny-ɑ ɑ́thøw Jöcwø, pɑ cyeedɑ wɑ̈g kì bøli gen. 
JDG.2.22	Isrɑil órɑng yi yɑn, kɑ tyëngɑni, o lidh yi yɑn mɑ mïdhi gen kwøbbɑ ni kɑ ɑ́mïdhi gen yi kweyyi gen, wɑlɑ̀ koo mïdhi yi gen.” 
JDG.2.23	Awiy tyëngɑni yi Jwøng-ɑ Ácwɑ̈ɑ̈j ge obëëdø kì pinyɑni, ge nuti wëg en tyɑmø yi Jöcwø, wɑlɑ̀ ge nuti jwɑɑn en ki cyeed wɑ̈g kì pönhɑni, keny-ɑ ɑ́rum Jöcwø ki thøø.
JDG.3.1	Codhe, ɑwiy kwï jurrì møøgø ge obëëdø kì pönhɑni yi Jwøng-ɑ Ácwɑ̈ɑ̈j, kipe kinni o jurrɑni gï rɑɑnge tyëng Isrɑil møg-ɑ nuti pɑ̈nyi nyɑɑg ki liny kì Kɑnɑɑn. 
JDG.3.2	Gïnɑni ɑ́gwøg yi en yøw kipe rïjji Isrɑil bënn, e pwöny-ɑ gen ki liny, de ɑ́dwɑdd-ɑ pwönyi rïjj-ɑ nuti nyïɑ̈ggø ki liny cøn. 
JDG.3.3	Tyëng-ɑ ɑ́döng ge obëëdø ki pönhɑni bɑ tyëng kɑ̈ddi Pelistiyɑ̀ ɑ́bïj kí tyëng Kɑnɑɑn bënn, kí tyëng Sïdön, kí tyëng Kib møg-ɑ bëëdø kì wɑ̈thi kïtti Lubnɑn, cɑ̈gi kì Kïti Bɑɑl Kermön gïti dhø döri Amɑth. 
JDG.3.4	Ge ɑ́bëëd gɑ møg rɑɑng Isrɑil yi Jwøng-ɑ Ácwɑ̈ɑ̈j, mɑ mïdhi gen cigg-ɑ ɑ́mëgge kweyyi gen kì ri Mosɑ̀, wɑlɑ̀ gï pɑ mïdhi yi gen. 
JDG.3.5	Codhe, kɑ tyëng Isrɑil obëëdø kì kelli tyëng Kɑnɑɑn, kí tyëng Kit, kí tyëng Amör, kí tyëng Perïdh, kí tyëng Kib, kí tyëng Yebus. 
JDG.3.6	Anywøm gen ri gen ki tyëngɑni, kɑ jwöggi tyëngɑni nyi mɑlli yi gen.
JDG.3.7	Tyëng Isrɑil, Jwøng-ɑ Ácwɑ̈ɑ̈j, Jwøøg gen ɑ́wïl kì wɑ̈thi gen, kɑ ge ogöögø ki gïnrɑj kì bøli Jwøng-ɑ Ácwɑ̈ɑ̈j, kɑ Bɑɑl geki Aceerɑ̀ jwögg-ɑ pɑth mɑlli gen. 
JDG.3.8	Codhe, ɑrënyi pyëw Jwøng-ɑ Ácwɑ̈ɑ̈j ki menteg ki Isrɑil, kɑ gï cïbe cingi Kucɑn Ricɑthɑim, rɑ̈ɑ̈dh Misøpøtɑmiyɑ̀, ɑjɑɑg gen yi rɑ̈nhɑni ki runn ɑ́bïdɑ̈g. 
JDG.3.9	Aywøøg tyëng Isrɑil kö Jwøng-ɑ Ácwɑ̈ɑ̈j, ɑöni Jwøng-ɑ Ácwɑ̈ɑ̈j ki jɑl-ɑ ɑ́yiel gen. Jɑlɑni bɑ Othniel wɑ̈d Kenɑdh ómï Kɑlib nyel-ɑ thinh. 
JDG.3.10	Wëyi Jwøng-ɑ Ácwɑ̈ɑ̈j ɑ́bï ri Othniel ɑgööge ɑ́ jɑngi Isrɑil. Akedhe be nyɑɑg ki rɑ̈ɑ̈dh Misøpøtɑmiyɑ̀, kɑ thödhi ki tegø yi Jwøng-ɑ Ácwɑ̈ɑ̈j, kɑ rɑ̈nhɑni tyɑm yi en. 
JDG.3.11	Abëëd pödhø ki mër ki runn pyɑ̈r ɑ́ngwen. Codhe ɑthøw Othniel.
JDG.3.12	Adøøg tyëng Isrɑil be gwøg ki gïgrijjø kì bøli Jwøng-ɑ Ácwɑ̈ɑ̈j, kɑ Eglön rɑ̈ɑ̈dh Moɑb wëgge tëngø kibøli tyëng Isrɑil. 
JDG.3.13	Arëbi Eglön ki tyëng Amɑlek, kí tyëng Amön, kɑ Isrɑil tyɑm yi gen, ɑmɑɑg Yerikö, ɑ løg kɑɑl benø yi gen. 
JDG.3.14	Ajɑɑg tyëng Isrɑil yi Eglön ki runn pyɑ̈rø wïdɑ́bïdɑ̈g.
JDG.3.15	Kɑ tyëng Isrɑil ywøøg-ɑ kö Jwøng-ɑ Ácwɑ̈ɑ̈j, kɑ Eud wɑ̈d Gerɑ̀, jɑl mɑ cɑɑm kì wïj gøl Ben Yɑmïn ör yi Jwøng-ɑ Ácwɑ̈ɑ̈j be yieli gen. Eud ɑ́ör yï Eglön rɑ̈ɑ̈dh Moɑb yi tyëng Isrɑil kinni kɑ̈ɑ̈le jɑmm-ɑ ɑ́mëggi Eglön yi gen. 
JDG.3.16	Eud thɑ̈dhø ki pilø me bɑ̈re bɑ gïn ni sentimïtïr pyɑ̈r ɑ́bïj, me bedh kì tùnge bënn, ying-ɑ yij bøje gø twööj en rɑ̈me kì tuung kyëj kì thɑ ógødhe. 
JDG.3.17	Codhe, ɑmëgge jɑmmɑni Eglön. Eglön bɑ jɑl me cwiy ki mendwøng. 
JDG.3.18	Keny-ɑ ɑ́rum jɑmmì ki mëggii yi Eud, ɑköbbe jøg-ɑ ɑ́kɑ̈lli jɑmmì kinni, døøg gen pɑc. 
JDG.3.19	De Eud ɑ́dwöög kì buti ngïjjì, kì buti Gilgɑl, ɑköbbe Eglön kinni, “Wuö, yïɑ dɑ wöödø me dwɑddɑ köbbi yïn kì wɑ̈yí.”
JDG.3.19	Codhe, kɑ rɑ̈dh jøge köbbe kinni, “Kedh wun, wiy wø döng wøn keti wøn!” Kɑ jøgɑni kedh-ɑ wɑ̈g bënn.
JDG.3.20	Abëën Eud yï rɑ̈dh, e obëëdø kì wɑ̈ye kì øde, øn-ɑ mɑl, øn-ɑ ngij. Akööbe kinni, “Yïɑ dɑ wöödø me muujɑ yïn, e kɑ̈ɑ̈l-ɑ yï Jwøk.” Adhwödhi rɑ̈dh mɑl. 
JDG.3.21	Kɑ Eud pile wöödhe wɑ̈g ki cingi cɑɑme kì ópɑɑb kyëje, kɑ rɑ̈dh cwøbe kì yije. 
JDG.3.22	Apödhi pilø yije ki böle, kɑ cïnne røy-ɑ piny. Pilø nuti puth wɑ̈g yi Eud, mɑ́ e cödhø bëne yi dwɑ̈lø. 
JDG.3.23	Akedhi Eud wɑ̈g kɑ dhøggi ud bënn dijje köme. 
JDG.3.24	Codhe ɑkedhe. Keny-ɑ ɑ́bëën jøg-ɑ bɑ bɑ̈nggi rɑ̈dh, ɑlidh gen dhøggi ud gɑ ɑcyëg bënn, de ge ɑ́rum kinni i rɑ̈dh mɑɑg-ɑ ree piny. 
JDG.3.25	Ayïd gen kɑ ge opïdø yi yïd, de keny-ɑ ɑ́cwönge e ød nuti yieeb en, ɑkwɑny gen muptɑɑ̀, kɑ dhø ød tug gen. Kɑ wïi gen yood gen e obuddø kì piny e thøø.
JDG.3.26	Eud, kedhø kì wɑ̈ye kɑ̈ng-ɑ ɑ́yïd gen. Kedhø e ójwɑnø kì gøddi kïtt-ɑ ótwegø, kɑ kedh-ɑ Seir. 
JDG.3.27	Keny-ɑ ɑ́wɑ̈nhe myërri kïtti Eprɑim, ɑkodhe tung e cwøl-ɑ tyëng Isrɑil kipe nyɑɑg, ɑpeeje gïn piny thɑ́ kïttì. 
JDG.3.28	Aköbbe gïn kinni, “Bïu bɑngɑ! Jwøng-ɑ Ácwɑ̈ɑ̈j wu ɑ́thödhe ki tegø men tyɑm wun tyëng-ɑ mɑɑn wun, tyëng Moɑb.” Akedhi gen bɑng Eud, kɑ dhøwɑdh men-ɑ di kɑ̈nhi yi tyëng Moɑb wɑ̈g kì Nɑm Urdun mɑg yi gen, bong dhɑnhø ɑ́kyel mɑ ɑ́wiy yi gen o kɑdhe wɑ̈g. 
JDG.3.29	Isrɑil ɑ́nɑ̈gi ki ji ɑ́lïp pyɑ̈rø, gɑ jøliny mø teg. 
JDG.3.30	Kɑ tyëng Moɑb tyɑm dicyɑ̈ngɑni yi Isrɑil. Kɑ pödhø obëëdø ki mër ki runn pyɑ̈r ɑ́bïdɑ̈g.
JDG.3.31	Bɑng Eud, ɑ ɑ́bëën yi Cɑmgɑr wɑ̈d Anɑth. Isrɑil ɑ́yiel yi en thyew, kɑ ónɑ̈gø ki tyëng Pelistiyɑ̀ mø kwɑnni gen bɑ miy ɑ́bïkyel, ki lodh kïrø men-ɑ nyi kwølle wɑdhe, wɑɑdh pur.
JDG.4.1	Keny-ɑ ɑ́rum Eud ki thøø, ɑgöög tyëng Isrɑil ki gïgrijjø këti kì bøli Jwøng-ɑ Ácwɑ̈ɑ̈j. 
JDG.4.2	Codhe, ɑwëggi gen tyɑmø yi Yɑbïn rɑ̈ɑ̈dh Kɑnɑɑn, ɑ ɑ́jyɑ̈ɑ̈g kì kɑɑl Adhör yi Jwøng-ɑ Ácwɑ̈ɑ̈j. Pënyi linye ɑ́bëëd ɑ́ Siserɑ̀, ɑ ɑ́bëëd kì Kɑröceth Pödhh-ɑ kyeelø. 
JDG.4.3	Yɑbïn ɑ́bëëd yïe dɑ yɑ̈thi liny miy ɑ́bïngwen, mø bɑ ngyënyø dødø, kí jøliny mø ngenyø. Kɑ tyëng Isrɑil jɑɑge ki runn pyɑ̈r ɑ́ryew, kɑ nyingi gïn guude. Codhe, ɑywøøg tyëng Isrɑil kö Jwøng-ɑ Ácwɑ̈ɑ̈j.
JDG.4.4	Kì bøli kenyɑni, ngetitöng, Debörɑ̀ cï Lɑpidöt, ɑ́bëëd ɑ́ jɑngi burø kì Isrɑil. 
JDG.4.5	Debörɑ̀ nyi bëëd ɑ thɑ benø, kì kɑɑm Rɑmɑ̀ geki Betiil, kì myërri kïtti Eprɑim, kɑ tyëng Isrɑil nyi kedh-ɑ yïe be lidhi gønyyi gen. 
JDG.4.6	Aöde yï Bɑrɑk wɑ̈d Abinoɑm kì kɑɑl Kedec kì Nɑptɑlì ki wöödø kinni, “Jwøøg Isrɑil, Jwøng-ɑ Ácwɑ̈ɑ̈j, yï ɑ́cege kinni, ‘Kɑ̈bbí ki ji ɑ́lïp pyɑ̈rø kì kelli jø gøl Nɑptɑlì geki gøl Dhebulun, kɑ wu kedhu Kïti Tɑbör. 
JDG.4.7	Siserɑ̀, pënyi liny Yɑbïn ókɑ̈ɑ̈lɑ be nyɑɑg ki yïn, kì kömi Nɑm Gicön. Óbï ki yɑ̈the geki jølinye, de ge ócïbɑ cingí.’ ”
JDG.4.8	De Bɑrɑk ɑ́löggi kinni, “Keløg yï ókedhø ki yɑn, yɑ ókedh, de keløg yï pɑ kedh, yɑ pɑ kedh thyew.”
JDG.4.9	Alöggi Debörɑ̀ kinni, “Døj, wɑ ókedh, de bong pwøj møg-ɑ óyod yi yïn, mɑ́ Siserɑ̀ ócïb-ɑ cingi ngɑndhɑjø yi Jwøng-ɑ Ácwɑ̈ɑ̈j.” Codhe, ɑdhwödh Debörɑ̀ geki Bɑrɑk, kɑ ge kedh-ɑ Kɑdic. 
JDG.4.10	Acwøøl gøl Dhebulun geki gøl Nɑptɑlì kì Kɑdic yi Bɑrɑk, kɑ jøg mø kwɑnni gen bɑ ɑ́lïp pyɑ̈rø løg-ɑ bɑnge. Kɑ Debörɑ̀ ókedhø thyew ki gen.
JDG.4.11	Kì bøli kenyɑni, Keber rum dhwödhø kì buti tyëng Ken møg-ɑ kyeelø, ɑ løg kwɑrri Köbɑb, ørri Mosɑ̀. Kɑ gudd-ɑ buti óthurø kì Dhɑnɑnïm.
JDG.4.12	Keny-ɑ ɑ́lïng Siserɑ̀ kinni Bɑrɑk wɑ̈d Abinoɑm kedhi Kïti Tɑbör, 
JDG.4.13	kɑ Siserɑ̀ yɑ̈thi linye gɑ miy ɑ́bïngwen, kí jøliny bënn cwööle kì Kɑröceth Pödhh-ɑ kyeelø, kɑ ge kedh-ɑ kömi Nɑm Gicön.
JDG.4.14	Aköbbi Bɑrɑk yi Debörɑ̀ kinni, “Dhwöödh kedh, wu opejø yi Jwøng-ɑ Ácwɑ̈ɑ̈j dicyɑ̈ngtïn! Mɑ́ men bene cyɑ̈ng-ɑ cïb Siserɑ̀ cingí yi Jwøng-ɑ Ácwɑ̈ɑ̈j.” Abëën Bɑrɑk piny kì wïj Kïti Tɑbör kí jøge, mø kwɑnni gen bɑ ɑ́lïp pyɑ̈rø. 
JDG.4.15	Keny-ɑ ɑ́pɑ̈ɑ̈r Bɑrɑk kömi Siserɑ̀ kí yɑ̈the, kí jølinye bënn, ɑmuum wɑ̈thi gen yi Jwøng-ɑ Ácwɑ̈ɑ̈j. Apɑ̈ɑ̈r Siserɑ̀ piny kì yij yɑ̈ye, kɑ órengø ki tyelle. 
JDG.4.16	Acyeddi Siserɑ̀ kí jøge kí yɑ̈the yi Bɑrɑk gïti Kɑröceth Pödhh-ɑ kyeelø. Anɑ̈ɑ̈g jøliny Siserɑ̀ bënn, bong dhɑnhø ɑ́kyel mɑ ɑ́döng.
JDG.4.17	Kɑ Siserɑ̀ reng-ɑ kun-ɑ di kemɑ̀ mi Yɑil, cï Keber Kwɑɑr Ken, mɑ́ Yɑbïn rɑ̈ɑ̈dh Kɑnɑɑn, ɑ ɑ́jyɑ̈ɑ̈g kì Kɑdhör, kɑɑm gen ɑ́dɑ mër ki gøl Keber. 
JDG.4.18	Abëën Yɑil wɑ̈g kì yij kemɑ̀, kɑ Siserɑ̀ köbbe kinni, “Bïí jɑldwøng, bïí yij kemɑ̀ miɑ, yï ko böggi.” Codhe, ɑkedhe yij kemɑ̀, kɑ kum ki ógødh dhø kemɑ̀ yi ngɑnɑni. 
JDG.4.19	Aköbbe ngɑnɑni kinni, “Døj, nëngí yɑn ki pïg mɑdhɑ, riɑ dɑ röödhø.” Ayiebe dhøg ɑtheeb cɑg, ɑnënge gøn kɑ omɑ̈dhø, ɑdøøgii ki kumø yi ngɑnɑni. 
JDG.4.20	Aköbbi ngɑnɑni yi en kinni, “Cungí kì dhø kemɑ̀, kɑ keløg e dɑ dhɑnhø men-ɑ óbï, kɑ ópëjjø kinni, ‘Dɑ dhɑnhø me nud kì yij kemɑ̀?’ Kɑ kyëddí kinni bong dhɑnhø.”
JDG.4.21	Siserɑ̀ ɑ́jwɑn nenø, mɑ́ e pïdø ki mendwøng. Kɑ Yɑil cï Keber ókɑ̈bbø ki piji kemɑ̀, kɑ pyëdh cïbe cinge, kɑ kedh-ɑ köme mɑ̈ɑ̈dh, ɑgure pijø thɑ̈nge, kɑ twïy-ɑ wɑ̈g kì thɑ̈nge tung-ɑ kyeelø, kɑ othøø. 
JDG.4.22	Keny-ɑ ɑ́bëën Bɑrɑk e yɑb-ɑ Siserɑ̀, ɑkedhi Yɑil wɑ̈g be mɑ̈dhii, kɑ okööbø kinni, “Bïí o yï nyudhɑ jɑl-ɑ yɑb yi yïn.” Akedhi gen yij kemɑ̀, ɑlidhe Siserɑ̀ e buud-ɑ piny e thøø, kí piji kemɑ̀ e twïy wɑ̈g kì thɑ̈nge.
JDG.4.23	Isrɑil ɑ́thödhi yi Jwøk dicyɑ̈ngɑni ki tegø men-ɑ ɑ́tyɑme Yɑbïn rɑ̈ɑ̈dh Kɑnɑɑn. 
JDG.4.24	Tyëng Isrɑil ɑ́kedh ge ótëngø ki mendwøng, kɑ̀ nyïɑ̈ggi gen, gïti kɑ ɑ́tyɑm gen Yɑbïn, kɑ gø nɑ̈g gen.
JDG.5.1	Debörɑ̀ geki Bɑrɑk wɑ̈d Abinoɑm ɑ́wör ki wörø men kì cyɑ̈ngɑni kinni:
JDG.5.2	Lenhu Jwøng-ɑ Ácwɑ̈ɑ̈j!
JDG.5.2	Liny ɑ́pej yi pëjji Isrɑil,
JDG.5.2	ji ri gen ɑ́muuj gen keti gen ki medi pëëth,
JDG.5.3	Lïng wun, wun ɑ rɑ̈nhì!
JDG.5.3	Kyën wun yïthhi wun, wun ɑ jɑgg.
JDG.5.3	Yɑ ówör kì bøli Jwøng-ɑ Ácwɑ̈ɑ̈j, yɑ othumø ki thøm,
JDG.5.3	yɑ otugø kì bøli Jwøøg Isrɑil, Jwøng-ɑ Ácwɑ̈ɑ̈j.
JDG.5.4	Keny-ɑ ɑ́dhwöödh, yïn ɑ Jwøng-ɑ Ácwɑ̈ɑ̈j kì kïtti Seir,
JDG.5.4	kɑ yï ókedhø kì piny Edöm,
JDG.5.4	piny ɑ́nhɑ̈nhi kɑ kødh ódëëmø,
JDG.5.4	ngee, pï ɑ́ceg ì bɑɑw kì piny ge kɑ̈ɑ̈l-ɑ yethi pøøl.
JDG.5.5	ge ɑ́nhɑ̈nhi kì bøli Jwøøg Isrɑil, Jwøng-ɑ Ácwɑ̈ɑ̈j.
JDG.5.6	Kì yethi cyɑ̈nggi Cɑmgɑr wɑ̈d Anɑth,
JDG.5.6	kí yethi cyɑ̈nggi Yɑil,
JDG.5.6	yëëth ɑ́wiy ki cɑɑdhø,
JDG.5.6	wëll ɑ́kɑ̈ll-ɑ pɑ̈l.
JDG.5.7	Myërri Isrɑil ɑ́wiy,
JDG.5.7	ge ɑ́bëëd ge lïïwø
JDG.5.7	gïti kɑ ɑ́dhwödhɑ yɑ Debörɑ̀, yɑn ɑ́ meyi Isrɑil.
JDG.5.8	Keny-ɑ ɑ́kɑ̈bbi gen ki jwögg mø nyɑ̈n,
JDG.5.8	liny nuti wɑ̈nhi dhøggi kɑ̈ddi gen?
JDG.5.8	Ádɑ kwöd wɑlɑ̀ tøng mɑ ɑ́lidh kì yï jø Isrɑil,
JDG.5.8	ki kwɑnni gen gɑ ɑ́lïp pyɑ̈r ɑ́ngwen?
JDG.5.9	Pyëwɑ ying-ɑ kömi pëjji Isrɑil
JDG.5.9	møg-ɑ ɑ́muuj ri gen kì kelli ji.
JDG.5.9	Lenhu Jwøng-ɑ Ácwɑ̈ɑ̈j!
JDG.5.10	Lïng wun, wun ɑ tyëng-ɑ cyɑ̈dhi kì kömi ɑderr-ɑ kïddi gen tɑr,
JDG.5.10	wun ɑ bëëdø kì kömi ódïïb,
JDG.5.10	kí wun ɑ cyɑ̈dhi tyelli wun!
JDG.5.11	Lïngu cwɑggi tyëng-ɑ wör kì kömi yïïthi pï,
JDG.5.11	ge wör-ɑ wörri tyɑ̈mø men-ɑ ɑ́muuj yi Jwøng-ɑ Ácwɑ̈ɑ̈j.
JDG.5.11	Tyɑ̈m-ɑ ɑ́tyɑ̈ɑ̈m jølinye!
JDG.5.11	Akedhi jii Jwøng-ɑ Ácwɑ̈ɑ̈j wɑ̈g kì yethi kɑ̈ddi gen.
JDG.5.12	Pyëjjí, Pyëjjí, Debörɑ̀,
JDG.5.12	Pyëjjí! Gönyí ki wörø!
JDG.5.12	Pödhí bølí Bɑrɑk wɑ̈d Abinoɑm,
JDG.5.12	køøl ɑmɑggí.
JDG.5.13	Kɑ ji-ɑ ɑ́mïdhi dhøggi gen, bï-ɑ yï jɑggi gen;
JDG.5.13	jii Jwøng-ɑ Ácwɑ̈ɑ̈j ɑ́bï yïe ri gen gwiir gen kipe liny,
JDG.5.14	Ge ɑ́bï kì Eprɑim ge kedh-ɑ yij tör,
JDG.5.14	ge kedh-ɑ bɑng gøl Ben Yɑmïn geki jie.
JDG.5.14	Pëjji liny ɑ́bï ge kɑ̈ɑ̈l-ɑ Mɑkir,
JDG.5.14	gøl Dhebulun ɑ pyejji liny.
JDG.5.15	Pëjji Isɑkɑr ɑ́bï geki Debörɑ̀,
JDG.5.15	Isɑkɑr ɑ́bï kɑ Bɑrɑk obëënø thyew,
JDG.5.15	ge ɑ́pödhi bɑnge kì yij tör.
JDG.5.15	De tyëng gøl Ruben ri gen pɑ̈ngi gen,
JDG.5.15	rummi gen ɑ́dhɑ̈li rëbø kipe kedhi be liny.
JDG.5.16	Gede ɑ döngi gen cyɑ̈n kí dyëg?
JDG.5.16	Kipe kinni o ge lïngi gen cwɑggi jøkwɑ̈yø møg-ɑ kwølli dyëg?
JDG.5.16	Ngee, tyëng gøl Ruben ɑ́bëëd ri gen pɑ̈ngi gen,
JDG.5.16	rummi gen ɑ́dhɑ̈li rëbø kipe kedhi be liny.
JDG.5.17	Tyëng gøl Gɑd ɑ́döng ge obëëdø kì løøg Nɑm Urdun kì wɑɑng cyɑ̈ɑ̈ng mwøl,
JDG.5.17	Adöng tyëng gøl Dɑn kì buti sɑpïnnì.
JDG.5.17	Tyëng gøl Aceer ɑ́cöög gɑ̈d,
JDG.5.17	ge ɑ́cög ge bëëd ɑ thɑ̈ngi nɑm.
JDG.5.18	De gøl Dhebulun geki gøl Nɑptɑlì,
JDG.5.18	ge ɑ́böyi ki kedhi be liny.
JDG.5.19	Rɑ̈nhì ɑ́bï kɑ ge ónyïɑ̈ggø kì Tɑɑnɑk,
JDG.5.19	kì kömi Nɑm Megidø,
JDG.5.19	Rɑ̈nhi Kɑnɑɑn ɑ́nyïɑ̈ggi,
JDG.5.19	de bong ngyënyø ɑ́tegø mɑ ɑ́kɑ̈l yi gen.
JDG.5.20	Kyell ɑ́nyïɑ̈ggi kì mɑl,
JDG.5.20	keny-ɑ ɑ́kedh gen ge bɑ̈ɑ̈n-ɑ mɑl
JDG.5.20	ge ɑ́nyïɑ̈ggi ki Siserɑ̀.
JDG.5.21	Ge ɑ́wøøj Nɑm Kicön yi bɑɑyø,
JDG.5.21	eni Kicön nɑm-ɑ göjji bøle
JDG.5.21	Yɑ ópödhi bølɑ ki tegø!
JDG.5.22	Kɑ kyënyì bï-ɑ köme ge óbeddø,
JDG.5.22	e piny omɑ̈rrø yi gen.
JDG.5.23	Wëywöni Wë okööbø kinni,
JDG.5.23	“Gøøj cyën kömi tyëng-ɑ bëëdø kì Merödh!
JDG.5.23	Mɑ́ ge nuti bëën be kønyi Wë
JDG.5.23	ki nyɑɑg ki tyëngmɑ̈ɑ̈nø møg-ɑ teg.”
JDG.5.24	Ngɑn-ɑ ree di gyëdh mø døngø kì kelli tyëng-ɑ mɑ̈nn,
JDG.5.24	bɑ Yɑil cï Keber jɑl Ken,
JDG.5.24	en ɑ gyëdhhe døngø kibøli gyëdhhi tyëng-ɑ mɑ̈nn
JDG.5.24	møg-ɑ bëëdø kì yethi kemmì.
JDG.5.25	Siserɑ̀ ɑ́cwøl-ɑ pï, de ɑ́mëgge’ cɑg;
JDG.5.25	ɑ́mëgge cɑg ɑdïng kì yij lwøøl jɑgg.
JDG.5.26	Piji kemɑ̀ ɑ́kwɑnye ki cingi cɑɑme,
JDG.5.26	o pyëdh ying-ɑ cingi kyëje.
JDG.5.26	Pijø ɑ́gure thɑ̈ngi Siserɑ̀, kɑ wïje ópyëdø,
JDG.5.26	pijø ɑ́gure kɑ twïy-ɑ wɑ̈g kì thɑ̈nge tung-ɑ kyeelø.
JDG.5.27	Ápɑ̈ɑ̈dh cønge këële’ piny,
JDG.5.27	ɑ́pɑ̈dhi dhø tyelli Yɑil;
JDG.5.27	Cønge ɑ́rume piny kì bøle kɑ ópɑ̈ɑ̈dhø;
JDG.5.27	ɑ́pɑ̈ɑ̈dh e kegø, kɑ cöög-ɑ kenyɑni.
JDG.5.28	Meyi Siserɑ̀ nenn-ɑ wɑ̈g kì ɑwɑj;
JDG.5.28	ɑ́mëddi kì ngɑ̈ɑ̈j wini ɑwɑj, ɑryeere kinni,
JDG.5.28	“Ede yɑ̈ye ɑ cöge e pɑ jwɑn wɑ̈nhø?
JDG.5.28	Gede kyënye ɑ dhɑ̈li gen ki dwöögø?”
JDG.5.29	Alöggi nyɑn-ɑ wïje pel kì kelli bɑ̈ngge,
JDG.5.29	kɑ löggɑni nyi cigi jølø yi meyi Siserɑ̀ e köbb-ɑ ree kinni,
JDG.5.30	“Ge nudd ge ócunggø ki jɑmmì møg pɑ̈ngi,
JDG.5.30	nyɑnɑjur ɑ́kyel wɑlɑ̀ ɑ́ryew ɑ mëggi jɑl-liny ɑ́kyel,
JDG.5.30	o ógudhi kïdd-ɑ myër ɑ mëggi Siserɑ̀,
JDG.5.30	ógudhi kïddì møg-ɑ ókwenø kì wɑ̈thi tùngi gen bɑ møgɑ.”
JDG.5.31	Yïn ɑ Jwøng-ɑ Ácwɑ̈ɑ̈j, wiy tyëngmɑ̈ɑ̈nø bënn thøw gen kinøw,
JDG.5.31	de wiy tyëng-ɑ mɑɑr yïn mëëny gen ni cɑ̈ng me ceg tuulø!
JDG.5.31	Abëëd pödhø ki mër ki runn pyɑ̈r ɑ́ngwen.
JDG.6.1	Kɑ tyëng Isrɑil cig-ɑ gwøg ki gïnrɑj kì bøli Jwøng-ɑ Ácwɑ̈ɑ̈j, ɑcïb gen cinggi tyëng Midyɑn yi Jwøng-ɑ Ácwɑ̈ɑ̈j, kɑ ge jɑɑg yi gen ki runn ɑ́bïryew. 
JDG.6.2	Tyëng Midyɑn ɑ́bëëd ge teg kibøli tyëng Isrɑil, ɑdøøg tyëng Isrɑil be pɑ̈nnø yi gen kì yethi órøggi kïttì, kí kɑ̈jj-ɑ bɑ gødd. 
JDG.6.3	Kenyi rum tyëng Isrɑil ki kɑ̈g ki byelli gen, tyëng Midyɑn, kí tyëng Amɑlek, kí jurr-ɑ wɑɑng cyɑ̈ɑ̈ng mwøl nyii bëënø kɑ ge pɑ̈ɑ̈r-ɑ köme. 
JDG.6.4	Ge nyii guddø ki kɑɑl kì Isrɑil, kɑ jɑmmì nyi kwɑny yi gen gïti buti Gɑdhɑ̀ kì wɑɑng wurlwɑl. Byel nyii kɑ̈ɑ̈lø yi gen, kí jɑmmì bënn, dyëg kí dhög, kí ɑderr, tyëng Isrɑil nyi wiy yi gen kɑ kɑ̈j. 
JDG.6.5	Ge nyii bëënø kí dhögi gen, kí kemmi gen, ge nɑ bɑ̈nyø. Gen kí ɑmɑlli gen, ge pɑ cuggi kwɑnø. Ge nyii bëënø kɑ pödhø ryɑ̈g yi gen. 
JDG.6.6	Kɑ tyëng Isrɑil nyingi gen guud yi tyëng Midyɑn, ɑywøøg gen kö Jwøng-ɑ Ácwɑ̈ɑ̈j.
JDG.6.7	Keny-ɑ ɑ́ywøøg tyëng Isrɑil kö Jwøng-ɑ Ácwɑ̈ɑ̈j, kinni o gï yiele kì cinggi tyëng Midyɑn, 
JDG.6.8	ge ɑ́ödi yi Jwøng-ɑ Ácwɑ̈ɑ̈j, Jwøøg Isrɑil, ki jɑltöng men köbbi gen kinni, “Yɑn ɑ ɑ́kɑ̈ɑ̈l wun wɑ̈g kì Rïp, kì yij bɑ̈ɑ̈ngø. 
JDG.6.9	Wu ɑ́yielɑ kì cinggi tyëng Rïp, kí cinggi ji-ɑ ɑ́nyïɑ̈ggi ki wun bënn. Tyëngɑni ɑ́cyeddɑ kì bøli wun, kɑ piny gen mëggɑ wun. 
JDG.6.10	Wu ɑ́köbbɑ kinni, ‘Yɑ bɑ Jwøøg wun, Jwøng-ɑ Ácwɑ̈ɑ̈j, jwöggi tyëng Amör, ɑ piny gen bëëd yi wun ko mɑlli wun.’ De kwøbbɑ nuti lïngi wun.”
JDG.6.11	Abëën wëywöni Jwøng-ɑ Ácwɑ̈ɑ̈j, kɑ pëgg-ɑ thɑ óthurø kì Óprɑ̀, yɑnhɑni bɑ mi Yöɑc kì gøl Abiedher. Gideon, wɑ̈de ɑ́bëëd e opödø ki gemè kì bur men-ɑ yije nyi bïïj ki møgi oløg, e kɑnn-ɑ ree kipe ólidh yi tyëng Midyɑn. 
JDG.6.12	Acwöb wëywöni Jwøng-ɑ Ácwɑ̈ɑ̈j kì bøli Gideon, kɑ gø köbbe kinni, “Yï ómïdhi yi Jwøng-ɑ Ácwɑ̈ɑ̈j, nyelteg!”
JDG.6.13	Alöggi Gideon kinni, “Keløg Jwøng-ɑ Ácwɑ̈ɑ̈j nudd wø mïdhe’ mïdhø, ede gïg ni møg bënn ɑ cwöb gen kiper wøn, wuö? Gïïngɑ̈ngø bënn møg-ɑ ɑ́gögge kweyyi wøn, kɑ wø wɑ̈jji yi gen, gïgɑni ying-ɑ keny? Bɑ Jwøng-ɑ Ácwɑ̈ɑ̈j ɑ ɑ́kɑ̈ɑ̈l kweyyi wøn wɑ̈g kì Rïp kidyër? De ɑnɑn Jwøng-ɑ Ácwɑ̈ɑ̈j wø ɑ́wiye cinggi tyëng Midyɑn.”
JDG.6.14	Codhe, ɑköbbii yi Jwøng-ɑ Ácwɑ̈ɑ̈j kinni, “Kedh ki tegí bëne, kɑ tyëng Isrɑil yieel kì cinggi tyëng Midyɑn. Bɑ yɑn kiriɑ ɑ ör yïn.”
JDG.6.15	Apyëjii yi Gideon kinni, “Isrɑil óyiel yi yɑn kidï, wuö? Gøl wøn bene gøl-ɑ pëddi nyøødhø kì kelli kɑ̈lli gøl Mɑnɑsè kì Isrɑil, o bɑ yɑn ɑ thinh kì gøl wøn.”
JDG.6.16	Alöggi Jwøng-ɑ Ácwɑ̈ɑ̈j kinni, “Yï ókøny yi yɑn, kɑ tyëng Midyɑn tyɑm yi yïn, ge nɑ dhɑnhø ɑ́kyel yøw.”
JDG.6.17	Kɑ møge løøg yi Gideon kinni, “Keløg pyëwí med ki yɑn, nëngí yɑn ki ngïji me nyodh kinni yï bɑ Jwøng-ɑ Ácwɑ̈ɑ̈j.” 
JDG.6.18	Akööbe kinni, “Døj, bëëd yï ko kedh gïti keny-ɑ ódwöögɑ yɑ ókɑ̈ddø ki gëëdhi.”
JDG.6.18	Kɑ wëywönɑni okööbø kinni, “Yɑ óbëëdø gïti keny-ɑ ódwöög.”
JDG.6.19	Akedhi Gideon gøle, kɑ otɑ̈dø ki nyɑ ónywøg, kɑ kïllì pyɑ̈rø mø møng-ɑ búr gemè nyöme, kɑ gø bule ɑ́ ópùni olwëny, ɑkïdhe rïngø yij ɑ́ridh kɑ cwɑyø kïdhe yij dɑg, kɑ gï muuje wëywöni Jwøng-ɑ Ácwɑ̈ɑ̈j kì thɑ óthurø, kɑ gï mëgge gøn. 
JDG.6.20	Aköbbii yi wëywödø kinni, “Cïb rïngø geki ópun kömi kït men, kɑ cwɑyø køny kömi gen.” Agwøøg møgɑni ceth yi Gideon. 
JDG.6.21	Kɑ wëywödø, rïngø geki ópun nywɑle ki leeb lonh-ɑ kɑ̈lle kì cinge. Alyel mɑc kì ri kït, kɑ rïngø geki ópun rɑ̈be. Kɑ wëywödø ólɑ̈ɑ̈nyø kì bøle.
JDG.6.22	Keny-ɑ ɑ́ngijii yi Gideon kinni bɑ wëywöni Jwøng-ɑ Ácwɑ̈ɑ̈j, ɑbwøge kɑ ogɑ̈ɑ̈yø kinni, “Möy! Wuö Jwøng-ɑ Ácwɑ̈ɑ̈j! Wëywöní ɑ́lidhɑ, kɑ nyingi wøn kyëël wøn ki en!”
JDG.6.23	De ɑ́köbbi yi Jwøng-ɑ Ácwɑ̈ɑ̈j kinni, “Bëëd ki mër, yï ko böggi, yï pɑ thøw!” 
JDG.6.24	Codhe, ɑgëddi Jwøng-ɑ Ácwɑ̈ɑ̈j ki këli lɑm yi Gideon, kɑ kenyɑni cɑge ɑ́, “Jwøng-ɑ Ácwɑ̈ɑ̈j bɑ mër.” (Këlɑni nudd e ócungø kì Óprɑ̀ pɑɑ gøl Abiedher gïti dicyɑ̈ngtïn).
JDG.6.25	Kì wɑ̈rɑni, ɑköbbi Gideon yi Jwøng-ɑ Ácwɑ̈ɑ̈j kinni, “Kwɑny wɑɑdh wïyí geki wɑdh megø, me runne bɑ ɑ́bïryew, kɑ këli lɑm mi Bɑɑl, men-ɑ bɑ mi wïyí cøør piny, kɑ ngïjji jwøng-ɑ dhɑjø, Aceerɑ̀ men-ɑ bute toor piny. 
JDG.6.26	Kɑ Jwøgí, Jwøng-ɑ Ácwɑ̈ɑ̈j gëddí ki këli lɑm me myëër kì kömi lɑ̈mɑni. Kɑ wɑnh-ɑ pɑth ki mi wïyí kwɑɑny, kɑ rɑ̈ɑ̈b bëne ɑ́ gëëdhi, gwøg ngïji Aceerɑ̀ men-ɑ ɑ́tor yi yïn ɑ́ yugg.” 
JDG.6.27	Codhe, ɑkɑ̈bbi Gideon ki ji pyɑ̈rø kì kelli bɑ̈ngge, ɑgwøge møg-ɑ ɑ́köbbii yi Jwøng-ɑ Ácwɑ̈ɑ̈j. Møg-ɑ ɑ́kwøb yi Jwøng-ɑ Ácwɑ̈ɑ̈j ɑ́gwøg yi en kì wɑ̈r, mɑ́ e ɑ́bëëd e óböggø yi tyëng gøl gen, kí tyëng kɑɑl.
JDG.6.28	Kì mwøl dhuki, keny-ɑ ɑ́dhwödh tyëng kɑɑl, ɑyuud gen këli lɑm mi Bɑɑl geki ngïji Aceerɑ̀ men-ɑ bute ge ótoor piny, o wɑnh-ɑ pɑth ki mi wïye órɑ̈bø ɑ́ gëëdhi kì kömi këli lɑm men-ɑ ɑ́ger. 
JDG.6.29	Kɑ ji ri gen pyënyi gen kinni, “Á men ɑ ɑ́gwøg gïn ni men?” Apëëj gen, kɑ yod yi gen kinni bɑ Gideon wɑ̈d Yöɑc ɑ göögø kinøw. 
JDG.6.30	Aköbbi Yöɑc yi gen kinni, “Kɑ̈ɑ̈l wɑ̈dí wɑ̈g keny, o nɑ̈g yi wøn! Këli lɑm mi Bɑɑl ɑ́cøøre piny, kɑ ngïji Aceerɑ̀ men-ɑ bute toore piny.”
JDG.6.31	Aköbbi ji bënn møg-ɑ ɑ́dhwödh ki liny kipere, yi Yöɑc kinni, “Wu nyïɑ̈ggi kɑ per Bɑɑl? Wu cwɑg-ɑ en? Ngɑn-ɑ ónyïɑ̈ggi kipere ónɑ̈g kì mwøl dhuki! Keløg Bɑɑl bɑ jwøg, wiy nyɑɑge linye, mɑ́ e bɑ këli lɑme ɑ ɑ́cøøre piny.” 
JDG.6.32	Acɑɑg Gideon yi gen dicyɑ̈ngɑni ɑ́ Yerubɑɑl, mɑ́ Yöɑc ɑ́kööb kinni, “Wiy Bɑɑl nyïɑ̈gge ki Gideon, mɑ́ en ɑ ɑ́cøør kële piny.”
JDG.6.33	Arëbi tyëng Midyɑn, kí tyëng Amɑlek, kí jurr-ɑ wɑɑng cyɑ̈ɑ̈ng mwøl, kɑ ge kɑdh-ɑ løøg Nɑm Urdun, kɑ ri gen cøng gen kì Töör Yidhriil. 
JDG.6.34	Abëën wëyi Jwøng-ɑ Ácwɑ̈ɑ̈j ri Gideon, kɑ kɑng kodhe e cwøl-ɑ tyëng gøl Abiedher, kinni bï gen bɑnge. 
JDG.6.35	Aöde myërri kɑ̈lli Mɑnɑsè ryeet ki tyëngwöödø e cwøl-ɑ gïn kinni bï gen bɑnge. Kɑ öd-ɑ yï gøl Aceer, kí gøl Dhebulun, kí gøl Nɑptɑlì. Abëën gen kɑ ge órëbø ki gøn.
JDG.6.36	Codhe, ɑköbbi Jwøk yi Gideon kinni, “Yï okööbø kinni ce yɑ ógwøøg ngɑn yiel Isrɑil, 
JDG.6.37	døj, yɑn ɑ cïb yëyy piny yij rɑri gemè èn; keløg thöjj óying mø nud kì ri yëyy, de piny óbëëd e thwøwø, bene en ɑ óyodɑ en kinni Isrɑil óyiel yi yïn kì riɑ.” 
JDG.6.38	Acwöb gen ceth. Kì mwøl dhuki, ɑbiij yëyy yi Gideon, kɑ lwøl opɑ̈ngø yi pïg-ɑ ɑ́bïïje wɑ̈g kì ri yëyy. 
JDG.6.39	Aköbbi Jwøk yi Gideon kinni, “Yï ko mɑg yi liny ki yɑn. Wiy yɑ cigɑ kwøb kinni, wiy yëyy keti gen bëëd ge thwøwø, kɑ wiy piny bëne bëëde e thij yi thöjj.” 
JDG.6.40	Agwøøg møgɑni ceth yi Jwøk kì wɑ̈rɑni. Dhuki kì mwøl, yëyy thwøwø, dɑ́ piny kete ɑ thij yi thöjj.
JDG.7.1	Kɑ Yerubɑɑl, ɑ løg Gideon ókedhø kì mwøl geki jøge bënn, kɑ ge pëgg-ɑ kömi wɑɑng pïi Kɑröd. O tyëng Midyɑn ying-ɑ wɑɑng wuudø kì thɑ Kïti Morè kì yij tör.
JDG.7.2	Aköbbi Gideon yi Jwøng-ɑ Ácwɑ̈ɑ̈j kinni, “Jií gïïr kì yïɑ kipe tyɑmi tyëng Midyɑn. O Isrɑil cöge e pɑ thwøg kinni ɑ́yiel-ɑ yi tege kete. 
JDG.7.3	 Anɑn köbbí ji kinni, ‘Ke di dhɑnhø me yije kïïr yi wɑ̈ɑ̈rø, døøge pɑc, de wø óbëëdø kì Kïti Gilyɑd keny.’ ” Codhe, ɑdøg ji ɑ́lïp pyɑ̈r ɑ́ryew wïdɑ́ryew, kɑ ji ɑ́lïp pyɑ̈rø odöngø kí en.
JDG.7.4	De Jwøng-ɑ Ácwɑ̈ɑ̈j Gideon ɑ́köbbe kinni, “Ji nudd ge gïïr, kïdhí gen nɑm, ge óyieny yi yɑn, yï óköbbi yi yɑn kinni, dhɑnhø men kedhe, kɑ men ko kedh. Kɑ ngɑn-ɑ ókyer yi yɑn ko kedh.” 
JDG.7.5	Codhe, ɑkïdhe gïn nɑm. Kɑ köbbi yi Jwøng-ɑ Ácwɑ̈ɑ̈j kinni, “Dɑ̈ɑ̈ng ji møg-ɑ gɑ̈dø ki lebbi gen ni gwögg, ki ji møg-ɑ órum cøngi gen piny kɑ̀ mɑ̈dhi gen.” 
JDG.7.6	Amɑ̈dhi ji miy ɑ́dɑ̈g ki pï ge tömm-ɑ dhøggi gen ki cinggi gen. Kɑ møg-ɑ kyeelø ómɑ̈dhø ki dhøggi gen, ge ying-ɑ wɑ̈thi cøngi gen. 
JDG.7.7	Aköbbi Gideon yi Jwøng-ɑ Ácwɑ̈ɑ̈j kinni, “Wu óyiel yi yɑn kì cinggi tyëng Midyɑn kɑ ji miy ɑ́dɑ̈g møg-ɑ ɑ́mɑ̈dhi ki cingi gen, kɑ wiy ji møgɑk bënn døøg gen pɑc.” 
JDG.7.8	Codhe, ɑör tyëng Isrɑil møg-ɑ kyeelø bënn pɑc yi Gideon. Adöng ji miy ɑ́dɑ̈g keti gen, ɑ løg tyëng-ɑ ɑ́mïdhi jɑmmi liny kí kɑ̈ngì kì cinggi gen. Kì bøli kenyɑni kɑɑl tyëng Midyɑn ɑ́ying-ɑ yij tör.
JDG.7.9	Aköbbi Gideon yi Jwøng-ɑ Ácwɑ̈ɑ̈j kì wɑ̈rɑni kinni, “Dhwöödh, kedhí be pɑ̈ɑ̈r kömi kɑɑlɑni, mɑ́ e ɑ́cïbɑ cinggi wun. 
JDG.7.10	De keløg yï óböggø, kedhí kɑɑlɑni møti wuki Purɑ̀ bɑ̈ngí. 
JDG.7.11	Yï ólïngø ki møg-ɑ ókømmi yi gen, kɑ pyëwí ótëngø, kɑ yï kedh-ɑ be nyɑɑg ki gen.” Codhe, ɑkedh Gideon geki bɑ̈nge Purɑ̀ tøg kɑɑl tyëngmɑ̈ɑ̈nø. 
JDG.7.12	Tyëng Midyɑn, kí tyëng Amɑlek, kí jurr-ɑ wɑɑng cyɑ̈ɑ̈ng mwøl bënn pëggi yij tör, ge gïïr nɑ bɑ̈nyø. Amɑlli gen gïïr nɑ ɑyejø kì thɑ̈ngi nɑɑm omelø.
JDG.7.13	Gideon ɑ́wɑ̈dhi ceth, e jɑl megø köbb-ɑ mɑ̈dhe lɑ̈g mø lɑ̈g en kinni, “Yɑ ɑ́lɑ̈g-ɑ ópuun ceir e ngyëël-ɑ ree kɑɑlee, kɑ pɑ̈dh-ɑ kömi kemɑ̀. Kɑ kemɑni ópɑ̈ɑ̈dhø yije reeny en piny.”
JDG.7.14	Alöggi mɑ̈dhe kinni, “Bong gïjø megø këti, den-ɑ́ pili Gideon wɑ̈d Yöɑc jɑl Isrɑil. Midyɑn geki yɑye bëne ɑ́cïb cinge yi Jwøk!”
JDG.7.15	Keny-ɑ ɑ́lïngi lɑ̈ggɑni yi Gideon, kí gïn-ɑ wɑngi yi gen, ɑbøødhe ree piny, kɑ Jwøng-ɑ Ácwɑ̈ɑ̈j mɑle. Adøøge kɑɑl Isrɑil, kɑ jøge köbbe kinni, “Dhwödhu mɑl! Tyëng Midyɑn ɑ́cïb cingge yi Jwøng-ɑ Ácwɑ̈ɑ̈j!” 
JDG.7.16	Apɑ̈nge jøge, kwɑnni gen bɑ miy ɑ́dɑ̈g gɑ ɑkudd ɑ́dɑ̈g, ɑcïbe cinggi gen bënn ki kɑ̈ngì, kí puggì mø yethi gen di redhhi mɑc. 
JDG.7.17	Kɑ gï köbbe kinni, “Nennu yɑn, kɑ gïn-ɑ ógwøg yi yɑn keny-ɑ ówɑ̈dhɑ tøg kɑɑlɑni, gwøg wun. 
JDG.7.18	Keny-ɑ ókodh wøn kɑ̈ngi, wøki jøgɑ, kɑ kɑ̈ngi wun lony wun ki kodhø. Kɑ wu ryeer wun ki ngɑ̈ɑ̈j kɑɑl kinni, ‘Kipe Jwøng-ɑ Ácwɑ̈ɑ̈j geki Gideon!’ ”
JDG.7.19	Gideon kí jøge, kwɑnni gen bɑ miyø, ɑ́wɑ̈dhi tøg kɑɑlɑni kì dïwɑ̈r bøli keny-ɑ nyi wiil ji-ɑ kurø. Akodh gen kɑ̈ngì, kɑ puggì nɑ̈g gen. 
JDG.7.20	Alunyi ɑkudd-ɑ kyeelø ryeet ki kodhi kɑ̈ngi gen, kɑ puggi gen nɑ̈g gen. Atïng redhhi mɑc mɑl yi gen bënn ki cinggi cyɑ̈mmi gen, o kɑ̈ngì ying-ɑ cinggi këjji gen, ɑryeer gen kinni, “Pili Jwøng-ɑ Ácwɑ̈ɑ̈j geki Gideon!” 
JDG.7.21	Acungi jø Gideon kì tøggi kɑɑlɑni, ɑrengi tyëng Midyɑn ge okïïwø. 
JDG.7.22	Keny-ɑ ɑ́koodh kɑ̈ngì yi jø Gideon, ɑgöjji kɑɑlɑni kebbi ree ki pil yi Jwøng-ɑ Ácwɑ̈ɑ̈j. Arengi liny kuni Dhɑretɑn, kɑ ge gït-ɑ Bet Cïtɑ̀, kí kɑɑl Abel Mekölɑ̀, ɑ cyɑ̈gi ki Tɑbɑth.
JDG.7.23	Acwøøl tyëng kɑ̈lli Nɑptɑlì, kí gøl Aceer, kí gøl Mɑnɑsè, ɑcyeddi tyëng Midyɑn yi gen. 
JDG.7.24	Aöd Gideon ki tyëngwöödø e öd-ɑ myërri kïtti Eprɑim kinni, “Bïu be nyɑɑg ki tyëng Midyɑn, mɑgu kömi Nɑm Urdun geki nɑ̈mm-ɑ thønhø gïti Bet Bɑrɑ̀, o tyëng Midyɑn cög gen, ge pɑ kɑdhi løøgø.” Acøng jøgi Eprɑim ri gen kej ɑ́kyel kɑ ge pëgg-ɑ kömi Nɑm Urdun, geki nɑ̈mm-ɑ thønhø gïti Bet Bɑrɑ̀. 
JDG.7.25	Acyeddi tyëng Midyɑn kɑ jɑggi gen ryeet Oreb geki Dhiib, mɑg. Anɑ̈ɑ̈g Oreb kì ri Kïti Oreb. Kɑ Dhiib nɑ̈ɑ̈g keny-ɑ nyi biij oløøg Dhiib. Kɑ wïj Oreb geki wïj Dhiib muuj Gideon yi jøge, e ying-ɑ løøg Nɑm Urdun kì kuni wɑɑng cyɑ̈ɑ̈ng mwøl.
JDG.8.1	Aköbbi Gideon yi jø gøl Eprɑim kinni, “Yïde ɑ göggí wøn ki gïn ni men? Wøde ɑ bɑɑny wøn ki cwølø yi yïn keny-ɑ ɑ́kedhí be nyɑɑg ki tyëng Midyɑn?” Kɑ ge owërø’ en ki menteg.
JDG.8.2	De kwøbbi gen ɑ́løøg yi en kinni, “Gïn-ɑ ɑ́gwøg yi yɑn pɑ pɑ̈ɑ̈r ki men-ɑ ɑ́gwøg yi wun. Cɑgg ɑ́ gïjø me gwøøg wun e thiinh wu jø Eprɑim, pɑ pɑ̈ɑ̈r ki men-ɑ gwøg yi gøl Abiedher bëne. 
JDG.8.3	 Oreb geki Dhiib jɑggi Midyɑn ryeet ɑ́cïb cinggi wun yi Jwøk. Á gïn ɑ ɑ́gwøg yi yɑn ɑ lod gwøøg wun?” Kì bɑng keny-ɑ ɑ́kwøbe møgɑni, ɑkwööj pëthi gen.
JDG.8.4	Gideon ɑ́bëëd e pïdø geki jøge kwɑnni gen miy ɑ́dɑ̈g, keny-ɑ ɑ́bɑ̈ɑ̈n gen Nɑm Urdun, de ge ɑ́nudd ge ócyëddø ki liny Midyɑn. 
JDG.8.5	Keny-ɑ ɑ́wɑ̈dhe Suköth, ɑköbbe jø kɑɑlɑni kinni, “Thödhu jøgɑ ki gïncɑm. Ge ɑ́dhɑ̈ɑ̈r, o yɑ nudd yɑ cyedd-ɑ rɑ̈nhi Midyɑn; Dhebɑ̀ geki Dhɑlmunɑ̀.”
JDG.8.6	De ɑ́köbbi yi pëjji Suköth kinni, “Wøde ɑ thödhi wøn jøgí ki gïncɑm, o Dhebɑ̀ nuti mɑɑg yïn geki Dhɑlmunɑ̀?”
JDG.8.7	Aköbbi gen yi Gideon kinni, “Døj! Keny-ɑ ócïb Dhebɑ̀ geki Dhɑlmunɑ̀ cingɑ yi Jwøng-ɑ Ácwɑ̈ɑ̈j, wu ópwöd yi yɑn ki koodh kí otwelø.” 
JDG.8.8	Kɑ kedh-ɑ Penuel, ɑcige cwöd ki gïncɑm, de jø Penuel ɑ́kwøb-ɑ møg-ɑ ɑ́köbbii yi jø Suköth. 
JDG.8.9	Codhe, ɑköbbe gïn kinni, “Keny-ɑ ódwöögɑ ki tɑrø, ønbɑ̈r men-ɑ nyi koor kɑɑl wun ódhurɑ piny.”
JDG.8.10	Kì bøli kenyɑni Dhebɑ̀ geki Dhɑlmunɑ̀ ge ɑ́ying-ɑ Kɑrkör geki jøliny gen mø kwɑnni gen bɑ ɑ́lïp pyɑ̈rø wïdɑ́bïj. Jøg-ɑ ɑ́nɑ̈g, kwɑnni gen bɑ ɑ́lïp miyø kí pyɑ̈r ɑ́ryew. 
JDG.8.11	Akedhi Gideon yï Dhebɑ̀ geki Dhɑlmunɑ̀, e kɑ̈ll-ɑ tøg ryɑng, kì kuni wɑɑng cyɑ̈ɑ̈ng mwøl kì Nöbɑ̀ geki Yogbeɑ̀, ɑpɑ̈ɑ̈ye gïn piny. 
JDG.8.12	Arengi Dhebɑ̀ geki Dhɑlmunɑ̀, rɑ̈nhi Midyɑn ryeet, de ɑ́rengi bɑng gen kɑ gï mɑge, kɑ liny gen kedhhe.
JDG.8.13	Gideon wɑ̈d Yöɑc ɑ́dwöög kì be nyɑɑg e bï e kɑ̈ll-ɑ yuu Ëres. 
JDG.8.14	Kɑ ómɑ̈gø ki nyelthinh me kɑ̈ɑ̈l Suköth, kɑ gø pyënye, kɑ nyingi pëjjì geki jøgdøngi Suköth gwëdii yi nyelɑni, kwɑnni gen bɑ pyɑ̈r ɑ́bïryew wïdɑ́bïryew. 
JDG.8.15	Kɑ Gideon obëënø, ɑköbbe jø Suköth kinni, “Dhebɑ̀ geki Dhɑlmunɑ̀ ɑ keny èn, tyëng-ɑ́ per gen ɑ́yɑnyu yɑn wu okööbø kinni, ‘Wøde ɑ thödhi wøn jøgí ki gïncɑm, e Dhebɑ̀ geki Dhɑlmunɑ̀ nuti mɑɑg yïn?’ ” 
JDG.8.16	Amɑɑg jøgdøngi Suköth yi Gideon, kɑ gï pwöde ki koodh kí otwelø. 
JDG.8.17	Adhure ønbɑ̈r men-ɑ koor Penuel piny, kɑ jø kɑɑlɑni nɑ̈ge.
JDG.8.18	Kɑ Dhebɑ̀ geki Dhɑlmunɑ̀ pyëj yi en kinni, “Á jøg mø bëëdø kidï ɑ ɑ́nɑ̈g yi wun kì Tɑbör?”
JDG.8.18	Alöggi gen kinni, “Jøg mø pɑ̈r ki yïn, ge nɑ nyiirɑ̈dhh.”
JDG.8.19	Alöggi Gideon kinni, “Jøgɑni bɑ nyiimïɑ, meyi wøn ɑ́kyel. Yɑn ɑ köngi èn ki nyingi Jwøng-ɑ Ácwɑ̈ɑ̈j, Jwøng-ɑ Nëënø kinni, keløg ge pɑ di nɑ̈g yi wun, wu pɑ di nɑ̈g yi yɑn.” 
JDG.8.20	Aluge ree Yether, wɑ̈de nyel-ɑ kɑyø, ɑköbbe gøn kinni, “Kedh, nɑ̈g gen!” De Yether pile nuti wöödh en wɑ̈g kì yij bøj, mɑ́ e ɑ́bëëd e óböggø yi kɑ̀ nudd e thiinh.
JDG.8.21	Aköbbii yi Dhebɑ̀ geki Dhɑlmunɑ̀ kinni, “Bïí nɑ̈g wøn, yïn kirií, lɑ̈w nɑ̈gi wøn yi nyelteg ni wøn.” Codhe, ɑnɑ̈ɑ̈g gen yi Gideon, kɑ gïg-ɑ ódhyɑɑw muddi ɑmɑlli gen gï kwɑnye.
JDG.8.22	Aköbbi Gideon yi tyëng Isrɑil kinni, “Jɑɑg wøn, yïn kí wɑ̈dí kí kwɑrí, mɑ́ wø ɑ́yiel yi yïn kì cinggi tyëng Midyɑn.”
JDG.8.23	De ge ɑ́köbbi yi Gideon kinni, “Wu pɑ jɑɑg yi yɑn, wɑlɑ̀ wu pɑ jɑɑg yi wɑ̈dɑ. Wu jɑɑg-ɑ yi Jwøng-ɑ Ácwɑ̈ɑ̈j.” 
JDG.8.24	Aköbbe gïn kinni, “Dɑ gïjø ɑ́kyel me dwɑddɑ kì yï dhɑnhø bëne kì kelli wun kinni mëggu yɑn dhɑbbi yïthh møg-ɑ ɑ́kɑ̈ɑ̈l yi wun.” (Ábëëd ɑ́ kwöng kì yï tyëng kuni wɑɑng cyɑ̈ɑ̈ng mwøl eni rug ki dhɑbbi yïthh).
JDG.8.25	Alöggi gen kinni, “Pëthi wøn omedø ki mëggi gen yïn.” Codhe, ɑpëdhi gen piny ki ógødh, kɑ dhɑbbi yïthh møg-ɑ ɑ́kɑ̈ɑ̈l yi gen, leeng gen yij ógønhɑni. 
JDG.8.26	Agöög dhɑbbi yïthh møg-ɑ ɑ́yod yi Gideon ki gïn ni kïllì pyɑ̈r ɑ́ryew, o jɑmm-ɑ kyeelø; ɑ́cwecwelli yedh, kí yëll ɑ́tegg, kí ógudh-ɑ nyi rug yi rɑ̈nhi Midyɑn, kí jɑmm-ɑ nyi dhyɑɑw muddi ɑmɑl, ge nuti kwɑnø. 
JDG.8.27	Agöög dhɑmɑni ki ngïji yi Gideon, kɑ gø cïbe Óprɑ̀ kɑɑl gen. Awiy Jwøk yi tyëng Isrɑil bënn, kɑ ge døøg-ɑ be mɑlli ngïji menɑni kì kunɑni, kɑ ngïji menɑni ogöögø ki ɑ́kɑ̈lli kì cwɑggi Gideon kí gøl gen.
JDG.8.28	Tyëng Midyɑn ɑ́tyɑm yi Isrɑil, ɑcög gen wɑ̈thi gen nuti tïng gen këti. Abëëd pödhø ki mër ki runn pyɑ̈r ɑ́ngwen gïti kɑ ɑ́thøw Gideon.
JDG.8.29	Gideon wɑ̈d Yöɑc ɑ́døøg pɑɑ gen be bëëdø. 
JDG.8.30	Gideon wɑ̈dde ɑ́bëëd gɑ pyɑ̈r ɑ́bïryew, mɑ́ mɑ̈nne ɑ́bëëd ge gïïr. 
JDG.8.31	Ányöddi thyew ki wɑ̈d yi nyɑn-ɑ ɑ́kwɑnye kì Cekïm, ɑcɑge gøn ɑ́ Abimelek. 
JDG.8.32	Gideon wɑ̈d Yöɑc ɑ́thøw e yöø ki mendwøng, kɑ koony buti wïye Yöɑc kì Óprɑ̀, kɑɑl gøl Abiedher.
JDG.8.33	Keny-ɑ ɑ́rum Gideon ki thøø, ɑwiy Jwøk yi tyëng Isrɑil, kɑ ge døøg-ɑ be mɑlli Bɑɑl. Agwøg gen Bɑɑl Berit ɑ́ jwøøg gen. 
JDG.8.34	Kɑ Jwøng-ɑ Ácwɑ̈ɑ̈j Jwøøg gen, ɑ ɑ́yiel gen kì cinggi tyëngmɑ̈ɑ̈nø møg-ɑ ɑ́ying bɑdhhi gen, owïlø kì wɑ̈thi gen. 
JDG.8.35	Bong gïndøj mɑ ɑ́göggi gøl Gideon yi tyëng Isrɑil, kipe gïgdøj bënn møg-ɑ ɑ́gwøge kiper gen.
JDG.9.1	Abimelek wɑ̈d Yerubɑɑl ɑ́kedhi yï nɑ̈yye kì kɑɑl Cekïm, ɑköbbe gïn bënn kinni, 
JDG.9.2	i pyëj gen tyëng Cekïm bënn kinni, “Á men ɑ́ lɑ̈w ki jɑɑgi wun, wɑ̈ddi Yerubɑɑl gɑ pyɑ̈r ɑ́bïryew, wɑlɑ̀ lɑ̈w jɑɑgi wun yi dhɑnhø ɑ́kyel kì kelli gen? Rum wun kinni yɑ bɑ wɑɑd wun, wɑɑd nyöödø.” 
JDG.9.3	Aköbbi tyëng Cekïm bënn kipere yi nɑ̈yye, ɑkedhi pëthi gen kömi Abimelek, mɑ́ e bɑ ókɑ̈ɑ̈y gen. 
JDG.9.4	Anëngii yi gen ki ngyëny ɑ́tegg pyɑ̈r ɑ́bïryew kì kengi Bɑɑl Berit, kɑ ngyëny ɑ́teggɑni ngëëwe ki jøg mø bong per gen, jøgöj. Akedhi gen bɑnge. 
JDG.9.5	Kɑ kedh-ɑ gøl wïye kì Óprɑ̀, ɑnɑ̈ge nyiiwɑ̈n pyɑ̈r ɑ́bïryew, wɑ̈ddi Yerubɑɑl kì kömi kït ɑ́kyel. Kɑ bødh ɑ́ Yöthɑm wɑ̈d Yerubɑɑl nyel-ɑ thinh kete, mɑ́ e ɑ́pɑ̈ni. 
JDG.9.6	Kɑ tyëng Cekïm órëbø kí tyëng Bet Milö bënn, kɑ ge kedh-ɑ thɑ óthuri kwër kì Cekïm, ɑrøny gen Abimelek ɑ́ rɑ̈dh.
JDG.9.7	Keny-ɑ ɑ́köbbi Yöthɑm møgɑni, ɑyedhe oledh Kïti Geridhïm ɑryeere kinni, “Lïngu møgɑ, wun ɑ tyëng Cekïm, o mø wun ólony ki lïngø yi Jwøk thyew! 
JDG.9.8	Cyɑ̈ng ɑ́kyel yenh ɑ́cugi kipe rönyi ri gen ki rɑ̈dh me jɑɑg gen. Aköbbi gen dhetun kinni, ‘Bëëd yï bɑ rɑ̈ɑ̈dh wøn.’ 
JDG.9.9	Alöggi dhetun kinni, ‘Keløg yɑ orønyø yi wun, yɑ ceg-ɑ wïyø ki gwøg ki møwɑ; eni møw-ɑ nyi kwëër jwögg geki ji.’ 
JDG.9.10	Aköbbi ólɑm yi yenh kinni, ‘Bïí göög ki rɑ̈ɑ̈dh wøn.’ 
JDG.9.11	De ólɑm ɑ́löggi kinni, ‘Keløg wu ójɑɑg yi yɑn, yɑ ceg-ɑ wïyø ki nywølø ki nyigɑ nyig-ɑ med.’ 
JDG.9.12	Codhe, ɑköbbi oløg yi yenh kinni, ‘Bïí o yï bëëd yïn ɑ́ rɑ̈ɑ̈dh wøn.’ 
JDG.9.13	De oløg ɑ́löggi kinni, ‘Keløg wu ójɑɑg yi yɑn, yɑ ceg-ɑ wïyø ki gwøg ki møgø miɑ; eni møng-ɑ nyi mïni pëthi jwögg geki ji.’ 
JDG.9.14	Codhe cyee, ɑköbbi but yi yenh bënn kinni, ‘Bïí o yï bëëd yïn ɑ́ rɑ̈ɑ̈dh wøn.’ 
JDG.9.15	Alöggi but kinni, ‘Keløg wu dwɑdd-ɑ yɑn kidyër, o yɑ røny yi wun, yɑn ɑ́ rɑ̈ɑ̈dh wun, bïu tïbɑ. De keløg wu óbɑ̈nyø, bɑ̈ddɑ, bɑ̈dd-ɑ pɑ̈ng yi koodh óceg ì pɑɑt ki mɑc, kɑ yenh sɑndɑl mø Lubnɑn rɑ̈be.’ ”
JDG.9.16	Kɑ Yöthɑm cig-ɑ kwøb kinni, “Anɑn dɑ gɑ̈nø, kí tɑri pëëth kì yï wun, kɑ̀ røny wun Abimelek ɑ́ rɑ̈dh? Gideon ɑ́di wørø yi wun, kɑ pɑrri wun, kɑ gøle göggi wun ki gïndøj men-ɑ myër ki en? 
JDG.9.17	Nyi rum wun kinni wïyɑ ɑ́nyïɑ̈ggi kɑ per wun. Thøø ɑ́bøye kipe yieli wun kì cinggi tyëng Midyɑn. 
JDG.9.18	De wu ɑ́yöd wu töng-ɑ ri gøl wïyɑ dicyɑ̈ngtïn. Anɑ̈g wun wɑ̈dde gɑ pyɑ̈r ɑ́bïryew kì kömi kït ɑ́kyel kipe Abimelek wɑ̈de, ɑ meye bɑ ɑkwɑny, mɑ́ e bɑ ókɑ̈ɑ̈y wun, ɑgwøgii yi wun ɑ́ rɑ̈ɑ̈dh Cekïm. 
JDG.9.19	De ɑnɑn, keløg gïn-ɑ ɑ́göggi Gideon kí gøle yi wun dicyɑ̈ngtïn, gwøøg wun kɑ tɑri pëëth, wu óbëëdø ki medi pëëth wuki Abimelek. 
JDG.9.20	De keløg e pɑth ki tɑri pëëth ɑ göög wun, mɑc óceg ì pɑɑt kì ri Abimelek, kɑ jø Cekïm geki jø Bet Milö rɑ̈be. O mɑc óceg ì pɑɑt kì ri jø Cekïm geki jø Bet Milö, kɑ Abimelek rɑ̈be.” 
JDG.9.21	Arengi Yöthɑm kɑ kedh-ɑ be bëëdø kì Biir, mɑ́ e ɑ́bëëd e óböggø yi Abimelek ówɑ̈n.
JDG.9.22	Ajɑɑg Isrɑil yi Abimelek ki runn ɑ́dɑ̈g. 
JDG.9.23	Aör wëy mø rijjø kɑɑm Abimelek geki jø Cekïm yi Jwøk, kɑ ge ómɑ̈nø ki ri gen, kɑ ge ogöögø liny ki gøn. 
JDG.9.24	Gïnɑni ɑ́cwöb kì kɑɑm Abimelek geki pëjji Cekïm møg-ɑ ɑ́cïïjii ki gwøgi orøng-ɑ ɑ́nɑ̈ge nyiiwɑ̈n, wɑ̈ddi Yerubɑɑl gɑ pyɑ̈r ɑ́bïryew kipe kinni o kɑ̈jji cu gen col. 
JDG.9.25	Acïb jøg mø kurø wïj kït mɑl yi pëjji Cekïm, kɑ jɑmmi tyëng-ɑ kɑ̈lli yöö nyi kɑb yi gen. Kɑ møgɑni köbbi Abimelek.
JDG.9.26	Awɑ̈dhi Gɑɑl wɑ̈d Ebed bëënø e bï-ɑ Cekïm geki nyiimen, kɑ kwøbbe yïëy yi pëjji Cekïm. 
JDG.9.27	Akedhi gen wɑ̈g bënn yethi bɑ̈ggi gen, kɑ ge opunø ki nywøli oløg, ɑgöggi gen ri gen ki møgø kɑ ge otugø. Akedhi gen be cɑm kí mɑdh kì yij kengi jwøøg gen, ɑkööb gen kì kenyɑni kì ri Abimelek, e obenyø yi gen. 
JDG.9.28	Kɑ Gɑɑl wɑ̈d Ebed okööbø kinni, “Abimelek ɑ́ men? O wɑ tyëng Cekïm, wɑ ceg bëëd ɑ dï, ɑ jɑɑge wɑ? Pɑth ki wɑ̈d Yerubɑɑl, o pɑth ki Dhebul ɑ bɑ ókwøme? Wɑde ɑ göög wɑ kipere? Gɑ̈nni wɑ kweyee Amör, ɑ ree ɑ́kɑ̈ɑ̈l yi gølee! 
JDG.9.29	Keløg ji møg di pyejj-ɑ yi yɑn, Abimelek di nɑ̈g yi yɑn. Abimelek di köbbɑ kinni, ‘Cwööl linyí bëne, kɑ yï bïí be nyɑɑg!’ ”
JDG.9.30	Møg-ɑ ɑ́kwøb yi Gɑɑl wɑ̈d Ebed, keny-ɑ ɑ́lïngi gen yi Dhebul jɑngi kɑɑlɑni, kɑ pyëwe ceg-ɑ rënyø ki menrɑj. 
JDG.9.31	Aöde yï Abimelek kì Arumɑ̀ ki wöödø kinni, “Gɑɑl wɑ̈d Ebed geki nyiimen ɑ́bï Cekïm, o yï pɑ wëggi bëën kɑɑl yi gen. 
JDG.9.32	De bïí wuki jøgí kì wɑ̈r, kɑ wu pɑ̈ni wun kì yethi pwödh. 
JDG.9.33	Kɑ wu dhwönhi wun kì mwøl ri tuuli cɑ̈ng, kɑ wu pɑ̈ɑ̈r wun kömi kɑɑl. Keny-ɑ óbëën Gɑɑl geki jøge be nyɑɑg ki yïn, kɑ ge pwööd piny.”
JDG.9.34	Codhe, kɑ Abimelek geki jøge bënn ódhwönhø kì wɑ̈r, ɑpɑ̈ni gen kì pɑ̈l kì buti Cekïm gɑ dhøg ɑ́ngwen. 
JDG.9.35	Kɑ Gɑɑl wɑ̈d Ebed obëënø, kɑ ócungø kì dhø döri kɑɑl. Keny-ɑ ɑ́lidhii yi Abimelek geki jøge, ɑdhwödhi gen mɑl kì kɑ̈jj-ɑ ɑ́pɑ̈ni yi gen. 
JDG.9.36	Keny-ɑ ɑ́liidh gen yi Gɑɑl, ɑköbbe Dhebul kinni, “Lïdhí, dɑ ji mø bï ge kɑ̈ɑ̈l-ɑ wɑ̈thi kïttì.”
JDG.9.36	Alöggi Dhebul kinni, “Tïbbi kïttì ɑ nenni yi yïn ge nɑ ji.”
JDG.9.37	Acigi Gɑɑl kwøb kinni, “Lïdhí, ji ɑ bï ɑcɑ̀ ge kɑ̈ɑ̈l-ɑ wɑ̈thi kïttì. O ɑkud megø kɑ̈ɑ̈l-ɑ ri óthur-ɑ thɑre nyi rɑ̈ɑ̈ng yi ɑ́jwöggì.”
JDG.9.38	Kɑ köbbi yi Dhebul kinni, “Athwøgí ɑ́gøn en ɑnɑn? Pɑth ki yïn ɑ ɑ́kööb kinni, Abimelek bɑ men ɑ jɑɑge wɑ? Bene liny-ɑ ɑ́benyi yi yïn ɑnɑn. Kedh nyïɑ̈ggí ki en!” 
JDG.9.39	Codhe, ɑpeej tyëng Cekïm yi Gɑɑl, kɑ ge ónyïɑ̈ggø ki Abimelek. 
JDG.9.40	Kɑ Gɑɑl cyeddi gïti dhø pöör yi Abimelek, kɑ ji mø gïïr ri gen kedhi yi kedd. 
JDG.9.41	Abëëd Abimelek kì Arumɑ̀, kɑ Gɑɑl geki nyiimen cyeed wɑ̈g yi Dhebul kì Cekïm.
JDG.9.42	Dhuki, ɑlïng Abimelek kinni i tyëng Cekïm dwɑdd-ɑ kedhi wɑ̈g yethi pwödh. 
JDG.9.43	Codhe, ɑkɑ̈ɑ̈le jøge gï pɑ̈ng en gɑ dhøg ɑ́dɑ̈g. Abuddi gen kì yethi pwödh. Keny-ɑ ɑ́lidhe ji ge bï-ɑ wɑ̈g kì kɑɑl, ɑpɑ̈ɑ̈r gen kömi gïn kɑ gï nɑ̈g gen. 
JDG.9.44	Kɑ Abimelek geki jøge reng-ɑ be mɑgi dhø döri kɑɑl, kedh ɑkudd ɑ́ryew reng-ɑ yethi pwödh be nɑ̈g ki ji. 
JDG.9.45	Kɑ liny tyëg-ɑ cɑ̈ng bëne e ónyïɑ̈ggø. Amɑɑg kɑɑl yi Abimelek, ɑnɑ̈ge jii kɑɑlɑni bënn. Atoore kɑɑl piny, kɑ piny wïwe ki omelø, (e lɑm-ɑ gøn kinni o cöge ɑ́ ryɑng).
JDG.9.46	Keny-ɑ ɑ́lïngi møgɑni yi jøg-ɑ bɑ pëjji kì Cekïm, ɑrengi gen be yieeli wëyi gen yij kengi Bɑɑl Berit, ønteg. 
JDG.9.47	Aköbbi Abimelek kinni ri gen cøng gen kì kunɑni. 
JDG.9.48	Codhe, ɑkedhe wïj Kïti Dhɑlmön geki jøge. Kɑ ókɑ̈bbø ki dørø, ɑngude ki yungø, kɑ gø cïbe wïj tøge. Aköbbe jøge kinni pyew gen, göög gen ki gïn ni men-ɑ ɑ́gwøge. 
JDG.9.49	Codhe, ɑngud dhɑnhø bëne ki yungø, ɑløg gen bɑng Abimelek kɑ yuggɑni röör gen kömi ønteg menɑni. Acwiny kenyɑni yi gen kí ji kì yije, kɑ ji othøø bënn kwɑnni gen bɑ ɑ́lïp ɑ́kyel, jøg-ɑ cwøw kí tyëng-ɑ mɑ̈nn.
JDG.9.50	Akedhi Abimelek Tebedh, kɑ kɑɑlɑni tyege, ɑmɑge gøn. 
JDG.9.51	Kunɑni ɑ́dɑ ønbɑ̈r me teg, o tyëng kɑɑlɑni bënn kí jɑggi gen, rengi yij ønɑni. Kɑ gø cyëëg gen kömi gen, kɑ kwï gen yedh-ɑ wïje. 
JDG.9.52	Keny-ɑ ɑ́kedhi Abimelek, be mɑgi ønbɑ̈r menɑni, ɑ́ceg-ɑ yedhi mɑl be cwinyii ki mɑc kì dhøge. 
JDG.9.53	 De ngɑndhɑjø megø, kïn-ɑ nyi gur ɑ́kwɑnye kɑ gø leenge wïj Abimelek, kɑ wïje ópyëdø. 
JDG.9.54	Acwøle nyel-ɑ kɑ̈lli jɑmmi linye kinni, “Kɑ̈ɑ̈l pilø mi wɑ̈g kɑ yɑ nɑ̈ɑ̈g. Yɑ pɑ dwɑddi kinni, o yɑ kømmi kinni yɑ ɑ́nɑ̈g-ɑ yi ngɑndhɑjø.” Codhe, ɑcwøbii yi nyelɑni kɑ othøø. 
JDG.9.55	Keny-ɑ ɑ́lidhii yi tyëng Isrɑil kinni Abimelek ɑ́thøw, ɑdøøg gen yethi myërri gen.
JDG.9.56	Bɑ Jwøk ɑ ɑ́cɑy Abimelek kipe orøng-ɑ ɑ́gögge gøl wïye, ɑ ɑ́nɑ̈ge nyiiwɑ̈n gɑ pyɑ̈r ɑ́bïryew. 
JDG.9.57	Tyëng Cekïm ɑ́göjji orɑng yi Jwøk kipe gïgrijjø møg-ɑ ɑ́gwøg yi gen, ni kɑ ɑ́lɑ̈mmi gen cyën yi Yöthɑm wɑ̈d Yerubɑɑl.
JDG.10.1	Kì bɑng thøwi Abimelek, ɑdhwödh Tölɑ̀ wɑ̈d Puɑ̀ kwɑɑr Dödö, wɑ̈d gøl Isɑkɑr, e bï-ɑ be yieli Isrɑil. Ábëëd ɑ Cɑmïr kì myërri kïtti Eprɑim. 
JDG.10.2	Isrɑil ɑ́jɑɑg yi en ki runn pyɑ̈r ɑ́ryew wïdɑ́dɑ̈g. Kɑ othøø, ɑkonyii kì Cɑmïr.
JDG.10.3	Bɑng Tölɑ̀, ɑdhwödh Yɑir kì Gilyɑd, ɑjɑɑge Isrɑil ki runn pyɑ̈r ɑ́ryew wïdɑ́ryew. 
JDG.10.4	Yïe ɑ́dɑ wɑ̈dd pyɑ̈r ɑ́dɑ̈g, ge nyi cyɑ̈dh-ɑ́ɑ̀ kömi ɑderr pyɑ̈r ɑ́dɑ̈g, o yï gen ɑ́dɑ kɑ̈dd pyɑ̈r ɑ́dɑ̈g, møg-ɑ nudd ge ocwøllø gɑ kɑ̈ddi Yɑir gïti dicyɑ̈ngtïn kì myërri Gilyɑd. 
JDG.10.5	Athøw Yɑir, kɑ kony kì Kɑmön.
JDG.10.6	Agöög tyëng Isrɑil këti ki gïnrɑj kì bøli Jwøng-ɑ Ácwɑ̈ɑ̈j, kɑ Bɑɑl geki Actɑröth mɑlli gen, kí jwöggi tyëng Acuur, kí jwöggi Sïdön, kí jwöggi Moɑb, kí jwöggi Amön, kí jwöggi Pelistiyɑ̀. Aweddi Jwøng-ɑ Ácwɑ̈ɑ̈j yi gen kɑ ge ówïyø mɑllii. 
JDG.10.7	Codhe, ɑrënyi pyëw Jwøng-ɑ Ácwɑ̈ɑ̈j ki menteg ki Isrɑil, kɑ gï göjje tyɑmø yi tyëng Pelistiyɑ̀ geki tyëng Amön. 
JDG.10.8	Aguud gen nyingi tyëng Isrɑil møg-ɑ bëëdø kì løøg Nɑm Urdun kì wɑɑng cyɑ̈ɑ̈ng mwøl, kì piny Amör kì Gilyɑd, ki runn pyɑ̈rø wïdɑ́bïdɑ̈g. 
JDG.10.9	Kɑ tyëng Amön kɑdh-ɑ løøg Nɑm Urdun be nyɑɑg ki gøl Yeudɑ̀, kí gøl Ben Yɑmïn thyew, kí gøl Eprɑim, kɑ Isrɑil yije obɑɑrø ki mendwøng.
JDG.10.10	Aywøøg tyëng Isrɑil kö Jwøng-ɑ Ácwɑ̈ɑ̈j ge okööbø kinni, “Wø ɑ́røngi kì bølí, mɑ́ yï ɑ́weddi yi wøn, yïn ɑ Jwøøg wøn, kɑ Bɑɑl mɑlli wøn.”
JDG.10.11	Aköbbi tyëng Isrɑil yi Jwøng-ɑ Ácwɑ̈ɑ̈j kinni, “Yɑn ɑ ɑ́yiel wun kɑ̈ge dööng kì cinggi tyëng Rïp, kí tyëng Amör, kí tyëng Amön, kí tyëng Pelistiyɑ̀, 
JDG.10.12	kí tyëng Sïdön, kí tyëng Amɑlek, kí tyëng Moɑb, kɑ ɑ́guud gen nyingi wun, kɑ wu ywöög-ɑ köörɑ. Wu nuti yieel yɑn kì cinggi gen? 
JDG.10.13	De yɑ ɑ́wiyu piny, kɑ wu kedh-ɑ be mɑlli jwögg møøgø, kɑ ɑ́rum bëëde kinøw, wu pɑ yiel yi yɑn këti. 
JDG.10.14	Kedh wun, kɑ wu ywøøg wun yï jwögg-ɑ mɑlli yi wun, wiy wu nyi yiel yi gen kenyi yïddi wun ki rɑj.”
JDG.10.15	De tyëng Isrɑil Jwøng-ɑ Ácwɑ̈ɑ̈j ɑ́köbbi gen kinni, “Wø ɑ́røngi, de gwøg gïn-ɑ nenni yi yïn e døøj. Wø ókwɑ̈jjø kinni yiel wøn dicyɑ̈ngtïn.” 
JDG.10.16	Codhe, ɑweddi gen jwögg-ɑ pɑth, kɑ Jwøng-ɑ Ácwɑ̈ɑ̈j mɑlli gen, kɑ yije óywöngø kipe bɑɑri nyingi tyëng Isrɑil.
JDG.10.17	Kɑ liny tyëng Amön ree gwire kipe nyɑɑg, ɑcøng gen ri gen kì Gilyɑd. Kɑ tyëng Isrɑil ri gen cøng gen, kɑ liny cïb gen Midhpɑ̀ kì Gilyɑd. 
JDG.10.18	Kɑ jøgdøngø geki teedø bëne ri gen pyënyi gen kì kenyɑni kinni, “Á men-ɑ ópej liny kɑ̀ kedhi wɑ be nyɑɑg ki tyëng Amön? Ngɑn-ɑ ópej liny óbëëd ɑ́ jɑngi dhɑnhø bëne kì Gilyɑd!”
JDG.11.1	Yeptɑɑ̀ ɑ́bëëd ɑ́ jɑl-liny me teg kì Gilyɑd, bɑ wɑ̈d ngɑn mɑ ɑ́bëëd ɑ́ ngɑn nyi niin ki köögi. Wïyi Yeptɑɑ̀ cwøl ɑ́ Gilyɑd. 
JDG.11.2	De Gilyɑd yïe ɑ́dɑ wɑ̈dde thyew ki cyëge, keny-ɑ ɑ́døngi wɑ̈dde, ɑcyeed gen Yeptɑɑ̀ wɑ̈g kì pɑc, kɑ gø köbbi gen kinni, “Bong gïn-ɑ ólɑg yi yïn kì ri jɑmmi wïyi wøn, mɑ́ yï bɑ wɑ̈d dhɑjø megø.” 
JDG.11.3	Codhe, ɑpɑ̈r Yeptɑɑ̀ kì buti nyiiwɑ̈n, kɑ kedh-ɑ be bëëdø kì piny Töb. Acøng jøg-ɑ bong per gen ri gen bɑng Yeptɑɑ̀, kɑ ge nyi kedh-ɑ be mɑ̈nyø ki gïn.
JDG.11.4	Kì bɑng keny megø, ɑkedhi tyëng Amön be nyɑɑg ki Isrɑil. 
JDG.11.5	Keny-ɑ ɑ́pɑ̈ɑ̈r tyëng Amön kömi Isrɑil, ɑkedhi jøgdøngi Gilyɑd piny Töb be dwöögi Yeptɑɑ̀. 
JDG.11.6	Kɑ Yeptɑɑ̀ köbbi yi gen kinni, “Bïí o yï bëëd yïn ɑ́ pënyi liny wøn, o wɑ kedhi wɑ be nyɑɑg ki tyëng Amön.”
JDG.11.7	Aløøg kwøbbi jøgdøngi Gilyɑd yi Yeptɑɑ̀ kinni, “Bɑ wun kì ri wun ɑ ɑ́mɑɑn yɑn, kɑ yɑ cyeed wɑ̈g yi wun kì gøl wïyɑ, wude ɑ bëën wun yïɑ ɑnɑn kɑ̀ ying wun yethi rɑj?”
JDG.11.8	Aköbbi Yeptɑɑ̀ yi jøgdøngi Gilyɑd kinni, “Kidyër ceth, wø ɑ́dwöög köörí ɑnɑn, keløg yï ókedhø ki wøn, o wɑ nyïɑ̈ggi wɑ ki tyëng Amön, yï óbëëdø yïn ɑ́ pënyi liny Gilyɑd bëne.”
JDG.11.9	Aköbbi jøgdøngi Gilyɑd yi Yeptɑɑ̀ kinni, “Døj, yɑ dwøøg yi wun kɑ per nyɑɑg ki tyëng Amön, de keløg ge ócïb cingɑ yi Jwøng-ɑ Ácwɑ̈ɑ̈j, yɑ ceg-ɑ gwøg ki jɑngi wun.”
JDG.11.10	Aløøg kwøbbi Yeptɑɑ̀ yi jøgdøngi Gilyɑd kinni, “Wø ɑ́yïëy, Jwøng-ɑ Ácwɑ̈ɑ̈j kiree ɑ́ bøle ɑ́lwööb wɑ.” 
JDG.11.11	Codhe, ɑkedh Yeptɑɑ̀ geki jøgdøngi Gilyɑd, ɑgwøgii yi gen ɑ́ pënyi liny, o bɑ jɑgø. Kɑ møgɑni bënn døøg ki kwøbø yi Yeptɑɑ̀ kì bøli Jwøng-ɑ Ácwɑ̈ɑ̈j kì Midhpɑ̀.
JDG.11.12	Aödi Yeptɑɑ̀ yï rɑ̈ɑ̈dh Amön ki tyëngwöödø, o gø köbbi gen kinni, “Yïde ki wøn? Yïde ɑ bëën be mɑnyi pödhi wøn?”
JDG.11.13	Aløøg kwøbbi tyëngwöödø mø Yeptɑɑ̀ yi rɑ̈ɑ̈dh Amön kinni, “Keny-ɑ ɑ́bëën Isrɑil kì Rïp, pinyɑ ɑ́kwɑny yi gen, cɑg kì ri Nɑm Arnön gïti Nɑm Yɑbok, kí Nɑm Urdun. Anɑn döggu yɑn kɑ̈jjɑni ki mër.”
JDG.11.14	Acigi Yeptɑɑ̀ ödi yï rɑ̈ɑ̈dh Amön ki tyëngwöödø, 
JDG.11.15	e løøg-ɑ kinni, “Isrɑil bong piny Moɑb, wɑlɑ̀ piny tyëng Amön mɑ ɑ́kwɑnye. 
JDG.11.16	Keny-ɑ ɑ́dhwödh Isrɑil kì Rïp, ɑ́kɑ̈ll-ɑ yij pɑ̈l, ɑkedhe dhø Gøøli Agɑbɑ̀, kɑ ge kedh-ɑ Kɑdic. 
JDG.11.17	 Kɑ ge öd-ɑ yi rɑ̈ɑ̈dh Edöm kinni o ge wiy ge kedh gen, ge kɑ̈l-ɑ yij pödhe. De ge nuti wiyø yi rɑ̈ɑ̈dh Edöm o ge kɑ̈l gen yij pödhe. Angɑ̈j gen rɑ̈ɑ̈dh Moɑb, de ɑ́bɑ̈nyi thyew. Codhe, ɑbëëd tyëng Isrɑil kì Kɑdic. 
JDG.11.18	 Kɑ ge ócyɑ̈dhø ge owïïnø kì yij pɑ̈l, ge kɑ̈ll-ɑ tøggi piny Edöm geki Moɑb gïti kɑ ɑ́wɑ̈nhi gen Moɑb kì kuni wɑɑng cyɑ̈ɑ̈ng mwøl, kì tøg Nɑm Arnön løøng-ɑ kyeelø. Agur gen kemmi gen piny kì kunɑni, de ge nuti kɑdhi løøg Nɑm Arnön mɑ́ e bɑ keew Moɑb. 
JDG.11.19	 Kɑ tyëng Isrɑil öd-ɑ yï Sïön rɑ̈ɑ̈dh Amör kì Kicbön ki wöödø kinni o ge wiy ge kedh gen, ge bɑ̈ɑ̈n-ɑ yij pödhe, ge kedh-ɑ pödhø men-ɑ bɑ mi gen. 
JDG.11.20	De Sïön ɑ́bɑ̈nyi. Kɑ linye bëne cønge kì Yɑɑdh, kɑ pɑ̈ɑ̈r-ɑ kömi Isrɑil. 
JDG.11.21	De Jwøng-ɑ Ácwɑ̈ɑ̈j, Jwøøg Isrɑil, Isrɑil ɑ́thödhe ki tegø, kɑ Sïön tyɑm kí linye bëne. Codhe, ɑkwɑɑny piny tyëng Amör møg-ɑ ɑ́bëëd kì pönhɑni yi tyëng Isrɑil. 
JDG.11.22	Apëggi gen piny Amör bëne, cɑg kì Arnön gïti Yɑbok, o cɑg kì ryɑng gïti Nɑm Urdun. 
JDG.11.23	De bɑ Jwøng-ɑ Ácwɑ̈ɑ̈j, Jwøøg Isrɑil ɑ ɑ́cyeddi tyëng Amör kipe jie tyëng Isrɑil. 
JDG.11.24	Dwɑddií døøgø ki kwɑnyø? Yï ócuggø kwɑnyi gïg-ɑ ɑ́mëggi yïn yi jwøgí Kemöc. De gïg-ɑ ɑ́mëggi wøn yi Jwøng-ɑ Ácwɑ̈ɑ̈j, Jwøøg wøn ómïdhi bënn yi wøn. 
JDG.11.25	 Yï orumø kinni Bɑlɑk wɑ̈d Dhipor rɑ̈ɑ̈dh Moɑb lod yi yïn? Ádi wërø ki tyëng Isrɑil, wɑlɑ̀ ɑ́di kedhi be nyɑɑg ki gen? 
JDG.11.26	Isrɑil ɑ́bëëd kì Kicbön kí Aröeer, kí myërr-ɑ buti gen, kí kɑ̈dd-ɑ thɑ̈ngi Nɑm Arnön bënn kì runn miy ɑ́dɑ̈g, gede ɑ nuti kwɑɑny gen yi yïn ki kɑɑm-ɑn bëne? 
JDG.11.27	Pɑth, bong gïnrɑj mɑ ɑ́göggɑ yïn. De mií bɑ bɑ̈jjø kɑ̀ göög ki liny kí yɑn. Jwøng-ɑ Ácwɑ̈ɑ̈j bɑ en ɑ ólidh møgɑni. Gïn-ɑ kɑɑm tyëng Isrɑil geki kwɑrri Amön ótyëg yi Jwøng-ɑ Ácwɑ̈ɑ̈j dicyɑ̈ngtïn.” 
JDG.11.28	De rɑ̈ɑ̈dh Amön wööni Yeptɑɑ̀ ɑ́bɑny yi en ki lïngø.
JDG.11.29	Kɑ wëyi Jwøng-ɑ Ácwɑ̈ɑ̈j bï-ɑ kömi Yeptɑɑ̀, ɑkedhe myërri Gilyɑd kí Mɑnɑsè kɑ dwöög-ɑ Midhpɑ̀ kì Gilyɑd, kɑ pödh-ɑ Amön. 
JDG.11.30	Aköngi Yeptɑɑ̀ kì bøli Jwøng-ɑ Ácwɑ̈ɑ̈j kinni, “Keløg tyëng Amön ócïb yi yïn cingɑ, 
JDG.11.31	dhɑnhø men-ɑ ókwöngi ki bëën wɑ̈g, kì gølɑ e kedh-ɑ be pɑɑri yɑn keny-ɑ ódwöögɑ ki tɑrø, kì be nyɑɑg ki tyëng Amön, mëggɑ’ Jwøng-ɑ Ácwɑ̈ɑ̈j ɑ́ gënh-ɑ nyi rɑ̈b bëne.”
JDG.11.32	Akɑdhi Yeptɑɑ̀ løøgø, be nyɑɑg ki tyëng Amön, kɑ ge cïb cinge yi Jwøng-ɑ Ácwɑ̈ɑ̈j. 
JDG.11.33	Akedhhe gïn, cɑg kì Aröeer gïti Minith, gɑ kɑ̈dd pyɑ̈r ɑ́ryew bënn, pïd kö yuu Abel Kerɑmïm. Ji mø gïïr ɑ́nɑ̈g kɑ tyëng Amön tyɑm yi tyëng Isrɑil.
JDG.11.34	Keny-ɑ ɑ́wɑ̈nhi Yeptɑɑ̀ pɑɑre kì Midhpɑ̀, bɑ nyɑre ɑ ɑ́bï wɑ̈g be pɑɑrii, e ocöngø e opödø ki nyɑ bul! Bɑ nyɑn me thinh, o yïe bong nyiimen. 
JDG.11.35	 Keny-ɑ ɑ́lïdhe, ɑkɑge ógødhe, e yije ceg-ɑ ywøg, ɑkööbe kinni, “Pöy nyɑrɑ! Minɑ ɑ́cöd yi yïn! Ede ɑ bëëde ɑ́ yïn ɑ thödhi yɑn ki orɑng? Yɑ ɑ́rum ki köngø kì bøli Jwøng-ɑ Ácwɑ̈ɑ̈j, o yɑ pɑ cuggi døøg cyɑ̈n!”
JDG.11.36	Akööbe kinni, “Wïyø, göggí yɑn gïn-ɑ ɑ́kwöng yi yïn kì bøli Jwøng-ɑ Ácwɑ̈ɑ̈j, mɑ́ yï ɑ́wëgge tyɑmi tyëngmɑ̈ɑ̈nø, ɑ løg tyëng Amön.” 
JDG.11.37	De wïye ɑ́köbbe kinni, “Göggí yɑn gïjø ɑ́kyel men, wiy yɑn, o yɑ bëëdɑ ki dwɑ̈tt ɑ́ryew, kipe kinni, o yɑ kedhɑ wɑ̈thi kïttì be wïïnø, wøki mɑ̈dhhɑ, o wø kïïm wøn kipe thøwɑ yɑn ɑ́ jùr me nuti nywɑlø yi jɑlø.” 
JDG.11.38	Aköbbii yi wïye kinni kedhe, e ör-ɑ gøn wɑ̈g ki dwɑ̈tt ɑ́ryew. Akedhe geki mɑ̈dhhe kelli kïttì, kipe kɑ̀ thøwe e nuti nywɑlø yi jɑlø, kí kɑ̀ bong yïe nyɑre. 
JDG.11.39	Kì bɑng dwɑ̈tt ɑ́ryew ɑdwööge yï wïye, ɑgwøøg gïn-ɑ ɑ́kwöng yi wïye kì bøli Jwøng-ɑ Ácwɑ̈ɑ̈j, kɑ othøø ɑ́ jùr me nuti nywɑlø yi jɑlø.
JDG.11.39	Bene cɑ̈gi kwöngɑni kì Isrɑil, 
JDG.11.40	men-ɑ nyi kedhi womɑ̈nn, wɑ̈g ki cyɑ̈ng ɑ́ngwen kì yij run, o ge kïïm gen kipe nyɑɑr Yeptɑɑ̀ jɑl Gilyɑd.
JDG.12.1	Kɑ jø gøl Eprɑim ri gen cwøl gen, ɑkedhi gen løøg Nɑm Urdun ge kedh-ɑ yï Yeptɑɑ̀ kì Dhɑpön, kɑ gø köbbi gen kinni, “Á kipe ngø ɑ bɑ̈ɑ̈n nɑm, kɑ yï kedh-ɑ be nyɑɑg ki tyëng Amön, o wø nuti cwøøl yïn? Ød rɑ̈ɑ̈b wø’ kömí.”
JDG.12.2	Aköbbi gen yi Yeptɑɑ̀ kinni, “Yɑn wøki jøgɑ, wø ɑ́wër ki tyëng Amön ki wëërø me teeg, kɑ wu cwølɑ, de wu nuti bëën be cwɑgi yɑn. 
JDG.12.3	Keny-ɑ ɑ́lidhɑ en kinni yɑ pɑ cwɑg yi wun, ɑböyyɑ kɑ yɑ kedh-ɑ be nyɑɑg ki tyëng Amön, ɑcïb gen cingɑ yi Jwøng-ɑ Ácwɑ̈ɑ̈j. De wude ɑ bëën wun be nyɑɑg ki yɑn ɑnɑn?” 
JDG.12.4	Acøng jø Gilyɑd bënn yi Yeptɑɑ̀ kɑ ónyïɑ̈ggø ki gøl Eprɑim, ɑtyɑɑm gøl Eprɑim yi jø Gilyɑd, mɑ́ gøl Eprɑim ɑ́kööb kinni, “Wun, wu tyëng Gilyɑd, wu bɑ ji mø kɑrri tyelli wun kì kɑɑm Eprɑim geki Mɑnɑsè.” 
JDG.12.5	Amɑɑg dhøøwɑ̈dhh-ɑ nyi kɑ̈dhhi kì Nɑm Urdun yi jø Gilyɑd, kɑ ngeti Eprɑim men-ɑ nyi bodh ree kinni o kɑdhe nyi pyëj yi jø Gilyɑd kinni, “Yï bɑ jɑl Eprɑim?” 
JDG.12.6	Keløg e okyëdø kinni, “Pɑth.” Nyii köbbø kinni, kööbe kinni, “Cibolet” de nyi kwøb-ɑ, “Sibolet,” mɑ́ e nyii dhɑlø yi kwøbii kidøøj. Kɑ nyi mɑg kɑ nɑ̈g yi gen kì kömi Nɑm Urdun, tyëng gøl Eprɑim møg-ɑ ɑ́nɑ̈g yi gen ki yuuɑni bɑ ɑ́lïp pyɑ̈r ɑ́ngwen wïdɑ́ryew.
JDG.12.7	Kɑ Isrɑil jɑɑg yi Yeptɑɑ̀ ki runn ɑ́bïkyel, ɑthøwe kɑ kony kì pɑɑre kì Gilyɑd.
JDG.12.8	Kì bɑng Yeptɑɑ̀, ɑjɑɑg Isrɑil yi Ibdhɑn, kì Betleem. 
JDG.12.9	Yïe ɑ́dɑ wɑ̈dde pyɑ̈r ɑ́dɑ̈g, kí nyige womɑ̈nn pyɑ̈r ɑ́dɑ̈g. Nyige ɑ́muuje o ge nywøm yi ji mø pɑth ki tyëng gøl gen, kɑ ókɑ̈nø ki womɑ̈nn mø bɑ nyigi jurrì møøgø gɑ pyɑ̈r ɑ́dɑ̈g gɑ mɑ̈nni wɑ̈dde. Isrɑil ɑ́jɑɑg yi Ibdhɑn ki runn ɑ́bïryew. 
JDG.12.10	Kɑ othøø, ɑkonyii kì Betleem.
JDG.12.11	Kì bɑng Ibdhɑn, ɑjɑɑg Isrɑil yi Elön kwɑɑr Dhebulun ki runn pyɑ̈rø. 
JDG.12.12	Kɑ Elön othøø, ɑkonyii kì Ayɑlön kì piny Dhebulun.
JDG.12.13	Kì bɑng Elön, ɑjɑɑg Isrɑil yi Abdön wɑ̈d Yilel kì Pirɑthön. 
JDG.12.14	Yïe ɑ́dɑ wɑ̈dd pyɑ̈r ɑ́ngwen, kí kwɑrre wɑ̈ddi wɑ̈dde pyɑ̈r ɑ́dɑ̈g møg-ɑ nyi cyɑ̈dhi kì kömi ɑderr pyɑ̈r ɑ́bïryew. Isrɑil ɑ́jɑɑg yi en ki runn ɑ́bïdɑ̈g. 
JDG.12.15	Kɑ Abdön wɑ̈d Yilel othøø, ɑkonyii kì Pirɑthön kì piny Eprɑim kì myërri kïtti Amɑlek.
JDG.13.1	Adøøg tyëng Isrɑil ki gwøg ki gïnrɑj kì bøli Jwøng-ɑ Ácwɑ̈ɑ̈j, ɑcïb gen cinggi tyëng Pelistiyɑ̀ yi Jwøng-ɑ Ácwɑ̈ɑ̈j, kɑ ge jɑɑg yi gen ki runn pyɑ̈r ɑ́ngwen.
JDG.13.2	Ádɑ jɑl megø kì kɑɑl Dhorɑ̀ kì gøl Dɑn me cwøl ɑ́ Mɑnowɑ̀, o cyëge bɑ bwøj, nuti wöl nywølø ki dhɑnhø. 
JDG.13.3	Kɑ wëywöni Jwøng-ɑ Ácwɑ̈ɑ̈j ocwöbø kì bøli ngɑnɑni, kɑ gø köbbe kinni, “Yï bɑ bwøj, yï nuti wöl nywølø ki dhɑnhø; de yï óyɑɑj, kɑ yï pɑ̈dh-ɑ piny ki wɑ̈d. 
JDG.13.4	Yï ko pɑ̈nyi mɑ̈dhø ki møgi oløg kí møgi byel, wɑlɑ̀ ki gïn ree di thɑbø, wɑlɑ̀ yï ko pɑ̈nyi cɑm ki gïgcɑmm møg-ɑ ywëdhø. 
JDG.13.5	 Keny-ɑ órum wɑ̈dí ki pɑ̈dhi piny yi yïn, yëyyi wïje ko pɑ̈nyi ki lyelø, mɑ́ nyelthinh menɑni óbëëd ɑ́ ɑthyeey Jwøk kër-ɑ ónywøølii. En ɑ óyiel Isrɑil kì cinggi tyëng Pelistiyɑ̀.”
JDG.13.6	Akedh ngɑnɑni kɑ jɑlgøle köbbe kinni, “Jɑlkwøbbi Jwøk ɑ́bï yïɑ, nënni e nɑ wëywöni Jwøk. Dhɑnhø ceg-ɑ böggø yi en. Nuti pyëëj yɑn ki kun-ɑ ɑ́kɑ̈ɑ̈le, o nyinge nuti köbbi yɑn yi en. 
JDG.13.7	De yɑ ɑ́köbbe kinni, i yɑ óyɑɑj kɑ yɑ pɑ̈dh-ɑ piny ki wɑ̈d. Aköbbe yɑn kinni cɑg ɑnɑn, yɑ ko mɑ̈ɑ̈dh ki møgi oløg wɑlɑ̀ møgi byel, kɑ yɑ ko cyɑ̈ɑ̈m ki gïg-ɑ ywëdhø, mɑ́ nyelthinh óbëëd ɑ́ ɑthyeey Jwøk kì yethi cyɑ̈ngg-ɑ ónëëne bënn.”
JDG.13.8	Kɑ Jwøng-ɑ Ácwɑ̈ɑ̈j kwɑjji yi Mɑnowɑ̀ kinni, “Yïn ɑ Jwøng-ɑ Ácwɑ̈ɑ̈j, yɑ kwɑjj-ɑ yïn, wiy dhɑnhø mií men-ɑ ɑ́ör yi yïn dwööge be nyudhi wøn ki gïn-ɑ ógöggi wøn nyelthinh men-ɑ ónywøl.”
JDG.13.9	Alïngi kwɑ̈jji Mɑnowɑ̀ yi Jwøk, kɑ wëywöni Jwøk dwöög-ɑ yï ngɑnɑni e ying-ɑ yij pwödhø, de jɑlgøle Mɑnowɑ̀ ɑ́bëëd e tøøk kì bute. 
JDG.13.10	Arengi ngɑnɑni yï jɑlgøle, kɑ gø köbbe kinni, “Lïdhí, jɑl-ɑ ɑ́cwöb kì bølɑ cyɑ̈ng-ɑcɑ̀ èn!”
JDG.13.11	Adhwödh Mɑnowɑ̀, kɑ løg-ɑ bɑng cyëge. Keny-ɑ ɑ́wɑ̈nhe buti jɑlɑni, ɑkööbe kinni, “Bɑ yïn ɑ ɑ́kööb ki cyëgɑ?”
JDG.13.11	Kɑ oyïëyø kinni, “Yɑn.”
JDG.13.12	Codhe, ɑpëjji Mɑnowɑ̀ kinni, “Keny-ɑ ópɑ̈dhi kwøbbí, nyelthinh ócïg-ɑ ngø, o ógwøg-ɑ ngø kì yij bëëde?”
JDG.13.13	Alöggi wëywöni Jwøng-ɑ Ácwɑ̈ɑ̈j kinni, “Cyëgí gwøge møg-ɑ ɑ́cïgɑ en bënn ceth; 
JDG.13.14	ngɑnɑni ko cyɑ̈ɑ̈m ki gïn kɑ̈ɑ̈l ri oløg, kɑ ko mɑ̈ɑ̈dh ki møgi oløg, wɑlɑ̀ møgi byel, wɑlɑ̀ ko cyɑ̈ɑ̈m ki gïg-ɑ ywëdhø. Gwøge møg-ɑ ɑ́köbbɑ en bënn.”
JDG.13.15+JDG.13.16	Ábëëd e kwïj yi Mɑnowɑ̀ kinni menɑni bɑ wëywöni Jwøng-ɑ Ácwɑ̈ɑ̈j. Aköbbe gøn kinni, “Døj, kɑl bëëdø kì keny, kɑ wiy yï tɑ̈ddi ki nyɑ ónywøg.”
JDG.13.15+JDG.13.16	De Mɑnowɑ̀ ɑ́köbbi yi wëywöni Jwøng-ɑ Ácwɑ̈ɑ̈j kinni, “Keløg yɑ obëëdø kì keny, yɑ pɑ cuggi cɑm ki gïncɑɑm wun. De ke dwɑddií, cɑɑg ki rɑ̈bbi Jwøng-ɑ Ácwɑ̈ɑ̈j ɑ́ gënh-ɑ nyi rɑ̈b bëne.”
JDG.13.17	Apyëëj wëywöni Jwøng-ɑ Ácwɑ̈ɑ̈j yi Mɑnowɑ̀, kinni, “Nyingí ɑ́ men, o yï ótheg yi wøn keny-ɑ ópɑ̈dhi kwøbbí kɑ̈jji gen?”
JDG.13.19	Codhe, ɑkwɑɑny nyɑ ónywøg yi Mɑnowɑ̀ geki byëlø, kɑ gï mëgge Jwøng-ɑ Ácwɑ̈ɑ̈j gɑ gënh-ɑ nyi rɑ̈b bëne kì kömi nyɑ kït me thiinh. Acwöb gïïngɑ̈ngø men-ɑ ɑ́gwøg yi Jwøng-ɑ Ácwɑ̈ɑ̈j, e onennø yi Mɑnowɑ̀ geki cyëge. 
JDG.13.20+JDG.13.21	Keny-ɑ ɑ́kedhi leeb mɑc mɑl kì wïj këli lɑm, kɑ wëywöni Jwøng-ɑ Ácwɑ̈ɑ̈j lidh yi Mɑnowɑ̀ geki cyëge e kedh-ɑ mɑl kì yij leeb mɑc. Angijii yi Mɑnowɑ̀ cyee kinni jɑlɑni ce ying-ɑ wëywöni Jwøng-ɑ Ácwɑ̈ɑ̈j, kɑ ri gen bøødh gen piny, wɑ̈thi gen kuul gen piny. Wëywöni Jwøng-ɑ Ácwɑ̈ɑ̈j nuti lidhø yi gen këti.
JDG.13.22	Kɑ Mɑnowɑ̀ cyëge köbbe kinni, “Wɑ bɑ møg thøw ceth, kipe kɑ ɑ́liidh Jwøk yi wɑ.”
JDG.13.23	Alöggi cyëge kinni, “Keløg Jwøng-ɑ Ácwɑ̈ɑ̈j di dwɑddi nɑ̈gi wɑ, ti gënh-ɑ nyi rɑ̈b bëne geki byëlø pɑ di yïëy yi en kì cinggee, wɑlɑ̀ wɑ pɑ di nyudhe gïg-ɑk bënn, wɑlɑ̀ bong gïn di köbbe wɑ.”
JDG.13.24	Kɑ ngɑnɑni pɑ̈dh-ɑ piny ki wɑ̈d, kɑ nyinge cɑge ɑ́ Cimcön. Kɑ nyelthinh ódøngø, kɑ gyëdh yi Jwøng-ɑ Ácwɑ̈ɑ̈j. 
JDG.13.25	Kɑ wëyi Jwøng-ɑ Ácwɑ̈ɑ̈j ócɑ̈gø’ gwøg kì ree keny-ɑ ɑ́bëëde e ying-ɑ Dɑn, kì kɑɑm Dhorɑ̀ geki Ectɑol.
JDG.14.1	Kɑ Cimcön kedh-ɑ Timnɑ̀, kɑ ólïdhø ki dhɑjø kì kelli nyigi Pelistiyɑ̀. 
JDG.14.2	Kɑ ódwöögø, ɑköbbe wïye geki meye kinni, “Dɑ nyɑɑr Pelistiyɑ̀ mɑ ɑ́lidhɑ kì Timnɑ̀, nyömmu en yɑn.”
JDG.14.3	Aköbbii yi wïye geki meye kinni, “Bong dhɑjø kì kelli nyigi wɑddee, wɑlɑ̀ kì kelli nyigi tyëng pödhee bënn, ɑ pere tiir kedhi be nywöm ki nyɑɑr Pelistiyɑ̀ tyëng-ɑ pɑ nyi ngøl?”
JDG.14.3	De Cimcön wïye ɑ́köbbe kinni, “Nyömmu en yɑn, bɑ en e kete ɑ dir yɑn.”
JDG.14.4	Wïye geki meye ɑ́bëëd ge kwïj wøw kinni møgɑni kɑ̈ɑ̈l-ɑ yï Jwøng-ɑ Ácwɑ̈ɑ̈j, kinni o bëëde ɑ́ møg-ɑ ócwɑ̈ɑ̈g tyëng Pelistiyɑ̀ geki tyëng Isrɑil, mɑ́ Isrɑil ɑ́bëëd e jɑɑg-ɑ yi Pelistiyɑ̀ kì bøli kenyɑni.
JDG.14.5	Akedhi Cimcön Timnɑ̀ geki wïye kí meye. Keny-ɑ ɑ́wɑ̈dhi gen ri bɑ̈ggi oløg, kɑ ngur ówöb lïnge e óngɑ̈rrø. 
JDG.14.6	Ajwɑn tegi Jwøng-ɑ Ácwɑ̈ɑ̈j bëën köme, kɑ ngur pyëëde ki cingge keti gen, ɑ́ bud ɑ́ryew, e ce pyëëd-ɑ nyɑ ónywøg. De wïye geki meye nuti köbbø yi en ki gïn-ɑ ɑ́gwøge.
JDG.14.7	Akedhi Cimcön yï nyɑnɑni kɑ ge okööbø, ɑyïëëy Cimcön yi en. 
JDG.14.8	Kɑ ódwöögø kì bɑng cyɑ̈ng e bï-ɑ be nywømi nyɑnɑni. Kɑ kej ngur men-ɑ ɑ́nɑ̈ge lyeewe, kɑ ongɑ̈ngø kɑ ɑ́yode kïc geki møøw kïc kì yij kwɑ̈ɑ̈l ngur. 
JDG.14.9	Kɑ kɑ̈n-ɑ wɑ̈g ki møøw kïc ki cinge, kɑ ókedhø e ocyɑ̈mø. Keny-ɑ ɑ́pïïde wïye geki meye, ɑnënge gïn ki møøw kïc, kɑ gø cɑm gen. De ge nuti köbbø yi Cimcön kinni, bɑ ri kwɑ̈ɑ̈l ngur ɑ ɑ́kɑ̈ɑ̈le møøw kïc menɑni.
JDG.14.10	Akedhi wïye gøl nyɑnɑni, kɑ Cimcön ogöögø ki ryëj men-ɑ nyi gwøg yi yɑɑg-ɑ wøbb. 
JDG.14.11	Keny-ɑ ɑ́lidhii yi tyëng Pelistiyɑ̀, ɑödi gen yïe ki yɑɑg-ɑ wøbb pyɑ̈r ɑ́dɑ̈g møg bëëdø kì bute. 
JDG.14.12	Aköbbi gen yi Cimcön kinni, “Wiy wu nëngi yi yɑn ki wïjkyeny men-ɑ óbɑgii yi wun, cyɑ̈nggi nywöm gɑ ɑ́bïryew nuti thumø. Keløg e óbɑg yi wun, wu ónëngɑ ki ógudh-ɑ yöm pyɑ̈r ɑ́dɑ̈g, kí møg-ɑ nyi wiil gen. 
JDG.14.13	De keløg e pɑ bɑg yi wun, yɑ ceg kɑ nëngø yi wun ki ógudh-ɑ yöm pyɑ̈r ɑ́dɑ̈g, kí møg-ɑ ówiil gen.”
JDG.14.13	Akööb gen kinni, “Köbbí wøn wïjkyenyí.”
JDG.14.14	Akööb Cimcön kinni,
JDG.14.14	“Ri gïn nyi cyɑ̈mø ɑ́bëën yi gïncɑm;
JDG.14.14	ri gïn teg ɑ́bëën yi gïn lwïy.”
JDG.14.14	Kɑ ge ómɑ̈gø ki cyɑ̈ng ɑ́dɑ̈g e wïjkyenyɑni dhɑ̈li bɑgø yi gen.
JDG.14.15	Kì ngween cyɑ̈ng, ɑbëën gen yï cï Cimcön, kɑ gø köbbi gen kinni, “Thɑbbí jɑlgølí, o wø nyudhe wïjkyenye. Keløg yï óbɑ̈nyø, gøl wïyí rɑ̈ɑ̈b wø’ kömi wun. Wø ɑ́ryej yi wun kɑ per kinni o jɑmmi wøn kwɑny yi wun? Pɑ cuggi.”
JDG.14.16	Akedhi cï Cimcön yïe kɑ óywöngø kì bøle e okööbø kinni, “Yɑ mɑɑn yi yïn ceth kidyër, yɑ pɑ mɑɑr yi yïn. Wɑ̈ddi pödhi wøn ɑ́nëngi yi yïn ki wïjkyeny, o men-ɑ́ yɑn, yɑ nuti nyudhø yi yïn.”
JDG.14.16	Aköbbe gøn kinni, “Men-ɑ́ wïyɑ geki meyɑ nuti nyudhø yi yɑn. Yïde ɑ köbbɑ yïn?” 
JDG.14.17	Atyëge cyɑ̈ng ɑ́bïryew bënn mø ryëj e óywöngø. Kɑ wïjkyenyɑni köbbii yi Cimcön kì bïryeew cyɑ̈ng, mɑ́ kööre ɑ́buudh yi nyɑnɑni. Kɑ tyëng pödhi gen köbbe wïjkyenyɑni. 
JDG.14.18	Codhe, kì bïryeew cyɑ̈ng, ɑbëën yɑɑgɑni e Cimcön nuti kedhi øn-ɑ nyi buude, kɑ gø köbbi gen kinni,
JDG.14.18	“Á gïn ɑ lod møøw kïc ki lwïyø?
JDG.14.18	Á gïn ɑ lod ngur ki tegø?”
JDG.14.18	Alöggi Cimcön kinni,
JDG.14.18	“Keløg wu pɑ di köbb-ɑ yi røjø miɑ,
JDG.14.18	wïjkyenyɑ pɑ di bɑg yi wun.”
JDG.14.19	Kɑ wëyi Jwøng-ɑ Ácwɑ̈ɑ̈j bï-ɑ köme, kɑ ogöögø ki me teeg, ɑkedhe Ackelön kɑ ónɑ̈ggø ki ji pyɑ̈r ɑ́dɑ̈g, kɑ ógudhi gen lunye wɑ̈g, ɑmuuje gïn yɑɑg-ɑ ɑ́bɑg wïjkyenye. Codhe, ɑkedhe pɑc pyëwe rɑɑj. 
JDG.14.20	Kɑ cyëge mëggi nyel-ɑ ɑ́bëëd ɑ́ mɑ̈dhe kì cyɑ̈ɑ̈ng nywöme.
JDG.15.1	Kì bɑng keny megø, kì bøli keny-ɑ nyi nyɑɑr gemè, ɑ ɑ́kɑ̈bbi Cimcön ki nyɑ ónywøg, kɑ kedh-ɑ be këëmi cyëge. Aköbbe wïyi cyëge kinni, “Yɑ dwɑdd-ɑ kedhi ød wøki cyëgɑ.”
JDG.15.1	De jɑlɑni, Cimcön nuti wiy en, o kedhe ød. 
JDG.15.2	Kɑ Cimcön köbbe kinni, “Yɑ ɑ́ceg-ɑ rumø kinni nyɑnɑni mɑɑn yi yïn, ɑmëggɑ en mɑ̈dhí. Nyimen nyɑn-ɑ thinh bëëd ɑ dï, pɑ myëër kibøle? Kwɑɑny ɑ́ keje.”
JDG.15.3	Kɑ Cimcön okööbø kinni, “Wɑngtïn bong gïn-ɑ ócɑ̈yyi yɑn yi tyëng Pelistiyɑ̀ keny-ɑ ógöggɑ gen ki gïnrɑj.” 
JDG.15.4	Codhe ɑkedhe, kɑ ómɑ̈gø ki ógwøgg miy ɑ́dɑ̈g, ɑgööge ki redhhì, kɑ yëbbi ógwøgg ɑ́ryew nyi twööje kej ɑ́kyel, kɑ redhø nyi twööje ri gen. 
JDG.15.5	Kɑ mɑc gweele ri redhhì, kɑ ógwøgg wiye rengi gen yethi pwödhhi tyëng Pelistiyɑ̀, ɑrɑ̈b gen byell-ɑ rumø kɑjø, kí møg-ɑ nudd ge ócungø, kí bɑ̈ggi oløg geki yenh dhetun. 
JDG.15.6	Apëjji tyëng Pelistiyɑ̀ kinni, “Á men ɑ ɑ́gwøg gïn ni men?” Aköbbi gen kinni, “Bɑ Cimcön, øri jɑl Timnɑ̀, kipe kɑ ɑ́mëgge cï Cimcön mɑ̈ɑ̈dh Cimcön.” Akedh tyëng Pelistiyɑ̀ kɑ nyɑnɑni geki wïye rɑ̈b yi gen ki mɑc.
JDG.15.7	Aköbbi gen yi Cimcön kinni, “Keløg wu göög ɑ nøw! Yɑ pɑ wïyi gïti keny-ɑ ócolɑ kejɑ.” 
JDG.15.8	Anyïɑ̈gge ki nyɑɑg me teg ki gen, kɑ ónɑ̈gø ki ji mø gïïr kì kelli gen. Kɑ kedh-ɑ be bëëdø kì órøngi Kïti Atɑm.
JDG.15.9	Abëën tyëng Pelistiyɑ̀ kɑ ge ogudø kì Yeudiyɑ̀, kɑ ge pɑ̈ɑ̈r-ɑ kömi kɑɑl Lekì. 
JDG.15.10	Apyëëj gen yi jø Yeudiyɑ̀ kinni, “Wude ɑ bëënu be nyɑɑg ki wøn?”
JDG.15.10	Alöggi gen kinni, “Wø ɑ́bï-ɑ be dwɑ̈ɑ̈yi Cimcön, o kɑ̈l yi wøn ɑ́ ɑmɑg, o göggi yi wøn gïn-ɑ ɑ́gögge wøn.” 
JDG.15.11	Kɑ jø Yeudiyɑ̀ mø kwɑnni gen bɑ ɑ́lïp ɑ́dɑ̈g kedh-ɑ mɑl yij órøngi Kïti Atɑm, kɑ Cimcön köbbi gen kinni, “Ngɑ̈nyi yi yïn kinni wɑ jɑɑg-ɑ yi tyëng Pelistiyɑ̀, yïde ɑ göggí wøn ki gïn ni men?”
JDG.15.11	Alögge kinni, “Ge ɑ́göggɑ’ gïn-ɑ ɑ́göggi yɑn yi gen.”
JDG.15.12	Aköbbii yi gen kinni, “Wø ɑ́bï-ɑ be twöji yïn o yï mëggi gen yi wøn.”
JDG.15.12	Akööb Cimcön kinni, “Köngi wun kinni yɑ pɑ nɑ̈g yi wun.”
JDG.15.13	Alöggi gen kinni, “Pɑth, yï pɑ nɑ̈g yi wøn de yï ótwöj yi wøn yøw, kɑ yï cïb wøn cinggi gen.” Codhe, ɑtwöjii yi gen ki thøll ɑ́ryew mø nyɑ̈n kɑ gø kɑ̈ɑ̈l gen wɑ̈g kì yij órøngi kït.
JDG.15.14	Keny-ɑ ɑ́wɑ̈nhe Lekì, ɑbëën tyëng Pelistiyɑ̀ yïe ge óryeerø kipere. Ajwɑn wëyi Jwøng-ɑ Ácwɑ̈ɑ̈j bëën köme kɑ ótëngø, ɑcödde thøll-ɑ ótwöjii kì bɑ̈dde geki cingge e dhɑ̈y ge nɑ kor mø rɑ̈bbø. 
JDG.15.15	Kɑ óyïddø ki lëmi ɑderø me cer thøø. Akuunge piny kɑ gø kwɑnye, kɑ ji ɑ́lïp nɑ̈ge ki gøn. 
JDG.15.16	Codhe, ɑwör Cimcön kinni,
JDG.15.16	“Yɑ ɑ́nɑ̈gi ki ji ɑ́lïp ki lëmi ɑderø,
JDG.15.16	kɑ ge röörɑ piny gɑ börr.”
JDG.15.17	Keny-ɑ ɑ́rume wör, ɑleenge lëmi ɑderø piny kì kenyɑni, bene ɑ cwølli kenyɑni ɑ́ Rɑmɑth Lekì.
JDG.15.18	Amɑgii yi röödhø, kɑ Jwøng-ɑ Ácwɑ̈ɑ̈j cwøle kinni, “Tyɑ̈mø men-ɑ dwøng cɑrø èn, ɑ́cïb-ɑ yi yïn cingi bɑ̈ngí, yɑ ceg kɑ nɑ̈gø yi röödhø o yɑ pɑ̈dh-ɑ cinggi tyëng-ɑ nuti ngølø?” 
JDG.15.19	Kɑ keny megø yieb yi Jwøk kì piny kì Lekì, ɑbëën pï wɑ̈g. Amɑ̈dhi Cimcön kɑ dële ókwöjø. Codhe ɑcɑɑg wɑngɑni ɑ́ Akor,
JDG.15.20	Ajɑɑg Isrɑil yi Cimcön ki runn pyɑ̈r ɑ́ryew ɑ́ tyëng Pelistiyɑ̀ ɑ mïdhi pödhø.
JDG.16.1	Akedhi Cimcön Gɑdhɑ̀, kɑ ólïdhø ki ngɑn nyi niin ki köögi kì kunɑni, ɑkedhe ød ki gøn. 
JDG.16.2	Ayood pere yi tyëng Gɑdhɑ̀ kinni nud kì kɑɑlɑni, ɑcøng gen ri gen kej ɑ́kyel, kɑ kenyɑni tyeg gen. Akor gen dhø döri kɑɑl kì wɑ̈r bëne, ge okudø, kɑ ge nyii möngø kinni, “Yïd wɑ gïti keny-ɑ ótɑ̈ri piny, o nɑ̈g yi wɑ.” 
JDG.16.3	De Cimcön nuti wɑ̈dhi mwøl kì kenyɑni, ɑ́dhwödh kì dïwɑ̈r, kɑ thïgi döri kɑɑl mɑge, kí rïwwe gɑ ɑ́ryew, kɑ gï puthe wɑ̈g, ɑkɑ̈ɑ̈le gïn ki winni gen bënn. Kɑ gï byeele mɑl wïj kït men-ɑ buti Kibrön.
JDG.16.4	Codhe, ɑmɑɑre ngɑndhɑjø me cwøl ɑ́ Delïlɑ̀, me bëëdø kì Töör Sörek. 
JDG.16.5	Akedhi rɑ̈nhi Pelistiyɑ̀ yï ngɑnɑni, kɑ köbbi yi gen kinni, “Thɑb Cimcön, o yï köbbe gïn-ɑ mëggii teng-ɑ dwøng cɑrø, kí gïn-ɑ cuggi göggii o nyönhe, o twöj yi wɑ. Yï ónëngi yi wøn bënn ki ngyëny ɑ́tegg, e dhɑnhø ɑ́kyel muuj-ɑ ɑ́lïp kí miyø.”
JDG.16.6	Codhe, kɑ Cimcön köbbi yi Delïlɑ̀ kinni, “Köbbí yɑn, ɑ́ gïn ɑ mëggi yïn teng-ɑ dwøng cɑrø? Keløg dhɑnhø dwɑdd-ɑ twöji yïn o yï nyönhí, ɑ́ ngø ógwøg yi en?”
JDG.16.7	Aköbbii yi Cimcön, “Keløg yɑ otwöjø ki pujji weth ɑ́bïryew møg-ɑ nyɑ̈n ge nuti thwøwø, yɑ ceg-ɑ gwøg yɑ nyøødh ni dhɑnhø yøw.”
JDG.16.8	Codhe, ɑkɑ̈ni rɑ̈nhi Pelistiyɑ̀ ki pujji weth ɑ́bïryew mø nyɑ̈n ge nuti thwøwø kɑ gï muuj gen Delïlɑ̀, ɑtwöje Cimcön. 
JDG.16.9	Ádɑ jøg møøgø mø lïïbø, o ge pɑ̈n-ɑ øn-ɑ kyeelø, ɑryeere kinni, “Cimcön! Tyëng Pelistiyɑ̀ ɑ́bï kömí!” De Cimcön pujji weth ɑ́cödde, ni kenyi ngølli kor yi mɑc. Codhe, ɑcög gïn-ɑ mëggii teng-ɑ dwøng nuti yodø yi gen.
JDG.16.10	Aköbbi Cimcön yi Delïlɑ̀ kinni, “Yïde ɑ tuug yɑn, kɑ yɑ köbbí kwøbbi pyed? Köbbí yɑn ɑnɑn, yï cuggi twöjø kɑ ngø?”
JDG.16.11	Aköbbii yi en kinni, “Keløg yɑ otwöjø ki thøll møg-ɑ nyɑ̈n, ɑ nuti pɑ̈nyø ki twöj, yɑ ceg-ɑ gwøg yɑ nyøødh ni dhɑnhø yøw.”
JDG.16.12	Codhe, ɑkɑ̈ni Delïlɑ̀ ki thøll mø nyɑ̈n, kɑ twöj yi en ki gïn, jøg-ɑ lïïbø nud kì øn-ɑ kyeelø. Aryeere kinni, “Cimcön! Tyëng Pelistiyɑ̀ ɑ́bï kömí!” De Cimcön thøll ɑ́cödde kì bɑ̈dde de ce cödd-ɑ kor.
JDG.16.13	Aköbbii yi Delïlɑ̀ kinni, “Yɑ nudd yɑ ceg kɑ tugø yi yïn, yïde ɑ pɑ köbbí yɑn gïn-ɑ bɑ dyër. Köbbí yɑn gïn-ɑ cuggi twöji yïn.”
JDG.16.13	Alögge kinni, “Keløg ɑkɑ̈ddi yëyyɑ ɑ́bïryew ódøg yi yïn kej ɑ́kyel, kɑ ge mɑɑg ri loodh lɑ̈nhi korø, kɑ gur piny ki pijø, yɑ ceg-ɑ gwøg yɑ nyøødh ni dhɑnhø yøw.”
JDG.16.14	Codhe, kɑ thɑb yi Delïlɑ̀, ɑnene. Kɑ ɑkɑ̈ddi yëyye ɑ́bïryew døge ri loodh lɑ̈nhi korø, kɑ gø gure piny ki pijø. Aryeere kinni, “Cimcön! Tyëng Pelistiyɑ̀ ɑ́bï kömí!” Acyëwe, kɑ yëyye tëële wɑ̈g kì ri pijø,
JDG.16.15	Kɑ köbbi yi en kinni, “Yï ókööbø kinni yɑ mɑɑr yi yïn kidï, keløg yɑ pɑ gɑ̈n yi yïn? Ágöög ki tyel ɑ́dɑ̈g yi men, yɑ pɑ nyudhí gïn-ɑ mëggi yïn teng-ɑ dwøng cɑrø.” 
JDG.16.16	Kɑ nyi pyënyi yi en yethi cyɑ̈ng e okøørø yi en. Anyönhi pyëwe yi køørɑni. 
JDG.16.17	Kì cyɑ̈n cyee, ɑköbbii yi en ki dyër kinni, “Yëyyɑ nuti pɑ̈nyø lyelø, mɑ́ yɑ bɑ ɑthyeey Jwøk kër-ɑ ɑ́nywøøl yɑn. Keløg yëyyɑ olyelø, tegø men-ɑ riɑ ceg-ɑ kedhø, kɑ yɑ ogöögø yɑ nyøødh ni dhɑnhø yøw.”
JDG.16.18	Keny-ɑ ɑ́lidhii yi Delïlɑ̀ kinni møg-ɑ pyëwe ɑ́kwøbe bënn, ɑöde yï rɑ̈nhi Pelistiyɑ̀ kinni, “Bïu cyee, mɑ́ yɑ ɑ́köbbe møg-ɑ pyëwe bënn.” Abëën rɑ̈nhi Pelistiyɑ̀ yïe ki ngyëny kì cinggi gen. 
JDG.16.19	Kɑ Cimcön thɑb yi Delïlɑ̀, ɑnene wïje thɑ̈ɑ̈nh en kömi tyelli nyɑnɑni. Acwödde ki jɑl me lyëël ɑkɑ̈ddi yëyye wɑ̈g gɑ ɑ́bïryew kì wïje. Alɑ̈ɑ̈ny tege kɑ ónyönhø. 
JDG.16.20	Codhe, ɑryeer Delïlɑ̀ kinni, “Cimcön! Tyëng Pelistiyɑ̀ ɑ́bï kömí!” Acyëwe, e orumø i nɑ cyɑ̈ɑ̈ng. De kwïj yi en kinni ówiy piny yi Jwøng-ɑ Ácwɑ̈ɑ̈j. 
JDG.16.21	Amɑgii yi tyëng Pelistiyɑ̀, kɑ nyinge lööl wɑ̈g, ɑkïdhii Gɑdhɑ̀, kɑ twöj ki ɑ́cwecwelli dilɑl. Amëggii gwøøg gur ki byel kì ød mɑg. 
JDG.16.22	De yëyyi wïje ɑ́kedh ge ócɑ̈gø ki twïyø, kì bɑng kɑ ɑ́rum gen ki lyelø.
JDG.16.23	Acugi rɑ̈nhi Pelistiyɑ̀ kipe tugø, kí nëngi Dɑgön jwøøg gen ki gëdhh-ɑ døngø, ge owörø kinni, “Jwøgee wɑ ɑ́thödhe ki tegø men-ɑ ɑ́tyɑm wɑ Cimcön ngetimɑ̈ɑ̈nø.” 
JDG.16.24	Keny-ɑ ɑ́lidhii yi teenɑni, ɑmɑlli gen jwøøg gen ge okööbø kinni, “Jwøgee ngetimɑ̈ɑ̈nø ɑ́cïbe cinggee, eni ngetimɑ̈ɑ̈nø men-ɑ ɑ́ryɑ̈g pödhee, kɑ ónɑ̈gø kì kellee ki ji mø gïïr.” 
JDG.16.25	Keny-ɑ ɑ́mïni pëthi gen, ɑkööb gen kinni, “Kɑ̈ɑ̈lu Cimcön keny, o cönge kì bølee.” Codhe, kɑ Cimcön pëëj kì ød mɑg, kɑ ocöngø kì bøli gen. 
JDG.16.26	Keny-ɑ ɑ́cuungii kì kɑɑm mënhhì, ɑköbbe nyelthinh men-ɑ ɑ́pyejjii kì cinge kinni, “Cïb yɑn keny-ɑ di mënhh-ɑ mïdhi kengø, o ge nywɑlɑ, o riɑ jyɑ̈ɑ̈ngɑ ri gen.” 
JDG.16.27	Yij kengø ɑ́bëëd e pɑ̈ng yi dhɑnhø bëne, jøg-ɑ cwøw kí tyëng-ɑ mɑ̈nn. Rɑ̈nhi Pelistiyɑ̀ bënn gɑ ɑ́bïj ɑ́bëëd ge nud kì kenyɑni, wïj óthɑɑng kengø mɑl ɑ́dɑ ji mø kwɑnni gen bɑ ɑ́lïp ɑ́dɑ̈g, jøg-ɑ cwøw kí tyëng-ɑ mɑ̈nn, ge nenn-ɑ Cimcön kɑ̀ cöönge.
JDG.16.28	Kɑ Jwøng-ɑ Ácwɑ̈ɑ̈j kwɑjji yi Cimcön kinni, “Wuö Jwøng-ɑ Ácwɑ̈ɑ̈j, pɑr yɑn, yïn ɑ Jwøk, yɑ kwɑjj-ɑ yïn, thödhí yɑn ki tegø tyelø ɑ́kyel yøw, o kej nyingɑ colɑ ki tyëng Pelistiyɑ̀.” 
JDG.16.29	Amɑge mënhì ɑ́ryew møg-ɑ dïkengø, ɑ ri gen cungi yi kengø, ɑ́kyel ɑ́mɑge ki cingi kyëje, kɑ men-ɑ kyeelø mɑge ki cingi cɑɑme, ɑdhure gïn, 
JDG.16.30	kɑ óryeerø kinni, “Wiy yɑ thøwɑ wøki tyëng Pelistiyɑ̀!” Kɑ gï dhure ki tege bëne, kɑ kengø pɑ̈dh-ɑ kömi rɑ̈nhi Pelistiyɑ̀ geki ji bënn møg-ɑ ɑ́ying yije. Ji-ɑ ɑ́nɑ̈g yi Cimcön kì ri thøwe gïïr kibøli møg-ɑ ɑ́nɑ̈g yi en keny-ɑ ɑ́bëëde e onëënø.
JDG.16.31	Abëën nyiimen geki tyëng gøl gen, ɑkɑ̈l ge gøn, kɑ gø kony gen kì kɑɑm Dhorɑ̀ geki Ectɑol kì buti röri wïye Mɑnowɑ̀. Isrɑil ɑ́jɑɑg yi en kɑ runn pyɑ̈r ɑ́ryew.
JDG.17.1	Ádɑ jɑl megø me cwøl ɑ́ Miikɑ̀, jɑlɑni ɑ́bëëd ɑ myërri kïtti Eprɑim. 
JDG.17.2	Kɑ meye köbbe kinni, “Átuggi ɑ́tegg møgí gɑ miyø kí pyɑ̈rø wïdɑ́kyel møg-ɑ ɑ́kwɑl kì yïí, kɑ yï olɑ̈mø, kinni ngɑn-ɑ kwɑɑl gen óyïddi ki cyën, yɑ ɑ́bëëd yɑ olïngø keny-ɑ ɑ́lɑ̈ɑ̈m. Yɑn ɑ ɑ́kwɑny gen, ge nud kì yïɑ!”
JDG.17.2	Akööb meye kinni, “Yï ógyëdh yi Jwøng-ɑ Ácwɑ̈ɑ̈j, wɑ̈dɑ!” 
JDG.17.3	Adögge ɑ́teggɑni meye, kɑ meye okööbø kinni, “Áteggɑni bënn ɑ́thyëyɑ Jwøng-ɑ Ácwɑ̈ɑ̈j, kipe kinni o cyënnɑni cög ge pɑ pɑ̈dhi kömi wɑ̈dɑ. Ógöög ki ngïji mɑ yɑdh, o mwøn ki ɑ́tegø. De ɑnɑn ɑ́tuggi ɑ́teggɑni döggɑ’ yïn.” 
JDG.17.4	Kɑ gï dögge meye. Akɑ̈bbi meye ki ɑ́tuggi ɑ́tegg miy ɑ́ryew, kɑ gï mëgge bødhø, kɑ ogöögø ki ngïji mɑ yɑdh, ɑmwønii ki ɑ́tegø. Acïbii ød kì gøl Miikɑ̀.
JDG.17.5	Miikɑ̀, yïe ɑ́dɑ ød Jwøk. Kɑ ogöögø ki ngïjji geki pɑri kwër, kɑ ɑ́kyel kì kelli wɑ̈dde gwøge ɑ́ ókwërø. 
JDG.17.6	 Ábëëd e bong rɑ̈dh kì Isrɑil kì bøli kenyɑni, dhɑnhø bëne ɑ́göög-ɑ wïje ni kɑ̀ dwɑdde gøn.
JDG.17.7	Kì bøli kenyɑni, ɑ́dɑ nyelɑwøb me bɑ Kwɑɑr Leebì, me bëëdø kì Betleem kì Yeudiyɑ̀. 
JDG.17.8	Adhwödh nyelɑni kì Betleem, kɑ kedh-ɑ be yɑb ki kej bëëdø megø. Kɑ töng-ɑ gøl Miikɑ̀ kì myërri kïtti Eprɑim. 
JDG.17.9	Apyëjii yi Miikɑ̀ kinni, “Yï kɑ̈ɑ̈l-ɑ kun?”
JDG.17.9	Alögge kinni, “Yɑ bɑ wɑ̈d gøl Leebì kì Betleem kì Yeudiyɑ̀, yɑ ceg-ɑ yɑb ki kej bëëdø.”
JDG.17.10	Aköbbii yi Miikɑ̀ kinni, “Bëëd kì butɑ, o yɑ nyi cïj yi yïn, o yï bëëd yïn ɑ́ ókwërɑ, o yï nyi thödhɑ ki ngyëny ɑ́tegg pyɑ̈rø kì yij run, kí ógudh geki gïgcɑmmí.” 
JDG.17.11	Ayïëy wɑ̈d gøl Leebì menɑni ki bëëdø kì buti Miikɑ̀, kɑ ogöögø e nɑ dhɑnhø ɑ́kyel kì kelli wɑ̈dde. 
JDG.17.12	Akwëër wɑ̈d gøl Leebì yi Miikɑ̀, kɑ ogöögø ki ókwërø kipere, ɑbëëde kì gøl Miikɑ̀. 
JDG.17.13	Akööb Miikɑ̀ kinni, “Anɑn Jwøng-ɑ Ácwɑ̈ɑ̈j yɑ ɑ́gögge ki gïndøj, mɑ́ ókwërɑ bɑ wɑ̈d gøl Leebì.”
JDG.18.1	Kì bøli kenyɑni, ɑ́bëëd e bong rɑ̈dh kì Isrɑil. Tyëng gøl Dɑn, ɑ́bëëd kì kenyɑni ge oyɑ̈bø ki piny me yije pëggi yi gen, mɑ́ yï gen ɑ́bong-ɑ piny mɑ ɑ́yod yi gen ni kɑ̈lli Isrɑil møg-ɑ kyeelø. 
JDG.18.2	Aödi gøl Dɑn wɑ̈g ki jøg ɑ́bïj møg-ɑ teg kì dhøggi kɑ̈lli gen bënn kì Dhorɑ̀ geki Ectɑol, kipe kinni o ge kedhi gen be lyewwi piny. Aköbbi jøgɑni kinni, “Kedh wun, lyeewu piny!” Keny-ɑ ɑ́kedh gen, ɑwɑ̈dhi gen myërri kïtti Eprɑim ɑpëggi gen gøl Miikɑ̀. 
JDG.18.3	Keny-ɑ ɑ́ying gen kenyɑni, ɑngij gen nyelɑwøb men-ɑ bɑ Kwɑɑr Leebì kì ri kwøbbe. Apyëjii yi gen kinni, “Á men ɑ ɑ́kɑ̈ɑ̈l yïn keny? Á gïn ɑ gwøg yi yïn kì keny?”
JDG.18.4	Alögge kinni, “Yɑ ɑ́kïr yi Miikɑ̀ ki ngyëny o yɑ bëëdɑ yɑn ɑ́ ókwëre.”
JDG.18.5	Aköbbii yi gen kinni, “Døj, pyëj Jwøk o yod yi wøn, men-ɑ óyod wøn gïn-ɑ pere cɑɑdh yi wøn.”
JDG.18.6	Alöggi ókwërø kinni, “Kedh wun ki mër, Jwøng-ɑ Ácwɑ̈ɑ̈j ócyɑ̈dhø kì bøli wun.”
JDG.18.7	Codhe, ɑdhwödh jøgɑni gɑ ɑ́bïj, kɑ ge kedh-ɑ Lɑic. Alidh gen ji-ɑ bëëdø kì kunɑni kinni ge bëëdø wɑ̈thi gen kïïdhø, ni bëën-ɑ ɑ́bëëd yi tyëng Sïdön. Ge bɑ tyëngmër; ji mø ngɑ̈ny bëëdø, yï gen bong wëërø ki ngɑn megø. Yï gen dɑ jɑmmì bënn møg-ɑ dwɑddi kipe bëëdi gen. Ge bëëd ge lɑ̈wi ki tyëng Sïdön. Bong gïjø me reb gen ki ji møøgø. 
JDG.18.8	Keny-ɑ ɑ́dwöög jøg ɑ́bïj Dhorɑ̀ geki Ectɑol, ɑpyëëj gen yi tyëng pödhi gen kinni, “Wu ɑ́yod-ɑ ngø?” 
JDG.18.9	Alöggi gen kinni, “Bïu, kedhi wɑ be pɑ̈ɑ̈r kömi Lɑic! Piny ɑ́rum ki lidhø yi wøn kinni døøj cɑrø. Wu ko wɑ̈dhi bëëdø yøw! Pyew wun, kedhu be kwɑnyi pinyɑni. 
JDG.18.10	Keny-ɑ ówɑ̈dhi wun kunɑni, ji óyuud yi wun wɑ̈thi gen kïïdhø. Bɑ pödhø me dwøng; me bong gïn cɑn kì yije.”
JDG.18.11	Codhe, kɑ jøliny miy ɑ́bïkyel kì gøl Dɑn, kì Dhorɑ̀ geki Ectɑol kedh-ɑ be nyɑɑg. 
JDG.18.12	Agur gen kemmi gen piny kì kö yöö kì buti Kiriɑt Yeɑrïm kì Yeudiyɑ̀. Bene ɑ pere cwølli kenyɑni ɑ́ Dɑn gïti dicyɑ̈ngtïn. 
JDG.18.13	Apöödh gen ge wɑ̈dh-ɑ gøl Miikɑ̀, kì myërri kïtti Eprɑim.
JDG.18.14	Kɑ jøg-ɑ bɑ ɑ́bïj møg-ɑ ɑ́kedhi be lyeewi piny Lɑic, nyiimï gen köbbi gen kinni, “Ngɑ̈nyi yi wun kinni dɑ ød ɑ́kyel kì kelli udd-ɑcɑ̀ me yije di ngïji yɑdh men-ɑ ómwønø ki ɑ́tegø? Thyew dɑ ngïjjì møøgø kí pɑri kwër. Á ngø ɑ ceg ki gwøgø yi wɑ?” 
JDG.18.15	Kɑ ri gen løg gen ge töng-ɑ gøl Miikɑ̀ keny-ɑ yije bëëd yi nyelɑwøb men-ɑ bɑ Kwɑɑr Leebì, kɑ mɑ̈dh gen ki mër. 
JDG.18.16	Kɑ jøliny miy ɑ́bïkyel, jø gøl Dɑn ócungø ki jɑmmi nyɑɑg mø gen kì dhøg kɑl. 
JDG.18.17	Akedhi jøg-ɑ bɑ ɑ́bïj møg-ɑ ɑ́lyeew piny ød, kɑ ngïjji yɑdh men-ɑ ómwønø ki ɑ́tegø, kí ngïjji jwögg-ɑ kyeelø kwɑny yi gen, kí pɑri kwër, e ókwërø geki jøliny miy ɑ́bïkyel, ge ócungø kì dhøg kɑl.
JDG.18.18	Keny-ɑ ɑ́kedhi jøgɑni ød Miikɑ̀, kɑ jɑmmi kwër kwɑny gen, kɑ ge ɑ́pyëj yi ókwërø kinni, “Á gïn ɑ gwøg yi wun ni men?”
JDG.18.19	Alöggi gen kinni, “Kud! Mij dhøgí, yï ko pɑ̈nyi kwøb. Bïí kedh wɑ, o yï bëëd yïn ɑ́ ókwëri wøn, o wø nyi cïj yi yïn. Pɑ lɑ̈w keløg yï di gögg-ɑ kɑl ɑ́kyel kì kelli kɑ̈lli Isrɑil yïn ɑ́ ókwërø, kibøli bëëdí yïn ɑ́ ókwëri dhɑnhø ɑ́kyel?” 
JDG.18.20	Kɑ ókwërø pyëwe ómïnø. Akwɑnye jɑmmi kwër kɑ ókedhø ki gen.
JDG.18.21	Aløg gen ri gen, kɑ ge ókedhø kí nyigi gen, kí jɑmmi gen, kí dhögi gen ge okwøllø kì bøli gen. 
JDG.18.22	Keny-ɑ ɑ́wɑ̈dhi gen kun me lɑ̈wi ki gøl Miikɑ̀, kɑ jøg-ɑ myërr-ɑ buti gøl Miikɑ̀ ri gen cwøøl gen kej ɑ́kyel, kɑ ge reng-ɑ bɑng jø gøl Dɑn. 
JDG.18.23	Aryeer gen ge ócwöddø kì bɑng gen, ɑlug jø gøl Dɑn ri gen, kɑ Miikɑ̀ pyëj gen kinni, “Yɑy men ɑ́ mi ngø?”
JDG.18.24	Alöggi Miikɑ̀ kinni, “Jwögg-ɑ ɑ́gwøgɑ ɑ́kwɑny yi wun, kí ókwërɑ, kɑ wu ókedhø! Á gïn ɑ ɑ́döng kì yïɑ?”
JDG.18.25	De jø gøl Dɑn ɑ́löggi kinni, “Yï ko cigi ryeerø këti, kipe ji-ɑ pëthi gen kej ótöngi rií, kɑ wëyí kí wëyi tyëng gølí bënn lɑ̈ɑ̈ny yi gen.” 
JDG.18.26	Codhe, ɑkedh jø gøl Dɑn kì wɑ̈yi gen, kɑ Miikɑ̀ dwöög-ɑ pɑc keny-ɑ ɑ́lidhe gïn kinni ge teg kibøle.
JDG.18.27	Kì bɑng kɑ ɑ́rum jwøøg Miikɑ̀ ki kwɑnyø yi jø gøl Dɑn, ɑpödhi gen kömi tyëng Lɑic, ji møg-ɑ lebbi gen bong orøg, ɑ kwïj pyed. Anɑ̈g gen ji, kɑ kɑɑl rɑ̈b gen. 
JDG.18.28	Ge nuti yielø, mɑ́ ge bëëdø ge lɑ̈wi ki tyëng Sïdön, o kɑɑm gen bong gïjø me reb gen ki dhɑnhø megø, mɑ́ ge ying-ɑ yij tör kì Betreköb. Kɑ kɑɑlɑni døøg ki gerø yi tyëng gøl Dɑn, kɑ ge pëgg-ɑ piny kì kunɑni. 
JDG.18.29	Kɑ kɑɑlɑni cɑg yi gen ki nyingi kweyi gen Dɑn, ɑ bɑ wɑ̈d Yɑgob. Kɑɑlɑni ɑ́bëëd cøn e cwøl ɑ́ Lɑic. 
JDG.18.30	Kɑ ngïji cïb piny yi gøl Dɑn, kɑ nyi mɑlli gen, kɑ Yönɑthɑn wɑ̈d Gercöm wɑ̈d Mosɑ̀ ogöögø ɑ ókwëri gøl Dɑn, kɑ kwɑrre ogöögø gɑ ókwër gïti bøli keny-ɑ ɑ́kïdhi ji yïnø. 
JDG.18.31	Abëëd ngïji men-ɑ ɑ́gwøg yi Miikɑ̀ ki kɑɑmɑni bëne, de kemi Jwøk ɑ́cung ɑ Cilø.
JDG.19.1	Kì bøli keny-ɑ ɑ́bëëd e bong rɑ̈dh kì Isrɑil, ɑ́dɑ jɑl megø mɑ Kwɑɑr Leebì mɑ ɑ́bëëd kì ngɑ̈thi myërri kïtti Eprɑim. Kɑ ókɑ̈bbø ki dhɑjø kì Betleem kì myërri Yeudiyɑ̀, 
JDG.19.2	de nyɑnɑni pyëwe ɑ́rënyi ki en, ɑdhwödhe kɑ kedh-ɑ gøl wïye kì Betleem, kɑ obëëdø kì kunɑni ki dwɑ̈tt ɑ́ngwen. 
JDG.19.3	Adhwödh jɑlgøle kɑ kedh-ɑ bɑnge be lugii, kinni o dwööge yïe. Ákedh geki bɑ̈nge ki ɑderr ɑ́ryew. Kɑ ge kïdhi ød yi nyɑnɑni kì gøl wïye. Keny-ɑ ɑ́bëën wïyi nyɑnɑni, ɑmɑ̈dhii kidøøj yi wïyi nyɑnɑni. 
JDG.19.4	Ajogii yi wïyi cyëge kɑ obëëdø ki cyɑ̈ng ɑ́dɑ̈g. Ge ɑ́bëëd, o ge ocyɑ̈mø. 
JDG.19.5	Kɑ jwɑn-ɑ dhwödhø kì mwøl ceth kì ngween cyɑ̈ng, e dwɑdd-ɑ kedhø. De ɑ́köbbi yi wïyi cyëge kinni, “Cyɑ̈ɑ̈m wun møti ki gïncɑm men mɑg wun pëthi wun, o wu ókedh wun cyee.”
JDG.19.6	Codhe, ɑpëggi jøgɑni piny gɑ ɑ́ryew, ɑcyɑ̈ɑ̈m gen kɑ ge omɑ̈dhø kì kej ɑ́kyel. Kɑ köbbi yi wïyi nyɑnɑni kinni, “Buddí kì keny, kɑ ko di gïn böggi yi wun.”
JDG.19.7	Keny-ɑ ɑ́dhwödh Kwɑɑr Leebì kinni o kedhe, ɑjogii yi wïyi cyëge, ɑbëëde kɑ onenø kì wɑ̈rɑni. 
JDG.19.8	Kì mwøl ceth, kì ri bïïj cyɑ̈ng, ɑcɑ̈ge ki dhwödhø kinni o di kedhe, ɑköbbii yi wïyi cyëge kinni, “Cyɑ̈ɑ̈m ki gïncɑm. Bëëd gïti keny-ɑ ówɑ̈dhi cɑ̈ng dïmɑl.” Codhe, ɑcyɑ̈ɑ̈m gen gɑ ɑ́ryew kì kej ɑ́kyel.
JDG.19.9	Keny-ɑ ɑ́dhwödh jɑlɑni kɑ cyëge kwɑnye geki bɑ̈nge, kinni o ge di kedh gen, ɑkööb wïyi cyëge kinni, “Lidh piny ɑ́göög ɑ́ böörø. Nin wun, wøw ɑ́yuudh. Mïdhu ri wun ki medi pëthi wun. Wu ódhwödh dhuki kì mwøl piny nuti tɑ̈rø, o wu kedhu pödhi wun.”
JDG.19.10	De jɑlɑni ɑ́bɑ̈nyi nïnni kɑɑlɑni, ɑdhwödhe kɑ ókedhø, ɑwɑ̈dhe bøli Yebus ɑ løg Yerusɑlem, ki ɑderre gɑ ɑ́ryew kömi gen dɑ sïrïj kí jɑmmì, kí cyëge nyɑn-ɑ bɑ ɑkwɑny. 
JDG.19.11	Ge ɑ́wɑ̈dhi bøli Yebus, wøw kedh e óyuudhø, kɑ bɑ̈ng wɑ̈n köbbe kinni, “Töngi wɑ kɑɑl tyëng Yebus, o wɑ buddi wɑ gïti mwøl?”
JDG.19.12+JDG.19.13	Alöggi wɑ̈n kinni, “Wɑ pɑ töngi kɑɑl tyëngpɑth, pödhi wɑ bølee, wɑ óbuddi kì Gibeɑ̀, wɑlɑ̀ Rɑmɑ̀.” 
JDG.19.14	Codhe, ɑpöödh gen, ɑbuddi cɑ̈ng ge ying-ɑ bøli Gibeɑ̀ kì myërri gøl Ben Yɑmïn. 
JDG.19.15	Atöngi gen Gibeɑ̀ kinni, o ge buddi gen gïti mwøl, ɑpëggi gen ódɑ̈ri kɑɑl, de bong dhɑnhø mɑ ɑ́kïdhi gen gøle.
JDG.19.16	Kì thyënhø, ɑbëën jɑldwøng mɑ yu, e kɑ̈ɑ̈l-ɑ pwödhe. Jɑlɑni bɑ jɑl myërri kïtti Eprɑim, de ying-ɑ Gibeɑ̀, o tyëng kɑɑlɑni bɑ tyëng gøl Ben Yɑmïn. 
JDG.19.17	Keny-ɑ ɑ́lidhe wëll kì ódɑ̈ri kɑɑl, ɑpëjje kinni, “Yï kedh-ɑ keny? O yï bï yï kɑ̈ɑ̈l-ɑ kun?”
JDG.19.18	Alöggi Kwɑɑr Leebì kinni, “Wø ɑ́ying-ɑ Betleem kì Yeudiyɑ̀, de ɑnɑn wø kedh-ɑ ngɑ̈thi myërri kïtti Eprɑim kun-ɑ bëëdɑ, de bong ngɑn mɑ ɑ́cwøøl wøn gøle. 
JDG.19.19	Yï wøn dɑ ópun kí møgi oløg kiperɑ wøki cyëgɑ kí bɑ̈ngɑ, o dɑ luum ɑderri wøn. Bong gïn dwɑddi yi wøn, jɑldwøng.”
JDG.19.20	Aköbbi gen yi jɑldwøngɑni kinni, “Bïu gølɑ, wu ónëngi yi yɑn ki gïn-ɑ ódwɑddi yi wun. Wu pɑ cuggi buddø kì ódɑ̈ri kɑɑl kì wɑ̈r.” 
JDG.19.21	Codhe, ɑkïdhe gïn gøle, kɑ ɑderri gen nënge ki lum. Keny-ɑ ɑ́rum gen ki lwøgi tyelli gen, ɑcyɑ̈ɑ̈m gen ki gïncɑm kɑ ge omɑ̈dhø.
JDG.19.23	Akedhi jɑldwøøng kɑl wɑ̈g yï gen, kɑ okööbø kinni, “Pɑth, køkødh nyiimïɑ, wu ko göög ki gïnrɑj ni men, wëlø menɑni bëëd ɑ tïbɑ. Ayɑ̈r ni men ko gwøg wun. 
JDG.19.24	Lïdhi wun, nyɑrɑ èn bɑ jùr geki cyëge. Ge ókɑ̈ɑ̈lɑ wɑ̈g yï wun, o ge ócuggø göggø yi wun ki gïn-ɑ dwɑddi yi wun. De jɑɑl ko göggi wun ki ɑyɑ̈r ni menɑni.” 
JDG.19.25	De kwøbbe ɑ́dhɑ̈li lïngø yi jøgɑni. Codhe, kɑ jɑlɑni ɑkwɑnye öre wɑ̈g yï jøgɑni, kɑ mød yi gen, ɑtyëg gen wɑ̈r e oniin yi gen, kɑ gø wiy gen kì bɑ̈ɑ̈rø.
JDG.19.26	Kì mwøl cɑ̈ng nuti tuulø, ɑbëën nyɑnɑni, kɑ ópɑ̈ɑ̈dhø kì dhø tëëd øn-ɑ di jɑlgøle kì gøl jɑldwøngɑni. Abuude kì kenyɑni gïti kɑ ɑ́tɑ̈ri piny. 
JDG.19.27	Keny-ɑ ɑ́dhwödh jɑlgøle kì mwøl, kɑ ød yiebe kinni o di cïme yuue, ɑyode cyëge e obuddø kì dhøg ød, cingge rïïj en kì wïj tëd. 
JDG.19.28	Aköbbe gøn kinni, “Dhwödhí mɑl, o wɑ kedh wɑ.” De nuti pɑ̈nyi löggø, ɑcïbe gøn kömi ɑdere, kɑ kedh-ɑ pödhi gen. 
JDG.19.29	 Keny-ɑ ɑ́wɑ̈dhe gøle, ɑkɑ̈bbe ki pɑlø, kɑ ɑkwɑnye ngølle ki cue bënn, ɑ́ ɑ́tug pyɑ̈rø wïdɑ́ryew. Kɑ kɑ̈lli Isrɑil, kì myërri gen gɑ pyɑ̈rø wïdɑ́ryew öde, gøl öre’ ɑ́tunge. 
JDG.19.30	Kɑ tyëng-ɑ ɑ́lidhii bënn, okööbø kinni, “Gïn ni men nuti pɑ̈nyø’ lidhø, wɑlɑ̀ nuti pɑ̈nyø’ gwøgø kì Isrɑil, kër-ɑ ɑ́dhwönhi Isrɑil wɑ̈g kì Rïp.” Akööb gen kinni, “Kwøbbɑni ceg kɑ lidhø yi wɑ, dɑ́ ngø ɑ gwøg?”
JDG.20.1	Tyëng Isrɑil, ɑ́bï wɑ̈g, cɑg kì Dɑn gïti Bircebɑ̀, kí myërri Gilyɑd, ɑrëbi gen bënn, kɑ ri gen cøng gen kì bøli Jwøng-ɑ Ácwɑ̈ɑ̈j kì Midhpɑ̀. 
JDG.20.2	Jɑggi wɑ̈thi kɑ̈lli Isrɑil bënn, ɑ́bëëd ge nud kì keny-ɑ ɑ́cugi jii Jwøk, ɑ́dɑ jøliny tyel mø kwɑnni gen bɑ ɑ́lïp miy ɑ́ngwen. 
JDG.20.3	Alïng tyëng gøl Ben Yɑmïn, kinni tyëng Isrɑil ri gen cøng gen Midhpɑ̀.
JDG.20.3	Apëjji tyëng Isrɑil kinni, “Köbbu wøn, orøng-ɑ rɑɑj cɑrø èn, ɑ́cwöb-ɑ dï?” 
JDG.20.4	Akööb Kwɑɑr Leebì, jɑlgøl nyɑn-ɑ ɑ́nɑ̈g kinni, “Yɑn wøki cyëgɑ, wø ɑ́töngi Gibeɑ̀ kì myërri Ben Yɑmïn, kinni o wø nïnni wøn yije. 
JDG.20.5	Adhwönhi jø Gibeɑ̀ bɑngɑ kì wɑ̈r, ɑtyeg gen gøl-ɑ́ yije ɑ́di yɑn, ge dwɑdd-ɑ nɑ̈gi yɑn, kɑ cyëgɑ mød yi gen, kɑ othøø. 
JDG.20.6	Akwɑnyɑ cyëgɑ kɑ ngøllɑ ɑ́ ɑ́tug, kɑ ɑ́tuug ɑ́kyel ör-ɑ kɑl ɑ́kyel kì kelli kɑ̈lli Isrɑil bënn gɑ pyɑ̈rø wïdɑ́ryew, kipe kinni o yod kinni, jiɑni ɑ́göög ki gïnrɑj ki mendwøng kì Isrɑil. 
JDG.20.7	Anɑn, wun ɑ tyëng Isrɑil løøgu kwøbbɑni.”
JDG.20.8	Adhwödhi tyëng Isrɑil mɑl bënn, kɑ ge ólöggø ki dhøg ɑ́kyel kinni, “Bong ngɑn kedhi gøle kì kellee. 
JDG.20.9	De gïn-ɑ nud, ɑ ógöggi wɑ tyëng Gibeɑ̀ bɑ kinni, wɑ ólëngø ki wél, kipe yienyi ji-ɑ ókedhi be liny. 
JDG.20.10	Ji pyɑ̈rø ókwɑny yi wɑ kì ri miyø kì wɑ̈thi kɑ̈lli Isrɑil, kipe kinni o ge thödhi gen yɑy ki gïgcɑmm, o ji-ɑ kyeelø ókedhi be nyɑɑg Gibeɑ̀ ki gøl Ben Yɑmïn, o ge göggi ki gïnrɑj, kipe gïnrɑj men-ɑ ɑ́gwøg yi gen kì Isrɑil.” 
JDG.20.11	Codhe, ɑcøng Isrɑil ree bëne, kɑ ge órëbø kipe nyɑɑg ki kɑɑlɑni.
JDG.20.12	Aödi tyëng Isrɑil myërri Ben Yɑmïn bëne ki ji, mø pyëj gen kinni, “Wude ɑ göög wun ki gïnrɑj ni men? 
JDG.20.13	Mëggu wøn jø Gibeɑ̀ o ge nɑ̈g yi wøn, kipe kinni o gïnrɑj men-ɑ kömi Isrɑil lɑ̈ɑ̈nye.” De kwøbbi tyëng Isrɑil nuti lïngø yi tyëng gøl Ben Yɑmïn. 
JDG.20.14	Codhe, kɑ tyëng gøl Ben Yɑmïn ri gen cøng gen, kì kɑ̈ddi gen, ɑbëën gen Gibeɑ̀ kipe kinni o ge nyïɑ̈ggi gen ki tyëng Isrɑil møg-ɑ kyeelø. 
JDG.20.15+JDG.20.16	Ge ɑ́yïëëny kì cyɑ̈ngɑni ki jøliny mø kwɑnni gen bɑ ɑ́lïp pyɑ̈r ɑ́ryew wïdɑ́bïkyel kì kɑ̈ddi gøl Ben Yɑmïn. Tyëng Gibeɑ̀ ɑ́yïëëny thyew ki jøg mø kwɑnni gen bɑ miy ɑ́bïryew, ge bɑ cyɑ̈mm bënn. Jøgɑni pɑ nyi bɑ̈ɑ̈jø ki lelli bɑ̈ɑ̈di, gïn-ɑ bɑ̈l yi gen cɑgg ɑ́ yëyø, pɑ nyi bɑj yi gen. 
JDG.20.17	Tyëng Isrɑil kì wɑ̈yi gen e gøl Ben Yɑmïn tøøk, ɑ́cung ki jøliny ɑ́lïp miy ɑ́ngwen, ge bɑ jöddi liny bënn.
JDG.20.18	Akedhi tyëng Isrɑil Betiil, kɑ Jwøk pyëj yi gen, ge okööbø kinni, “Á gøl-ɑ́ kì kelli kɑ̈lli wøn, ɑ ókwöngi ki kedhi be nyɑɑg ki tyëng gøl Ben Yɑmïn?”
JDG.20.18	Alöggi Jwøng-ɑ Ácwɑ̈ɑ̈j kinni, “Gøl Yeudɑ̀ ɑ ókwöngi ki kedhø.”
JDG.20.19	Dhuki kì mwøl, ɑdhwödh tyëng Isrɑil, kɑ kɑɑl gen gur gen buti Gibeɑ̀. 
JDG.20.20	Akedhi tyëng Isrɑil be nyɑɑg ki gøl Ben Yɑmïn, kɑ liny cïmmi gen ge nenn-ɑ kɑɑlɑni. 
JDG.20.21	Abëën gøl Ben Yɑmïn wɑ̈g kì Gibeɑ̀, kɑ ji ɑ́lïp pyɑ̈r ɑ́ryew wïdɑ́ryew odöngø kì piny ge thøø kì kelli tyëng Isrɑil dicyɑ̈ngɑni. 
JDG.20.22+JDG.20.23	Akedhi tyëng Isrɑil kej mɑ̈ddø, kɑ ge óywöngø kì bøli Jwøng-ɑ Ácwɑ̈ɑ̈j gïti böörø. Apyëëj Jwøng-ɑ Ácwɑ̈ɑ̈j yi gen kinni, “Kedhi wøn be nyɑɑg këti ki nyiimï wøn, gøl Ben Yɑmïn?”
JDG.20.22+JDG.20.23	Alöggi Jwøng-ɑ Ácwɑ̈ɑ̈j kinni, “Kedh wun, nyïɑ̈ggi wun ki gen.”
JDG.20.22+JDG.20.23	Atëngi pëthi tyëng Isrɑil, kɑ liny gen kedh-ɑ wïj këër tyeli mɑl. 
JDG.20.24	Kɑ tyëng Isrɑil liny gen kedh-ɑ be nyɑɑg ki gøl Ben Yɑmïn kì ryeew cyɑ̈ng. 
JDG.20.25	Kì ryeew cyɑ̈ng menɑni, ɑdøøg liny gøl Ben Yɑmïn ki bëën wɑ̈g kì Gibeɑ̀, kɑ ge ónɑ̈ggø këti ki jii Isrɑil mø kwɑnni gen bɑ ɑ́lïp pyɑ̈rø wïdɑ́bïdɑ̈g, ge bɑ jöddi liny bënn. 
JDG.20.26	Akedhi tyëng Isrɑil bënn Betiil, ɑpëggi gen be ywøg kì bøli Jwøng-ɑ Ácwɑ̈ɑ̈j, kɑ ri gen twöön gen ki gïncɑm dicyɑ̈ngɑni, gïti böörø. Anëngi Jwøng-ɑ Ácwɑ̈ɑ̈j yi gen ki gënhi mër, geki gënh-ɑ nyi rɑ̈b bëne. 
JDG.20.27	Kì bøli kenyɑni, Sɑnduug Ciggi Jwøk ɑ́bëëd e ying-ɑ kenyɑni. Apyëëj Jwøng-ɑ Ácwɑ̈ɑ̈j yi tyëng Isrɑil, 
JDG.20.28	kinni, “Kedhi wøn be nyɑɑg këti ki nyiimï wøn, gøl Ben Yɑmïn, wɑlɑ̀ wø ko kedh?” Pineɑs wɑ̈d Eliɑdhɑr Kwɑɑr Aɑron, en ɑ ɑ́bëëd e bɑ ókwërø.
JDG.20.28	Alöggi Jwøng-ɑ Ácwɑ̈ɑ̈j kinni, “Kedh wun! Mɑ́ dhuki kì mwøl ge ócïb yi yɑn cinggi wun.”
JDG.20.29	Codhe, kɑ jø Isrɑil ókɑ̈bbø ki jøg mø lïïbø kì tøggi Gibeɑ̀ bëne. 
JDG.20.30	Akedhi tyëng Isrɑil be nyɑɑg ki gøl Ben Yɑmïn kì dɑ̈ɑ̈g cyɑ̈ng, kɑ ge ogudø ge rwöm ki Gibeɑ̀ ni tyeli mɑl. 
JDG.20.31	Kɑ gøl Ben Yɑmïn bï-ɑ wɑ̈g be liny. Acɑ̈gi gen ki nɑ̈g ki jii Isrɑil ni tyeli mɑl kì yij thwørø, kí kö yuu-ɑ kedhi Betiil geki kö yuu-ɑ kyeelø men-ɑ kedhi Gibeɑ̀. Ji gïn ni pyɑ̈r ɑ́dɑ̈g ɑ́nɑ̈g yi gen kì kelli tyëng Isrɑil. 
JDG.20.32	Tyëng gøl Ben Yɑmïn ɑ́bëëd ge rømm-ɑ kinni, ge ótyɑ̈mø, ni tyeli mɑl.
JDG.20.32	De tyëng Isrɑil rummi gen ɑ́reb gen kinni, “Rengi wɑ liny wɑ̈g kì buti kɑɑl, o ge pönhi gen wɑ̈g kì kɑɑl, ge rïng-ɑ́ɑ̀ bɑngee.” 
JDG.20.33	Kɑ liny wøøg cyɑ̈n yi tyëng Isrɑil bënn, ɑreb liny ree kì Bɑɑl Tɑmɑr, kɑ jøg-ɑ lïïbø kì tøggi Gibeɑ̀ pönh-ɑ wɑ̈g kì kɑ̈jj-ɑ ɑ́pɑ̈ni yi gen. 
JDG.20.34	Kɑ jø Isrɑil ɑ́lïp pyɑ̈rø møg-ɑ ɑ́yieny kì kelli Isrɑil bëne pɑ̈ɑ̈r-ɑ kömi Gibeɑ̀. Anyïɑ̈ggi liny ki nyɑɑg me teeg. Tyëng gøl Ben Yɑmïn ɑ́bëëd ge kwïj wøw kinni ryɑ̈g pɑ̈dhi kömi gen. 
JDG.20.35	Isrɑil ɑ́thödhi ki tegø yi Jwøng-ɑ Ácwɑ̈ɑ̈j, kɑ gøl Ben Yɑmïn cyedde. Anɑ̈ggi tyëng Isrɑil ki ji mø kwɑnni gen bɑ ɑ́lïp pyɑ̈r ɑ́ryew wïdɑ́bïj kí miyø ɑ́kyel, kì kelli tyëng gøl Ben Yɑmïn, ge bɑ jöddi liny bënn. 
JDG.20.36	Alidhii yi gøl Ben Yɑmïn kinni ge ɑ́tyɑm.
JDG.20.36	Liny Isrɑil bëne ree ɑ́wøøge cyɑ̈n kì myërri gøl Ben Yɑmïn, mɑ́ ge ɑ́bëëd ge gɑ̈nn-ɑ lïbbi gen møg-ɑ tøggi Gibeɑ̀. 
JDG.20.37	Apɑ̈ɑ̈r lïbbɑni kömi Gibeɑ̀, kɑ ge jwɑn-ɑ tɑɑy kelli Gibeɑ̀, kɑ ji bënn, nɑ̈g yi gen kì kɑɑl. 
JDG.20.38	Liny Isrɑil ɑ́bëëd e rum nywɑ̈g ki kwøbbi ngïji. Kinni keny-ɑ óliidh yïrø me dwøng me töngi mɑl ɑ́ pøølø kì kɑɑl, 
JDG.20.39	liny Isrɑil bëne men-ɑ wïj kër ree óluge. Tyëng gøl Ben Yɑmïn ɑ ɑ́kwöngi ki nɑ̈ggø ki ji mø kwɑnni gen bɑ pyɑ̈r ɑ́dɑ̈g kì kelli tyëng Isrɑil, ɑrum gen kinni, ge ótyɑ̈mø ni liny tyeli mɑl. 
JDG.20.40	De ngïji ɑ́cwöb; yïrø mɑ pøølø ɑ́töngi mɑl kì kɑɑl. Alïïdh tyëng gøl Ben Yɑmïn ngɑ̈thi gen, kɑ ge ongɑ̈ngø kɑ̀ kɑ̈ɑ̈l lebbi mɑc mɑl kì kɑɑl bëne. 
JDG.20.41	Alug tyëng Isrɑil ri gen, kɑ tyëng gøl Ben Yɑmïn mɑg yi wɑ̈ɑ̈rø, mɑ́ e ɑ́yod yi gen kinni ryɑ̈g ɑ́pɑ̈dhi kömi gen. 
JDG.20.42	Arengi gen kì bøli Isrɑil, ge reng-ɑ yij piny mɑ ryɑng, de ge nuti bodhø. Ge ɑ́tum kej ɑ́kyel yi liny Isrɑil men-ɑ ɑ́dwöög kì wïj kër, kí men-ɑ ɑ́bï e dwöög ɑ kɑɑl, kɑ ge nɑ̈g. 
JDG.20.43	Tyëng Isrɑil, gøl Ben Yɑmïn ɑ́tyeeg gen kej ɑ́kyel, kɑ ge ódhɑ̈lø wïyø ki cyeddi gen, gïti Gibeɑ̀ kì kuni wɑɑng cyɑ̈ɑ̈ng mwøl, mø gïïr kì kelli gen ɑ́nɑ̈g yi tyëng Isrɑil. 
JDG.20.44	Jø gøl Ben Yɑmïn møg-ɑ teg, mø kwɑnni gen bɑ ɑ́lïp pyɑ̈rø wïdɑ́bïdɑ̈g ɑ́nɑ̈g yi tyëng Isrɑil. 
JDG.20.45	Aløg kwï gen ri gen kɑ ge reng-ɑ piny-ɑ bɑ ryɑng kì kuni Kïti Rimön. Anɑ̈ɑ̈g ji mø kwɑnni gen bɑ ɑ́lïp ɑ́bïj kì kelli gen. Adhɑ̈li tyëng Isrɑil ki wïyø cyeddi gen, ɑwɑ̈dhi gen Gïdöm, kɑ ge ónɑ̈gø ki ji mø kwɑnni gen bɑ ɑ́lïp ɑ́ryew. 
JDG.20.46	Kwɑnni tyëng gøl Ben Yɑmïn bënn møg-ɑ ɑ́nɑ̈g dicyɑ̈ngɑni, bɑ ɑ́lïp pyɑ̈r ɑ́ryew wïdɑ́bïj, ge bënn ge bɑ jønyɑɑg mø teg.
JDG.20.47	De jøg mø kwɑnni gen bɑ miy ɑ́bïkyel ɑ́bodh; ge ɑ́rengi myërri yij ryɑng men-ɑ kuni Kïti Rimön, kɑ ge obëëdø ki dwɑ̈tt ɑ́ngwen kì kunɑni. 
JDG.20.48	Adøøg tyëng Isrɑil yï tyëng gøl Ben Yɑmïn, kɑ kwï møg-ɑ ɑ́döng nɑ̈g yi gen, gen ɑ jøg-ɑ cwøw, kí tyëng-ɑ mɑ̈nn, kí othønhø, kí dhög, kí gïg-ɑ ɑ́yod yi gen. Kɑ jɑmmì bënn rɑ̈b gen geki kɑ̈dd bënn.
JDG.21.1	Jø Isrɑil ɑ́köngi kì Midhpɑ̀ kinni, “Bong dhɑnhø kì kellee men-ɑ ówëggi nyɑre nywømø yi jɑl gøl Ben Yɑmïn.” 
JDG.21.2	Akedhi ji Betiil, ɑbëëd gen kì kunɑni kì bøli Jwøk gïti böörø. 
JDG.21.3	Aryeer gen, ge óywöngø kinni, “Yïn ɑ Jwøng-ɑ Ácwɑ̈ɑ̈j, Jwøøg Isrɑil, ede gïn ni men ɑ cwöbe kì Isrɑil? Ede kɑl ɑ́kyel ɑ pɑ̈ɑ̈dh wïje dicyɑ̈ngtïn kì kelli kɑ̈lli Isrɑil?”
JDG.21.4	Dhuki kì mwøl, ɑgeer këli lɑm kenyɑni yi ji, ɑmuuj gen ki gënhi mër, kí gënh-ɑ nyi rɑ̈b bëne. 
JDG.21.5	Apëjji tyëng Isrɑil kinni, “Dɑ kɑl ɑ́kyel kì kelli kɑ̈llì me nuti bëën bøli Jwøng-ɑ Ácwɑ̈ɑ̈j kì Midhpɑ̀ keny?” (Mɑ́ ge ɑ́köngi kinni dhɑnhø men-ɑ pɑ kedhi Midhpɑ̀ bøli Jwøng-ɑ Ácwɑ̈ɑ̈j ceg kɑ nɑ̈gø.) 
JDG.21.6	Kì kenyɑni ceth, kɑ tyëng Isrɑil yethi gen óywöngø kipe nyiimï gen, tyëng gøl Ben Yɑmïn, ɑkööb gen kinni, “Kɑl ɑ́kyel wïje ɑ́pɑ̈ɑ̈dh kì Isrɑil dicyɑ̈ngtïn. 
JDG.21.7	Á gïn ɑ ógwøg o ge yïddi gen ki mɑ̈nn? Wɑ ɑ́rum ki köngø kì bøli Jwøng-ɑ Ácwɑ̈ɑ̈j kinni, bong nyigee møg-ɑ ówëggi wɑ nywømø yi gøl Ben Yɑmïn.”
JDG.21.8	Keny-ɑ ɑ́pëjji gen mɑ di kɑl ɑ́kyel kì kelli kɑ̈lli Isrɑil me nuti bëën kej buri Jwøng-ɑ Ácwɑ̈ɑ̈j kì Midhpɑ̀, ɑyodii yi gen kì kej burø kinni bong dhɑnhø me nud ɑ́ ngeti Yɑbic kì Gilyɑd. 
JDG.21.9	Keny-ɑ ɑ́mɑɑm liny, ɑyodii yi gen kinni bong jɑl Yɑbic kì Gilyɑd me nud kì yij burø kì kenyɑni. 
JDG.21.10	Codhe, kɑ jønyɑɑg mø teg mø kwɑnni gen bɑ ɑ́lïp pyɑ̈rø wïdɑ́ryew ör yi burø, kɑ ge ceg yi burɑni kinni, “Kedh wun, nɑ̈gu tyëng Yɑbic bënn jøg-ɑ cwøw kí mɑ̈nn, kí othønhø. 
JDG.21.11	Nɑ̈gu jøg-ɑ cwøw bënn kí mɑ̈nn-ɑ rumø niin yi cwøw.” 
JDG.21.12	Kɑ ge óyïddø ki wojur mø nuti nywɑlø yi cwøw, mø kwɑnni gen bɑ miy ɑ́ngwen kì kelli tyëng Yɑbic, ɑkɑ̈ɑ̈l gen Cilø kì piny Kɑnɑɑn.
JDG.21.13	Kɑ burø bëne oödø ki wöödø mi mër, e öd-ɑ yï jø gøl Ben Yɑmïn kì Kïti Rimön, kinni liny ɑ́rum. 
JDG.21.14	Codhe, ɑdwöög jø gøl Ben Yɑmïn pɑc, ɑmëggi gen wojurri Yɑbic kì Gilyɑd møg-ɑ ɑ́wiy ge nuti nɑ̈gø. De kwɑnni wojurɑni nuti rømi ri gen, mɑ́ ge nøg.
JDG.21.15	Aywöngi yethi ji kipe gøl Ben Yɑmïn, mɑ́ Jwøng-ɑ Ácwɑ̈ɑ̈j kelli kɑ̈lli Isrɑil ɑ́cïbe ki kew. 
JDG.21.16	Akööb jøgdøngi burø kinni, “Göög wɑ kidï kipe kinni o ji møg-ɑ ɑ́döng ge nuti yïddø ki mɑ̈nn kì gøl Ben Yɑmïn yïddi gen? Mɑ́ mɑ̈nni gen bënn ɑ́nɑ̈g. 
JDG.21.17	Kipe kinni o wïj kɑl ɑ́kyel kì kelli kɑ̈llì pyɑ̈rø wïdɑ́ryew cöge e pɑ pɑ̈ɑ̈dh, yɑ̈ɑ̈b wɑ ki yöö me tïng wïj gøl Ben Yɑmïn, 
JDG.21.18	de wɑ pɑ cuggi yïëyø kinni, o nyigee nywøm yi gen, mɑ́ wɑ ɑ́rum ki köngø kinni cyën óying kömi dhɑnhø men-ɑ ómëggi nyɑre jɑlø kì gøl Ben Yɑmïn.”
JDG.21.19	Arum gen kinni “Kwëër cɑ̈gi run ɑ́cyɑ̈ngi ki gwøgø kì Cilø.” (Cilø ying-ɑ wɑɑng wuudø kì bøli Betiil, o ying-ɑ wɑɑng wurlwɑl kì bøli Libnɑ̀, o ying-ɑ kuni wɑɑng cyɑ̈ɑ̈ng mwøl kì yuu-ɑ kɑɑm Betiil geki Cekïm). 
JDG.21.20	Aköbbi jø gøl Ben Yɑmïn yi gen kinni, “Kedh wun kɑ wu pɑ̈ni wun kì yethi bɑ̈ggi oløg. 
JDG.21.21	Kɑ wu nëën wun. Keny-ɑ óbëën womɑ̈nn Cilø kej kwër be cøng, kɑ wu bïu wɑ̈g kì kelli oløg. Kɑ dhɑnhø nyi pödhe be mɑ̈gø ki dhɑjø ki tege, kɑ wu døøgu myërri Ben Yɑmïn. 
JDG.21.22	Keløg wëëg gen wɑlɑ̀ nyiimï gen óbï yï wun be gøny, köbbu gen kinni, ‘Wïyu gen wøn, mɑ́ ge nuti kɑbø yi wøn kɑ liny, o yï wun bɑ̈r, mɑ́ nyigi wun nuti cɑɑg wun kɑ mëggi gen.’ ”
JDG.21.23	Kɑ møgɑni gwøg yi gøl Ben Yɑmïn, ge ɑ́mɑ̈ɑ̈g kì kelli womɑ̈nn møg-ɑ ɑ́bï ge kedh-ɑ be cøng, ngɑn mɑg-ɑ dhɑjø men-ɑ dwɑdde, kɑ gø kɑ̈ɑ̈le gøn ɑ́ cyëge. Codhe, ɑdøøg gen yethi myërri gen, kɑ kɑ̈ddi gen døøg yi gen ki gerø, ɑpëggi gen piny. 
JDG.21.24	Codhe, ɑdhwödh tyëng Isrɑil, kɑ ge døøg-ɑ yethi myërri gen.
JDG.21.25	Ábëëd e bong rɑ̈dh kì Isrɑil kì bøli kenyɑni, de dhɑnhø bëne ɑ́göög-ɑ wïje.
RUT.1.1	Kɑ̈ge dööng kì bøli keny-ɑ ɑ́bëëd Isrɑil jɑɑg-ɑ yi jɑgg, ɑ́dɑ kɑ̈j me dwøng kì pönhɑni. Kɑ jɑl megø kì Betleem kì Yeudiyɑ̀, odhwödhø geki cyëge kí wɑ̈dde ɑ́ryew, 
RUT.1.2	kɑ ge dɑ̈g-ɑ pödhi Moɑb. Nyingi jɑlɑni cwøl ɑ́ Elimelek, cyëge cwøl ɑ́ Nɑomì, o wɑ̈dde ryeet cwølli gɑ Mɑklön kí Kilyön. Ge bɑ tyëng gøl Eprɑtɑ̀ kì Betleem, kì Yeudiyɑ̀. Ge ɑ́wɑ̈dhi Moɑb, kɑ ge obëëdø kì Moɑb. 
RUT.1.3	Athøw Elimelek, kɑ Nɑomì odöngø ki wɑ̈dde ryeet. 
RUT.1.4	Kɑ yɑɑgɑni ónyömø ki nyigi Moɑb, ɑ́kyel cwøl ɑ́ Órpɑ̀, o nyɑn-ɑ kyeelø cwøl ɑ́ Ruth. Kɑ ge obëëdø kì pönhɑni ki gïn ni runn pyɑ̈rø. 
RUT.1.5	Codhe, kɑ jøgɑni ryeet Mɑklön ki Kilyön othøø thyew. Adöng ngɑnɑni ɑ́ thwöm kì bɑng kɑ ɑ́thøw jɑlgøle kí wɑ̈dde ɑ́ryew bënn.
RUT.1.6	Kɑ Nɑomì olïngø, e ying-ɑ Moɑb, i Jwøng-ɑ Ácwɑ̈ɑ̈j jie pɑɑr en, kɑ gï thödhe ki gïncɑm. Arume ki kwøbbi døøgø. 
RUT.1.7	Adhwödhe geki kwɑrre kì keny-ɑ ɑ́bëëd gen, kɑ ge døøg-ɑ Yeudiyɑ̀. 
RUT.1.8	De kɑ̈ng-ɑ ɑ́nudd ge ócyɑ̈dhø kì kö pönhɑni, Nɑomì kwɑrre ɑ́köbbe kinni, “Døg wun; døøg ngɑɑn gøl meye. Wu ókøny yi Jwøng-ɑ Ácwɑ̈ɑ̈j kipe bëëndøj men-ɑ ɑ́bëëd wun kì bøli cwøwi wun, kí kɑ ɑ́döng wɑ ketee. 
RUT.1.9	Yɑ kwɑjj-ɑ Jwøng-ɑ Ácwɑ̈ɑ̈j, o wu nywøm kì kɑ̈llì mø døøj!”
RUT.1.9	Kɑ okööbø kinni, “Døj kedh wun.” Aywöngi mɑ̈nni wɑ̈dde. 
RUT.1.10	Kɑ köbbi yi gen kinni, “Pɑth, wø dwɑdd-ɑ kedhi pödhi wun ceth ki yïn.”
RUT.1.11	Alöggi Nɑomì kinni, “Døg wun nyigɑ! Á kipe ngø, ɑ kedh wun ki yɑn? Yɑ ócuggø nywølø ki wɑ̈dd møg døngi, kɑ ge ogöögø ki cwøwi wun? 
RUT.1.12	Døg wun nyigɑ; mɑ́ yɑ ɑ́yöø, yɑ pɑ cuggi nywømø këti. Cɑgg yɑ kööbø kinni, yɑ ócuggø nywømø, wɑlɑ̀ cɑgg yɑ nywøm tïn kì wɑ̈r, kɑ yɑ onywølø ki wɑ̈dd, 
RUT.1.13	ge ócuggø yïdø yi wun o ge døngi gen? Ri wun mɑ̈ɑ̈n wu nywømø kiper gen? Pöy! Pɑth en, nyigɑ! Pyëwɑ orɑ̈mø ki mendwøng kiper wun, mɑ́ yɑ ɑ́ryɑ̈g yi Jwøng-ɑ Ácwɑ̈ɑ̈j.”
RUT.1.14	Adøøg gen ki ywøg. Kɑ Órpɑ̀ wønge mɑ̈dhe, ɑdøøge gøl gen. De Ruth ɑ́mɑ̈gi kì ri wønge. 
RUT.1.15	Akööb Nɑomì kinni, “Liidh, nyɑ̈gí ɑ́døøg yï gøl gen, ɑ́døøg yï jwögge. Kedhí bɑng nyɑ̈gí.”
RUT.1.16	De Ruth ɑ́löggi kinni, “Yɑ ko kwɑjjí kipe wiyi yïn, kinni o yɑ døøgɑ, o yɑ cögɑ yɑ pɑ kedh ki yïn. Mɑ́ yɑ dwɑdd-ɑ kinni, keny-ɑ ókedhi yi yïn, en ɑ kedhɑ, o keny-ɑ óbëëd yi yïn, en ɑ bëëdɑ, wɑddí bɑ wɑddɑ, o Jwøgí bɑ Jwøgɑ. 
RUT.1.17	Wɑ thøw-ɑ kej ɑ́kyel, o wɑ koony-ɑ kej ɑ́kyel ceth. Yɑ lɑm-ɑ riɑ ɑnɑn kinni, wiy yɑ ócɑy yi Jwøng-ɑ Ácwɑ̈ɑ̈j keløg dhøgɑ ódi wilø yi yɑn. Bong gïn dɑ̈ɑ̈ng wɑ den-ɑ́ thøø kete.”
RUT.1.18	Keny-ɑ ɑ́lidhii yi Nɑomì kinni Ruth pɑ yïëy døøgø, ɑwiye møgɑni.
RUT.1.19	Codhe, ɑkedh gen. Kɑ ge wɑ̈dh-ɑ Betleem. Keny-ɑ ɑ́wɑ̈dhi gen Betleem, kɑ tyëng kɑɑlɑni yïthhi gen otyegø bënn; tyëng-ɑ mɑ̈nn okööbø kinni, “Men bɑ Nɑomì kidyër?”
RUT.1.20	Akööb Nɑomì kinni, “Yɑ ko cwølli wun yɑn ɑ́ Nɑomì, cwøllu yɑn, yɑn ɑ́ Mɑrɑ̀, 
RUT.1.21	Yɑ ɑ́kedh köörɑ pɑ̈ng, ɑdwöög yɑn yi Jwøng-ɑ Ácwɑ̈ɑ̈j èn, ki cinggɑ. Yɑ ócwølli yi wun yɑn ɑ́ Nɑomì kidï, yɑ ɑ́ryɑ̈g yi Áyïmø!”
RUT.1.22	Bene dwöng-ɑ ɑ́dwöög Nɑomì ɑnɑn kì piny Moɑb, ge ɑ́dwöög kɑ kwɑre, Ruth nyɑɑr Moɑb. Ge ɑ́wɑ̈nhi Betleem kì ri cɑ̈gi nyɑri ceir.
RUT.2.1	Nɑomì yïe ɑ́dɑ ywöre, ówï Elimelek, mɑ jɑlkɑ̈r me pere teg kì yij pödhi gen, nyinge cwøl ɑ́ Boɑdh. 
RUT.2.2	 Cyɑ̈ng ɑ́kyel, Ruth nyɑɑr Moɑb, Nɑomì ɑ́köbbe kinni, “Yɑ dwɑdd-ɑ kedhi yethi pwödh, men-ɑ óyïddɑ ki ngɑn me døj, me wiy yɑn o yɑ gwënɑ kì yij pwödhe ki byel møg-ɑ nyi dyëm kì bɑng jøgwøg.”
RUT.2.2	Alöggi Nɑomì kinni, “Kedh, nyɑrɑ.”
RUT.2.3	Codhe, ɑkedhi Ruth yethi pwödh. Kɑ Ruth ogwënø kì yij pwödhø megø, kì bɑng tyëng-ɑ nyɑ̈rø. Áwɑ̈dh-ɑ töngø yøw, de pwödhø ce ying-ɑ pwödhi Boɑdh, jɑl-ɑ bɑ wɑd ki Elimelek.
RUT.2.4	Abëën Boɑdh, e kɑ̈ɑ̈l-ɑ Betleem. Kɑ tyëng-ɑ göögø mɑ̈dhe kinni, “Wu ómïdhi yi Jwøng-ɑ Ácwɑ̈ɑ̈j.”
RUT.2.4	Alöggi gen kinni, “Yï ógyëdh yi Jwøng-ɑ Ácwɑ̈ɑ̈j.”
RUT.2.5	Apyëëj jɑngi jøgwøg yi Boɑdh, kinni, “Á nyɑɑr men ɑnɑn?”
RUT.2.6	Alöggi jɑngi jøgwøg kinni, “Bɑ nyɑɑr Moɑb men-ɑ ɑ́bï geki Nɑomì keny-ɑ ɑ́dwööge kì Moɑb. 
RUT.2.7	Ákööb kinni, ‘Yɑ kwɑjj-ɑ yïn, wiy yɑ gwënɑ kì kɑɑm dhøggi ceir, kì bɑng tyëng-ɑ nyɑ̈rø.’ Ying-ɑ kömi tyelle kër-ɑ ɑ́bëëne ɑ́cøøn. Bene kɑle ree ki ywömø ɑnɑn kì tïbø.”
RUT.2.8	Aköbbi Ruth yi Boɑdh kinni, “Lïng nyɑrɑ, yï ko kedhi be gwen yij pwödhø megø. Ko di keny kedhi yi yïn, de bëëd kì kelli wo-ɑ gwënø kì pwödhɑ. 
RUT.2.9	Nenní pwönh-ɑ kɑ̈ɑ̈j yi yɑɑg ceth, kɑ yï lugí kì bɑng gen; mɑ́ ge ɑ́rum ki kyëddø yi yɑn kinni yï ko nyi dhɑ̈ɑ̈l yi gen. Kenyi mɑɑg yïn yi röödhø, nyi mɑ̈dhí kì yethi pugg-ɑ nyi tömmi yi gen ki pï.”
RUT.2.10	Kɑ Ruth ree bøødhe wïje kuule’ piny kì bøli Boɑdh, ɑkööbe kinni, “Á kipe ngø ɑ køny yɑn kinøw, yɑn ɑ́ nyɑɑr jur megø yøw?”
RUT.2.11	Alöggi Boɑdh kinni, “Yɑ ɑ́köbbi ki gïgdøj møg-ɑ ɑ́göggí wøngí, kër-ɑ ɑ́thøw jɑlgølí, kí kër-ɑ ɑ́wiy wïyí piny geki meyí, kì keny-ɑ yije ɑ́nywøøl yïn, kɑ yï bï-ɑ yï ji mø kwïj yi yïn. 
RUT.2.12	Yï ókøøg yi Jwøng-ɑ Ácwɑ̈ɑ̈j kipe gwøng-ɑ døj ni men. Yï óyïddi ki köögi kì yï Jwøøg Isrɑil, Jwøng-ɑ Ácwɑ̈ɑ̈j, ngɑn-ɑ́ tïbe ɑ́yömmi yi yïn!”
RUT.2.13	Alögge kinni, “Bɑ̈ngí ɑ́køny yi yïn kidøøj jɑldwøng, cɑgg ɑ́ kɑ̀ bëëdɑ yɑ pɑth ki dhɑnhø ɑ́kyel kì kelli bɑ̈nggí kidyër yøw!”
RUT.2.14	Keny-ɑ ɑ́wɑ̈nhi bøli kej cɑm, ɑköbbii yi Boɑdh kinni, “Bïí keny, o yï cyɑ̈ɑ̈m. Kɑ ópun nyi jwɑ̈ɑ̈g yij mulø.” Codhe, ɑpëgge buti jøgwøg. Kɑ nëngi yi Boɑdh ki ópuun jirɑyø. Kɑ Ruth ocyɑ̈mø, gïti kɑ ɑ́yɑ̈nge, kɑ kwï ópune odöngø. 
RUT.2.15	Keny-ɑ ɑ́døøge be gwen këti, kɑ Boɑdh, jøgwøge cege kinni, “Pɑth ki kinni, o nyɑnɑni wiy yi wun gwëne kì bɑng wun kì kɑɑm dhøggi ceir kete, 
RUT.2.16	de nyi rönhu wɑ̈g kì ri dhøg møg-ɑ töjji yi wun, ki kwï thyɑng mø wɑ̈thi gen di byel, kɑ ge nyi wiyu piny, o gï gwene. Kɑ ko nyi cyɑ̈r wun.”
RUT.2.17	Kɑ Ruth ogwënø kì yij pwönhɑni gïti böörø. Codhe, ɑtøge møg-ɑ ɑ́gwene. Ceir men-ɑ ɑ́yod yi en, bɑ gïn ni thɑpiyø ɑ́kyel. 
RUT.2.18	Kɑ gø tëëre pɑc. Kɑ ceir men-ɑ ɑ́gwene lidh yi wønge. Kɑ Ruth gïncɑm men-ɑ ɑ́döng kì bɑnge ɑ́tïni, mëgge wønge. 
RUT.2.19	Apyëjii yi Nɑomì kinni, “Yï ɑ́gwëën ɑ keny dicyɑ̈ɑ̈ng? Yï ɑ́göög ɑ keny? Jɑl-ɑ ɑ́køny yïn ógyëdh yi Jwøk!”
RUT.2.19	Aköbbe wønge ngɑn-ɑ́ pwödhe ɑ́gööge, kinni, “Nyingi jɑl-ɑ́ pwödhe ɑ́göögɑ dicyɑ̈ɑ̈ng, cwøl ɑ́ Boɑdh.”
RUT.2.21	Kɑ Ruth nyɑɑr Moɑb okööbø kinni, “Men-ɑ́ yɑ ɑ́köbbe thyew kinni, ‘Cöög yï ogwënø ki bɑng jøgwøgɑ, gïti keny-ɑ órum jɑmmɑ bënn ki kɑjø.’ ”
RUT.2.22	Kɑ Nɑomì mø kwɑre løøge kinni, “Lɑ̈w nyɑrɑ, keløg yï cyɑ̈dhi kɑ womɑ̈nni pwödhe, kipe yï ódhɑ̈ɑ̈l kì yij pwödhø megø.” 
RUT.2.23	Codhe, ɑcög Ruth e cyɑ̈dhi kɑ womɑ̈nni pwödhi Boɑdh. Ágwëën kì yethi pwödhhi Boɑdh gïti kɑ ɑ́thumi ceir ki nyɑrø. Kɑ gemè lony ki nyɑrø, kɑ óthumø. Adøøge be rïïjø kì pɑc geki wønge.
RUT.3.1	Kɑ Ruth köbbi yi wønge cyɑ̈ng ɑ́kyel kinni, “Nyɑrɑ, yɑ dwɑdd-ɑ yɑ̈bbi yïn ki jɑlø, kí keny-ɑ yije ócuggi bëëdø pyëwí omedø. 
RUT.3.2	Anɑn yïee dɑ jɑl mɑ wɑd, ɑ løg Boɑdh, jɑl-ɑ́ pwödhe ɑ́gwëën yi yïn, wuki wo-ɑ kyeelø. Ónïn-ɑ yij rɑrø tïn be kwödø ki ceir. 
RUT.3.3	Lwøggí, kɑ yï gïïny, kɑ yï ruggí kidøøj. Codhe, kɑ yï kedhí rɑrø. De rií ko wëggí lidhø yi jɑlɑni gïti keny-ɑ órume ki cɑm. 
RUT.3.4	Okedhe be buddø, kɑ keny-ɑ buude tiid kidøøj. Onene, kɑ rií liib kun-ɑ di en, yɑl tyelle, kɑ yï buddí kì dhøggi tyelle. Yï óköbbe gïn-ɑ dwɑddi yi en, o gwøg yi yïn.”
RUT.3.5	Alöggi Ruth kinni, “Møg-ɑ ɑ́kwøb yi yïn bënn, ógwøg yi yɑn.”
RUT.3.6	Akedhe rɑrø, kɑ møg-ɑ ɑ́cïgii yi wønge gwøge ceth. 
RUT.3.7	Keny-ɑ ɑ́rum Boɑdh ki cɑm kɑ omɑ̈dhø, ɑdhwödhe pyëwe omedø. Kɑ óbuddø kì buti pëm. Codhe, kɑ Ruth ree liibe yïe mɑ̈ɑ̈dh, kɑ tyelli jɑlɑni yɑle, ɑbudde kì dhøggi tyelle. 
RUT.3.8	Kì dïwɑ̈r keny-ɑ ɑ́bëëne e ócyëwø ɑpɑ̈ye, kɑ ongɑ̈ngø yi kɑ̀ di ngɑndhɑjø me buud kì dhøggi tyelle! 
RUT.3.9	Apëjji Boɑdh kinni, “Yï bɑ men?”
RUT.3.9	Alöggi nyɑnɑni kinni, “Yɑ Ruth bɑ̈ngí. Kum yɑn, mɑ́ yï bɑ ywörɑ, men-ɑ cuggi lɑgi yɑn.”
RUT.3.10	Kɑ Boɑdh okööbø kinni, “Yï ógyëdh yi Jwøng-ɑ Ácwɑ̈ɑ̈j, nyɑrɑ! Gïndøj men-ɑ gwøg yi yïn èn, lod-ɑ men-ɑ ɑ́göggí Nɑomì wøngí, mɑ́ yï nuti yɑb ki wøb me di nywøm yïn, ying-ɑ́ wøm kɑ̈rø wɑlɑ̀ me wɑnge cɑn. 
RUT.3.11	Anɑn yï ko böggi nyɑrɑ, gïn-ɑ dwɑddi yi yïn ógöggɑ yïn ceth. Tyëng kɑɑl keny ngɑ̈ny wøw bënn kinni yï bɑ dhɑnhø me døøj. 
RUT.3.12	 Yɑ bɑ ywörí kidyër, de dɑ ywörí megø, me cyɑ̈gi ki yïn kibølɑ. 
RUT.3.13	Buddí kì keny. Ólidh yi wɑ kì mwøl, keløg e oyïëyø ki lɑgi yïn, døøj! Wiy yï lɑg yi en. De keløg e pɑ dwɑddi lɑ̈gø, yɑn ɑ köngi èn, ki nyingi Jwøng-ɑ Ácwɑ̈ɑ̈j, Jwøng-ɑ Nëënø, yï lɑgɑ’ lɑgø! Buddí, møgɑni ólidh yi wɑ kì mwøl.”
RUT.3.14	Codhe, ɑbuude kì dhøggi tyelli jɑlɑni gïti mwøl. Kɑ nyɑnɑni odhwödhø piny nudd e looj. Boɑdh ɑ́rum thyew kinni, “Wiy cöge, e pɑ yod yi ji kinni nyɑnɑni bëën rɑrø.” 
RUT.3.15	Kɑ okööbø kinni, “Pedh lɑní.” Kɑ Ruth lɑne pedhe. Kɑ yij ógødhe rumi yi Boɑdh ki kïllì pyɑ̈r ɑ́ryew mø ceir, kɑ gï yeeje wïj Ruth. Kɑ Ruth døøg-ɑ kɑɑl. 
RUT.3.16	Keny-ɑ ɑ́wɑ̈nhe kɑl, ɑpyëjii yi wønge kinni, “Yï ɑ́göög ɑ dï nyɑrɑ?”
RUT.3.16	Aköbbe gøn gïg-ɑ ɑ́gwøg yi jɑlɑni bënn kipere. 
RUT.3.17	Akööbe thyew kinni, “Yɑ ɑ́thödhe ki kïllì pyɑ̈r ɑ́ryew mø ceir, ɑ́kööb kinni, ‘Yï ko døøg yï wøngí ki cinggí.’ ”
RUT.3.18	Akööb Nɑomì kinni, “Nëën, Ruth nyɑrɑ, gïti keny-ɑ óyod wɑ tung-ɑ ópɑ̈dhi yi kwøb, mɑ́ Boɑdh ree pɑ ywöme dicyɑ̈ngtïn, gïti keny-ɑ ótyëge kwøbbɑni.”
RUT.4.1	Amøøl Boɑdh dhø döri Betleem, kej burø, kɑ pëgg-ɑ piny. Alunyi jɑl-ɑ ɑ́wɑngi yi Boɑdh, i bɑ en ɑ di lɑ̈gi ki bëënø. Ábï e kɑ̈ll-ɑ tøg burø. Acwølii yi Boɑdh kinni, “Bïí, kɑ yï pëggí piny wɑ̈d wɑ̈ɑ!” Codhe, ɑbëëne kɑ pëgg-ɑ piny. 
RUT.4.2	Kɑ Boɑdh, jøgdøngø pyɑ̈rø cwööle, kɑ gï köbbe kinni, “Pëggu piny.” Kɑ ge pëgg-ɑ piny. 
RUT.4.3	Aköbbe ówɑ̈n kinni, “Anɑn Nɑomì ɑ́dwöög kì Moɑb, o dwɑdd-ɑ ngeewi piny Elimelek wɑ̈g. 
RUT.4.4	Yɑ ɑ́rum kinni lɑ̈w ke thërrɑ møgɑni yïn; kwøb dhøgí kì bøli jøg-ɑ bëëdø kì keny èn, kì yij buri jɑggi pödhee. Keløg yï dwɑdd-ɑ ngewii, ngeew! De keløg yï pɑ dwɑddi ngewii, köbbí yɑn, o yɑ ngɑ̈nyɑ wøw. Mɑ́ e bong ngɑn cuggi ngyew, den-ɑ́ yïn ceth. O ke bɑɑnyí, bɑ yɑn ɑ ngewii.”
RUT.4.4	Kɑ nyelɑni okööbø kinni, “Yɑ dwɑdd-ɑ ngewii.”
RUT.4.5	Kɑ Boɑdh okööbø kinni, “Keny-ɑ óngeew piny kì yï Nɑomì, kɑ cingi Ruth cï nyel-ɑ ɑ́thøw mɑɑg ceth, o gølɑni cöge wïje pɑ pɑ̈ɑ̈dh.”
RUT.4.6	Akööb nyelɑni kinni, “Keløg ɑ́ kinøw, pinyɑni pɑ cuggi ngewø yi yɑn, jɑmmɑ órënyi. Kejɑ wïyɑ’ yïn, møgɑni pɑ lwɑ̈ng yi yɑn.”
RUT.4.8	Codhe, kɑ jɑl-ɑ di lɑ̈gi, keny-ɑ ɑ́köbbe Boɑdh kinni, “Kwɑɑny,” wɑre ɑ́kɑ̈ɑ̈le wɑ̈g kɑ gø mëgge Boɑdh.
RUT.4.9	Aköbbi jøgdøngø geki teedø bëne yi Boɑdh kinni, “Álïngi yi wun dicyɑ̈ngtïn kinni jɑmmi Elimelek, kí mø wɑ̈dde Kilyön geki Mɑklön ɑ́kwɑnyɑ kì yï Nɑomì. 
RUT.4.10	 Ruth nyɑɑr Moɑb, cï Mɑklön, kwɑnyɑ’ kwɑnyø thyew ɑ́ dhɑjø, kipe mïdhi nyingi nyel-ɑ ɑ́thøw kì kömi jɑmme. O nyinge cög ge pɑ lɑ̈ɑ̈ny kì kelli yɑɑg gen, kì pɑɑ gen. Gen ɑ thumi kì bøli wun èn dicyɑ̈ngtïn.”
RUT.4.12	 Gølí ógöögø ni gøl Peredh, wɑ̈n-ɑ ɑ́nyölli Yeudɑ̀ yi Tɑmɑr, kì bɑng wɑ̈dd-ɑ ómëggi yïn yi Jwøng-ɑ Ácwɑ̈ɑ̈j kì ri nyɑnthinh men.”
RUT.4.13	Codhe, ɑlɑɑg Ruth yi Boɑdh, kɑ ge obëëdø ki gøn. Kɑ nëngi yi Jwøng-ɑ Ácwɑ̈ɑ̈j ki dhɑnhø, kɑ onywølø ki wɑ̈d. 
RUT.4.14	Kɑ tyëng-ɑ mɑ̈nn, Nɑomì köbbi gen kinni, “Lejji wɑ Jwøng-ɑ Ácwɑ̈ɑ̈j, mɑ́ yï nuti twöön en ki ngɑn tïng wïjí! Wiy nyinge ócungi gen ceth kì Isrɑil. 
RUT.4.15	Yï ónënge ki medi pyëw kì yij döng, mɑ́ e ɑ́nywøl-ɑ yi kwɑrí me mɑɑr yïn ki mendwøng, lɑ̈w kibøli wɑ̈dd ɑ́bïryew møg-ɑ di nywøl yi yïn.” 
RUT.4.16	Akwɑɑny nyɑgïnthinh yi Nɑomì. Kɑ gø cïbe kööre. Kɑ gø kuune.
RUT.4.17	Kɑ cɑ̈ggi ki nying yi mɑ̈nni byëëg gen, ge ɑ́kööb kinni, “Nɑomì ɑ́nyöddi ki wɑ̈d.”
RUT.4.17	Acɑg ge gøn ɑ́ Obed, en ɑ bɑ wïyi Yesì, Yesì ɑ bɑ wïyi Debïd.
RUT.4.18	Men bene lwömi gøl Peredh. Peredh ɑ ɑ́nywøl Ëdhrön. 
RUT.4.19	Ëdhrön ɑ ɑ́nywøl Rɑm, Rɑm ɑ ɑ́nywøl Aminɑdɑb. 
RUT.4.20	Aminɑdɑb ɑ ɑ́nywøl Nɑɑ̈cön, Nɑɑ̈cön ɑ ɑ́nywøl Sɑlmön, 
RUT.4.21	Sɑlmön ɑ ɑ́nywøl Boɑdh, Boɑdh ɑ ɑ́nywøl Obed, 
RUT.4.22	Obed ɑ ɑ́nywøl Yesì. O Yesì ɑ ɑ́nywøl Debïd.
1SA.1.1	Ádɑ jɑl megø mɑ wɑ̈d gøl Dhup, kì Rɑmɑ̀, kì myërri kïtti Eprɑim, me cwøl ɑ́ Elkɑnɑ̀ wɑ̈d Yeroɑm, wɑ̈d Elïu, wɑ̈d Tøu, wɑ̈d Dhup. 
1SA.1.2	Elkɑnɑ̀ yïe ɑ́dɑ mɑ̈nn ɑ́ryew, Anɑ̀ kí Peninɑ̀. Peninɑ̀ ɑ́bëëd yïe dɑ nywøl, de Anɑ̀ ɑ́bëëd ɑ́ bwøj. 
1SA.1.3	Jɑlɑni ɑ́bëëd e nyi kedh-ɑ Cilø yethi runn bënn be mɑ̈ddø, kí be ngɑl ki gënhi Wïlɑ̈bø, Jwøng-ɑ Ácwɑ̈ɑ̈j. Ópenì geki Pineɑs wɑ̈ddi ókwërø Elì ɑ ɑ́bëëd gɑ ókwër mø Jwøng-ɑ Ácwɑ̈ɑ̈j kì bøli kenyɑni. 
1SA.1.4	Kenyi ngɑɑl gëëdhi, rïngø nyi pɑ̈ngi yi en kì kelli tyëng kɑl e pɑ̈r, ɑ løg Peninɑ̀ geki nyige kí wɑ̈dde, 
1SA.1.5	de Anɑ̀ nyi mëgge’ mi ji ɑ́ryew mɑ́ gø mɑɑr en, ngö nyöde ɑ́cyëëg yi Jwøng-ɑ Ácwɑ̈ɑ̈j. 
1SA.1.6	De nyii lɑrrø yi nyɑ̈ge kì bɑng kɑ̀ bëëde ɑ́ bwøj. Kɑ pyëwe nyii rënyø. 
1SA.1.7	Anɑ̀ nyii lɑrrø yi nyɑ̈ge yethi runn bënn kenyi kedhi gen ød Jwøng-ɑ Ácwɑ̈ɑ̈j. Kɑ Anɑ̀ nyii ywöngø ki rɑ̈ɑ̈m pyëwe, kɑ nyii konø ki cɑm. 
1SA.1.8	Kɑ nyi köbbi yi Elkɑnɑ̀ kinni, “Anɑ̀ yï ywøg-ɑ ngø? O yïde ɑ pɑ cyɑ̈ɑ̈m? Yïde ɑ nyi kïïm? Yɑ pɑ lɑ̈w kì yïí kibøli wɑ̈dd pyɑ̈rø?”
1SA.1.9	Tyelø ɑ́kyel keny-ɑ ɑ́rum gen ki cɑm, ge ying-ɑ Cilø, ɑdhwödh Anɑ̀ e ókwërø Elì bëëd ɑ wïj kwøm kì dhø ød Jwøng-ɑ Ácwɑ̈ɑ̈j. 
1SA.1.10	Anɑ̀ ɑ́bëëd pyëwe orɑ̈mø ki mendwøng, kɑ Jwøng-ɑ Ácwɑ̈ɑ̈j kwɑjje e óywöngø. 
1SA.1.11	 Akönge kinni, “Yïn ɑ Wïlɑ̈bø Jwøng-ɑ Ácwɑ̈ɑ̈j, ke liidh orɑɑng bɑ̈ngí, kɑ yɑ pɑr yi yïn, kɑ yɑ nëngi yi yïn ki wɑ̈d, thyëyɑ’ yïn ki cyɑ̈ngg-ɑ ónëëne bënn. O yëyyi wïje pɑ pɑ̈nyi ki lyelø.”
1SA.1.12	Anɑ̀ ɑ́mɑ̈gi ki keny me bɑ̈ɑ̈r e ókwɑ̈jjø kì bøli Jwøng-ɑ Ácwɑ̈ɑ̈j, o Elì nenn-ɑ dhøge. 
1SA.1.13	Ákwɑ̈jji kɑ yethi cwɑgge, dhøge onywenø de gïn-ɑ kømme pɑ lïngi. Arum Elì kinni i wïje dɑ møgø. 
1SA.1.14	Kɑ köbbi yi Elì kinni, “Yï gït-ɑ wɑɑng wïjí dɑ møgø? Wiy mɑdh ki møgø!”
1SA.1.15	Alöggi Anɑ̀ kinni, “Wïjɑ bong møgø jɑldwøng, yɑ nuti mɑ̈dhø ki møgø. Yɑ bɑ ngɑn pyëwe rɑ̈mø. Dɑ́ møg-ɑ pyëwɑ ɑ göny-ɑ Jwøng-ɑ Ácwɑ̈ɑ̈j. 
1SA.1.16	Yï ko rum kinni yɑ bɑ ngɑn me rɑj, bɑ ngenyi ɑkørr geki muumø ɑ wëggi yɑn kwøb kinøw.”
1SA.1.17	Aløøg møge yi Elì kinni, “Kedh ki mër, gïn-ɑ kwɑjji yi yïn ómëggi yïn yi Jwøøg Isrɑil.”
1SA.1.18	Kɑ Anɑ̀ okööbø kinni, “Wiy bɑ̈ngí yïdde ki gyëdh kì bɑngí.” Codhe, ɑkedhe kɑ ocyɑ̈mø ki gïncɑm. Nuti cigi ywøg këti.
1SA.1.19	Kɑ ge odhwödhø dhuki kì mwøl ceth. Kɑ Jwøng-ɑ Ácwɑ̈ɑ̈j mɑl yi gen, kɑ ge døøg-ɑ Rɑmɑ̀. Kɑ Elkɑnɑ̀ óbuddø ki Anɑ̀ cyëge, kɑ Anɑ̀ pɑr yi Jwøng-ɑ Ácwɑ̈ɑ̈j. 
1SA.1.20	Ayïdde ki dhɑnhø kɑ pɑ̈dh-ɑ piny ki wɑ̈d. Kɑ gø cɑge ɑ́ Sɑmwel, mɑ́ gø ɑ́kwɑjji yi en ɑ yï Jwøng-ɑ Ácwɑ̈ɑ̈j.
1SA.1.21	Kɑ Elkɑnɑ̀ geki gøle bëne kedh-ɑ Cilø be muuji gënhi Jwøng-ɑ Ácwɑ̈ɑ̈j, kí gëdhhi wïj könge. 
1SA.1.22	De Anɑ̀ nuti kedhø kì runɑni. Jɑlgøle ɑ́köbbe kinni, “Yɑ ókedh ɑ keny-ɑ ópøn dhɑnhø, o kïdhɑ bøli Jwøng-ɑ Ácwɑ̈ɑ̈j kun-ɑ óbëëde gïti ɑtheer.”
1SA.1.23	Aköbbii yi Elkɑnɑ̀ jɑlgøle kinni, “Gwøg gïn-ɑ rømmi yi yïn e døøj. Bëëd kì pɑc gïti keny-ɑ ópøn dhɑnhø. Jwøng-ɑ Ácwɑ̈ɑ̈j kwøbbe ócïbe kɑ̈jji gen.” Codhe, ɑdöng Anɑ̀ kì pɑc e kun-ɑ wɑ̈de.
1SA.1.24	Keny-ɑ ɑ́døngi Sɑmwel kɑ pøn, ɑkïdhi ge gøn ød Jwøng-ɑ Ácwɑ̈ɑ̈j kì Cilø. Ákɑ̈l kɑ wɑdh me runne bɑ ɑ́dɑ̈g, kí kïllì pyɑ̈rø mø møng-ɑ búr, kí ɑtheb me pɑ̈ng yi møgi oløg. Sɑmwel ɑ́kïdhi ød Jwøng-ɑ Ácwɑ̈ɑ̈j kì Cilø e nudd e thiinh. 
1SA.1.25	Keny-ɑ ɑ́rum gen ki nɑ̈gi wɑnh-ɑ bɑ gëëdhi, ɑmuuj gen nyelthinh ókwërø Elì. 
1SA.1.26	Aköbbi Elì yi Anɑ̀ kinni, “Wëyí ómïdhi yi Jwøng-ɑ Ácwɑ̈ɑ̈j wuö, kidyër bene yɑn ngɑn-ɑ ɑ́cungi kì butí keny kɑ̈ge dööng e kwɑjj-ɑ Jwøng-ɑ Ácwɑ̈ɑ̈j. 
1SA.1.27	Yɑ ɑ́kwɑjj-ɑ dhɑnhø men. Kɑ mëggi yɑn yi Jwøng-ɑ Ácwɑ̈ɑ̈j. 
1SA.1.28	Anɑn yɑ thyëy-ɑ en Jwøng-ɑ Ácwɑ̈ɑ̈j, o bëëde ɑ́ mi Jwøng-ɑ Ácwɑ̈ɑ̈j gïti keny-ɑ óthøwe.”
1SA.1.28	Kɑ Jwøng-ɑ Ácwɑ̈ɑ̈j mɑlli yi gen kì Cilø kunɑni.
1SA.2.1	“Jwøng-ɑ Ácwɑ̈ɑ̈j yɑ ɑ́nënge ki medi pyëw me dwøng cɑrø.
1SA.2.1	Jwøng-ɑ Ácwɑ̈ɑ̈j yɑ ɑ́gwøøge ngɑn teg ki mendwøng.
1SA.2.1	Tyëngmɑ̈ɑ̈nø ócuggø lɑrø yi yɑn.
1SA.2.1	Pyëwɑ omedø, mɑ́ yɑ ɑ́køny yi Jwøng-ɑ Ácwɑ̈ɑ̈j.
1SA.2.2	Bong dhɑnhø ɑ́kyel mɑ kwërø me pɑ̈r ki Jwøng-ɑ Ácwɑ̈ɑ̈j,
1SA.2.2	Bong ngɑn pɑ̈r ki en kidyër,
1SA.2.2	Bong kwöd me këëj ni Jwøgee,
1SA.2.3	Yï ko kööb yï tɑ̈dø këti,
1SA.2.3	ko di kwøbbi lɑ̈ɑ̈rø mø kɑ̈ɑ̈l dhøgí.
1SA.2.3	Mɑ́ Jwøng-ɑ Ácwɑ̈ɑ̈j, bɑ Jwøk men-ɑ ngɑ̈nyi jɑmmì bënn,
1SA.2.3	gïg-ɑ gøggi bënn nenne’ nennø.
1SA.2.4	Tønggi yɑɑg teg ɑ́tørri,
1SA.2.4	kɑ yɑɑg nyødh óyïddø ki tegø.
1SA.2.5	Tyëng-ɑ ɑ́bëëd ge yɑ̈ngø cøn,
1SA.2.5	ge ɑ́døøg be gwøg kì cinggi tyëngmøøgø kipe gïncɑm.
1SA.2.5	De tyëng-ɑ ɑ́bëëd ki kɑ̈j ɑ́yɑ̈ng.
1SA.2.5	Bwøj ɑ́nywøl ki ɑ́bïryew,
1SA.2.5	de meyi nywøl-ɑ ngenyø ɑ́döng ki cingge
1SA.2.6	Jwøng-ɑ Ácwɑ̈ɑ̈j ɑ nyi nɑ̈gi, o en ɑ nyi muuj wëy.
1SA.2.6	En ɑ nyi kïdhi thɑ lɑ̈bø,
1SA.2.6	o en ɑ nyi tïngi mɑl.
1SA.2.7	Jwøng-ɑ Ácwɑ̈ɑ̈j ɑ nyi kɑ̈ɑ̈l jɑdø, o en ɑ nyi muuj kɑ̈r.
1SA.2.7	En ɑ nyi dwøøg dhɑnhø cyɑ̈n, o en ɑ nyi tïng dhɑnhø mɑl.
1SA.2.8	Abuur nyi tïnge’ mɑl kì yij tør,
1SA.2.8	kɑ ngɑn jɑdø tïnge mɑl kì yij búr.
1SA.2.8	Kɑ gï cïbe kej ɑ́kyel ki gøl rɑ̈ɑ̈dhø,
1SA.2.8	kɑ gï nyi cïbe keny wøør gen.
1SA.2.8	Mɑ́ tyelli piny bɑ mø Jwøng-ɑ Ácwɑ̈ɑ̈j,
1SA.2.8	en ɑ ɑ́cïb piny kömi tyellɑni.
1SA.2.9	Tyëng-ɑ gɑ̈nii ókor yi en,
1SA.2.9	de tyëngorøg thøw-ɑ yij muudhø,
1SA.2.9	mɑ́ dhɑnhø pɑ nyi tyɑ̈ɑ̈m-ɑ tege.
1SA.2.10	Tyëng-ɑ bɑny Jwøng-ɑ Ácwɑ̈ɑ̈j ókedhhi,
1SA.2.10	ge ópwöde e ying-ɑ mɑl.
1SA.2.10	Gønyyi kömi piny bëne ólidh-ɑ yi Jwøng-ɑ Ácwɑ̈ɑ̈j,
1SA.2.10	rɑ̈dhe óthödhe ki tegø.
1SA.2.10	Rɑ̈nh-ɑ ɑ́røny yi en ówëgge tyɑ̈mø.”
1SA.2.11	Codhe, ɑdøøg Elkɑnɑ̀ Rɑmɑ̀ pɑɑ gen. De nyelthinh ɑ́döng kì buti ókwërø Elì, e gögg-ɑ Jwøng-ɑ Ácwɑ̈ɑ̈j
1SA.2.12	Wɑ̈ddi Elì ɑ́bëëd gɑ tyëngorøg, Jwøk pɑ böggi yi gen. 
1SA.2.13	Ciggi ókwër ɑ́bëëd ɑ́ kinni, i ke di ngɑn kɑ̈ni ki gëëdhi, bɑ̈ng ókwërø ceg-ɑ bëënø e rïngø othɑlø, e ókɑ̈ddø ki gɑ̈ɑ̈bi me bɑ keer kì cinge. 
1SA.2.14	Codhe, o keerɑni cwøøbe yij ɑ́tɑy, wɑlɑ̀ yij dɑg men-ɑ tɑ̈ɑ̈d ki rïngø. Rïngø men-ɑ kɑ̈ɑ̈l wɑ̈g yi keerɑni, bene en ɑ bɑ mi ókwërø. Bene kër-ɑ nyi kɑ̈bbi gen ɑnɑn, kì yï tyëng Isrɑil møg-ɑ nyi bï Cilø, be nëngi Jwøng-ɑ Ácwɑ̈ɑ̈j ki gëdhhì. 
1SA.2.15	Cɑgg dwɑ̈lø nuti rɑ̈bø, bɑ̈ng nyii bëënø kɑ ngɑn-ɑ ngɑ̈dø ki gëëdhi köbbe kinni, “Nguddí ókwërø ki rïngø men bullii, mɑ́ e pɑ nyi yïëy ki rïng-ɑ bɑ ɑthɑl, den-ɑ́ men-ɑ nuti cyegø ɑ dwɑdde kete kì yïí.”
1SA.2.16	Keløg ngɑn-ɑ ɑ́ngɑ̈ɑ̈d ólöggø kinni, “Wiy dwɑ̈li gëëdhi rɑ̈b møti, o rume, o yï kɑ̈bbí ki rïngø men-ɑ dwɑddi yi yïn cyee.” Bɑ̈ng nyi løøg-ɑ kinni, “Pɑth, mëggí yɑn ɑnɑn ceth, ke pɑ muujií, ókɑb yi yɑn ki tegø.”
1SA.2.17	Alïdhi Jwøng-ɑ Ácwɑ̈ɑ̈j kinni orøøg wɑ̈ddi Elì dwøng cɑrø, mɑ́ gëdhhi Jwøng-ɑ Ácwɑ̈ɑ̈j pɑ wør yi gen.
1SA.2.18	De Jwøng-ɑ Ácwɑ̈ɑ̈j ɑ́bëëd e ogɑ̈nø yi Sɑmwel, o Sɑmwel ɑ́bëëd e ogöögø kì ød Jwøng-ɑ Ácwɑ̈ɑ̈j e orugø ki pɑri kwër. 
1SA.2.19	Nyii muujø yi meye ki ógødh yethi runn bënn, kì bøli keny-ɑ nyi bëën gen be gwøg ki kwër geki jɑlgøle. 
1SA.2.20	Kɑ ge nyi kwëng yi ókwërø Elì kinni, “Wu ónëngi yi Jwøng-ɑ Ácwɑ̈ɑ̈j ki nywøl møg cool kej nyelthinh-ɑ ɑ́muuj yi wun.”
1SA.2.20	Codhe, kɑ ge nyi døøg-ɑ pɑc, kenyi rum møgɑni.
1SA.2.21	Agyëëdh Anɑ̀ yi Jwøng-ɑ Ácwɑ̈ɑ̈j, kɑ gø nënge ki nywøl, ɑnywøle ki wɑ̈dd ɑ́dɑ̈g ki womɑ̈nn ɑ́ryew. Kɑ Sɑmwel ópïïdhø e gögg-ɑ Jwøng-ɑ Ácwɑ̈ɑ̈j.
1SA.2.22	Elì ɑ́døngi ki mendwøng, kɑ gïgrijjø møg-ɑ nyi göggi tyëng Isrɑil yi wɑ̈dde lïnge bënn, kinni tyëng-ɑ mɑ̈nn møg-ɑ nyi kunyi ki gwøg kì dhø ød Jwøng-ɑ Ácwɑ̈ɑ̈j nyii niin yi gen. 
1SA.2.23	Aköbbe gïn kinni, “Yɑ ɑ́lïng ki gïgrijjø møg-ɑ gøggi yi wun, kì yï yɑy men bëne. Á kipe ngø ɑ göög wun ki gïg ni møg? 
1SA.2.24	Pɑth ki gïg mø døøj ɑ nyi lïngɑ kì ri wun, wiyu orøngɑni nyigɑ! Menɑni bɑ gïjø me pëddi rɑ̈jø. Jii Jwøk bënn okööbø kì ri wun. 
1SA.2.25	Keløg dhɑnhø óbɑ̈jjø ki ngɑn megø, ócuggø kønyø yi Jwøk. De keløg dhɑnhø bɑ̈jji kɑ Jwøng-ɑ Ácwɑ̈ɑ̈j, ɑ́ men-ɑ ókønyiì?”
1SA.2.25	De kwøbbi Elì nuti lïngø yi wɑ̈dde, mɑ́ ge ɑ́dwɑdd-ɑ nɑ̈gø yi Jwøng-ɑ Ácwɑ̈ɑ̈j ceth.
1SA.2.27	Kɑ jɑltöng megø bï-ɑ yï Elì, ɑkööbe kinni Jwøng-ɑ Ácwɑ̈ɑ̈j okööbø kinni, “Riɑ ɑ́nyudhɑ gøl kweyi wun Aɑron, kì Rïp, kej bɑ̈ɑ̈ngø. 
1SA.2.28	 Kì kelli kɑ̈lli Isrɑil bënn, bɑ gøle ɑ ɑ́kwɑny yi yɑn gɑ ji møg-ɑ nyi göggi yɑn kì këli lɑm, o ge nyi rɑ̈b gen bɑkur, o ge nyi rug gen pɑ̈rri kwër,
1SA.2.29	Dɑ́ kipe ngø cyee, ɑ døngi pëthi wun ki jɑmmi kwër geki gëdhhì møg-ɑ nyi cwøl yi yɑn kì yï jiɑ? Á kipe ngø Elì, ɑ wøør wɑ̈ddí kibølɑ? Wude ɑ pidh wun ri wun ki rïngg-ɑ døøj kì ri jɑmmi kwër møg-ɑ nyi ngɑ̈lli yɑn yi jiɑ? 
1SA.2.30	Yɑn, Yɑ Jwøøg Isrɑil, Jwøng-ɑ Ácwɑ̈ɑ̈j, yɑ ɑ́kööb kɑ̈ge dööng kinni, gøl wun óbëëd ɑ́ jiɑ gïti ɑtheer. De ɑnɑn yɑ ɑ́kyëëd; møgɑni pɑ cuggi këti. Kɑ ɑ́rum bëëde kinøw, yɑ ówør ji møg-ɑ wør yɑn, o ji-ɑ pɑ wør yɑn bɑnyɑ’ bɑnyø. 
1SA.2.31	Lïng, bøli keny-ɑ ókɑ̈ɑ̈lɑ tegø wɑ̈g kì cingí geki cingi gøl wïyí ɑ́wɑ̈nhi, bong dhɑnhø men-ɑ óyöø kì gøl wun. 
1SA.2.32	Wu órɑngø, kɑ wu mɑg yi tyiel, kipe jɑmm-ɑ ómëggɑ tyëng-ɑ kyeelø kì Isrɑil. De bong dhɑnhø ɑ́kyel men-ɑ óyöø kì gølí. 
1SA.2.33	De dhɑnhø ɑ́kyel ówiy yi yɑn e onëënø kì yethi rïjj bënn, o gögge yɑn ɑ́ ókwërø. De nyingí ócør yi ywøg, kɑ pyëwí ónyönhø yi kïïmø, mɑ́ kwɑrrí møg-ɑ kyeelø óthøw bënn ki thøø me rɑj. 
1SA.2.34	 Yï ónyudhɑ kinni, yɑ kømm-ɑ dyër keløg wɑ̈ddí ryeet Ópenì geki Pineɑs óthøw cyɑ̈ng ɑ́kyel. 
1SA.2.35	Yɑ ókɑ̈bbi ki ókwërø men nyi gwøg gïn-ɑ köbbɑ en ceth. Ónëngɑ ki kwɑrr møg göggi yɑn kì bøli rɑ̈dh men-ɑ órøny yi yɑn. 
1SA.2.36	Ngɑn-ɑ ódöng e onëënø kì kelli kwɑrrí, ókwɑ̈jji kì yï ókwërɑni ki ngyëny, kí gïncɑm. Ree ókwɑjje kipe kønyø, o yïdde ki gïncɑm me nøg.”
1SA.3.1	Nyelthinh Sɑmwel ɑ́göög kì ød Jwøng-ɑ Ácwɑ̈ɑ̈j e ying-ɑ buti ókwërø Elì. Kwøbbi Jwøng-ɑ Ácwɑ̈ɑ̈j geki wödde ɑ́göög ki møg nungi kì bøli kenyɑni, kɑ bong-ɑ gïg mø nyi nyodh yi Jwøng-ɑ Ácwɑ̈ɑ̈j kì yethi lɑ̈g. 
1SA.3.2	Elì ɑ́bëëd nyinge ceg-ɑ dhïïdhø yi döng. Elì ɑ́buud-ɑ keny-ɑ nyi buude kì wɑ̈ye, 
1SA.3.3	o Mɑɑc Jwøng-ɑ Ácwɑ̈ɑ̈j nyi bëëd e olyelø, o Sɑmwel buud-ɑ ød Jwøng-ɑ Ácwɑ̈ɑ̈j kì buti Sɑnduug Cigg. 
1SA.3.4	Kɑ Sɑmwel cwøl yi Jwøng-ɑ Ácwɑ̈ɑ̈j, ɑyïëye kinni, “Yɑn èn.” 
1SA.3.5	Kɑ reng-ɑ yï Elì, ɑkööbe kinni, “Yɑn èn. Pɑth ki yïn ɑ ɑ́cwøl yɑn?”
1SA.3.5	De Elì ɑ́löggi kinni, “Yɑ nuti cwöddø. Døøg buddí.” Adøøge kɑ óbuddø.
1SA.3.6+1SA.3.7	Acigi Sɑmwel cwølø yi Jwøng-ɑ Ácwɑ̈ɑ̈j. Nyelthinh ɑ́bëëd ri Jwøng-ɑ Ácwɑ̈ɑ̈j kwïj yi en, mɑ́ Jwøng-ɑ Ácwɑ̈ɑ̈j nuti kwöngø’ kwøb ki en. Adhwödh Sɑmwel kɑ kedh-ɑ yï Elì. Kɑ okööbø kinni, “Yɑn èn. Pɑth ki yïn ɑ ɑ́cwøl yɑn.”
1SA.3.6+1SA.3.7	Alöggi Elì kinni, “Yɑ nuti cwöddø wɑ̈dɑ, døøg buddí.”
1SA.3.8	Acigi Sɑmwel cwølø yi Jwøng-ɑ Ácwɑ̈ɑ̈j ki dɑ̈ɑ̈g cwöd. Adhwödhe, kɑ reng-ɑ yï Elì, ɑkööbe kinni, “Yɑn èn. Pɑth ki yïn ɑ ɑ́cwøl yɑn?”
1SA.3.8	Kɑ yod yi Elì kinni bɑ Jwøng-ɑ Ácwɑ̈ɑ̈j ɑ cwølli nyelthinh. 
1SA.3.9	Aköbbe Sɑmwel kinni, “Døøg buddí. O keløg yï ócwøl yi en këti, kɑ yï kööb kinni, ‘Kööb yïn ɑ Jwøng-ɑ Ácwɑ̈ɑ̈j, bɑ̈ngí olïngø.’ ” Akedh Sɑmwel kɑ óbuddø kì keje.
1SA.3.10	Abëën Jwøng-ɑ Ácwɑ̈ɑ̈j kɑ ócungø kì buti Sɑmwel, kɑ ócwöddø ni cwöddi tyeli mɑl kinni “Sɑmwel! Sɑmwel!”
1SA.3.10	Alöggi Sɑmwel kinni, “Kööb yïn ɑ Jwøng-ɑ Ácwɑ̈ɑ̈j, bɑ̈ngí olïngø.”
1SA.3.11	Kɑ Sɑmwel köbbi yi Jwøng-ɑ Ácwɑ̈ɑ̈j kinni, “Yɑ ógöögø ki gïïpiny men-ɑ ódhɑl lïngø yi Isrɑil, gïjø men-ɑ óbëëd wɑ̈thi tyëng-ɑ ólïngii ceg-ɑ tïgø. 
1SA.3.12	Kì cyɑ̈ngɑni, Elì geki gøle ógöggɑ gïg-ɑ ɑ́kwøb yi yɑn bënn, cɑg kì ri møg-ɑ mɑl gïti cyɑ̈ɑ̈n gen. 
1SA.3.13	Elì ɑ́rum ki köbbø yi yɑn kinni, gøle ócɑy yi yɑn gïti ɑtheer, kipe orøng-ɑ ngɑ̈nyi yi en, mɑ́ yɑ ɑ́bwöl yi wɑ̈dde, de wɑ̈dde nuti kyëddø yi en. 
1SA.3.14	Kì bɑng menɑni, yɑ ɑ́köngi kinni, orøøg gøl Elì pɑ cuggi gøømø ki gënh-ɑ ngɑl, wɑlɑ̀ ki byëlø men-ɑ mëggi yɑn.”
1SA.3.15	Kɑ Sɑmwel gït-ɑ mwøl e obuddø kì piny. Codhe, ɑdhwödhe kɑ dhøggi ød Jwøng-ɑ Ácwɑ̈ɑ̈j yiebe. Ábëëd e óböggø ki köbbi Elì ki møg-ɑ ɑ́köbbii yi Jwøng-ɑ Ácwɑ̈ɑ̈j. 
1SA.3.16	Kɑ cwøl yi Elì kinni, “Sɑmwel wɑ̈dɑ.”
1SA.3.16	Alöggi Sɑmwel kinni, “Yɑn èn.”
1SA.3.17	Apyëjii yi Elì kinni, “Á ngø ɑ ɑ́köbbe yïn? Yɑ ko kɑ̈nní. Yï ócɑy yi Jwøk keløg yɑ ókɑ̈nni yi yïn møg-ɑ ɑ́köbbe yïn.” 
1SA.3.18	Codhe kɑ møgɑni köbbi Elì yi Sɑmwel, bong kwøb mɑ ɑ́kɑ̈nne gøn. Codhe ɑkööb Elì kinni, “Bɑ Jwøng-ɑ Ácwɑ̈ɑ̈j, wiy gwøge gïn-ɑ nenni yi en e døøj.”
1SA.3.19	Kɑ Sɑmwel ódøngø e okorø yi Jwøng-ɑ Ácwɑ̈ɑ̈j. Jwøng-ɑ Ácwɑ̈ɑ̈j ying-ɑ köme, o bong kwøbbi pyed kì lebe. 
1SA.3.20	Kɑ yod yi pödhi Isrɑil bëne, cɑg kì tuung gïti tung-ɑ kyeelø, kinni Sɑmwel bɑ jɑltöng mi Jwøng-ɑ Ácwɑ̈ɑ̈j kidyër. 
1SA.3.21	Kɑ Jwøng-ɑ Ácwɑ̈ɑ̈j ocögø ree nyi nyodhe’ nyodhø kì Cilø. Kunɑni ɑ ɑ́cwöbe kì bøli Sɑmwel, kɑ okööbø ki gøn. Kwøbbi Sɑmwel ɑ́bëëd ge nyii lïngø yi Isrɑil bëne.
1SA.4.1	Kɑ tyëng Isrɑil kedh-ɑ be nyɑɑg ki tyëng Pelistiyɑ̀. Isrɑil ɑ́pëggi keny-ɑ cwøl ɑ́ Eben Edher, kɑ Pelistiyɑ̀ pëgg-ɑ Ápek. 
1SA.4.2	Adhwönhi liny Pelistiyɑ̀ kömi Isrɑil, kɑ liny ónyïɑ̈ggø ki menteg. Kɑ Isrɑil tyɑm yi Pelistiyɑ̀, kɑ kelli gen nɑ̈gi ki ji ɑ́lïp ɑ́ngwen kì wïj kër. 
1SA.4.3	Keny-ɑ ɑ́døøg kwï yɑɑy Isrɑil møg-ɑ bodh kɑɑl gen, kɑ jøgdøngi Isrɑil ópëjjø kinni, “Ede Jwøng-ɑ Ácwɑ̈ɑ̈j ɑ wëgge wɑ tyɑmø yi tyëng Pelistiyɑ̀ dicyɑ̈ngtïn? Kedhi wɑ Cilø be dwɑɑyi Sɑnduug Ciggi Jwøng-ɑ Ácwɑ̈ɑ̈j Jwøk. O Jwøng-ɑ Ácwɑ̈ɑ̈j bëe kellee, o wɑ yiel yi en kì cinggi tyëngmɑ̈ɑ̈nø.” 
1SA.4.4	 Codhe, ɑödi gen Cilø. Kɑ Sɑnduug Ciggi Wïlɑ̈bø, Jwøng-ɑ Ácwɑ̈ɑ̈j, ɑ kwömø kì kɑɑm kerobb,
1SA.4.5	Keny-ɑ ɑ́wɑ̈nhi Sɑnduug Cigg, kɑ yɑɑy Isrɑil bëne óryeerø ki ryeeri dwøng kɑ piny ceg-ɑ onhɑ̈nh. 
1SA.4.6	Keny-ɑ ɑ́lïngi cwɑggi gen yi tyëng Pelistiyɑ̀, ɑpyënyi gen ri gen kinni, “Á ngø ɑ ɑ́cwöb kì kɑɑl tyëng Ibru ɑ pere kïïw gen?” Kɑ yod yi gen kinni bɑ Sɑnduug Cigg ɑ wɑ̈nhi kɑɑlɑni. 
1SA.4.7	Kɑ tyëng Pelistiyɑ̀ obwøgø ge okööbø kinni, “Jwøk ɑ́wɑ̈nhi kɑɑlɑni!” Kɑ ge okööbø kinni, “Riee dɑ cyën! Bong gïn ni men mɑ ɑ́cwöb cøn! 
1SA.4.8	Gïnrɑj me dwøng ɑ́bï kömee! Á men ɑ óyiel wɑ kì cingi Jwøng ni men. Eni Jwøng-ɑ ɑ́nɑ̈g tyëng Rïp kì yij pɑ̈l. 
1SA.4.9	Cwed wun pëthi wun, wun ɑ tyëng Pelistiyɑ̀. Ke pɑ cwed wun pëthi wun, wu bɑ møg løg gen bɑ̈ngg ni kɑ ɑ́bëëd gen gɑ bɑ̈nggee. Bëëd wun, wun ɑ́ cwøw, kɑ wu nyïɑ̈ggi wun.”
1SA.4.10	Kɑ liny Pelistiyɑ̀ ónyïɑ̈ggø ki nyɑɑg me teg, kɑ yɑɑy Isrɑil cyeed yethi myërre. Kɑ ji ɑ́lïp pyɑ̈r ɑ́dɑ̈g nɑ̈g kì kelli liny Isrɑil kì cyɑ̈ngɑni. 
1SA.4.11	Kɑ Sɑnduug Ciggi Jwøk mɑg yi tyëng Pelistiyɑ̀. Kɑ wɑ̈ddi Elì ryeet, ɑ løg Ópenì geki Pineɑs nɑ̈g.
1SA.4.12	Kɑ jɑl mɑ wɑ̈d gøl Ben Yɑmïn obëënø e rïng-ɑ́ɑ̀ kej liny kì cyɑ̈ngɑni ceth, kɑ wɑ̈nh-ɑ Cilø, ógudhe kɑggø, o wïje dɑ tør, men nyodh ywøg. 
1SA.4.13	Keny-ɑ ɑ́wɑ̈nhe, Elì ɑ́yuude e obëëdø kì wïj kwøm, e nenn-ɑ yöö, mɑ́ pyëwe olïngø kipe Sɑnduug Ciggi Jwøk. Keny-ɑ ɑ́wɑ̈nhi jɑlɑni Cilø, ɑkwøbe wööni tyɑmi Isrɑil. Kɑ pɑc óywöngø bëne. 
1SA.4.14	Alïngi ywøg yi Elì, kɑ ópëjjø kinni, “Ywøng ni men wɑng-ɑ ngø?” Ajwɑni jɑlɑni be köbbi Elì. 
1SA.4.15	Kì bøli kenyɑni, Elì runne ɑ́bëëd gɑ pyɑ̈r ɑ́bïngwen wïdɑ́bïdɑ̈g, o nyinge rum cøørø. 
1SA.4.16	Akööb jɑlɑni kinni, “Bene yɑn ɑ ɑ́kɑ̈ɑ̈l kej liny. Yɑ ɑ́pɑ̈r-ɑ yij liny dicyɑ̈ɑ̈ng.”
1SA.4.16	Apëjji Elì kinni, “Liny ɑ́bëëd ɑ dï wɑ̈dɑ?”
1SA.4.17	Alöggi jɑlwöönɑni kinni, “Isrɑil ɑ́cyeddi yi Pelistiyɑ̀, kɑ ji mø gïïr nɑ̈g. Wɑ̈ddí ryeet, Ópenì geki Pineɑs ɑ́nɑ̈g thyew. Kɑ Sɑnduug Ciggi Jwøk mɑg.”
1SA.4.18	Keny-ɑ ɑ́kwøøb kwøbbi Sɑnduug Ciggi Jwøk, ɑpɑ̈ɑ̈dh Elì kì wïj kwøm e pɑ̈dh-ɑ ngɑ̈je, kɑ mune otorø kɑ othøø, mɑ́ e yöø, o bɑ jɑl me peg. Isrɑil ɑ́jɑɑg yi en kɑ runn pyɑ̈r ɑ́ngwen.
1SA.4.19	Kwɑɑr Elì, cï wɑ̈de Pineɑs, ɑ́bëëd e bɑ ɑ́yɑjø, dwɑ̈tte rum thumø. Ngɑnɑni keny-ɑ ɑ́lïnge kwøbbi mɑgi Sɑnduug Ciggi Jwøk, kí thøwi kweye, geki thøwi jɑlgøle Pineɑs, ɑgööge ki men moom piny, kɑ pɑ̈dh-ɑ piny ki wɑ̈d. 
1SA.4.20	Aköbbii yi gɑ̈ɑ̈mi e buud-ɑ piny e cyɑ̈ngø ki thøø kinni, “Yï ko böggi, mɑ́ yï ɑ́nywøl-ɑ wɑ̈d.” De nuti löggø, o kwøbbɑni nuti gɑmø yi pyëwe. 
1SA.4.21	Acɑge wɑ̈nɑni ɑ́ Ikɑböd,
1SA.4.22	Akööbe kinni, “Dhwɑ̈ng ɑ́lɑ̈ɑ̈ny kì Isrɑil.” Mɑ́ Sɑnduug Ciggi Jwøk ɑ́kɑ̈l.
1SA.5.1	Sɑnduug Ciggi Jwøk, keny-ɑ ɑ́mɑgii yi tyëng Pelistiyɑ̀, gø ɑ́kɑ̈l gen kì Eben Edher, kɑ gø kïdhi gen Acdöd. 
1SA.5.2	Akwɑɑny Sɑnduug Cigg yi tyëng Pelistiyɑ̀, kɑ gø cïb gen yij kengi Dɑgön, kì buti Dɑgön jwøøg gen. 
1SA.5.3	Kɑ tyëng Acdöd omøølø kì mwøl, ɑyuud gen Dɑgön e pɑ̈ɑ̈dhø, yije rum en piny kì bøli Sɑnduug Ciggi Jwøng-ɑ Ácwɑ̈ɑ̈j. Atïng Dɑgön mɑl yi gen, kɑ cïb keje, keny-ɑ ɑ́bëëde. 
1SA.5.4	Amøl gen kì mwøl-ɑ kyeelø, kɑ Dɑgön yuud gen e pɑ̈ɑ̈dhø këti kì bøli Sɑnduug Ciggi Jwøng-ɑ Ácwɑ̈ɑ̈j, wïje geki cingge tørrø, ge ying-ɑ piny kì dhø ød. Den-ɑ́ dële kete ɑ döngø e buud-ɑ piny. 
1SA.5.5	Bene en ɑ pɑ nyi ywööny wïj tëëd kengi Dɑgön yi ókwër geki tyëng-ɑ kedhi yij kengi Dɑgön kì Acdöd gïti dicyɑ̈ngtïn.
1SA.5.6	Kɑ tyëng Acdöd geki tyëng myërr-ɑ cyɑ̈gi ki gen cɑy yi Jwøng-ɑ Ácwɑ̈ɑ̈j ki menteg, gï ɑ́göjje köddi dëllì. 
1SA.5.7	Keny-ɑ ɑ́liidh gïg-ɑ ɑ́cwöb, yi tyëng Acdöd, ɑkööb gen kinni, “Sɑnduug Ciggi Jwøøg Isrɑil, pɑ cigi mïdhø yi wɑ kì keny. Jwøk wɑ ɑ́cɑye bënn, wɑki Dɑgön jwøgee.” 
1SA.5.8	Acwøøl rɑ̈nhi Pelistiyɑ̀ bënn kej ɑ́kyel yi tyëng Acdöd, kɑ gï pyëj gen kinni, “Gwøg wɑ ngø kipe Sɑnduug Jwøøg Isrɑil?”
1SA.5.8	Alöggi rɑ̈nhi Pelistiyɑ̀ kinni, “Kïdhi Gɑth.” Codhe kɑ Sɑnduug Ciggi Jwøøg Isrɑil kïdhi Gɑth. 
1SA.5.9	De keny-ɑ ɑ́kïdhii Gɑth, ɑcɑɑy tyëng Gɑth yi Jwøng-ɑ Ácwɑ̈ɑ̈j, kɑ ryɑ̈g me dwøng pɑ̈dh-ɑ kömi gen, gï ɑ́göjje köddi dëllì, tyëngdøngø geki othønhø bënn dëlli gen ɑ́köddi. 
1SA.5.10	Aör Sɑnduug Cigg Ekrön, ɑ bɑ kɑɑl ɑ́kyel kì kelli kɑ̈ddi Pelistiyɑ̀, de keny-ɑ ɑ́wɑ̈dhe kɑɑlɑni, ɑryeer ji kinni, “Sɑnduug Ciggi Jwøøg Isrɑil ɑ́kɑ̈ɑ̈l keny kipe kinni o wɑ nɑ̈ge bënn!” 
1SA.5.11	Acwööl rɑ̈nhi Pelistiyɑ̀ kej ɑ́kyel këti yi gen, kɑ ge köbbi yi gen kinni, “Öru Sɑnduug Ciggi Jwøøg Isrɑil kun-ɑ ɑ́kɑ̈ɑ̈lii, o wɑ cög wɑ pɑ nɑ̈g yi en wɑ kí kɑ̈llee.” Ábëëd e dɑ ryɑ̈g me dwøng mɑ ɑ́bï kömi jii kɑɑlɑni, mɑ́ e ɑ́cɑy yi Jwøk ki menrɑj. 
1SA.5.12	Cɑgg ɑ́ tyëng-ɑ ɑ́bødh ki thøø, dëlli gen ɑ́köddi, kɑ ge ywøøg-ɑ yï jwöggi gen kipe kinni o ge køny.
1SA.6.1	Kɑ dwɑ̈tt ɑ́bïryew tyëg yi Sɑnduug Ciggi Jwøng-ɑ Ácwɑ̈ɑ̈j e ying-ɑ Pelistiyɑ̀. 
1SA.6.2	Acwøøl ókwër geki tyënglɑ́ɑ̀w yi tyëng Pelistiyɑ̀, kɑ gï pyëj gen kinni, “Á ngø ɑ gwøg yi wɑ kipe Sɑnduug Ciggi Jwøng-ɑ Ácwɑ̈ɑ̈j? Kɑ̈l yi wɑ kɑ ngø? Ör yi wɑ keje kɑ ngø?”
1SA.6.3	Alöggi gen kinni, “Keløg Sɑnduug Ciggi Jwøøg Isrɑil oörø yi wun, ör yi wun kɑ gëdhhi orøg, codhe o dëlli wun dönyi gen. Ocög wu pɑ dönyi, o yod yi wun cyee kinni bëëdø e pɑth kiper Sɑnduug Ciggi Jwøng-ɑ Ácwɑ̈ɑ̈j ɑ pere ócɑɑy wun.”
1SA.6.4	Apëjji ji kinni, “Á gëdhhì mɑ ngø ɑ ör yi wɑ kí en?”
1SA.6.4	Alöggi gen kinni, “Ngïjji dhɑb ɑ́bïj mø nyodh kɑ̈jj-ɑ köddi kì dëlli ji, kí ngïjji yëjj ɑ́bïj, mɑ́ ge gøøm-ɑ bøli rɑ̈nhì ɑ́bïj geki jii gen, mɑ́ ryɑ̈ng-ɑ ɑ́pɑ̈dhi kömi wun, wuki rɑ̈nhi wun bɑ ɑ́kyel. 
1SA.6.5	Göög wun ki ngïjji kɑ̈jj-ɑ köddi kì ri wun geki ngïjji yëjj møg-ɑ ɑ́rënyi piny wun, bene kër-ɑ ówør wun Jwøøg Isrɑil, o wu wiy yi en ki cɑyø wuki jwöggi wun kí piny wun. 
1SA.6.6	Wu ko bëëd wɑ̈thi wun teeg ni wïj rɑ̈ɑ̈dh Rïp geki tyëng pödhe, ɑ ɑ́wëggi tyëng Isrɑil kedhø kì bɑng kɑ ɑ́rum gen ki cɑyø ki mendwøng yi Jwøk. 
1SA.6.7	Gud wun ki yɑ̈y, kɑ twööj ri dhög ɑ́nyödd ɑ́ryew mø cer nywølø. Dhögɑni ko bëëd ri gen ókwöngø ki töjjø ki ɑcebbi pur, kɑ dhögɑni twööju ri yɑ̈yɑni, kɑ nyigi gen dwøøg wun pɑc. 
1SA.6.8	Kɑ Sɑnduug Ciggi Jwøng-ɑ Ácwɑ̈ɑ̈j kwɑny wun, kɑ cïbu yij yɑ̈yɑni, kɑ jɑmm-ɑ bɑ dhɑb møg-ɑ örii yi wun gɑ gëdhh-ɑ ɑ́muuj yi wun gɑ møg gøøm orøøg wun, cïb wun bute kì yij Sɑndug megø. Codhe kɑ yɑ̈yɑni ör wun o kedhe ki yuue. 
1SA.6.9	Codhe, kɑ nenni wun kɑ̀ kedhe, keløg ge ókedhi yuu Bet Cemec, bɑ Jwøøg Isrɑil ɑ ɑ́kɑ̈ɑ̈l ryɑ̈g menɑni. De ke pɑ kɑ̈l gen yuuɑni, ryɑ̈ngɑni töng ɑ wɑ̈ye.”
1SA.6.10	Kɑ møgɑni gwøg yi tyëng Pelistiyɑ̀; ge ɑ́kɑ̈bbi ki dhög ɑ́nyödd ɑ́ryew, kɑ yɑ̈y twööj ri gen, kɑ nyigi gen cyëëg lwɑg kì pɑc. 
1SA.6.11	Acïb gen Sɑnduug Ciggi Jwøng-ɑ Ácwɑ̈ɑ̈j yij yɑ̈yɑni, geki Sɑndung-ɑ yije di yëjji dhɑb geki ngïjji dhɑb mø gïg-ɑ köddi kì dëlli. 
1SA.6.12	Dhögɑni ɑ́mɑg yöö, ge cïm-ɑ Bet Cemec. Ge ɑ́bødh-ɑ yöö ɑ́kyel ge óywöngø, ge nuti pɑ̈nyi këjji wïj kyëj wɑlɑ̀ wïj cɑɑm. Aløg rɑ̈nhi Pelistiyɑ̀ bɑng dhögɑni gïti kɑ ɑ́wɑ̈dhi gen buti Bet Cemec.
1SA.6.13	Tyëng Bet Cemec ɑ́bëëd ge onyɑ̈rø ki gemè kì yij bɑ̈j kì bøli kenyɑni. Keny-ɑ ɑ́tïng gen wɑ̈thi gen, ɑ́lidh gen Sɑnduug Ciggi Jwøng-ɑ Ácwɑ̈ɑ̈j, kɑ pëthi gen ómïnø ki mendwøng. 
1SA.6.14	Kɑ yɑ̈yɑni, wɑ̈dh-ɑ yij pwödhi jɑl Bet Cemec me cwøl ɑ́ Jöcwø, ɑcunge kì kenyɑni kì buti tungi kït me dwøng, ɑkɑɑg pɑ̈mmi yɑ̈yɑni yi tyëng Bet Cemec gɑ yugg, kɑ dhögɑni ngɑ̈lli gen Jwøng-ɑ Ácwɑ̈ɑ̈j gɑ gënh-ɑ nyi rɑ̈b bëne. 
1SA.6.15	Sɑnduug Cigg ɑ́tïng piny yi Kwɑrri Leebì kyeel ki Sɑndung-ɑ yije di jɑmm-ɑ bɑ dhɑb, kɑ ge cïb kömi tungi kïn-ɑ dwøng menɑni. Codhe, kɑ Jwøng-ɑ Ácwɑ̈ɑ̈j ngɑ̈ddi ki gënh-ɑ nyi rɑ̈b bëne, kí gëdhh-ɑ kyeelø yi tyëng Bet Cemec. 
1SA.6.16	Møgɑni ɑ́lidh yi rɑ̈nhi Pelistiyɑ̀ ɑ́bïj, kɑ ge døøg-ɑ Ekrön kì cyɑ̈ngɑni ceth.
1SA.6.17	Ngïjji gïg-ɑ köddi ɑ́ör gɑ ɑ́bïj yi tyëng Pelistiyɑ̀ gɑ gëdhhi Jwøng-ɑ Ácwɑ̈ɑ̈j møg gøøm gen orøøg gen, kɑɑl ɑ́kyel kì kelli kɑ̈dd-ɑ døngø geki myërr-ɑ thønhø møg-ɑ buti gen; kɑ̈ddɑni bɑ Acdöd, kí Gɑdhɑ̀, kí Ackelön, kí Gɑth, kí Ekrön. 
1SA.6.18	Ge ɑ́öd thyew ki yëjji dhɑb, ɑ́kyel cungi ɑ́ wïj kɑɑl kí myërr-ɑ bute, gen ɑ kɑ̈ddi dör møg-ɑ jɑɑg yi rɑ̈nhhɑni. Tungi kïn-ɑ dwøng kì pwödhi Jöcwø jɑl Bet Cemec, kïn-ɑ́ köme ɑ́cïb Sɑnduug Ciggi Jwøng-ɑ Ácwɑ̈ɑ̈j nud dicyɑ̈ngtïn ɑ́ ngïji.
1SA.6.19	Kɑ tyëng Bet Cemec cɑy yi Jwøng-ɑ Ácwɑ̈ɑ̈j kipe kɑ ɑ́lïïdh gen yij Sɑnduug Ciggi Jwøng-ɑ Ácwɑ̈ɑ̈j. Anɑ̈ggi Jwøng-ɑ Ácwɑ̈ɑ̈j ki ji pyɑ̈r ɑ́bïryew kì kelli gen. Kɑ tyëng Bet Cemec óywöngø kipe kɑ ɑ́nɑ̈ɑ̈g gen yi Jwøng-ɑ Ácwɑ̈ɑ̈j.
1SA.6.20	Akööb jø Bet Cemec kinni, “Á men ɑ cuggi cung kì bøli Jwøng-ɑ Ácwɑ̈ɑ̈j, Jwøng-ɑ bɑ kwërø ni men? Á kun ɑ ör wɑ en o kedhe kì butee?” 
1SA.6.21	Codhe, ɑödi gen Kiriɑt Yeɑrïm ki ji mø kööbø kinni, “Sɑnduug Ciggi Jwøng-ɑ Ácwɑ̈ɑ̈j ɑ́dwöög yi tyëng Pelistiyɑ̀, bïu dwɑ̈ɑ̈yu en.”
1SA.7.2	Sɑnduug Ciggi Jwøng-ɑ Ácwɑ̈ɑ̈j ɑ́bëëd kì Kiriɑt Yeɑrïm ki keny me bɑ̈ɑ̈r, ɑ́tyëg-ɑ runn pyɑ̈r ɑ́ryew kì kunɑni, kɑ tyëng Isrɑil bënn ywøøg-ɑ kö Jwøng-ɑ Ácwɑ̈ɑ̈j.
1SA.7.3	Kɑ tyëng Isrɑil köbbi yi Sɑmwel kinni, “Keløg wu dwɑdd-ɑ dwöög yï Jwøng-ɑ Ácwɑ̈ɑ̈j ki pëthi wun bënn, wiy wun jwögg-ɑ pɑth bënn, geki ngïjji Actɑröth, kɑ pëthi wun lugi wun Jwøng-ɑ Ácwɑ̈ɑ̈j kete, o wu yiel yi en, kì cinggi tyëng Pelistiyɑ̀.” 
1SA.7.4	Kɑ ngïjji Bɑɑl kí ngïjji Actɑröth weddi yi tyëng Isrɑil, kɑ ge døøg-ɑ be mɑlli Jwøng-ɑ Ácwɑ̈ɑ̈j kete.
1SA.7.5	Kɑ Sɑmwel okööbø kinni, “Cøng wun tyëng Isrɑil Midhpɑ̀. Jwøng-ɑ Ácwɑ̈ɑ̈j ókwɑjji yi yɑn kiper wun kì kunɑni.” 
1SA.7.6	Kɑ tyëng Isrɑil ócugø bënn kì Midhpɑ̀, kɑ ge ótömmø ki pï, kɑ pïgɑni køny gen piny kì bøli Jwøng-ɑ Ácwɑ̈ɑ̈j. Arïïj gen ki kɑ̈j dicyɑ̈ngɑni, ge okööbø kinni, “Wø ɑ́bɑ̈jji kì bøli Jwøng-ɑ Ácwɑ̈ɑ̈j.” Kɑ Sɑmwel obëëdø ɑ́ jɑng-ɑ bøle nyi gööny yi tyëng Isrɑil kì Midhpɑ̀.
1SA.7.7	Keny-ɑ ɑ́lïng tyëng Pelistiyɑ̀ kinni, tyëng Isrɑil ri gen cøng gen Midhpɑ̀, kɑ rɑ̈nhi gen bënn, tëdd-ɑ kömi Isrɑil ki liny. Kɑ tyëng Isrɑil obwøgø keny-ɑ ɑ́lïng gen i dɑ liny Pelistiyɑ̀ me bï. 
1SA.7.8	Kɑ Sɑmwel köbbi yi tyëng Isrɑil kinni, “Wø ko wøøy, kɑ yï ko wïyi ki ywøøg kö Jwøgee, Jwøng-ɑ Ácwɑ̈ɑ̈j, o wɑ yiel yi en kì cinggi tyëng Pelistiyɑ̀.” 
1SA.7.9	Akɑ̈bbi Sɑmwel ki nyɑ órömø me dhødh, kɑ gø ngɑ̈lle Jwøng-ɑ Ácwɑ̈ɑ̈j, ɑ́ gënh-ɑ nyi rɑ̈b bëne. Akwɑ̈jji Sɑmwel e ywøøg-ɑ kö Jwøng-ɑ Ácwɑ̈ɑ̈j kipe Isrɑil. Kɑ kwɑ̈jje yïëy yi Jwøng-ɑ Ácwɑ̈ɑ̈j. 
1SA.7.10	Kɑ̈ng-ɑ́ nudd Sɑmwel e rɑ̈b-ɑ nyɑ órömø, kɑ tyëng Pelistiyɑ̀ pönh-ɑ kömi tyëng Isrɑil, de keny-ɑ ɑ́cyɑ̈ngi gen, kɑ ge göjji pwödø yi mɑl yi Jwøng-ɑ Ácwɑ̈ɑ̈j, ge ɑ́pwöd yi mɑl ki menteg. Kɑ wɑ̈thi gen omuumø, ɑbwøg gen kɑ ge órengø. 
1SA.7.11	Arïngi Isrɑil wɑ̈g kì Midhpɑ̀. Acyeddi gen tyëng Pelistiyɑ̀, gï pwööd ge’ piny gïti kɑ ɑ́wɑ̈dhi gen Betkɑr.
1SA.7.12	Kɑ Sɑmwel ókɑ̈bbø ki tungi kït, ɑcïbe gøn kɑɑm Midhpɑ̀ kí Cen, kɑ okööbø kinni, “Wɑ ɑ́køny yi Jwøng-ɑ Ácwɑ̈ɑ̈j gïti kɑ wɑ̈nhi wɑ keny.” Acɑge kenyɑni ɑ́ Eben Edher. 
1SA.7.13	Tyëng Pelistiyɑ̀ ɑ́tyɑm kɑ ge ocögø ge pɑ dwöög piny Isrɑil këti; tyëng Pelistiyɑ̀ ɑ́mɑ̈ɑ̈n bëën piny Isrɑil yi Jwøng-ɑ Ácwɑ̈ɑ̈j, kì kɑɑm-ɑ ɑ́bëëd Sɑmwel e onëënø bëne. 
1SA.7.14	Myërri Isrɑil møg-ɑ ɑ́kwɑny yi tyëng Pelistiyɑ̀ kì kɑɑm Ekrön kí Gɑth kɑ̈ge dööng, ɑ́dwöög gen, kɑ piny Isrɑil døøg-ɑ yïe bëne. Kɑ dɑ mër thyew kì kɑɑm Isrɑil geki tyëng Amör.
1SA.7.15	Isrɑil ɑ́jɑɑg yi Sɑmwel ki runn-ɑ ɑ́nëëne bënn. 
1SA.7.16	Nyi kedh-ɑ Betiil, kí Gilgɑl, kí Midhpɑ̀ yethi runn bënn, e nenn-ɑ gønyyi ji kì kɑ̈jjɑni. 
1SA.7.17	Codhe, o nyi døøge Rɑmɑ̀ pɑɑ gen, keny-ɑ ɑ́bëëde ɑ́ jɑngi burø. Jwøng-ɑ Ácwɑ̈ɑ̈j ɑ́gëdde ki ød kì Rɑmɑ̀.
1SA.8.1	Keny-ɑ ɑ́göög Sɑmwel ɑ́ yu, ɑgwøge wɑ̈dde ryeet gɑ jɑgg-ɑ bøli gen nyi gööny yi Isrɑil. 
1SA.8.2	Wɑ̈de nyel-ɑ kɑyø cwøl ɑ́ Yöiil, o nyel-ɑ ngɑ̈je cwøl ɑ́ Abiyɑ̀. Yöiil geki Abiyɑ̀ ɑ́jyɑ̈ɑ̈g ɑ Bircebɑ̀. 
1SA.8.3	De wɑ̈ddi Sɑmwel nuti bëëdø ni wïyi gen. Ge nyii kɑ̈bbø ki ngyëny kì yï ji møg-ɑ kwɑjji gen kì cyɑ̈n, kipe kinni o gøny cöge e pɑ cïb keje.
1SA.8.4	Kɑ jøgdøngi Isrɑil ri gen cøng gen, kɑ ge bï-ɑ yï Sɑmwel kì Rɑmɑ̀. 
1SA.8.5	 Aköbbii yi gen kinni, “Yï ɑ́døngi, o wɑ̈ddí pɑ bëëdø ki bëën-ɑ ɑ́bëëd yi yïn. Anɑn nëngí wøn ki rɑ̈dh men jɑɑg wøn ni tyëng pödhh-ɑ kyeelø.” 
1SA.8.6	Keny-ɑ ɑ́kööb jøgdøngi Isrɑil kinøw, kɑ Sɑmwel pyëwe órënyø yi møgɑni, ɑkwɑjji Jwøng-ɑ Ácwɑ̈ɑ̈j yi Sɑmwel. 
1SA.8.7	Kɑ Sɑmwel köbbi yi Jwøng-ɑ Ácwɑ̈ɑ̈j kinni, “Lïngí gïn-ɑ köbbi yïn yi gen, mɑ́ e pɑth ki yïn ɑ ɑ́bɑny yi gen, de bɑ yɑn ɑ ɑ́bɑny yi gen kinni ge ko jɑɑg yi yɑn, yɑn ɑ́ rɑ̈ɑ̈dh gen. 
1SA.8.8	Gïg-ɑ göggi yïn yi gen ɑnɑn, pɑ̈r ki gïg-ɑ ɑ́göggi yɑn yi gen keny-ɑ ɑ́kɑ̈ɑ̈lɑ gen wɑ̈g kì Rïp, ɑ ɑ́wiy gen yɑn, kɑ ge kedh-ɑ be mɑlli jwögg møøgø. 
1SA.8.9	Gwøg gïn-ɑ dwɑddi yi gen, de nyudhí gen cyee ki gïg-ɑ ógöggi gen yi rɑ̈nh-ɑ ójɑɑg gen.”
1SA.8.10	Codhe, ɑköbbi tyëng-ɑ cwöddi ki rɑ̈dh yi Sɑmwel møg-ɑ ɑ́kwøb bënn yi Jwøng-ɑ Ácwɑ̈ɑ̈j. 
1SA.8.11	Ge ɑ́köbbi yi Sɑmwel kinni, “Keløg yï wun ódi rɑ̈dh men jɑɑg wun, wu ógöggi yi en ki gïg ni møg: wɑ̈ddi wun gï ógwøge gɑ jølinye, møøgø órïng-ɑ yɑ̈ɑ̈th, møøgø ócyɑ̈dh-ɑ kyënyì, o ge órïngi gen kì mɑl bøli yɑ̈the. 
1SA.8.12	Kwï wɑ̈ddi wun ógwøg yi rɑ̈nhɑni gɑ pëjji liny mø pyejji ji ɑ́lïp, wɑlɑ̀ ji pyɑ̈r ɑ́bïj. Kwï wɑ̈ddi wun ógwøge gɑ møg pur pwödhe, o ge nyi kɑj gen byelle. Møøgø ókwɑny en o ge bëëd gen gɑ bödhhì møg thɑ̈dhhii ki tønggi liny. 
1SA.8.13	Nyigi wun womɑ̈nn ókwɑny yi en, o ge nyi bïjji gen en ki møw, o ge nyi buddi gen en ki ópùn, o ge tɑ̈ddi gen en ki gïgcɑmm. 
1SA.8.14	Pwödhhi wun møg-ɑ døj, kí bɑ̈ggi wun, gï ókwɑnye kɑ gï mëgge bɑ̈ngge. 
1SA.8.15	Ókɑ̈bbi ki dhöngø ɑ́kyel kì ri dhöng pyɑ̈rø kì ri jɑmmì møg-ɑ cyeg kì yethi pwödhhi wun kí bɑ̈ggi wun, o gï mëgge pëjji linye. 
1SA.8.16	Bɑ̈nggi wun, bɑ̈ngg-ɑ cwøw kí womɑ̈nn ókwɑny en, kí dhögi wun møg-ɑ myër, kí ɑderri wun, o ge gwøg gen gwøng-ɑ mee. 
1SA.8.17	Ókɑ̈bbi ki ɑ́kyeel pyɑ̈rri jɑmmí møg-ɑ nud kì lwɑg, kɑ wun kì ri wun, wu ógwøøge bɑ̈ngge. 
1SA.8.18	Keny-ɑ óbëën bøli kenyɑni, wu óywöngi, wu ogönyø kipe gïg-ɑ göggi wun yi rɑ̈ɑ̈dh wun, men-ɑ ɑ́røny yi wun, de ywøøg wun koo lïngi yi Jwøng-ɑ Ácwɑ̈ɑ̈j.”
1SA.8.19	De bong dhɑnhø mɑ ɑ́lïngi kwøbbi Sɑmwel kì kelli tyëngɑni. De ge nyi kwøb-ɑ kinni, “Pɑth, wø dwɑdd-ɑ rɑ̈dh. 
1SA.8.20	Kipe kinni o wø pɑ̈ɑ̈r wøn ki jii pödhh-ɑ kyeelø. Gønyyi wøn ónenni yi rɑ̈ɑ̈dh wøn, o wø nyi peeje be nyɑɑg ki liny.” 
1SA.8.21	Kɑ møg-ɑ ɑ́kwøb yi teedø bënn lïngi yi Sɑmwel, ɑdøøge møgɑni ki köbbi Jwøng-ɑ Ácwɑ̈ɑ̈j. 
1SA.8.22	Alöggi Jwøng-ɑ Ácwɑ̈ɑ̈j kinni, “Gwøg gïn-ɑ dwɑddi yi gen ceth, nëngí gen ki rɑ̈dh.” Codhe, ɑköbbi tyëng Isrɑil yi Sɑmwel kinni, “Døøg wun yethi myërri wun.”
1SA.9.1	Ádɑ jɑl megø me cwøl ɑ́ Kïc, wɑ̈d Abiel, wɑ̈d Dherör, wɑ̈d Bekurɑth, wɑ̈d Apiyɑ̀ kì gøl Ben Yɑmïn. Kïc ɑ́bëëd ɑ́ jɑl me pere teg. 
1SA.9.2	Yïe ɑ́dɑ wɑ̈de me cwøl ɑ́ Cɑul, nyel me døøj, bøle myëër. Cɑul bong ngɑn lodii ki bɑ̈r geki myëërø kì Isrɑil.
1SA.9.3	Kɑ ɑderr mø bɑ mø Kïc wïyi Cɑul ówɑ̈ɑ̈nyø. Aköbbi Cɑul yi Kïc wïye kinni, “Kɑ̈bbí ki ɑ́kyel kì kelli yɑɑg gwøg, kɑ wu kedhu be yɑbi ɑderr.” 
1SA.9.4	Codhe, ɑkedhe e kɑ̈ll-ɑ myërri kïtti Eprɑim. Kɑ kɑ̈l-ɑ thwøri Cɑlicɑ̀, de ɑderr nuti yood gen. Akedh gen kɑ ge pödh-ɑ Cɑɑlïm, gï nuti yood gen kì kunɑni. Codhe, ɑbëën gen, ge oyɑ̈bø kì myërri gøl Ben Yɑmïn bënn, de gï nuti yood gen thyew. 
1SA.9.5	Keny-ɑ ɑ́wɑ̈dhi gen myërri Dhup, kɑ Cɑul bɑ̈nge köbbe kinni, “Bïí døøg wɑ pɑc, kipe wïyɑ ówïyi ki tɑgi kwøbbi ɑderr, kɑ pyëwe ócɑ̈gø ki olïng kiperee.”
1SA.9.6	Alöggi bɑ̈nge kinni, “Dɑ jɑltöng kì kɑɑl-ɑcɑ̀, me ceg ki wørø ki mendwøng, gïn-ɑ kwøb yi en nyi bï ɑ́ dyër. Kedhi wɑ yïe, wɑ óköbbe yuu-ɑ cɑɑdh yi wɑ mɑwɑnø.”
1SA.9.7	Aköbbii yi Cɑul kinni, “Keløg wɑ ókedhø, ɑ́ ngø ɑ ómëggii yi wɑ? Gïgcɑmm møg-ɑ ɑ́ying yethi kidhhee ɑ́thumi. Bong gïn-ɑ ómëggi jɑltöng yi wɑ. Dɑ gïjø me nud kì yïee?”
1SA.9.8	Acigi kwøbbi Cɑul løøgø yi bɑ̈nge kinni, “Yïɑ dɑ nyɑ ngyënyø ɑ́tegø me thiinh, ómëggi wɑ jɑltöng, kipe kinni o wɑ köbbe ki yuu-ɑ cɑɑdh yi wɑ.”
1SA.9.9	Kɑ̈ge dööng kì Isrɑil, ke di ngɑn dwɑddi pyëjji Jwøk nyii kwøbø kinni, “Bïí kedhi wɑ yï jɑl-ɑ nyi nëënø.” Mɑ́ jɑltöng nyi cwøl ɑ́ jɑl nyi nëënø kɑ̈ge dööng. 
1SA.9.10	Kɑ Cɑul bɑ̈nge köbbe kinni, “Kwøbbí døøj, kedh wɑ.” Codhe, ɑkedhi gen kɑɑl-ɑ yije bëëd yi jɑlkwøbbi Jwøk. 
1SA.9.11	Keny-ɑ ɑ́kedh gen, ge yedh-ɑ kwøømø men-ɑ köme ógeer kɑɑlɑni, ɑrøøm gen ki womɑ̈nn mø bï be tömø ki pï. Apyëj ge gïn kinni, “Jɑl-ɑ nyi nëënø nud kì kɑɑl?”
1SA.9.11	(Kì bøli kenyɑni, jɑltöng ɑ́bëëd e nyi cwøl ɑ́ ngɑn nyi nëënø, o ngɑn dwɑddi pyëji Jwøk, nyi kwøb-ɑ kinni, “Kedhi wɑ yï ngɑn-ɑ nyi nëënø.”)
1SA.9.12	Alöggi gen kinni, “Ngee nud kì bøli wun, jwɑni wun ceth, ɑ́ceg-ɑ bëën kɑɑl dicyɑ̈ngtïn, mɑ́ e dɑ gëëdhi mɑ ɑ́ngɑl yi tyëng kɑɑl kì wïj kwøømø, kej mɑ̈ddø. 
1SA.9.13	Kedh wun, wu ójwɑnø, o pïïd yi wun e nuti kedhi wïj kwøømø be cɑm, mɑ́ ji pɑ cyɑ̈mø gïti keny-ɑ ówɑ̈dhe kunɑni, o rïngi gëëdhi thyey yi en, codhe o ji cyɑ̈ɑ̈m gen cyee.” 
1SA.9.14	Akedhi Cɑul kɑɑlɑni geki bɑ̈nge. Keny-ɑ ɑ́wɑ̈dhi gen tøg kɑɑl, kɑ Sɑmwel bï-ɑ yï gen e kedh-ɑ wïj kwøømø kej mɑ̈ddø.
1SA.9.15	Sɑmwel ɑ́bëëd e rumø ki köbbø yi Jwøng-ɑ Ácwɑ̈ɑ̈j, e döngø ɑ́ wɑ̈r ɑ́kyel ki kwøbbi bëëni Cɑul kinni, 
1SA.9.16	“Piny nɑ men dhuki, jɑl megø kì myërri Ben Yɑmïn óörɑ yïn. Kwɑɑny ɑ́ ngɑn-ɑ ójɑɑg jiɑ, tyëng Isrɑil. Jiɑ óyiel yi en kì cinggi tyëng Pelistiyɑ̀, orɑɑng jiɑ ɑ́lidhɑ, o ywøøg gen ɑ́lïngɑ.”
1SA.9.17	Keny-ɑ ɑ́liidh Cɑul yi Sɑmwel, ɑ́köbbii yi Jwøng-ɑ Ácwɑ̈ɑ̈j kinni, “Bene en jɑl-ɑ ɑ́köbbɑ yïn kinni, jiɑ ójɑɑg yi en.” 
1SA.9.18	Codhe, ɑkedhi Cɑul yï Sɑmwel, kɑ ge røøm-ɑ dhø pöör, ɑpyëje gøn kinni, “Köbbí wøn, ɑ́gøne gøl jɑl-ɑ nyi nëënø?”
1SA.9.19	Alöggi Sɑmwel kinni, “Bene yɑn jɑl-ɑ nyi nëënø, kedhí bølɑ kej mɑ̈ddø, mɑ́ yï ócyɑ̈mø kɑ yɑn dicyɑ̈ngtïn. O dhuki kì mwøl, yï óköbbɑ gïg-ɑ pyëwí, o yï örɑ yöö. 
1SA.9.20	De ying-ɑ́ per ɑderr-ɑ ɑ́wɑ̈ɑ̈ny cyɑ̈ng ɑ́dɑ̈g møg-ɑ ɑ́pöödh, pyëwí ko lïngi kiper gen, ge ɑ́rum ki yodø. Dɑ́ men ɑ dwɑddi yi tyëng Isrɑil ki mendwøng? Bɑ yïn, wuki gøl wïyí.”
1SA.9.21	Alöggi Cɑul kinni, “De yɑ bɑ wɑ̈d gøl Ben Yɑmïn; gøl-ɑ nøg kì kelli kɑ̈lli Isrɑil, o gøl wïyɑ bene gøl-ɑ pëddi nøgø kì yij gøl Ben Yɑmïn. Yïde ɑ köbbí yɑn kwøbb-ɑ ni møg?”
1SA.9.22	Codhe, ɑkïdhi Cɑul geki bɑ̈nge yij ød me dwøng yi Sɑmwel, kɑ gï cïbe kelli ji mø kwɑnni gen bɑ pyɑ̈r ɑ́dɑ̈g kì wïj tɑw. 
1SA.9.23	Aköbbi jɑlthɑl yi Sɑmwel kinni, “Kɑ̈ɑ̈l rïng-ɑ ɑ́mëggɑ yïn, men-ɑ ɑ́kwøb yi yɑn kinni cïb wɑ̈ye.” 
1SA.9.24	Codhe, ɑkɑ̈ɑ̈l rɑ̈m bëne yi jɑlthɑl, kɑ gø cïbe bøli Cɑul. Akööb Sɑmwel kinni, “Rïng-ɑ ɑ́wïyi yïn èn, cɑɑm. Ámïdhi yi yɑn ɑ́ men-ɑ ócɑm yi yïn kì bøli wëll-ɑ ɑ́ryejɑ.”
1SA.9.24	Codhe, ɑcyɑ̈ɑ̈m Cɑul geki Sɑmwel dicyɑ̈ngɑni. 
1SA.9.25	Keny-ɑ ɑ́døøg gen kɑɑl, ɑgwøøg keny-ɑ buddi yi Cɑul kì mɑl wïj óthɑɑng ød.
1SA.9.26	Kɑ óbuddø kì kunɑni.
1SA.9.26	Kì bɑ̈ɑ̈rø, ɑcwøøl Cɑul yi Sɑmwel kinni, “Dhwödhí mɑl, o yï örɑ yuuí.” Adhwödhi Cɑul mɑl kɑ lwøøg yöö yi Sɑmwel. 
1SA.9.27	Keny-ɑ ɑ́wɑ̈dhi gen ngɑ̈ɑ̈j kɑɑl, ɑköbbi Cɑul yi Sɑmwel kinni, “Köbbí bɑ̈ngí kinni kedhe mɑl bølee. Kɑ yï dööng kì keny, o yï köbbɑ wöödø mɑ ɑ́öri yïn yi Jwøk.”
1SA.10.1	Kɑ tuung møw kwɑny yi Sɑmwel, kɑ møw-ɑ yije kønye wïj Cɑul. Kɑ Cɑul nuume, ɑkööbe kinni, “Jwøng-ɑ Ácwɑ̈ɑ̈j yï ɑ́kwɑnye, yïn ɑ́ jɑngi jie, o ge kor yi yïn, men bene nyudhi. 
1SA.10.2	Keny-ɑ ókedh dicyɑ̈ngtïn, yï órøøm ki jøg ɑ́ryew, buti röri Rɑceel kì Dheldhɑ̀, kì myërri Ben Yɑmïn, yï óköbbi yi gen kinni, i ɑderr-ɑ ɑ́yɑb yi yïn, ge rumø ki yodø, o wïyí wïyø ki rumø kì ri gen, de pyëwe lïngø kɑ perí, e kømm-ɑ kinni, ‘Yɑ gwøg-ɑ ngø cyee kipe wɑ̈dɑ?’ 
1SA.10.3	Yï ókedh kì kenyɑni gïti keny-ɑ ówɑ̈dhí thɑ óthuri Tɑbör, kì kenyɑni wu órøøm ki jøg ɑ́dɑ̈g møg kedhi Betiil ge wel-ɑ ød Jwøk. Ákyel ókwöddø ki dyëg ɑ́dɑ̈g, ryeew gen ókɑ̈ddø ki ópùn ɑ́dɑ̈g, o dɑ̈ɑ̈g gen ókɑ̈ddø ki ɑtheeb møgi oløg. 
1SA.10.4	Yï ómɑ̈dh yi gen, kɑ yï nëngi yi gen ki ópùn ɑ́ryew. Kwɑny ópùnɑni kì cinggi gen. 
1SA.10.5	Codhe kɑ yï kedhí wïj Kïti Jwøk kì Gibeɑ̀ keny-ɑ ɑ́di kɑɑl tyëng Pelistiyɑ̀. Keny-ɑ ótöngí pɑc, wu órøøm ki jøtöng mø bï piny ge kɑ̈ɑ̈l-ɑ kej mɑ̈ddø, ge otugø, ge othumø ki thøm, ge opödø ki bullì, ge ocöngø, ge otöngø ki kwøbbi Jwøk. 
1SA.10.6	Kì bɑng keny me thiinh, wëyi Jwøng-ɑ Ácwɑ̈ɑ̈j óbï kömí kɑ yï kedh-ɑ kelli jøgɑni, kɑ yï otöngø ki kwøbbi Jwøk kyeel ki gen, kɑ yï ogöögø ki ngɑn megø. 
1SA.10.7	Keløg ngïjjɑni ócwöb kɑ ge lidh yi yïn, gwøg gïn-ɑ gwøg yi yïn, mɑ́ yï ókøny yi Jwøk. 
1SA.10.8	Kɑ yï møøl bølɑ, kedhí Gilgɑl, yɑ óbï yïí kunɑni, o Jwøng-ɑ Ácwɑ̈ɑ̈j ngɑ̈ddi yi yɑn ki gënh-ɑ nyi rɑ̈b bëne geki gënhi mër. Yïd yɑn ki cyɑ̈ng ɑ́bïryew. Codhe o yɑ bïɑ, o yï köbbɑ gïn-ɑ gwøg yi yïn.”
1SA.10.9	Keny-ɑ ɑ́løg Cɑul ree e wiy-ɑ Sɑmwel, ɑnëngii ki pyëw megø yi Jwøk. Kɑ ngïjjɑni bënn pɑ̈dh-ɑ kɑ̈jji gen, kì cyɑ̈ngɑni ceth. 
1SA.10.10	Keny-ɑ ɑ́wɑ̈nhi Cɑul Gibeɑ̀, ɑrøøm gen ki jøtöng. Kɑ wëyi Jwøk bï-ɑ kömi Cɑul, kɑ órëbø ki gïn, ɑcɑ̈ge töng ki kwøbbi Jwøk kyeel geki jøtöng møgɑni. 
1SA.10.11	Keny-ɑ ɑ́liidh Cɑul yi ji-ɑ ngɑ̈nyii, ɑpyënyi gen ri gen kinni, “Á gïn ɑ ɑ́cwöb kì ri wɑ̈d Kïc? Men-ɑ́ Cɑul ɑ́ceg-ɑ gwøg ɑ́ jɑltöng thyew?” 
1SA.10.12	 Alöggi jɑl megø kì kenyɑni kinni, “O jøtöng møg-ɑ kyeelø, wëëg gen bɑ møg?” Codhe, ɑcög møgɑni gɑ gɑ́j møg nyi kømmi yi teedø kinni, “Cɑul ɑ́ceg-ɑ gwøg ɑ́ jɑltöng thyew?” 
1SA.10.13	Keny-ɑ ɑ́rum Cɑul ki töng ki kwøbbi Jwøk, ɑkedhe kej mɑ̈ddø.
1SA.10.14	Keny-ɑ ɑ́liidh Cɑul geki bɑ̈nge yi nɑ̈ye, ɑpyëje gïn kinni, “Wu ɑ́ying-ɑ keny?”
1SA.10.14	Alöggi Cɑul kinni, “Wø ɑ́ying-ɑ be yɑb ki ɑderr. Keny-ɑ ɑ́dhɑ̈li gen ki yodø yi wøn, ɑkedhi wøn yï Sɑmwel.”
1SA.10.15	Akööb nɑ̈yi Cɑul kinni, “Köbbu yɑn, ɑ́ ngø ɑ ɑ́kwøb yi Sɑmwel?”
1SA.10.16	Akööb Cɑul kinni, “Ákööb kinni i ɑderr rumø ki yodø.” De nɑ̈ye nuti köbbø yi en ki kwøbb-ɑ ɑ́köbbii yi Sɑmwel kinni ógöögø ki rɑ̈dh.
1SA.10.17	Kɑ tyëng Isrɑil bënn cwøøl Midhpɑ̀, bøli Jwøng-ɑ Ácwɑ̈ɑ̈j yi Sɑmwel. 
1SA.10.18	Aköbbe gïn kinni, “Møg bɑ kwøbb-ɑ ɑ́kwøb yi Jwøøg Isrɑil, Jwøng-ɑ Ácwɑ̈ɑ̈j, ɑ́kööb kinni, ‘Yɑn ɑ ɑ́kɑ̈ɑ̈l wun wɑ̈g kì Rïp. Kɑ wu yielɑ kì cingi Rïp, geki pödhh-ɑ kyeelø møg-ɑ ɑ́buudh köthi wun. 
1SA.10.19	De Jwøng-ɑ ɑ́yiel wun kì yethi rɑj bënn ɑ́bɑny yi wun dicyɑ̈ngtïn, mɑ́ wu okööbø ɑnɑn kinni, ‘Pɑth, wø dwɑdd-ɑ rɑ̈dh me jɑɑg wøn.’ Cungi wun ɑnɑn kì bøli Jwøng-ɑ Ácwɑ̈ɑ̈j, wun ɑ́ wɑ̈thi kɑ̈llì; kí jɑggi wun kì bøli wun.”
1SA.10.20	Keny-ɑ ɑ́cøng wɑ̈thi kɑ̈lli Isrɑil bënn yi Sɑmwel, ɑkwɑnye wëëli pödhø. Kɑ wëëlø ópɑ̈dhø ki gøl Ben Yɑmïn. 
1SA.10.21	Apɑ̈ngi gøl Ben Yɑmïn ree ɑ́ dhøggi kɑ̈llì, kɑ wëëlø ópɑ̈dhø ki gøl Mɑtrì. Akwɑɑny wéli jø gøl Mɑtrì, kɑ kwɑɑny ɑ́ wëëli Cɑul wɑ̈d Kïc. Ayɑbii kì kelli ji, kɑ ocögø e pɑ yod. 
1SA.10.22	Apyëj gen Jwøng-ɑ Ácwɑ̈ɑ̈j këti kinni, “Cɑul ɑ́di bëën keny?”
1SA.10.22	Alöggi Jwøng-ɑ Ácwɑ̈ɑ̈j kinni, “Ngee ópɑ̈nnø kì gøddi thyɑng kì kun-ɑcɑ̀.”
1SA.10.23	Codhe, ɑrengi teedø be dwɑɑyii. Keny-ɑ ɑ́cungi Cɑul kì kelli ji, kɑ wïje kɑ̈ɑ̈l-ɑ mɑl. 
1SA.10.24	Aköbbi ji yi Sɑmwel kinni, “Lidhu jɑl-ɑ ɑ́yieny yi Jwøng-ɑ Ácwɑ̈ɑ̈j ɑnɑn. Bong ngɑn pɑ̈r ki en kì kellee bënn.”
1SA.10.24	Kɑ ji óryeerø bënn kinni, “Rɑ̈dh ómïdhi yi Jwøk!”
1SA.10.25	Alwöbbi ji ciggi rɑ̈ɑ̈dhø kí yëth-ɑ óbëëd rɑ̈dh yïe dɑ tegø yi Sɑmwel. Kɑ gï gweede yij wɑ̈nyø, kɑ wɑ̈nyɑni cïbe bøli Jwøng-ɑ Ácwɑ̈ɑ̈j. Codhe, ɑköbbe ji kinni døøg gen yethi myërri gen. 
1SA.10.26	Kɑ Cɑul døøg-ɑ Gibeɑ̀, pɑɑ gen thyew. Dɑ jøg pɑ nyi böggi møg pëthi gen ɑ́lug yi Jwøk, kɑ ge kedh-ɑ bɑng Cɑul. 
1SA.10.27	De Cɑul ɑ́bɑny yi jøgi orøg møøgø; kɑ ge okööbø kinni, “Jɑl-ɑ ni men wɑ ócuggø yielø yi en?” Kɑ ge ocögø ge nuti kedhi be gɑ̈jii. De Cɑul ɑ́cög e okudø kì wɑ̈ye.
1SA.11.1	Kɑ ɑ́thumi dwɑ̈y, kɑ Nɑkɑc rɑ̈ɑ̈dh Amön, liny pëëje kɑɑl Yɑbic kì Gilyɑd, kɑ gø tyege ki yɑye. Aköbbi Nɑkɑc yi tyëng Yɑbic bënn kinni, “Nywɑ̈ɑ̈g wɑ ki kwøb, o wø ójɑɑg yi yïn.”
1SA.11.2	Alöggi Nɑkɑc kinni, “Yɑ ónywɑ̈gø ki kwøb ki wun keløg wu oyïëyø ki gööli nyingi këjji wun wɑ̈g bënn. Codhe o Isrɑil yɑ̈re bëne.”
1SA.11.3	Aköbbi Nɑkɑc, yi jøgdøngi Yɑbic kinni, “Nëngí wøn ki cyɑ̈ng ɑ́bïryew, o wø ödi wøn myërri Isrɑil bënn ki wöödø. O keløg e bong ngɑn bï be yieli wøn, wø óyömmi yïí.”
1SA.11.4	Keny-ɑ ɑ́wɑ̈nhi tyëngwöödø Gibeɑ̀ kun-ɑ bëëd yi Cɑul, kɑ ji köbbi yi gen ki wöönɑni, ɑywöngi gen ki ywøg me teeg cɑrø. 
1SA.11.5	Kì bøli kenyɑni ceth Cɑul kedh e obëënø e kɑ̈ɑ̈l-ɑ be køg ki pwödhe, e ócyɑ̈dhø kì bɑng wɑ̈dhhe, ɑpëjje kinni, “Á gïn ɑ rɑj, ɑ ywöngi ji?” Codhe, ɑköbbi Cɑul wöön-ɑ ɑ́kɑ̈ɑ̈l kì Yɑbic. 
1SA.11.6	Keny-ɑ ɑ́lïngi kwøbbɑni yi Cɑul, kɑ wëyi Jwøk bï-ɑ köme, kɑ mɑg yi liny ki menteg. 
1SA.11.7	Akɑ̈bbi Cɑul ki wɑ̈dhhe ɑ́ryew, kɑ gï ngølle gɑ ɑ́tug, ɑmëgge ɑ́tuggɑni tyëngwöödø, o gï kïdhi gen yethi myërri Isrɑil bënn, ji köbbi ge’ köbbø kinni, “Bene gïn-ɑ ógöggi dhögi ngɑn pɑ kedhi be liny kyeel ki Cɑul geki Sɑmwel.”
1SA.11.7	Kɑ tyëng Isrɑil obwøgø yi Jwøng-ɑ Ácwɑ̈ɑ̈j, kɑ liny kedh-ɑ wɑ̈g bëne ki pyëw ɑ́kyel. 
1SA.11.8	Acøng ji bënn kej ɑ́kyel yi Cɑul kì Bedhek. Tyëng Isrɑil ɑ́bëëd kwɑnni gen bɑ ɑ́lïp miy ɑ́dɑ̈g, o tyëng Yeudiyɑ̀ bɑ ɑ́lïp pyɑ̈r ɑ́dɑ̈g. 
1SA.11.9	Aköbbi tyëng Yɑbic møg-ɑ ɑ́kɑ̈ɑ̈l wöödø kinni, “Köbbu tyëng Yɑbic kì Gilyɑd kinni, ge ódøm dhuki keny-ɑ ólënhi cɑ̈ng.” Codhe, ɑkedh jøwöödø, kɑ tyëng Yɑbic köbbi gen møgɑni kɑ pëthi gen ómïnø. 
1SA.11.10	Aköbbi Nɑkɑc yi tyëng Yɑbic kinni, “Wø óbï yïí dhuki, o wø göggu gïn-ɑ dwɑddu göggi wøn.”
1SA.11.11	Kì wɑ̈rɑni, kɑ Cɑul jøge pɑ̈nge gɑ ɑkudd ɑ́dɑ̈g. Kɑ ge turr-ɑ dyëri kɑɑl Amön kì bɑ̈ɑ̈rø, ɑtyɑɑm tyëng Amön yi gen e cɑ̈ng nuti lënhø. Tyëng Amön møg-ɑ ɑ́bodh ɑ́rengi ge tɑyø, bong ji ɑ́ryew kì kelli gen mɑ ɑ́rïngi kì kej ɑ́kyel.
1SA.11.12	Aköbbi Sɑmwel yi yɑy kinni, “Á møg ɑ nuti dwɑddi bëëdi Cɑul ɑ́ rɑ̈dh? Kɑ̈ɑ̈l gen keny o ge nɑ̈g yi wɑ!”
1SA.11.13	Akööb Cɑul kinni, “Pɑth! Bong dhɑnhø me nɑ̈g dicyɑ̈ɑ̈ng, mɑ́ tyëng Isrɑil ɑ́døm yi Jwøng-ɑ Ácwɑ̈ɑ̈j dicyɑ̈ngtïn.” 
1SA.11.14	Aköbbi yɑy yi Sɑmwel kinni, “Bïu kedhi wɑ Gilgɑl, o Cɑul cigi mɑlø yi wɑ ɑ́ rɑ̈dh.” 
1SA.11.15	Codhe, ɑkedhi gen Gilgɑl ge bënn, kɑ Cɑul mɑl yi gen ɑ́ rɑ̈dh, kì kej kwër kì kunɑni. Kɑ Jwøng-ɑ Ácwɑ̈ɑ̈j ngɑ̈ddi yi gen ki gënhi mër. Kɑ Cɑul otugø geki tyëng Isrɑil bënn ki medi pëthi gen.
1SA.12.1	Kɑ tyëng Isrɑil köbbi yi Sɑmwel kinni, “Møg-ɑ ɑ́dwɑddi yi wun bënn ɑ́yïëy yi yɑn, kɑ wu rönyɑ ki rɑ̈dh. 
1SA.12.2	Rɑ̈nhɑni ɑ bøli wun ɑnɑn. Keløg ɑ́ kiperɑ, yɑ ɑ́yöø, yëyyɑ ɑ́tɑ̈ri, wɑ̈ddɑ ɑ kelli wun ɑgɑk, yɑ ɑ́wöni yɑ bɑ jɑngi wun, yɑ bɑ wøb gïti dicyɑ̈ngtïn. 
1SA.12.3	Yɑn ɑ cungi kì bøli wun èn. Keløg e dɑ gïjø ɑ́kyel me rɑɑj me gwøøg yɑn, gøønyu yɑn kì bøli Jwøng-ɑ Ácwɑ̈ɑ̈j geki rɑ̈dh men-ɑ ɑ́yieny yi en. Á dhii men ɑ ɑ́kwɑny yi yɑn? Wɑlɑ̀ ɑ́ ɑderi men ɑ ɑ́kwɑny yi yɑn? Á men ɑ ɑ́rujɑ, wɑlɑ̀ ɑ́ men ɑ ɑ́mødɑ? Á cingi men ɑ ɑ́kɑ̈bbɑ ki gïïpiny kipe kinni o gøny cwɑ̈ggɑ en? Ke di gïi dhɑnhø me kɑɑb yɑn, culɑ’ en.”
1SA.12.4	Alöggi gen kinni, “Bong dhɑnhø mɑ ɑ́ruj yi yïn, o bong dhɑnhø mɑ gëe ɑ́kɑb yi yïn. Bong gïi dhɑnhø mɑ ɑ́kwɑny yi yïn.”
1SA.12.5	Aköbbi gen yi Sɑmwel kinni, “Jwøng-ɑ Ácwɑ̈ɑ̈j en ɑ ngɑ̈ny wøw ki gïn-ɑ ɑ́kwøb yi wun. Rɑ̈nh-ɑ ɑ́yieny yi en ngɑ̈ny wøw thyew dicyɑ̈ngtïn kinni, bong gïjø me rɑɑj kì riɑ.”
1SA.12.5	Akööb gen kinni, “Bɑ dyër!”
1SA.12.7	Anɑn cungi wun kì keny, o wu löbbɑ gïgdøj bënn møg-ɑ ɑ́göggi wun, wuki kweyyi wun yi Jwøng-ɑ Ácwɑ̈ɑ̈j. 
1SA.12.8	 Keny-ɑ ɑ́kedhi Yɑgob Rïp geki gøle, kɑ nyingi gen guud yi tyëng Rïp, ɑywøøg kweyyi wun kö Jwøng-ɑ Ácwɑ̈ɑ̈j kipe kinni o ge køny, ɑör Mosɑ̀ geki Aɑron yi Jwøng-ɑ Ácwɑ̈ɑ̈j, kɑ kweyyi wun kɑ̈ɑ̈l gen wɑ̈g kì Rïp, kɑ ge pëgg-ɑ piny-ɑ bëëd yi wun èn. 
1SA.12.9	 De wɑ̈thi gen ɑ́wïl ki Jwøøg gen, Jwøng-ɑ Ácwɑ̈ɑ̈j, codhe, ɑgöjji gen liny ki Siserɑ̀ pënyi liny Adhör, kí tyëng Pelistiyɑ̀, kí rɑ̈ɑ̈dh Moɑb. Kɑ ge ónyïɑ̈ggø ki kweyyi wun, kɑ kweyyi wun tyɑm yi gen. 
1SA.12.10	 Kɑ ge ywøøg-ɑ kö Jwøng-ɑ Ácwɑ̈ɑ̈j, ge okööbø kinni, ‘Wø ɑ́røngi, mɑ́ Jwøng-ɑ Ácwɑ̈ɑ̈j ɑ́wiy yi wøn, kɑ wø kedh-ɑ be mɑlli Bɑɑl geki ngïjji Actɑröth. Yiel wøn kì cinggi tyëngmɑ̈ɑ̈nø. Yï ómɑlli yi wøn!’ 
1SA.12.11	 Kɑ Jwøng-ɑ Ácwɑ̈ɑ̈j wu öre Gideon, kí Bɑrɑk, kí Yeptɑɑ̀, ɑöre yɑn kì cyɑ̈ɑ̈n gen bënn. Kɑ wu yiel kì cinggi tyëngmɑ̈ɑ̈nø møg-ɑ bɑdhhi wun bënn yi tyëng-ɑ ɑ́ör. Kɑ wu obëëdø ki mër. 
1SA.12.12	 De keny-ɑ ɑ́lidh wun Nɑkɑc rɑ̈ɑ̈dh Amön e bï-ɑ yï wun ki liny, ɑköbbu yɑn kinni, ‘Nëngí wøn ki rɑ̈dh!’ Á Jwøøg wun, Jwøng-ɑ Ácwɑ̈ɑ̈j ɑ ceg bëëdø ɑ́ rɑ̈ɑ̈dh wun.
1SA.12.13	“Rɑ̈ɑ̈dh wun; rɑ̈nh-ɑ ɑ́yɑb yi wun èn. Wu ɑ́rum ki nëngø yi Jwøng-ɑ Ácwɑ̈ɑ̈j ki rɑ̈dh. 
1SA.12.14	Óbëëd e døøj keløg Jwøng-ɑ Ácwɑ̈ɑ̈j ómɑlli yi wun, kɑ kwøbbe nyi lïngi yi wun, wuki rɑ̈ɑ̈dh wun. 
1SA.12.15	De keløg kwøbbi Jwøng-ɑ Ácwɑ̈ɑ̈j pɑ lïngi yi wun, kɑ cigge pyem yi wun, wu ógögge ki gïnrɑj ni men-ɑ ɑ́gögge kweyyi wun. 
1SA.12.16	De ɑnɑn dhwödh wun, o wu lïdhi wun ki gïgdøngø møg-ɑ ógwøg yi Jwøng-ɑ Ácwɑ̈ɑ̈j. 
1SA.12.17	Piny bɑ lew ɑnɑn, pɑth kidyër? De Jwøk ókwɑjji yi yɑn, o mɑl pööde, o kødh dëëme. Keløg gïgɑni ócwöb, yod wun en kinni wu ɑ́göög ki orøg me dwøng kì bøli Jwøng-ɑ Ácwɑ̈ɑ̈j.”
1SA.12.18	Codhe, ɑkwɑjji Jwøng-ɑ Ácwɑ̈ɑ̈j yi Sɑmwel, kɑ mɑl göjji pöd yi Jwøng-ɑ Ácwɑ̈ɑ̈j. Kɑ kødh ómɑ̈gø kì cyɑ̈ngɑni, kɑ ji obwøgø yi Jwøng-ɑ Ácwɑ̈ɑ̈j geki Sɑmwel ki mendwøng. 
1SA.12.19	Kɑ Sɑmwel köbbi yi gen kinni, “Døj jɑldwøng, kwɑjjí Jwøgí, Jwøng-ɑ Ácwɑ̈ɑ̈j kiper wøn, o wø cög wøn wø pɑ thøw. Áyod yi wøn ɑnɑn kinni, wø ɑ́røngi kɑ ɑ́cwöddi wøn ki rɑ̈dh.”
1SA.12.20	Aköbbi gen yi Sɑmwel kinni, “Wu ko böggi, bɑ dyër kinni, wu ɑ́røngi kì bøli Jwøng-ɑ Ácwɑ̈ɑ̈j ki tyel mø gïïr, de Jwøng-ɑ Ácwɑ̈ɑ̈j ko bɑny wun, göggu en ki pëthi wu bënn. 
1SA.12.21	Ri wun ko lugi wun jwögg-ɑ pɑth, wu pɑ køny yi jwöggɑni, wɑlɑ̀ wu pɑ yiel yi gen, mɑ́ ge bɑ jwögg mø bong per gen. 
1SA.12.22	Jwøng-ɑ Ácwɑ̈ɑ̈j ɑ́köngi kinni, jie pɑ cuggi bɑnyø yi en, mɑ́ wu dwɑdde’ mïdhø wu bɑ jie. 
1SA.12.23	Yɑ pɑ wïyi ki kwɑ̈jjø kiper wun, mɑ́ menɑni ógöögø ki bɑ̈jjø kì bøli Jwøng-ɑ Ácwɑ̈ɑ̈j. Wu ópwönyi yi yɑn ki gwøgi gïndøj men-ɑ bɑ dyër. 
1SA.12.24	Gɑ̈nu Jwøng-ɑ Ácwɑ̈ɑ̈j, kɑ wu göög wun ki gïndøj ki pëthi wun bënn. 
1SA.12.25	De keløg wu, nudd wu ogöögø ki orøg wuki rɑ̈ɑ̈dh wun bënn, wu ónɑ̈g yi en.”
1SA.13.1	Cɑul runne ɑ́bëëd gɑ pyɑ̈r ɑ́dɑ̈g keny-ɑ ɑ́gööge ɑ́ rɑ̈ɑ̈dh Isrɑil. Kɑ Isrɑil jɑɑg yi en ki runn pyɑ̈r ɑ́ngwen wïdɑ́ryew. 
1SA.13.2	Cɑul ɑ́kɑ̈bbi ki ji ɑ́lïp ɑ́dɑ̈g møg-ɑ ɑ́yieny yi en kì kelli jø Isrɑil, ɑbëëd gen kì Mikmɑc kì myërri kïtti Betiil. Adöng Yönɑthɑn kí ɑ́lïp ɑ́kyel kì Gibeɑ̀, kì myërri Ben Yɑmïn.
1SA.13.3	Yönɑthɑn ɑ́pɑ̈ɑ̈r kömi pënyi liny Pelistiyɑ̀ kì Gebɑ̀ kɑ gø nɑ̈ge, kɑ møgɑni lïngi yi tyëng myërr-ɑ kyeelø kì Pelistiyɑ̀. Codhe kɑ Cɑul oödø ki ji mø cwööl tyëng Isrɑil ki kɑng. 
1SA.13.4	Kɑ tyëng Isrɑil bënn olïngø kinni i pënyi tyëng Pelistiyɑ̀ onɑ̈gø yi Cɑul, o ge mɑɑn yi tyëng Pelistiyɑ̀. Codhe, ɑcwøøl tyëng Isrɑil bënn yi Cɑul, kɑ ge kedh-ɑ Gilgɑl.
1SA.13.5	Acøng tyëng Pelistiyɑ̀ ri gen be nyɑɑg ki tyëng Isrɑil. Tyëng Pelistiyɑ̀ yï gen ɑ́dɑ yɑ̈thi liny ɑ́lïp pyɑ̈r ɑ́dɑ̈g, kí jøliny kyënyì ɑ́lïp ɑ́bïkyel, kí yɑy me dwøng cɑrø. Akedhi gen Mikmɑc, kì wɑɑng cyɑ̈ɑ̈ng mwøl kì bøli Bet Aben. Agud gen ki kɑɑl kì kunɑni. 
1SA.13.6	Keny-ɑ ɑ́lidhii yi tyëng Isrɑil kinni linyɑni pɑ lwɑ̈ng yi gen, ɑrengi gen be pɑ̈nnø kì yethi órøggi kïttì, kí yethi burrì, kí kelli kïtt-ɑ thønhø, kí yethi ɑwöll geki yïïth-ɑ rum dwönø. 
1SA.13.7	Kɑ kwï ji kwɑng-ɑ løøg Nɑm Urdun kì Gɑd kí Gilyɑd.
1SA.13.7	Cɑul ɑ́nudd e obëëdø kì Gilgɑl, de jøge, dëlli gen ceg-ɑ okïr yi wɑ̈ɑ̈rø. 
1SA.13.8	 Kɑ cyɑ̈ng ɑ́bïryew óthumø e Sɑmwel nuti bëënø, Sɑmwel ɑ́kööb cem e yïdii yi Cɑul kì kunɑni ki cyɑ̈ng ɑ́bïryew. De keny-ɑ ɑ́cög Sɑmwel nuti bëën Gilgɑl, kɑ jø Cɑul ócɑ̈gø ki tɑyø. 
1SA.13.9	Codhe, ɑkööb Cɑul kinni, “Kɑ̈ni wun ki gënh-ɑ rɑ̈b geki gënhi mër.” Codhe, ɑngɑ̈ddi Jwøng-ɑ Ácwɑ̈ɑ̈j yi Cɑul. 
1SA.13.10	Keny-ɑ ɑ́rum Cɑul ceth, ki rɑ̈bbi gënhɑni Jwøng-ɑ Ácwɑ̈ɑ̈j, ɑwɑ̈nhi Sɑmwel kɑ Cɑul kedh-ɑ be pɑɑrii. 
1SA.13.11	Apëjji Sɑmwel kinni, “Yï ɑ́gwøg-ɑ ngø?”
1SA.13.11	Alöggi Cɑul kinni, “Ji ɑ́lidh yi yɑn, ge ócɑ̈gø ki kedhø, yɑ owiyø yi gen, o yï nuti bëënø kì bøli keny-ɑ ɑ́kwøb yi yïn kinni yï óbï, o tyëng Pelistiyɑ̀, ri gen ɑ́cøng gen kì Mikmɑc. 
1SA.13.12	Arumɑ kinni, tyëng Pelistiyɑ̀ bɑ møg bï be nyɑɑg ki yɑn kì Gilgɑl, o Jwøng-ɑ Ácwɑ̈ɑ̈j nuti mɑlø yi yɑn, bene ɑ bɑnge ɑ́böyɑ ki rɑ̈bbii gënhe.”
1SA.13.13	Aköbbii yi Sɑmwel kinni, “Yï ɑ́gwøg-ɑ gwøøg dhëëgø! Ciggi Jwøgí, Jwøng-ɑ Ácwɑ̈ɑ̈j nuti mïdhø yi yïn, keløg ge di mïdhi yi yïn, lɑwí di cïbe piny kì Isrɑil gïti ɑtheer. 
1SA.13.14	 De ɑnɑn lɑwí pɑ kedhi bøle. Jwøng-ɑ Ácwɑ̈ɑ̈j óyɑ̈ɑ̈bø ki ngɑn-ɑ dwɑdde, gwøgø ɑ́ jɑngi jie.”
1SA.13.15	Kɑ Sɑmwel odhwödhø kì Gilgɑl, kɑ kedh-ɑ Gibeɑ̀ kì myërri Ben Yɑmïn. Kɑ Cɑul jøg-ɑ ɑ́döng ki en kwɑne, ɑyode kwɑnni gen ge bɑ miy ɑ́bïkyel. 
1SA.13.16	Kɑ Cɑul geki wɑ̈de Yönɑthɑn, kí yɑye pëgg-ɑ Gebɑ̀ kì myërri gøl Ben Yɑmïn. O tyëng Pelistiyɑ̀, kɑɑl gen ying-ɑ Mikmɑc. 
1SA.13.17	Kɑ liny Pelistiyɑ̀ bï-ɑ wɑ̈g kì kɑɑl gen gɑ dhøg ɑ́dɑ̈g. Kɑ dhøg ɑ́kyel kɑ̈l-ɑ yuu Óprɑ̀, yuu-ɑ kedhi myërr-ɑ piny Cuɑɑl. 
1SA.13.18	Kɑ dhøng-ɑ kyeelø kedh-ɑ Bet Örøn, kɑ dɑ̈ɑ̈g gen kɑ̈l-ɑ wïj kew-ɑ nenni Töör Dheböïm kì yij ryɑng.
1SA.13.19	Ábong-ɑ bødhø me nyi thɑ̈dhø kì Isrɑil bëne, mɑ́ tyëng Pelistiyɑ̀ ɑ́bëëd ge óböggø kinni, keløg Isrɑil óyïddø ki bödhhì, ge ócuggø thɑ̈dh ki tøngg kí pil. 
1SA.13.20	Tyëng Isrɑil ɑ́bëëd ge nyi kedh-ɑ Pelistiyɑ̀ be tyegi kwërri køøg, kí dørrì, kí ɑ́ngönn, kí gïg-ɑ nyi kuny ki piny. 
1SA.13.21	Jɑmmì bënn ɑ́bëëd ge nyi tyeg kɑ ngyëny mø nøg. 
1SA.13.22	De kì cyɑ̈ɑ̈ng liny, ɑ́bong-ɑ wɑ̈d Isrɑil me yïe di tøng wɑlɑ̀ pilø, den-ɑ́ Cɑul geki Yönɑthɑn wɑ̈de ɑ yï gen ɑ́di pil ki tøngg.
1SA.13.23	Kɑ tyëng Pelistiyɑ̀ oödø ki liny me kor dhø yuu Mikmɑc.
1SA.14.1	Cyɑ̈ng ɑ́kyel, Yönɑthɑn wɑ̈d Cɑul, nyel-ɑ kɑ̈lli jɑmmi linye ɑ́köbbe kinni, “Bïí kedhi wɑ tung-ɑ kyeelø løøng-ɑ di kɑɑl tyëng Pelistiyɑ̀.” De Yönɑthɑn wïye nuti köbbø yi en. 
1SA.14.2	Cɑul ɑ́bëëd e ying-ɑ thɑ yɑdh romɑn me ying buti Gibeɑ̀. Kwɑnni jøge bɑ miy ɑ́bïkyel ge ying-ɑ bute ceth. 
1SA.14.3	Akiyɑ̀ wɑ̈d Akitub ómï Ikɑböd wɑ̈d Pineɑs wɑ̈d Elì ókwëri Jwøng-ɑ Ácwɑ̈ɑ̈j kì Cilø, ɑ́bëëd e nud kì kenyɑni, e kɑ̈ll-ɑ Sɑnduug Ciggi Jwøng-ɑ Ácwɑ̈ɑ̈j. Kwïj yi yɑy kinni Yönɑthɑn kedhø.
1SA.14.4	Yuu-ɑ ɑ́dwɑddi yi Yönɑthɑn kinni o kɑ̈ɑ̈le yije, e kedh-ɑ kɑɑl Pelistiyɑ̀ dɑ kïttì ɑ́ryew møg pödhi mɑl, ɑ́kyel cwøl ɑ́ Bödhedh, o men-ɑ kyeelø cwøl ɑ́ Senè. 
1SA.14.5	Tuung kït ɑ́kyel pödh-ɑ mɑl e nenn-ɑ Mikmɑc kì wɑɑng wuudø, o tuung kït men-ɑ kyeelø pödh-ɑ mɑl e nenn-ɑ Gebɑ̀ kì wɑɑng wurlwɑl.
1SA.14.6	Aköbbe nyel-ɑ kɑ̈lli jɑmmi linye kinni, “Bïí kedhi wɑ kɑɑl jøgɑni, jøg-ɑ nuti ngølø, men-ɑ ókøny wɑ yi Jwøng-ɑ Ácwɑ̈ɑ̈j, keløg wɑ ókøny yi en, bong gïn-ɑ ómɑ̈ɑ̈n gen tyɑmø yi wɑ, cɑgg wɑ nøg.”
1SA.14.7	Alöggi nyelɑni kinni, “Gwøg gïn-ɑ dwɑddi yi yïn.”
1SA.14.8	Akööb Yönɑthɑn kinni, “Døj, kedhi wɑ tung-ɑcɑ̀, o wɑ lidh yi tyëng Pelistiyɑ̀. 
1SA.14.9	Keløg wɑ óköbbi yi gen kinni yïd wɑ gen, o wɑ cög wɑ, wɑ obëëdø kì keje. 
1SA.14.10	De keløg ge ókööbø kinni kedhi wɑ yï gen, o wɑ kedhi wɑ mɑl yï gen, kipe menɑni óbëëd ɑ́ ngïji miee kinni ge ɑ́cïb cinggee yi Jwøng-ɑ Ácwɑ̈ɑ̈j.”
1SA.14.11	Codhe, ɑnyudhi gen ri gen tyëng Pelistiyɑ̀, kɑ tyëng Pelistiyɑ̀ okööbø kinni, “Lïdhi wun! Tyëng Ibru kwï gen ɑ́mulli wɑ̈g kì yethi burrì møg-ɑ ɑ́pɑ̈nni gen!” 
1SA.14.12	Kɑ Yönɑthɑn cwøl gen geki nyel-ɑ cyɑ̈dhi ki en kinni, “Bïu mɑl yï wøn, o wu nyudhi ki gïïpiny!”
1SA.14.12	Codhe, kɑ Yönɑthɑn nyel-ɑ cyɑ̈dhi ki en köbbe kinni, “Yïnhí mɑl bɑngɑ, ge ɑ́mëggi wɑ yi Jwøøg Isrɑil, Jwøng-ɑ Ácwɑ̈ɑ̈j.” 
1SA.14.13	Ayedhi Yönɑthɑn mɑl e mull-ɑ cingge, kí nyel-ɑ kɑ̈lli jɑmmi liny møge kì bɑnge ceth. Apödhi Yönɑthɑn kömi tyëng Pelistiyɑ̀, kɑ gï cøøre piny kedh ge onɑ̈gø yi nyel-ɑ bɑnge. 
1SA.14.14	Kì yij liny tyeli mɑl, Yönɑthɑn geki nyel-ɑ nyi kɑ̈lli jɑmmi linye ɑ́nɑ̈g-ɑ gïn ni pyɑ̈r ɑ́ryew, kì keny me thiinh me lɑ̈ji yije bɑ budi pedɑn. 
1SA.14.15	Kɑ yɑɑy tyëng Pelistiyɑ̀ obwøgø ki mendwøng, gen ɑ møg-ɑ kɑɑl ki møg-ɑ be yɑg yethi myërr. Kɑ piny onhɑ̈nhø! Ryɑ̈g me dwøng ɑ́ör yi Jwøng-ɑ Ácwɑ̈ɑ̈j.
1SA.14.16	Kɑ jøg-ɑ ɑ́kor Cɑul kì Gibeɑ̀ kì myërri gøl Ben Yɑmïn, tyëng Pelistiyɑ̀ lidh gen, ge órïngø ge tumm-ɑ wɑ̈thi gen kì kɑɑl gen. 
1SA.14.17	Codhe, ɑköbbi Cɑul jøge kinni, “Mɑmu yɑy, o yod mɑ løge’ men ɑ tøøk.” Akwɑn gen yɑy, kɑ Yönɑthɑn geki nyel-ɑ nyi kɑ̈lli jɑmmi liny møge yod ge tøøk. 
1SA.14.18	Codhe ɑköbbi ókwërø Akiyɑ̀ yi Cɑul kinni, “Kɑ̈ɑ̈l Sɑnduug Ciggi Jwøng-ɑ Ácwɑ̈ɑ̈j keny!” Akiyɑ̀ ɑ́bëëd e kɑ̈ll-ɑ Sɑnduug Ciggi Jwøng-ɑ Ácwɑ̈ɑ̈j kì bøli tyëng Isrɑil dicyɑ̈ngɑni. 
1SA.14.19	Kɑ̈ng-ɑ́ nudd Cɑul e okööbø ki ókwërø, ɑtëngi liny ki menteg kì kɑɑl tyëng Pelistiyɑ̀, codhe ɑköbbi Akiyɑ̀ yi Cɑul kinni, “Bong keny pyëj wɑ Jwøng-ɑ Ácwɑ̈ɑ̈j.” 
1SA.14.20	Kɑ Cɑul yɑye cønge, kɑ pödh-ɑ yij liny. Ayuud gen tyëng Pelistiyɑ̀, wɑ̈thi gen muumø de ge kebb-ɑ ri gen keti gen ki pilli gen. 
1SA.14.21	Kwï tyëng Isrɑil møg-ɑ ɑ́ying kelli tyëng Pelistiyɑ̀, kì kɑɑl gen, ri gen ɑ́løg gen, kɑ ge dwöög-ɑ tung-ɑ di Cɑul geki Yönɑthɑn. 
1SA.14.22	Keny-ɑ ɑ́lïng tyëng Isrɑil møg-ɑ ɑ́bëëd ge ópɑ̈nnø kì kelli kïtti Eprɑim, kinni tyëng Pelistiyɑ̀ ócyeddø, ɑbëën gen yij liny thyew, kɑ ge reng-ɑ bɑng tyëng Pelistiyɑ̀. 
1SA.14.23	Isrɑil ɑ́køny yi Jwøng-ɑ Ácwɑ̈ɑ̈j dicyɑ̈ngɑni kɑ liny gït-ɑ Bet Aben.
1SA.14.24	Tyëng Isrɑil bënn ɑ́mɑg yi kɑ̈j ki menteg dicyɑ̈ngɑni, mɑ́ Cɑul köngø kinni, “Ko di dhɑnhø me pɑ̈nyi cɑm ki gïncɑm gïti böörø, keny-ɑ órume ki tyɑmi tyëngmɑ̈ɑ̈nø. Keløg e dɑ ngɑn-ɑ ócyɑ̈mø, ngɑnɑni köme ódi cyën.” Kɑ bong-ɑ wɑ̈d Isrɑil mɑ ɑ́cyɑ̈ɑ̈m. 
1SA.14.25	Awɑ̈dhi yɑy yij thïm, keny me mulli yi møøw kïc kì piny. 
1SA.14.26	Akɑ̈l gen kömi møøw kïc, de bong dhɑnhø mɑ ɑ́bïdi kì kelli yɑy, mɑ́ ge óböggø ki cyën. 
1SA.14.27	De Yönɑthɑn kwïj wøw, nuti lïngø ki köng-ɑ ɑ́köngi yi Cɑul. Codhe, ɑcøde lodhe yij møøw kïc kɑ kɑ̈n-ɑ wɑ̈g, ɑcɑme gøn. Kɑ kɑ̈j ólɑ̈ɑ̈nyø kì ree, kɑ nyinge ótɑ̈rø. 
1SA.14.28	Aköbbi Yönɑthɑn yi jɑl ɑ́kyel kì kelli yɑy kinni, “Wïyí ɑ́köngi, kɑ yɑy kyëdde bëne kinni, ‘Ngɑn-ɑ ópɑ̈nyi cɑm dicyɑ̈ɑ̈ng, köme ódi cyën. Bene ɑ ngiin kɑ̈j ceth yi ji.’ ”
1SA.14.29	Alöggi Yönɑthɑn kinni, “Wïyɑ pödhø ɑ́kïdhe yij orɑng! Lidh, dëlɑ ɑ́dwöög keny-ɑ ɑ́bïdɑ ki nyɑ me thiinh. 
1SA.14.30	Di bëëd e lɑ̈w keløg yɑy di cyɑ̈ɑ̈m dicyɑ̈ɑ̈ng, ki gïgcɑmm møg-ɑ ɑ́mɑg yi gen kì yï tyëngmɑ̈ɑ̈nø. O tyëng Pelistiyɑ̀ mø gïïr di nɑ̈g yi wɑ!”
1SA.14.31	Tyëng Pelistiyɑ̀ ɑ́cyeddi, ge pwööd-ɑ piny yi tyëng Isrɑil, cɑg kì Mikmɑc gïti Ayɑlön, kɑ ge opïdø ki menteg. 
1SA.14.32	Amɑɑg dyëg, kí dhög, kí røjj mø tyëng Pelistiyɑ̀ yi gen. Kì bøli kenyɑni kɑ̈j ɑ́tëngi kì ri gen ki menteg, kɑ dyëg, kí dhög jwɑn yi gen ki nɑ̈gø, kɑ rïngø cɑm yi gen e nuti cyegø, kí remø kì ree. 
1SA.14.33	 Aköbbi Cɑul kinni, “Lidh! Jwøk ɑ́bwöl yi yɑy, kɑ rïngø cɑm e ree dɑ remø.”
1SA.14.33	Akööb Cɑul e óryeerø kinni, “Jwøk ɑ́bwöl yi wun! Ngyëli wun keny ki kït me dwøng!” 
1SA.14.34	Codhe, ɑkööbe kinni, “Kedhu yï ji, kɑ ge köbbu bënn kinni, kɑ̈ɑ̈l ngɑn dyele wɑlɑ̀ wɑdhe, kɑ gø nɑ̈ge kì keny kɑ gø cɑme. Jwøng-ɑ Ácwɑ̈ɑ̈j pɑ ceg yi wun ki bwölø ki cɑm-ɑ cɑm wun rïngø ree dɑ remø?” Akɑ̈ɑ̈l gen dyëgi gen kí dhögi gen kenyɑni kì wɑ̈rɑni. 
1SA.14.35	Bene kenyɑni ɑ ɑ́kwöngi Cɑul ki gyer ki këli Jwøng-ɑ Ácwɑ̈ɑ̈j. Këlɑni bene en men-ɑ ɑ́kwøng ki gerø yi en kì tyeli mɑl ɑ́ mi Jwøng-ɑ Ácwɑ̈ɑ̈j.
1SA.14.36	Akööb Cɑul kinni, “Bïu kedhi wɑ bɑng tyëng Pelistiyɑ̀, o wɑ pɑ̈ɑ̈r wɑ kömi gen kì wɑ̈r tïn, o jɑmmi gen mɑg yi wɑ. Bong dhɑnhø ɑ́kyel men-ɑ ówiy yi wɑ kì kelli gen e onëënø.”
1SA.14.36	Alöggi jøge kinni, “Göög ki gïn-ɑ rømmí yi yïn e døøj.”
1SA.14.36	De ókwërø ɑ́kööb kinni, “Wiy Jwøk pyëj yi wɑ møti.”
1SA.14.37	Codhe, ɑpyëëj Jwøng-ɑ Ácwɑ̈ɑ̈j yi Cɑul kinni, “Rengɑ bɑng tyëng Pelistiyɑ̀? Ge ócïb yi yïn cinggi wøn, o ge tyɑm yi wøn?” De Jwøng-ɑ Ácwɑ̈ɑ̈j kwøbbi Cɑul nuti løøg en, kì bøli kenyɑni. 
1SA.14.38	Codhe ɑköbbi pëjji liny yi Cɑul kinni, “Bïu keny. Yod wɑ gïn-ɑ bɑ̈jjø dicyɑ̈ɑ̈ng. 
1SA.14.39	Yɑn ɑ köngi èn, ki nyingi Jwøng-ɑ Nëënø, ɑ ɑ́thödhi Isrɑil ki teng-ɑ ɑ́tyɑ̈ɑ̈me, kinni ngɑn-ɑ gwøøg orøg, ceg kɑ cɑyø ki thøø, cɑgg e bɑ wɑ̈dɑ Yönɑthɑn.” 
1SA.14.40	Codhe, ɑköbbi gen yi Cɑul kinni, “Cungi wun kì kun-ɑcɑ̀ wu bënn, yɑ ócungi kì keny wøki Yönɑthɑn.”
1SA.14.40	Alöggi gen kinni, “Göög ki gïn-ɑ rømmi yïn e døøj.”
1SA.14.42	Akööb Cɑul kinni, “Gïnɑni pɑ̈dh-ɑ kömi men kì kelli wøki wɑ̈dɑ Yönɑthɑn?” Kɑ wëëlø ópɑ̈dhø ki Yönɑthɑn. 
1SA.14.43	Aköbbi Yönɑthɑn yi Cɑul kinni, “Köbbí yɑn gïn-ɑ ɑ́gwøg yi yïn.”
1SA.14.43	Alöggi Yönɑthɑn kinni, “Bɑ møøw kïc me thiinh ɑ ɑ́bel yi yɑn kì ri lodhɑ keny-ɑ ɑ́cwögɑ en. Yɑn èn, yɑ ócuggø nɑ̈gø.”
1SA.14.44	Akööb Cɑul kinni, “Yɑ ɑ́köngi ki nyingi Jwøk, yï ceg kɑ nɑ̈gø Yönɑthɑn!”
1SA.14.45	De ji Cɑul ɑ́köbbi yi gen kinni, “Á men ɑ nɑ̈g? Yönɑthɑn kiree? Ngɑn-ɑ ɑ́tyɑm tyëng Pelistiyɑ̀! Pɑ cuggi kinni tek! Ki nyingi Jwøng-ɑ Ácwɑ̈ɑ̈j, bong yëyi wïje ɑ́kyel me cuggi dëëm piny. Kipe gïn-ɑ ɑ́gwøg yi en dicyɑ̈ɑ̈ng, ɑ́gwøg yi en kɑ kunyi Jwøng-ɑ Ácwɑ̈ɑ̈j.” Ayieel Yönɑthɑn yi gen, kɑ ocögø e pɑ nɑ̈g.
1SA.14.46	Kɑ Cɑul ówïyø cyeddi tyëng Pelistiyɑ̀, kɑ ge døøg-ɑ myërri gen.
1SA.14.47	Keny-ɑ ɑ́göög Cɑul ki rɑ̈ɑ̈dh Isrɑil, ɑ́nyïɑ̈ggi kì wɑ̈thi tùng bënn, ki tyëngmɑ̈ɑ̈nø. Ányïɑ̈ggi ki tyëng Moɑb, kí tyëng Amön, kí tyëng Edöm, kí rɑ̈ɑ̈dh Dhöbɑ̀, kí tyëng Pelistiyɑ̀. Kì kɑ̈jj-ɑ ɑ́kedhi yi Cɑul bënn, tyëng-ɑ mɑ̈n ki Isrɑil gï nyi tyɑme’ tyɑmø. 
1SA.14.48	Ányïɑ̈ggi ki nyɑɑg me teeg cɑrø ki tyëng Amɑlek. Tyëng Isrɑil ɑ́yiele kì cinggi tyëng-ɑ nyi kɑb jɑmmi gen.
1SA.14.49	Wɑ̈ddi Cɑul bɑ Yönɑthɑn, kí Icbì, kí Mɑlkicuɑ̀. Nyɑre, nyɑn-ɑ dwøng cwøl ɑ́ Merɑb, o nyɑn-ɑ thinh cwøl ɑ́ Mikɑl. 
1SA.14.50	Cï Cɑul cwøl ɑ́ Akinoɑm nyɑɑr Akimɑɑdh. Abner pënyi linye, bɑ wɑ̈d Ner, ówï wïyi Cɑul. 
1SA.14.51	Wïyi Cɑul Kïc geki wïyi Abner bɑ wɑ̈ddi Abiel.
1SA.14.52	Cɑul keny-ɑ ɑ́bëëde e onëënø ɑ́nyïɑ̈ggi ki tyëng Pelistiyɑ̀ ki nyɑɑg me teeg. Kenyi di dhɑnhø me lidh yi Cɑul e teeg, o wïje pel, gø nyi ceg yi en kɑ kïdhi kelli jølinye.
1SA.15.2	 Wïlɑ̈bø Jwøng-ɑ Ácwɑ̈ɑ̈j ɑ́kööb kinni, kwɑrri Amɑlek bɑ møg cɑy yi en, mɑ́ tyëng Isrɑil ɑ́rødh yi kweyyi gen, kɑ gï mɑ̈ɑ̈n gen bëën piny Kɑnɑɑn keny-ɑ ɑ́bëën gen wɑ̈g kì Rïp. 
1SA.15.3	Kedh ɑnɑn, kɑ kwɑrri Amɑlek nɑ̈ɑ̈g. Kɑ jɑmmi gen bënn møg-ɑ nud ki yï gen nɑ̈ɑ̈g, o ge bëëd gen gɑ gëdhhì mø Jwøng-ɑ Ácwɑ̈ɑ̈j. Ko di gïjø ɑ́kyel me wiy yi wun; nɑ̈g gen bënn, jøg-ɑ cwøw geki tyëng-ɑ mɑ̈nn, kí othønhø kí dhög, kí dyëg, kí ɑmɑl, kí ɑderr.”
1SA.15.4	Acwøøl yɑy bëne kej ɑ́kyel yi Cɑul, kì Telɑim. Kwɑnni jø Isrɑil ɑ́bëëd gɑ ji ɑ́lïp miy ɑ́ryew møg-ɑ cyɑ̈dhi tyelli gen, kí jø Yeudiyɑ̀ gɑ ɑ́lïp pyɑ̈rø. 
1SA.15.5	Codhe, ɑkedhi Cɑul kɑɑl kwɑrri Amɑlek be liibi gen piny kì yij tör. 
1SA.15.6	Aköbbi tyëng Ken yi Cɑul kinni, “Kedhu wɑ̈yi wun, wiyu tyëng Amɑlek keti gen, o wu cög wu pɑ nɑ̈g yi wøn kyeel ki gen.” Codhe, ɑdhwödh tyëng Ken.
1SA.15.7	Atyɑɑm tyëng Amɑlek yi Cɑul, kɑ ge cyeddi yi en, cɑg kì Abïlɑ̀ gïti Cur kì wïj keew Rïp kì tung-ɑ wɑɑng cyɑ̈ɑ̈ng mwøl. 
1SA.15.8	Kɑ ji bënn nɑ̈ge, ɑmɑge Agɑg e onëënø, de yɑɑy Agɑg gø ɑ́nɑ̈ge bëne, gï kebbe’ kebbø ki pilø. 
1SA.15.9	Agɑg ɑ́wiy e onëënø yi Cɑul. Dyëg-ɑ døj, kí dhög-ɑ cwiy, kí jɑmm-ɑ døj, gï nuti nɑ̈gø yi gen. Ge ɑ́nɑ̈g-ɑ jɑmm-ɑ rijjø, kí møg-ɑ gwɑ̈lø gwɑ̈lø.
1SA.15.10	Aköbbi Sɑmwel yi Jwøng-ɑ Ácwɑ̈ɑ̈j kinni, 
1SA.15.11	“Yijɑ ɑ́ywöngi kipe kɑ ɑ́gwøgɑ Cɑul ɑ́ rɑ̈dh, ngɑ̈je ɑ́luge yɑn, ciggɑ ɑ́bɑnye, gï pɑ lïnge.” Amɑɑg Sɑmwel yi liny, kɑ lɑng-ɑ wɑ̈r e ywøøg-ɑ kö Jwøk. 
1SA.15.12	Dhuki kì mwøl, ɑdhwödh Sɑmwel kɑ kedh-ɑ be yïddø ki Cɑul. De ɑ́köbbi yi ji kinni i Cɑul kedhi Kɑrmel kun-ɑ gëdde ree ki lyel, codhe kɑ kedh-ɑ Gilgɑl. 
1SA.15.13	Akedhi Sɑmwel yï Cɑul, ɑkööb Cɑul kinni, “Yï ógyëdh yi Jwøng-ɑ Ácwɑ̈ɑ̈j! Møg-ɑ ɑ́ceg yi Jwøng-ɑ Ácwɑ̈ɑ̈j ɑ́rum ki gwøgø yi yɑn.”
1SA.15.14	Apëjji Sɑmwel kinni, “De dhög geki dyëg-ɑ cwɑggi gen lïngɑ ek, ge ɑ́kɑ̈ɑ̈l ɑ keny?”
1SA.15.15	Alöggi Cɑul kinni, “Ge ɑ́kɑ̈ɑ̈l-ɑ yi yɑy, kì yï tyëng Amɑlek. Dyëg geki dhög møg-ɑ myëër ɑ ɑ́kɑ̈ɑ̈l yi gen, gɑ mø ngɑ̈lli Jwøgí, Jwøng-ɑ Ácwɑ̈ɑ̈j, de møg-ɑ kyeelø ɑ́nɑ̈g yi wøn bënn.”
1SA.15.16	Akyëëd Sɑmwel kinni, “Kud, o yï köbbɑ møg-ɑ ɑ́köbbi yɑn yi Jwøng-ɑ Ácwɑ̈ɑ̈j ɑ́wɑ̈ɑ̈r.”
1SA.15.16	Akööb Cɑul kinni, “Köbbí yɑn.”
1SA.15.17	Kɑ Sɑmwel okööbø kinni, “Cɑgg rií rømmi yi yïn yï thiinh, yïn ɑ bɑ jɑngi Isrɑil. Bɑ Jwøng-ɑ Ácwɑ̈ɑ̈j ɑ ɑ́røny yïn, yïn ɑ́ rɑ̈ɑ̈dh Isrɑil bëne. 
1SA.15.18	Keny-ɑ ɑ́ör yïn yi Jwøng-ɑ Ácwɑ̈ɑ̈j, yï nuti köbbø yi en kinni, ‘Kedh kɑ yï nyïɑ̈ggí ki tyëngorøg, ɑ løg tyëng Amɑlek. Nyïɑ̈ggí ki gen kɑ ge nɑ̈ɑ̈g bënn, ko di gïjø me wiy yi yïn?’ 
1SA.15.19	Yïde ɑ pyeem kwøbbi Jwøng-ɑ Ácwɑ̈ɑ̈j? Yïde ɑ ɑ́kwɑɑny jɑmmì møg-ɑ myëër, ɑ göög ki gïn rënyi pyëw Jwøng-ɑ Ácwɑ̈ɑ̈j?”
1SA.15.20	Alöggi Cɑul kinni, “Kwøbbi Jwøng-ɑ Ácwɑ̈ɑ̈j nuti pyeem yɑn. Gïn-ɑ ɑ́köbbi yɑn yi Jwøng-ɑ Ácwɑ̈ɑ̈j ɑ́gwøgɑ. Tyëng Amɑlek ɑ́nɑ̈gɑ bënn ni kɑ ɑ́kööb Jwøng-ɑ Ácwɑ̈ɑ̈j, kɑ Agɑg rɑ̈ɑ̈dh gen kɑ̈ɑ̈lɑ. 
1SA.15.21	Dɑ́ yɑy ɑ ɑ́kwɑny-ɑ dyëg geki dhög-ɑ døj, o ge ɑ́kɑ̈ɑ̈l gɑ møg ngɑ̈lli Jwøgí, Jwøng-ɑ Ácwɑ̈ɑ̈j kì Gilgɑl gɑ gëdhhì.”
1SA.15.22	Kɑ Sɑmwel ólöggø kinni, “Á gïn ɑ dwɑddi yi Jwøng-ɑ Ácwɑ̈ɑ̈j, gëdhh-ɑ ngɑl, wɑlɑ̀ lïngi møg-ɑ kwøb yi en? Gwøgi gïn-ɑ dwɑddi yi Jwøng-ɑ Ácwɑ̈ɑ̈j lɑ̈w kibøli ngɑ̈dde ki gëdhhì. 
1SA.15.23	Pyemi kwøbbi Jwøng-ɑ Ácwɑ̈ɑ̈j rɑɑj, pɑ̈r ki thyëdh, o ɑthwøg rɑɑj, pɑ̈r ki kwɑjji jwögg-ɑ pɑth. Yï ɑ́bɑny yi Jwøng-ɑ Ácwɑ̈ɑ̈j, yï pɑth ki rɑ̈dh, mɑ́ cigge ɑ́bɑny yi yïn.”
1SA.15.24	Codhe, ɑköbbi Sɑmwel yi Cɑul kinni, “Yɑ ɑ́røngi. Ciggi Jwøng-ɑ Ácwɑ̈ɑ̈j nuti mïdhø yi yɑn geki kwøbbí. Yɑ ɑ́bëëd yɑ óböggø yi yɑy, ɑgwøgɑ gïn-ɑ ɑ́kwøb yi gen. 
1SA.15.25	De ɑnɑn yɑ kwɑjj-ɑ yïn, lɑ̈ɑ̈m pyëwí, kɑ wïjí wïle ki orøgɑ, kɑ wɑ døøg wɑ Gilgɑl, o Jwøng-ɑ Ácwɑ̈ɑ̈j mɑl yi yɑn.”
1SA.15.26	Alöggi Sɑmwel kinni, “Wɑ pɑ døg. Yï ɑ́pyem-ɑ Ciggi Jwøng-ɑ Ácwɑ̈ɑ̈j, o yï ɑ́bɑny yi en, yï pɑ bëëdø yïn ɑ́ rɑ̈ɑ̈dh Isrɑil këti.”
1SA.15.28	Aköbbii yi Sɑmwel kinni, “Jwøng-ɑ Ácwɑ̈ɑ̈j lɑwi Isrɑil ɑ́pyëëde wɑ̈g kì kömí dicyɑ̈ngtïn, kɑ gø mëgge ngɑn megø me lɑ̈w kibølí. 
1SA.15.29	Jwøøg Isrɑil, Jwøng-ɑ dwøng pɑ nyi kømmi pyed, mɑ́ e pɑth ki dhɑnhø ɑ nyi wil dhøge.”
1SA.15.30	Akööb Cɑul kinni, “Yɑ ɑ́røngi, de kɑl yɑn ki wørø kì bøli pëjji yɑy geki tyëng Isrɑil bënn. Bïí døg wɑ, o Jwøgí, Jwøng-ɑ Ácwɑ̈ɑ̈j mɑl yi yɑn.” 
1SA.15.31	Codhe, ɑdøøg Sɑmwel Gilgɑl geki Cɑul. Kɑ Jwøng-ɑ Ácwɑ̈ɑ̈j mɑl yi Cɑul.
1SA.15.32	Kɑ Sɑmwel okööbø kinni, “Kɑ̈ɑ̈l wun Agɑg rɑ̈ɑ̈dh Amɑlek.” Abëën Agɑg yï Sɑmwel e dële okïrrø yi wɑ̈ɑ̈rø, e okööbø ki pyëwe kinni, “Thøø dhøge ledh kidyër!” 
1SA.15.33	Kɑ Sɑmwel okööbø kinni, “Pilí mëëg ɑ́gwøøge thwömm, meyí ceg-ɑ lunyø’ gwøg ɑ́ thwöm!” Kɑ Agɑg celle ɑ́ gullì kì bøli Jwøng-ɑ Ácwɑ̈ɑ̈j kì Gilgɑl.
1SA.15.34	Codhe, ɑkedhi Sɑmwel Rɑmɑ̀, kɑ Rɑ̈dh Cɑul kedh-ɑ pɑɑre kì Gibeɑ̀. 
1SA.15.35	Rɑ̈dh nuti cigi lidhø yi Sɑmwel, gïti kɑ ɑ́pïïd Sɑmwel yi thøø, De ɑ́bëëd e ywøg-ɑ Cɑul ceth, kɑ Jwøng-ɑ Ácwɑ̈ɑ̈j yije óywöngø kipe kɑ ɑ́gwøge Cɑul ɑ́ rɑ̈ɑ̈dh Isrɑil.
1SA.16.1	Kɑ Sɑmwel köbbi yi Jwøng-ɑ Ácwɑ̈ɑ̈j kinni, “Yï gït-ɑ wɑɑng yï óywöngø kipe Cɑul? Ábɑnyɑ, pɑth ki rɑ̈ɑ̈dh Isrɑil këti. De ɑnɑn dhwöödh, pɑ̈ng tungí ki møøw dhetun, kɑ yï kedhí Betleem, yï jɑl-ɑ cwøl ɑ́ Yesì. Yɑ ɑ́lïdhi kì kelli wɑ̈dde ki ngɑn-ɑ ógöögø ɑ́ rɑ̈dh.”
1SA.16.2	Apëjji Sɑmwel kinni, “Yɑ kedh-ɑ́ɑ̀ dï! Keløg møgɑni ólïngi yi Cɑul, yɑ pɑ nɑ̈g yi en?”
1SA.16.2	Aköbbii yi Jwøng-ɑ Ácwɑ̈ɑ̈j kinni, “Kɑ̈ɑ̈d ki nyɑ wɑdh, kɑ yï kööb kinni yï kedh-ɑ be ngɑ̈ddi Jwøng-ɑ Ácwɑ̈ɑ̈j ki gëëdhi. 
1SA.16.3	Kɑ Yesì cwøøl kenyɑni, yï óköbbi yi yɑn ki gïn-ɑ ógwøg yi yïn. Wïj nyel-ɑ ɑ́yieny yi yɑn ɑ́ rɑ̈dh, ókunyi yi yïn ki møw.”
1SA.16.4	Agwøøg gïn-ɑ ɑ́kwøb yi Jwøng-ɑ Ácwɑ̈ɑ̈j yi Sɑmwel. Keny-ɑ ɑ́wɑ̈dhi Sɑmwel Betleem, kɑ jøgdøngi pɑc bï-ɑ yïe, ge óböggø, kɑ ge ópëjjø kinni, “Yï cyɑ̈dh-ɑ tɑrø?”
1SA.16.5	Alöggi Sɑmwel kinni, “Ngee, yɑ cyɑ̈dh-ɑ tɑrø! Yɑ ɑ́bï-ɑ be ngɑ̈ddi Jwøng-ɑ Ácwɑ̈ɑ̈j ki gëëdhi. Kwëru ri wun, kɑ wu bïu kej kwër.” Yesì ɑ́köbbi thyew yi en kinni kwër gen ri gen geki wɑ̈dde, kɑ ge kedhi gen kej kwër.
1SA.16.6	Keny-ɑ ɑ́wɑ̈nhi gen, kɑ Sɑmwel Eliɑb wɑ̈d Yesì lidhe, ɑrume kinni, “Nyel-ɑ cungi kì bøli Jwøng-ɑ Ácwɑ̈ɑ̈j èn, bene nyel-ɑ ɑ́yieny yi en.” 
1SA.16.7	De ɑ́köbbi yi Jwøng-ɑ Ácwɑ̈ɑ̈j kinni, “Yï ko nenni bɑ̈re ki myëri dële, ɑ́bɑnyɑ, mɑ́ yɑn, yɑ Jwøng-ɑ Ácwɑ̈ɑ̈j, yɑ nyi nenn-ɑ pyëw.”
1SA.16.8	Codhe, kɑ Yesì wɑ̈de Abinɑdɑb cwøle, kɑ gø muuje Sɑmwel. De Sɑmwel ɑ́löggi kinni, “Pɑth, nuti myegø yi Jwøng-ɑ Ácwɑ̈ɑ̈j thyew.” 
1SA.16.9	Kɑ Cɑmɑ̀ kɑ̈ɑ̈l yïe yi Yesì, ɑdøøg Sɑmwel ki kwøb kinni, “Pɑth nuti myegø yi Jwøng-ɑ Ácwɑ̈ɑ̈j thyew.” 
1SA.16.10	Kɑ Yesì wɑ̈dde ɑ́bïryew óthumø ki cwöölø yi en, de Sɑmwel ɑ́kyëëd kinni, Jwøng-ɑ Ácwɑ̈ɑ̈j nuti mëggø kì kelli gen. 
1SA.16.11	Apyëjii yi Sɑmwel kinni, “Yïí dɑ wɑ̈dd møøgø?”
1SA.16.11	Alöggi Yesì kinni, “Nyel-ɑ thinh nud, de ying-ɑ bɑng dyëg.”
1SA.16.11	Akööb Sɑmwel kinni, “Öd ki ngɑn dwɑɑyii, mɑ́ wɑ pɑ pëggi piny, gïti keny-ɑ ówɑ̈nhe keny.” 
1SA.16.12	Codhe, kɑ Yesì öd-ɑ be dwɑɑyii. Bɑ nyelthinh me dële døøj, bøle myëër. Kɑ Jwøng-ɑ Ácwɑ̈ɑ̈j Sɑmwel köbbe kinni, “Bene en ɑnɑn, køny møw wïje.” 
1SA.16.13	Akwɑɑny møw yi Sɑmwel, kɑ gø kønye wïj Debïd, kì bøli nyiimen bënn. Kɑ wëyi Jwøk kedh-ɑ ri Debïd kì bøli kenyɑni ceth, kɑ obëëdø kì ree. Codhe, kɑ Sɑmwel døøg-ɑ Rɑmɑ̀.
1SA.16.14	Wëyi Jwøng-ɑ Ácwɑ̈ɑ̈j ɑ́dhwödh kì ri Cɑul, kɑ ree kedhi yi wëyrɑj mɑ ɑ́örii yi Jwøng-ɑ Ácwɑ̈ɑ̈j. 
1SA.16.15	Aköbbi Cɑul yi bɑ̈ngge kinni, “Ngɑ̈nyi yi wøn kinni, dɑ wëyrɑj mɑ ɑ́ör rií yi Jwøng-ɑ Ácwɑ̈ɑ̈j kipe kinni, o yï rɑngí. 
1SA.16.16	De wiy wøn wuö, o wø kedhi wøn be yɑ̈bbi yïn ki dhɑnhø me ngɑ̈ny thumø ki thom kidøøj. O kenyi bëën wëyɑni, o jɑlɑni nyi thume ki thom, o pyëwí nyi dwööge.”
1SA.16.17	Aköbbi gen yi Cɑul kinni, “Yɑ̈bbu yɑn ki jɑl me ngɑ̈ny thumø ki thom kidøøj, kɑ kɑ̈ɑ̈lu yïɑ.”
1SA.16.18	Aköbbii yi nyel ɑ́kyel kì kelli jøg-ɑ kenyɑni kinni, “Yesì, jɑl kɑɑl Betleem yïe dɑ wɑ̈de me nyi thumø ki thom kidøøj. Bɑ nyel me wïje pel thyew, o bøle myëër. Bɑ jɑl-liny me teg, o ngɑ̈ny kwøb kidøøj. Jwøng-ɑ Ácwɑ̈ɑ̈j ying-ɑ köme.”
1SA.16.19	Codhe, ɑödi Cɑul yï Yesì kinni, “Örí yɑn wɑ̈dí Debïd, nyel-ɑ kwɑ̈yø ki dyëg.” 
1SA.16.20	Aör Debïd yï Cɑul yi Yesì, e ókɑ̈ddø ki ónywøg, kí ɑderø köme pɑ̈ng yi ópùn, kí ɑtheb me pɑ̈ng yi møgi oløg. 
1SA.16.21	Abëën Debïd yï Cɑul, kɑ ócɑ̈gø ki gwøg. Kɑ gwøge pwøj yi Cɑul ki mendwøng, kɑ gø kwɑnye ɑ́ ngɑn nyi kɑ̈lli jɑmmi linye. 
1SA.16.22	Codhe, ɑödi Cɑul yï Yesì ki wöödø kinni, “Wiy Debïd bëëde kì yij gwøge, mɑ́ e odwɑddø yi yɑn.” 
1SA.16.23	Kenyi bëën wëyɑni ri Cɑul, kɑ Debïd thom nyi kwɑnye, kɑ Cɑul nyii dönyø, kɑ pyëwe nyii dwöögø.
1SA.17.1	Kɑ liny tyëng Pelistiyɑ̀ ree kiwe, ɑcøng gen ri gen Sökö kì Yeudiyɑ̀, kɑ liny gen pëgg-ɑ Epes Dɑmïm kì kɑɑm Sökö geki Adhekɑ̀. 
1SA.17.2	Kɑ Cɑul gudd-ɑ Töör Elɑ̀ geki liny Isrɑil, ge nenn-ɑ nyɑɑg ki tyëng Pelistiyɑ̀. 
1SA.17.3	Tyëng Pelistiyɑ̀ liny ɑ́tɑd yi gen kì tuung, kɑ tyëng Isrɑil liny gen tɑd gen kì tung-ɑ kyeelø, ge nenn-ɑ yij tör bënn.
1SA.17.4	Kɑ jɑl megø bï-ɑ wɑ̈g kì kɑɑl Pelistiyɑ̀, jɑlɑni bɑ jɑl Gɑth kì Pelistiyɑ̀, o cwøl ɑ́ Gölyɑth. Bɑ jɑl me bɑ̈ɑ̈r; bɑ̈re bɑ gïn ni mïtïr ɑ́dɑ̈g. 
1SA.17.5	Kööre luny en ki ɑ́dhedheg me pege bɑ gïn ni kïllì pyɑ̈r ɑ́bïj wïdɑ́bïryew, o wïje dɑ ɑcudh mɑ ngyënyø dilɑl. 
1SA.17.6	Tyelle dɑ ɑ́dhedheg møg-ɑ óbødh ri gen, o yïe dɑ ɑkebïdh mɑ ngyënyø dilɑl kì wïj tøge. 
1SA.17.7	Bööl ɑkebïdhe dwøøng nɑ leg. O men-ɑ́ ɑkebïnhɑni peeg cɑrø, bɑ gïn ni kïllì ɑ́bïryew. Nyel-ɑ kɑ̈lli kwöde cyɑ̈dh-ɑ́ɑ̀ bøle 
1SA.17.8	Acungi Gölyɑth, kɑ óryeerø e köbb-ɑ yɑɑy Isrɑil kinni, “Wude ɑ ɑ́bëën wun be liny? Yɑ pɑth ki wɑ̈d Pelistiyɑ̀, o wu pɑth ki bɑ̈nggi Cɑul! Yïëëny wun ki dhɑnhø ɑ́kyel, kɑ ör wun be nyɑɑg ki yɑn. 
1SA.17.9	Keløg e ócuggø nyɑɑg ki yɑn, kɑ yɑ nɑ̈ge, wø ógöögø ki bɑ̈nggi wun. De keløg ɑ́ en ɑ ónɑ̈g yi yɑn, wu ógöögø wun ɑ́ bɑ̈nggi wøn.” 
1SA.17.10	Kɑ okööbø kinni, “Yɑɑy Isrɑil ɑ́lɑr yi yɑn dicyɑ̈ngtïn, ödu yɑn ki ngɑn bï be nyɑɑg ki yɑn.” 
1SA.17.11	Keny-ɑ ɑ́lïngi kwøbbi wɑ̈d Pelistiyɑ̀ yi Cɑul geki tyëng Isrɑil, ɑbwøg gen ki mendwøng.
1SA.17.12	Debïd bɑ wɑ̈d Yesì, kì Eprɑtɑ̀, ɑ løg Betleem kì myërri Yeudiyɑ̀. Yesì yïe ɑ́dɑ wɑ̈dde ɑ́bïdɑ̈g kì wɑɑng-ɑ ɑ́jyɑ̈ɑ̈g Cɑul. Yesì ɑ́bëëd ɑ́ jɑldwøng me rum yöø. 
1SA.17.13	Wɑ̈dde yɑɑg-ɑ døngø gɑ ɑ́dɑ̈g ɑ́ying-ɑ kej liny kì kelli yɑɑy Cɑul. Nyel-ɑ kɑyø cwøl ɑ́ Eliɑb, o bɑnge cwøl ɑ́ Abinɑdɑb, o dɑ̈ɑ̈g gen cwøl ɑ́ Cɑmɑ̀. 
1SA.17.14	Debïd ɑ bɑ kunø. Yesì wɑ̈dde yɑɑg-ɑ døngø gɑ ɑ́dɑ̈g ɑ́kedhi bɑng Cɑul be liny. 
1SA.17.15	De Debïd nyi kedh-ɑ kun-ɑ di Cɑul kɑ nyi dwöög-ɑ Betleem kun-ɑ bëëde e kwɑy-ɑ dyëgi wïye.
1SA.17.16	Kɑ wɑ̈d Pelistiyɑ̀ tyëg-ɑ cyɑ̈ng pyɑ̈r ɑ́ngwen, e nyi bï-ɑ wɑ̈g kì mwøl kí böörø, yethi cyɑ̈ng, kɑ nyii cungø kì bøli yɑɑy Isrɑil.
1SA.17.17	Cyɑ̈ng ɑ́kyel, kɑ Yesì wɑ̈de Debïd köbbe kinni, “Kwɑny omøddi byel møg, kí ópùn pyɑ̈rø, kɑ ge muuj nyiimyëw kì kɑɑl. 
1SA.17.18	Kɑ̈ɑ̈d ki ɑ́tuggi jïbnɑ̀ pyɑ̈rø, kɑ ge mëggí jɑl-ɑ pyejji liny geki nyiimyëw. Kedh, lidh nyiimyëw mɑ bëëd gen kidï, kɑ yï kɑ̈ní ki ngïji men nyudhi yɑn kinni ge nud bënn ki yödi dëlli gen. 
1SA.17.19	Nyiimyëw ying-ɑ kej ɑ́kyel ki Cɑul kí yɑy bëne, kì yij Töör Elɑ̀, ge ceg-ɑ nyïɑ̈ggø ki tyëng Pelistiyɑ̀.”
1SA.17.20	Kɑ Debïd odhwödhø kì bɑ̈ɑ̈rø, kɑ dyëg wiye ki jɑlkwɑ̈yø megø. Akwɑnye gïncɑm, kɑ ókedhø ni kɑ ɑ́köbbii yi Yesì. Keny-ɑ ɑ́wɑ̈dhi Debïd wïj kër, ɑyuude liny e kedh-ɑ be nyɑɑg e okïïwø ki ɑkyeew liny. 
1SA.17.21	Tyëng Isrɑil ki tyëng Pelistiyɑ̀ cong-ɑ ri gen gɑ køøm, ge nenn-ɑ nyingi gen. 
1SA.17.22	Awiy gïncɑm yi Debïd kì buti jɑl-ɑ cinge nyi cïb gïgcɑmm, kɑ reng-ɑ wïj kër, o yïdde ki nyiimen. 
1SA.17.23	Kì bøli kenyɑni e nuti e okööbø ki nyiimen, ɑbëën Gölyɑth wɑ̈d Pelistiyɑ̀ jɑl Gɑth. Aryeere e kømm-ɑ gïgrijjø kì ri Isrɑil. Kɑ kwøbbe lïngi yi Debïd. 
1SA.17.24	Keny-ɑ ɑ́liidh Gölyɑth yi tyëng Isrɑil, kɑ ge obwøgø ɑrengi gen, 
1SA.17.25	ge okööbø kinni, “Lidhu jɑɑl! Nyi cög e bï-ɑ wɑ̈g be lɑri Isrɑil. Ngɑn-ɑ ónɑ̈gii óthödhi yi rɑ̈dh ki ngyëny mø gïïr. Ngɑn-ɑ ónɑ̈gii ómëgge nyɑre thyew. O gøl gen pɑ cudø ki gwɑ̈j kì Isrɑil.”
1SA.17.26	Kɑ Debïd jɑl-ɑ cungi kì bute pyëje kinni, “Á ngø ɑ køøg ngɑn nɑ̈g wɑ̈d Pelistiyɑ̀ men, kɑ ɑyɑ̈r kɑ̈ɑ̈le wɑ̈g kì kömi Isrɑil? Ree rømmi yi en ɑ́ ngø, eni wɑ̈d Pelistiyɑ̀ men-ɑ nuti ngølø? Ede ɑ lɑrre yɑɑy Jwøng-ɑ Nëënø?” 
1SA.17.27	Aköbbi Debïd gïn-ɑ ókøøg jɑl-ɑ ónɑ̈g Gölyɑth.
1SA.17.28	Keny-ɑ ɑ́lïngi Debïd e okööbø ki jøgɑni yi ómen Eliɑb, nyel-ɑ dwøng, ɑrënyi pyëwe ki Debïd. Apyëje Debïd kinni, “Yïde ɑ ɑ́bëën keny? Á men ɑ kor dyëgí kì pɑ̈l? Yï ngɑ̈nyi yi yɑn, yï bɑ ngeti ɑthwøg kí orøg. Yï ɑ́bï keny kɑ per nenni liny yøw?”
1SA.17.29	Apëjji Debïd kinni, “Gïnrɑj ɑ́ ngø ɑ ɑ́gwøgɑ ɑnɑn? Yɑ pɑ cuggi thyew ki kwøb?” 
1SA.17.30	Keny-ɑ ɑ́luge ree jøg møøgø, kɑ gï pyëje ki møgɑni, kɑ tyëngɑni nyi løøg-ɑ møg ni møg-ɑ ɑ́tïni ceth.
1SA.17.31	Dɑ ji mɑ ɑ́lïngi møg-ɑ ɑ́kwøb yi Debïd, kɑ Cɑul köbbi gen møgɑni, ɑöde be dwɑɑyi Debïd. 
1SA.17.32	Aköbbi Cɑul yi Debïd kinni, “Ko di ngɑn me wɑnge bɑɑr, yɑ ókedhi be nyïɑ̈ggø ki wɑ̈d Pelistiyɑ̀ menɑni.”
1SA.17.33	Alöggi Cɑul kinni, “Yï pɑ cuggi kedhi be nyɑɑg ki ngɑn ni wɑ̈d Pelistiyɑ̀ menɑni. Yï bɑ nyelthinh yøw. Gölyɑth bɑ ngeti nyɑɑg kër-ɑ ɑ́bëëde ɑ́ wøb.”
1SA.17.34	De Cɑul ɑ́köbbi yi Debïd kinni, “Bɑ̈ngí mïdh-ɑ dyëgi wïye. Kenyi bëën ngur, wɑlɑ̀ óthwönh, kɑ ógwɑ̈rrø ki dyel kì kelli dyëg, 
1SA.17.35	yɑ nyi reng-ɑ bɑnge. Wø nyii nyïɑ̈ggø ki gøn, kɑ dyel yielɑ kì dhøge, kɑ̀ nyïɑ̈ggi wøn ki en, nyi mɑgɑ’ mɑgø kì ri yɑ̈re, kɑ tøgɑ, kɑ othøø. 
1SA.17.36	Bɑ̈ngí ɑ́nɑ̈gi ki ngur, kí óthwönh. O wɑ̈d Pelistiyɑ̀ men-ɑ nuti ngølø èn, óni gen, mɑ́ yɑɑy Jwøng-ɑ Nëënø ɑ́lɑr yi en. 
1SA.17.37	Jwøng-ɑ Ácwɑ̈ɑ̈j ngɑn-ɑ ɑ́yiel yɑn, ɑbødhɑ kì dhø ngur geki óthwönh, yɑ óyiele ki wɑ̈d Pelistiyɑ̀ men.” Aköbbi Debïd yi Cɑul kinni, “Kedh, Jwøng-ɑ Ácwɑ̈ɑ̈j yï ókɑ̈l yi en ki tɑrø.” 
1SA.17.38	Kɑ Cɑul ɑ́dhedhege kïdhe ri Debïd. Abudhe wïje ki ɑcudh liny mɑ ngyënyø dilɑl, kɑ cinge cïbe ki kwöd. 
1SA.17.39	Kɑ Debïd, pili Cɑul ngɑɑbe ree. Kɑ ócyɑ̈dhø e pɑ̈ny-ɑ gïn, kɑ dhɑl yi pegi gen, mɑ́ gïgɑni nuti pɑ̈nyø yi en ki rugø. Aköbbe Cɑul kinni, “Yɑ pɑ cuggi kedhø ki gïg, mɑ́ ge nuti pɑ̈nyi yɑn ki rugø.” 
1SA.17.40	Kɑ Debïd lodhe cïbe cinge, kɑ ogwënø ki lel ɑ́bïj, mø lïw kì tyeli nɑm. Akïdhe gïn yij ɑthebe, kí bɑ̈ɑ̈di mee kì cinge, codhe ɑkedhe e pödh-ɑ yï wɑ̈d Pelistiyɑ̀.
1SA.17.41	Kì bøli kenyɑni ceth, kedh wɑ̈d Pelistiyɑ̀ bï-ɑ yï Debïd, e nyel-ɑ kɑ̈lli kwöde ócyɑ̈dhø kì bøle. 
1SA.17.42	Keny-ɑ ɑ́liidh Debïd yi Gölyɑth kinni bɑ nyelthinh yøw, mɑ́ gø nenni yi en ɑ́ nyelthinh me bøle myëër. 
1SA.17.43	Aköbbe Debïd kinni, “Yï orumø kinni yɑ bɑ gwög, me yïe bëën yi yïn ki lodh?” Agwɑdde Debïd gø lɑme’ lɑmø kinni, o göggi yi jwøge ki gïnrɑj. 
1SA.17.44	Kɑ Debïd köbbe kinni, “Bïí yïɑ, o yï mëggɑ winyy-ɑ pɑ̈rri kì mɑl geki lɑ̈yyi pɑ̈l, o yï cɑm yi gen.”
1SA.17.45	Alöggi Debïd kinni, “Yï bï be nyɑɑg ki yɑn, yï kɑ̈ll-ɑ pilø, kí tøng, kí ɑdïmø, de yɑ bï yïí kɑ nyingi Wïlɑ̈bø, Jwøng-ɑ Ácwɑ̈ɑ̈j, Jwøøg yɑ̈yyi Isrɑil, ɑ ɑ́bwöl yi yïn. 
1SA.17.46	Jwøng-ɑ Ácwɑ̈ɑ̈j yï cïbe’ cingɑ dicyɑ̈ngtïn, yï nɑ̈gɑ’ nɑ̈gø, wïjí ngulɑ’ wɑ̈g. Yɑɑy Pelistiyɑ̀ ocɑmø yi winyyi mɑl geki lɑ̈yyi pɑ̈l dicyɑ̈ngtïn. O yod yi piny bëne kinni dɑ Jwøk kì Isrɑil. 
1SA.17.47	O yod yi teenɑni bëne kinni Jwøng-ɑ Ácwɑ̈ɑ̈j tyɑ̈mø nyi muuje’ muujø, cɑgg cingi dhɑnhø bong pilø, wɑlɑ̀ bong tøng. Mɑ́ linyɑni bɑ liny Jwøng-ɑ Ácwɑ̈ɑ̈j, o wu ócïbe cinggi wøn ceth.”
1SA.17.48	Kɑ Gölyɑth ócyɑ̈ngø e kedh-ɑ yï Debïd, kedh Debïd jwɑn-ɑ rengi yï wɑ̈d Pelistiyɑ̀ menɑni. 
1SA.17.49	Akɑ̈ni Debïd wɑ̈g ki lelø kì yij ɑthebe, kɑ gø cïbe yij bɑ̈ɑ̈di, kɑ gø lewe, ɑbɑ̈dde, kɑ lelø pɑ̈dh-ɑ bøli wɑ̈d Pelistiyɑ̀, kɑ lelø ceg-ɑ ì cød kì bøle, ɑpɑ̈ɑ̈dhe yije rum en piny. 
1SA.17.50	 Debïd wɑ̈d Pelistiyɑ̀ ɑ́tyɑme ki bɑ̈ɑ̈di geki lelø yøw, gø ɑ́gøje kɑ gø nɑ̈ge e bong pilø kì cinge. 
1SA.17.51	 Codhe, ɑrengi Debïd, kɑ ócungø kì köme. Awöödhe pili Gölyɑth wɑ̈g kì yij bøje, kɑ wïje ngule wɑ̈g, kɑ othøø.
1SA.17.51	Keny-ɑ ɑ́lïdhi tyëng Pelistiyɑ̀ kinni pënyi liny gen ɑ́thøw, ɑrengi gen. 
1SA.17.52	Kɑ jø Isrɑil geki jø Yeudiyɑ̀ reng-ɑ bɑng tyëng Pelistiyɑ̀ ge okïïwø, kɑ gï cyeddi gen kì yuu kɑɑl Gɑth gïti dhø döri Ekrön. Kɑ tyëng Pelistiyɑ̀ odöngø kì piny ge thøø kì kö yuu Cɑɑrɑim gïti Gɑth, kí Ekrön. 
1SA.17.53	Keny-ɑ ɑ́dwöög tyëng Isrɑil kì be cyeddi tyëng Pelistiyɑ̀, kɑ kɑɑl Pelistiyɑ̀ yɑg yi gen. 
1SA.17.54	Akïdhi wïj Gölyɑth Yerusɑlem yi Debïd, de ɑkebïdh Gölyɑth geki pile, kí kwöde ɑ́cïbe yij kemɑ̀ mee.
1SA.17.55	Keny-ɑ ɑ́liidh Debïd yi Cɑul e kedh-ɑ yï Gölyɑth, ɑpyëje Abner jɑng-ɑ pyejji liny kinni, “Abner, wïyi nyelthinh men ceg bëëdø ɑ́ men?”
1SA.17.55	Alöggi Abner kinni, “Kwïj yi yɑn wuö.”
1SA.17.56	Akööb rɑ̈dh kinni, “Kedh pëjjí, mɑ bëëde ɑ́ wɑ̈d men.”
1SA.17.57	Keny-ɑ ɑ́dwöög Debïd kì be nɑ̈gi Gölyɑth, ɑkïdhii yï Cɑul yi Abner, e wïj Gölyɑth nudd gø mïdhe’ mïdhø kì cinge. 
1SA.17.58	Apyëjii yi Cɑul kinni, “Nyelthinh, wïyí bɑ men?”
1SA.17.58	Alöggi Debïd kinni, “Yɑ bɑ wɑ̈d bɑ̈ngí Yesì kì Betleem.”
1SA.18.1	Keny-ɑ ɑ́rum Debïd ki kwøb geki Cɑul, ɑgöög Yönɑthɑn ki men pyëwe med ki Debïd, kɑ gø mɑɑre, ni kɑ̀ mɑɑre ree. 
1SA.18.2	Kɑ Debïd kwɑny yi Cɑul kì cyɑ̈ngɑni, gø ɑ́mɑ̈ɑ̈ne døøg pɑɑ gen. 
1SA.18.3	Aköngi Yönɑthɑn geki Debïd kinni ri gen ómɑɑr yi gen ceth ni mɑɑr-ɑ mɑɑr dhɑnhø ree. 
1SA.18.4	Kɑ Yönɑthɑn ógønhdwøng mee lunye wɑ̈g, kɑ gø mëgge Debïd, kyeel kí ɑ́dhedhege geki pile, kí wethe, kí wëni yije. 
1SA.18.5	Debïd nyii tyɑ̈mø kì kɑ̈jji lìny-ɑ ber gen nyi örii yi Cɑul. Codhe, ɑgwøøg Debïd yi Cɑul ɑ́ jɑngi yɑy. Amïni pëthi pëjji liny geki tyëng-ɑ kyeelø bënn.
1SA.18.6	Keny-ɑ ɑ́rum wɑ̈d Pelistiyɑ̀ ki nɑ̈gø yi Debïd, ɑdwööge pɑc geki jøg møøgø. Abëën tyëng-ɑ mɑ̈nn wɑ̈g bënn kì yethi kɑ̈ddi Isrɑil, ge bï-ɑ be pɑɑri Rɑ̈dh Cɑul, ge ocöngø, o ge owörø ki wörri medi pëëth, o ge opödø ki bullì, kí thøm. 
1SA.18.7	 Tyëng-ɑ mɑ̈nn ɑ́cööng ge owörø kinni, “Cɑul ɑ́lïp mø gïïr ɑ́nɑ̈ge. De Debïd ɑ́nɑ̈g-ɑ ɑ́lïp pyɑ̈r.” 
1SA.18.8	Arënyi pyëw Cɑul yi wörri tyëng-ɑ mɑ̈nn. Árum kinni tyëng-ɑ mɑ̈nn kømm-ɑ kinni, “Debïd ɑ́nɑ̈g-ɑ ɑ́lïp pyɑ̈r. De gïn-ɑ ɑ́döng, ɑ tøøk kipere, bɑ rɑ̈ɑ̈dhø kete.” 
1SA.18.9	Cyɑ̈ngɑni ɑ ɑ́göög Cɑul ki men wɑnge cuul ki Debïd.
1SA.18.10	Dhuki, kɑ wëyrɑj menɑni pönh-ɑ kömi Cɑul e kɑ̈ɑ̈l-ɑ yï Jwøk, kɑ ócɑ̈gø ki myëlø kì gøle, e Debïd othumø ki thom ni kenyi thume yethi cyɑ̈ng, o Cɑul ɑ́bëëd cinge dɑ tøng. 
1SA.18.11	Kɑ tøngɑni tïm yi Cɑul, ɑköbbe ree kinni, “Debïd miinɑ’ ri dörø!” Kɑ ókëddø tyel ɑ́ryew, kɑ tøng nyi kyëj yi Debïd.
1SA.18.12	Wëyi Jwøng-ɑ Ácwɑ̈ɑ̈j ɑ́ying-ɑ ri Debïd, de Cɑul ɑ́wiy yi wëyɑni. Codhe, ɑgöög Cɑul ki men böggi yi Debïd. 
1SA.18.13	Akɑ̈ɑ̈le Debïd wɑ̈g kì gøle, kɑ gwøg yi en ɑ́ pënyi liny, me pyëjji ki ɑ́lïp. Jø linye ɑ́pyejj-ɑ yi Debïd. 
1SA.18.14	Gïg-ɑ nyi gwøg yi Debïd bënn nyi ceg kɑ lwɑ̈ngø yi en, mɑ́ Jwøng-ɑ Ácwɑ̈ɑ̈j ying-ɑ köme. 
1SA.18.15	Keny-ɑ ɑ́liidh Debïd yi Cɑul e nyii tyɑ̈mø ceth, ɑgööge e ceg-ɑ böggø yi Debïd ki mendwøng. 
1SA.18.16	De Debïd mɑɑr yi tyëng Isrɑil bënn geki tyëng Yeudiyɑ̀, mɑ́ e ɑ́bëëd ɑ́ pënyi liny me teg.
1SA.18.17	Aköbbi Debïd yi Cɑul kinni, “Nyɑrɑ, Merɑb nyɑn-ɑ kɑyø, ómëggɑ yïn. Gïn-ɑ dwɑddi yi yɑn bɑ kinni, bëëd wïjí onëënø, kɑ yï nyɑg liny Jwøng-ɑ Ácwɑ̈ɑ̈j.” Cɑul ɑ́kööb ki pyëwe kinni, “Debïd pɑ nɑ̈g yi yɑn ki cingɑ, wiy e ónɑ̈g yi tyëng Pelistiyɑ̀.”
1SA.18.18	De kwøbbi Cɑul ɑ́løøg yi Debïd kinni, “Yɑn ɑ́ men? O gøl wøn dɑ keje kì Isrɑil, me pere göögɑ ki øri rɑ̈dh?” 
1SA.18.19	De keny-ɑ ɑ́wɑ̈nhi bøli keny-ɑ di mëggi Merɑb Debïd, ɑ́yöd e mëgg-ɑ Adriel jɑl Mekölɑ̀ yi Cɑul.
1SA.18.20	Kì bøli kenyɑni Mikɑl nyɑɑr Cɑul ɑ́bëëd Debïd mɑɑr yi en. Keny-ɑ ɑ́köbbi møgɑni Cɑul, ɑmïni pyëwe. 
1SA.18.21	Ree ɑ́köbbe kinni, “Ómëggɑ Debïd, o gø nywøme. Codhe, o nyɑnɑni bëëde ɑ́ men-ɑ óthɑbii, o yïdde ki keny nɑ̈gii yi tyëng Pelistiyɑ̀.” Codhe, ɑköbbi Debïd yi Cɑul këti kinni, “Yï ócuggø gwøg ki ørɑ.” 
1SA.18.22	Kɑ Cɑul bɑ̈ngge cege kì gød, o ge kööb gen ki Debïd kì cyɑ̈n kinni, “Álidh yi yïn, rɑ̈dh pyëwe med ki yïn, o yï omɑɑrø yi bɑ̈ngge. Rɑ̈dh dwɑdd-ɑ kinni o nyɑre nywøm yi yïn.”
1SA.18.23	Keny-ɑ ɑ́köbbi møgɑni Debïd yi bɑ̈nggi Cɑul, ɑlöggi Debïd kinni, “Wu orumø kinni nywømi nyirɑ̈dh bɑ gïjø me yöd? Yɑ bɑ ngɑn wɑngɑ cɑn, yɑ bong perɑ.”
1SA.18.24	Keny-ɑ ɑ́köbbi Cɑul møg-ɑ ɑ́kwøb yi Debïd, ɑkööbe kinni, 
1SA.18.25	“Köbbu Debïd kinni bong kɑ̈ny me dwɑddɑ kì yïe. Gïn-ɑ dwɑddɑ bɑ dëlli wɑ̈thi jɑmmi jø Pelistiyɑ̀ gɑ miyø. Møgɑni bene gen ɑ mëggi yɑn ɑ́ kɑ̈ny, gen ɑ cud yi rɑ̈dh ki kɑ̈jji jie møg-ɑ ɑ́nɑ̈g yi tyëngmɑ̈ɑ̈nø.” (Møgɑni ɑ́gwøg yi Cɑul kɑ per kinni, o Debïd di nɑ̈g yi tyëng Pelistiyɑ̀.) 
1SA.18.26	Keny-ɑ ɑ́köbbi Debïd møgɑni yi bɑ̈nggi Cɑul, ɑmïni pyëwe kinni bɑ men göögø ki øri rɑ̈dh. 
1SA.18.27	Codhe, ɑkedh Debïd geki jøge, kɑ ge ónɑ̈ggø ki tyëng Pelistiyɑ̀ miy ɑ́ryew. Akɑ̈ɑ̈l dëlli wɑ̈thi jɑmmi gen gɑ miy ɑ́ryew yi Debïd, kɑ ge kwɑɑn bøli rɑ̈dh, o nyɑre muuje. Codhe, kɑ Cɑul nyɑre Mikɑl mëgge Debïd.
1SA.18.28	Áyod yi Cɑul kinni wëyi Jwøng-ɑ Ácwɑ̈ɑ̈j nud kì ri Debïd, o Debïd omɑɑrø yi nyɑre Mikɑl. 
1SA.18.29	Kɑ ceg-ɑ pëddø böggi Debïd, kɑ ocögø e Debïd mɑɑn yi en.
1SA.18.30	Jɑgg-ɑ pyejji liny Pelistiyɑ̀ nyi tëdd-ɑ kömi Isrɑil ki liny, kɑ Debïd nyi ceg-ɑ pëddø tyɑ̈mø kibøli pëjji liny Isrɑil møg-ɑ kyeelø. Kɑ Debïd pere yöd e ceg-ɑ tëngø ki mendwøng.
1SA.19.1	Cɑul wɑ̈de Yönɑthɑn geki bɑ̈ngge bënn gï ɑ́köbbe kinni i nɑ̈g gen Debïd, de Yönɑthɑn Debïd mɑɑr yi en ki mendwøng. 
1SA.19.2	Kɑ Yönɑthɑn Debïd köbbe kinni, “Wïyɑ Cɑul dwɑdd-ɑ nɑ̈gi yïn, kor rií kì wɑ̈r, dhuki kɑ yï pɑ̈ɑ̈r. 
1SA.19.3	Wø ókedhi yij pwönh-ɑ ópɑ̈ni yi yïn wøki wïyɑ. Wø ócungi kì buti keny-ɑ ópɑ̈ni yi yïn. Wø ókööbø kì rií, o møg-ɑ kømme ólonyɑ ki köbbi yïn.”
1SA.19.4	Keny-ɑ ɑ́kööb Yönɑthɑn geki wïye Cɑul, ɑ́köbbe’ gïjø me døøj kì ri Debïd. Yönɑthɑn ɑ́kööb kinni, “Bɑ̈ngí, Debïd ko göggí ki gïnrɑj, mɑ́ e bong gïnrɑj mɑ ɑ́gögge yïn. Gïg mø døngø ɑ́gwøge e køny-ɑ yïn. 
1SA.19.5	Debïd wëye ɑ́muuje keny-ɑ ɑ́nɑ̈ge Gölyɑth wɑ̈d Pelistiyɑ̀, kɑ Isrɑil thödhi yi Jwøng-ɑ Ácwɑ̈ɑ̈j ki tegø me tyɑ̈ɑ̈me. Álidh yi yïn kɑ pyëwí ómïnø. Yïde ɑ dwɑddí göggi Debïd ki gïnrɑj? Bɑ dhɑnhø me yïe bɑ̈r. Bong gïjø me pere nɑ̈gii!”
1SA.19.6	Alïngi kwøbbi Yönɑthɑn yi Cɑul kɑ óköngø kinni, “Ki nyingi Jwøng-ɑ Nëënø, Debïd pɑ nɑ̈g!” 
1SA.19.7	Codhe, ɑcwøøl Debïd yi Yönɑthɑn kɑ gø köbbe gïg-ɑ ɑ́kwøb bënn. Akɑ̈ɑ̈l Debïd yï Cɑul, ɑdøøg buri Debïd geki Cɑul keny-ɑ ɑ́bëëde cøn.
1SA.19.8	Kɑ liny døøg-ɑ mɑl këti ki Pelistiyɑ̀, ɑkedhi Debïd be liny, kɑ ónyïɑ̈ggø ki tyëng Pelistiyɑ̀. Atyɑme gïn, kɑ gï cyedde.
1SA.19.9	De wëyrɑj ɑ́døøg ki pönhi kömi Cɑul, e kɑ̈ɑ̈l-ɑ yï Jwøng-ɑ Ácwɑ̈ɑ̈j, e Cɑul obëëdø kì gøle ki tønge kì cinge, o Debïd othumø ki thom. 
1SA.19.10	Apɑ̈nyi Cɑul ree ki lemi Debïd kinni o gø di miine ri dörø ki tøng. De tøng ɑ́kyëj yi Debïd, ɑpɑ̈dhi tøng ri dörø, ɑbodh Debïd kì wɑ̈rɑni, kɑ órengø.
1SA.19.12	Amiide Debïd piny gø kɑ̈ɑ̈le’ wɑɑng ɑwɑj, ɑrenge kɑ opɑ̈ɑ̈rø. 
1SA.19.13	Codhe, ɑkwɑɑny ngïji dhɑnhø yi Mikɑl, kɑ gø pyële wïj pyën, kɑ yëyyi dyel cïbe wïje, ɑkume gøn ki ógudh. 
1SA.19.14	Aöd Cɑul ki ji møg kɑ̈ɑ̈l Debïd ɑ́ ɑmɑg, de Mikɑl ɑ́kööb kinni, “Dële orɑ̈mø.” 
1SA.19.15	Adøøge ki ödi be dwɑɑyi Debïd, kɑ okööbø kinni, “Kɑ̈ɑ̈lu en ki pyëne, o nɑ̈gɑ!” 
1SA.19.16	Keny-ɑ ɑ́kedhi jøgɑni ød Debïd, kɑ ge yod-ɑ ngïji dhɑnhø, me wïje ócïbø ki yëyyi dyel kì wïj pyën. 
1SA.19.17	Aköbbi Mikɑl yi Cɑul kinni, “Yïde ɑ wëëny yɑn ki yuu-ɑ ni men, ɑwëggí ngetimɑ̈ɑ̈nø bodhø?”
1SA.19.17	Aløøg kwøbbi Cɑul yi Mikɑl kinni, “Yɑ ɑ́köbbi yi Debïd kinni i yɑ ónɑ̈g yi en keløg e pɑ wiy yi yɑn o pɑ̈ɑ̈re.”
1SA.19.18	Keny-ɑ ɑ́rum Debïd ki bodhø kì cingi Cɑul, ɑkedhe Rɑmɑ̀ kun-ɑ di Sɑmwel, ɑlwöbbe Sɑmwel gïg-ɑ ɑ́göggii bënn yi Cɑul. Codhe, kɑ Debïd kedh-ɑ Nɑyöth geki Sɑmwel, ɑbëëd gen kì kunɑni. 
1SA.19.19	Alïng Cɑul kinni Debïd ying-ɑ Nɑyöth kì Rɑmɑ̀. 
1SA.19.20	Codhe, ɑöde ki ji mø mɑgii. De keny-ɑ ɑ́lidh gen jøtöng mø töngø, o bɑ Sɑmwel ɑ jɑɑg gen, ɑkedhi wëyi Jwøk ri jø Cɑul, kɑ ge ócɑ̈gø ki cøng ge óryeerø. 
1SA.19.21	Keny-ɑ ɑ́lïng Cɑul, ɑöde ki ji møøgø, kɑ ge pëgg-ɑ be cøng thyew. Acige ör ki jøg møøgø dɑ̈ɑ̈g gen, de gen thyew ge ɑ́pëggi be cøng. 
1SA.19.22	Codhe, ɑdhwödh Cɑul kiree, kɑ kedh-ɑ Rɑmɑ̀. Keny-ɑ ɑ́wɑ̈dhe kömi yith kì Seku, ɑpëjje kinni, “Sɑmwel ying-ɑ keny geki Debïd?” Aköbbii kinni ge ying-ɑ Nɑyöth kì Rɑmɑ̀. 
1SA.19.23	Akedhe Nɑyöth kì Rɑmɑ̀, kɑ wëyi Jwøk kedh-ɑ ree thyew. Acɑ̈ge ki cøng e óryeerø gïti kɑ ɑ́wɑ̈dhe Nɑyöth. 
1SA.19.24	 Kɑ ógudhe lunye wɑ̈g, kɑ ócɑ̈gø ki cøng e óryeerø kì bøli Sɑmwel. Codhe, ɑbudde kɑ tyëg-ɑ dicɑ̈ng kí wɑ̈r e buud-ɑ nøw. Bene ɑ bɑnge nyi kööb ji kinni, “Cɑul ɑ́ceg-ɑ gwøg ɑ́ jɑltöng thyew?”
1SA.20.1	Kɑ Debïd opɑ̈ɑ̈rø kì Nɑyöth kì Rɑmɑ̀, kɑ kedh-ɑ yï Yönɑthɑn, ɑpyëje gøn kinni, “Gïnrɑj ɑ́ ngø ɑ ɑ́gwøgɑ? Á orøg mɑ ngø ɑ ɑ́göggɑ wïyí, ɑ pere dwɑdde nɑ̈gi yɑn? Á ngø ɑ ɑ́bɑj yi yɑn kì bøli wïyí?”
1SA.20.2	Alöggi Yönɑthɑn kinni, “Pɑth, yï pɑ thøw! Wïyɑ yɑ nyi köbbe’ köbbø ki kwøbb-ɑ peg kí møg-ɑ yöd bënn, kí gïg-ɑ nyi dwɑdde gwøgø, bong gïn nyi kɑ̈nne yɑn.”
1SA.20.3	Kɑ Debïd óköngø këti, ɑköbbe gøn kinni, “Men-ɑ med pyëwí ki yɑn ngɑ̈nyi yi wïyí, bene ɑ mïdhe møgɑni kì pyëwe gï pɑ köbbe yïn, kipe pyëwí órënyi. Yɑn ɑ köngi èn ki nyingi Jwøng-ɑ Ácwɑ̈ɑ̈j Jwøng-ɑ Nëënø, thøø ɑ́cyɑ̈ngi ki yɑn!”
1SA.20.4	Aköbbi Debïd yi Yönɑthɑn kinni, “Gïn-ɑ dwɑddi yi pyëwí ógöggɑ yïn.”
1SA.20.6	Keløg yɑ óyɑb yi wïyí, köbbí kinni, ‘Yɑ ɑ́ngɑ̈j yi Debïd cem e jwɑn-ɑ pɑɑ gen Betleem, mɑ́ gøl gen bëne ceg-ɑ cugø kipe kwëër cɑ̈gi run.’ 
1SA.20.7	Keløg e ókööbø ki kwøb mø døøj, bene yɑ óbødh ki göggø yi en ki gïnrɑj, de keløg e ómɑg yi liny, kɑ yood ceth kinni yɑ dwɑdde’ göggø ki gïnrɑj! 
1SA.20.8	Göggí bɑ̈ngí ki gïndøj, mɑ́ wɑ ɑ́köngi kì bøli Jwøng-ɑ Ácwɑ̈ɑ̈j. De keløg yɑ bɑ̈jjø nɑ̈g yɑn ɑ́ yïn! Yɑde ɑ kïdhí yɑn be nɑ̈gø yi wïyí?”
1SA.20.9	Alöggi Yönɑthɑn kinni, “Yï ko rum kì ri gïn ni menɑni! Keløg e ngɑ̈nyi yi yɑn ceth kinni, wïyɑ dwɑdd-ɑ nɑ̈gi yïn, yï pɑ di köbbi yi yɑn?”
1SA.20.10	Codhe, ɑpyëjii yi Debïd kinni, “Á men ɑ yïe ólïngɑ, keløg wïyí kwøbbí óløøge ki rɑ̈ji pyëwe?”
1SA.20.11	Alöggi Yönɑthɑn kinni, “Bïí kedhi wɑ wɑ̈ye yij pɑ̈l.” Codhe, ɑkedh gen gɑ ɑ́ryew. 
1SA.20.12	Aköngi Yönɑthɑn kinni, “Ki nyingi Jwøøg Isrɑil, Jwøng-ɑ Ácwɑ̈ɑ̈j, kinni bɑng dhuki e piny nɑ men, gïn-ɑ pyëw wïyɑ ki yïn óyod yi yɑn. Keløg pyëwe bong gïnrɑj ki yïn, yɑ óöni yïí ki wöödø o yï óbëëd yï ngɑ̈ny wøw. 
1SA.20.13	De keløg wïyɑ pyëwe dɑ gïnrɑj me dwɑdde göggi yïn, yï ónyudhɑ, kɑ yï örɑ yöö, o yï kedh ki tɑrø. Wiy yɑ ócɑy yi Jwøng-ɑ Ácwɑ̈ɑ̈j ki cɑyi dwøng keløg gïn ni men pɑ göggɑ yïn. Yï ómïdhi yi Jwøng-ɑ Ácwɑ̈ɑ̈j ni kɑ ɑ́mïdhe wïyɑ! 
1SA.20.14	Kɑ møg-ɑ ɑ́kwöng kì bøli Jwøng-ɑ Ácwɑ̈ɑ̈j ómïdhí kɑ̈ng-ɑ nëënɑ, de keløg yɑ óthøw, wiy köngɑni cunge kì kömi nyigɑ ceth dhuki megø, 
1SA.20.15	 yï ko wïyi ki göggi gøl wøn ki gïgdøj cɑgg tyëngmɑ̈ɑ̈nø ki nɑ̈gø yi Jwøng-ɑ Ácwɑ̈ɑ̈j bënn. 
1SA.20.16	Wiy møg-ɑ nywɑg yi wɑ ek cög ge pɑ pɑ̈d. Keløg ge ópɑ̈d yi yïn, yï ócɑy yi Jwøng-ɑ Ácwɑ̈ɑ̈j.”
1SA.20.17	Acigi Debïd köbbø yi Yönɑthɑn kinni, könge këti keløg e mɑɑr yi en, mɑ́ Debïd mɑɑr yi Yönɑthɑn ni mɑɑr-ɑ mɑɑre ree. 
1SA.20.18	Aköbbi Debïd yi Yönɑthɑn kinni, “Dhuki bɑ cyɑ̈ɑ̈ng kwëër cɑ̈gi dwɑ̈y. Óyod dhuki kinni yï tøøk, mɑ́ kwømí óbëëd e bong dhɑnhø kì wïje. 
1SA.20.19	Kì ri dɑ̈ɑ̈g cyɑ̈ng, kɑ yï kedhí keny-ɑ ɑ́pɑ̈nni yi yïn óthyënhø, kɑ yï pëggí buti nyɑ kït. 
1SA.20.20	Yɑ ógöjji ri nyɑ kïnɑni ki nywøli weth ɑ́dɑ̈g, e dhɑ̈y yɑ ce lem-ɑ gøn. 
1SA.20.21	Orume, nyelthinh óörɑ be yɑ̈ɑ̈bi nywøli weth. Keløg e óköbbi yi yɑn kinni, nywøli weth ying-ɑ tung-ɑ di yïn, kɑ̈ɑ̈l gen, yï ócuggø bëën wɑ̈g kì keny-ɑ ɑ́pɑ̈nní, yï ɑ́bodh. O yɑ ceg-ɑ köngø ki nyingi Jwøng-ɑ Ácwɑ̈ɑ̈j, Jwøng-ɑ Nëënø kinni bong gïn nywɑl yïn. 
1SA.20.22	De keløg nyelthinh óköbbɑ kinni, ‘Nywøli weth ying-ɑ tung-ɑcɑ̀,’ kɑ yï dhwöödh kedh, mɑ́ e bɑ Jwøng-ɑ Ácwɑ̈ɑ̈j ɑ ör yïn. 
1SA.20.23	De keløg ɑ́ per lwöm-ɑ kɑɑmee, møgɑni ónenni yi Jwøng-ɑ Ácwɑ̈ɑ̈j gïti ɑtheer.”
1SA.20.24	Codhe, ɑpɑ̈ni Debïd kì yij pwödhø. Keny-ɑ ɑ́bëën cyɑ̈ɑ̈ng kwëër cɑ̈gi dwɑ̈y, ɑpëggi rɑ̈dh piny kì kej ryëj. 
1SA.20.25	Ápëgg-ɑ keny-ɑ nyi bëëde yethi cyɑ̈ng kì buti dörø. Apëggi Yönɑthɑn piny e røøm ki wïye, kɑ Abner pëgg-ɑ buti Cɑul, de kej Debïd ɑ́döng e wɑ̈dh-ɑ bëëdø. 
1SA.20.26	Dicyɑ̈ngɑni Cɑul bong gïn-ɑ ɑ́kwøbe. Mɑ́ e ɑ́rum kinni ódi gïjø megø me mɑ̈ɑ̈n Debïd bëënø, wɑlɑ̀ óbëëd e ywëdhø mɑwɑnø. 
1SA.20.27	De dhuki cyɑ̈nggi dwɑ̈y bɑ ɑ́ryew, kej Debïd ɑ́bëëd nudd e wɑ̈dh-ɑ bëëdø. Codhe, ɑpyëëj Yönɑthɑn yi Cɑul kinni, “Ede wɑ̈d Yesì ɑ nuti bëën en ɑ́wɑ̈ɑ̈ kí dicyɑ̈ɑ̈ng?”
1SA.20.28	Alöggi Yönɑthɑn kinni, “Debïd yɑ ɑ́ngɑ̈je cem e kedh-ɑ Betleem, 
1SA.20.29	ɑ́kööb kinni, ‘Wiy yɑ kedhɑ, mɑ́ tyëng gøl wøn yï gen dɑ gëëdhi me ngɑl yi gen kì pɑɑ wøn. Kɑ yɑ ceg yi ómïɑ kinni i kedhɑ kunɑni. Wiy yɑ kedhɑ be këëmi wɑddi wøn.’ Bene gïn-ɑ pere bëëde e tøøk kì tɑɑw rɑ̈dh.”
1SA.20.30	Amɑɑg Cɑul yi liny ki menteg ki Yönɑthɑn, ɑkööbe kinni, “Yï rɑj ki pëmø ni meyí! Ngɑ̈nyi yi yɑn kinni, wɑ̈d Yesì ɑ́kɑ̈ɑ̈l yi yïn ɑ́ men yɑ̈ɑ̈r rií wuki meyí. 
1SA.20.31	Keløg wɑ̈d Yesì nudd e onëënø kì kömi piny, yï pɑ cuggi gwøg ki rɑ̈dh kinni tek, wɑlɑ̀ lɑwø pɑ yod yi yïn. Kedh ɑnɑn ceth kɑ muuj yɑn, o nɑ̈gɑ!”
1SA.20.32	Kɑ Yönɑthɑn wïye pyëje kinni, “Ede Debïd ɑ dwɑddií nɑ̈gø? Á gïnrɑj mɑ ngø ɑ ɑ́gwøge?”
1SA.20.33	Kɑ tøng cïmmi Yönɑthɑn yi Cɑul, gø dwɑdde’ këlø. Kɑ yod yi Yönɑthɑn kinni wïye dwɑdd-ɑ nɑ̈gi Debïd kidyër. 
1SA.20.34	Arënyi pyëw Yönɑthɑn ki mendwøng yi gïn-ɑ ɑ́gwøg yi wïye kipe Debïd. Abɑ̈nye ki cɑm, kɑ odhwödhø kì tɑw. Cyɑ̈ngɑni ɑ́bëëd ɑ́ ryeew cyɑ̈nggi dwɑ̈y. 
1SA.20.35	Kì mwøl, ɑmøøl Yönɑthɑn yij pwödhø be yïddø ki Debïd ni møg-ɑ ɑ́nywɑg yi gen. Ge ɑ́kedh kɑ nyel me thiinh, ɑkööbe kinni, 
1SA.20.36	“Rengí yɑɑb nywøli weth møg-ɑ ógøjɑ.” Arengi nyelɑni. Agøøj nyɑɑr weth bøle e nudd e órïngø yi Yönɑthɑn. 
1SA.20.37	Keny-ɑ ɑ́wɑ̈dhi nyelɑni kun-ɑ ɑ́pɑ̈dhi yi nyɑɑr weth, ɑryeer Yönɑthɑn kinni, “Nyɑɑr weth nudd e ying-ɑ bølí.” 
1SA.20.38	Acigi Yönɑthɑn ryeerø kinni, “Pyeew! Jwɑní! Yï ko pëggi be cung.” Apudh nyɑɑr weth yi nyelɑni kɑ gø dögge wɑ̈n. 
1SA.20.39	Gïn-ɑ wɑngi yi møgɑni kwïj yi nyelɑni, den-ɑ́ Yönɑthɑn geki Debïd keti gen ɑ ngɑ̈ny wøw. 
1SA.20.40	Codhe, ɑmëgge nyelthinh weth geki nywøle ki lodhe geki tøng. Kɑ gø köbbe kinni, “Kedh, døøg kɑɑl.”
1SA.20.41	Keny-ɑ ɑ́kedh nyelthinh, ɑbëën Debïd wɑ̈g kì gøød kït kì tung-ɑ døøg wɑɑng wurlwɑl. Abøødhe ree wïje kuule’ piny tyel ɑ́dɑ̈g, kì bøli Yönɑthɑn. Codhe, kɑ Debïd geki Yönɑthɑn ri gen nummi gen, ɑywöngi gen ryeet, de Debïd ɑ́ti ywøg ki menteg. 
1SA.20.42	Aköbbi Debïd yi Yönɑthɑn kinni, “Kedh ki tɑrø. Wɑ ɑ́rum ki köngø ki nyingi Jwøng-ɑ Ácwɑ̈ɑ̈j kinni wɑ ócög wɑ bɑ mɑ̈dhh. Wɑ ɑ́kööb kinni, Jwøng-ɑ Ácwɑ̈ɑ̈j óying kɑɑmee, kí kɑɑm gøl wøn kí gøl wun gïti ɑtheer, mɑ́ wɑ ɑ́rum ki köngø.” Codhe, ɑkedh Debïd, kɑ Yönɑthɑn døøg-ɑ kɑɑl.
1SA.21.2	Aløøg møge yi Debïd kinni, “Yɑ ɑ́thödhi ki cigg mø per gen teg yi rɑ̈dh, ɑ́kööb kinni, ‘Ko di dhɑnhø ɑ́kyel me wëggí lïngi møgɑni.’ Jøgɑ ɑ́rum ki köbbø yi yɑn ki keny-ɑ óyïddi wøn ki gen. 
1SA.21.3	Á gïncɑm mɑ ngø ɑ nud kì yïí ɑnɑn? Nëngí yɑn ki ópùn ɑ́bïj wɑlɑ̀ gïn-ɑ cuggi yodø yi yïn.”
1SA.21.4	Aköbbi Debïd yi ókwërø kinni, “Yïɑ bong ópùn møg nyi wɑ̈dhi cɑmø yøw, de møg-ɑ nud kì yïɑ bɑ mø kwër. Ócuggø cɑmø yi wuki jøgí, keløg e bong mɑ̈nn møg-ɑ ócer niin yi wun.”
1SA.21.5	Alöggi Debïd kinni, “Kidyër ceth, wø bɑ ɑkerø ki kedhi ri tyëng-ɑ mɑ̈nn kenyi bëëd e dɑ keny kedhi yi wøn. Jøgɑni dhïw dicyɑ̈ngtïn geki jɑmmi gen bënn.”
1SA.21.7	Dicyɑ̈ngɑni, bɑ̈ng Cɑul ɑ́kyel ɑ́bëëd e nud kì kunɑni. Ábëëd ɑ́ ɑmɑg kì bøli Jwøng-ɑ Ácwɑ̈ɑ̈j. Cwøl ɑ́ Doeg jɑl Edöm, o bɑ jɑngi jøkwɑ̈yø mø Cɑul.
1SA.21.8	Apyëëj Akimelek yi Debïd kinni, “Yïí dɑ tøng wɑlɑ̀ pilø kì keny? Yɑ ɑ́ceg kɑ jwɑɑn yöö yi rɑ̈dh, bene ɑ bɑnge ɑ́dhwönhɑ ki cinggɑ.”
1SA.21.9	Akööb Debïd kinni, “Bong pilø me pɑ̈r ki en. Mëggí yɑn.”
1SA.21.10	Dicyɑ̈ngɑni ɑ ɑ́dhwödh Debïd e lɑ̈ɑ̈w-ɑ ree ki Cɑul. Kɑ kedh-ɑ yï Akïc rɑ̈ɑ̈dh Gɑth. 
1SA.21.11	 Aköbbi Akïc yi bɑ̈ngge kinni, “Pɑth ki Debïd, rɑ̈ɑ̈dh pödhø èn! En ɑ nyinge nyi wej kinni, ‘Cɑul ɑ́nɑ̈g-ɑ ɑ́lïp ɑ́kyëllì, de Debïd ɑ́nɑ̈g-ɑ ɑ́lïp pyɑ̈r.’ ”
1SA.21.12	Kwøbbɑni ɑ́lïngi yi Debïd kɑ obwøgø yi Akïc rɑ̈ɑ̈dh Gɑth. 
1SA.21.13	Codhe, kɑ Debïd ree gwøge ni dhëg kì bøli Akïc geki bɑ̈ngge. Kɑ̈ng-ɑ ɑ́bëëde kì bute, ree ɑ́gwøøge e nɑ ngɑn wïje di ɑ́nɑ̈gø, kɑ tyelle pwöde ki piny kì dhø ød, e lɑɑwe kɑ̈ɑ̈w-ɑ piny, kɑ ge møll-ɑ ri yëyyi tïge. 
1SA.21.14	Kɑ Akïc bɑ̈ngge köbbe kinni, “Lidhu jɑlɑni! Wïje dɑ ɑ́nɑ̈gø! Ede ɑ muuj wun en yɑn? 
1SA.21.15	Butɑ dɑ tyëngɑnɑ̈gø mø gïïr, ede ɑ ɑ́kɑ̈ɑ̈lu en be judi yɑn? Bï-ɑ be bëëdø kì gølɑ?”
1SA.22.1	Apɑ̈r Debïd kì Gɑth kɑ kedh-ɑ yij órøngi kït kì buti kɑɑl Adulɑm. Keny-ɑ ɑ́lïngi pere yi nyiimen geki wɑdde møøgø, kinni nud kì kunɑni, ɑkedhi gen be lidhii. 
1SA.22.2	Tyëng-ɑ ɑ́ying yij orɑng bënn, kí møg-ɑ nyingi gen guud, kí møg-ɑ cwɑggi gen di körr geki møg-ɑ pëthi gen rɑ̈mø, ri gen ɑ́cøng gen bɑnge, kɑ ogöögø ɑ́ pënyi gen. Kɑ kwɑnni gen ogöögø ki gïn ni miy ɑ́ngwen.
1SA.22.3	Kɑ Debïd kedh-ɑ Midhpɑ̀ kì Moɑb, ɑköbbe rɑ̈ɑ̈dh Moɑb kinni, “Wiy wïyɑ geki meyɑ bï gen be bëëdø kì butí gïti keny-ɑ óyodɑ gïn-ɑ dwɑddi göggi yɑn yi Jwøk.” 
1SA.22.4	Codhe, kɑ Debïd wïye geki meye wiye kì buti rɑ̈ɑ̈dh Moɑb. Kɑ ge obëëdø kì kunɑni kì kɑɑm-ɑ ɑ́bëëd Debïd e ópɑ̈nnø kì yij órøngi kït.
1SA.22.5	Kɑ Gɑd jɑltöng bï-ɑ yï Debïd ɑkööbe kinni, “Yï ko bëëd kì keny, kedhí piny Yeudɑ̀.” Codhe, ɑdhwödh Debïd kɑ kedh-ɑ yij thïm Éreth.
1SA.22.6	Cɑul ɑ́ying-ɑ Gibeɑ̀ keny-ɑ ɑ́lïnge kinni, Debïd geki jøg-ɑ cyɑ̈dhi ki en keny-ɑ bëëd gen óyodø. Álïng e bëëd ɑ thɑ yɑdh kì kwøømi Gibeɑ̀ e tønge ying-ɑ cinge, o jøge ócungø kì bute. 
1SA.22.7	Aköbbi gen yi Cɑul kinni, “Lïng wun, wun ɑ jø gøl Ben Yɑmïn! Wu orumø kinni wu ónëngi yi wɑ̈d Yesì ki pwödh wu bënn, kɑ wu nënge ki bɑ̈ggi oløg? Wu ógwøg yi Debïd wun ɑ́ pëjji liny møg pyejji jøliny ɑ́lïp? 
1SA.22.8	Wude ɑ buudh wun yɑn e bong dhɑnhø ɑ́kyel me köbbi yɑn kinni, wɑ̈dɑ dhøggi gen nywɑɑg gen geki wɑ̈d Yesì. Kejɑ bong gøn kì yï wun? Bong dhɑnhø ɑ́kyel me köbbi yɑn kinni, bɑ̈ngɑ óköbbø yi wɑ̈dɑ i liibe yɑn piny?”
1SA.22.9	Doeg jɑl Edöm ɑ́bëëd e nud kì kenyɑni e ócungø kì kelli pëjji liny. Akööbe kinni, “Wɑ̈d Yesì ɑ́lidhɑ. Ábï yï Akimelek wɑ̈d Akitub kì Nöb. 
1SA.22.10	Kɑ Jwøng-ɑ Ácwɑ̈ɑ̈j kwɑjji yi Akimelek kiper Debïd, kɑ gø nënge ki gïncɑm, ɑmëgge gøn pili Gölyɑth jɑl Pelistiyɑ̀.”
1SA.22.11	Codhe, ɑöd rɑ̈dh kinni, i dwɑɑy ókwërø Akimelek wɑ̈d Akitub geki tyëng gøl gen bënn møg-ɑ bɑ ókwër kì Nöb. Kɑ ge bï-ɑ yï rɑ̈dh bënn. 
1SA.22.12	Aköbbi Akimelek yi Cɑul kinni, “Lïng Akimelek!”
1SA.22.12	Alöggi Akimelek kinni, “Yɑ olïngø wuö.”
1SA.22.13	Akööb Cɑul kinni, “Wude ɑ lød wun yɑn kì piny wuki Debïd? Ede ɑ nëngí ki ópun ki pilø, kɑ Jwøk kwɑjjí kipere? O ɑnɑn Debïd ree ɑ́luge yɑn e oyɑ̈bø ki kej wɑng men nɑ̈ge yɑn.”
1SA.22.14	Alöggi Akimelek kinni, “Á men ɑ pɑ̈r ki Debïd kì kelli bɑ̈nggí? Bɑ dhɑnhø me døj, o bɑ øri rɑ̈dh. Bɑ jɑngi tyëng-ɑ kor yïn. Ceg kɑ wørø yi ji bënn kì gøldwøng. 
1SA.22.15	Yɑ ɑ́cɑ̈g ɑ dicyɑ̈ɑ̈ng ki kwɑjji Jwøk kiper Debïd? Yï ko töngi riɑ wuö, wɑlɑ̀ ri dhɑnhø ɑ́kyel kì kelli tyëng gøl wøn. Yïɑ bɑ̈r, bong gïn ngɑ̈nyɑ kì ri gïg-ɑ göögø.”
1SA.22.16	De rɑ̈dh ɑ́kööb kinni, “Akimelek, wu ceg-ɑ thøø wuki tyëng gøl wun bënn.” 
1SA.22.17	Codhe, ɑköbbe jøg-ɑ cungi kì bute kinni, “Kedh wun, nɑ̈g wun ókwërri Jwøng-ɑ Ácwɑ̈ɑ̈j, mɑ́ ge ying-ɑ tuung Debïd. Ngɑ̈nyi yi gen kinni, bɑ men pɑ̈r, o ge ɑ́bɑ̈nyi köbbi yɑn.” De pëjji liny rɑ̈dh ɑ́bɑ̈nyi nɑ̈gi ókwër. 
1SA.22.18	Codhe, ɑköbbi Doeg yi rɑ̈dh kinni, “Kedh kɑ ókwër nɑ̈ɑ̈g.” Codhe, ɑkedh Doeg jɑl Edöm, kɑ ókwër nɑ̈ge. Ánɑ̈g-ɑ jøg-ɑ cwøw pyɑ̈r ɑ́bïdɑ̈g wïdɑ́bïj, gen ɑ møg-ɑ rugø ki pɑ̈rri kwër. 
1SA.22.19	Kɑ Nöb kɑɑl ókwër nɑ̈g yi Cɑul, jøg-ɑ cwøw, kí tyëng-ɑ mɑ̈nn, kí othønhø, kí ɑderr, kí dyëg, kí dhög, gï ɑ́nɑ̈ge bënn.
1SA.22.20	Abiyɑthɑr wɑ̈d Akimelek ɑ́bodh. Akedhe kɑ órëbø ki Debïd. 
1SA.22.21	Aköbbi Debïd yi Abiyɑthɑr ki kër-ɑ ɑ́nɑ̈ɑ̈g ókwërri Nöb yi Cɑul. 
1SA.22.22	Codhe, ɑköbbi Abiyɑthɑr yi Debïd kinni, “Doeg jɑl Edöm ɑ́bëëd e nud kì Nöb dicyɑ̈ngɑni, o yɑ ɑ́bëëd yɑ ngɑ̈ny wøw kinni Cɑul óköbbi yi en ceth. De bɑ perɑ ɑ ɑ́nɑ̈ɑ̈g tyëng gøl wun bënn yi Cɑul. 
1SA.22.23	Bëëd kì butɑ. Yï ko böggi. Cɑul dwɑdd-ɑ nɑ̈gi wɑ ryeet. De yï óbødh ke bëëd kì kelli wøn.”
1SA.23.1	Kɑ Debïd olïngø kinni, i tyëng Pelistiyɑ̀ nyi bï-ɑ kɑɑl Keilɑ̀ be mɑ̈nyø, o ge ceg-ɑ kɑ̈b ki byel kì wɑ̈thi pëmmì. 
1SA.23.2	Apyëëj Jwøng-ɑ Ácwɑ̈ɑ̈j yi Debïd kinni, “Kedhɑ be nyïɑ̈ggø ki tyëng Pelistiyɑ̀?”
1SA.23.2	Aløøg møge yi Jwøng-ɑ Ácwɑ̈ɑ̈j kinni, “Ngee kedh. Pɑ̈ɑ̈r kömi gen, kɑ tyëng Keilɑ̀ døm.”
1SA.23.3	De Debïd ɑ́köbbi yi jøge kinni, “Wɑ óböggø kì Yeudiyɑ̀ keny, óbëëdø kidï keløg wɑ kedh-ɑ Keilɑ̀ kun-ɑ di liny Pelistiyɑ̀!” 
1SA.23.4	Acigi Jwøng-ɑ Ácwɑ̈ɑ̈j pyëjø yi Debïd, kɑ Jwøng-ɑ Ácwɑ̈ɑ̈j ólöggø kinni, “Kedh wun, pɑ̈ɑ̈r wun kömi gen kì Keilɑ̀. Ge ócïbɑ cinggi wun.” 
1SA.23.5	Codhe, ɑkedhi Debïd Keilɑ̀ geki jøge, kɑ ge ónyïɑ̈ggø ki tyëng Pelistiyɑ̀, kɑ dhögi gen kwɑny yi Debïd, tyëng Pelistiyɑ̀ ɑ́tyɑm yi Debïd, kɑ tyëng Keilɑ̀ døme.
1SA.23.6	Keny-ɑ ɑ́bëën Abiyɑthɑr wɑ̈d Akimelek yï Debïd kì Keilɑ̀, ɑ́bï e ókɑ̈ddø ki pɑri kwër.
1SA.23.7	Kɑ Cɑul köbbi kinni, i Debïd kedhi Keilɑ̀, ɑkööbe kinni, “Ácïb cingɑ yi Jwøk. Debïd ree ɑ́mɑge kete, ɑ́kedhi kɑɑl me bɑ ɑger ki dörø, e ócyëgø ki win.” 
1SA.23.8	Codhe, kɑ Cɑul linye cwøle kej ɑ́kyel, ɑgwir gen ri gen kipe kinni o ge kedhi gen Keilɑ̀ be pɑ̈ɑ̈r kömi Debïd geki jøge.
1SA.23.9	Kɑ yod yi Debïd kinni Cɑul dwɑdd-ɑ pɑ̈ɑ̈r köme, ɑköbbe ókwërø Abiyɑthɑr kinni, “Kɑ̈ɑ̈l pɑri kwër keny.” 
1SA.23.10	Akwɑ̈jji Debïd kinni, “Yïn ɑ Jwøøg Isrɑil, Jwøng-ɑ Ácwɑ̈ɑ̈j, yɑ ɑ́lïng kinni i Cɑul dwɑdd-ɑ bëën be rënyi Keilɑ̀ ki göjɑ. 
1SA.23.11	Yɑ ódi mëggi Cɑul yi tyëng Keilɑ̀? Cɑul óbï kidyër, ni kɑ ɑ́lïngɑ en? Yïn ɑ Jwøøg Isrɑil, Jwøng-ɑ Ácwɑ̈ɑ̈j, yɑ kwɑjj-ɑ yïn, løøg møgɑ!”
1SA.23.11	Alöggi Jwøng-ɑ Ácwɑ̈ɑ̈j kinni, “Cɑul óbï.”
1SA.23.12	Kɑ Debïd cig-ɑ pëjjø kinni, “De tyëng Keilɑ̀ wø ódi mëggi Cɑul yi gen wøki jøgɑ?”
1SA.23.12	Alöggi Jwøng-ɑ Ácwɑ̈ɑ̈j kinni, “Wu ómuuj yi gen!”
1SA.23.13	Codhe, ɑdhwödh Debïd kì Keilɑ̀ geki jøge gɑ miy ɑ́bïkyel, kɑ ge ócyɑ̈dhø ge cɑngg-ɑ piny. Keny-ɑ ɑ́yodii yi Cɑul kinni Debïd dhwödhø kì Keilɑ̀, ɑcöge e nuti kedhi kunɑni.
1SA.23.14	Apɑ̈nni Debïd kì yethi órøggi kïttì kì kelli kïttì kì pɑ̈ɑ̈l Dhïp. Kɑ Cɑul pëgg-ɑ be yɑbi Debïd, de nuti cïb cinge yi Jwøk. 
1SA.23.15	Kɑ̈ng-ɑ ɑ́bëëd Debïd ying-ɑ Örec kì yij pɑ̈ɑ̈l Dhïp, ɑyode gøn kinni Cɑul bï-ɑ be nɑ̈gii, kɑ obwøgø.
1SA.23.16	De Yönɑthɑn wɑ̈d Cɑul ɑ́kedhi yï Debïd, ɑcïïje gøn kinni, yïëye kidøøj ki Jwøk. 
1SA.23.17	Aköbbii yi Yönɑthɑn kinni, “Yï ko böggi, mɑ́ wïyɑ yï ko lwɑ̈ng yi en ki nɑ̈gø. Yï ógöögø rɑ̈ɑ̈dh Isrɑil, o yɑ óbëëdø yɑ bɑ ókwømí. Cɑgg ɑ́ wïyɑ møgɑni ngɑ̈nye.” 
1SA.23.18	 Aköngi gen gɑ ɑ́ryew kì bøli Jwøng-ɑ Ácwɑ̈ɑ̈j kinni ge ócög gɑ mɑ̈dhh. Codhe, ɑkedhi Yönɑthɑn pɑc, kɑ Debïd odöngø e obëëdø kì Örec.
1SA.23.19	Akedhi tyëng Dhïp yï Cɑul kì Gebɑ̀, kɑ gø köbbi gen kinni, “Debïd ópɑ̈nnø kì pödhi wøn. Pɑ̈n-ɑ́ɑ̀ Örec, kì wïj Kïti Akïlɑ̀ kì kuni wɑɑng wurlwɑl kì Yecimön. 
1SA.23.20	Anɑn yïn ɑ rɑ̈ɑ̈dh wøn, ngɑ̈nyi yi wøn kinni yï dwɑdd-ɑ mɑgi Debïd ki mendwøng, bïí myërri wøn, ówëggi wøn mɑgø yi yïn!”
1SA.23.21	Alöggi Cɑul kinni, “Wu ógyëdh yi Jwøng-ɑ Ácwɑ̈ɑ̈j kipe køny-ɑ køny wun yɑn ɑnɑn. 
1SA.23.22	Kedh wun, kɑ keje yɑb wun kidøøj. Yɑbu keny-ɑ bëëde kɑ nenni wun kidøøj. Yɑ ɑ́lïng kinni i bɑ wëny. 
1SA.23.23	Yod wun kɑ̈jj-ɑ pɑ̈nne bënn, kɑ wu dwöög wun be nyudhi yɑn møgɑni bënn. O yɑ ókedhɑ ki wun. Keløg Debïd nud kì tungɑni ódwɑr yi yɑn kì yethi myërri Yeudiyɑ̀ bënn.”
1SA.23.24	Codhe, ɑkedhi gen Dhïp ge møøl-ɑ bøli Cɑul. Debïd geki jøge, ɑ́ying-ɑ yij pɑ̈ɑ̈l Mɑon, kì kuni wɑɑng wurlwɑl kì Yecimön. 
1SA.23.25	Akedhi Cɑul geki jøge be yɑbi Debïd. De per gen ólïngø yi Debïd, ɑkedhe cyɑ̈n wïj kït, kɑ obëëdø kì yij pɑ̈ɑ̈l Mɑon. Keny-ɑ ɑ́lïng Cɑul, ɑløge bɑng Debïd yij pɑ̈ɑ̈l Mɑon. 
1SA.23.26	Cɑul cyɑ̈dh-ɑ́ɑ̀ kö kït kì tuung, o Debïd geki jøge cyɑ̈dh-ɑ́ɑ̀ tung-ɑ kyeelø, ge ójwɑnø, ge dwɑdd-ɑ yömi Cɑul, o Cɑul geki jøge dwɑdd-ɑ gengi Debïd, o gø mɑge geki jøge. 
1SA.23.27	Kenyɑni ɑ ɑ́bëën jɑl megø, kɑ Cɑul köbbe kinni, “Bïí jwɑn wɑ døøgø! Tyëng Pelistiyɑ̀ ɑ́pɑ̈ɑ̈r kömi pödhee!” 
1SA.23.28	Codhe, ɑwïyi Cɑul ki ngwej kì bɑng Debïd, ɑkedhe be nyïɑ̈ggø kì tyëng Pelistiyɑ̀. Bene en ɑ cwølli kenyɑni ɑ́ Kïti Dɑ̈ngø. 
1SA.23.29	Debïd ɑ́dhwödh thyew kì yij pɑ̈ɑ̈l Mɑon, kɑ kedh-ɑ be pɑ̈nø kì Ein Gedì.
1SA.24.1	Keny-ɑ ɑ́dwöög Cɑul kì be liny ki tyëng Pelistiyɑ̀, ɑköbbii kinni, “Debïd ying-ɑ yij pɑ̈l kì Ein Gedì.” 
1SA.24.2	Codhe, ɑyïënye kì kelli jø Isrɑil bënn ki yɑɑg-ɑ teg gɑ ɑ́lïp ɑ́dɑ̈g. Kɑ ge kedh-ɑ be yɑbi Debïd, kì buti kïn-ɑ cwøl ɑ́ Dyëgi Pɑ̈l. 
1SA.24.3	Abëën Cɑul kyeel dyëg ki tøg yöö. Kenyɑni dɑ órøngi kït, kɑ kedh-ɑ yij órøngi kïnɑni be mɑɑgi ree piny, o Debïd pɑ̈n-ɑ yiny-ɑ cyɑ̈n geki jøge. 
1SA.24.4	Aköbbi Debïd yi jøgɑni kinni, “Dicyɑ̈ɑ̈ng bɑ cyɑ̈ng-ɑ ɑ́kwøb yi Jwøng-ɑ Ácwɑ̈ɑ̈j kinni, ‘Ngetimɑ̈ɑ̈nø ókɑ̈ɑ̈lɑ, kɑ cïbɑ cingí. Gwøg gïn-ɑ dwɑddí göggii.’ ” Codhe, ɑmølli Debïd kun-ɑ di Cɑul mɑ̈ɑ̈dh, kɑ ngud-ɑ wɑ̈g ki nyɑ keny me thiinh kì ri ógødh Cɑul, e Cɑul kwïj wøw. 
1SA.24.5	Kì cyɑ̈n, ɑywöngi yij Debïd kipe kɑ ɑ́ngude wɑ̈g kì ri ógødh Cɑul. 
1SA.24.6	 Aköbbe jøge kinni, “Bɑ ɑkerø yi Jwøng-ɑ Ácwɑ̈ɑ̈j, gïn ni men pɑ göggɑ rɑ̈dhɑ! Rønyi Cɑul ɑ́ rɑ̈dh ɑ́kɑ̈ɑ̈l-ɑ yï Jwøng-ɑ Ácwɑ̈ɑ̈j. Cingɑ pɑ tïnggɑ en, e ɑ́røny-ɑ yi Jwøng-ɑ Ácwɑ̈ɑ̈j.” 
1SA.24.7	Kɑ Debïd jøge kyëdde kinni ge ko pɑ̈ɑ̈r kömi Cɑul.
1SA.24.7	Adhwödhe kì kenyɑni kɑ ókedhø ki yuue. 
1SA.24.8	Keny-ɑ ɑ́bëën Debïd wɑ̈g kì yij órøngi kït, ɑryeere e cwøl ɑ́ Cɑul kinni, “Wuö rɑ̈dh!” Alïïdh Cɑul ngɑ̈je, kɑ Debïd ree bøødhe wïje kuule’ piny, e mɑl-ɑ rɑ̈dh. 
1SA.24.9	Aköbbe Cɑul kinni, “Yïde ɑ nyi lïngí kwøbbi tyëng-ɑ nyi köbbi yïn kinni, ‘Debïd dwɑdd-ɑ nɑ̈gi yïn?’ 
1SA.24.10	Álidh yi yïn kirií dicyɑ̈ngtïn kì yij órøngi kït keny-ɑ ɑ́cïb yïn cingɑ yi Jwøng-ɑ Ácwɑ̈ɑ̈j. Yɑ ɑ́köbbi yi jøgɑ kinni i nɑ̈gɑ yïn, dɑ́ yɑn ɑ pyëwɑ ɑ́lɑ̈ɑ̈m. Akööbɑ kinni, wɑ̈ɑ pɑ cuggi nɑ̈gø yi yɑn, mɑ́ Jwøng-ɑ Ácwɑ̈ɑ̈j ɑ ɑ́rønyii ɑ́ rɑ̈dh. 
1SA.24.11	Lidh, budi ógødhí men-ɑ cingɑ èn, wïyø! Ángulɑ’ wɑ̈g kì tuung ógødhí, de yɑ nuti dwɑddi nɑ̈gi yïn. 
1SA.24.12	Wiy Jwøng-ɑ Ácwɑ̈ɑ̈j, gïn-ɑ kɑɑmee ólidh en, ying-ɑ́ men kì kellee ɑ bɑ̈jjø. Kɑ wiy yï ócɑye kipe gïnrɑj men-ɑ ɑ́göggí yɑn! De yïɑ bɑ̈r ki yïn. 
1SA.24.13	Dɑ kwøb mø kɑ̈gi gen dööng mø nyi kööbø kinni, ‘Gïgrijjø nyi kɑ̈ɑ̈l-ɑ yi ji-ɑ rijjø.’ De yɑn, bong gïnrɑj kì yïɑ ki yïn. 
1SA.24.14	 Lidh gïn-ɑ dwɑddi nɑ̈gø yi rɑ̈ɑ̈dh Isrɑil! Á bɑng men ɑ rïngi yi rɑ̈ɑ̈dh Isrɑil? Yï rïng-ɑ́ɑ̀ bɑng gwöng thøø, wɑlɑ̀ bɑng cwɑrø yøw? 
1SA.24.15	Gïn-ɑ kɑɑmee ólidh-ɑ yi Jwøng-ɑ Ácwɑ̈ɑ̈j, o gïn-ɑ kɑɑmee óngøl-ɑ yi en. Yɑ óyiel yi en kì cingí.”
1SA.24.16	Keny-ɑ ɑ́rum Debïd ki kwøb, ɑpëjji Cɑul kinni, “Bɑ yïn ceth kidyër ɑ kööbø, Debïd wɑ̈dɑ?” Kɑ ceg-ɑ ì túl ki ywøg. 
1SA.24.17	Akööbe kinni, “Yï kømm-ɑ dyër, yɑ ɑ́bɑ̈jji. Yï døøj, de yï ɑ́göggɑ ki gïnrɑj. 
1SA.24.18	Yɑ ɑ́nyudhi yi yïn dicyɑ̈ngtïn ki gïgdøj møg-ɑ ɑ́göggí yɑn. Yɑ ɑ́rum ki cïb cingí yi Jwøng-ɑ Ácwɑ̈ɑ̈j, de yɑ nuti nɑ̈gø yi yïn. 
1SA.24.19	Á men ɑ ɑ́yod dhɑnhø men-ɑ mɑ̈n ki en, kɑ gø wiye e bong gïn gögge gøn? Yï ókøøg yi Jwøng-ɑ Ácwɑ̈ɑ̈j kipe gïndøj men-ɑ ɑ́göggí yɑn dicyɑ̈ɑ̈ng! 
1SA.24.20	Áyod yi yɑn ɑnɑn kinni yï ójyɑ̈ɑ̈gø. Kɑ pödhi Isrɑil ódönyø kì rií. 
1SA.24.21	Köngí ki nyingi Jwøng-ɑ Ácwɑ̈ɑ̈j, ɑnɑn kì bølɑ, kinni kwɑrrɑ koo nɑ̈g yi yïn, o nyingɑ pɑ rɑ̈ɑ̈j yi yïn wɑ̈g kì gøl wïyɑ.” 
1SA.24.22	Codhe, ɑköngi Debïd kì bøli Cɑul.
1SA.24.22	Kɑ Cɑul døøg-ɑ pɑc, kɑ Debïd geki jøge, kedh-ɑ yij órøngi kït kej gen.
1SA.25.1	Kɑ Sɑmwel othøø, ɑbëën tyëng Isrɑil bënn be ywøgii. Kɑ kony kì Rɑmɑ̀, pɑɑre.
1SA.25.1	Kɑ Debïd dɑ̈g-ɑ yij pɑ̈ɑ̈l Pɑrɑn. 
1SA.25.2+1SA.25.3	Ádɑ jɑl megø kì kɑɑl Mɑon mɑ jɑlkɑ̈r, o yïe ɑ́dɑ piny kì buti Kɑrmel. Ábëëd e kɑ̈rø ki mendwøng; yïe ɑ́dɑ dyëg römm ɑ́lïp ɑ́dɑ̈g, kí dyëg ɑ́tegg ɑ́lïp. Nyingi jɑlɑni cwøl ɑ́ Nɑbɑl. Bɑ kwɑɑr Kɑlib. Cyëge cwøl ɑ́ Abigɑil, o bɑ nyɑn me wïje pel, o myëër, de Nɑbɑl bɑ cung, o bɑ kenyø, o nyi gøgg-ɑ gïgrijjø.
1SA.25.2+1SA.25.3	Nɑbɑl ɑ́bëëd e onyɑ̈rø ki yëyyi dyëge, dyëg-ɑ römm kì Kɑrmel. 
1SA.25.4	Kɑ̈ng-ɑ ɑ́ying Debïd yij pɑ̈l, ɑlïnge kinni Nɑbɑl ceg-ɑ nyɑr ki yëyyi dyëge, dyëg-ɑ römm. 
1SA.25.5	Codhe, ɑöde ki yɑɑg-ɑ wøbb pyɑ̈rø, kɑ gï köbbe kinni, “Kedhu yï Nɑbɑl kì Kɑrmel, kɑ mɑ̈dh wun. 
1SA.25.6	Köbbu en kinni Debïd okööbø kinni, ‘Yï óbëëdø ki mër, gølí óbëëdø ki mër, jɑmm-ɑ yïí bënn óbëëdø ki mër! 
1SA.25.7	Yɑ ɑ́lïng kinni, i yï ceg-ɑ nyɑr ki yëyyi dyëgí, jøkwɑ̈yø møgí ɑ́cer-ɑ ying buti wøn, ge nuti göggø yi wøn ki gïnrɑj. Bong gïjø ɑ́kyel mɑ ɑ́lɑ̈ɑ̈ny kì yï gen keny-ɑ ɑ́ying gen Kɑrmel! 
1SA.25.8	Pyëj yɑɑg-ɑ wøbbí, yï óköbbi yi gen. Wø bï-ɑ cyɑ̈ɑ̈ng medi pëëth. Yɑ kwɑjj-ɑ yïn, muuj ki gïndøj men-ɑ cuggi mëggi wøn ɑ bɑ̈nggí, kí wɑ̈dí Debïd.’ ”
1SA.25.9	Kɑ Nɑbɑl köbbi wöönɑni yi jø Debïd keny-ɑ ɑ́wɑ̈dhi gen. 
1SA.25.10	Aløøg kwøbbi gen yi Nɑbɑl kinni, “Debïd bɑ men? Wɑ̈d Yesì bɑ men cøn? Pere nuti pɑ̈nyø lïngø yi yɑn! Pödhø ɑ́pɑ̈ng yi bɑ̈ngg møg-ɑ rengi pɑ̈l kì cinggi wëëg gen yethi cyɑ̈ng møg. 
1SA.25.11	Yïɑ dɑ pï kí ópùn, o yïɑ dɑ rïngø mi gïn-ɑ ɑ́ngɑ̈llɑ jøg-ɑ nyɑr yëyyi dyëgɑ. De ge pɑ mëggɑ ji mø kwïj yi yɑn.”
1SA.25.12	Adøøg jø Debïd yïe, kɑ Debïd köbbi gen møg-ɑ ɑ́kwøb bënn yi Nɑbɑl. 
1SA.25.13	Codhe, kɑ Debïd jøge köbbe kinni, “Kwɑnyu pilli wun!” Kɑ pilli gen cïb gen cinggi gen, kɑ Debïd thyew pile kwɑnye. Akedh Debïd ki jøg mø kwɑnni gen wɑ̈dhi ri miy ɑ́ngwen, kɑ miy ɑ́ryew odöngø ge kor-ɑ jɑmmì.
1SA.25.14	Aköbbi Abigɑil, cï Nɑbɑl yi jɑl ɑ́kyel kì kelli bɑ̈nggi gen kinni, “Yï ɑ́lïng cøn, kinni i Debïd jøge ör en kinni mɑ̈dh gen wïyee, de ge ɑ́gwɑddi yi Nɑbɑl? 
1SA.25.15	Jøgɑni wø ɑ́køny yi gen keny-ɑ ɑ́ying wøn wɑg. Bong gïnrɑj mɑ ɑ́göggi wøn yi gen. Bong gïjø mɑ ɑ́kɑb yi gen kì cyɑ̈ngg-ɑ ɑ́bëëd wøn kì buti gen. 
1SA.25.16	Wø ɑ́kor yi gen kì dicɑ̈ng kì wɑ̈r, kɑ ɑ́bëëd wøn kì buti gen, o dyëgee okorrø yi gen. 
1SA.25.17	Rum kidøøj ki gïn-ɑ cuggi göggi wïyee geki gøle bëne. Nɑbɑl bɑ dhɑnhø me rɑɑj, bong ngɑn kwøbbe cuggi lïngø yi en.”
1SA.25.18	Kɑ Abigɑil ókɑ̈bbø ki ópùn miy ɑ́ryew, kí puggi møgi oløg ɑ́ryew, kí rïnggi dyëg ɑ́bïj mø bɑ ɑbul, kí byel mø bɑ ɑgïny gɑ kïllì pyɑ̈rø wïdɑ́bïryew, kí cyɑ̈lli nywøli yenh mø thwøwø gɑ miyø, ɑköbbe bɑ̈ngge kinni, 
1SA.25.19	“Kedh wun, yɑ ólunyi ki bëën bɑng wun.” De jɑlgøle nuti köbbø yi en.
1SA.25.20	Akedh Abigɑil e cyɑ̈dh-ɑ ɑderø, e kɑ̈ll-ɑ gøddi kïttì. Kɑ ge ceg-ɑ wɑ̈dhi røømø ki Debïd geki jøge, ge bï-ɑ piny yïe. 
1SA.25.21	Debïd ɑ́bëëd e orumø kinni, “Á kipe ngø ɑ ɑ́korɑ jɑmmi jɑl ni men kì yij pɑ̈l? Bong gïjø ɑ́kyel mɑ ɑ́pɑ̈nyi ki kwɑlø kì yïe, ɑ yöd e gögg-ɑ yɑn gïn ni men! 
1SA.25.22	Wiy yɑ ónɑ̈g yi Jwøk, keløg jøg bënn pɑ nɑ̈g yi yɑn e wøw nuti ru!”
1SA.25.23	Keny-ɑ ɑ́liidh Debïd yi Abigɑil, kɑ jwɑn-ɑ bëën piny kì kömi ɑdere, kɑ óbuddø yije reeny en piny 
1SA.25.24	kì bøli Debïd, ɑkööbe kinni, “Jɑldwøng lïngí møgɑ, cɑ́y bɑ møgɑ! 
1SA.25.25	Jɑldwøng, yï ko lïng ki gïn-ɑ kwøb yi ngɑn bong pere ni Nɑbɑl, pɑ̈r ki nying-ɑ cwøllii ceth. Gïn-ɑ wɑngi yi nyinge bɑ kinni dhëg, o kidyër bɑ dhëg. De yɑn, yɑ bɑ̈ngí, jøg-ɑ ɑ́ör yi yïn nuti liidh yɑn. 
1SA.25.26	Bɑ Jwøng-ɑ Ácwɑ̈ɑ̈j ɑ ɑ́jog yïn, ɑ cöög tyëngmɑ̈ɑ̈nø pɑ nɑ̈g yi yïn. De ɑnɑn yɑn ɑ köngi èn ki nyingi Jwøng-ɑ Ácwɑ̈ɑ̈j kinni tyëngmɑ̈ɑ̈nø bënn, kí tyëng-ɑ dwɑddi göggi yïn ki gïgrijjø ócɑy ni Nɑbɑl. 
1SA.25.27	Jɑldwøng, kwɑny gïn-ɑ muuj yïn èn kipe jøgí. 
1SA.25.28	Lɑ̈ɑ̈m pyëwí ki yɑn jɑldwøng, kipe bɑ̈jjø men-ɑ ɑ́gwøg yi yɑn. Jwøng-ɑ Ácwɑ̈ɑ̈j yï ógwøge yïn ɑ́ rɑ̈dh wuki kwɑrrí thyew, mɑ́ yï ɑ́nyɑg-ɑ linye. 
1SA.25.29	Keløg e dɑ dhɑnhø ɑ́kyel me pɑ̈ɑ̈r kömí e dwɑdd-ɑ nɑ̈gi yïn, Jwøgí, Jwøng-ɑ Ácwɑ̈ɑ̈j yï óyiele, tyëngmɑ̈ɑ̈nø óleenge wɑ̈yi gen ni lelø kì dhø bɑ̈ɑ̈di. 
1SA.25.30	Keny-ɑ ógwøøg jɑmm-ɑ døj bënn yi Jwøng-ɑ Ácwɑ̈ɑ̈j kiperí, ni kɑ ɑ́könge kinni yï ógwøge, yïn ɑ́ rɑ̈ɑ̈dh Isrɑil, 
1SA.25.31	wiy yï ócöög yï pɑ pɑ̈d, wɑlɑ̀ yï pɑ rɑngø, mɑ́ bong gïnrɑj mɑ ɑ́gwøg yi yïn. Yï nuti nɑ̈gø ki ji mø nuti kɑ̈ni ki göj, o bong ji mɑ ɑ́cɑy yi yïn. De wïjí ko wïl ki yɑn cyee jɑldwøng, keny-ɑ ógyëëdh yïn yi Jwøng-ɑ Ácwɑ̈ɑ̈j.”
1SA.25.32	Aköbbii yi Debïd kinni, “Lejjí Jwøøg Isrɑil, Jwøng-ɑ Ácwɑ̈ɑ̈j, en ɑ ngɑn-ɑ ɑ́ör yïn be yïddø ki yɑn dicyɑ̈ɑ̈ng! 
1SA.25.33	Pwøj Jwøk kipe peli wïjí geki døøji rummí kipe gïn-ɑ ɑ́gwøg yi yïn dicyɑ̈ɑ̈ng, keny-ɑ ɑ́joog yɑn, kɑ yɑ mɑ̈ɑ̈n gwøg ki orøg, kɑ cinggɑ di kedhi yi remmi ji. 
1SA.25.34	Jwøøg Isrɑil, Jwøng-ɑ Ácwɑ̈ɑ̈j en ɑ ɑ́jog yɑn, o wu cög wu pɑ nɑ̈g yi yɑn. Keløg yï pɑ di jwɑn bëënø be yïddø ki yɑn, bong dhɑnhø kì kelli jø Nɑbɑl me di wɑ̈dhi mwøl e onëënø.” 
1SA.25.35	Codhe, ɑyïëëy gïg-ɑ ɑ́kɑ̈ɑ̈le yi Debïd, kɑ ngɑnɑni köbbe kinni, “Kedhí pɑc ki mër. Kwøbbí ɑ́lïngi yi yɑn, bong gïnrɑj men-ɑ ógöggɑ wun.”
1SA.25.36	Keny-ɑ ɑ́døøg Abigɑil yï Nɑbɑl kì pɑc, gø ɑ́yuude e ocyɑ̈mø ni rɑ̈dh. O wïje dɑ møgø, o pyëwe omedø. Codhe ɑcöge e okudø, bong gïn-ɑ ɑ́köbbe gøn gïti mwøl. 
1SA.25.37	Kì mwøl keny-ɑ ɑ́bëëd wïje bong møgø ɑköbbii yi cyëge ki møgɑni bënn, kɑ mɑg yi wɑ̈ɑ̈rø, kɑ wïje ócungø. 
1SA.25.38	Bɑng cyɑ̈ng pyɑ̈rø, ɑnɑ̈ɑ̈g Nɑbɑl yi Jwøng-ɑ Ácwɑ̈ɑ̈j.
1SA.25.39	Keny-ɑ ɑ́lïng Debïd kinni i Nɑbɑl thøø, ɑkööbe kinni, “Mɑl wɑ Jwøng-ɑ Ácwɑ̈ɑ̈j! Nɑbɑl ɑ́gwɑdd-ɑ yɑn, de Jwøng-ɑ Ácwɑ̈ɑ̈j yɑ ɑ́cwɑge! Nɑbɑl ɑ́cɑy yi Jwøng-ɑ Ácwɑ̈ɑ̈j kipe orøge.” Codhe, ɑödi Debïd yï Abigɑil ki wöödø kinni, o gööge ki cyëge. 
1SA.25.40	Bɑ̈ngge ɑ́kedhi Kɑrmel, kɑ Abigɑil köbbi yi gen kinni, “Wø ɑ́ör-ɑ yi Debïd kinni, i kɑ̈l wøn yïn, o yï bëëd yïn ɑ́ cyëge.”
1SA.25.41	Abuddi Abigɑil yije rum en piny, e wïje këël en piny, kɑ okööbø kinni, “Yɑ bɑ bɑ̈nge, o tyelli bɑ̈ngge ólwøg yi yɑn ceth.” 
1SA.25.42	Ajwɑne dhwödhi mɑl, kɑ kɑdh-ɑ kömi ɑderø, ɑkedh gen ki jøg-ɑ ɑ́örii yi Debïd, kí tyëng-ɑ mɑ̈nn ɑ́bïj møg göögø kì cinge. Kɑ ogöögø ɑ́ cï Debïd.
1SA.25.43	Akinoɑm nyɑɑr Yidhriil ɑ́bëëd e rumø ki nywømø thyew yi Debïd, Abigɑil ɑ́nywøøme’ köme. 
1SA.25.44	 Mikɑl nyɑɑr Cɑul ɑ́bëëd ɑ́ cï Debïd thyew, de ɑ́mëggi Pɑltì wɑ̈d Lɑic jɑl Gɑlïm yi wïye Cɑul.
1SA.26.1	Kɑ tyëng Dhïp kedh-ɑ yï Cɑul kì Gebɑ̀, kɑ gø köbbi gen kinni, “Debïd ópɑ̈nnø kì wïj Kïti Akïlɑ̀, kì pɑ̈ɑ̈l Yeudiyɑ̀.” 
1SA.26.2	Codhe, ɑdhwödh Cɑul kɑ kedh-ɑ yij pɑ̈ɑ̈l Dhïp e cyɑ̈dhi kɑ jöddi Isrɑil kwɑnni gen bɑ ɑ́lïp ɑ́dɑ̈g, ge kedh-ɑ be yɑbi Debïd. 
1SA.26.3	Kɑ Cɑul pëgg-ɑ wïj Kïti Akïlɑ̀ kì tøg yöö, de Debïd ɑ́cög e obëëdø kì yij pɑ̈l keny-ɑ ɑ́lïnge kinni, Cɑul yɑb-ɑ en kì kunɑni. 
1SA.26.4	Aöde ki lyëwwì mø kedhi be yodi per Cɑul, mɑ wɑ̈nh en Kïti Akïlɑ̀ kidyër. 
1SA.26.5	Akedhi Debïd kun-ɑ di Cɑul. Alidhe keny-ɑ di Cɑul geki Abner wɑ̈d Ner, pënyi linye ge onenø. Cɑul onenø kì dïdyër e ótɑgø yi linye bëne.
1SA.26.6	Apyëëj Akimelek wɑ̈d Kit geki Abicɑy wɑ̈d Dheruyɑ̀, ómï Yöɑb yi Debïd kinni, “Á men ɑ ókedhi wøn kɑɑl Cɑul.”
1SA.26.6	Alöggi Abicɑy kinni, “Wɑ ókedh!”
1SA.26.7	Codhe, ɑkedhi Debïd kɑɑl Cɑul geki Abicɑy kì wɑ̈rɑni, ɑyuud gen Cɑul e onenø kì dïkɑɑl, kí tønge gø cwöödh en piny kì kuni wïje. Abner geki jøliny onenø, e Cɑul tyeeg gen dïdyër. 
1SA.26.8	Aköbbi Debïd yi Abicɑy kinni, “Dicyɑ̈ɑ̈ng, Jwøk ngetimɑ̈ɑ̈nø ɑ́cïbe cingí. Wiy Cɑul cwøøbɑ piny ki tøngɑ. Pɑ cwøb yi yɑn tyel ɑ́ryew, ceg-ɑ kegø yi cwøbø ɑ́kyel.”
1SA.26.9	De Debïd, Abicɑy ɑ́kyëdde kinni, “Ko di gïnrɑj me göggií! Á men ɑ cuggi tïngi cinge ngɑn-ɑ ɑ́yieny yi Jwøng-ɑ Ácwɑ̈ɑ̈j, kɑ ocögø e pɑ cyen?” 
1SA.26.10	Kɑ Debïd okööbø kinni, “Yɑn ɑ köngi èn ki nyingi Jwøng-ɑ Ácwɑ̈ɑ̈j ɑ Nëënø. Bɑ Jwøng-ɑ Ácwɑ̈ɑ̈j kiree ɑ ónɑ̈gii, wɑlɑ̀ bɑ bøli keje ɑ óbï kɑ othøø, wɑlɑ̀ ókedhi be liny kɑ nɑ̈g. 
1SA.26.11	 De yɑ pɑ göögø ki gïnrɑj kì bøli Jwøng-ɑ Ácwɑ̈ɑ̈j, kɑ cingɑ tïnggɑ rɑ̈nh-ɑ ɑ́yieny yi Jwøng-ɑ Ácwɑ̈ɑ̈j. Kwɑny wɑ tønge men-ɑ cwöödh en buti wïje ɑnɑn, geki ɑtheeb pï men-ɑ bute, kɑ yï bïí kedh wɑ.” 
1SA.26.12	Codhe, ɑkwɑɑny tøng yi Debïd kí ɑtheeb pï men-ɑ ɑ́ying buti Cɑul, kɑ ge ókedhø. Bong dhɑnhø mɑ ɑ́lidh gen, wɑlɑ̀ mɑ ɑ́yod per gen, wɑlɑ̀ dhɑnhø mɑ ɑ́cyëëw, mɑ́ ge ɑ́göjji nenø yi Jwøng-ɑ Ácwɑ̈ɑ̈j.
1SA.26.13	Codhe, ɑcør piny yi Debïd, kɑ kedh-ɑ tuung kït tung-ɑ kyeelø, kɑ yedh-ɑ mɑl wïj kït, e lɑ̈wi ki gen. 
1SA.26.14	Aryeer Debïd e cwøll-ɑ liny Cɑul geki Abner wɑ̈d Ner kinni, “Abner! Yï pɑ löggi!”
1SA.26.14	Alöggi Abner kinni, “Yïn ɑ́ men ɑ ryeer ki yïthhi rɑ̈dh èn?”
1SA.26.15	Alöggi Debïd kinni, “Abner, pɑth ki yïn ɑ bɑ jɑl-ɑ dwøng kì Isrɑil? De yïde ɑ pɑ koor wöw? Mɑ́ e dɑ dhɑnhø mɑ ɑ́bï be nɑ̈gi wöw. 
1SA.26.16	Yï ɑ́dhɑl yi nenni gwøgí Abner! Yɑn ɑ köngi èn ki nyingi Jwøng-ɑ Ácwɑ̈ɑ̈j, wu bënn, wu døj ki thøø, mɑ́ ngɑndwøøng wun men-ɑ ɑ́yieny yi Jwøng-ɑ Ácwɑ̈ɑ̈j ɑ́ rɑ̈dh pɑ kor yi wun kidøøj. Lidh, tøøng rɑ̈dh ying-ɑ keny? Atheeb pï men-ɑ ɑ́ying bute kì kuni wïje ying-ɑ keny?”
1SA.26.17	Angij cwɑggi Debïd yi Cɑul, kɑ okööbø kinni, “Bɑ yïn ɑ kööbø Debïd wɑ̈dɑ?”
1SA.26.17	Alöggi Debïd kinni, “Ngee bɑ yɑn wuö, rɑ̈dhɑ!” 
1SA.26.18	Akööb Debïd këti kinni, “Yïde ɑ rïngí kì bɑngɑ wuö? Á gïnrɑj mɑ ngø ɑ ɑ́göggɑ yïn? Á gïn ɑ ɑ́bɑjɑ? 
1SA.26.19	Lïngí møg, wuö rɑ̈dhɑ. Keløg ɑ́ Jwøng-ɑ Ácwɑ̈ɑ̈j ɑ wëggi pyëwí rënyø ki yɑn, ke nëngí Jwøng-ɑ Ácwɑ̈ɑ̈j ki gëëdhi, pyëwe ólɑ̈ɑ̈mø. De keløg ɑ́ ji, cyënni Jwøng-ɑ Ácwɑ̈ɑ̈j ópɑ̈dhi kömi gen. Mɑ́ yɑ ɑ́cyeed pɑ̈l yi gen, o yɑ twɑ̈lɑ kì kömi piny-ɑ ɑ́muuj yi Jwøng-ɑ Ácwɑ̈ɑ̈j, ɑkedhɑ kun kwɑjjɑ jwögg mø pɑth. 
1SA.26.20	Remɑ ko wëggí dëëmø kì pɑ̈l kun lɑ̈wi ki Jwøng-ɑ Ácwɑ̈ɑ̈j. Ede rɑ̈ɑ̈dh Isrɑil ɑ bëëne be nɑ̈gi dhɑnhø me ni yɑn, ɑ pɑ̈r ki cwɑrø yøw? Ede ɑ dwɑre yɑn, de yɑ nɑ winyi pɑ̈l?”
1SA.26.21	Alöggi Cɑul kinni, “Yɑ ɑ́bɑ̈jji, bïí dwöög, Debïd wɑ̈dɑ. Dicyɑ̈ɑ̈ng wëyɑ ɑ́wør yi yïn, bong gïnrɑj me göggɑ yïn këti. Yɑn ɑ bɑ dhëg!”
1SA.26.22	Alöggi Debïd kinni, “Tøngí èn wuö, wiy dhɑnhø ɑ́kyel bëe be dwɑ̈ɑ̈yii. 
1SA.26.23	Jwøng-ɑ Ácwɑ̈ɑ̈j nyi køøg-ɑ tyëngtir møg-ɑ mïdhi bëëndøj, yï ɑ́rum ki cïb cingɑ yi Jwøng-ɑ Ácwɑ̈ɑ̈j dicyɑ̈ngtïn, de yï nuti nywɑɑl yɑn, yï ngɑn-ɑ ɑ́røny ɑ́ rɑ̈dh yi Jwøng-ɑ Ácwɑ̈ɑ̈j. 
1SA.26.24	Yɑ ólony ki wiyø yi Jwøng-ɑ Ácwɑ̈ɑ̈j, kɑ yɑ yiele ki ɑkørr!”
1SA.26.25	Aköbbi Debïd yi Cɑul kinni, “Yï ógyëdh yi Jwøk wɑ̈dɑ! Gïg-ɑ gwøg yi yïn ópɑ̈dhi bënn.”
1SA.26.25	Codhe, ɑkedh Debïd, kɑ Cɑul døøg-ɑ pɑc.
1SA.27.1	Kɑ Debïd ree köbbe kinni, “Yɑ ómɑg yi Cɑul cyɑ̈ng megø. Gïn-ɑ lɑ̈w ɑ cuggi gwøgø yi yɑn, bɑ dɑ̈gi Pelistiyɑ̀, o Cɑul wïye ki yɑbi yɑn kì Isrɑil, o riɑ yielɑ.” 
1SA.27.2	Codhe, ɑdhwödh Debïd geki jøge gɑ miy ɑ́bïkyel kì Isrɑil, kɑ ge kedh-ɑ yï Akïc wɑ̈d Mɑok rɑ̈ɑ̈dh Gɑth. 
1SA.27.3	Apëggi Debïd Gɑth geki jøge kì buti Akïc. Debïd ɑ́kedh kɑ mɑ̈nne ryeet, ɑ løg Akinoɑm nyɑɑr Yidhriil, kí Abigɑil nyɑɑr Kɑrmel, ɑ ɑ́bëëd ɑ́ cï Nɑbɑl. 
1SA.27.4	Keny-ɑ ɑ́lïng Cɑul kinni Debïd pɑ̈ɑ̈r Gɑth, ɑwïye ki yɑbii.
1SA.27.5	Aköbbi Akïc yi Debïd kinni, “Keløg pyëwí med ki yɑn, nëngí yɑn ki kɑɑl ɑ́kyel kì kelli kɑ̈ddí, ɑ́ men yije bëëdɑ. Bong gïn pere bëëdɑ kì kej ɑ́kyel ki yïn kì kɑɑldwøng, wuö.” 
1SA.27.6	Codhe, ɑmëgge Debïd kɑɑl Dhiglɑg. Kɑ Dhiglɑg ogöögø ki piny rɑ̈nhi Yeudiyɑ̀ gïti dicyɑ̈ngtïn. 
1SA.27.7	Debïd ɑ́bëëd kì Pelistiyɑ̀ ki run ɑ́kyel kí dwɑ̈tt ɑ́ngwen.
1SA.27.8	Kì bøli kenyɑni, Debïd geki jøge nyi kedh-ɑ be nyɑɑg ki pödhi Gecur, kí pödhi Girdhì, kí pödhi Amɑlek. Tyëngɑni ɑ́bëëd ɑ pìnyɑni kɑ̈ge dööng. Pödhhɑni nyii yɑgø yi en cɑ̈gi kì Cur gïti Rïp. 
1SA.27.9	Kɑ jøg-ɑ cwøw kí tyëng-ɑ mɑ̈nn nyi nɑ̈ge, kɑ dyëgi gen, kí dhögi gen, kí ɑderri gen, kí ɑmɑlli gen, kí ógudhi gen thyew nyi kwɑny yi gen. Codhe, o nyi døøge yï Akïc. 
1SA.27.10	Kɑ Debïd nyi pyëj yi Akïc kinni, “Á kun ɑ ɑ́mɑ̈nyi yi wun kì yethi cyɑ̈nggï?” Kɑ Akïc nyi köbbi yi Debïd kinni, “Yɑ ɑ́kedh-ɑ Yeudiyɑ̀ kì kuni wɑɑng wurlwɑl.” Dɑ kɑ̀ kwøbe pödhi Yerɑmel, wɑlɑ̀ piny-ɑ bëëd yi tyëng Ken. 
1SA.27.11	Ji bënn nyii nɑ̈gø yi Debïd, jøg-ɑ cwøw, ki tyëng-ɑ mɑ̈nn, o bong dhɑnhø ɑ́kyel me nyi kedhi Gɑth be kwøbi gïn-ɑ dyër men-ɑ ɑ́gwøge geki jøge. Bene gïg-ɑ ɑ́gøggi yi Debïd keny-ɑ ɑ́bëëde kì Pelistiyɑ̀. 
1SA.27.12	De Debïd ɑ́bëëd e ogɑ̈nø yi Akïc, kɑ ree nyi köbbe kinni, “Debïd mɑɑn yi tyëng pödhi gen, wiy cöge ɑ́ dhɑnhɑ.”
1SA.28.1	Kì bøli keny megø ɑcøng tyëng Pelistiyɑ̀ liny gen, kipe nyɑɑg ki Isrɑil, ɑköbbi Debïd yi Akïc kinni, “Ngɑ̈nyi yi yïn kidøøj kinni yïn, wuki jøgí, wu ónyïɑ̈ggi wu køny-ɑ yɑn ki liny.”
1SA.28.2	Alöggi Debïd kinni, “Bɑ dyër ceth, yɑ bɑ bɑ̈ngí, o gïn-ɑ ógwøg yi yɑn ólidh yi yïn kirií.”
1SA.28.2	Akööb Akïc kinni, “Døj! Yï ógwøg yi yɑn yïn ɑ́ ngɑn nyi kor yɑn, yï pɑ pɑ̈nyi ki wilø.”
1SA.28.4	Acøng tyëng Pelistiyɑ̀ ri gen, kɑ ge pëgg-ɑ buti kɑɑl Cunem. Kɑ Cɑul tyëng Isrɑil cønge, kɑ ge pëgg-ɑ Kïti Gilboɑ̀. 
1SA.28.5	Keny-ɑ ɑ́liidh liny Pelistiyɑ̀ yi Cɑul, ɑbwøge ki mendwøng. 
1SA.28.6	 Codhe, kɑ Jwøng-ɑ Ácwɑ̈ɑ̈j pyëje kipe gïn cuggi gwøgø. De kwøbbe nuti løøgø yi Jwøng-ɑ Ácwɑ̈ɑ̈j kì yethi lɑ̈g, o ge nuti løøg en ki Urïm geki Thumïm, wɑlɑ̀ ki dhøggi tyëngtöng. 
1SA.28.7	Kɑ Cɑul bɑ̈ngge köbbe kinni, “Yɑ̈bbu yɑn ki dheyɑdh, o yɑ kedhɑ yïe, o pyëj yi yɑn ki gïn-ɑ ócwöb.”
1SA.28.7	Alöggi bɑ̈ngge kinni, “Dheyɑdh nud kì Ein Dör.”
1SA.28.8	Codhe, ɑlunyi Cɑul ree ki ógudh møøgø, kipe kinni o cöge e pɑ ngij, ɑkedhe yï ngɑnɑni kì wɑ̈r geki bɑ̈ngge ɑ́ryew. Aköbbi ngɑnɑni yi Cɑul kinni, “Pyëj yɑdh kiperɑ, kɑ yɑ cöllí ngɑn-ɑ nyinge köbbɑ yïn.”
1SA.28.9	De ɑ́köbbi yi ngɑnɑni kinni “Kidyër ngɑ̈nyi yi yïn eni gïn-ɑ ɑ́gwøg yi Cɑul, kinni ɑ́jwöggì geki tyëdd, kí tyëngtöng ɑ́cyedde kì yij pödhø. Wu dwɑdd-ɑ mɑgi yɑn o yɑ nɑ̈g?”
1SA.28.10	Aköngi Cɑul ki nyingi Jwøng-ɑ Ácwɑ̈ɑ̈j kì bøli ngɑnɑni kinni, “Kidyër ki nyingi Jwøng-ɑ Ácwɑ̈ɑ̈j, ɑ Nëënø, bong cɑ́y men-ɑ ócɑɑy yïn kipe gwøgi gïnɑni.”
1SA.28.11	Apyëjii yi ngɑnɑni kinni, “Cöllɑ yïn nyingi men, o dhwödhe?”
1SA.28.11	Alögge kinni, “Cöllí yɑn nyingi Sɑmwel.”
1SA.28.12	Keny-ɑ ɑ́liidh Sɑmwel yi ngɑnɑni, ɑryeere ki mendwøng, kɑ Cɑul köbbe kinni, “Yïde ɑ wëëny yɑn! Yï bɑ Cɑul!”
1SA.28.13	Aköbbii yi Rɑ̈dh Cɑul kinni, “Yï ko böggi, ɑ́ ngø ɑ ɑ́lidh yi yïn?”
1SA.28.13	Aköbbii yi ngɑnɑni kinni, “Yɑ ɑ́lidh-ɑ tïbi dhɑnhø e bï-ɑ wɑ̈g kì yij lɑ̈bø.”
1SA.28.14	Apyëjii yi Cɑul kinni, “Nënni e nɑ ngø?”
1SA.28.14	Alöggi ngɑnɑni kinni, “Jɑl me bɑ yu, ree kood en ki ógødh.”
1SA.28.14	Codhe, ɑyodii yi Cɑul kinni bɑ Sɑmwel, kɑ ree bøødhe wïje kuule’ piny.
1SA.28.15	Apyëëj Cɑul yi Sɑmwel kinni, “Yïde ɑ pïd yɑn? Yïde ɑ kɑ̈ɑ̈l yɑn wɑ̈g, o yɑ dwöög mɑl?”
1SA.28.15	Alöggi Cɑul kinni, “Yɑ ying-ɑ yij orɑng! Tyëng Pelistiyɑ̀ bɑ møg nyïɑ̈ggi ki yɑn, de Jwøk yɑ ɑ́wiye. Kwøbbɑ pɑ nyi løøge këti kì yethi lɑ̈g, wɑlɑ̀ ki dhøggi tyëngtöng, bene ɑ cwølɑ yïn, o yɑ köbbí gïn-ɑ dwɑddi kinni o gwøg yi yɑn.”
1SA.28.16	Akööb Sɑmwel kinni, “Yïde ɑ cwøøl yɑn keny-ɑ ɑ́lïdhí kinni yï ɑ́wiy yi Jwøng-ɑ Ácwɑ̈ɑ̈j, kɑ ree løge ngetimɑ̈ɑ̈nø ki yïn? 
1SA.28.17	 Jwøng-ɑ Ácwɑ̈ɑ̈j yï ɑ́gögge gïn-ɑ ɑ́dwɑddi yi en keny-ɑ ɑ́köbbe yïn kinni lɑwø ɑ́kɑ̈ɑ̈le wɑ̈g kì cingí, kɑ gø mëgge wɑɑd wun Debïd. 
1SA.28.18	 Ciggi Jwøng-ɑ Ácwɑ̈ɑ̈j ɑ́pyem yi yïn, kɑ kwɑrri Amɑlek ocögø ge nuti nɑ̈gø yi yïn bënn. O jɑmmi gen nuti rënyø yi yïn. Bene ɑ pere göggi yïn kinøw ɑnɑn yi Jwøng-ɑ Ácwɑ̈ɑ̈j. 
1SA.28.19	Jwøng-ɑ Ácwɑ̈ɑ̈j wu cïbe’ cinggi tyëng Pelistiyɑ̀ wuki tyëng Isrɑil møg-ɑ ócyɑ̈dhi ki yïn. Wu óying butɑ wuki wɑ̈ddí dhuki. Yɑɑy Isrɑil ɑ́cïb cinggi tyëng Pelistiyɑ̀ thyew yi Jwøng-ɑ Ácwɑ̈ɑ̈j.”
1SA.28.20	Kɑ Cɑul ópɑ̈ɑ̈dhø kì kenyɑni ceth, ɑ́bwøg yi kwøbbi Sɑmwel. Ábëëd dële nyøødh yi kɑ̈j thyew mɑ́ e nuti cyɑ̈mø kì dicyɑ̈ngɑni bëne, kí wɑ̈re bëne. 
1SA.28.21	Codhe, ɑbëën ngɑndhɑjø menɑni yï Cɑul, keny-ɑ ɑ́lidhe gøn e dële thøø yi wɑ̈ɑ̈rø, ɑkööbe kinni, “Lidh yɑn yɑ bɑ̈ngí, dhøgí nuti pyeem yɑn. Wëyɑ ɑ́böyyɑ thøø, kɑ gïn-ɑ ɑ́köbbí yɑn kinni gwøgɑ en, gwøgɑ. 
1SA.28.22	Anɑn lïngí møgɑ jɑldwøng, wiy yï nëngɑ ki gïncɑm o dëlí tënge, o yï kedhí yuuí.”
1SA.28.23	De Cɑul ɑ́bɑ̈nyi cɑm, ɑkööbe kinni, “Yɑ pɑ cyɑ̈mø!” Kɑ bɑ̈ngge ókunyø ki kwɑjjii kyeel kí ngɑnɑni kinni cyɑ̈me, kɑ kwøbbi gen lïngi yi en. Codhe, ɑdhwödhe mɑl, kɑ pëgg-ɑ wïj pyën. 
1SA.28.24	Ngɑnɑni yïe ɑ́dɑ nyɑ wɑdh me piidh en kì gøle, ɑjwɑne gøn ki ngɑlø, kɑ ókɑ̈bbø ki møng-ɑ búr, kɑ gø jwɑne ki nyömø, ɑbule gøn ɑ́ ópùni møng-ɑ olwëny. 
1SA.28.25	Acïbe gïncɑmɑni bøli Cɑul geki jøge, kɑ ge ocyɑ̈mø. Adhwödh gen kɑ ge ókedhø kì wɑ̈rɑni ceth.
1SA.29.1	Liny tyëng Pelistiyɑ̀ ree ɑ́cønge Ápek, kɑ liny tyëng Isrɑil pëgg-ɑ piny kì buti wɑɑng pïi Töör Yidhriil. 
1SA.29.2	Acyɑ̈ɑ̈m rɑ̈nhi Pelistiyɑ̀ gɑ ɑ́bïj ki yɑ̈yyi gen, e ri gen køjji gen gɑ miy, kí ɑ́lïp, o Debïd kí jøge ge ócyɑ̈dhø kì bɑng Akïc. 
1SA.29.3	Aliidh gen yi pëjji liny Pelistiyɑ̀, kɑ ge ópëjjø kinni, “Tyëng Isrɑil møg gwøg-ɑ ngø kì keny?”
1SA.29.3	Alöggi Akïc kinni, “Men bɑ Debïd, ɑ́göög kɑ Cɑul rɑ̈ɑ̈dh Isrɑil. De ɑ́bëëd ɑ butɑ ki keny me bɑ̈ɑ̈r. Bong gïnrɑj mɑ ɑ́gwøge kër-ɑ ɑ́wiye Cɑul, ɑ ɑ́bëëne keny.”
1SA.29.4	De pëjji liny Pelistiyɑ̀ pëthi gen ɑ́rënyi ki Akïc, kɑ gø köbbi gen kinni, “Ör Debïd, døøge keny-ɑ ɑ́mëggií. Pɑ kedhi be liny kyeel ki wɑ. Keløg e ókedhø ree luge’ wɑ kì yij liny. Ree kwɑɑje’ ri rɑ̈dh kinni o pyëwe mïne ki en, kɑ ree luge wɑ, kɑ ji nɑ̈ge. 
1SA.29.5	 Pɑth ki Debïd ɑ nyinge nyi wör yi mɑ̈nni Isrɑil kinni, ‘Cɑul ɑ́nɑ̈g-ɑ ɑ́lïp ɑ́kyëllì, de Debïd ɑ́nɑ̈g-ɑ ɑ́lïp pyɑ̈r.’ ”
1SA.29.6	Codhe, ɑcwøøl Debïd yi Akïc kɑ gø köbbe kinni, “Yɑn ɑ köngi èn ki nyingi Jwøng-ɑ Ácwɑ̈ɑ̈j ɑ Nëënø kinni, pyëwí ying-ɑ kömɑ, o wɑ ying-ɑ tung ɑ́kyel. Pyëwɑ ɑ́bëëd e omedø kinni o yï di nyïɑ̈ggí yï køny-ɑ yɑn ki liny. Bong gïnrɑj mɑ ɑ́gwøg yi yïn kër-ɑ ɑ́bëën, ɑbëëd kì buti wøn. De rɑ̈nhì møg-ɑ kyeelø yï ɑ́bɑny yi gen. 
1SA.29.7	De yïn, døøg pɑc ki mër, kɑ yï ko göög ki gïjø me rɑj men-ɑ órënyi pëthi gen.”
1SA.29.8	Alöggi Debïd kinni, “Dɑ́ ngø ɑ ɑ́gwøgɑ? Á gïnrɑj mɑ ngø ɑ ɑ́yod yi yïn kì ri bɑ̈ngí, cɑg kì cyɑ̈ng-ɑ ɑ́cungɑ kì bølí gïti ɑnɑn, ɑ pere mɑ̈ɑ̈n yɑn kedhi be nyɑɑg ki tyëngmɑ̈ɑ̈nø wøki wɑ̈ɑ rɑ̈dh?”
1SA.29.9	Alöggi Akïc kinni, “Áyod yi yɑn kinni, yï nɑ wëywöni Jwøk. De rɑ̈nhì møg-ɑ kyeelø ge okööbø kinni i yï pɑ cuggi kedhi yij liny kyeel ki wøn. 
1SA.29.10	De kì mwøl dhuki keny-ɑ ótɑ̈ri piny, kɑ yï dhwöödh wuki jøgí, jwɑn dhwödhø ceth kɑ yï kedh.”
1SA.29.11	Codhe, kɑ Debïd odhwödhø geki jøge kì mwøl piny nudd e looj, ɑkedh gen ge døøg-ɑ Pelistiyɑ̀, kɑ tyëng Pelistiyɑ̀ kedh-ɑ Yidhriil.
1SA.30.1	Kɑ Debïd wɑ̈dh-ɑ Dhiglɑg bɑng cyɑ̈ng ɑ́ryew geki jøge. Tyëng Amɑlek mɑ̈nyi Yeudiyɑ̀ kì kuni wɑɑng wurlwɑl, o ge pɑ̈ɑ̈r kömi kɑɑl Dhiglɑg, kɑ gø rɑ̈b gen. 
1SA.30.2	Tyëng-ɑ mɑ̈nn mɑɑg gen geki ji bënn, othønhø kí tyëngdøngø, bong dhɑnhø me nɑ̈ɑ̈g gen, de ji cɑɑg gen kɑ kɑ̈ɑ̈lø. 
1SA.30.3	Keny-ɑ ɑ́wɑ̈nhi Debïd Dhiglɑg geki jøge, ɑyuud gen kɑɑl e órɑ̈bø, o mɑ̈nni gen kí wɑ̈ddi gen, kí wojur; ge ókɑ̈ɑ̈lø gɑ ɑmɑgg. 
1SA.30.4	Kɑ Debïd geki jøge óywöngø ki ywøng dwøng, kɑ ge ódhɑ̈rø yi ywøg. 
1SA.30.5	 Mɑ̈nni Debïd ryeet Akinoɑm geki Abigɑil ókɑ̈ɑ̈lø thyew.
1SA.30.6	Kɑ Debïd ogöögø ki ngɑn ying yij orɑng, mɑ́ jøge bënn pëthi gen ɑ́rënyi yi tøøki wɑ̈ddi gen geki nyigi gen, de ge dwɑdd-ɑ bɑ̈lli Debïd ki tuggi kïttì, de pyëwe ɑ́cwed yi Jwøge, Jwøng-ɑ Ácwɑ̈ɑ̈j kɑ ogöögø e teeg. 
1SA.30.7	 Aköbbi ókwërø, Abiyɑthɑr wɑ̈d Akimelek yi Debïd kinni, “Muuj yɑn pɑri kwër!” Kɑ muujii yi Abiyɑthɑr. 
1SA.30.8	Codhe, ɑpyëëj Jwøng-ɑ Ácwɑ̈ɑ̈j yi Debïd kinni, “Yɑ ócuggø rengi bɑng tyëngmɑ̈ɑ̈nø møgɑni? Ge ópïïd yi yɑn?”
1SA.30.8	Codhe ɑløøg mø Debïd yi Jwøng-ɑ Ácwɑ̈ɑ̈j kinni, “Rengí bɑng gen, ge ópïïd yi yïn, o ji ócuggi ki yielø yi yïn kì cinggi gen.”
1SA.30.9	Kɑ Debïd kí jøge gɑ miy ɑ́bïkyel dhwödh-ɑ bɑng gen. Keny-ɑ ɑ́wɑ̈dhi gen dhøg Bisör, ɑdöngi kwï gen cyɑ̈n. 
1SA.30.10	Apöödh Debïd geki jøg mø bɑ miy ɑ́ngwen. Jøg-ɑ kyeelø gɑ miy ɑ́ryew ɑ́pïd ki mendwøng, kɑ ge ódhɑ̈lø bɑ̈ɑ̈ni dhøg Bisör, codhe ɑdöngi gen cyɑ̈n. 
1SA.30.11	Ayïddi jøg-ɑ cyɑ̈dhi ki Debïd ki jɑl Rïp, kì yethi pwödh, kɑ gø kɑ̈ɑ̈l gen yï Debïd. Anëngii yi gen ki pï kí gïncɑm, 
1SA.30.12	kɑ nëngi yi gen thyew ki ópuun nywøli yenh, kí cyɑ̈ll ɑ́ryew mø nywøli yenh møg thwøwø. Codhe, ɑlɑ̈ɑ̈ny kɑ̈j kì ree, mɑ́ e ɑ́bëëd ree dɑ kɑ̈j me teeg, bong gïn cɑɑm en, wɑlɑ̀ pï mø mɑɑdh en ki cyɑ̈ng ɑ́dɑ̈g kí wɑ̈rr ɑ́dɑ̈g. 
1SA.30.13	Apyëjii yi Debïd kinni, “Wöw bɑ men? Yï kɑ̈ɑ̈l-ɑ kun?”
1SA.30.13	Alögge kinni, “Yɑ bɑ wɑ̈d Rïp, yɑ bɑ bɑ̈ng wɑ̈d Amɑlek. Kì yethi cyɑ̈ng ɑ́dɑ̈g møg-ɑ ɑ́pöödh, wɑ̈ɑ yɑ ɑ́wiye piny kipe kɑ̀ rɑ̈ɑ̈m dëlɑ. 
1SA.30.14	Wø ɑ́kedh-ɑ Yeudiyɑ̀, kì tung-ɑ wɑɑng wurlwɑl, ɑmɑny wøn tyëng Kereth, kí kwɑrri Kɑlib. Arɑ̈b wøn Dhiglɑg.”
1SA.30.15	Apyëjii yi Debïd kinni, “Yɑ ócuggø nyudhø yi yïn keny-ɑ di tyëng-ɑ ɑ́kɑ̈l mɑ̈nni wøn?”
1SA.30.15	Alögge kinni, “Ngee, keløg Jwøk okwöngø yi yïn kinni yɑ pɑ nɑ̈g yi wun, o yɑ pɑ cïb wun cingi wɑ̈ɑ.” 
1SA.30.16	Kɑ Debïd peeje kun-ɑ di tyëng Amɑlek. Ayuud ge gïn kunɑni ge tɑyø, kwï gen ocyɑ̈mø, møøgø omɑ̈dhø, o kwï gen otugø yi medi pëëth kipe jɑmm-ɑ ɑ́kɑ̈ɑ̈l yi gen ge gïïr kì Pelistiyɑ̀, kí myërri Yeudiyɑ̀.
1SA.30.17	Apɑ̈ɑ̈r Debïd kömi gen kì bɑ̈ɑ̈rø, kɑ gït-ɑ böörø dhung-ɑ kyeelø, e onɑ̈gø ki gïn. Bɑ ji miy ɑ́ngwen keti gen ɑ ɑ́bodh; gen ɑ møg-ɑ ɑ́pɑ̈ɑ̈r kömi ɑmɑlli gen kɑ ge órengø. 
1SA.30.18	Ayieel dhɑnhø bëne yi Debïd, kɑ jɑmm-ɑ ɑ́kɑ̈l bënn yi tyëng Amɑlek dwöög, kí mɑ̈nne gɑ ɑ́ryew. 
1SA.30.19	Bong gïïpiny ɑ́kyel mɑ ɑ́yuud e tøøk kì ri gen bënn. Debïd nyige, kí jøge, yɑɑg-ɑ wøbb kí womɑ̈nn, kí jɑmmì bënn, møg-ɑ ɑ́kɑ̈l yi tyëng Amɑlek ɑ́dwööge. 
1SA.30.20	Akwɑɑny dyëg kí dhög yi Debïd, kɑ ge kööl yi jøge kì bøli gen, ge kømm-ɑ kinni, “Møg bɑ mø Debïd!”
1SA.30.21	Keny-ɑ ɑ́dwöög Debïd, yï jøge, møg-ɑ miy ɑ́ryew møg-ɑ ɑ́dhɑ̈ɑ̈r yi wɑ̈dh, kɑ ge odöngø kì dhøg Bisör, ɑpɑɑr Debïd yi gen geki jøg-ɑ ɑ́kedh ki en. Keny-ɑ ɑ́wɑ̈nhe buti gïn, ɑkedhi Debïd be mɑ̈dhi gen. 
1SA.30.22	De jøg-ɑ yethi gen looj, kí jøgi orøg kì kelli teen-ɑ ɑ́kedh ki Debïd ge ɑ́kööb kinni, “Mɑ́ ge nuti kedhø kyeel ki wɑ, ge pɑ pɑ̈ggi ki wɑ ki jɑmm-ɑ ɑ́kɑ̈ɑ̈l. Ge ócuggø kwɑnyi mɑ̈nni gen kí nyigi gen, kɑ ge kedh gen.”
1SA.30.23	Alöggi Debïd kinni, “Pɑth ki kinøw, wun ɑ nyiimïɑ. Gïn ni men ko gwøg wun, wɑ ɑ́rum ki nëngø yi Jwøng-ɑ Ácwɑ̈ɑ̈j. Wɑ ɑ́kor yi en, kɑ tyëngmɑ̈ɑ̈nø møg-ɑ ɑ́pɑ̈ɑ̈r kömee tyɑm yi wɑ. 
1SA.30.24	Bong ngɑn cuggi yïëyi kwøbbi wun! Pɑ̈ngi jɑmmì ge pɑ̈r kì kelli wun bënn, Ji-ɑ ɑ́döng ge kor-ɑ jɑmmì, geki tyëng-ɑ ɑ́kedhi be nyïɑ̈ggø ki liny.” 
1SA.30.25	Agwøøg menɑni ɑ́ cigg yi Debïd, ɑ nudd ciggɑni omïdhø kì Isrɑil gïti dicyɑ̈ngtïn.
1SA.30.26	Keny-ɑ ɑ́wɑ̈nhi Debïd Dhiglɑg, ɑöre kwï jɑmm-ɑ ɑ́mɑg yi en, kì yï tyëng Amɑlek, gï öre’ jøgdøngi Yeudiyɑ̀, kɑ okööbø kinni, “Men bɑ jwödhø men-ɑ mëggɑ wun kì ri jɑmm-ɑ ɑ́mɑg yi wøn kì cinggi tyëng-ɑ mɑɑn Jwøng-ɑ Ácwɑ̈ɑ̈j.” 
1SA.30.27	Kɑ Debïd öd-ɑ yï jyɑ̈ggi Betiil, kí jyɑ̈ggi Rɑmɑ̀ ki jɑmmì, kí myërri Yeudiyɑ̀, kí kɑ̈ddi Yɑtir, 
1SA.30.28	kí Aröeer, kí Sipmöth, kí Ectemoɑ̀ 
1SA.30.29	geki Rɑkɑl, kí kɑ̈ddi Yerɑmel, kí tyëng Ken. 
1SA.30.30	Kí myërri Órmɑ̀, kí Börɑcɑn, kí Athɑk. 
1SA.30.31	Kí Kibrön geki yï tyëng-ɑ kyeelø kì kɑ̈jj-ɑ ɑ́cyɑ̈dhi yi Debïd bënn.
1SA.31.1	Tyëng Pelistiyɑ̀ ɑ́nyïɑ̈ggi geki tyëng Isrɑil, kɑ Isrɑil tyɑm yi gen. Tyëng Isrɑil mø gïïr ɑ́nɑ̈g kì wïj Kïti Gilboɑ̀. 
1SA.31.2	Tyëng Pelistiyɑ̀ ɑ́nyïɑ̈ggi ki nyɑɑg me teeg. Kɑ Cɑul nɑ̈g kì yij liny geki wɑ̈dde, Yönɑthɑn, kí Abinɑdɑb, kí Mɑlkicuɑ̀. 
1SA.31.3	Liny ɑ́nyïɑ̈ggi ki nyɑɑg me teeg kì tung-ɑ di Cɑul, ɑpɑ̈dhi nyɑɑr weth ree, kɑ ogöögø ki kedø me rɑɑj cɑrø. 
1SA.31.4	Aköbbe nyel-ɑ kɑ̈lli jɑmmi liny møge kinni, “Wöödh pilí wɑ̈g kɑ yɑ nɑ̈ɑ̈g, o yɑ cögɑ yɑ pɑ tuug yi tyëng Pelistiyɑ̀ møg-ɑ nuti ngølø.” De nyelɑni ɑ́bɑ̈nyi mɑ́ e ɑ́bwøg ki mendwøng. Codhe, kɑ Cɑul pile kwɑnye, kɑ ree møøde köme. 
1SA.31.5	Keny-ɑ ɑ́lidhii yi nyelɑni kinni Cɑul ɑ́thøw, ɑlonye ree ki møød kömi pile, kɑ othøø kyeel ki Cɑul. 
1SA.31.6	Bene kër-ɑ ɑ́thøw Cɑul geki wɑ̈dde gɑ ɑ́dɑ̈g, kí nyel-ɑ kɑ̈lli jɑmmi liny mø Cɑul dicyɑ̈ngɑni. 
1SA.31.7	Keny-ɑ ɑ́lïng tyëng Isrɑil, møg-ɑ Töör Yidhriil, kí møg-ɑ bëëdø kì kömi Nɑm Urdun kinni Cɑul thøø, kí wɑ̈dde bënn gɑ ɑ́dɑ̈g, ɑbwøg gen, kɑ ge odhwödhø kì myërri gen. Codhe, ɑbëën tyëng Pelistiyɑ̀ kɑ ge pëgg-ɑ myërrɑni.
1SA.31.8	Dhuki, keny-ɑ ɑ́bëën tyëng Pelistiyɑ̀ be kwɑnyi jɑmm-ɑ per gen teg kì ri tyëng-ɑ thøø, ɑyod gen Cɑul ki wɑ̈dde gɑ ɑ́dɑ̈g, ge thøø kì wïj Kïti Gilboɑ̀. 
1SA.31.9	Angul gen wïj Cɑul wɑ̈g, kɑ tønge kí jɑmmi linye kwɑny yi gen, codhe ɑödi gen myërri Pelistiyɑ̀ bënn, ge köbb-ɑ ji kì kɑ̈jj-ɑ mɑlli jwöggi gen. 
1SA.31.10	Acïb gen jɑmmi liny mø Cɑul yij kengi Actɑröth. Kɑ Cɑul gur gen mɑl kì ri döri Betcɑn.
1SA.31.11	Keny-ɑ ɑ́lïng tyëng-ɑ bëëdø kì Yɑbic kì Gilyɑd ki gïn-ɑ ɑ́göggi Cɑul yi tyëng Pelistiyɑ̀, 
1SA.31.12	ɑkedhi yɑɑg teg Betcɑn kì wɑ̈r, kɑ Cɑul kí wɑ̈dde kɑ̈ɑ̈l gen wɑ̈g kì ri döri Betcɑn, kɑ gï kɑ̈ɑ̈l gen Yɑbic kɑ gï rɑ̈b gen. 
1SA.31.13	Codhe, ɑkwɑny gen cu gen, kɑ gï koony gen thɑ yɑdh kì Yɑbic. Kɑ tyëng Yɑbic othuumø ki cyɑ̈ng ɑ́bïryew.
2SA.1.1	Debïd ɑ́dwöög keny-ɑ ɑ́rume tyɑmi tyëng Amɑlek, kì bɑng thøwi Cɑul, kɑ obëëdø kì Dhiglɑg ki cyɑ̈ng ɑ́ryew. 
2SA.1.2	Kì ri dɑ̈ɑ̈g cyɑ̈ng, ɑbëën nyel me kɑ̈ɑ̈l kɑɑl Cɑul. Ógudhe pyëëd en, o wïje kïdh en ki tør. Akedhe yï Debïd, kɑ ree bøødhe wïje kuule’ piny. 
2SA.1.3	Kɑ pyëj yi Debïd kinni, “Yï kɑ̈ɑ̈l-ɑ keny?”
2SA.1.3	Alögge kinni, “Yɑ ɑ́pɑ̈r-ɑ kɑɑl Isrɑil.”
2SA.1.4	Kɑ Debïd okööbø kinni, “Köbbí yɑn gïn-ɑ ɑ́cwöb.”
2SA.1.4	Kɑ ólöggø kinni, “Kɑɑlee ɑ́cyeddi, o ji mø gïïr ɑ́nɑ̈g kì kelli jiee. Cɑul geki Yönɑthɑn wɑ̈de ɑ́nɑ̈g thyew.”
2SA.1.5	Apëjji Debïd kinni, “Áyod yi yïn kidï kinni Cɑul geki Yönɑthɑn thøø?”
2SA.1.7	Codhe, ɑlïïdhe ngɑ̈je, kɑ yɑ lidhe, ɑcwøle yɑn. Kɑ yɑ ólöggø kinni, yɑn èn wuö! 
2SA.1.8	Apyëje yɑn mɑ løgɑ men, kɑ köbbɑ kinni yɑ bɑ kwɑɑr Amɑlek. 
2SA.1.9	Codhe, ɑkööbe kinni, ‘Bïí nɑ̈g yɑn! Riɑ dɑ kedø me rɑɑj, o wëyɑ nudd ge nud kì riɑ.’ 
2SA.1.10	Codhe, ɑkedhɑ yïe kɑ nɑ̈gɑ, mɑ́ e ɑ́yod yi yɑn kinni bɑ men thøw ceth keny-ɑ ópɑ̈ɑ̈dhe. Codhe, ɑkwɑnyɑ yɑ̈r kì wïje kí ɑ́tegø kì cinge, ɑmuujɑ gen yïn èn wuö.”
2SA.1.11	Kɑ Debïd ógødhe kɑge ki rɑ̈ɑ̈m pyëwe, kɑ jøge bënn ógudhi gen pyëëd gen. 
2SA.1.12	Kɑ ge wɑ̈dh-ɑ böörø ge óywöngø, o ge okïïmø, o ge pɑ cyɑ̈mø, ge ywøg-ɑ Cɑul geki Yönɑthɑn, kí Isrɑil jii Jwøng-ɑ Ácwɑ̈ɑ̈j, møg-ɑ ɑ́nɑ̈g kì yij liny.
2SA.1.13	Apyëëj nyel-ɑ ɑ́kɑ̈ɑ̈l wöödø yi Debïd kinni, “Yï bɑ jɑl keny?”
2SA.1.13	Alögge kinni, “Yɑ bɑ kwɑɑr Amɑlek, de yɑ bëëd ɑ pödhi wun.”
2SA.1.14	Apyëjii yi Debïd kinni, “Yïde ɑ pɑ bwøøg ki nɑ̈gi rɑ̈nh-ɑ ɑ́myeg yi Jwøng-ɑ Ácwɑ̈ɑ̈j?” 
2SA.1.15	Kɑ Debïd nyel ɑ́kyel kì kelli jøge cwøle, ɑköbbe gøn kinni, “Bïí nɑ̈ɑ̈g!” Kɑ wɑ̈d Amɑlek diny yi nyelɑni ki pilø, kɑ gø kege. 
2SA.1.16	Aköbbii yi Debïd kinni, “Yï ɑ́nɑ̈g yi lebí, kí bɑng kɑ ɑ́yïëëy kinni yïn ɑ ɑ́nɑ̈g ngɑn-ɑ ɑ́yieny yi Jwøk ɑ́ rɑ̈dh.”
2SA.1.17	Awör Debïd ki wöri ywøg men, e ywøg-ɑ Cɑul geki wɑ̈de Yönɑthɑn. 
2SA.1.18	 Kɑ Debïd okööbø kinni pwönyi wörɑni tyëng Yeudiyɑ̀. (Wörɑni bɑ ɑgwed kì yij Wɑ̈nyi Yɑcɑr)
2SA.1.19	“Pëjjee ɑ́thøw kì wɑ̈thi kïtti Isrɑil!
2SA.1.19	Jöddi Isrɑil ɑ́pɑ̈ɑ̈dh!
2SA.1.20	Møgɑni ko dwøg kì Gɑth,
2SA.1.20	kɑ ge ko ngɑ̈j kì Ackelön.
2SA.1.20	Pëthi mɑ̈nni Pelistiyɑ̀ ko wëggu mïnø;
2SA.1.20	nyigi jurr-ɑ kyeelø ko wëggu ngedhø.
2SA.1.21	“Bong kødh wɑlɑ̀ thöjj møg-ɑ ódëëm wɑ̈thi kïtti Gilboɑ̀;
2SA.1.21	wiy pwödhhe cög gen gɑ ryɑng.
2SA.1.21	Mɑ́ köddi jödd ɑ́döngi piny kì kunɑni ki ɑyɑ̈r,
2SA.1.21	kwööd Cɑul pɑ mïllø yi møw këti.
2SA.1.22	Nyɑɑr weth Yönɑthɑn pɑ nyi dëëm piny,
2SA.1.22	o pili Cɑul pɑ nyi dwöög e tïl,
2SA.1.22	nyi ceg-ɑ pöddi piny ki yɑɑg teg, nɑ̈g-ɑ tyëngmɑ̈ɑ̈nø.
2SA.1.23	“Cɑul geki Yönɑthɑn yɑɑg døj, jøg-ɑ bëëdi gen med.
2SA.1.23	ge nuti dɑ̈ngø ge onëënø, o ge ɑ́thøw kyeel,
2SA.1.23	yɑɑg-ɑ yöd kibøli cør, yɑɑg-ɑ teg kibøli ngurrì.
2SA.1.24	“Ywøgu Cɑul, wun ɑ mɑ̈nni Isrɑil,
2SA.1.24	mɑ́ en ɑ ɑ́ruug wun ki ógudh-ɑ myëër,
2SA.1.24	kí tigg geki dhɑb.
2SA.1.25	“Jöddi yɑy ɑ́pɑ̈ɑ̈dh,
2SA.1.25	ge ɑ́nɑ̈g kì yij liny
2SA.1.25	Yönɑthɑn buud e thøø kì kelli kïttì.
2SA.1.26	“Yönɑthɑn ómïɑ, yɑ ywøg-ɑ yïn;
2SA.1.26	perí ɑ́bëëd e teeg cɑrø kì yïɑ.
2SA.1.26	Yɑ ɑ́mɑɑr yi yïn ki mendwøng,
2SA.1.26	ki mɑ̈ɑ̈dø me lod mi mɑ̈nn.
2SA.1.27	“Jöddi yɑy ɑ́pɑ̈ɑ̈dh,
2SA.1.27	tønggi gen ɑ́döngi piny, e bong gïn gwøøg gen.”
2SA.2.1	Codhe, ɑpyëëj Jwøng-ɑ Ácwɑ̈ɑ̈j yi Debïd kinni, “Kedhɑ kɑɑl ɑ́kyel kì kelli kɑ̈ddi Yeudiyɑ̀?”
2SA.2.1	Kɑ Jwøng-ɑ Ácwɑ̈ɑ̈j ólöggø kinni, “Kedh!”
2SA.2.1	Apëjji Debïd kinni, “Kedhɑ kɑɑl-ɑ́?”
2SA.2.1	Kɑ Jwøng-ɑ Ácwɑ̈ɑ̈j okööbø kinni, “Kedhí Kibrön.” 
2SA.2.2	 Codhe, kɑ Debïd dɑ̈g-ɑ Kibrön geki mɑ̈nne ryeet, Akinoɑm nyɑɑr Yidhriil geki Abigɑil cï Nɑbɑl jɑl Kɑrmel, nyɑn-ɑ ɑ́lɑg yi Debïd. 
2SA.2.3	Debïd jøge ɑ́kɑ̈ɑ̈le thyew, kí tyëng kɑ̈lli gen, kɑ ge pëgg-ɑ Kibrön geki myërr-ɑ bute. 
2SA.2.4	 Kɑ tyëng Yeudiyɑ̀ bï-ɑ Kibrön, ɑrøny gen Debïd ɑ́ rɑ̈dh, o jɑɑge gøl Yeudɑ̀.
2SA.2.4	Keny-ɑ ɑ́köbbi Debïd kinni bɑ jø Yɑbic kì Gilyɑd ɑ koony Cɑul, 
2SA.2.5	ɑöde yï jø Yɑbic Gilyɑd ki ngɑn köbbi gen kinni, “Wu ógyëdh yi Jwøng-ɑ Ácwɑ̈ɑ̈j kipe kɑ ɑ́konyu wïi wun Cɑul, menɑni bɑ wuödø me dwøng. 
2SA.2.6	Anɑn wu ókorri yi Jwøng-ɑ Ácwɑ̈ɑ̈j kɑ wu mïdhe kidøøj, yɑn thyew yɑ ógöögø ni menɑni. 
2SA.2.7	Cwed wun pëthi wun kɑ wu bëëd wu teeg, mɑ́ wïi wun Cɑul ɑ́thøw, o yɑ ɑ́røny yi gøl Yeudɑ̀ yɑn ɑ́ rɑ̈ɑ̈dh gen.”
2SA.2.8	Kɑ Icböceth wɑ̈d Cɑul kwɑny yi Abner, pënyi liny Cɑul, kɑ gø kïdhe Mɑɑ̈nɑim. 
2SA.2.9	Kɑ gø rønye ɑ́ rɑ̈ɑ̈dh myërri Gilyɑd, kí Aceer, kí Yidhriil, kí Eprɑim, kí myërri gøl Ben Yɑmïn geki Isrɑil bëne. 
2SA.2.10	Icböceth wɑ̈d Cɑul runne ɑ́bëëd gɑ pyɑ̈r ɑ́ngwen keny-ɑ ɑ́gööge ɑ́ rɑ̈ɑ̈dh Isrɑil, kɑ ojyɑ̈gø ki runn ɑ́ryew.
2SA.2.10	De gøl Yeudɑ̀ ɑ́jɑɑg-ɑ yi Debïd. 
2SA.2.11	Kɑɑm-ɑ ɑ́jyɑ̈ɑ̈g Debïd ɑ́ rɑ̈dh kì Yeudiyɑ̀, bɑ runn ɑ́bïryew kí dwɑ̈tt ɑ́bïkyel e bëëd ɑ Kibrön.
2SA.2.12	Kɑ Abner wɑ̈d Ner odhwödhø kì Mɑɑ̈nɑim geki jø Icböceth wɑ̈d Cɑul kɑ ge kedh-ɑ Gibeon. 
2SA.2.13	Kɑ Yöɑb wɑ̈d Dheruyɑ̀ geki jø Debïd ókedhø thyew, kɑ ge røøm-ɑ kömi luy. Kɑɑl ɑ́kyel ɑ́pëggi kömi luy tuung, kɑ kɑɑl-ɑ kyeelø pëgg-ɑ tung-ɑ kyeelø. 
2SA.2.14	Codhe, ɑköbbi Yöɑb yi Abner kinni, “Wiy yɑnythønhø dhwödh gen, o ge nyïɑ̈ggi gen kì bølee.”
2SA.2.14	Kɑ Yöɑb okööbø kinni, “Dhwödh gen!”
2SA.2.15	Codhe, ɑdhwödh gen, kɑ ge kwɑn gɑ pyɑ̈rø wïdɑ́ryew kì tuung gøl Ben Yɑmïn geki Icböceth wɑ̈d Cɑul, kí pyɑ̈rø wïdɑ́ryew kì kelli jø Debïd. 
2SA.2.16	Kɑ ngɑn pödh-ɑ yï ngɑn-ɑ rwöm ki en, kɑ gø pɑ̈rre kì wïje kedh pile cwøøbe wɑɑng ngëdi ngɑn-ɑ rwöm ki en, kɑ jøgɑni bënn gɑ pyɑ̈r ɑ́ryew wïdɑ́ngwen othøø kì kenyɑni ceth. A bɑnge cwølli kenyɑni ɑnɑn kì Gibeon ɑ́ “Pwödhi pil.”
2SA.2.17	Kɑ liny ree pödhe ki menteg, kɑ Abner geki jø Isrɑil tyɑm yi jø Debïd. 
2SA.2.18	Wɑ̈ddi Dheruyɑ̀ gɑ ɑ́dɑ̈g, ɑ́bëëd ge nud kì kenyɑni, ɑ løg Yöɑb, kí Abicɑy, kí Asɑiil. Asɑiil pëddi ngwej ni tenø kì pɑ̈l, 
2SA.2.19	Kɑ Abner cyeddi yi Asɑiil, e ceg-ɑ rïngø e pödh-ɑ yïe ceth. 
2SA.2.20	Alïïdh Abner ngɑ̈je, kɑ ópëjjø kinni, “Bene yïn Asɑiil?”
2SA.2.20	Akööbe kinni, “Yɑn!”
2SA.2.21	Aköbbii yi Abner kinni, “Këjjí wïj cɑɑmí wɑlɑ̀ wïj kyëjí, pïïd ɑ́kyel kì kelli yɑɑg-ɑ wøbb, kɑ tønge kwɑɑny.” De Asɑiil nuti wïyø ki cyeddii. 
2SA.2.22	Kɑ cigi cyɑ̈rø yi Abner kinni, “Wïyí ki cyeddi yɑn! Yɑ cïrrí nɑ̈gi yïn kɑ per ngø? Nyingi wøn ólidh yi wøn kidï ki Yöɑb ómyëw, keløg yï onɑ̈gø yi yɑn?” 
2SA.2.23	De Asɑiil ɑ́bɑ̈nyi wïyø ki cyeddii, codhe ɑcwøøb Asɑiil yi Abner ki tøng kì yije, kɑ tøng twïy-ɑ wɑ̈g kì köme. Apɑ̈ɑ̈dhe kɑ othøø kì kenyɑni ceth. Ngɑn kɑ̈l keny-ɑ ɑ́pɑ̈dhi yi Asɑiil kɑ othøø, nyi ceg-ɑ cung kɑ̀ wɑ̈dhe kenyɑni.
2SA.2.24	De Yöɑb geki Abicɑy ɑ́rengi bɑng Abner, kɑ cɑ̈ng kedh-ɑ piny ge wɑ̈dh-ɑ ri kïti Amɑ̀, kì buti Giyɑ̀ kì kö yuu pɑ̈ɑ̈l Gibeon. 
2SA.2.25	Codhe, kɑ jø gøl Ben Yɑmïn ócugø kì buti Abner këti, kɑ liny tɑd gen kì wïj kït. 
2SA.2.26	Aryeer Abner e köbb-ɑ Yöɑb kinni, “Pilø cög e ceg-ɑ nɑ̈g ceth? Pɑ nenni yi yïn kinni møgɑni pɑ thumi ge med? Jøgí ókyëddi yi yïn kì wɑɑng, o nyiimï gen wiy yi gen ki cyeddø?”
2SA.2.27	Alöggi Yöɑb kinni, “Jwøk ɑ Nëënø! Keløg yï pɑ di kööb, jøgɑni pɑ di wïyi ki cyeddi nyiimï gen gïti mwøl.” 
2SA.2.28	Codhe, ɑkoodh kɑng yi Yöɑb, kɑ jøgɑni ócungø bënn, ge ɑ́wïyi ki cyeddi Isrɑil, o ge nuti nyïɑ̈ggø këti.
2SA.2.29	Kɑ Abner geki jøge tyëg-ɑ wɑ̈rɑni bëne ge ócyɑ̈dhø ge bødh-ɑ Töör Urdun. Abɑ̈ɑ̈n gen Nɑm Urdun, kɑ ge tyëg-ɑ cɑ̈ng ge ócyɑ̈dhø, codhe ɑwɑ̈dhi gen Mɑɑ̈nɑim.
2SA.2.30	Adwöög Yöɑb kì be cyeddi Abner, kɑ jøge mɑme bënn. Asɑiil geki jøg møøgø mø bɑ pyɑ̈rø wïdɑ́bïngwen, ɑ ɑ́bëëd ge tøøk kì kelli jø Debïd. 
2SA.2.31	De jø Debïd ɑ́nɑ̈gi ki ji miy ɑ́dɑ̈g kí pyɑ̈r ɑ́bïkyel kì kelli jø gøl Ben Yɑmïn møg-ɑ ɑ́løg bɑng Abner. 
2SA.2.32	Kɑ Asɑiil kwɑny yi jø Debïd, kɑ gø koony gen buti röri wïye kì Betleem. Codhe, kɑ Yöɑb geki jøge lɑng-ɑ wɑ̈r ge ócyɑ̈dhø. Ge ɑ́wɑ̈dhi Kibrön cɑ̈ng ceg-ɑ tuulø.
2SA.3.1	Kɑ liny ómɑ̈gø ki keny me bɑ̈ɑ̈r kì kɑɑm Debïd kí jøge kì tuung, geki gøl Cɑul kí tyëng-ɑ köme kì tung-ɑ kyeelø. Kɑ jø Debïd ókedhø ge ótëngø, de jøg-ɑ kömi gøl Cɑul kedh ge ónyönhø.
2SA.3.2	Debïd ɑ́nyöddi yi mɑ̈nne ki wɑ̈dd kì Kibrön. Nyel-ɑ kɑyø bɑ Amnön, meye bɑ Akinoɑm nyɑɑr Yidhriil. 
2SA.3.3	Ryeew wɑ̈dde bɑ Kileɑb, meye bɑ Abigɑil cï Nɑbɑl jɑl Kɑrmel, nyɑn-ɑ ɑ́lɑg yi Debïd. Dɑ̈ɑ̈g wɑ̈dde bɑ Abcɑlöm, meye bɑ Mɑɑkɑ̀ nyɑɑr Tɑlmɑy, rɑ̈ɑ̈dh Gecur. 
2SA.3.4	Ngween gen bɑ Adöniyɑ̀, meye bɑ Agith. Bïïj gen bɑ Cepɑtiyɑ̀, meye bɑ Abitɑl. 
2SA.3.5	Bïkyeel gen bɑ Ithreɑm, meye bɑ Eglɑ̀, cï Debïd. Wɑ̈ddɑni bënn ɑ́nywøl e Debïd ying-ɑ Kibrön.
2SA.3.6	Kì yethi cyɑ̈ngg-ɑ́ nudd gøl Cɑul ónyïɑ̈ggø geki Debïd, Abner ree ɑ́løge pënyi liny gøl Cɑul.
2SA.3.7	Cɑul ɑ́bëëd yïe dɑ dhɑjø mɑ ɑ́kwɑny yi en, me cwøl ɑ́ Ridhpɑ̀ nyɑɑr Aiyɑ̀. Kɑ Abner köbbi yi Icböceth kinni, “Á kipe ngø ɑ gwøøg cï wïyɑ dhɑjø?” 
2SA.3.8	Kɑ Abner pyëwe órënyø ki mendwøng yi møg-ɑ ɑ́kwøb yi Icböceth, ɑkööbe kinni, “Yɑ ɑ́ceg bëëdø yɑ ying-ɑ kömi Cɑul geki gøle kí mɑ̈dhhe! Kɑ yï ocögø yï pɑ cïbɑ cingi Debïd. Yɑ pɑth ki ngeti ɑmolpiny me göggi kömi Yeudiyɑ̀! De ɑnɑn yöd yï ceg-ɑ kwøb i dɑ bɑ̈jjø me gwøøg yɑn kipe ngɑndhɑjø men! 
2SA.3.9+2SA.3.10	 Debïd ɑ́köbbi yi Jwøng-ɑ Ácwɑ̈ɑ̈j kinni i lɑwø ókɑ̈ɑ̈le wɑ̈g kì cingi Cɑul, o bong ngɑn jɑ̈ggi kì gøle këti, kɑ Debïd gwøge ɑ́ rɑ̈ɑ̈dh Isrɑil geki Yeudiyɑ̀ bënn, cɑg kì tuung pödhø gïti tung-ɑ kyeelø. Wiy yɑ nɑ̈g yi Jwøk keløg møgɑni pɑ wëggɑ pɑ̈dhi kɑ̈jji gen!” 
2SA.3.11	Kɑ Icböceth obwøgø yi Abner ki mendwøng, kɑ ocögø e okudø, bong gïjø mɑ ɑ́kwøbe.
2SA.3.12	Codhe, kɑ Abner öd-ɑ yï Debïd, e Debïd ying-ɑ Kibrön, ki ji møg pyëjii kinni, “Á men ɑ ójɑɑg piny? Lwööb wɑ! Yï ókøny yi yɑn ki rebi Isrɑil bëne.”
2SA.3.13	Kɑ Debïd ólöggø kinni, “Døj! Wɑ ólwöbø, de bɑ gïjø ɑ́kyel ɑ dwɑddi yi yɑn kì yïí. Muuj yɑn Mikɑl nyɑɑr Cɑul keny-ɑ óbëën, ke pɑ muujií yɑn, nyingee pɑ lidh yi wɑ!” 
2SA.3.14	 Codhe, kɑ Debïd öd-ɑ yï Icböceth wɑ̈d Cɑul ki ji, ɑköbbe gïn kinni, “Döggí yɑn Mikɑl cyëgɑ. Árum ki mëggi yɑn, kɑ kɑ̈nye muujɑ ɑ́ dëlli wɑ̈thi jɑmmi jø Pelistiyɑ̀ gɑ miyø.” 
2SA.3.15	Codhe, ɑöd Icböceth ki jøg mø dwɑɑy Mikɑl yï Pɑltiel wɑ̈d Lɑic. 
2SA.3.16	Kɑ jɑlgøl Mikɑl løg-ɑ bɑng cyëge e óywöngø, kɑ wɑ̈dh-ɑ kɑɑl Bɑkurïm. Codhe, ɑköbbii yi Abner kinni, “Døøg pɑc!” Adøøge pɑc.
2SA.3.17	Alwööb Abner geki jøgdøngø. Kɑ okööbø kinni, “Cøn wu ɑ́dwɑdd-ɑ gwøgi Debïd ɑ́ rɑ̈ɑ̈dh wun. 
2SA.3.18	Wu yïd-ɑ ngø ɑnɑn! Mɑ́ Jwøng-ɑ Ácwɑ̈ɑ̈j Debïd ɑ́köbbe kinni, ‘Debïd bɑ̈ngɑ bene kej cingɑ, en ɑ ree óyielɑ jiɑ, tyëng Isrɑil kì cingi tyëng Pelistiyɑ̀, geki tyëngmɑ̈ɑ̈nø møg-ɑ kyeelø bënn.’ ” 
2SA.3.19	Kɑ Abner kiree kedh-ɑ be kwøb ki gøl Ben Yɑmïn. Codhe, ɑkedhe Kibrön be köbbi Debïd ki gïn-ɑ dwɑddi gwøgø yi Isrɑil geki gøl Ben Yɑmïn bëne.
2SA.3.20	Kɑ Abner wɑ̈dh-ɑ Kibrön e cyɑ̈dhi kɑ jøg mø kwɑnni gen bɑ pyɑ̈r ɑ́ryew. Kɑ Abner geki jøge ryej yi Debïd. 
2SA.3.21	Codhe, ɑköbbi Debïd yi Abner kinni, “Wiy yɑ kedhɑ ɑnɑn ceth, o Isrɑil cungɑ wɑ̈ɑ rɑ̈dh, o yï røny yi gen yïn ɑ́ rɑ̈ɑ̈dh gen, o yï ójyɑ̈ɑ̈g ni kɑ̀ dwɑddii yi pyëwí.” Awiy Abner kedhe yi Debïd ki mër.
2SA.3.22	Bøli kenyɑni ceth ɑ ɑ́dwöög Yöɑb geki jø Debïd kì be mɑ̈nyø, ge ɑ́bï ge ókɑ̈ddø ki jɑmmì mø gïïr cɑrø. De Abner nuti pïïd gen buti Debïd kì Kibrön, mɑ́ e ɑ́rum ki ör yöö yi Debïd ki mër. 
2SA.3.23	Keny-ɑ ɑ́wɑ̈nhi Yöɑb geki jøliny bënn, ɑköbbii kinni, i Abner wɑ̈d Ner bëën yï rɑ̈dh, i de ówiyø yi rɑ̈dh kɑ ókedhø ki mër. 
2SA.3.24	Kɑ Yöɑb kedh-ɑ yï rɑ̈dh, ɑkööbe kinni, “Á ngø ɑ gwøg yi yïn kinni! Abner ɑ́bï yïí. Á kipe ngø ɑ wëggií kedhø? 
2SA.3.25	Abner wɑ̈d Ner ngɑ̈nyi yi yïn, ɑ́bï-ɑ be wënyi yïn kipe kinni o bëëdí lidh yi en geki gïg-ɑ gøggi yi yïn bënn.”
2SA.3.26	Adhwödh Yöɑb kì buti Debïd, kɑ öd-ɑ bɑng Abner ki ji. Kɑ gø dwöög gen kì buti yiith Sirɑ̀ e Debïd kwïj wøw. 
2SA.3.27	Keny-ɑ ɑ́wɑ̈nhi Abner Kibrön, ɑcwøølii wɑ̈ye yi Yöɑb kì dhø döri kɑɑl, e dhɑ̈y ce dɑ kwøbb-ɑ ɑkɑnn møg köbbe gøn, ɑcwøbe gøn kì yije kɑ othøø, gø nɑ̈ɑ̈ge’ kej cöngi ómen Asɑiil. 
2SA.3.28	Kì cyɑ̈n cyee keny-ɑ ɑ́lïng Debïd ɑkööbe kinni, “Yɑn kí pödhɑ bëne, yï wøn bɑ̈r ki thøwi Abner. Møgɑni ngɑ̈nyi yi Jwøng-ɑ Ácwɑ̈ɑ̈j. 
2SA.3.29	Yöɑb geki gøle ɑ cinggi gen di cöngɑni. Gøle ócög yije dɑ ngɑn jɑmme lwöy, kí ngɑn ree di wɑɑny kì yethi rïjj bënn. Gøle ódi ngɑn kwömi ki kïïl ceth. Kwï tyëng gøle ónɑ̈g-ɑ yij liny. Pɑ jɑd ki ngɑn rɑngi yi kɑ̈j kì gøle kì yethi rïjj bënn.” 
2SA.3.30	Bene kër-ɑ ɑ́nɑ̈ɑ̈g Abner yi Yöɑb geki Abicɑy ómen, gø nɑ̈ɑ̈g ge’ kej ómï gen Asɑiil, nyel-ɑ ɑ́nɑ̈g yi Abner kì yij liny kì Gibeon.
2SA.3.31	Codhe, ɑköbbi Yöɑb geki ji bënn yi Debïd kinni, “Pyëëd wun ógudhi wun, kɑ ri wun lunyi wun ki ocwɑ̈llì, kɑ Abner ywøg wun.” Debïd kiree ɑ́løg bɑng dhɑnhø keny-ɑ ɑ́kïdhii be konyø. 
2SA.3.32	Abner ɑ́kony kì Kibrön, kɑ Debïd geki ji bënn óywöngø kì wïj röri Abner. 
2SA.3.33	Kɑ Abner ywøg yi rɑ̈dh ki wör kinni,
2SA.3.33	“Á kipe ngø ɑ thøw Abner ki thøwi dhëg?
2SA.3.34	Cingge nuti twöjø,
2SA.3.34	o tyelle bong digïddì!
2SA.3.34	Áthøw ki thøwi ngɑn nɑ̈g yi ɑ́muddi ji!”
2SA.3.34	Kɑ ji cig-ɑ døøgø ki ywøg.
2SA.3.35	Kɑ ji tyëg-ɑ cɑ̈ng ge kwɑjj-ɑ Debïd kinni cyɑ̈me, de Debïd ɑ́köngi kinni, “Nɑ̈ɑ̈g yɑn yi Jwøk keløg yɑ ódi cɑm ki gïncɑm, wɑlɑ̀ gïjø megø e cɑ̈ng nuti kedhi piny!” 
2SA.3.36	Gïg-ɑ ɑ́cwöb ɑ́lidh yi ji bënn, kɑ gïg-ɑ ɑ́gwøg yi rɑ̈dh yïëy yi gen. Bɑ dyër, pëthi ji nyi løg-ɑ mø med ki gïn-ɑ nyi gwøg yi rɑ̈dh. 
2SA.3.37	Áyod yi jø Debïd geki tyëng Isrɑil bënn kinni Debïd bong cinge kì ri nɑ̈gi Abner. 
2SA.3.38	Rɑ̈dh jøge ɑ́köbbe kinni, “Nuti yood wun kinni bɑ dhɑnhø me dwøng ɑ ɑ́pɑ̈ɑ̈dh dicyɑ̈ngtïn kì Isrɑil? 
2SA.3.39	Cɑgg ɑ́ kɑ̀ bëëdɑ yɑn ɑ́ rɑ̈nh-ɑ ɑ́myeg yi Jwøk èn, pyëwɑ ɑ́nyönhi dicyɑ̈ngtïn. Wɑ̈ddi Dheruyɑ̀ ceg-ɑ teg kibølɑ? Ámuddi ji møgɑni ócɑy yi Jwøk kipe rɑ̈ji gen!”
2SA.4.1	Keny-ɑ ɑ́lïng Icböceth wɑ̈d Cɑul kinni i Abner thøø kì Kibrön, dële ɑ́ceg okïr, kɑ Isrɑil obwøgø bëne. 
2SA.4.2	Kɑ jøg ɑ́ryew mɑ ɑ́bëëd gɑ pëjji liny Cɑul kedh-ɑ yï Icböceth. Ákyel cwøl ɑ́ Bɑnɑ̀, o jɑl-ɑ kyeelø cwøl ɑ́ Rekɑb. Ge bɑ wɑ̈ddi Rimön jɑl Beeröth, jɑlɑni bɑ wɑ̈d gøl Ben Yɑmïn. O Beeröth bɑ pɑɑ myërri gøl Ben Yɑmïn. 
2SA.4.3	Tyëng Beeröth ɑ́ceg-ɑ dɑ̈gi Gitɑim, ge nudd ge bëëd ɑ kunɑni gɑ wëdhh gïti ɑnɑn.
2SA.4.5	Kɑ Rekɑb geki Bɑnɑ̀, wɑ̈ddi Rimön jɑl Beeröth kedh-ɑ gøl Icböceth e ceg-ɑ nenø kì dicɑ̈ng. 
2SA.4.6	Ngɑndhɑjø men-ɑ kor kɑl nenø yi kɑ ɑ́pïde yi yieg ki gemè, kɑ Rekɑb kedh-ɑ ød geki Bɑnɑ̀, ge ce kedh-ɑ be dwɑ̈ddø ki gemè, 
2SA.4.7	kɑ ri gen liib gen ød, ɑcwøb ge gøn kì yije kɑ gø nɑ̈g gen, kɑ wïje ngøl gen, kɑ gø kwɑny gen. Codhe, ɑboodh gen ri gen wɑ̈g, kɑ ge ókedhø. Kɑ ge lɑng-ɑ wɑ̈r ge ócyɑ̈dhø ge bødh-ɑ yij Töör Urdun. 
2SA.4.8	Keny-ɑ ɑ́wɑ̈dhi gen Kibrön, kɑ wïj Icböceth mëggi gen Debïd, ge okööbø kinni, “Wïj Icböceth wɑ̈d Cɑul ngetimɑ̈ɑ̈nø èn. Ádwɑdd-ɑ nɑ̈gi yïn! Dicyɑ̈ngtïn Cɑul geki gøle ɑ́kölli yïn yi Jwøng-ɑ Ácwɑ̈ɑ̈j ki gööj gïn-ɑ ɑ́göggi yïn yi gen.”
2SA.4.9	Aløøg kwøbbi Rekɑb geki Bɑnɑ̀ yi Debïd kinni, “Ki nyingi Jwøng-ɑ Ácwɑ̈ɑ̈j ɑ Nëënø! En ɑ ɑ́yiel yɑn ki rɑjj-ɑ ɑ́ying kömɑ. 
2SA.4.10	 Jɑl-ɑ ɑ́muuj yɑn wööni thøwi Cɑul e rømm-ɑ kinni kɑ̈ɑ̈l-ɑ wöödø me døøj yïɑ, nuti nɑ̈ɑ̈g yɑn kì Dhiglɑg! Bene köögi men-ɑ ɑ́mëggɑ en kipe wöödø men-ɑ ɑ́kɑ̈ɑ̈le. 
2SA.4.11	Anɑn wu bɑ tyëngrijjø ni møg, wu ɑ́nɑ̈g-ɑ dhɑnhø me tir kì øde, e buud-ɑ yij pyëne, wu nɑ̈gɑ’ nɑ̈gø!” 
2SA.4.12	Codhe, kɑ Debïd jøge köbbe kinni nɑ̈g gen Rekɑb geki Bɑnɑ̀. Kɑ Rekɑb geki Bɑnɑ̀ cinggi gen geki tyelli gen ngul wɑ̈g, kɑ ge ngɑɑb mɑl kì kömi luy kì Kibrön. Codhe, ɑkwɑɑny wïj Icböceth kɑ koony buti röri Abner kì Kibrön.
2SA.5.1	Kɑ wɑ̈thi kɑ̈lli Isrɑil bënn bï-ɑ yï Debïd kì Kibrön, ɑköbbii yi gen kinni, “Wɑ bɑ remø ɑ́kyel. 
2SA.5.2	Cɑgg ɑ́ kɑ ɑ́bëëd Cɑul e onëënø, yïn ɑ ɑ́pyejji liny Isrɑil. O yï ɑ́rum ki köbbø yi Jwøng-ɑ Ácwɑ̈ɑ̈j kinni, ‘Bene yïn ɑ ókwɑy jiɑ, ɑ løg tyëng Isrɑil. Yï óbëëdø yï bɑ jɑngi gen.’ ” 
2SA.5.3	Kɑ wɑ̈thi jøgdøngi Isrɑil bï-ɑ yï Debïd kì Kibrön. Kɑ kwøb nywɑg gen kí Debïd kì bøli Jwøng-ɑ Ácwɑ̈ɑ̈j. Kɑ Debïd røny yi gen ɑ́ rɑ̈ɑ̈dh Isrɑil. 
2SA.5.4	 Debïd runne ɑ́bëëd gɑ pyɑ̈r ɑ́dɑ̈g keny-ɑ ɑ́jɑ̈gge. Ájyɑ̈ɑ̈g ki runn pyɑ̈r ɑ́ngwen. 
2SA.5.5	Yeudiyɑ̀ ɑ́jɑɑg yi en ki runn ɑ́bïryew kí dwɑ̈tt ɑ́bïkyel e ying-ɑ Kibrön. Kɑ Isrɑil geki Yeudiyɑ̀ jɑɑge bënn ki runn pyɑ̈r ɑ́dɑ̈g wïdɑ́dɑ̈g e ying-ɑ Yerusɑlem.
2SA.5.7	 Kɑ Debïd köbbi yi tyëng kɑɑlɑni kinni, “Yï pɑ wɑ̈nhi kɑɑl wøn, kɑɑl dör-ɑ teg. Cɑgg ɑ́ men-ɑ́ cörr geki ngöll yï ócuggø jogø yi gen.” Ge ɑ́rum i Debïd pɑ cuggi kedhi kɑɑl gen. De kɑɑl Dhɑyøn ɑ́lwɑ̈ng ki mɑgø yi Debïd, ngö e bɑ ɑwen ki dör mø teg, kɑ ogöögø ɑ́ kɑɑl Debïd.
2SA.5.8	Debïd jøge ɑ́ceg kɑ köbbø yi en kì cyɑ̈ngɑni kinni, “Dɑ ngɑn mɑɑn tyëng Yebus ni kɑ̀ mɑɑnɑ gen? O dwɑdd-ɑ nɑ̈gi gen? Keløg ɑ́ kinøw, kɑ̈llu wɑɑng wøøl pï, kɑ wu pɑ̈ɑ̈r wun kömi cörr-ɑ bɑ ngöll.” (Bene ɑ bɑnge nyi kømii kinni, “Cörr geki ngöll pɑ cuggi kedhi ød Wë.”)
2SA.5.9	Codhe, kɑ Debïd pëgg-ɑ kɑɑl dör-ɑ teg menɑni, kɑ gø cɑge ɑ́ kɑɑl Debïd. Bɑdhhi kɑɑlɑni ɑ́gëddi yi Debïd ki ud mø ngenyø, cɑg kì wïj óthør e kön-ɑ yij. 
2SA.5.10	Kɑ Debïd ceg-ɑ pëddø tëngø, mɑ́ e ɑ́køny yi Wïlɑ̈bø, Jwøng-ɑ Ácwɑ̈ɑ̈j.
2SA.5.11	Kirɑm rɑ̈ɑ̈dh Suur ɑ́ödi yï Debïd ki ji kyeel kí yenh sɑndɑl, kí bödhhi pɑ̈mmì geki bödhhi tweg ki kïttì, kɑ Debïd gëddi yi gen ki ød. 
2SA.5.12	Ayodii yi Debïd kinni ɑ́rum ki cïbø yi Jwøng-ɑ Ácwɑ̈ɑ̈j ɑ́ rɑ̈ɑ̈dh Isrɑil, kɑ lɑ̈ge gwøg e dwøng, mɑ́ Jwøng-ɑ Ácwɑ̈ɑ̈j jie, tyëng Isrɑil mɑɑr yi en.
2SA.5.13	Debïd ɑ́kɑ̈bbi ki mɑ̈nn, kɑ ónyömø ki mɑ̈nn keny-ɑ ɑ́rume dɑ̈g kì Kibrön, kɑ pëgg-ɑ Yerusɑlem. Kɑ nyöddi yi mɑ̈nne ki wɑ̈dd geki womɑ̈nn mø gïïr. 
2SA.5.14	Møg bɑ wɑ̈ddi Debïd yɑɑg-ɑ ɑ́nywøl kì Yerusɑlem. Cɑmuɑ̀, kí Cöbɑb, kí Nɑthɑn, kí Sølømøn. 
2SA.5.15	Kí Ibɑɑr, kí Elicuɑ̀, kí Nepeg, kí Yɑpiyɑ̀. 
2SA.5.16	Kí Elicɑmɑ̀, kí Eliɑdɑ̀, kí Elipelet.
2SA.5.17	Keny-ɑ ɑ́lïng tyëng Pelistiyɑ̀ kinni i Debïd órønyø ɑ́ rɑ̈ɑ̈dh Isrɑil, kɑ tyëng Pelistiyɑ̀ bënn kedh-ɑ be mɑgii. De keny-ɑ ɑ́lïngi kwøbbɑni yi Debïd, ɑkedhe kɑɑl dörø. 
2SA.5.18	Abëën tyëng Pelistiyɑ̀ kɑ ge gudd-ɑ Töör Repɑim. 
2SA.5.19	Apyëëj Jwøng-ɑ Ácwɑ̈ɑ̈j yi Debïd kinni, “Pɑ̈ɑ̈rɑ kömi tyëng Pelistiyɑ̀? Ge ócïb yi yïn cingɑ?”
2SA.5.19	Kɑ Debïd köbbi yi Jwøng-ɑ Ácwɑ̈ɑ̈j kinni, “Kedh! Ge ócïbɑ cingí ceth.”
2SA.5.20	Akedhi Debïd Bɑɑl Perɑdhïm,
2SA.5.21	Tyëng Pelistiyɑ̀ ngïjji jwöggi gen ɑ́wiy gen Bɑɑl Perɑdhïm, kɑ ge kwɑny yi Debïd geki jøge.
2SA.5.22	Kɑ tyëng Pelistiyɑ̀ cig-ɑ dwöögø këti, ɑguddi gen Töör Repɑim. 
2SA.5.23	Keny-ɑ ɑ́kwɑjji Jwøng-ɑ Ácwɑ̈ɑ̈j yi Debïd, ɑlöggi Jwøng-ɑ Ácwɑ̈ɑ̈j kinni, “Yï ko turri kömi tyëng Pelistiyɑ̀ kì bøli gen. Kɑ̈l ngɑ̈thi gen, kɑ yï töngí yï gen kì bøli yenh bɑlsɑm. 
2SA.5.24	Keny-ɑ ólïngí ywøøg tyel kì wɑ̈thi yenh bɑlsɑm, kɑ yï jwɑn göjjø! Bɑ yɑn, ɑ møøl bølí be tyɑmi liny tyëng Pelistiyɑ̀.” 
2SA.5.25	Kɑ møg-ɑ ɑ́kwøb yi Jwøng-ɑ Ácwɑ̈ɑ̈j gwøg yi Debïd ceth. Tyëng Pelistiyɑ̀ ɑ́tyɑme, kɑ gï cyedde kì Gebɑ̀ gïti Gedher.
2SA.6.1	Kɑ Debïd jöddi Isrɑil døøge ki cøngø, kwɑnni gen bɑ ɑ́lïp pyɑ̈r ɑ́dɑ̈g 
2SA.6.2	 Kɑ Debïd geki jøge bënn kedh-ɑ Bɑɑlɑ̀ kì Yeudiyɑ̀ be dwɑɑyi Sɑnduug Ciggi Jwøk. Sɑndungɑni cwøl ɑ́ Nying, Nyingi Wïlɑ̈bø, Jwøng-ɑ Ácwɑ̈ɑ̈j, ɑ kwömø kì kɑɑm kerobb.
2SA.6.3	 Kɑ Sɑnduug Ciggi Jwøk kwɑny yi gen, kɑ gø cïb gen yij yɑ̈y me nyɑ̈n. Kɑ gø kɑ̈ɑ̈l gen wɑ̈g kì gøl Abinɑdɑb kì wïj kït. Udhɑ̀ kí Akiyö, wɑ̈ddi Abinɑdɑb ɑ kwølli yɑ̈y-ɑ nyɑ̈n, 
2SA.6.4	eni yɑ̈y-ɑ kɑ̈lli Sɑnduug Ciggi Jwøk. Akiyö ɑ cyɑ̈dhi kì bøli yɑ̈y. 
2SA.6.5	O Debïd geki tyëng Isrɑil bënn ceg-ɑ yëggø kì bøli Jwøng-ɑ Ácwɑ̈ɑ̈j, ge opödø ki bullì, kɑ̈ngì okodhø, thøm othomø.
2SA.6.6	Keny-ɑ ɑ́wɑ̈dhi gen rɑri pwödhi Nɑkön, kɑ Udhɑ̀ cinge rïïje, ɑmɑge Sɑnduug Ciggi Jwøk, mɑ́ wɑ̈dhh-ɑ pyejji yɑ̈y ɑ́ceg-ɑ cyerø. 
2SA.6.7	Kɑ Jwøng-ɑ Ácwɑ̈ɑ̈j pyëwe órënyø ki Udhɑ̀, kɑ gø nɑ̈ge kì kenyɑni ceth, kì buti Sɑnduug Ciggi Jwøk. 
2SA.6.8	Debïd ɑ́bëëd yije ledh kipe kɑ ɑ́nɑ̈ɑ̈g Udhɑ̀ yi Jwøng-ɑ Ácwɑ̈ɑ̈j. Kenyɑni cwølli ɑnɑn ɑ́ Cɑ́yi Udhɑ̀.
2SA.6.9	Debïd ɑ́bwøg yi Jwøng-ɑ Ácwɑ̈ɑ̈j dicyɑ̈ngɑni, ɑkööbe kinni, “Sɑnduug Ciggi Jwøng-ɑ Ácwɑ̈ɑ̈j ówɑ̈nhi yïɑ kidï ɑnɑn?” 
2SA.6.10	 Codhe, kɑ Debïd ocögø e Sɑnduug Ciggi Jwøk pɑ kïdhe Yerusɑlem. Kɑ gø yöd gø kïdhe’ gøl Obed Edöm jɑl Gɑth. 
2SA.6.11	 Kɑ Sɑnduug Ciggi Jwøng-ɑ Ácwɑ̈ɑ̈j obëëdø kì gøl Obed Edöm jɑl Gɑth ki dwɑ̈tt ɑ́dɑ̈g. Kɑ Obed Edöm gyëdh yi Jwøng-ɑ Ácwɑ̈ɑ̈j geki gøle bëne.
2SA.6.12	Kɑ Debïd köbbi yi teedø kinni, “Obed Edöm ɑ́gyëdh yi Jwøng-ɑ Ácwɑ̈ɑ̈j geki gøle bëne kí jɑmme bënn, kipe kɑ̀ ying Sɑnduug Ciggi Jwøk gøle.” Codhe, ɑkedh Debïd, kɑ gø kɑ̈ɑ̈le Yerusɑlem ki dhwɑ̈ng. 
2SA.6.13	Keny-ɑ ɑ́wɑ̈ddi jøg-ɑ byelli Sɑnduug Cigg yöö ki yethi tyel ɑ́bïkyel, kɑ Debïd ongɑ̈dø ki wɑdh kí røjø gɑ gëdhhì. 
2SA.6.14	Codhe, kɑ Debïd óyëggø kì bøli Jwøng-ɑ Ácwɑ̈ɑ̈j ki menteg. Debïd ɑ́rug-ɑ ógudhi kwër kì bøli kenyɑni. 
2SA.6.15	Debïd geki tyëng Isrɑil bënn Sɑnduug Ciggi Jwøk ɑ́kɑ̈lli yi gen ge óryeerø, kɑ̈ngì okodhø, o thøm othomø.
2SA.6.16	Ri wɑ̈nhi Sɑnduug Ciggi Jwøng-ɑ Ácwɑ̈ɑ̈j kɑɑl Debïd ceth, kɑ Mikɑl nyɑɑr Cɑul ómëddø kì ɑwɑj. Keny-ɑ ɑ́lidhe Debïd e óyëggø, kɑ gø byenye ki pyëwe. 
2SA.6.17	Kɑ Sɑnduug Ciggi Jwøng-ɑ Ácwɑ̈ɑ̈j cïb keje kì yij Kemɑ̀ men-ɑ ɑ́gurrii yi Debïd. Kɑ Debïd ongɑ̈dø ki gënh-ɑ nyi rɑ̈b bëne geki keni mër kì bøli Jwøng-ɑ Ácwɑ̈ɑ̈j. 
2SA.6.18	Kɑ Debïd órumø ki gwøgi gënh-ɑ nyi rɑ̈b bëne geki keni mër, ɑkwënge ji ki nyingi Wïlɑ̈bø, Jwøng-ɑ Ácwɑ̈ɑ̈j. 
2SA.6.19	 Apɑ̈nge gïncɑm kì kelli tyëng Isrɑil bënn, jøg-ɑ cwøw kí tyëng-ɑ mɑ̈nn, kɑ ngɑɑn nyi nënge, ki ɑ́tungi rïngø, kí ópun, kí ópuun nywøli yenh. Codhe, kɑ ji kedh-ɑ kɑ̈lli gen.
2SA.6.20	Kɑ Debïd kedh-ɑ be kwëngi gøle, kɑ Mikɑl nyɑɑr Cɑul bï-ɑ wɑ̈g yïe, kɑ gø köbbe kinni, “Rɑ̈ɑ̈dh Isrɑil ówør dicyɑ̈ɑ̈ng! Anyodhe ree kì bøli bɑ̈ngg-ɑ mɑ̈nn, ni dhëng-ɑ nyi wɑ̈dhi ógudhe ki luny wɑ̈g kì bøli ji, e wïje pɑ lɑ̈ɑ̈y.”
2SA.6.21	Aköbbi Mikɑl yi Debïd kinni, “Yɑ ɑ́yëggi kì bøli Jwøng-ɑ Ácwɑ̈ɑ̈j, ɑ ɑ́myeg yɑn, o yɑ jɑɑg-ɑ tyëng Isrɑil, de wïyí ɑ́bɑnye geki gøle bëne. Yɑ ceg-ɑ yëggø ceth kì bøli Jwøng-ɑ Ácwɑ̈ɑ̈j. 
2SA.6.22	Yɑ ócuggø cögø yɑ pɑ wør, wɑlɑ̀ ji ócuggø rumø i yɑ bɑ dhëg, de yɑ ówør yi bɑ̈ngg-ɑ mɑ̈nn møg-ɑ kømmi yi yïn ɑnɑn!”
2SA.6.23	Mikɑl nyɑɑr Cɑul nuti nywølø ki nyir gïti kɑ ɑ́thøwe.
2SA.7.1	Kɑ Debïd pëgg-ɑ piny kì gøle kì bɑng kɑ ɑ́thödhii ki mër yi Jwøng-ɑ Ácwɑ̈ɑ̈j, ɑcöge e pɑ jud yi jurr-ɑ bɑdhhi pödhe. 
2SA.7.2	Codhe, kɑ Nɑthɑn jɑltöng köbbi yi Rɑ̈dh Debïd kinni, “Lidh, yɑ bëëd ɑ ød me bɑ ɑger ki pɑ̈mmi yɑdh sɑndɑl, de Sɑnduug Ciggi Jwøng-ɑ Ácwɑ̈ɑ̈j bëëd ɑ yij kemɑ̀!”
2SA.7.3	Kɑ rɑ̈dh köbbi yi Nɑthɑn kinni, “Gwøg gïg-ɑ dwɑddi yi pyëwí bënn, mɑ́ yï bɑ ɑkøny yi Jwøk.” 
2SA.7.4	Cyɑ̈ngɑni kì wɑ̈r, ɑköbbi Nɑthɑn yi Jwøng-ɑ Ácwɑ̈ɑ̈j kinni, 
2SA.7.5	“Kedh köbbí bɑ̈ngɑ Debïd kinni, møg-ɑ kwøb yi Jwøng-ɑ Ácwɑ̈ɑ̈j ek: ‘Pɑth ki yïn ɑ ógëddi yɑn ki ød me yije bëëdɑ. 
2SA.7.6	Kër-ɑ ɑ́kɑ̈ɑ̈lɑ tyëng Isrɑil wɑ̈g kì Rïp gïti ɑnɑn, yɑ nuti bëëdø kì ød. Yɑ ɑ́cyɑ̈dhi kì kɑɑmɑni ɑ́ kemɑ̀ ɑ bɑ ødɑ. 
2SA.7.7	Keny-ɑ ɑ́cyɑ̈dhɑ ki tyëng Isrɑil, bong jɑgø ɑ́kyel kì kelli jɑggi gen mɑ ɑ́köbbɑ kinni ede ɑ bɑnye yɑn ki gëddø ki ød yɑdh sɑndɑl.’
2SA.7.8	“Köbbí bɑ̈ngɑ Debïd kinni, møg-ɑ kwøb yi Wïlɑ̈bø, Jwøng-ɑ Ácwɑ̈ɑ̈j ek, ‘Yï ɑ́kɑ̈ɑ̈l-ɑ yi yɑn kì bɑng dyëg, o yï göög ki jɑngi jiɑ tyëng Isrɑil. 
2SA.7.9	Yɑ ɑ́cyɑ̈dhi kɑ yïn kì keny-ɑ ɑ́kedhi yi yïn, kɑ tyëng-ɑ mɑɑn yïn tyɑ̈mmɑ yïn. Yï ɑ́tïngɑ mɑl kɑ perí ótëngø ni tyëng-ɑ per gen teeg kì kömi piny. 
2SA.7.10	Thyew tyëng Isrɑil jiɑ ɑ́yɑ̈bbɑ ki kej gen, kɑ ge cïbɑ piny, o ge bëëd gen kì yethi myërri gen. Bong ngɑn nywɑl gen këti. Ge pɑ jud yi tyëngrijjø këti ni kɑ ɑ́bëëd gen cøn, 
2SA.7.11	kɑ ɑ́kɑ̈bbɑ ki jɑgg mø jɑɑg Isrɑil jiɑ. Yɑ köbb-ɑ yïn thyew kinni kwɑrrí ógwøg yi yɑn gɑ rɑ̈nhi Isrɑil kì bɑngí. 
2SA.7.12	 Keny-ɑ óthumi cyɑ̈nggí, kɑ yï kedh-ɑ bɑng kweyyí, ɑ́kyel kì kelli wɑ̈ddí ógwøg yi yɑn ɑ́ rɑ̈dh, kɑ pödhe tyenyɑ. 
2SA.7.13	Yɑ ógëdd-ɑ yi en ki ød, o lɑwe ómïdhi yi yɑn gïti ɑtheer. 
2SA.7.14	 Yɑ óbëëdø yɑ bɑ wïye, o óbëëd e bɑ wɑ̈dɑ. Keny-ɑ órønge, ópwödɑ ni dhɑnhø kenyi pwöde wɑ̈de. 
2SA.7.15	Yɑ ɑ́wïyi ki mɑɑri Cɑul jɑl-ɑ ɑ́nyiig yi yɑn kì bølí, de yɑ pɑ wïyi ki mɑɑri wɑ̈dí. 
2SA.7.16	 Gølí geki lɑwí ócungi kì bølɑ ceth. Kwømí óbëëd e nud gïti ɑtheer.’ ”
2SA.7.17	Kɑ møg-ɑ ɑ́kwøb yi Jwøk bënn, köbbi Debïd yi Nɑthɑn.
2SA.7.18	Kɑ Rɑ̈dh Debïd kedh-ɑ yij Kemi Kwër, ɑbøødhe ree piny kì bøli Jwøng-ɑ Ácwɑ̈ɑ̈j, kɑ okööbø kinni, “Yïn ɑ wɑ̈ɑ Jwøng-ɑ Ácwɑ̈ɑ̈j, yɑ bɑ gïn? Gølɑ bɑ gïn? Yɑde ɑ kïdhí yɑn keny ni men? 
2SA.7.19	De menɑni bong pere kì yïí, yïn ɑ wɑ̈ɑ Jwøng-ɑ Ácwɑ̈ɑ̈j. Yï ɑ́kööb kì ri gøl bɑ̈ngí ki kër-ɑ óbëëde, menɑni bɑ bëëdi dhɑnhø ceth. 
2SA.7.20	Á ngø ɑ köbbɑ yïn ɑnɑn këti yïn ɑ wɑ̈ɑ Jwøng-ɑ Ácwɑ̈ɑ̈j, e bëëdɑ ngɑ̈nyi yi yïn kidøøj? 
2SA.7.21	Kipe møg-ɑ ɑ́kwøb yi yïn, ni kɑ ɑ́tyerii yi pyëwí, ɑ bɑnge ɑ́gwøøg gïn-ɑ dwøng ni men, ɑ nyudhí møgɑni bɑ̈ngí. 
2SA.7.22	Yï Dwøng yïn ɑ wɑ̈ɑ Jwøng-ɑ Ácwɑ̈ɑ̈j! Bong jwøg me pɑ̈r ki yïn. Bong jwøg megø den-ɑ́ yï ketí ɑ bɑ Jwøk. 
2SA.7.23	 Bong pödhø me ni Isrɑil kì kömi piny, gen ɑ ji-ɑ ɑ́yïëël yi yïn wɑ̈g kì yij bɑ̈ɑ̈ngø, kipe kinni o ge gwøøg gɑ jií, kɑ yï ogöögø ki gïgdøngø kiper gen. 
2SA.7.24	Tyëng Isrɑil ɑ́myeg yi yïn o ge bëëd gen gɑ jií gïti ɑtheer, o yï bëëd yïn ɑ́ Jwøøg gen, yïn ɑ Jwøng-ɑ Ácwɑ̈ɑ̈j.
2SA.7.25	“Anɑn yïn ɑ Jwøk, Jwøng-ɑ Ácwɑ̈ɑ̈j, mïdhí møg-ɑ ɑ́kwøb yi yïn kinni ge ógwøg yi yïn kiperɑ wøki gølɑ gïti ɑtheer. Gwøg møg-ɑ ɑ́kwøb yi yïn. 
2SA.7.26	O yï ówør, o ji nyi kööb gen kinni, ‘Wïlɑ̈bø, Jwøng-ɑ Ácwɑ̈ɑ̈j, bɑ Jwøk kì Isrɑil!’ O gøl bɑ̈ngí Debïd cunge kì bølí. 
2SA.7.27	Mɑ́ bene yïn Wïlɑ̈bø, Jwøøg Isrɑil, Jwøng-ɑ Ácwɑ̈ɑ̈j, ɑ ɑ́kwɑ̈ddi yïthhi bɑ̈ngí ki kwøb kinni, ‘Gølí ógwøg yi yɑn ɑ́ kɑl me dwøng.’ Bene ɑ bɑnge cwed bɑ̈ngí pyëwe kɑ yï kwɑjje.
2SA.7.28	“Anɑn yïn ɑ wɑ̈ɑ Jwøng-ɑ Ácwɑ̈ɑ̈j, yï bɑ Jwøk, o kwøbbí bɑ dyër. O møg døj møg-ɑ ɑ́kwøb yi yïn, ge ógöggí yɑn ceth. 
2SA.7.29	Yɑ kwɑjj-ɑ yïn gyëdh gølɑ. Wiy cöge e ying-ɑ bølí ceth. Yïn ɑ wɑ̈ɑ Jwøng-ɑ Ácwɑ̈ɑ̈j, møgɑk bɑ møgí. Wiy gyëdhhí cöög gen gølɑ gïti ɑtheer.”
2SA.8.1	Kì bɑng keny megø, kɑ Debïd ónyïɑ̈ggø ki Pelistiyɑ̀ kɑ gï tyɑme, ɑdwööge gïn thɑ́ cigge, kɑ pinyɑni kwɑnye kì yï tyëng Pelistiyɑ̀.
2SA.8.2	Tyëng Moɑb ɑ́tyɑm yi Debïd thyew. Gï ɑ́cïre buddø kì piny, kɑ gï røme ki thøl. Yethi thøll ɑ́ryew nyi nɑ̈g, o yij thøl ɑ́kyel nyi wiy. Codhe, kɑ tyëng Moɑb ogöögø ki bɑ̈nggi Debïd, ge nyi ceg-ɑ col ki gwɑ̈j.
2SA.8.3	Adɑdedher wɑ̈d Reköb rɑ̈ɑ̈dh Dhöbɑ̀, keny-ɑ ɑ́kedhe myërri kömi Nɑm Porɑt be dwöögi gen thɑ́ cigge, ɑnyïɑ̈ggi Debïd ki en, kɑ tyɑm yi Debïd. 
2SA.8.4	Amɑɑg jøkyënye gɑ ɑ́lïp kí miy ɑ́bïryew yi Debïd, kí jøliny tyel gɑ ɑ́lïp pyɑ̈r ɑ́ryew. Akebbi rɑ̈rri tyelli kyënyì yi Debïd, kɑ wiy-ɑ kyënyì miyø keti gen.
2SA.8.5	Keny-ɑ ɑ́bëën tyëng Arɑm møg-ɑ bëëdø kì Dimɑceg, be kønyi Rɑ̈dh Adɑdedher ki liny, kɑ Debïd ónɑ̈ggø kì kelli gen ki ɑ́lïp pyɑ̈r ɑ́ryew wïdɑ́ryew. 
2SA.8.6	Kɑ Debïd cïb-ɑ myërri Dimɑceg ki jøge.
2SA.8.7	Köddi dhɑb møg-ɑ ɑ́bëëd gɑ mø pëjji liny Adɑdedher ɑ́kwɑny yi Debïd, kɑ gï kɑ̈ɑ̈le Yerusɑlem. 
2SA.8.8	Debïd ɑ́kɑ̈ɑ̈d ki jɑmmì mø gïïr møg-ɑ óthɑ̈dhø ki dilɑl kì Betɑ̀ kí Beröthɑy, gen ɑ kɑ̈dd-ɑ ɑ́jɑɑg yi Adɑdedher.
2SA.8.9	Kɑ Töì rɑ̈ɑ̈dh Amɑth olïngø kinni i liny Adɑdedher ótyɑmø yi Debïd. 
2SA.8.10	Codhe ɑöre wɑ̈de Yörɑm yï Debïd, be köbbi Debïd kinni pyëwe med kɑ ɑ́tyɑɑm Adɑdedher. Mɑ́ Adɑdedher ɑ́bëëd ge mɑ̈n ki Töì. Yörɑm ɑ́kɑ̈ɑ̈d ki jɑmmì møg-ɑ óthɑ̈dhø gɑ dhɑb, møøgø bɑ ɑ́tegø, møøgø bɑ dilɑl. 
2SA.8.11	Kɑ jɑmmɑni thyey yi Debïd gɑ mø Jwøng-ɑ Ácwɑ̈ɑ̈j, ni kɑ ɑ́thyeye dhɑb kí ɑ́tegø men-ɑ ɑ́mɑg yi en kì yï jurr-ɑ kyeelø, 
2SA.8.12	ɑ́kɑ̈ni kì Edöm, kí Moɑb, kí Amön, kí Pelistiyɑ̀, kí Amɑlek. Kí møg-ɑ ɑ́mɑg kì yï Adɑdedher wɑ̈d Reköb rɑ̈ɑ̈dh Dhöbɑ̀.
2SA.8.14	Kɑ Debïd cïb-ɑ myërri Edöm ki jøge, ɑgöög tyëng Edöm ki bɑ̈ngge, kɑ ge nyii muujø ki gwɑ̈j. Debïd ɑ́thödhi ki tegø yi Jwøng-ɑ Ácwɑ̈ɑ̈j, nyi ceg-ɑ tyɑ̈mø liny kì keny-ɑ kedhe.
2SA.8.15	Kɑ Isrɑil bëne jɑɑg yi Debïd kidøøj, e mïdh-ɑ dyër geki lögg-ɑ døj kì yij pödhe bëne. 
2SA.8.16	Yöɑb wɑ̈d Dheruyɑ̀ ɑ ɑ́bëëd ɑ́ pënyi liny, o Yöcɑpɑt wɑ̈d Akilud ɑ ɑ́bëëd ɑ́ 'mïdhi wɑ̈j. 
2SA.8.17	Dhɑdök wɑ̈d Akitub geki Akimelek wɑ̈d Abiyɑthɑr ɑ ɑ́bëëd gɑ ókwër. O Serɑiyɑ̀ ɑ́bëëd ɑ́ sikriter. 
2SA.8.18	Benɑiyɑ̀ wɑ̈d Yöyɑdɑ̀ ɑ ɑ́jɑɑg jøg-ɑ kor Debïd, o wɑ̈ddi Debïd ɑ́bëëd gɑ ókwër.
2SA.9.2	Ádɑ jɑl mɑ ɑ́bëëd ɑ́ bɑ̈ng Cɑul me cwøl ɑ́ Dhiibɑ̀. Kɑ Dhiibɑ̀ cölli Debïd. Apyëjii yi rɑ̈dh kinni, “Bene yïn Dhiibɑ̀?”
2SA.9.2	Alögge kinni, “Yɑn wuö.”
2SA.9.3	Kɑ Dhiibɑ̀ okööbø kinni, “Dɑ ɑ́kyel mɑ ɑ́döng kì kelli wɑ̈ddi Yönɑthɑn. Tyelle ryeet ngøølø.”
2SA.9.4	Kɑ rɑ̈dh ópëjjø kinni, “Ying-ɑ keny?”
2SA.9.4	Alöggi Dhiibɑ̀ kinni, “Nud kì gøl Mɑkir wɑ̈d Amiel kì Lödebɑr.” 
2SA.9.5	Aöd Debïd ki bɑ̈ngg, ɑkɑ̈ɑ̈lii kì gøl Mɑkir wɑ̈d Amiel kì Lödebɑr.
2SA.9.6	Kɑ Mepiböceth wɑ̈d Yönɑthɑn wɑ̈d Cɑul kedh-ɑ yï Debïd, ɑbøødhe ree piny kì bøle, kɑ gø mɑle. Kɑ Debïd okööbø kinni, “Mepiböceth!” Alögge kinni, “Yɑn wuö.”
2SA.9.7	Aköbbii yi Debïd kinni, “Yï ko böggi. Yï ógöggi yi yɑn ki gïndøj, kiper Yönɑthɑn wïyí. Piny-ɑ ɑ́bëëd ɑ́ mi kweyí Cɑul döggɑ’ yïn, o yï ócög yï cyɑ̈ɑ̈m ɑ tɑwɑ.”
2SA.9.8	Kɑ rɑ̈dh mɑl yi Mepiböceth, ɑkööbe kinni, “Á kipe ngø ɑ göggí yɑn ki gïndøj yɑ pɑ̈r ki gwöng thøø ni men?”
2SA.9.9	Kɑ Dhiibɑ̀ bɑ̈ng-ɑ ɑ́mïdhi gøl Cɑul cwøl yi rɑ̈dh, ɑköbbe gøn kinni, “Jɑmm-ɑ ɑ́bëëd gɑ mø Cɑul geki jɑmmi gøle bëne, mëggɑ’ kwɑɑr wöw. 
2SA.9.10	Purrí pwödhe en, wuki wɑ̈ddí kí bɑ̈nggí. Kɑ byel nyi muuju en, o gøl kwɑɑr wöw yïdde ki gïncɑm. De Mepiböceth cög e cyɑ̈ɑ̈m ɑ tɑwɑ.” Dhiibɑ̀ ɑ́bëëd yïe dɑ wɑ̈dd pyɑ̈rø wïdɑ́bïj, kí bɑ̈ngg pyɑ̈r ɑ́ryew.
2SA.9.11	Kɑ rɑ̈dh köbbi yi Dhiibɑ̀ kinni, “Møg-ɑ ɑ́kwøb yi rɑ̈dh ógwøg yi bɑ̈nge ceth.” Kɑ Mepiböceth ocögø e cyɑ̈ɑ̈m ɑ tɑɑw rɑ̈dh ni wɑ̈d rɑ̈dh.
2SA.9.12	Mepiböceth ɑ́bëëd yïe dɑ wɑ̈de me thiinh, me cwøl ɑ́ Miikɑ̀. Gøl Dhiibɑ̀ bëne ɑ́göög ki bɑ̈nggi Mepiböceth. 
2SA.9.13	Kɑ Mepiböceth pëgg-ɑ Yerusɑlem, mɑ́ e ɑ́cög e cyɑ̈ɑ̈m ɑ tɑɑw rɑ̈dh.
2SA.10.1	Kɑ Nɑkɑc rɑ̈ɑ̈dh Amön othøø, ɑkwɑɑny lɑne yi Anun wɑ̈de. 
2SA.10.2	Kɑ Debïd okööbø kinni, “Yɑ dwɑdd-ɑ göggi Anun wɑ̈d Nɑkɑc ki gïndøj ni gïndøj men-ɑ ɑ́göggi yɑn yi wïye.” Codhe, ɑöd Debïd ki ji møg këëmii ki thøwi wïye.
2SA.10.2	Kɑ jøg-ɑ ɑ́ör yi Debïd wɑ̈dh-ɑ piny Amön. 
2SA.10.3	De jøgdøngi Amön wïi gen Anun ɑ́köbbi gen kinni, “Bɑ per thøwi wïyí ɑ teg kì yï Debïd, ɑöne ki ji møg këëm yïn? Pɑth! Ge ɑ́ör-ɑ be lidhi kɑɑl yi Debïd, o gø tid gen, o ge óbï gen be mɑgii ki liny.”
2SA.10.4	Codhe, kɑ jøg-ɑ ɑ́ör yi Debïd mɑg yi Anun. Kɑ budi tïggi gen lyele, kɑ ógudhi gen ngøl ge ruud-ɑ wɑ̈g kì kömi rwödhhi gen. Codhe, kɑ gï öre yöö. 
2SA.10.5	Aöd Debïd ki ji mø pɑɑr gen, mɑ́ ge cyɑ̈dhi ge yɑ̈rø ki menrɑj. Kɑ Rɑ̈dh Debïd okööbø kinni, “Bëëd wun kì Yerikö gïti keny-ɑ ótwïy yëyyi tïggi wun këti. Codhe, kɑ wu dwöög wun.”
2SA.10.6	Kɑ yod yi tyëng Amön kinni Debïd ɑ́mɑ̈ni ki gen. Aödi gen yï tyëng Arɑm, kɑ ge okïrø ki ji ɑ́lïp pyɑ̈r ɑ́ryew kì Betreköb geki Dhöbɑ̀. Kɑ rɑ̈ɑ̈dh Mɑɑkɑ̀ obëënø ki ji ɑ́lïp ɑ́kyel, kɑ ɑ́lïp pyɑ̈rø wïdɑ́ryew obëënø kì Töb. 
2SA.10.7	Alïng Debïd kɑ Yöɑb öre geki jøliny bënn. 
2SA.10.8	Kɑ jøgi Amön bï-ɑ wɑ̈g, kɑ liny gen ócungø kì dhø pöör, de jøgi Arɑm, geki jø Dhöbɑ̀, kí jø Reköb, kí jø Töb, kí jø Mɑɑkɑ̀ ri gen ɑ́thyeer gen wɑ̈yi gen kì dhø pɑ̈l.
2SA.10.9	Kɑ lidh yi Yöɑb kinni bɑ ɑtyeg yi liny, møøgø ying-ɑ bøle, møøgø ying-ɑ ngɑ̈je. Codhe, ɑkɑ̈bbe ki jøg-ɑ teg kì Isrɑil, o ge kedhi gen be nyïɑ̈ggø ki tyëng Arɑm. 
2SA.10.10	Kɑ linyɑni bëne mëgge Abicɑy ómen, o gï pyejje. Codhe, ɑöre gïn be nyïɑ̈ggø ki tyëng Amön. 
2SA.10.11	Kɑ Abicɑy köbbi yi Yöɑb kinni, “Otëngi Arɑm kibølɑ, kɑ yï bï be kønyi yɑn. O keløg ɑ́ Amön ɑ tëngi kibølí, yɑ óbï be kønyi yïn. 
2SA.10.12	Cwed pyëwí, kɑ wɑ nyïɑ̈ggi wɑ kipe jiee geki myërri Jwøgee. Jwøng-ɑ Ácwɑ̈ɑ̈j ógwøg gïn-ɑ nenni yi en e døøj.”
2SA.10.13	Codhe, kɑ Yöɑb geki yɑye pödh-ɑ yï tyëng Arɑm, kɑ tyëng Arɑm órengø. 
2SA.10.14	Kɑ lidh yi Amön kinni Arɑm ɑ́rengi, codhe ɑlunyi gen ki rengø kì bøli Abicɑy, kɑ ge døøg-ɑ kɑɑl gen. Kɑ Yöɑb ódwöögø kì kun-ɑ ɑ́nyïɑ̈gge ki tyëng Amön, kɑ bï-ɑ Yerusɑlem.
2SA.10.15	Keny-ɑ ɑ́lidhii yi tyëng Arɑm kinni ge ɑ́tyɑm yi Debïd, kɑ ri gen cøng gen gɑ yɑy me dwøng. 
2SA.10.16	Adɑdedher ɑ́öd, kɑ tyëng Arɑm møg-ɑ løøg Nɑm Porɑt kì wɑɑng cyɑ̈ɑ̈ng mwøl cwøle, kɑ ge obëënø, kɑ ge kedh-ɑ Kelɑm ge pyejj-ɑ yi Cöbɑk, pënyi liny Adɑdedher. 
2SA.10.17	Møgɑni ólïngø yi Debïd, kɑ Isrɑil cønge bëne, ɑbɑ̈ɑ̈n gen Nɑm Urdun kɑ ge kedh-ɑ Kelɑm. Kɑ liny Arɑm odhwödhø kɑ ge pödh-ɑ yï Debïd, 
2SA.10.18	de tyëng Arɑm ɑ́yöd ge ceg kɑ cyeddø yi Debïd. Kɑ Debïd ónɑ̈ggø ki jøliny yɑ̈ɑ̈th gɑ miy ɑ́bïryew, kí jøkyënyì gɑ ɑ́lïp pyɑ̈r ɑ́ngwen. Cöbɑk pënyi liny Adɑdedher ɑ́nɑ̈g thyew kì kenyɑni. 
2SA.10.19	Keny-ɑ ɑ́lidhii yi rɑ̈nhh-ɑ ɑ́køny Adɑdedher bënn kinni ge ɑ́dhɑ̈li cung kì bøli Isrɑil, ɑyömmi gen yï Isrɑil. Kɑ ge døøg-ɑ be göggi Isrɑil. Kɑ tyëng Arɑm obwøgø ki kønyi tyëng Amön ki liny këti.
2SA.11.2	Kɑ Debïd wɑ̈dh-ɑ dhwödhø cyɑ̈ng ɑ́kyel kì böörø, kì keny-ɑ ɑ́buude. Kɑ kedh-ɑ wïj óthɑɑng ød kì gøldwøng. Kɑ ólïdhø e ying-ɑ wïj óthɑɑng ød ki ngɑndhɑjø me lwøg. Ngɑnɑni myëër cɑrø. 
2SA.11.3	Kɑ Debïd oödø ki ji møg yod ngɑnɑni mɑ løge men. Kɑ gø yode kinni nyɑnɑni bɑ Bɑtcebɑ̀ nyɑɑr Eliɑm. O bɑ cï Uriyɑ̀ wɑ̈d Kit. 
2SA.11.4	Aöd Debïd ki ngɑn me dwɑɑy Bɑtcebɑ̀. Keny-ɑ ɑ́bëëne yïe, ɑbudde ki gøn. (Bɑtcebɑ̀ cer-ɑ rumø ki kwëri dwɑ̈ye.) Codhe, kɑ døøg-ɑ gøle. 
2SA.11.5	Kɑ Bɑtcebɑ̀ óyɑɑjø, ɑöde yï Debïd kinni, “Yijɑ dɑ dhɑnhø.”
2SA.11.6	Kɑ Debïd öd-ɑ yï Yöɑb ki wöödø kinni, “Örí yɑn Uriyɑ̀ wɑ̈d Kit.” Kɑ Uriyɑ̀ öri Debïd yi Yöɑb. 
2SA.11.7	Keny-ɑ ɑ́wɑ̈nhi Uriyɑ̀, ɑpyëjii yi Debïd mɑ bëëd Yöɑb kidï, kí mɑ bëëd jøge kidï, kí mɑ bëëd liny cyɑ̈dh-ɑ́ɑ̀ dï. 
2SA.11.8	Codhe, ɑköbbi Uriyɑ̀ yi Debïd kinni, “Kedhí gølí kɑ rií ywööm.” Codhe, kɑ Uriyɑ̀ bï-ɑ wɑ̈g kì gøldwøng, ɑödi gøle yi rɑ̈dh ki gïi jwödhø. 
2SA.11.9	De Uriyɑ̀ ɑ́cög e nuti kedhi gøle. Áyöd e ceg-ɑ buddø kì dhø gøldwøng geki jø rɑ̈dh. 
2SA.11.10	Kɑ Debïd köbbi kinni, “Uriyɑ̀ nuti kedhi gøle.” Kɑ Uriyɑ̀ köbbi yi Debïd kinni, “Yï ɑ́kɑ̈ɑ̈l-ɑ yöö, yïde ɑ cöög yï pɑ kedhi gølí?”
2SA.11.11	Aköbbi Debïd yi Uriyɑ̀ kinni, “Sɑnduug Cigg, kí Isrɑil geki Yeudiyɑ̀ ge bëëd ɑ yethi ɑkɑnnì. O Yöɑb geki bɑ̈nggi wɑ̈ɑ ge ying-ɑ pɑ̈l. O yɑ kedhɑ gølɑ, o yɑ cyɑ̈mɑ, o yɑ mɑ̈dhɑ, o yɑ buddɑ ki cyëgɑ? Yɑ ɑ́köngi kinni gïn ni menɑni pɑ cuggi gwøgø yi yɑn kinni tek.”
2SA.11.12	Aköbbi Uriyɑ̀ yi Debïd kinni, “Bëëd kì keny dicyɑ̈ɑ̈ng. Yï óörɑ kej liny dhuki.” Kɑ Uriyɑ̀ obëëdø kì Yerusɑlem cyɑ̈ngɑni kí dhuki. 
2SA.11.13	Codhe, ɑcwøøl Uriyɑ̀ yi Debïd, kɑ Uriyɑ̀ ocyɑ̈mø kɑ omɑ̈dhø kì tɑɑw Debïd. Kɑ Uriyɑ̀ kɑɑg yi Debïd ki møgø, kɑ nɑ̈g yi møgø. De Uriyɑ̀ nuti kedhi gøle. Uriyɑ̀ ɑ́buud-ɑ dhø gøldwøng kì wɑ̈rɑni.
2SA.11.14	Agwëdi Yöɑb ki wɑ̈nyø yi Debïd. Kɑ wɑ̈nyɑni mëgge Uriyɑ̀ o gø kɑ̈l en. 
2SA.11.15	Møg-ɑ ɑ́gwede bɑ kinni, “Cïb Uriyɑ̀ yedh yɑy kì keny-ɑ di liny-ɑ teeg. Kɑ wu dwöögu cyɑ̈n kì bɑnge, kɑ wiy nɑ̈g.” 
2SA.11.16	Kɑɑlɑni ɑ́bëëd ɑ́ ɑtyeg yi Yöɑb, kɑ keny-ɑ di liny-ɑ teeg lidhe, ɑcïbe Uriyɑ̀ kenyɑni. 
2SA.11.17	Keny-ɑ ɑ́bëën jø kɑɑlɑni wɑ̈g be nyïɑ̈ggø ki Yöɑb, ge ɑ́nɑ̈ɑ̈g ki kwï jø Debïd. Uriyɑ̀ wɑ̈d Kit bɑ ɑ́kyel kì kelli jøg-ɑ ɑ́nɑ̈g.
2SA.11.18	Kɑ Yöɑb öd-ɑ yï Debïd ki kwøbbi kër-ɑ cyɑ̈dhi liny. 
2SA.11.19	Jɑl-ɑ ɑ́ör yi en ɑ́köbbe kinni, “Keny-ɑ órum ki köbbi rɑ̈dh ki kër-ɑ cyɑ̈dhi liny, 
2SA.11.20	keløg rɑ̈dh ómɑg yi liny, kɑ okööbø kinni, ‘Wude ɑ ti wun cyɑ̈ngø ki dörø wu ónyïɑ̈ggø? Kwïj yi wun kinni ge ócuggø pöd ki wethh ge ying-ɑ wïj dörø? 
2SA.11.21	 Á men ɑ ɑ́nɑ̈g Abimelek wɑ̈d Gideon? Pɑth ki ngɑndhɑjø ɑ ɑ́leeng kïti ɑwɑj köme, e ngɑnɑni ying-ɑ wïj dörø kì Tebedh kɑ gø nɑ̈ge? De wude ɑ ɑ́ti wun cyɑ̈ngø ki dörø?’ Kɑ yï kööb kinni bɑ̈ngí Uriyɑ̀ wɑ̈d Kit ɑ́nɑ̈g thyew.”
2SA.11.22	Codhe, kɑ jɑl-ɑ ɑ́ör ókedhø, kɑ møg-ɑ ɑ́cïgii yi Yöɑb köbbe rɑ̈dh bënn. 
2SA.11.23	Debïd ɑ́köbbi yi jɑl-ɑ ɑ́ör kinni, “Wø ɑ́ceg kɑ kømi tyɑmø yi jøgi Amön. Kɑ ge bï-ɑ wɑ̈g kì kɑɑl be nyïɑ̈ggø ki wøn, de ge ɑ́cyeddi yi wøn gïti dhø dörø. 
2SA.11.24	Kɑ bɑ̈nggí pwöd yi gen ki wethh ge ying-ɑ wïj dörø, kɑ kwï jøgí nɑ̈g. Uriyɑ̀ wɑ̈d Kit ɑ́nɑ̈g thyew.”
2SA.11.25	Kɑ jɑl-ɑ ɑ́kɑ̈ɑ̈l wöödø köbbi yi Debïd kinni “Cïj Yöɑb kɑ köbbí kinni pyëwí ko wëggí løgø yi møgɑni, mɑ́ pilø nyi wɑ̈dh-ɑ kɑ̈bbø yøw, ying e kwɑny-ɑ men, wɑlɑ̀ men-ɑcɑ̀. Turrí kömi kɑɑlɑni, kɑ mɑɑg.”
2SA.11.26	Kɑ cï Uriyɑ̀ olïngø ki thøwi jɑlgøle, kɑ óywöngø kipere. 
2SA.11.27	Keny-ɑ ɑ́thumi bøli kej ywøge, kɑ Debïd oödø ki bɑ̈ngg mø kɑ̈ɑ̈lii gøle. Kɑ ogöögø ki cï Debïd. Kɑ Debïd nyödde ki wɑ̈d, de gïn-ɑ ɑ́gwøg yi Debïd ɑ́bɑny yi Jwøng-ɑ Ácwɑ̈ɑ̈j.
2SA.12.1	Kɑ Nɑthɑn öri Debïd yi Jwøng-ɑ Ácwɑ̈ɑ̈j. Keny-ɑ ɑ́wɑ̈dhe yï Debïd, ɑkööbe kinni, “Ádɑ ji ɑ́ryew mɑ ɑ́bëëd kì kɑɑl ɑ́kyel. Jɑl ɑ́kyel kɑ̈rø, o jɑl-ɑ kyeelø jɑdø. 
2SA.12.2	Jɑl-ɑ kɑ̈rø yïe ɑ́dɑ dyëg kí dhög mø gïïr cɑrø. 
2SA.12.3	De jɑl-ɑ jɑdø yïe ɑ́dɑ órömø ɑ́kyel kete. Gø ɑ́ceg yi en kɑ ngewø, kɑ gø pidhe kyeel ki nyige. Nyɑ órömɑni nyi cyɑ̈ɑ̈m ɑ ri gïncɑme, o mɑ̈ɑ̈dh ɑ yij köödh pïge, kɑ nyii buddø kì kööre. Nyɑ órömɑni ɑ́bëëd e nɑ nyɑre. 
2SA.12.4	Codhe, kɑ jɑlkɑ̈r këëm yi wëlø. Jɑlkɑ̈r ɑ́dwɑdd-ɑ ngɑ̈ddi wëlø, de nuti dwɑddi kɑ̈bbø kì kelli dyëge, wɑlɑ̀ kì kelli dhöge, de ɑ́yöd e kwɑny-ɑ órömi ɑbuur, kɑ gø thɑ̈lle wële.”
2SA.12.5	Kɑ Debïd pyëwe órënyø ki mendwøng ki jɑlkɑ̈r. Aköbbe Nɑthɑn kinni, “Jwøng-ɑ Ácwɑ̈ɑ̈j ɑ Nëënø. Jɑl-ɑ ɑ́gwøg gïn-ɑ ni men di ceg kɑ nɑ̈gø! 
2SA.12.6	Cole dyelɑni ki dyëg ɑ́ngwen kipe kɑ ɑ́gööge ki gïn ni men, kí kɑ ɑ́cög pyëwe pɑ lɑ̈ɑ̈m.”
2SA.12.7	Kɑ Debïd köbbi yi Nɑthɑn kinni, “Bene yïn jɑlɑni! Møg-ɑ ɑ́kwøb yi Jwøøg Isrɑil, Jwøng-ɑ Ácwɑ̈ɑ̈j ek: ‘Yï ɑ́myeg yi yɑn yïn ɑ́ rɑ̈ɑ̈dh Isrɑil, kɑ yï yiel yi yɑn kì cingi Cɑul. 
2SA.12.8	Amëggɑ yïn gøle geki mɑ̈nne. Kɑ yï gwøg yi yɑn yïn ɑ́ rɑ̈ɑ̈dh Isrɑil geki Yeudiyɑ̀. O ke di bëëd møgɑni nøg, kömi gen di kïdhɑ ki møøgø. 
2SA.12.9	Yïde ɑ bɑɑny Ciggi Jwøng-ɑ Ácwɑ̈ɑ̈j? Yïde ɑ gwøøg gïn-ɑ ɑ́kwøb yi en kinni rɑɑj? Uriyɑ̀ wɑ̈d Kit ɑ́nɑ̈g yi yïn ki pili tyëng Amön, kɑ cyëge kwɑny yi yïn ɑ́ dhɑjø! 
2SA.12.10	Pilø pɑ wïyi ki nɑ̈g kì gølí gïti ɑtheer, mɑ́ yɑ nuti wøør yïn, kɑ ɑ́kwɑɑny cï Uriyɑ̀ wɑ̈d Kit ɑ́ dhɑjø. 
2SA.12.11	 Møg-ɑ kwøb yi Jwøng-ɑ Ácwɑ̈ɑ̈j ek: ‘Yï muujɑ’ ɑkørr mø kɑ̈ɑ̈l gølí. Mɑ̈nní ókwɑny yi yɑn kì yïí yï onëënø, kɑ ge mëggɑ dhɑnhø me cyɑ̈gi ki yïn. Mɑ̈nní óniin yi en kì dicɑ̈ng. 
2SA.12.12	Bɑtcebɑ̀ ɑ́niin ɑ gød yi yïn, de møg ógwøg yi yɑn kì dɑ̈ri cɑ̈ng, kipe kinni o gïn ni menɑni lidh yi Isrɑil bëne.’ ”
2SA.12.13	Kɑ Nɑthɑn köbbi yi Debïd kinni, “Yɑ ɑ́røngi kì bøli Jwøng-ɑ Ácwɑ̈ɑ̈j.”
2SA.12.13	Aköbbi Debïd yi Nɑthɑn kinni, “Orøgí ɑ́rɑ̈ɑ̈j wɑ̈g yi Jwøng-ɑ Ácwɑ̈ɑ̈j. Yï pɑ thøw. 
2SA.12.14	De gïn-ɑ ɑ́gwøg yi yïn mɑ̈ɑ̈n-ɑ Jwøng-ɑ Ácwɑ̈ɑ̈j wørø yi tyëngmɑ̈ɑ̈nø. Kì bɑng menɑni, wɑ̈n-ɑ ɑ́nyölli yïn ceg-ɑ thøø.” 
2SA.12.15	Codhe, kɑ Nɑthɑn døøg-ɑ pɑɑre.
2SA.12.15	Kɑ wɑ̈d Debïd men-ɑ ɑ́nyöllii yi Bɑtcebɑ̀ cï Uriyɑ̀, göjji rɑ̈ɑ̈m dël yi Jwøng-ɑ Ácwɑ̈ɑ̈j. 
2SA.12.16	Kɑ Jwøng-ɑ Ácwɑ̈ɑ̈j kwɑjji yi Debïd kipe nyelthinh. Kɑ Debïd óbɑ̈nyø cɑm. Ákedhi gøle, kɑ wɑ̈r nyi tyëge e buud-ɑ piny gwög. 
2SA.12.17	Kɑ jø tøg bure kedh-ɑ yïe be kwɑjjii kinni dhwödhe kì piny, kɑ cyɑ̈me, de ɑ́bɑ̈nyi ki dhwödhø, kɑ óbɑ̈nyø cɑm. 
2SA.12.18	Kɑ nyelthinh othøø kì bïryeew cyɑ̈ng. Jø Debïd ɑ́bwøg ki köbbii kinni nyelthinh ɑ́thøw. Ge okööbø kinni, “Debïd ɑ́dhɑ̈li lïngi kwøbbee e nyelthinh obuddø ki rɑ̈ɑ̈m dële. Keløg e oköbbø yi wɑ kinni nyelthinh ɑ́thøw ócuggø gwøg ki gïjø me rɑɑj.”
2SA.12.19	Debïd keny-ɑ ɑ́lidhe bɑ̈ngge ge ómöngø, ɑyode gøn kinni dhɑnhø thøø. Codhe, ɑpyëje gïn kinni, “Dhɑnhø ɑ́thøw?”
2SA.12.19	Alöggi gen kinni, “Ngee, dhɑnhø ɑ́thøw.”
2SA.12.20	Codhe, ɑdhwödhi Debïd mɑl kì piny. Kɑ kedh-ɑ be lwøggø, kɑ ogïnyø ki møw, ɑwile ógudhe. Kɑ kedh-ɑ ød Jwøng-ɑ Ácwɑ̈ɑ̈j be mɑ̈ddø. Keny-ɑ ɑ́rume, ɑkedhe gøle kɑ ócwöddø ki gïncɑm. 
2SA.12.21	Kɑ Debïd pyëj yi bɑ̈ngge kinni, “Á kipe ngø ɑ ɑ́göög kinøw? Keny-ɑ ɑ́nëën dhɑnhø yï ɑ́bɑ̈nyi cɑm, o yï ceg-ɑ ywøg. O ɑnɑn keny-ɑ ɑ́thøw dhɑnhø, yï ɑ́dhwödh kɑ yï ocyɑ̈mø.”
2SA.12.22	Alöggi Debïd kinni, “Keny-ɑ ɑ́nudd nyelthinh onëënø, yɑ ɑ́bɑ̈nyi cɑm kɑ yɑ pëgg-ɑ be ywøg, mɑ́ yɑ ɑ́rum kinni, ɑ́ men ɑ ngɑ̈nyii, pyëw Jwøng-ɑ Ácwɑ̈ɑ̈j ólɑ̈ɑ̈m mɑwɑnø kɑ nyelthinh wiye nëëne. 
2SA.12.23	De ɑnɑn keny-ɑ ɑ́rum dhɑnhø ki thøø, ɑ́ kipe ngø ɑ óbɑ̈nyɑ ki cɑm? Ócuggi dwöög wɑ̈g yi yɑn kì yij thøø? Yɑ ókedhi kun-ɑ di en cyɑ̈ng megø, de pɑ cuggi dwöög yïɑ.”
2SA.12.24	Kɑ Debïd Bɑtcebɑ̀ cyëge luge. Kɑ ge kedh-ɑ ød. Ayɑɑje këti kɑ onywølø ki wɑ̈d megø. Kɑ wɑ̈nɑni cɑg yi Debïd ɑ́ Sølømøn. Sølømøn ɑ́mɑɑr yi Jwøng-ɑ Ácwɑ̈ɑ̈j. 
2SA.12.25	Kɑ Nɑthɑn jɑltöng ör yi Jwøng-ɑ Ácwɑ̈ɑ̈j be kwøb kinni cɑɑg nyelthinh ɑ́ Yedidiyɑ̀ 
2SA.12.26	Yöɑb ɑ́nyïɑ̈ggi ki Rɑbɑ̀ kɑɑl-ɑ di rɑ̈ɑ̈dh Amön, kɑ ócyɑ̈ngø ki mɑgø yi en. 
2SA.12.27	Aödi Yöɑb yï Debïd ki ji møg köbbii kinni, “Yɑ ɑ́nyïɑ̈ggi ki tyëng Rɑbɑ̀, kɑ kɑ̈jj-ɑ nyi dwɑ̈ddi yi gen ki pï mɑgɑ. 
2SA.12.28	Anɑn kwɑny yɑy-ɑ kyeelø kɑ peej kɑɑlɑni o mɑg yi yïn, kipe ócölli nyingɑ keløg ɑ́ yɑn ɑ mɑgii!” 
2SA.12.29	Codhe, kɑ yɑy bëne cøng yi Debïd, ɑkedhe Rɑbɑ̀, ɑnyïɑ̈gge ki kɑɑlɑni, kɑ gø mɑge. 
2SA.12.30	Kɑ yɑ̈ɑ̈r wïj Mölek jwøøg gen kwɑny kì wïje yi Debïd. Kɑ cïb wïj Debïd. Yɑ̈rɑni bɑ dhɑb, o ree dɑ tigg mø ngewi gen teeg, pegi yɑ̈rɑni bɑ kïllì pyɑ̈r ɑ́dɑ̈g wïdɑ́bïj. Kɑ Debïd okɑ̈dø ki jɑmmì mø gïïr mø per gen teeg kì kɑɑlɑni. 
2SA.12.31	Kɑ cinggi tyëng kɑɑlɑni cïbe ki mocɑrr, kí kwërrì, kí dørrì, kɑ gï cïrre gwøg, geki gwøgi thob. Tyëng kɑ̈ddi Amön bënn ɑ́gögge gïn ni menɑni. Codhe, kɑ Debïd dwöög-ɑ Yerusɑlem ki yɑye.
2SA.13.1	Abcɑlöm wɑ̈d Debïd yïe ɑ́dɑ nyimen me myëër, me cwøl ɑ́ Tɑmɑr, o nyɑnɑni omɑɑrø yi Amnön wɑ̈d Debïd. 
2SA.13.2	Gø ɑ́mɑɑr en ki mendwøng, kɑ ceg ki kømi nɑ̈gø yi rumme, mɑ́ nyɑnɑni bɑ nyɑnɑjur, o yode teeg. 
2SA.13.3	Amnön wɑ̈d Debïd yïe ɑ́dɑ mɑ̈dh me wïje pel, me cwøl ɑ́ Yönɑdɑb, o bɑ wɑ̈d Cɑmɑ̀ ómï Debïd. 
2SA.13.4	Kɑ Amnön köbbi yi Yönɑdɑb kinni, “Ede dëlí ɑ kedhe e óthumø kinni nyirɑ̈dh? Á ngø ɑ rɑ̈mø kì pyëwí?”
2SA.13.4	Aköbbii yi Amnön kinni, “Tɑmɑr nyimï Abcɑlöm ówɑ̈ɑ, ɑ mɑɑr yi yɑn.”
2SA.13.5	Kɑ Amnön köbbi yi Yönɑdɑb kinni, “Göög e dhɑ̈y dëlí ceg-ɑ rɑ̈m, kɑ yï buddí. Keny-ɑ óbëën wïyí be këëmi yïn, köbbí kinni, ‘Yɑ kwɑjj-ɑ yïn, wiy Tɑmɑr nyiwɑ̈ɑ bëe, o yɑ thödhe ki gïncɑm. Wiy gïncɑm thɑl yi en kì bølɑ, o yɑ cɑɑm yi en.’ ” 
2SA.13.6	Codhe, kɑ Amnön ree løge ngɑn dële rɑ̈mø, ɑkedhe be buddø.
2SA.13.6	Kɑ këëm yi Rɑ̈dh Debïd, ɑköbbii yi Amnön kinni, “Yɑ kwɑjj-ɑ yïn, wiy Tɑmɑr bëe, o yɑ tɑ̈dde ki gïncɑm kì keny, o gø mëgge yɑn kiree.”
2SA.13.7	Kɑ Tɑmɑr cwööl yi Debïd kì gøldwøng, ɑköbbe gøn kinni, “Kedhí gøl Amnön, kɑ göggí ki gïncɑm.” 
2SA.13.8	Akedhe kunɑni kɑ Amnön yuude e budd-ɑ piny. Kɑ ókɑ̈bbø ki ɑwɑj kɑ gø pɑme ɑ́ kɑɑk, e bëëd ɑ keny nennii yi Amnön. Codhe, kɑ kɑɑk gø bule, 
2SA.13.9	kɑ gï kønye yij siniyɑ̀ kì bøli Amnön, o gï cɑme, de ɑ́cög e nuti cɑɑm en. 
2SA.13.10	Aköbbe Tɑmɑr kinni, “Kɑ̈ɑ̈l kɑɑk buti pyënɑ keny, kɑ yï bï cɑɑm yɑn.” Akwɑnye kɑɑk kɑ kedh-ɑ yïe. 
2SA.13.11	Cem e Tɑmɑr muuj-ɑ kɑɑk, kɑ gø mɑge, ɑköbbe gøn kinni, “Bïí buddi wɑ!”
2SA.13.12	Kɑ Tɑmɑr okööbø kinni, “Pɑth ómïɑ! Yɑ ko mød! Gïn ni men pɑ nyi gwøg kì Isrɑil, yï ko göög ki ɑyɑ̈ɑ̈r ni men! 
2SA.13.13	Wïjɑ ótïng yi yɑn kidï këti kì kelli ji? O yïn ø, yï koo ceg bëëdø yï nɑ dhëgg-ɑ yɑ̈rø kì Isrɑil? Yɑ kwɑjj-ɑ yïn köbbí rɑ̈dh, mɑ́ yɑ pɑ mɑ̈ɑ̈ne nywømø yi yïn.” 
2SA.13.14	De Amnön ɑ́dhɑ̈li lïngi kwøbbi Tɑmɑr. Tɑmɑr ɑ́tyɑm en, kɑ gø møde, mɑ́ e teeg kibøle.
2SA.13.15	Kɑ Amnön pyëwe mɑg yi mɑ̈ɑ̈nø ki Tɑmɑr ki menteg, kɑ mɑɑr-ɑ ɑ́mɑɑre gøn lod yi mɑ̈ɑ̈nø. Kɑ gø köbbe kinni, “Kedhí wɑ̈g!”
2SA.13.16	Kɑ Tɑmɑr okööbø kinni, “Pɑth! Ryem-ɑ ryeem yɑn èn rɑɑj, lod-ɑ gïn-ɑ ɑ́gwøg yi yïn ɑnɑn.”
2SA.13.16	De Amnön ɑ́bɑ̈nyi lïngi kwøbbe. 
2SA.13.17	Kɑ bɑ̈nge cwøle, ɑköbbe gøn kinni, “Kïdhí ngɑndhɑjø men wɑ̈g, nyiig kì butɑ, kɑ dhøg kɑl cyëëg.” 
2SA.13.18	Kɑ Tɑmɑr cøør wɑ̈g yi bɑ̈ngɑni, ɑcyëge kɑl.
2SA.13.18	Tɑmɑr ɑ́bëëd e rug-ɑ ɑ́ywödh me bɑ̈dde bɑ̈rrø; ɑ́ywödhh-ɑ ni menɑni ɑ nyi rug yi nyiirɑ̈dh møg-ɑ nuti nywømø. 
2SA.13.19	Kɑ Tɑmɑr ókɑ̈bbø ki búr këlø kɑ gø kïdhe wïje, kɑ ɑ́ywödhe men-ɑ ruge pyëde, kɑ ókedhø e okïïwø ki ywøg, cingge cïb en wïje. 
2SA.13.20	Kɑ Tɑmɑr köbbi yi Abcɑlöm ómen kinni, “Yï ɑ́mød yi Amnön! Kud ɑnɑn nyimïɑ. Nyelɑni bɑ ówöw. Pyëwí ko cïb ri møgɑni.” Kɑ Tɑmɑr pëgg-ɑ gøl ómen Abcɑlöm kì wɑ̈ye.
2SA.13.21	Møgɑni ɑ́lïngi yi Rɑ̈dh Debïd kɑ pyëwe órënyø ki mendwøng. 
2SA.13.22	Amnön bong gïjø mɑ ɑ́köbbii yi Abcɑlöm, ying-ɑ́ møg døj wɑlɑ̀ møg rijjø. De Amnön ɑ́mɑɑn en ki pyëwe, kiper ɑyɑ̈r-ɑ ɑ́gögge nyimen Tɑmɑr.
2SA.13.23	Kì bɑng runn ɑ́ryew, kɑ nyiirɑ̈dh bënn ryej yi Abcɑlöm, kì Bɑɑl Adhör, kì buti kɑɑl Eprɑim, kun-ɑ nyɑɑr yëyyi dyëge. 
2SA.13.24	Kɑ Abcɑlöm kedh-ɑ yï rɑ̈dh, ɑkööbe kinni, “Yëyyi dyëgi bɑ̈ngí ceg kɑ nyɑrø, yɑ kwɑjj-ɑ rɑ̈dh kinni kedhe geki bɑ̈ngge kun-ɑ ryeej gen yi bɑ̈nge.”
2SA.13.25	Kɑ Abcɑlöm köbbi yi Rɑ̈dh Debïd kinni, “Pɑth wɑ̈dɑ, wɑ pɑ kedh bënn, kipe yï ótor yi ngenyi kwɑnni ji.” Kɑ rɑ̈dh dyej yi Abcɑlöm, de rɑ̈dh nuti yïëyø ki kedhø, kɑ muuj-ɑ kwëngge.
2SA.13.26	Kɑ Abcɑlöm okööbø kinni, “Keløg yï pɑ kedh, wiy Amnön ówɑ̈ɑ kedhe ki wøn.”
2SA.13.26	Apëjji Rɑ̈dh Debïd kinni, “Kedh kɑ per ngø?” 
2SA.13.27	Kɑ Abcɑlöm pëgg-ɑ be kwɑjji rɑ̈dh, gïti kɑ ɑ́yïëy rɑ̈dh kinni kedh Amnön geki nyiirɑ̈dh bënn kun-ɑ cwöddi yi Abcɑlöm.
2SA.13.27	Abcɑlöm ɑ́gwøg-ɑ ryëj me dwøng; ryëny ni menɑni nyi theeg-ɑ rɑ̈dh. 
2SA.13.28	Kɑ Abcɑlöm jøge cege kinni, “Tidu Amnön. Keny-ɑ ónɑ̈ɑ̈gii yi møgø, wu óköbbi yi yɑn kinni, ‘Nɑ̈gu Amnön.’ Nɑ̈gu en kì bøli kenyɑni ceth! Wu ko böggi, mɑ́ yɑn ɑ ɑ́köbbi wun. Cwedu ri wun, wu ko böggi!” 
2SA.13.29	Codhe, kɑ Amnön nɑ̈g yi bɑ̈nggi Abcɑlöm, ni kɑ ɑ́ceg gen. Kɑ nyiirɑ̈dh kɑdh-ɑ kömi ógɑlli gen, kɑ ge órengø.
2SA.13.30	Kɑ wöödø wɑ̈nh-ɑ yï Debïd e nyiirɑ̈dh nudd ge ying-ɑ yöö kinni, “Nyiirɑ̈dh ɑ́nɑ̈g bënn yi Abcɑlöm! Bong ɑ́kyel mɑ ɑ́döng kì kelli gen.” 
2SA.13.31	Kɑ Rɑ̈dh Debïd dhwödh-ɑ mɑl, kɑ ógødhe pyëde ki rɑ̈ɑ̈m pyëwe, ɑleenge ree piny. Kɑ jøge møg-ɑ ɑ́ying kenyɑni ógudhi gen pyëëd gen bënn. 
2SA.13.32	De Yönɑdɑb wɑ̈d Cɑmɑ̀ ómï Debïd ɑ́kööb kinni, “Yï ko kööb wuö kinni bɑ nyiirɑ̈dh bënn ɑ ɑ́nɑ̈g. Pɑth, bɑ Amnön kete ɑ ɑ́nɑ̈g! Gïn ni menɑni ɑ́bëëd e omïdhø yi pyëw Abcɑlöm, kër-ɑ ɑ́mød Tɑmɑr nyimen yi Amnön. 
2SA.13.33	Yï ko yïëy wuö, kinni nyiirɑ̈dh thøø bënn. Bɑ Amnön kete ɑ ɑ́thøw.”
2SA.13.34	Kɑ Abcɑlöm opɑ̈ɑ̈rø kì bøli kenyɑni.
2SA.13.34	Kɑ jɑl-ɑ kurø kì wïj dörø ólïdhø ki ji mø gïïr mø kɑ̈ɑ̈l løøg kït tung-ɑ kyeelø. 
2SA.13.35	Kɑ Debïd köbbi yi Yönɑdɑb kinni, “Lïdhí, yɑ ɑ́kømm-ɑ dyër! Nyiirɑ̈dh obëënø!” 
2SA.13.36	Ri rumi Yönɑdɑb ki kwøb ceth, kɑ nyiirɑ̈dh ówɑ̈nhø ge óryeerø ki ywøg. Kɑ Debïd ólunyø ki ywøg geki jøge.
2SA.13.39	De keny-ɑ ɑ́rum Debïd ki ywøgi Amnön, kɑ kej Abcɑlöm ódwɑ̈ddø kì yïe ki mendwøng.
2SA.14.1	Kɑ yod yi Yöɑb wɑ̈d Dheruyɑ̀ kinni kej Abcɑlöm ɑ́dwɑ̈ddi kì yï Rɑ̈dh Debïd ki mendwøng. 
2SA.14.2	Kɑ Yöɑb öd-ɑ Tekoɑ̀ be dwɑɑyi ngɑndhɑjø me wïje pel. Kɑ ngɑnɑni köbbe kinni, “Gwøg rií yï nɑ ngɑn ceg ywøg. Kɑ muní kïdhí ki thølli kïjjø, kɑ yï ko gïïny ki møw, wɑlɑ̀ yëyyi wïjí ko pyëël. O yï nënní yï nɑ ngɑn me mɑɑg cyɑ̈ng mø gïïr e ywøg-ɑ thøø. 
2SA.14.3	Codhe, kɑ yï kedhí yï Rɑ̈dh Debïd, kɑ yï kööb kinnï.” Kɑ kwøbb-ɑ ókwøbe cïb dhøge yi Yöɑb.
2SA.14.4	Codhe, kɑ ngeti Tekoɑ̀ kedh-ɑ be kwøb ki rɑ̈dh. Ákedh kɑ wïje kuule piny ree bøødhe bøødhø kì bøli rɑ̈dh, kɑ gø mɑle, ɑkööbe kinni, “Køny yɑn, wuö rɑ̈dhɑ.”
2SA.14.5	Kɑ rɑ̈dh okööbø kinni, “Yïde?”
2SA.14.5	Kɑ okööbø kinni, “Yɑ bɑ ngɑn yïe bong jɑlø, jɑlgølɑ ɑ́thøw. 
2SA.14.6	Bɑ̈ngí yïe ɑ́dɑ wɑ̈dd ɑ́ryew, kɑ ge ónyïɑ̈ggø keti gen kì wɑg, o bong dhɑnhø me yiel gen. Kɑ nyel ɑ́kyel gøj yi nyel-ɑ kyeelø kɑ gø nɑ̈ge. 
2SA.14.7	Kɑ wɑddɑ bënn bï-ɑ yïɑ ge okööbø kinni, ‘Mëggí wøn nyel-ɑ ɑ́nɑ̈g ómen, o nɑ̈g yi wøn kipe kɑ ɑ́nɑ̈ge ómen, cɑgg wïj gølɑni pɑ̈ɑ̈dh.’ Wɑ̈dɑ menɑni en ɑ ɑ́döng kete, o keløg e onɑ̈gø yi gen, wïj gølɑ ceg-ɑ pɑ̈ɑ̈dhø, o nyingi jɑlgølɑ ceg-ɑ lɑ̈ɑ̈nyø kì kömi lɑ̈bø.”
2SA.14.8	Kɑ ngɑnɑni köbbi yi rɑ̈dh kinni, “Kedhí gølí, yɑ ómuujø ki cigg kiperí.”
2SA.14.9	Kɑ rɑ̈dh köbbi yi ngeti Tekoɑ̀ kinni, “Cɑ́y óying kömɑ wøki gøl wøn. Wɑ̈ɑ rɑ̈dh yïe bɑ̈r geki kwøme.”
2SA.14.10	Kɑ rɑ̈dh okööbø kinni, “Ngɑn-ɑ ópɑ̈nyi kwøb ki yïn cɑɑg ki muuj yɑn. O yï pɑ døøg yi en ki nywɑlø këti.”
2SA.14.11	Kɑ ngɑnɑni okööbø kinni, “Köngí ki nyingi Jwøgí, Jwøng-ɑ Ácwɑ̈ɑ̈j. O ngɑn-ɑ dwɑddi nɑ̈gi kej dhɑnhø cöge wɑ̈dɑ pɑ nɑ̈g yi en.”
2SA.14.11	Kɑ rɑ̈dh okööbø kinni, “Yɑn ɑ köngi èn ki nyingi Jwøng-ɑ Ácwɑ̈ɑ̈j, bong ngɑn-ɑ ónywɑl wɑ̈dí. Bong yëyi wïje men-ɑ ódëëm piny.” 
2SA.14.12	Kɑ ngɑnɑni okööbø kinni, “Bɑ̈ngí dɑ gïn dwɑdde kwøbø, yïn ɑ wɑ̈ɑ rɑ̈dh.”
2SA.14.12	Kɑ rɑ̈dh okööbø kinni, “Kööb!”
2SA.14.13	Codhe, kɑ ngɑnɑni okööbø kinni, “Gede jii Jwøk ɑ göggí gen ki bɑ̈jjø me ni men? Wɑ̈dí ɑ́cög e pɑ dwöög yi yïn kì pɑ̈l. Rií ɑ́cɑy yi yïn ɑnɑn ki møg-ɑ ɑ́kwøb yi yïn. 
2SA.14.14	Wɑ óthøw bënn. Wɑ nɑ pïg røyø, ɑ bong ngɑn nyi døøg gen ki tømø. Cɑgg ɑ́ Jwøk, dhɑnhø pɑ nyi dwööge mɑl, de rɑ̈dh dhɑnhø ócuggø dwöögø yi en kì yïnø. 
2SA.14.15	Wuö rɑ̈dh, møgɑni ɑ́kwøb yi yɑn kɑ per kɑ ɑ́göjji yɑn wɑ̈ɑ̈rø yi teedø! Arumɑ kinni, wiy yɑ kedhɑ be köbbi rɑ̈dh. Gïn-ɑ dwɑddi yi yɑn, ógwøg en mɑwɑnø. 
2SA.14.16	Ólïngø mɑwɑnø. Kɑ wø yiel yi en wøki wɑ̈dɑ kì cinggi tyëng-ɑ dwɑddii nɑ̈gø, o wø di mɑ̈ɑ̈n gen gïn-ɑ ɑ́mëggi wøn yi Jwøk. 
2SA.14.17	 Anɑn yɑ okööbø kinni, “Pyëwɑ ɑ́kwööj yi kwøbbi wɑ̈ɑ rɑ̈dh. Yï pɑ̈r ki wëywöni Jwøk, gïn-ɑ rɑj ki gïn-ɑ døj, ngɑ̈nyi yi yïn. Yï ókøny yi Jwøgí, Jwøng-ɑ Ácwɑ̈ɑ̈j!”
2SA.14.18	Codhe, kɑ Rɑ̈dh Debïd okööbø kinni, “Gïn-ɑ pëjjɑ yïn, ko kɑ̈nní yɑn.”
2SA.14.18	Kɑ ngɑnɑni okööbø kinni, “Pëjjí wuö, rɑ̈dhɑ.”
2SA.14.19	Kɑ rɑ̈dh okööbø kinni, “Yöɑb dɑ dhøge kì ri kwøb møg?”
2SA.14.19	Kɑ ngɑnɑni okööbø kinni, “Yï ómïdhi yi Jwøk, wuö rɑ̈dh, bong keny këjji. Yï kømm-ɑ dyër. Yɑ ɑ́köbb-ɑ yi Yöɑb i kwøbɑ møgɑni. 
2SA.14.20	Møgɑni ɑ́gwøg yi bɑ̈ngí Yöɑb kɑ per wili kwøb. De wɑ̈ɑ rɑ̈dh pɑ̈r ki wëywöni Jwøk, ɑ ngɑ̈nyi gïg-ɑ nyi cwöb kì piny bëne.”
2SA.14.21	Kɑ Yöɑb köbbi yi rɑ̈dh kinni, “Gïn-ɑ ɑ́kwøb yi yɑn ógwøg yi yɑn. Dwöög nyelthinh Abcɑlöm.”
2SA.14.22	Kɑ Yöɑb ree bøødhe bøli rɑ̈dh, kɑ gø mɑle, ɑkwënge rɑ̈dh. Codhe, ɑkööbe kinni, “Áyod yi yɑn dicyɑ̈ngtïn kinni pyëwí med ki yɑn, mɑ́ gïn-ɑ ɑ́kwɑjji yi yɑn ɑ́gwøg yi yïn.” 
2SA.14.23	Kɑ Yöɑb odhwödhø, ɑkedhe Gecur, kɑ Abcɑlöm kɑ̈ɑ̈le Yerusɑlem. 
2SA.14.24	De Rɑ̈dh Debïd ɑ́kööb kinni, “Töngi Abcɑlöm gøle. Nyingi wøn pɑ lidh yi wøn ki en.” Atöngi Abcɑlöm gøle, nyingi gen nuti liidh gen ki rɑ̈dh.
2SA.14.25	Bong jɑlø mɑ ɑ́bëëd e myër ni Abcɑlöm kì Isrɑil bëne, bong gïnrɑj kì ree cɑ̈gi kì tyele gïti wïje. 
2SA.14.26	Kenyi thumi run, yëyyi wïj Abcɑlöm nyi ceg yi en kɑ nyɑrø, mɑ́ ge nyi ceg-ɑ gwøg ge bɑ̈rrø, kɑ ge ópëngø. Kɑ̀ røm gen, ge nyi gwøg-ɑ gïn ni røthøl ɑ́bïj ki rumi kej kwër. 
2SA.14.27	Abcɑlöm yïe ɑ́dɑ wɑ̈dd ɑ́dɑ̈g ki nyɑndhɑjø ɑ́kyel. Nyingi nyɑre cwøl ɑ́ Tɑmɑr, o bɑ nyɑn me myëër cɑrø.
2SA.14.28	Kɑ Abcɑlöm obëëdø ki runn ɑ́ryew kì Yerusɑlem, e nyingi gen nuti liidh gen ki rɑ̈dh. 
2SA.14.29	Kɑ Yöɑb cwøl yi Abcɑlöm kinni o gø di öre yï rɑ̈dh, de Yöɑb ɑ́bɑ̈nyi bëën yïe. Kɑ cig-ɑ ödi yïe, kɑ cig-ɑ bɑ̈nyø. 
2SA.14.30	Kɑ Abcɑlöm bɑ̈ngge köbbe kinni, “Lïdhi wun, pwödhi Yöɑb ying-ɑ buti pwödhɑ, o yïe dɑ ceir kì yije. Kedh wun, kɑ rɑ̈b wun.” Codhe, kɑ pwödhi Yöɑb rɑ̈b yi bɑ̈nggi Abcɑlöm.
2SA.14.31	Adhwödh Yöɑb kɑ kedh-ɑ yï Abcɑlöm kì gøle, kɑ gø pyëje kinni, “Á kipe ngø ɑ rɑ̈ɑ̈b pwödhɑ yi bɑ̈nggí?”
2SA.14.32	Kɑ Abcɑlöm ólöggø kinni, “Lidh, yɑ ɑ́ödi yïí kinni o yï di örɑ yï rɑ̈dh, o di pyëjɑ kinni, ɑ́ kipe ngø ɑ ɑ́kɑ̈ɑ̈le yɑn kì Gecur. Di løg me lɑ̈w ke di bëëdɑ kì kunɑni! Anɑn wiy yɑ kedhɑ yï rɑ̈dh. Keløg yɑ røngø, wiy yɑ nɑ̈g yi en!”
2SA.14.33	Codhe, kɑ Yöɑb kedh-ɑ yï rɑ̈dh, ɑköbbe gøn kwøbbi Abcɑlöm. Acwøøl Abcɑlöm yi rɑ̈dh. Kɑ Abcɑlöm ree bøødhe piny kì bøli rɑ̈dh. Kɑ Abcɑlöm dööb kɑ̈w yi rɑ̈dh, kɑ gø nuume ki mër.
2SA.15.1	Codhe, ɑgöög Abcɑlöm ki yɑ̈y, kɑ ókɑ̈bbø ki kyënyì mø pyejji yɑ̈yɑni, kí jøg mø kwɑnni gen bɑ pyɑ̈r ɑ́bïj mø rïngi kì bøle. 
2SA.15.2	Abcɑlöm nyi møøl-ɑ dhø döri kɑɑl, kɑ ngɑn bï e kedh-ɑ yï rɑ̈dh be gøny nyi cwøle, o gø nyi pyëje kinni, “Yï kɑ̈ɑ̈l-ɑ kɑɑl ɑ́?” Kɑ ngɑnɑni nyii löggø kinni, “Bɑ̈ngí bɑ wɑ̈d kɑl ɑ́kyel kì kelli kɑ̈lli Isrɑil.” 
2SA.15.3	Kɑ nyi köbbi yi Abcɑlöm kinni, “Nënni gønyí bɑ dyër, de bong jɑngi burø mɑ ɑ́kwɑny yi rɑ̈dh kipe lidhi gønyí.” 
2SA.15.4	Kɑ Abcɑlöm nyi köbb-ɑ bøle kinni, “Keløg yɑ di kwɑny yɑn ɑ́ jɑngi burø kì pönhï, gønyyi ji di lidh yi yɑn kidøøj, kɑ ngɑɑn nyi mëggɑ gëe.” 
2SA.15.5	O kenyi göög jɑl-ɑ kööb gen e dwɑdd-ɑ mɑlii, kɑ cingge nyi rïïje yïe gø dööbe kööre, kɑ gø nyi nuume. 
2SA.15.6	Kɑ gïn ni menɑni nyi göggi tyëng Isrɑil bënn møg-ɑ bï yï rɑ̈dh be gøny yi Abcɑlöm. Kɑ tyëng Isrɑil pɑng yi Abcɑlöm ki gwøng ni menɑni.
2SA.15.7	Kì ri thumi runn ɑ́ngwen, ɑköbbi rɑ̈dh yi Abcɑlöm kinni, “Yɑ kwɑjj-ɑ yïn, wiy yɑ kedhɑ Kibrön. Yɑ dwɑdd-ɑ gwøgi wïj köng-ɑ ɑ́köngi yi yɑn kì bøli Jwøng-ɑ Ácwɑ̈ɑ̈j kì Kibrön. 
2SA.15.8	Mɑ́ bɑ̈ngí ɑ́köngi e nudd e obëëdø kì Gecur kinni, keløg Jwøng-ɑ Ácwɑ̈ɑ̈j yɑ dwøøge’ Yerusɑlem, Jwøng-ɑ Ácwɑ̈ɑ̈j mɑllɑ’ mɑllø kì Kibrön.”
2SA.15.9	Kɑ Abcɑlöm köbbi yi rɑ̈dh kinni, “Kedh ki mër.” Codhe, kɑ odhwödhø, ɑkedhe Kibrön. 
2SA.15.10	Kɑ Abcɑlöm öd-ɑ yï kɑ̈ddi Isrɑil bënn ki ji mø kööbø kinni, “Keny-ɑ ólïngu cwɑggi kɑng, kɑ wu ryeer wun kinni, ‘Abcɑlöm ɑ́jɑ̈ggi ɑ́ rɑ̈dh kì Kibrön!’ ” 
2SA.15.11	Jøg mø kwɑnni gen bɑ miy ɑ́ryew ɑ ɑ́kedh ki Abcɑlöm kì Yerusɑlem, ge ɑ́wɑ̈dh-ɑ cwølø yøw de bong gïn ngɑ̈nyi yi gen. 
2SA.15.12	Kɑ Abcɑlöm öd-ɑ be cwøli Akithöpel kì Gilø pɑɑ gen, kɑ̈ng-ɑ́ nudd e gwøg-ɑ gëëdhi. Akithöpel ɑ́bëëd ɑ́ jɑl tøg buri Debïd. Kɑ per Abcɑlöm ókedhø e ótëngø, kɑ ji óngënyø kì tunge.
2SA.15.13	Kɑ Debïd muuj ki wöödø kinni, “Jø Isrɑil ɑ́døøg tuung Abcɑlöm.”
2SA.15.14	Kɑ Debïd jøge møg-ɑ ying Yerusɑlem köbbe kinni, “Jwɑn wɑ dhwödhø! Ke pɑ pyew wɑ bong keny kɑ̈ɑ̈l yi wɑ yi Abcɑlöm. Jwɑni wɑ kipe wɑ ópïïd yi en kɑ tyëng Yerusɑlem nɑ̈ge.”
2SA.15.15	Kɑ köbbi yi jøge kinni, “Gïn-ɑ kwøb yi yïn, en ɑ gwøg yi wøn.” 
2SA.15.16	Kɑ rɑ̈dh ókedhø geki tyëng gøle bënn, de ɑ́wïy ki mɑ̈nn-ɑ ɑkwɑnyy pyɑ̈rø, o ge kor gen gøldwøng.
2SA.15.17	Rɑ̈dh ɑ́dhwödh geki jie bënn ki tyel, kɑ ge ócungø kì kɑl megø me lɑ̈wi. 
2SA.15.18	Bɑ̈nggi rɑ̈dh ɑ́pöödh bënn, kɑ jøkor, kí teen-ɑ ɑ́kɑ̈ɑ̈l Gɑd bënn opödhø geki jøg-ɑ ɑ́lug bɑnge gɑ miy ɑ́bïkyel. 
2SA.15.19	Kɑ Itɑy pënyi gen, köbbi yi rɑ̈dh kinni, “Á kipe ngø ɑ kedh thyew kí wøn? Døøg kɑ wu bëëd wun ki rɑ̈nh-ɑ nyɑ̈n, mɑ́ yï bɑ wɑ̈d jur megø, o yï ɑ́ceg kɑ cyëëd yïnø kì pödhi wun. 
2SA.15.20	Yï ɑ́bï-ɑ kì ɑ́wɑ̈ɑ̈ èn, o yï cigi wøn göjji twɑ̈lø kí wøn tïn, o men-ɑ́ keny-ɑ kedhi yi yɑn kwïj yi yɑn? Døøg, kɑ jií dwøøg, wu ókor yi Jwøng-ɑ Ácwɑ̈ɑ̈j.”
2SA.15.21	Kɑ mø rɑ̈dh løøg yi Itɑy kinni, “Yɑn ɑ köngi èn ki nyingi Jwøng-ɑ Ácwɑ̈ɑ̈j, ɑ Nëënø, geki wɑ̈ɑ rɑ̈dh, keny-ɑ kedhi yi wɑ̈ɑ rɑ̈dh, ying-ɑ́ keny yije thøw, wɑlɑ̀ keny nëën, bene keny-ɑ kedhi yi bɑ̈ngí!” 
2SA.15.22	Aköbbi Itɑy yi Debïd kinni, “Døj! Pödhí bølí!” Codhe, kɑ Itɑy kwɑɑr Kit pödh-ɑ bøle geki jøge, kí ji-ɑ kɑ̈lli yi gen bënn. 
2SA.15.23	Kɑ myërrɑni óywöngø keny-ɑ ɑ́bëën yɑye ceg-ɑ pödhø. Kɑ dhøg Kidrön bɑ̈ɑ̈n yi rɑ̈dh, kí yɑye kí bɑnge, kɑ ge töng-ɑ pɑ̈l.
2SA.15.24	Ókwërø Dhɑdök ɑ́bëëd e nud geki Kwɑrri Leebì ge kɑ̈ll-ɑ Sɑnduug Cigg. Gø ɑ́cïb gen piny, kɑ ocögø gø pɑ tïng yi gen gïti keny-ɑ ɑ́thumi ji ki bëën wɑ̈g kì kɑɑl. Abiyɑthɑr ɑ́bï wɑ̈g kì kɑɑl thyew. 
2SA.15.25	Kɑ Dhɑdök köbbi yi rɑ̈dh kinni, “Dwøøg Sɑnduug Ciggi Jwøk kɑɑl. Keløg pyëw Jwøng-ɑ Ácwɑ̈ɑ̈j med ki yɑn, yɑ ódwööge be lidhii cyɑ̈ng megø, kɑ keny-ɑ bëëde lidhɑ. 
2SA.15.26	De keløg e ódi kwøb kinni, ‘Yï pɑ dwɑddi yi yɑn.’ Bong gïn ying yïɑ, wiy gwøge gïn-ɑ dwɑdde göggi yɑn.” 
2SA.15.27	Aköbbi ókwërø Dhɑdök yi rɑ̈dh kinni, “Døøgu kɑɑl wuki Abiyɑthɑr, kí wɑ̈ddi wun ryeet, ɑ løg Akimɑɑdh wɑ̈dí geki Yönɑthɑn wɑ̈d Abiyɑthɑr. 
2SA.15.28	Yɑ óyïdø kì dhø pɑ̈l, gïti keny-ɑ óyïddɑ ki yïth kì yï wun.” 
2SA.15.29	Codhe, kɑ Sɑnduug Cigg dwøøg kɑɑl yi Dhɑdök geki Abiyɑthɑr, kɑ ge obëëdø kì kɑɑl kunɑni.
2SA.15.30	Kɑ Debïd kedh-ɑ wïj Kïti Dhetun e cyɑ̈dhi e óywöngø, wïje kum en, tyelle bong wɑr. Kɑ tyëng-ɑ cyɑ̈dhi ki en bënn kedh-ɑ bɑnge ge óywöngø wɑ̈thi gen kum gen. 
2SA.15.31	Kɑ Debïd köbbi kinni i Akithöpel rëbø ki Abcɑlöm, ɑkwɑ̈jje kinni, “Yïn ɑ Jwøng-ɑ Ácwɑ̈ɑ̈j wiy Akithöpel gööge e pɑ nyi løøg dyër.”
2SA.15.32	Keny-ɑ ɑ́wɑ̈dhi Debïd wïj kït, keny-ɑ nyi mɑlli Jwøk, ɑyuude Kucɑy jɑl Arkì mɑ̈dhe kenyɑni, ógudhe pyëëd en, o wïje kïdh en ki tør. 
2SA.15.33	Kɑ köbbi yi Debïd kinni, “Keløg yï ókedhø ki yɑn, yɑ pɑ lwɑ̈ng yi yïn ki kønyø. 
2SA.15.34	De yɑ ócuggø kønyø yi yïn ke døøg kɑɑl, kɑ Abcɑlöm köbbí kinni, ‘Yï ógöggi yi yɑn ki pyëw ɑ́kyel ni kɑ ɑ́göggɑ wïyí.’ Kɑ rií pɑ̈nyí kidøøj ki pyemi møg-ɑ nyi løøg yi Akithöpel. 
2SA.15.35	Ókwërø Dhɑdök, geki Abiyɑthɑr óbëëd ge nud kì kenyɑni, nyi köbbí gen møg-ɑ nyi lïngi yi yïn kì gøldwøng. 
2SA.15.36	Wɑ̈ddi gen, ɑ løg Akimɑɑdh wɑ̈d Dhɑdök geki Yönɑthɑn wɑ̈d Abiyɑthɑr nud kì buti gen, nyi öru gen yïɑ, o yɑ nyi köbbi yi gen ki gïg-ɑ nyi lïngi yi wun bënn.”
2SA.15.37	Codhe, kɑ Kucɑy mɑ̈ɑ̈dh Debïd døøg-ɑ kɑɑl, kedh Abcɑlöm wɑ̈dh-ɑ kɑɑlɑni.
2SA.16.2	Apyëjii yi Rɑ̈dh Debïd kinni, “Gïg-ɑk bënn bɑ møg gwøøg ngø yi yïn?”
2SA.16.2	Alöggi Dhiibɑ̀ kinni, “Aderr bɑ møg kömi gen ócyɑ̈dhi yi gølí, ópùn geki nywøli yenh bɑ møg cɑm yi jøgí, o møgø bɑ men-ɑ ómɑdh yi gen keny-ɑ ópïd gen kì yij pɑ̈l.”
2SA.16.3	Alöggi Dhiibɑ̀ kinni, “Ying-ɑ Yerusɑlem, mɑ́ e orumø kinni lɑni kweye, Rɑ̈dh Cɑul ódöggii dicyɑ̈ngtïn yi tyëng Isrɑil.”
2SA.16.4	Kɑ rɑ̈dh okööbø kinni, “Jɑmm-ɑ ɑ́bëëd gɑ mø Mepiböceth bënn bɑ møgí.”
2SA.16.4	Kɑ Dhiibɑ̀ ólöggø kinni, “Yɑ bɑ bɑ̈ngí, wiy pyëwí cöge e med ki yɑn!”
2SA.16.5	Keny-ɑ ɑ́wɑ̈dhi Debïd Bekurïm, kɑ jɑl gøl Cɑul me cwøl ɑ́ Cimeì wɑ̈d Gerɑ̀ bï-ɑ yïe e kɑ̈ɑ̈l-ɑ kɑɑlɑni, e gwɑdd-ɑ Debïd. 
2SA.16.6	Kɑ Cimeì ócɑ̈gø ki bɑ̈lli Debïd geki jøg-ɑ cyɑ̈dhi ki Debïd, o Debïd kwï jöddi linye ying-ɑ wïj kyëje møøgø ying-ɑ wïj cɑɑme. 
2SA.16.7	Cimeì ɑ́kööb e ceg-ɑ gwɑ̈dø kinni, “Kedh! Kedh! Jɑlnɑ̈g ki ji! Ámuddi ji! 
2SA.16.8	Yï ɑ́kwɑny-ɑ lɑwi Cɑul, o ɑnɑn yï ɑ́cɑy yi Jwøng-ɑ Ácwɑ̈ɑ̈j cyee kipe remmi ji-ɑ ɑ́nɑ̈g yi yïn kì gøl Cɑul. Lɑwí ɑ́mëggi wɑ̈dí Abcɑlöm yi Jwøng-ɑ Ácwɑ̈ɑ̈j, yï ɑ́gɑ̈g cyee, jɑlnɑ̈g ki ji!”
2SA.16.9	Kɑ rɑ̈dh köbbi yi Abicɑy, ɑ meye cwøl ɑ́ Dheruyɑ̀ kinni, “Ede ɑ wëggí gwɑddi yïn ni men wuö? Wiy yɑ kedhɑ yïe, o wïje ngulɑ wɑ̈g!”
2SA.16.10	Kɑ Abicɑy geki ómen Yöɑb köbbi yi rɑ̈dh kinni, “Menɑni pɑth ki gwøøg wun wɑ̈ddi Dheruyɑ̀. Keløg yɑ ɑ́gwɑddi yi en e óköbb-ɑ yi Jwøng-ɑ Ácwɑ̈ɑ̈j, ɑ́ men ɑ cuggi pëjjø kinni ede ɑ gööge kinøw?” 
2SA.16.11	Kɑ Debïd, Abicɑy geki jøge bënn köbbe kinni, “Men-ɑ́ wɑ̈dɑ ɑ dwɑddi nɑ̈gi yɑn, de wude ki wɑ̈d gøl Ben Yɑmïn men? Wiy gwɑ̈de, mɑ́ e ɑ́köbb-ɑ yi Jwøng-ɑ Ácwɑ̈ɑ̈j. 
2SA.16.12	Cɑni wɑngɑ ólidh yi Jwøng-ɑ Ácwɑ̈ɑ̈j mɑwɑnø. Kɑ rɑ̈ny-ɑ ɑ́lɑ̈mme yɑn løg gyëdh yi Jwøng-ɑ Ácwɑ̈ɑ̈j.” 
2SA.16.13	Codhe, kɑ Debïd geki jøge opödhø ki yuu gen. Kɑ Cimeì ócyɑ̈dhø e kɑ̈ll-ɑ wïj kwøømø, wïje pɑ̈ɑ̈r en ki gen, gï bɑ̈lle’ bɑ̈llø ki tuggì, kɑ tør nyi kwøøre yï gen. 
2SA.16.14	Rɑ̈dh geki jøge bënn ɑ́wɑ̈dhi kömi Nɑm Urdun ge pïdø, codhe ɑywööm gen kì kunɑni.
2SA.16.15	Kɑ Abcɑlöm geki tyëng Isrɑil bënn møg-ɑ cyɑ̈dhi ki en, wɑ̈dh-ɑ Yerusɑlem. Akithöpel ɑ́cyɑ̈dhi kɑ gen. 
2SA.16.16	Kucɑy jɑl Arkì, mɑ̈ɑ̈dh Debïd keny-ɑ ɑ́yïddi gen ki Abcɑlöm, kɑ ceg-ɑ ryeerø kinni, “Rɑ̈dh ókwöömø! Rɑ̈dh ókwöömø!”
2SA.16.17	Apyëjii yi Abcɑlöm kinni, “Wu ɑ́ceg-ɑ dɑ̈ngø wuki Debïd mɑ̈dhí? Yïde ɑ bɑɑny kedhø wuki en?”
2SA.16.18	Alöggi Kucɑy kinni, “Yɑ kedh kɑ per ngø? Yɑ ying-ɑ kömi ngɑn-ɑ ɑ́myeg yi Jwøng-ɑ Ácwɑ̈ɑ̈j, eni ngɑn-ɑ ɑ́myeg yi ji møg, geki tyëng Isrɑil bënn. Yɑ óbëëdø kì butí. 
2SA.16.19	Yɑ di gögg-ɑ men cøn, keløg e pɑth ki wɑ̈d wɑ̈ɑ? Yï göggɑ’ göggø ni kɑ ɑ́göggɑ wïyí.”
2SA.16.20	Codhe, kɑ Abcɑlöm ree luge Akithöpel, ɑpyëje gøn kinni, “Wɑ ɑ́wɑ̈nhi keny ɑnɑn, yï rømm-ɑ ngø ɑ døøj ki gwøgø yi wɑ?”
2SA.16.21	Aköbbi Abcɑlöm yi Akithöpel kinni, “Kedh, kɑ yï buddí ki mɑ̈nn møg-ɑ bɑ ɑkwɑnyyi wïyí møg-ɑ ɑ́wiye gøldwøng. O yod yi ji bënn kì Isrɑil kinni wu ɑ́mɑ̈ni ki wïyí, o ji-ɑ bɑngí tëngi gen.” 
2SA.16.22	 Codhe, kɑ Abcɑlöm guddi ki kemɑ̀ kì wïj óthɑɑng ød kì gøldwøng. Kɑ Abcɑlöm nyi kedh-ɑ be buddø ki ɑkwɑnyyi wïye kì yij kemɑni, o onennø yi dhɑnhø bëne.
2SA.16.23	Møg-ɑ nyi kwøb yi Akithöpel ɑ́bëëd ge nyi ceg kɑ yïëyø bënn, kì yethi cyɑ̈nggɑni, de ge nɑ møg-ɑ ókwøb-ɑ yi Jwøk. Bene kër-ɑ ɑ́bëëd kwøb ɑgɑk, kì yï Debïd geki Abcɑlöm; dhøg Akithöpel pɑ nyi pyem yi gen.
2SA.17.1	Kɑ Abcɑlöm köbbi yi Akithöpel kinni, “Wiy yɑ kɑ̈bbɑ ki jøg-ɑ cwøw ɑ́lïp pyɑ̈rø wïdɑ́ryew, o yɑ kedhɑ bɑng Debïd tïn kì wɑ̈r. 
2SA.17.2	O yɑ pɑ̈ɑ̈rɑ köme kɑ̈ng-ɑ nudd e pïdø, pyëwe ngɑnyø. Óbwøg kɑ jøge bënn órengø, o yɑ ónɑ̈gɑ rɑ̈dh kete. 
2SA.17.3	Codhe, o ji bënn döggɑ yïn. Thøwi ngɑnɑni wɑng-ɑ dwöögi ji bënn yïí, bong gïnrɑj men ɑ ókedhi ri ji.” 
2SA.17.4	Kɑ Abcɑlöm geki jøgdøngi Isrɑil, møgɑni lidh gen ge nɑ dyër.
2SA.17.5	Kɑ Abcɑlöm okööbø kinni, “Cwølu Kucɑy jɑl Arkì, o møg-ɑ kwøbe lony yi wɑ ki lïngø thyew.” 
2SA.17.6	Kɑ Kucɑy kedh-ɑ yï Abcɑlöm. Kɑ köbbi yi Abcɑlöm kinni, “Møg-ɑ ɑ́köbbi wøn yi Akithöpel ek: Kɑ̈l wøn bɑng dhøge? Keløg wø pɑ kɑ̈l bɑng dhøge, kwøb møgí.”
2SA.17.7	Alöggi Kucɑy kinni, “Møg-ɑ ɑ́kwøb yi Akithöpel dicyɑ̈ngtïn pɑ døøj. 
2SA.17.8	Ngɑ̈nyi yi yïn kinni Debïd wïyí, geki jøge bɑ yɑɑg teg ki liny, o ge keej ni mɑɑdh ngur men nywøle ókɑ̈ɑ̈lø kì yïe. Wïyí bɑ jɑl me ngɑ̈ny yëthi liny, o pɑ nyi buddi kì kej ɑ́kyel geki jøliny kì wɑ̈r. 
2SA.17.9	Kɑ̀ kööb wɑ ɑnɑn, rum pɑ̈ni yij órøngi kït, wɑlɑ̀ pɑ̈ni keny me pɑ yodii. Ke kwöngi wïyí ki pɑ̈ɑ̈r kömi yɑyí, ngɑn lïngi møgɑni ceg-ɑ kwøb kinni yɑɑy Abcɑlöm ɑ́tyɑm yi Debïd. 
2SA.17.10	Kɑ jøg-ɑ pëddi tegø obwøgø, jøg-ɑ teg ni ngurrì ceg-ɑ bwøgø, mɑ́ Isrɑil bëne ngɑ̈ny wøw kinni wïyí geki jøge bɑ jöddi liny mø teg. 
2SA.17.11	Møg-ɑ köbbɑ yïn bɑ kinni, cøng yɑɑy Isrɑil bëne, cɑg kì tuung gïti tung-ɑ kyeelø, ge gïïr ni tør, kɑ ge peej yij liny yi yïn kirií ceth. 
2SA.17.12	Debïd ceg yi wɑ kɑ yodø kì keny-ɑ bëëde, o wɑ ceg wɑ ì jɑɑj kì kömi gen ni bøy kenyi kume rij piny, o thøwe ki jøge bënn, bong ngɑn bodh kì ri gen. 
2SA.17.13	O keløg e yömm-ɑ kɑɑl, Isrɑil ceg-ɑ kedhø bëne. Kɑ kɑɑlɑni cøøre piny yij tör, kɑ keje odöngø ɑ́ ryɑng.”
2SA.17.14	Kɑ Abcɑlöm geki jø Isrɑil bënn okööbø kinni, “Møg-ɑ ɑ́kwøb yi Kucɑy lɑ̈w kibøli mø Akithöpel.” Árum ki cïbø yi Jwøng-ɑ Ácwɑ̈ɑ̈j kinni o møg-ɑ døøj ɑ ɑ́kwøb yi Akithöpel cög gen ge pɑ gwøg, o ryɑ̈g pɑ̈dhe kömi Abcɑlöm.
2SA.17.15	Codhe, ɑköbbi ókwërø Dhɑdök geki Abiyɑthɑr yi Kucɑy ki møg-ɑ ɑ́köbbe Abcɑlöm geki tyëng Isrɑil, kí møg-ɑ ɑ́kwøb yi Akithöpel. 
2SA.17.16	Akööb Kucɑy kinni, “Pyew wun ɑnɑn, jwɑnu ödi yï Debïd ki wöödø, kinni nïnne løøg nɑm tïn. O cöge e pɑ mɑg kɑ nɑ̈g geki jøge.”
2SA.17.17	Yönɑthɑn wɑ̈d Abiyɑthɑr geki Akimɑɑdh wɑ̈d Dhɑdök ɑ́bëëd ɑ Enrögel, o ge nyi muuj wöödø yi nyɑnthinh mɑ bɑ̈ng, o wöönɑni nyi lony gen ki muuj Rɑ̈dh Debïd. Mɑ́ ge ɑ́bëëd ge óböggø ki lidhø ge kedh-ɑ kɑɑl. 
2SA.17.18	Kɑ ge lidh yi nyel me thiinh, ɑkedhe be köbbi Abcɑlöm, ɑjwɑn gen dhwödhø kɑ ge kedh-ɑ gøl jɑl megø kì Bekurïm. Jɑlɑni yïe ɑ́dɑ yith kì gøle, codhe kɑ ge yedh-ɑ yij yiinhɑni. 
2SA.17.19	Kɑ wïj yith kum yi cï jɑlɑni, kɑ wïje këdhhe ki byel, o ge cög ge pɑ yod. 
2SA.17.20	Kɑ jøgi Abcɑlöm kedh-ɑ gølɑni, kɑ ngɑnɑni pyëj gen kinni, “Ágøne Akimɑɑdh geki Yönɑthɑn?”
2SA.17.20	Kɑ ge köbbi yi ngɑnɑni kinni, “Ge ɑ́löddi wɑ̈g kì yij dhøg.”
2SA.17.20	Ayɑ̈ɑ̈b gen, kɑ Akimɑɑdh geki Yönɑthɑn ocögø gï pɑ yod yi gen, ɑdøøg gen Yerusɑlem. 
2SA.17.21	Keny-ɑ ɑ́døøg jø Abcɑlöm, ɑyïnhi Akimɑɑdh wɑ̈g geki Yönɑthɑn kì yij yith. Akedh gen kɑ Rɑ̈dh Debïd köbbi gen. Kɑ löbbi yi gen ki gïn-ɑ ɑ́dwɑddi gwøgø yi Akithöpel, codhe ɑköbbi gen rɑ̈dh kinni, “Pyeew, jwɑn kedhi løøg nɑm.” 
2SA.17.22	Acɑ̈gi Debïd geki jøge ki bɑ̈ɑ̈ni Nɑm Urdun. Kɑ ge wɑ̈dh-ɑ wɑ̈g bënn kì ri tɑ̈ri piny.
2SA.17.23	Keny-ɑ ɑ́lïdhi Akithöpel kinni kwøbbe ɑ́bɑny, ɑtwööje sïrïj kömi ɑdere, kɑ kedh-ɑ kɑɑl-ɑ ɑ́nywølii ki ɑdere. Kɑ ɑ́rume gwiri jɑmme, ɑngɑbe ree. Kɑ koony kelli lɑ̈bbi tyëng gøl gen.
2SA.17.24	Keny-ɑ ɑ́bɑ̈ɑ̈n Nɑm Urdun yi Abcɑlöm geki yɑɑy Isrɑil, Debïd rum wɑ̈dhi Mɑɑ̈nɑim geki jøge. 
2SA.17.25	Amɑsɑ̀ ɑ ɑ́cïb kej Yöɑb yi Abcɑlöm ɑ́ pënyi liny. Amɑsɑ̀ bɑ wɑ̈d jɑl me cwøl ɑ́ Yether kwɑɑr Icmɑil. En ɑ ɑ́nywøm Abigɑil nyɑɑr Nɑkɑc, o Abigɑil bɑ nyimï Dheruyɑ̀ meyi Yöɑb. 
2SA.17.26	Kɑ Abcɑlöm geki yɑɑy Isrɑil gudd-ɑ piny Gilyɑd ki kemmi gen.
2SA.17.27	Keny-ɑ ɑ́wɑ̈dhi Debïd Mɑɑ̈nɑim, ɑkedhi Cöbì wɑ̈d Nɑkɑc, jɑl Rɑbɑ̀ kì piny Amön yïe, kí Mɑkir wɑ̈d Amiel kì Lödebɑr, kí Bɑrdhilɑy jɑl Rögelïm kì piny Gilyɑd. 
2SA.17.28	Ge ɑ́bï yï Debïd ge ókɑ̈ddø ki pënn-ɑ nyi buud, kí tɑ̈mmì, kí puggì, kí gemè, kí ceir, kí møng-ɑ búr, kí pulø, kí ɑ́dɑs, kí byel ɑgïny. 
2SA.17.29	Kí møøw kïc, kí møøw bwöbø, kí dyëg, kí cɑɑg dhyɑng. Gïgɑni ɑ́kɑ̈ɑ̈l yi gen gɑ møg cɑm yi Debïd geki jøge, mɑ́ ge ngɑ̈ny wøw kinni Debïd geki jøge óbëëd ge ómɑgø yi kɑ̈j, o ge ódhɑ̈rø yi röödhø kì yij pɑ̈l.
2SA.18.1	Kɑ Rɑ̈dh Debïd jøge cønge kej ɑ́kyel, ɑpɑ̈nge gïn gɑ ɑkudd mø yethi gen di ji ɑ́lïp, møøgø dɑ miyø, kɑ wɑ̈thi gen cïbe ki pëjji liny. 
2SA.18.2	Codhe, ɑöre gïn wɑ̈g gɑ kɑ̈dd ɑ́dɑ̈g. Kɑ̈ddɑni pyejj-ɑ yi Yöɑb, kí Abicɑy ómï Yöɑb, kí Itɑy jɑl Gɑth, e men kwøll-ɑ kɑɑle. Kɑ rɑ̈dh jøge köbbe kinni, “Yɑ ceg-ɑ kedhø kí wun.”
2SA.18.3	Kɑ jøgɑni okööbø kinni, “Yï pɑ kedh ki wøn. Bong per wøn kì yï tyëngmɑ̈ɑ̈nø ke cyeddi wøn, cɑgg budi wøn nɑ̈g yi gen, de yï pɑ̈r kɑ ji ɑ́lïp pyɑ̈rø kì kelli wøn. Lɑ̈w keløg yï pëgg-ɑ kɑɑl keny, o wø óceg ki kønyø yi yïn.”
2SA.18.4	Alöggi rɑ̈dh kinni, “Yɑ ógwøg gïn-ɑ nenni yi wun e døøj.” Codhe, kɑ rɑ̈dh ócungø kì dhø döri kɑɑl e nenn-ɑ linye kɑ̀ kedhe wɑ̈g ɑ́ ɑkuddi miyø kí ɑkuddi ɑ́lïp. 
2SA.18.5	Kɑ Yöɑb, kí Abicɑy, kí Itɑy ceg yi Debïd kinni, “Ko di gïnrɑj me göggu nyelthinh Abcɑlöm. Kipe pyëwɑ óngɑny.” Kɑ ji bënn olïngø ki ciggi Debïd kiper Abcɑlöm.
2SA.18.6	Kɑ yɑɑy Debïd kedh-ɑ thïm Eprɑim be nyɑɑg ki Isrɑil. 
2SA.18.7	Kɑ Isrɑil tyɑm yi jø Debïd ki tyɑmø me rɑj. Kelli Isrɑil ɑ́nɑ̈gi ki ji ɑ́lïp pyɑ̈r ɑ́ryew dicyɑ̈ngɑni. 
2SA.18.8	Kɑ liny tɑɑy-ɑ kelli myërr. Ji-ɑ ɑ́thøw kì yij thïm kì cyɑ̈ngɑni, ngenyø kibøli møg-ɑ ɑ́nɑ̈g yi pilø.
2SA.18.9	Kɑ Abcɑlöm órøømø ki jø Debïd kì yij liny. Abcɑlöm ɑ́cyɑ̈dh ɑ kömi ógɑlø. Kɑ ógɑlø kɑ̈l-ɑ thɑ ɑ̈r me dwøng, kɑ wïj Abcɑlöm mɑg yi ɑ̈r, kɑ ógɑlø opödhø. Adöng Abcɑlöm e óryërø. 
2SA.18.10	Kɑ lidh yi jɑl ɑ́kyel kì kelli jø Debïd, ɑkedhe be köbbi Yöɑb kinni, “Abcɑlöm ɑ́lidh yi yɑn e óryërø kì ri ɑ̈r.”
2SA.18.11	Kɑ jɑl-ɑ ɑ́köbbii gø köbbe kinni, “Keløg e liidh yïn, ede ɑ bɑɑnyí ki nɑ̈gø ceth? Yï di nëngi yi yɑn ki ngyëny ɑ́tegg pyɑ̈rø, kí wëëni ɑ́kyel.”
2SA.18.12	Kɑ Yöɑb köbbi yi jɑlɑni kinni, “Cɑgg yɑ nëngi yi yïn ki ngyëny ɑ́tegg ɑ́lïp, cingɑ pɑ di tïnggɑ wɑ̈d rɑ̈dh. Rɑ̈dh ɑ́lïngi yi wøn keny-ɑ ɑ́cege yïn, wuki Abicɑy kí Itɑy kinni, ‘Ko di gïnrɑj me göggu nyelthinh Abcɑlöm kipe pyëwɑ óngɑny.’ 
2SA.18.13	Keløg ciggi rɑ̈dh di pyem yi yɑn, kɑ Abcɑlöm nɑ̈gɑ, rɑ̈dh di lïng, o yɑ pɑ di køny yi yïn ki gøny.”
2SA.18.14	Akööb Yöɑb kinni, “Yɑ pɑ tyëg piny yɑ opëmø ki yïn.” Akɑ̈bbe ki tøngg ɑ́dɑ̈g, kɑ gï këële ɑ́ngɑni Abcɑlöm e óryërø kì ri ɑ̈r e onëënø. 
2SA.18.15	Codhe, kɑ Abcɑlöm cööb yi ji pyɑ̈rø kì kelli jø Yöɑb, kɑ gø nɑ̈g gen.
2SA.18.16	Codhe, ɑkoodh kɑng yi Yöɑb, kɑ liny ódwöögø kì kun-ɑ ɑ́cyëddi gen ki Isrɑil. 
2SA.18.17	Akwɑny gen Abcɑlöm kɑ gø kïdhi gen yij bur me ludhø kì yij thïm. Kɑ burɑni köme röri gen ki kïttì mø gïïr. Kɑ tyëng Isrɑil órengø, men reng-ɑ gøle kì wɑ̈ye.
2SA.18.18	Abcɑlöm kɑ̈ng-ɑ ɑ́bëëde e onëënø, ree ɑ́gëdde ki lyel kì yij Töör Rɑ̈dh, mɑ́ yïe bong wɑ̈de me nyinge ócöllii. Acɑge lyelɑni ki nying-ɑ cwøllii gïti dicyɑ̈ngtïn, ɑ́ lyeel Abcɑlöm.
2SA.18.19	Codhe, ɑköbbi Yöɑb yi Akimɑɑdh wɑ̈d Dhɑdök kinni, “Wiy yɑ rengɑ o yɑ köbbɑ wöön-ɑ med èn rɑ̈dh, kinni rɑ̈dh ɑ́yiel yi Jwøng-ɑ Ácwɑ̈ɑ̈j ki tyëng-ɑ mɑɑnii.”
2SA.18.20	Kɑ Yöɑb okööbø kinni, “Pɑth, dicyɑ̈ngtïn yï pɑ kedhi be kɑ̈li wöödø. Yï ókedh cyɑ̈ng megø, de pɑth ki dicyɑ̈ɑ̈ng, mɑ́ e bɑ wɑ̈d rɑ̈dh ɑ ɑ́thøw.” 
2SA.18.21	Codhe, ɑköbbe wɑ̈d Kuc kinni,
2SA.18.22	De Yöɑb ɑ́cigi köbbø yi Akimɑɑdh wɑ̈d Dhɑdök kinni, “Cwɑggɑ bong gøn ki gïn-ɑ ócwöb, wiy yɑ rengɑ be kɑ̈li wöödø thyew.”
2SA.18.22	Apyëjii yi Yöɑb kinni, “Yï rengi kɑ per ngø wɑ̈dɑ? Bong köögi men-ɑ óyod yi yïn kiper wöönɑni.”
2SA.18.23	Kɑ Akimɑɑdh okööbø kinni, “Yɑ ceg-ɑ rengø ceth.”
2SA.18.23	Akööb Yöɑb kinni, “Adɑ́ rengí.” Codhe, ɑrengi Akimɑɑdh e bødh-ɑ thwørø kì kömi Nɑm Urdun, kɑ wɑ̈d Kuc yöme.
2SA.18.24	Debïd ɑ́bëëd e ying-ɑ thɑ ɑkɑnø kì dhø döri kɑɑl. Kɑ jɑl-ɑ kurø kì wïj ɑkɑni dhø dörø, kedh-ɑ wïj döri kɑɑl, ɑtïnge wïje, kɑ ólïdhø ki dhɑnhø me rïngi kete. 
2SA.18.25	Alënge dhøge jøg-ɑ piny, kɑ rɑ̈dh köbbe. Alöggi rɑ̈dh kinni, “Keløg e bɑ dhɑnhø ɑ́kyel, kɑ̈ɑ̈l-ɑ wöödø me døøj.” Keny-ɑ ɑ́kedhe e ócyɑ̈ngø.
2SA.18.26	Acigi jɑlkor lïdhø ki dhɑnhø megø me rïngi. Kɑ jɑlkor jɑldhøkɑl köbbe kinni, “Dɑ dhɑnhø megø me rïngi kete.”
2SA.18.26	Kɑ rɑ̈dh okööbø kinni, “Jɑlɑni kɑ̈ɑ̈l-ɑ wöödø me døøj thyew.”
2SA.18.27	Kɑ jɑlkor okööbø kinni, “Jɑl-ɑ mɑl nenni yi yɑn e ce rïng ɑ́ Akimɑɑdh wɑ̈d Dhɑdök.”
2SA.18.27	Akööb rɑ̈dh kinni, “Bɑ jɑldøj, bï e kɑ̈ll-ɑ wöödø me døøj.”
2SA.18.28	Kɑ Akimɑɑdh ree bøødhe kì bøli rɑ̈dh, kɑ rɑ̈dh mɑle. Kɑ okööbø kinni, “Lejjí Jwøgí, Jwøng-ɑ Ácwɑ̈ɑ̈j, ngɑn-ɑ ɑ́thödhi yïn ki teng-ɑ ɑ́tyɑɑm ngɑn-ɑ ɑ́tïnggi cinge rɑ̈dh.”
2SA.18.29	Apëjji rɑ̈dh kinni, “Nyelthinh Abcɑlöm nud?”
2SA.18.29	Alöggi Akimɑɑdh kinni, “Wuö, keny-ɑ ɑ́ör yɑn yi bɑ̈ngí Yöɑb, dɑ teedø mø gïïr mɑ ɑ́lidhɑ ge cong-ɑ ri gen, de gïn-ɑ pere congi gen ri gen kwïj yi yɑn.”
2SA.18.30	Aköbbii yi rɑ̈dh kinni, “Døj, cungí kì keny-ɑn.” Codhe, kɑ kɑl-ɑ nyegi cyɑ̈n, ɑcunge kì kenyɑni.
2SA.18.31	Awɑ̈nhi wɑ̈d Kuc, kɑ rɑ̈dh köbbe kinni, “Yɑ ngɑ̈jɑ yïn wuö, kinni, yï ɑ́cwɑg yi Jwøng-ɑ Ácwɑ̈ɑ̈j dicyɑ̈ngtïn. Kɑ tyëng-ɑ ɑ́tïnggi cinggi gen yïn tyɑm yi yïn!”
2SA.18.32	Apyëëj wɑ̈d Kuc yi rɑ̈dh kinni, “Nyelthinh Abcɑlöm nud?”
2SA.18.32	Alöggi wɑ̈d Kuc kinni, “Tyëng-ɑ mɑɑn rɑ̈dh, geki tyëng-ɑ ɑ́dhwödh ge gögg-ɑ rɑ̈dh ki gïnrɑj, ce di ceg-ɑ gwøg ni Abcɑlöm.”
2SA.18.33	Kɑ rɑ̈dh pyëwe ongɑɑnyø. Kɑ yedh-ɑ øn-ɑ mɑl kì wïj dhø döri kɑɑl, e óywöngø kinni, “Yeki wɑ̈dɑ yø! Wɑ̈dɑ Abcɑlöm! Abcɑlöm wɑ̈dɑ! Lɑ̈w ke di thøwɑ yɑn ɑ́ kejí yøw! Wɑ̈dɑ! Abcɑlöm wɑ̈dɑ!”
2SA.19.1	Kɑ Yöɑb köbbi kinni, i rɑ̈dh ceg-ɑ ywøg ki Abcɑlöm wɑ̈de. 
2SA.19.2	Kɑ medi pyëw tyɑ̈mø ree løge rɑ̈ji pyëw dicyɑ̈ngɑni, kì yï yɑy bëne, mɑ́ yɑy ɑ́lïng bëne kinni rɑ̈dh ceg-ɑ ywøg kipe wɑ̈de. 
2SA.19.3	Kɑ yɑy ree liibe kɑɑl ni ji-ɑ ócyeddø kì yij liny. 
2SA.19.4	Rɑ̈dh wïje ɑ́kume kɑ pëgg-ɑ be ywøg ki cwɑg mø døngø kinni, “Yeki wɑ̈dɑ yø! Wɑ̈dɑ Abcɑlöm! Abcɑlöm wɑ̈dɑ!”
2SA.19.5	Kɑ Yöɑb kedh-ɑ yï rɑ̈dh kì gøle, ɑkööbe kinni, “Jií ɑ́yɑ̈r yi yïn dicyɑ̈ngtïn, ngö ge ɑ́yiel-ɑ wëyí, kí wëyi wɑ̈ddí, kí wëyi mɑ̈nní geki wëyi ɑkwɑnyyí! Mɑ́ yï mɑɑr-ɑ tyëng-ɑ mɑɑn yïn, o yï mɑɑn tyëng-ɑ mɑɑr yïn. 
2SA.19.6	Ányodh yi yïn dicyɑ̈ɑ̈ng kinni tyëng-ɑ mɑɑr yïn mɑɑn yi yïn, o yï køny-ɑ tyëng-ɑ mɑɑn yïn! Ányodh yi yïn kinni pëjji liny geki yɑy bëne bong per gen kì yïí. Álidh yi yɑn dicyɑ̈ɑ̈ng kinni, yï di bëëd pyëwí med, keløg wø di thøw bënn, o Abcɑlöm wɑ̈dí di bëëde e onëënø! 
2SA.19.7	Dhwöödh ɑnɑn, kɑ yï kedhí be dwöögi pyëw yɑyí, mɑ́ keløg yï pɑ kedhi yï gen, yɑn ɑ köngi èn ki nyingi Jwøng-ɑ Ácwɑ̈ɑ̈j, bong dhɑnhø me nin kì butí kì wɑ̈ɑ̈r tïn. O gïn ni menɑni óbëëd e pëddi rɑ̈jø kibøli rɑj møg-ɑ ɑ́cwöb kì yij bëëdí bëne!” 
2SA.19.8	Adhwödh rɑ̈dh kɑ pëgg-ɑ wïj kwøme kì dïkɑɑl. Kɑ yɑy bëne ngɑ̈j kinni, i rɑ̈dh okwömø kì dïkɑɑl, ɑkedh gen kɑ ri gen cøng bute.
2SA.19.8	Tyëng Isrɑil ɑ́rengi yethi myërri gen 
2SA.19.9	Kɑ ji pëgg-ɑ be wërø kì yethi myërri gen ge cem-ɑ, “Wɑ ɑ́yiel yi Rɑ̈dh Debïd ki tyëngmɑ̈ɑ̈nø. Wɑ ɑ́yiele kì cinggi tyëng Pelistiyɑ̀. O ɑnɑn ɑ́yöd e cyeed-ɑ wɑ̈g kì yij pödhø yi Abcɑlöm! 
2SA.19.10	Abcɑlöm ɑ́røny yi wɑ ɑ́ rɑ̈dhee, de ɑ́nɑ̈g kì yij liny. Ede Rɑ̈dh Debïd ɑ pɑ dwöögii?”
2SA.19.11	Kɑ møg-ɑ kømmi yi tyëng Isrɑil lïngi yi rɑ̈dh. Codhe, ɑöre ókwërø Dhɑdök geki Abiyɑthɑr yï jøgdøngi Yeudiyɑ̀, o gï pyëj gen kinni “Wude ɑ cwöng wun, rɑ̈dh pɑ dwöög yi wun gøle, o møg-ɑ kømmi yi Isrɑil ɑ́wɑ̈dhi yïthhi rɑ̈dh? 
2SA.19.12	Wu bɑ wɑddɑ, wɑ bɑ remø ɑ́kyel, wu yöm-ɑ dï yi Isrɑil, ki kwøbbi dwöögi yɑn?” 
2SA.19.13	Ge ɑ́köbbi yi Debïd thyew kinni, “Köbbu Amɑsɑ̀ kinni, ‘Wɑ pɑth ki remø ɑ́kyel? Yï ógwøg yi yɑn yï bɑ pënyi liny kì kej Yöɑb. Wiy yɑ ónɑ̈g yi Jwøk keløg møgɑni pɑ gwøg yi yɑn!’ ” 
2SA.19.14	Kwøbbi Debïd ɑ́yïëy yi jø Yeudiyɑ̀ bënn, kɑ ge öd-ɑ yïe kinni bëe geki pëjji linye bënn.
2SA.19.15	Adhwödh rɑ̈dh e ceg-ɑ dwöögø, kɑ røøm-ɑ kömi Nɑm Urdun ki jø Yeudiyɑ̀ møg-ɑ ɑ́pɑɑrii. Ge ɑ́bï Gilgɑl kɑ per kɑ̈ɑ̈li rɑ̈dh kì løøg Nɑm Urdun. 
2SA.19.16	 Kɑ Cimeì wɑ̈d Gerɑ̀, kì gøl Ben Yɑmïn, kì Bekurïm, jwɑn-ɑ be pɑɑri Rɑ̈dh Debïd. 
2SA.19.17	Ácyɑ̈dhi kɑ jø gøl Ben Yɑmïn mø kwɑnni gen bɑ ɑ́lïp. Kɑ Dhiibɑ̀ bɑ̈ng gøl Rɑ̈dh Cɑul, obëënø thyew geki wɑ̈dde gɑ pyɑ̈rø wïdɑ́bïj, kí bɑ̈ngge gɑ pyɑ̈r ɑ́ryew. Kɑ ge ókwöngø ki wɑ̈dhi kömi Nɑm Urdun e rɑ̈dh nuti wɑ̈nhø. 
2SA.19.18	Kɑ ge kedh-ɑ løøg nɑm, kinni o rɑ̈dh ókɑ̈ɑ̈l løøng yi gen, o gïn-ɑ ódwɑddi yi rɑ̈dh ógwøg yi gen.
2SA.19.18	Keny-ɑ ɑ́bëën Debïd e bɑ̈ɑ̈n-ɑ nɑm, kɑ Cimeì ree bøødhe piny kì bøle, 
2SA.19.19	Kɑ okööbø kinni, “Wuö rɑ̈dh, wïl wïjí ki gïnrɑj men-ɑ ɑ́göggɑ yïn cyɑ̈ng-ɑ ɑ́bëën wɑ̈g kì Yerusɑlem. Møgɑni ko nudd ge omïdhø yi yïn, wɑlɑ̀ yï ko rum kì ri gen. 
2SA.19.20	Ngɑ̈nyi yi yɑn wuö, kinni yɑ ɑ́røngi, bene ɑ bɑnge bëëde ɑ́ yɑn ɑ kwöngi ki bëën be yïddø ki yïn kibøli tyëng myërri Isrɑil bënn, ɑ yingɑ bølí dicyɑ̈ngtïn.”
2SA.19.21	Alöggi Abicɑy wɑ̈d Dheruyɑ̀ kinni, “Cimeì pɑ ceg ki nɑ̈gø kipe gwɑnn-ɑ ɑ́gwɑdde rɑ̈nh-ɑ ɑ́yieny yi Jwøng-ɑ Ácwɑ̈ɑ̈j?”
2SA.19.22	Kɑ Abicɑy geki Yöɑb ómen köbbi yi Debïd kinni, “Wude ki yɑn wɑ̈ddi Dheruyɑ̀? Dɑ dhɑnhø me cuggi nɑ̈gø kì Isrɑil dicyɑ̈ngtïn? Bene yɑn ɑ bɑ rɑ̈dh ɑnɑn, bong dhɑnhø me nɑ̈g tïn.” 
2SA.19.23	Kɑ Cimeì köbbe kinni, “Yïn ɑ köbbɑ èn. Yï pɑ nɑ̈g.”
2SA.19.25	Keny-ɑ ɑ́bëën Mepiböceth be pɑɑri rɑ̈dh e kɑ̈ɑ̈l-ɑ Yerusɑlem, ɑpyëjii yi rɑ̈dh kinni, “Mepiböceth, yïde ɑ bɑɑny kedhø kyeel ki yɑn?”
2SA.19.26	Alögge kinni, “Ngɑ̈nyi yi yïn wuö, yɑ bɑ pudh. Bɑ̈ngɑ ɑ́köbbɑ ceth kinni cïbe sïrïj kömi ɑderø, o yɑ di kɑdhɑ köme, o yɑ di kedhɑ bɑngí, de yɑ ɑ́yöd yɑ ceg kɑ twɑnyø yi bɑ̈ngɑni. 
2SA.19.27	Kɑ yï gönye gøny me pɑth ki dyër, de yï pɑ̈r ki wëywöni Jwøk. Gwøg gïn-ɑ dwɑddi yi yïn. 
2SA.19.28	Gøl wïyɑ bëne myër kɑ nɑ̈gø yi yïn wuö, de yɑ ce ɑ́di nëngø yi yïn ki dhwɑ̈ng me cyɑ̈ɑ̈mɑ kì tɑwí? Dɑ gïjø me cigɑ kwɑjjø kì yïí këti wuö?”
2SA.19.29	Kɑ rɑ̈dh okööbø kinni, “Bong gïn di kwøb yi yïn këti, yɑ ɑ́kööb kinni pɑ̈ngi jɑmmi Cɑul yi wuki Dhiibɑ̀.”
2SA.19.30	Kɑ Mepiböceth okööbø kinni, “Wiy ge kwɑny yi Dhiibɑ̀ bënn. Dwööngí ki mër, en ɑ ɑ́dwɑddi yi yɑn.”
2SA.19.32	Bɑrdhilɑy bɑ jɑl me yöø ki mendwøng, runne wɑ̈dhi ri pyɑ̈r ɑ́bïdɑ̈g. Ábëëd e kɑ̈rø ki mendwøng, rɑ̈dh ɑ́bëëd gø nyii muujø yi en ki gïgcɑmm keny-ɑ ɑ́bëëd rɑ̈dh ying-ɑ Mɑɑ̈nɑim. 
2SA.19.33	Kɑ köbbi yi rɑ̈dh kinni, “Bïí kedhi wɑ Yerusɑlem, yï ókorri yi yɑn kì kunɑni.”
2SA.19.34	De Bɑrdhilɑy ɑ́löggi kinni, “Á runn ɑ́dï ɑ ótyëg yi yɑn yɑ onëënø, ɑ kedhɑ Yerusɑlem wøki rɑ̈dh? 
2SA.19.35	Runnɑ ɑ́wɑ̈dhi ri pyɑ̈r ɑ́bïdɑ̈g, bong gïjø me nëngi yɑn ki medi pyëw këti. Dɑ medi gïncɑm me ngɑ̈nyi yi bɑ̈ngí këti? Dɑ wör mø cigɑ lïngø këti wuö? Rɑ̈dh koo yöd e ceg-ɑ torø yi yɑn? 
2SA.19.36	Kööng-ɑ dwøng ni men pɑ døøj. Yï ókɑl yi yɑn ki lwøøgø gïti løøg Nɑm Urdun. 
2SA.19.37	Orume, kɑ yɑ wiy, o yɑ døøgɑ pɑc, o yɑ thøwɑ kì pɑɑ wøn, o yɑ koony buti rörri wïyɑ geki meyɑ. Kimɑɑm wɑ̈dɑ ókedh ki yïn wuö, óbëëd ɑ́ bɑ̈ngí, kwɑɑny, kɑ̈ɑ̈l wuö, kɑ göggí gïn-ɑ rømmi yi yïn e døøj kipere.”
2SA.19.38	Alöggi rɑ̈dh kinni, “Ókɑ̈l yi yɑn, o gïn-ɑ dwɑddi yi yïn kipere göggɑ’ en. O gïn-ɑ cwøl yi yïn göggɑ’ yïn ceth.” 
2SA.19.39	Codhe, kɑ Nɑm Urdun bɑ̈ɑ̈n yi Debïd geki jøge bënn. Amɑ̈dhe Bɑrdhilɑy kɑ gø kwënge. Codhe, kɑ Bɑrdhilɑy døøg-ɑ pɑɑre.
2SA.19.40	Keny-ɑ ɑ́bɑ̈ɑ̈n Nɑm Urdun yi rɑ̈dh, kí jø Yeudiyɑ̀ geki budi jø Isrɑil, ɑkedhe Gilgɑl, kɑ Kimɑɑm ókedhø ki en. 
2SA.19.41	Kɑ jø Isrɑil bënn kedh-ɑ yï rɑ̈dh kɑ ge okööbø kinni, “Wuö, ede nyiimï wøn jø Isrɑil ɑ rum gen ce bɑ gen ɑ yï gen di dyër, ɑ bɑ̈ɑ̈n ge yïn nɑm wuki gølí kɑ yï kɑ̈l yi gen?”
2SA.19.42	Alöggi jø Yeudiyɑ̀ kinni, “Wø ɑ́göög kinøw mɑ́ rɑ̈dh bɑ wɑɑd wøn. O pëthi wun rɑ̈mø kɑ per ngø? Bong gïncɑm mɑ ɑ́mëggi wøn yi rɑ̈dh, o bong gïjø mɑ ɑ́pɑ̈nye ki mëggi wøn.”
2SA.19.43	Kɑ jø Isrɑil okööbø kinni, “Wø ying-ɑ mɑl kibøli wun ki tyel pyɑ̈rø. Pɑth ki wøn ɑ ɑ́kwøng kwøbbi dwöögi rɑ̈dh ki kømmø?”
2SA.19.43	Kɑ kwøbbi jø Yeudiyɑ̀ løg-ɑ mø teg kibøli mø jø Isrɑil.
2SA.20.1	“Á ngø ɑ yod yi wɑ kì bɑng Debïd!
2SA.20.1	Bong gïn-ɑ ólɑg yi wɑ kì bɑng wɑ̈d Yesì?
2SA.20.1	Isrɑil, kedhí myërrí!
2SA.20.1	Debïd, dööng yï nenn-ɑ gølí!”
2SA.20.2	Kɑ Debïd wiy yi tyëng Isrɑil, ɑløg gen bɑng Cebɑ̀ wɑ̈d Bikrì, de tyëng Yeudiyɑ̀ rɑ̈dh ɑ́lwøøg yi gen, cɑg kì kömi Nɑm Urdun gïti Yerusɑlem.
2SA.20.4	Kɑ Amɑsɑ̀ köbbi yi rɑ̈dh kinni, “Kedh cöllí yɑn jø Yeudiyɑ̀, kɑ yï dwöög bɑng cyɑ̈ng ɑ́dɑ̈g.” 
2SA.20.5	Amɑsɑ̀ ɑ́kedhi be cwööli Yeudiyɑ̀, de ɑ́cög e pɑ dwöög kì ri cyɑ̈ngg-ɑ ɑ́kwøb yi Debïd. 
2SA.20.6	Aköbbi Abicɑy yi Debïd kinni, “Cebɑ̀ wɑ̈d Bikrì, wɑ ómuuje ki göj me lod gööj Abcɑlöm. Tug liny kɑ yï løg bɑnge, kɑ̈ng-ɑ nuti yïd en ki kɑɑl dörø me yije kedhe kɑ obodhø kì cinggee.” 
2SA.20.7	Akedhi bɑnge yi Yöɑb geki liny kyënyì, kí liny tyel, geki pëjji liny bënn, ge ɑ́dhwödh kì Yerusɑlem ge løg-ɑ bɑng Cebɑ̀ wɑ̈d Bikrì. 
2SA.20.8	Keny-ɑ ɑ́wɑ̈dhi gen buti kïn-ɑ dwøng kì Gibeon, kɑ Amɑsɑ̀ wɑ̈dh-ɑ ì nyɑn kì bøli gen. Yöɑb ɑ́bëëd e rug-ɑ jɑmmi liny, kömi gïn twööj en wëne, o pilø ying-ɑ yij bøje, kɑ pilø bï-ɑ wɑ̈g kì yij bøj kɑ ódëëmø. 
2SA.20.9	Aköbbi Amɑsɑ̀ yi Yöɑb kinni, “Ómïɑ, dëlí yööd?” Kɑ tïg Amɑsɑ̀ mɑg yi Yöɑb ki cingi kyëje o gø nuume. 
2SA.20.10	De pilø nuti lidhø yi Amɑsɑ̀ kì cingi Yöɑb. Kɑ cwøb yi Yöɑb kì yije ki pilø, kɑ cïnne røy-ɑ piny, gø nuti jøl en ki cwøbø, codhe kɑ othøø.
2SA.20.10	Kɑ Yöɑb geki Abicɑy ómen jwɑn-ɑ be pïïdi Cebɑ̀ wɑ̈d Bikrì. 
2SA.20.11	Jɑl ɑ́kyel kì kelli jø Yöɑb ɑ́cungi kì buti Amɑsɑ̀, e óryeerø kinni, “Ngɑn ying tuung Yöɑb, kí ngɑn ying kömi Debïd, løge bɑng Yöɑb!” 
2SA.20.12	Amɑsɑ̀ ɑ́bëëd e buud-ɑ tøg yöö kì yij reme. Jɑl-ɑ kurø keny-ɑ ɑ́lïdhe kinni ngɑn-ɑ kɑ̈l yöö nyi ceg-ɑ cung kì kenyɑni, ɑkwɑnye Amɑsɑ̀ kì tøg yöö kɑ gø ywɑɑje yij pwödhø me cyɑ̈gi, ɑkume gøn ki ógødh. 
2SA.20.13	Keny-ɑ ɑ́rum Amɑsɑ̀ ki ywɑjø kì tøg yöö, kɑ jøgɑni wɑ̈d-ɑ yöö bënn, ge kedh-ɑ bɑng Yöɑb be pïïdi Cebɑ̀ wɑ̈d Bikrì.
2SA.20.14	Cebɑ̀ kɑ̈ɑ̈l yethi myërri Isrɑil bënn kɑ kedh-ɑ Abel kì Bet Mɑɑkɑ̀, kɑ jø gøl Bikrì ri gen cøng gen bënn, kɑ ge løg-ɑ bɑnge. 
2SA.20.15	Jø Yöɑb ɑ́kedh, kɑ Abel kì Bet Mɑɑkɑ̀, kɑɑl-ɑ ɑ́kedhi yi Cebɑ̀, tyeg yi gen. Kɑ ge othurø ki kɑ̈jj mø nenni wïj dörø, kɑ thɑ dörø kony gen thyew kipe kinni o pɑ̈dhe. 
2SA.20.16	Kɑ ngɑndhɑjø me wïje pel ócwöddø e ying-ɑ yiny-ɑ kɑɑl kinni, “Lïng wun! Lïng wun! Köbbu Yöɑb bëe keny, o köbbi yi yɑn.” 
2SA.20.17	Kɑ Yöɑb kedh-ɑ yïe. Kɑ ngɑnɑni ópëjjø kinni, “Bene yïn Yöɑb?”
2SA.20.17	Kɑ Yöɑb ólöggø kinni, “Bene yɑn!”
2SA.20.17	Kɑ ngɑnɑni okööbø kinni, “Lïngí møg-ɑ kwøb yi bɑ̈ngí.”
2SA.20.17	Kɑ Yöɑb okööbø kinni, “Yɑ olïngø.”
2SA.20.18	Kɑ ngɑnɑni okööbø kinni, “Ábëëd e nyii kømmø kɑ̈ge dööng kinni, ‘Kwøbbí óløøg kì Abel.’ Kɑ møgɑni nyii bëënø gɑ dyër. 
2SA.20.19	Kɑɑl wøn bɑ kɑɑl me dwøng. O bɑ kɑɑl me mɑɑr mër kì Isrɑil! Yïde ɑ dwɑddí rënyi jɑmm-ɑ bɑ mø Jwøng-ɑ Ácwɑ̈ɑ̈j?”
2SA.20.20	Alöggi Yöɑb kinni, “Bong kwøbbi nɑ̈g, wɑlɑ̀ rënyi kɑɑl kì pyëwɑ! 
2SA.20.21	Bong gøn kinni tek! De bɑ jɑl megø kì myërri kïtti Eprɑim, me cwøl ɑ́ Cebɑ̀ wɑ̈d Bikrì, ɑ ɑ́tïnggi cinge Rɑ̈dh Debïd. Mëggu jɑlɑni wøn, e kete. Omuuju en, ji møg ódwøøg yi yɑn.”
2SA.20.21	Kɑ Yöɑb köbbi yi ngɑnɑni kinni, “Wïje ólëngi yïn ki wïj dörø.” 
2SA.20.22	Akedhi ngɑnɑni yï ji bënn, kɑ gï köbbe møgɑni. Kɑ wïj Cebɑ̀ wɑ̈d Bikrì ngøl, kɑ lëngi Yöɑb ki wïj dörø. Codhe ɑkoodh kɑng yi Yöɑb, kɑ yɑy ópyëdø, ɑdøøg teedø myërri gen. Kɑ Yöɑb døøg-ɑ yï rɑ̈dh kì Yerusɑlem.
2SA.20.23	Yöɑb ɑ́bëëd ɑ́ jɑngi liny Isrɑil bëne, Benɑiyɑ̀ wɑ̈d Yöyɑdɑ̀ ɑ́bëëd ɑ́ jɑngi jøg-ɑ kor rɑ̈dh. 
2SA.20.24	Adönirɑm ɑ́bëëd ɑ́ jɑngi jøgwøg. Yöcɑpɑt wɑ̈d Akilud ɑ́bëëd ɑ́ 'mïdhi wɑ̈j. 
2SA.20.25	Cebɑ̀ ɑ́bëëd ɑ́ sikriter. O Dhɑdök geki Abiyɑthɑr ɑ́bëëd gɑ ókwër. 
2SA.20.26	Irɑ̀ jɑl Yɑir ɑ́bëëd thyew ɑ́ ókwëri Debïd kì gøldwøng.
2SA.21.1	Ádɑ kɑ̈j mɑ ɑ́mɑ̈gi kì yethi runn-ɑ ɑ́jyɑ̈ɑ̈g Debïd, kɑ̈nyɑni ɑ́tyëg-ɑ runn ɑ́dɑ̈g ge lwøb-ɑ ri gen. Kɑ Jwøng-ɑ Ácwɑ̈ɑ̈j pyëj yi Debïd. Alöggi Jwøng-ɑ Ácwɑ̈ɑ̈j kinni, “Bɑ cyënni ji-ɑ ɑ́nɑ̈g yi Cɑul geki gøle. Dɑ tyëng Gibeon mɑ ɑ́nɑ̈g yi en.” 
2SA.21.2	 (Tyëng Gibeon pɑth ki gøl Isrɑil, de ge bɑ ɑ́kyëll-ɑ ɑ́döng kì ri tyëng Amör, tyëng Isrɑil rum köngø kinni gï ówiy yi gen ge pɑ nɑ̈g. De Cɑul ɑ́dwɑdd-ɑ tɑ̈ɑ̈yi wɑ̈thi gen piny, mɑ́ e tyiel-ɑ per Isrɑil geki Yeudiyɑ̀.) 
2SA.21.3	Kɑ tyëng Gibeon pyëj yi Debïd kinni, “Gwøgɑ ngø kiper wun? Wu ógedh kɑ ngø? O jii Jwøng-ɑ Ácwɑ̈ɑ̈j kwëng yi wun?”
2SA.21.4	Kɑ tyëng Gibeon ólöggø kinni, “Bong ɑ́tegø wɑlɑ̀ dhɑb me dwɑddi yi wøn kì yï Cɑul geki gøle. O bong dhɑnhi kɑl megø me nywɑl yi wøn kì Isrɑil.”
2SA.21.4	Alöggi Debïd kinni, “Gïn-ɑ kwøb yi wun, ógöggɑ wun.”
2SA.21.5	Codhe, ɑköbbi rɑ̈dh yi gen kinni, “Jɑl-ɑ ɑ́nɑ̈g wøn, ɑ ɑ́dwɑddi tɑ̈ɑ̈yi wɑ̈thi wøn piny kipe kinni o di bëëd e bong kej wøn kì Isrɑil, 
2SA.21.6	thödhu wøn ki wɑ̈ddi gøle ɑ́bïryew, o ge ngɑb yi wøn, kì bøli Jwøng-ɑ Ácwɑ̈ɑ̈j, kì Gibeɑ̀ kɑɑl Cɑul rɑ̈nh-ɑ ɑ́yieny yi Jwøng-ɑ Ácwɑ̈ɑ̈j.”
2SA.21.6	Alöggi rɑ̈dh kinni, “Ge ómëggɑ wun.”
2SA.21.8	 Kɑ rɑ̈dh kwɑny-ɑ Armönì geki Mepiböceth wɑ̈ddi Ridhpɑ̀ nyɑɑr Aiyɑ̀ møg-ɑ ɑ́nyölle Cɑul. Kí wɑ̈ddi Merɑb nyɑɑr Cɑul gɑ ɑ́bïj møg-ɑ ɑ́nyölle Adriel wɑ̈d Bɑrdhilɑy, jɑl Mekölɑ̀. 
2SA.21.9	Kɑ gï mëgge tyëng Gibeon. Angɑɑb gen kì wïj kït kì bøli Jwøng-ɑ Ácwɑ̈ɑ̈j, ge ɑ́thøw gɑ ɑ́bïryew bënn wïj ɑ́kyel. Ge ɑ́nɑ̈g-ɑ ri cɑ̈gi ceir ki nyɑrø.
2SA.21.10	Codhe, kɑ Ridhpɑ̀ nyɑɑr Aiyɑ̀ ókɑ̈bbø ki ocwɑ̈lø, kɑ gø gwøøge ɑkɑnø kì wïj kït, kɑ pëgg-ɑ kenyɑni be kori ji, cɑg kì ri cɑ̈gi nyɑri ceir gïti kɑ ɑ́dëëm kødh, ji nuti wëg en cɑmø yi winy kì dicɑ̈ng, wɑlɑ̀ yi lɑ̈yy kì wɑ̈r.
2SA.21.11	Debïd óköbbi gïn-ɑ ɑ́gwøg yi Ridhpɑ̀ nyɑɑr Aiyɑ̀ ɑkwɑɑny Cɑul. 
2SA.21.12	 Kɑ Debïd kedh-ɑ be dwɑɑyi cu Cɑul geki cu Yönɑthɑn wɑ̈d Cɑul kì yï tyëng Yɑbic kì Gilyɑd, gen ɑ tyëng-ɑ ɑ́kwɑl gen kì ri döri Betcɑn, kun-ɑ ɑ́ngɑɑb gen yi tyëng Pelistiyɑ̀, kì cyɑ̈ng-ɑ ɑ́nɑ̈g gen Cɑul geki Yönɑthɑn wɑ̈de kì wïj Kïti Gilboɑ̀. 
2SA.21.13	Cu Cɑul geki cu Yönɑthɑn wɑ̈de ɑ́kɑ̈ɑ̈l yi en kì kenyɑni, kɑ cu jøg-ɑ ɑ́ngɑb thyew gɑ ɑ́bïryew cønge. 
2SA.21.14	Codhe, kɑ cu Cɑul kí cu Yönɑthɑn kony kì keny-ɑ ɑ́koony Kïc wïyi Cɑul, kì Dhelɑ̀, kì myërri gøl Ben Yɑmïn. Keny-ɑ ɑ́rum gïg-ɑ ɑ́kwøb yi rɑ̈dh bënn ki gwøgø, ɑløøg kwɑ̈jji pödhø cyee yi Jwøk.
2SA.21.15	Kɑ Isrɑil cig-ɑ këddø ki Pelistiyɑ̀, kɑ Debïd kí jøge kedh-ɑ be linyɑni, ɑnyïɑ̈ggi gen ki tyëng Pelistiyɑ̀. Kɑ Debïd ódhɑ̈rø yi liny. 
2SA.21.16	Kɑ jöd ɑ́kyel kì kelli wɑ̈ddi Rɑpɑ̀ me cwøl ɑ́ Icbibenöb me kɑ̈lli tøng me dwøng, me peg; pege bɑ kïllì ɑ́dɑ̈g ki budi kïlø; o ókɑ̈ddø ki pilø me nyɑ̈n, orumø ce Debïd nɑ̈ge’ nɑ̈gø. 
2SA.21.17	 De Abicɑy wɑ̈d Dheruyɑ̀, Debïd ɑ́kønye, kɑ jönɑni nɑ̈ge. Aköbbi Debïd yi jøge kinni, “Köngí kinni yï pɑ kedhi be liny kyeel ki wøn këti, kipe mɑɑc Isrɑil óthøw.”
2SA.21.18	Kì bɑng linyɑni, kɑ liny megø otugø kì kɑɑm tyëng Pelistiyɑ̀ geki Isrɑil kì Göb. Bene yij linyɑni ɑ ɑ́nɑ̈ɑ̈g jöd me cwøl ɑ́ Sɑp yi Sibekɑy jɑl Ucɑ̀.
2SA.21.19	Kɑ liny megø cig-ɑ tugø kì Göb, ki tyëng Pelistiyɑ̀. Kenyɑni ɑ ɑ́nɑ̈ɑ̈g Gölyɑth jɑl Gɑth, jɑl-ɑ bööl ɑkebïdhe ni leg, ɑ́nɑ̈g-ɑ yi Elɑɑnɑn wɑ̈d Yɑir jɑl Betleem.
2SA.21.20	Liny megø ɑ́cigi tuumø kì Gɑth, linyɑni ɑ yije ɑ́nɑ̈ɑ̈g jöd me mɑɑr liny. Jönɑni lweddi cingge bɑ ɑ́bïkyel kí ɑ́bïkyel, o lweddi tyelle bɑ ɑ́bïkyel kí ɑ́bïkyel, lweddi tyelle kí lweddi cingge bɑ pyɑ̈r ɑ́ryew wïdɑ́ngwen. 
2SA.21.21	Keny-ɑ ɑ́lɑre Isrɑil, kɑ nɑ̈g yi Yönɑthɑn wɑ̈d Cɑmɑ̀ ómï Debïd.
2SA.21.22	Jöddɑni gɑ ɑ́ngwen bɑ wɑ̈ddi Rɑpɑ̀ ki Gɑth, ge ɑ́nɑ̈g-ɑ yi Debïd geki jøge.
2SA.22.1	Keny-ɑ ɑ́rum Debïd ki kɑ̈ɑ̈l wɑ̈g yi Jwøng-ɑ Ácwɑ̈ɑ̈j kì cingi Cɑul geki cinggi tyëngmɑ̈ɑ̈nø møg-ɑ kyeelø, ɑwöre e lenh-ɑ Jwøng-ɑ Ácwɑ̈ɑ̈j ki wör møg:
2SA.22.2	Jwøng-ɑ Ácwɑ̈ɑ̈j ɑ kor yɑn,
2SA.22.2	bene dörɑ dör-ɑ teg,
2SA.22.3	Jwøgɑ bene en ɑ kor yɑn,
2SA.22.3	keny-ɑ ɑ́yingɑ bute, bong gïjø mɑ ɑ́nywɑl yɑn.
2SA.22.3	Yɑ gëngge’ gënggø ni kwöd,
2SA.22.3	ónyïɑ̈ggø kiperɑ, bong gïn nywɑl yɑn,
2SA.22.3	Bɑ yïënɑ,
2SA.22.3	Yɑ korre’ korrø, kɑ yɑ nyi yiele ki rɑj bënn.
2SA.22.4	Jwøng-ɑ Ácwɑ̈ɑ̈j nyinge ɑ́cwølɑ
2SA.22.4	kɑ yɑ yiel yi en, kì cinggi tyëngmɑ̈ɑ̈nø.
2SA.22.4	Jwøng-ɑ Ácwɑ̈ɑ̈j ɑ lenhɑ ki mendwøng!
2SA.22.5	Yɑ ɑ́wen yi ngwölli thøø,
2SA.22.5	ngwölli ryɑ̈g ri gen ɑ́bɑɑb gen kömɑ.
2SA.22.6	Böögi thøø yɑ wen en,
2SA.22.6	rörø ying-ɑ bølɑ ni ɑ́kɑ̈llì.
2SA.22.7	Nyingi Jwøng-ɑ Ácwɑ̈ɑ̈j ɑ́cwølɑ keny-ɑ ɑ́tyeeg yɑn yi ɑkørr,
2SA.22.7	Jwøgɑ ɑ́cwølɑ o yɑ yiel yi en.
2SA.22.7	Cwɑggɑ ɑ́lïnge kì Kenge,
2SA.22.7	ywøgɑ ɑ́wɑ̈dhi yïthhe.
2SA.22.8	Codhe, kɑ piny okïrrø kɑ onhɑ̈nhø,
2SA.22.8	tyelli mɑl ɑ́kïïr kɑ ge okennø,
2SA.22.8	mɑ́ Jwøk pyëwe ɑ́rënyi!
2SA.22.9	Yïrø ɑ́kɑ̈ɑ̈l órømme,
2SA.22.9	kɑ mɑc me rɑ̈bi kí cug mø lyel kɑ̈ɑ̈l-ɑ dhøge.
2SA.22.10	Mɑl ɑ́pyëde kɑ bï-ɑ piny,
2SA.22.10	kí pøølø me looj kì thɑ́ tyelle.
2SA.22.11	Ápɑ̈rri e ying-ɑ kömi kerob,
2SA.22.11	ɑ́lidh e ying-ɑ wɑ̈thi obërri yømø.
2SA.22.12	Ree ɑ́kume ki muudhø,
2SA.22.12	ɑ́wen yi pøøl mø looj mø ri gen di pï.
2SA.22.13	Cug ɑ́ceg ì pɑ̈b ki mɑc kì ri cɑr-ɑ mëënyø kì bøle.
2SA.22.14	Jwøng-ɑ Ácwɑ̈ɑ̈j ɑ́mɑ̈r kì mɑl,
2SA.22.14	cwɑggi Jwøng-ɑ Pëddi Döng ɑ́lïngi.
2SA.22.15	Ágöjji ki wethe kɑ tyëngmɑ̈ɑ̈nø cyedde,
2SA.22.15	mɑ̈re ɑ́rɑ̈ɑ̈d kì kömi gen kɑ ge ceg-ɑ ì dïr ki ngwej.
2SA.22.16	Tyeli nɑɑm omelø ɑ́döng ɑ́ tɑngdɑr,
2SA.22.16	kɑ tyelli piny ri gen yɑl gen
2SA.22.16	keny-ɑ ɑ́cyɑ̈ɑ̈r tyëngmɑ̈ɑ̈nø yi Jwøng-ɑ Ácwɑ̈ɑ̈j,
2SA.22.16	kɑ ngɑ̈ɑ̈r-ɑ kömi gen ki liny.
2SA.22.17	Jwøng-ɑ Ácwɑ̈ɑ̈j cinge ɑ́rïïje piny kɑ yɑ mɑge,
2SA.22.17	yɑ ɑ́tëële wɑ̈g kì yethi pï mø ngenyø.
2SA.22.18	Yɑ ɑ́yiele kì cinggi tyëngmɑ̈ɑ̈nø møg teg,
2SA.22.18	geki tyëng-ɑ mɑɑn yɑn bënn,
2SA.22.18	ge ɑ́bëëd ge teeg cɑrø kibølɑ.
2SA.22.19	Ge ɑ́pɑ̈ɑ̈r kömɑ keny-ɑ ɑ́di kömɑ ɑkørr,
2SA.22.19	de yɑ ɑ́kor yi Jwøng-ɑ Ácwɑ̈ɑ̈j.
2SA.22.20	Yɑ ɑ́kɑ̈ɑ̈le wɑ̈g kì yethi rɑj,
2SA.22.20	yɑ ɑ́yiele, mɑ́ pyëwe med ki yɑn.
2SA.22.21	Yɑ ɑ́køøg yi Jwøng-ɑ Ácwɑ̈ɑ̈j, mɑ́ yɑ ɑ́gøgg-ɑ dyër,
2SA.22.21	yɑ ɑ́gyëdhe mɑ́ yïɑ bɑ̈r.
2SA.22.22	Ciggi Jwøng-ɑ Ácwɑ̈ɑ̈j ɑ́mïdhɑ,
2SA.22.22	ngɑ̈jɑ nuti lugi yɑn Jwøgɑ
2SA.22.23	Cigge ɑ́mïdhɑ bënn,
2SA.22.23	cigge nuti pyeem yɑn.
2SA.22.24	Ngɑ̈ny wøw kinni bong gïn-ɑ ɑ́bɑj yi yɑn,
2SA.22.24	ngɑ̈ny wøw kinni, yɑ ɑ́bëëd yɑ lɑ̈wi ki orøg.
2SA.22.25	A bɑnge køøge yɑn, mɑ́ yɑ ɑ́gøgg-ɑ dyër,
2SA.22.25	mɑ́ yɑ ngɑ̈nyi yi en kinni yïɑ bɑ̈r.
2SA.22.26	Tyëng-ɑ lïngi kwøbbí omïdhø yi yïn Wuö,
2SA.22.26	o tyëng-ɑ bëëdi gen døøj, okorø yi yïn kidøøj.
2SA.22.27	Ngɑntir nyi göggií gïgtir,
2SA.22.27	ngeti ɑ́wenɑwenø nyii wenø yi yïn.
2SA.22.28	Tyëng-ɑ mööl nyii yielø yi yïn,
2SA.22.28	kɑ tyëng-ɑ tɑ̈dø nyi dwøøg cyɑ̈n.
2SA.22.29	Yï bɑ cɑrɑ, yïn ɑ Jwøng-ɑ Ácwɑ̈ɑ̈j,
2SA.22.29	muudhɑ nyi løgí cɑr.
2SA.22.30	Ki tegí, yɑ ócuggø pödhi kömi tyëngmɑ̈ɑ̈nø,
2SA.22.30	dörri tyëngmɑ̈ɑ̈nø cøørɑ’ piny ki tegi Jwøgɑ!
2SA.22.31	Yuu Jwøng-ɑ Ácwɑ̈ɑ̈j bɑ óbödh.
2SA.22.31	Kwøbbi Jwøng-ɑ Ácwɑ̈ɑ̈j tir.
2SA.22.31	Bɑ kwöd
2SA.22.31	kì yï tyëng-ɑ nyi yömmi yïe.
2SA.22.32	Jwøng-ɑ Ácwɑ̈ɑ̈j kete ɑ bɑ Jwøk.
2SA.22.32	Jwøng-ɑ Ácwɑ̈ɑ̈j kete ɑ nyi nyïɑ̈ggi kiperee.
2SA.22.33	Jwøøng bene keny teg, ɑ yije yömmɑ,
2SA.22.33	yëthɑ nyi gwøge’ gwøgø gɑ kɑ̈jj-ɑ bong böögø.
2SA.22.34	yɑ nyi løge’ me cuggi cung kì wɑ̈thi ótøng.
2SA.22.35	Yɑ nyi pwönye’ pwönyø ki liny.
2SA.22.35	Kɑ wenh teg nyi lwɑ̈ngɑ ki gøjø.
2SA.22.36	Wuö, yɑ nyii korø yi yïn, kɑ yɑ yiel yi yïn,
2SA.22.36	perɑ ɑ́tëngi kì bɑng kunyí.
2SA.22.37	Yɑ ɑ́mɑ̈ɑ̈n yi yïn mɑgø,
2SA.22.37	o yɑ nuti pɑ̈ɑ̈dhø.
2SA.22.38	Tyëng-ɑ mɑɑn yɑn nyi cyeddɑ’ cyeddø, kɑ ge tyɑmɑ.
2SA.22.38	Yɑ pɑ nyi wïyi ki cyëddø gïti kenyi nɑ̈gɑ gen.
2SA.22.39	Ge ɑ́pwöödɑ piny; ge pɑ cuggi dhwödhø;
2SA.22.39	ge buud-ɑ thɑ́ tyellɑ gɑ ɑtyɑm,
2SA.22.40	Kɑ yɑ thödhi yi yïn ki tegø me nyïɑ̈ggɑ ki liny,
2SA.22.40	tegø me tyɑɑmɑ tyëng-ɑ mɑɑn yɑn.
2SA.22.41	Tyëngmɑ̈ɑ̈nø ɑ́göjjí rïngø kì yïɑ,
2SA.22.41	tyëng-ɑ mɑɑn yɑn ɑ́nɑ̈gɑ.
2SA.22.42	Ge oyɑ̈bø ki kønyø, de bong ngɑn yiel gen,
2SA.22.42	Jwøng-ɑ Ácwɑ̈ɑ̈j ocwøllø yi gen, de pɑ löggi.
2SA.22.43	Ge ɑ́mødɑ kɑ ge ópɑ̈ɑ̈rø ki tør.
2SA.22.43	Ge ɑ́nyønɑ ni lɑ̈bø kì yethi yëëth.
2SA.22.44	Yɑ ɑ́yiel yi yïn ki ji-ɑ ɑ́tïnggi cinggi gen yɑn,
2SA.22.44	kɑ jurrì jɑɑg yi yɑn,
2SA.22.44	ji-ɑ ɑ́bëëd ge kwïjɑ, ɑ́göög ki møg jɑɑg yi yɑn.
2SA.22.45	Jurr-ɑ kyeelø kull-ɑ wɑ̈thi gen kì piny kì bølɑ,
2SA.22.45	kenyi lïngi gen kwøbbɑ, gï pɑ nyi pyem yi gen.
2SA.22.46	Ge nyii bwøgø kɑ ge bï-ɑ wɑ̈g,
2SA.22.46	kì yethi dörri gen dëlli gen okïrrø.
2SA.22.47	Jwøng-ɑ Ácwɑ̈ɑ̈j ɑ Nëënø! Ngɑn-ɑ nyi yiel yɑn lenhɑ’ lenhø!
2SA.22.47	Wøwu döngi Jwøng teg, Jwøng-ɑ ɑ́yiel yɑn!
2SA.22.48	Yɑ ɑ́thödhe ki tegø me tyɑɑmɑ tyëngmɑ̈ɑ̈nø,
2SA.22.48	jurrì ɑ́dwööge thɑ́ ciggɑ,
2SA.22.49	kɑ yɑ yiele kì cinggi tyëng-ɑ mɑɑn yɑn.
2SA.22.49	Yïn ɑ Jwøng-ɑ Ácwɑ̈ɑ̈j, yɑ ɑ́thödhí ki tegø me tyɑɑmɑ tyëng-ɑ mɑɑn yɑn,
2SA.22.49	kɑ yɑ kor yi yïn ki jøg-ɑ mudø ki ji.
2SA.22.50	yɑ wör yɑ lenh-ɑ yïn.
2SA.22.51	Jwøk rɑ̈nh-ɑ ɑ́rønye ɑ́mëgge tyɑ̈mø ki mendwøng,
2SA.22.51	ngɑn-ɑ ɑ́yienye ɑ́mɑɑre ki mɑ̈ɑ̈dø me pɑ lwënyi.
2SA.22.51	Debïd ɑ mɑɑr yi en geki kwɑrre gïti ɑtheer.
2SA.23.1	Debïd wɑ̈d Yesì bene jɑl-ɑ ɑ́gwøg yi Jwøk e dwøng; ɑ́yieny yi Jwøøg Yɑgob ɑ́ rɑ̈dh, o ɑ́bëëd thyew ɑ́ ɑcɑ̈ɑ̈g wör mø myër kì Isrɑil. Møg bene gen cyɑ̈ɑ̈n kwøbbi Debïd:
2SA.23.2	Wëyi Jwøng-ɑ Ácwɑ̈ɑ̈j ɑ́kööb kì riɑ,
2SA.23.2	wööne ying-ɑ dhøgɑ
2SA.23.3	Jwøøg Isrɑil ɑ́kööb;
2SA.23.3	ngɑn-ɑ kor Isrɑil yɑ ɑ́köbbe kinni,
2SA.23.3	“Rɑ̈nh-ɑ jyɑ̈gø e gøgg-ɑ dyër,
2SA.23.3	ɑ jyɑ̈gø e wør-ɑ Jwøk,
2SA.23.4	pɑ̈r ki yeeri cɑ̈ng kì mwøl, e bong pøøl kì mɑl,
2SA.23.4	cɑ̈ng ɑ nyi wëggi lum omɑ̈l, kɑ̀ cer kødh mɑ̈gø.”
2SA.23.5	Bene kër-ɑ ógyëëdh kwɑrrɑ yi Jwøk,
2SA.23.5	mɑ́ kɑɑm wøn ɑ́cïbi wøn ki lwöbø wøki Jwøk gïti ɑtheer,
2SA.23.5	lwöbø me pɑ pɑ̈d,
2SA.23.5	kwöng me pɑ wil.
2SA.23.5	Bene codhi gïn-ɑ tyer yi yɑn
2SA.23.5	menɑni ɑ óbëëd ɑ́ tyɑ̈mɑ,
2SA.23.5	o møgɑni ómuuj yi Jwøk ceth.
2SA.23.6	De jøg-ɑ yï gen bong jwøg nɑ koodh ɑ nyi weddi pɑ̈l,
2SA.23.6	bong ngɑn nywɑl gen ki cinge,
2SA.23.7	ngɑn nywɑl gen nywɑ̈ddi kɑ keer kí dikøg;
2SA.23.7	ge órɑ̈bbi kì kenyɑni ceth!
2SA.23.8	Nyingi pëjji liny Debïd ek: Jɑl-ɑ mɑl bɑ Yöceeb Bɑscebeth wɑ̈d gøl Tɑkemön, en ɑ ɑ́nyïɑ̈ggi ki ji miy ɑ́bïdɑ̈g kɑ gï nɑ̈ge, gï cöbe’ cöbø ki ɑkebïdhe.
2SA.23.9	Ryeew gen bɑ Eliɑdhɑr wɑ̈d Dödö kì gøl Ákö. Cyɑ̈ng ɑ́kyel tyëng Pelistiyɑ̀ mø cøng ri gen kipe liny ɑ́tøøny yi en geki Debïd. Kɑ Isrɑil nyɑɑny cyɑ̈n 
2SA.23.10	de nuti nyegø kì keje. Ányïɑ̈ggi ki tyëng Pelistiyɑ̀ kɑ gï pwööde piny ki pile, kɑ cinge tööd-ɑ ri pilø. Jwøng-ɑ Ácwɑ̈ɑ̈j ɑ́tyɑ̈ɑ̈m ki mendwøng dicyɑ̈ngɑni. Codhe, ɑdwöög yɑy keny-ɑ di Eliɑdhɑr, de ge ɑ́dwöög-ɑ be kwɑnyi pilli tyëng-ɑ ɑ́nɑ̈g yøw.
2SA.23.11	Dɑ̈ɑ̈g gen bɑ Cɑmɑ̀ wɑ̈d Ageè jɑl Arɑr. Jø Pelistiyɑ̀ ri gen ɑ́cøng gen Lekì, kì keny mɑ ɑ́di pwödhi ngöör. Kɑ Isrɑil cyeddi yi Pelistiyɑ̀, 
2SA.23.12	de Cɑmɑ̀ ɑ́cungi kì yij pwönhɑni e nyɑg-ɑ per pwödhø, kɑ jø Pelistiyɑ̀ nɑ̈ge. Jwøng-ɑ Ácwɑ̈ɑ̈j ɑ́tyɑ̈ɑ̈m ki mendwøng dicyɑ̈ngɑni.
2SA.23.13	Keny-ɑ ɑ́cɑ̈gi kɑj ki byel, kɑ ɑ́dɑ̈g-ɑ mɑl kì wɑ̈thi pëjji pyɑ̈r ɑ́dɑ̈g kedh-ɑ Adulɑm kun-ɑ ɑ́bëëd yi Debïd, kì bøli kenyɑni ɑ́dɑ kɑɑl Pelistiyɑ̀ kì Töör Repɑim. 
2SA.23.14	Debïd ɑ́bëëd ɑ wïj kït mɑ gël, kɑ Betleem mɑg yi ɑkuud Pelistiyɑ̀. 
2SA.23.15	Kɑ Debïd nɑ̈g yi rummi pɑc, ɑkööbe kinni, “Ce di bëëd e dɑ ngɑn muuj yɑn ki pï mø mɑdh yi yɑn kì yij yiinh-ɑ dhø döri Betleem!” 
2SA.23.16	Kɑ ɑ́dɑ̈g-ɑ mɑl kì kelli pëjjì, yuu gen nyɑny gen ge bɑ̈ɑ̈n-ɑ kɑɑl Pelistiyɑ̀, ɑtömi gen ki pï kì yij yiinhɑni, ɑmuuj gen pïgɑni Debïd. De pïgɑni nuti mɑɑdh en, pï ɑ́yöd gï kunye’ Jwøng-ɑ Ácwɑ̈ɑ̈j gɑ gëëdhi, 
2SA.23.17	ɑkööbe kinni, “Wuö, pïg pɑ cuggi mɑdhø yi yɑn! Óni remmi jøgɑni gɑ ɑ́dɑ̈g ɑ mɑɑdh yɑn, mɑ́ ge ɑ́bøy-ɑ thøø!” Codhe, ɑcöge gï pɑ mɑdhe.
2SA.23.17	Bene gen gïg-ɑ ɑ́gwøg yi jöddi liny, yɑɑg ɑ́dɑ̈g møg pɑ nyi böggi ɑgɑk.
2SA.23.18	Abicɑy ómï Yöɑb (ɑ meyi gen cwøl ɑ́ Dheruyɑ̀) ɑ́bëëd ɑ́ pëëji, ɑ́nyïɑ̈ggi ki ji miy ɑ́dɑ̈g kɑ gï nɑ̈ge bënn, ɑkwɑɑnii kelli jöddi liny pyɑ̈r ɑ́dɑ̈g møg-ɑ ngɑ̈nyi kì yij pödhø. 
2SA.23.19	En ɑ ti ki ngɑ̈nyø kì kelli jöddɑni gɑ pyɑ̈r ɑ́dɑ̈g, de nyinge nuti ti pödhi mɑl ni nyingi ɑ́dɑ̈g-ɑ mɑl.
2SA.23.20	Benɑiyɑ̀ wɑ̈d Yöyɑdɑ̀, jɑl Kɑbdhiil ɑ́bëëd ɑ́ jɑl-liny me pere nud, pɑ nyi böggi, o ɑ́göög ki gïg teg mø ngenyø. Kí nɑ̈gi jöddi liny Moɑb ɑ́ryew. Ákedhi yij ød ngur cyɑ̈ng ɑ́kyel e piny pɑ̈ng yi ɑ́piy, kɑ ngurɑni nɑ̈ge. 
2SA.23.21	Jööd Rïp me ngëde dwøng, me cinge di ɑkebïdh gø ɑ́nɑ̈ge thyew. Benɑiyɑ̀ ɑ́kedhi yïe kɑ lodh, ɑgwɑre ɑkebïdh ki yï jööd Rïp, kɑ gø nɑ̈ge ki tøngɑni. 
2SA.23.22	Benɑiyɑ̀ ɑ́bëëd ɑ́ ɑ́kyel kì kelli jödd-ɑ pyɑ̈r ɑ́dɑ̈g, o bene gïg-ɑ ɑ́gwøg yi en ɑgɑk. 
2SA.23.23	Ábëëd nyinge ying-ɑ mɑl kì kelli gen, de nyinge nuti ti pödhi mɑl ni nyingi ɑ́dɑ̈g-ɑ mɑl. Ácïb yi Debïd ɑ́ jɑngi jøg-ɑ korrii.
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Jøg bene gen jöddi liny pyɑ̈r ɑ́dɑ̈g, jøg-ɑ nyingi gen ying mɑl:
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Asɑiil ómï Yöɑb,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Elɑɑnɑn wɑ̈d Dödö jɑl Betleem,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Cɑmɑ̀ kí Elïkɑ̀ jøgi Aröd,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Ëledh jɑl Pelet,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Irɑ̀ wɑ̈d Ikec jɑl Tekoɑ̀,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Abiedher jɑl Anɑthöth,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Mebunɑy jɑl Ucɑ̀,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Dhɑlmön jɑl Akök,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Mɑɑ̈rɑy jɑl Netöpɑ̀,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Keleb wɑ̈d Bɑnɑ̀ jɑl Netöpɑ̀,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Itɑy wɑ̈d Ribɑy jɑl Gibeɑ̀ kì myërri gøl Ben Yɑmïn,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Benɑiyɑ̀ jɑl Pirɑthön,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Kidɑy jɑl-ɑ ɑ́kɑ̈ɑ̈l bɑ̈ɑ̈j Gɑɑc,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Abi Albön jɑl Árɑbɑ̀,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Adhmɑbeth jɑl Bɑkurïm,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Eliɑbɑ̀ jɑl Cɑɑlbön,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Wɑ̈ddi Yɑcin,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Yönɑthɑn.
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Cɑmɑ̀ jɑl Arɑr,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Akiyɑm wɑ̈d Cɑrɑr jɑl Arɑr,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Elipelet wɑ̈d Aɑcbɑy, jɑl Mɑɑkɑ̀.
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Eliɑm wɑ̈d Akithöpel jɑl Gilø,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Ëdhrö jɑl Kɑrmel,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Pɑrɑy jɑl pödhi Árɑb,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Igɑl wɑ̈d Nɑthɑn jɑl Dhöbɑ̀,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Bɑnì jɑl Gɑd
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Delek jɑl Amön,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Nɑɑ̈rɑy jɑl Beeröth, ɑ nyi kɑ̈lli kwööd Yöɑb wɑ̈d Dheruyɑ̀,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Irɑ̀, kí Gɑreb jø Yɑtir,
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Uriyɑ̀ wɑ̈d Kit.
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Kwɑnni gen bënn bɑ pyɑ̈r ɑ́dɑ̈g wïdɑ́bïryew, gen ɑ pëjj-ɑ ti ki ngɑ̈nyø.
2SA.24.1	Kɑ pyëw Jwøng-ɑ Ácwɑ̈ɑ̈j cig-ɑ rënyø ki Isrɑil, ɑwëgge Debïd kɑ̈ni kömi tyëng Isrɑil geki Yeudiyɑ̀ ki göj, kɑ Debïd köbbi yi Jwøng-ɑ Ácwɑ̈ɑ̈j kinni, “Kedh, kwɑn tyëng Isrɑil geki Yeudiyɑ̀.” 
2SA.24.2	Kɑ Yöɑb jɑngi pëjji liny köbbi yi rɑ̈dh kinni, “Kedhí yethi myërri Isrɑil, cɑg kì Dɑn gïti Bircebɑ̀, kɑ ji kwɑɑn, o kwɑnni gen yod yi yɑn.”
2SA.24.3	Aløøg kwøbbi rɑ̈dh yi Yöɑb kinni, “Jií ómed yi Jwøgí, Jwøng-ɑ Ácwɑ̈ɑ̈j ki tyel miyø, o yï ómïdhi yi Jwøng-ɑ Ácwɑ̈ɑ̈j gïti keny-ɑ óliidh møgɑni wuö! Á kipe ngø ɑ dwɑddí gwøgi gïn ni men?” 
2SA.24.4	De Yöɑb ɑ́cir yi rɑ̈dh geki pëjji liny, codhe ɑdhwödh gen kɑ ge kedh-ɑ be kwɑni tyëng Isrɑil.
2SA.24.5	Keny-ɑ ɑ́rum gen ki bɑ̈ɑ̈ni Nɑm Urdun, ɑguddi gen buti Aröeer ki kemmi gen, kì kuni wɑɑng wurlwɑl kì yij bɑ̈j. Kɑ kɑ̈l-ɑ kö Gɑd geki Yɑdher. 
2SA.24.6	Kɑ ge kedh-ɑ Gilyɑd geki piny Tɑɑtïm Kodcïm, kí Dɑn, kɑ ge wïnn-ɑ Sïdön. 
2SA.24.7	Ge ɑ́kedhi kɑɑl döri Suur, kí myërri tyëng Kib, kí myërri tyëng Kɑnɑɑn. Kì cyɑ̈n cyee, ɑkedhi gen Bircebɑ̀ kì myërri Yeudiyɑ̀. 
2SA.24.8	Kɑ piny tyëg gen ki cɑɑdhø kì bɑng dwɑ̈tt ɑ́bïngwen kí cyɑ̈ng pyɑ̈r ɑ́ryew. Codhe, ɑdwöög gen Yerusɑlem. 
2SA.24.9	Kɑ wɑ̈nyi kwɑnni ji mëggi rɑ̈dh yi Yöɑb. Kwɑnni jøg-ɑ cuggi nyïɑ̈ggø ki pil, bɑ ɑ́lïp miy ɑ́bïdɑ̈g kì Isrɑil, kí ɑ́lïp miy ɑ́bïj kì Yeudiyɑ̀.
2SA.24.10	Debïd ree ɑ́cɑye keny-ɑ ɑ́rume kwɑnyi wɑ̈nyi kwɑnni ji. Kɑ Jwøng-ɑ Ácwɑ̈ɑ̈j köbbe kinni, “Yɑ ɑ́røngi ki mendwøng ki gïn-ɑ ɑ́gwøg yi yɑn. Yɑ kwɑjj-ɑ yïn, Yïn ɑ Jwøng-ɑ Ácwɑ̈ɑ̈j, lɑ̈ɑ̈m pyëwí ki yɑn, yɑn ɑ bɑ̈ngí, mɑ́ yɑ ɑ́göög-ɑ nøgi wïjɑ.”
2SA.24.11+2SA.24.12	Kɑ Gɑd, jɑltööng Debïd köbbi yi Jwøng-ɑ Ácwɑ̈ɑ̈j kinni, “Kedh, köbbí Debïd kinni, yï mëggɑ’ jɑmmì ɑ́dɑ̈g, o yï kɑ̈bbí kì kelli gen. Gïn-ɑ kwɑny yi yïn ɑ göggɑ yïn.” Dhuki kì mwøl keny-ɑ ɑ́rum Debïd ki dhwödhi mɑl, 
2SA.24.13	ɑkedhi Gɑd yïe, kɑ gø köbbe møg-ɑ ɑ́kwøb yi Jwøng-ɑ Ácwɑ̈ɑ̈j, gø ɑ́pyëje kinni, “Á ngø ɑ dwɑddi yi yïn o bëe? Mɑ̈gi kɑ̈j ki runn ɑ́dɑ̈g kì piny? Wɑlɑ̀ dwɑ̈tt ɑ́dɑ̈g, yï ocyeddø yi tyëngmɑ̈ɑ̈nø? Wɑlɑ̀ cyɑ̈ng ɑ́dɑ̈g e yømø nɑ̈ɑ̈g onɑ̈gø ji kì pinyí? Jwɑn rumø ɑnɑn, kɑ yɑ köbbí lögg-ɑ muujɑ Jwøng-ɑ Ácwɑ̈ɑ̈j.”
2SA.24.14	Alöggi Debïd kinni, “Yɑ ɑ́dhing yi møgɑni! De yɑ pɑ dwɑddi pɑ̈dhi cingi dhɑnhø. Wiy yɑ pɑ̈dhɑ cingi Jwøng-ɑ Ácwɑ̈ɑ̈j kiree, mɑ lɑ̈mpyëwe pɑ nyi thumi.” 
2SA.24.15	Codhe, ɑör yømø nɑ̈ɑ̈g Isrɑil yi Jwøng-ɑ Ácwɑ̈ɑ̈j; ɑ́cɑ̈gi kì mwølɑni gïti bøli keny-ɑ ɑ́cïb yi en. Kɑ yømɑni tɑɑy-ɑ yij pödhø bëne, cɑg kì tuung gïti tung-ɑ kyeelø, kɑ onɑ̈gø ki jøg-ɑ cwøw ɑ́lïp pyɑ̈r ɑ́bïryew. 
2SA.24.16	Kɑ wëywön-ɑ nɑ̈gø cinge rïïje kömi Yerusɑlem o gø di nɑ̈ge, de Jwøng-ɑ Ácwɑ̈ɑ̈j pyëwe ɑ́lɑ̈ɑ̈m ki ji, ɑkyëdde wëywön-ɑ nɑ̈gø kinni, “Cungí! Árum! Dwøøg cingí piny!” Kì bøli kenyɑni wëywöni Jwøng-ɑ Ácwɑ̈ɑ̈j ɑ́ying-ɑ yij rɑri pwödhi Arɑunɑ̀ wɑ̈d Yebus.
2SA.24.17	Debïd keny-ɑ ɑ́lidhe wëywön-ɑ ɑ́nɑ̈g ji, ɑköbbe Jwøng-ɑ Ácwɑ̈ɑ̈j kinni, “Bɑ yɑn ɑ ɑ́røngi; yɑn ɑ ɑ́göög ki bɑ̈jjø. Ji møg ɑ́wɑ̈dh-ɑ løg bɑngɑ yøw ni kenyi lugi dyëg-ɑ römm. Bong bɑ̈jjø mɑ ɑ́gwøg yi gen. Cɑy yɑn wøki gølɑ.”
2SA.24.18	Kɑ Gɑd bï-ɑ yï Debïd kì cyɑ̈ngɑni, ɑköbbe gøn kinni, “Kedh, kɑ Wë gëddí ki këli lɑm kì yij rɑri pwödhi Arɑunɑ̀ wɑ̈d Yebus.” 
2SA.24.19	Codhe, ɑkedhi Debïd be gwøgi møg-ɑ ɑ́köbbii yi Gɑd ni møg-ɑ ɑ́ceg yi Jwøng-ɑ Ácwɑ̈ɑ̈j. 
2SA.24.20	Kɑ Arɑunɑ̀ wïje tïnge, ɑlidhe rɑ̈dh geki bɑ̈ngge ge bï-ɑ yïe. Codhe, ɑkedh Arɑunɑ̀ kɑ rɑ̈dh mɑle ree bøødhe’ piny. 
2SA.24.21	Kɑ Arɑunɑ̀ okööbø kinni, “Á kipe ngø, ɑ bëën wɑ̈ɑ rɑ̈dh yïɑ?”
2SA.24.21	Alöggi Debïd kinni, “Yɑ ɑ́bï-ɑ be ngewi rɑri pwödhí, o yije gëddɑ ki këli lɑm mi Jwøng-ɑ Ácwɑ̈ɑ̈j, o yøm-ɑ nɑ̈gø cunge.”
2SA.24.22	Kɑ Debïd köbbi yi Arɑunɑ̀ kinni, “Wuö rɑ̈dhɑ, kwɑny gïn-ɑ dwɑddi yi yïn kipe këli lɑm. Wɑ̈dhh ek møg nɑ̈g gɑ gëdhhì. O lëggi cøg ki byel ek, geki ɑcebbi gen, kwɑny gen gɑ yugg. 
2SA.24.23	Jɑmmɑni bënn ɑ́mëggɑ yïn, rɑ̈dhɑ.” Kɑ Arɑunɑ̀ rɑ̈dh köbbe thyew kinni, “Wiy kwɑ̈jjí yïëy yi Jwøgí, Jwøng-ɑ Ácwɑ̈ɑ̈j ki medi pyëwe.”
2SA.24.24	De kwøbbi Arɑunɑ̀ ɑ́løøg yi rɑ̈dh kinni, “Pɑth, yï ócuddɑ kipe piny. Jwøgɑ, Jwøng-ɑ Ácwɑ̈ɑ̈j pɑ cuggi mëggi gïg nuti ngeew yɑn ɑ́ gënh-ɑ nyi rɑ̈b bëne.” Codhe, kɑ rɑrø geki wɑ̈dhh ngew yi Debïd ki ngyëny ɑ́tegg gɑ pyɑ̈r ɑ́bïj. 
2SA.24.25	Codhe, ɑgëdde Jwøng-ɑ Ácwɑ̈ɑ̈j ki këli lɑm, kɑ ongɑ̈dø ki gënh-ɑ nyi rɑ̈b bëne, geki keni mër. Kɑ kwɑ̈jje løøg yi Jwøng-ɑ Ácwɑ̈ɑ̈j, kɑ yøm-ɑ ɑ́nɑ̈ɑ̈g kì Isrɑil ócungø.
1KI.1.1	Kɑ Rɑ̈dh Debïd oyöø ki mendwøng, dële pɑ nyi lënhi kenyi kumii ki ógudh. 
1KI.1.2	Kɑ köbbi yi bɑ̈ngge kinni, “Wuö, wiy yï yɑ̈bbi yi wøn ki nyɑndhɑjø me bëëdø ki yïn, o nyi buude kì butí, o dëlí nyi murre.” 
1KI.1.3	Kɑ ge kedh-ɑ yethi myërri Isrɑil be yɑb ki nyɑndhɑjø me myëër. Ayod gen nyɑn me cwøl ɑ́ Abicɑg kì Cunem, kɑ gø muuj gen rɑ̈dh. 
1KI.1.4	Nyɑnɑni myëër cɑrø. Kɑ pëgg-ɑ be kɑ̈lli rɑ̈dh. Dëël rɑ̈dh nyii murrø yi en de gø nuti gwøøg en dhɑjø.
1KI.1.6	Nuti pɑ̈nyø cyɑ̈rø yi wïye cyɑ̈ng ɑ́kyel kinni, “Yïde ɑ göög kinøw!” Ábëëd bøle myëër thyew, o bɑ ngɑ̈ɑ̈j Abcɑlöm. 
1KI.1.7	Adöniyɑ̀ kwøb ɑ́nywɑg yi en kɑ Yöɑb wɑ̈d Dheruyɑ̀, kí ókwërø Abiyɑthɑr. 
1KI.1.8	De ókwërø Dhɑdök, kí Benɑiyɑ̀ wɑ̈d Yöyɑdɑ̀, kí Nɑthɑn jɑltöng, kí Cimeì, kí Reì, kí jøg-ɑ kor Rɑ̈dh Debïd; kwøbbi Adöniyɑ̀ nuti yïëëy gen.
1KI.1.9	Kɑ Adöniyɑ̀ ongɑ̈dø cyɑ̈ng ɑ́kyel ki dhög kí dyëg, kí røjj-ɑ cwiy gɑ gëdhhì, kì kömi nyɑ Kïti Dhökel kì buti Enrögel. Kɑ wɑ̈ddi rɑ̈dh ryeje bënn geki jø Yeudiyɑ̀. 
1KI.1.10	De Nɑthɑn jɑltöng, kí Benɑiyɑ̀, kí jøg-ɑ kor rɑ̈dh geki Sølømøn nuti cwøøl en.
1KI.1.12	Gïn-ɑ köbbɑ yïn bɑ kinni keløg yï dwɑdd-ɑ yieli wëyí geki wëyi Sølømøn wɑ̈dí, 
1KI.1.13	jwɑn kedhi yï Rɑ̈dh Debïd ɑnɑn ceth, kɑ pyëëj kinni, ‘Yɑ nuti köbbø yi yïn wuö, kinni wɑ̈dɑ Sølømøn, bɑ en ɑ ójɑ̈ggi ɑ́ rɑ̈dh kì bɑngí? Dɑ́ kipe ngø ɑ göög Adöniyɑ̀ ki rɑ̈dh?’ 
1KI.1.14	O kɑ̈ng-ɑ ónudd wu okööbø ki rɑ̈dh, yɑ óbï, o nyudhɑ kinni yï kømm-ɑ dyër.”
1KI.1.15	Codhe, kɑ Bɑtcebɑ̀ kedh-ɑ ød yï rɑ̈dh. Rɑ̈dh yöø ki mendwøng, o okɑ̈llø yi Abicɑg nyɑn-ɑ ɑ́kɑ̈ɑ̈l kì Cunem. 
1KI.1.16	Kɑ Bɑtcebɑ̀ ree bøødhe, kɑ rɑ̈dh mɑle. Apyëjii yi rɑ̈dh kinni, “Yï dwɑdd-ɑ ngø?”
1KI.1.17	Alögge kinni, “Wuö, yɑ nuti köbbø yi yïn kinni, ‘Wɑ̈dɑ Sølømøn bɑ en ɑ ójɑ̈ggi ɑ́ rɑ̈dh kì bɑngɑ!’ Møgɑni ɑ́kwøb yi yïn, kɑ yï óköngø ki nyingi Jwøgí, Jwøng-ɑ Ácwɑ̈ɑ̈j, kinni ge ómïdhi yi yïn ceth. 
1KI.1.18	De liidh ɑnɑn, Adöniyɑ̀ ree ɑ́gwøge ɑ́ rɑ̈dh, yï kwïj wøw. 
1KI.1.19	Ángɑ̈ɑ̈d ki dhög mø gïïr, kí røjj-ɑ cwiy kí dyëg gɑ gëdhhì, kɑ wɑ̈ddi rɑ̈dh ryeje bënn, geki ókwërø Abiyɑthɑr, kí Yöɑb pënyi liny, de bɑ̈ngí Sølømøn nuti ryeej en. 
1KI.1.20	O ɑnɑn wuö rɑ̈dh, Isrɑil bëne nenn-ɑ yïí, o ge köbbi yi yïn ki ngɑn-ɑ ópëggi wïj kwøm kì bɑngí. 
1KI.1.21	Ke pɑ löggí, kɑ rɑ̈dh kɑ̈l yi Jwøk, wø ókwɑny wøn ɑ́ tyëngrijjø wøki Sølømøn wɑ̈dɑ.”
1KI.1.22	Kɑ pïïd e nudd e okööbø geki rɑ̈dh yi Nɑthɑn jɑltöng. 
1KI.1.23	Kɑ rɑ̈dh köbbe kinni “Nɑthɑn jɑltöng ɑ́wɑ̈nhi.” Kɑ Nɑthɑn kedh-ɑ yï rɑ̈dh, ɑbøødhe ree, kɑ rɑ̈dh mɑle. 
1KI.1.24	Akööb Nɑthɑn kinni, “Wuö, yï ɑ́di kwøb kinni Adöniyɑ̀ bɑ en ɑ ójɑ̈ggi kì bɑngí? 
1KI.1.25	Adöniyɑ̀ ɑ́ngɑ̈ɑ̈d dicyɑ̈ngtïn ki dhög mø gïïr, kí røjj-ɑ cwiy, kí dyëg, kɑ wɑ̈ddí møg-ɑ kyeelø ryeje bënn, geki pëjji liny kí ókwërø Abiyɑthɑr. Ge ceg-ɑ cɑm geki Adöniyɑ̀ ɑnɑn. Ge okööbø kinni, ‘Rɑ̈dh Adöniyɑ̀ ómïdhi yi Jwøk!’ 
1KI.1.26	De yɑ nuti ryeej en, yɑn ɑ bɑ̈ngí. O ókwërø Dhɑdök, kí Benɑiyɑ̀ wɑ̈d Yöyɑdɑ̀, o wɑ̈dí Sølømøn nuti ryeej en thyew. 
1KI.1.27	Møgɑni ɑ́yïëy yi yïn, e bɑ̈nggí nuti köbbi yïn ngɑn-ɑ ójɑ̈ggi kì bɑngí?”
1KI.1.28	Kɑ Rɑ̈dh Debïd okööbø kinni, “Cöllí yɑn Bɑtcebɑ̀.” Kɑ Bɑtcebɑ̀ bï-ɑ yï rɑ̈dh, kɑ ócungø kì bøle. 
1KI.1.29	Kɑ rɑ̈dh óköngø kinni, “Yɑn ɑ köngi èn ki nyingi Jwøng-ɑ Ácwɑ̈ɑ̈j ngɑn-ɑ ɑ́yiel wëyɑ kì yethi rɑj bënn. 
1KI.1.30	Yï ɑ́rum ki köbbø yi yɑn kì bøli Jwøøg Isrɑil, Jwøng-ɑ Ácwɑ̈ɑ̈j kinni wɑ̈dí Sølømøn bɑ en ɑ ójɑ̈ggi kì bɑngɑ, o bɑ en ɑ pëggi wïj kwømɑ ceth dicyɑ̈ngtïn!”
1KI.1.31	Kɑ Bɑtcebɑ̀ ree bøødhe piny, kɑ rɑ̈dh köbbe kinni, “Wɑ̈ɑ ómïdhi yi Jwøk gïti ɑtheer.”
1KI.1.32	Kɑ rɑ̈dh okööbø kinni, “Cöllu yɑn ókwërø Dhɑdök, geki Nɑthɑn jɑltöng, kí Benɑiyɑ̀ wɑ̈d Yöyɑdɑ̀.” Codhe, kɑ ge bï-ɑ bøli rɑ̈dh. 
1KI.1.33	Kɑ ge köbbi yi rɑ̈dh kinni, “Cwølu bɑ̈nggɑ, jø tøg burø, kɑ Sølømøn wɑ̈dɑ cïb wun kömi ógɑlø miɑ, kɑ kïdhu kömi wɑɑng pï kì Gekön. 
1KI.1.34	Kɑ wïje kunyi ki møw e røny ɑ́ rɑ̈ɑ̈dh Isrɑil yi Dhɑdök geki Nɑthɑn. Kɑ kɑng kodh wun, kɑ wu ryeer wun kinni, ‘Rɑ̈dh Sølømøn ómïdhi yi Jwøk!’ 
1KI.1.35	Kɑ wu bï wun wu ócyɑ̈dhø kì bɑnge keny-ɑ óbëëne be pëggi wïj kwømɑ kì keny. En ɑ jɑ̈ggi kì kejɑ, mɑ́ en ɑ ɑ́myeg yi yɑn ɑ́ jɑngi Isrɑil geki Yeudiyɑ̀.”
1KI.1.36	Kɑ Benɑiyɑ̀ ólöggø kinni, “Møgɑni ógwøg ceth. O ge óyïëy yi Jwøgí, Jwøng-ɑ Ácwɑ̈ɑ̈j! 
1KI.1.37	Sølømøn ókorri yi Jwøng-ɑ Ácwɑ̈ɑ̈j ni korr-ɑ ɑ́korre yïn wuö, kɑ kwøme ódøngø kibøli kwømí.”
1KI.1.38	Codhe, kɑ Sølømøn kwɑny yi ókwërø Dhɑdök geki Nɑthɑn jɑltöng, kí Benɑiyɑ̀ wɑ̈d Yöyɑdɑ̀, kí bölidhh. Kɑ gø cïb gen kömi ógɑli rɑ̈dh, ɑkïdhi ge gøn kömi wɑɑng pï kì Gekön. 
1KI.1.39	Kɑ ókwërø Dhɑdök okɑ̈dø ki tuung møw kì yij Kemi Kwër. Kɑ møw kønye wïj Sølømøn gø rønye’ rønyø ɑ́ rɑ̈dh. Kɑ kɑng kodh. Kɑ teedø bëne óryeerø kinni, “Rɑ̈dh Sølømøn ómïdhi yi Jwøk!” 
1KI.1.40	Ge ɑ́ryeer yi medi pëthi gen, kɑ piny onhɑ̈nhø yi cwɑggi gen.
1KI.1.41	Kɑ ywøøg kɑng lïngi yi Adöniyɑ̀ geki jøg-ɑ ɑ́ryej yi en bënn, kedh ge ceg-ɑ rumø ki cɑm. Kɑ Yöɑb ópëjjø keny-ɑ ɑ́lïnge ywøøg kɑng, kinni, “Awøw-ɑ wøw ji kì kɑɑl wɑng-ɑ ngø?” 
1KI.1.42	Kɑ Yönɑthɑn wɑ̈d ókwërø Abiyɑthɑr ówɑ̈nhø, e Yöɑb nudd e okööbø. Akööb Adöniyɑ̀ kinni, “Bïí, ɑdhwɑ̈ng! Yï óbëëd yï kɑ̈ll-ɑ wöödø me med.”
1KI.1.43	Kɑ Adöniyɑ̀ köbbi yi Yönɑthɑn kinni, “Bong wöödø me med. Sølømøn ɑ́gwøg ɑ́ rɑ̈dh yi Rɑ̈dh Debïd. 
1KI.1.44	Ókwërø Dhɑdök geki Nɑthɑn jɑltöng, kí Benɑiyɑ̀ wɑ̈d Yöyɑdɑ̀ geki bölidhh ɑ́öre, kɑ Sølømøn cïb kömi ógɑli rɑ̈dh. 
1KI.1.45	Kɑ wïje kunyi ki møw yi ókwërø Dhɑdök geki Nɑthɑn jɑltöng kì kömi wɑɑng pï kì Gekön. Adwöög gen kì kunɑni pëthi gen omedø, kɑ kɑɑl ceg-ɑ dhwödhø bëne. Bene ɑwøwɑni ɑ ɑ́lïngi yi wun. 
1KI.1.46	Sølømøn ɑ́rum ki pëggi wïj kwøøm rɑ̈ɑ̈dhø. 
1KI.1.47	Bɑ̈nggi rɑ̈dh ɑ́bï be pwøji Rɑ̈dh Debïd ge okööbø kinni, ‘Nyingi Sølømøn ótïng mɑl yi Jwøgí kibøli nyingí, kɑ kwøme gwøge e dwøng kibøli kwømí.’ Kɑ Rɑ̈dh Debïd ómɑ̈ddø e ying-ɑ yij pyëne. 
1KI.1.48	Kɑ okööbø kinni, ‘Lenhi wɑ Jwøøg Isrɑil, Jwøng-ɑ Ácwɑ̈ɑ̈j, ɑ ɑ́muuj dicyɑ̈ngtïn ki ngɑn pëggi wïj kwømɑ, yɑ nudd yɑ onëënø.’ ”
1KI.1.49	Codhe, kɑ wëlli Adöniyɑ̀ obwøgø, ɑdhwödh gen kɑ men ókedhø ki yuue kì wɑ̈ye. 
1KI.1.50	Kɑ Adöniyɑ̀ obwøgø ki mendwøng yi Sølømøn, ɑdhwödhe kɑ kedh-ɑ yij Kemi Kwër, be mïdhi tùngi këli lɑm. 
1KI.1.51	Kɑ Rɑ̈dh Sølømøn köbbi kinni, Adöniyɑ̀ ceg-ɑ böggø, o mïdh-ɑ tùngi këli lɑm, i kööbø kinni, “Yɑ dwɑdd-ɑ kinni köngi Rɑ̈dh Sølømøn møti kinni yɑ koo nɑ̈g yi en.”
1KI.1.52	Alöggi Sølømøn kinni, “Obëëde ɑ́ jöd, bong yëyø ɑ́kyel men-ɑ ódëëm kì wïje, de obëëde e rɑj, bɑ men thøw.” 
1KI.1.53	Aöd Rɑ̈dh Sølømøn, kɑ Adöniyɑ̀ kɑ̈ɑ̈l piny kì wïj këli lɑm. Kɑ obëënø, kɑ Rɑ̈dh Sølømøn mɑle. Aköbbii yi Sølømøn kinni, “Kedhí gølí.”
1KI.2.1	Kɑ Debïd ócyɑ̈ngø ki thøø. Acege wɑ̈de Sølømøn kinni, 
1KI.2.2	“Kej thøwɑ ɑ́cyɑ̈ngi, yɑ kedh-ɑ kun-ɑ nyi kedhi yi dhɑnhø bëne. Bëëd yï teeg ni jɑlø. 
1KI.2.3	Gwøg gwøøg Jwøgí, Jwøng-ɑ Ácwɑ̈ɑ̈j, kɑ yï cyɑ̈dhí kì yuue, yï mïdh-ɑ cigge geki kwönge kí pwönye, ni kɑ ógwedii kì yij wɑ̈nyi Mosɑ̀, kipe kinni o gïg-ɑ nyi gwøg yi yïn kì keny-ɑ kedhi yi yïn, nyi lwɑ̈ng yi yïn. 
1KI.2.4	Keløg møgɑni ómïdhi yi yïn kidøøj, møg-ɑ ɑ́köbbi yɑn yi Jwøng-ɑ Ácwɑ̈ɑ̈j ópɑ̈dhi kɑ̈jji gen, kinni, keløg kwøbbe ómïdhi yi wɑ̈ddɑ kidyër ki pëthi gen, gen ɑ ójyɑ̈ɑ̈gø ceth kì Isrɑil.
1KI.2.6	Göög peli wïjí, kɑ ko wëggi thøø ki mër, e wïje tɑr yi wɑ́r.
1KI.2.9	De ɑnɑn ko wiy, mɑ́ yï bɑ ngɑn wïjí pel, nɑ̈ɑ̈g o kedhe yij rörø wɑ́ri wïje cödhø yi remø.”
1KI.2.10	Kɑ Debïd kedh-ɑ kun-ɑ di kweyye, ɑkonyii kì kɑɑl Debïd. 
1KI.2.11	 Ábëëd ɑ́ rɑ̈dh kì Isrɑil ki runn pyɑ̈r ɑ́ngwen. Ájyɑ̈ɑ̈g ki runn ɑ́bïryew kì Kibrön, kɑ ojyɑ̈gø ki runn pyɑ̈r ɑ́dɑ̈g wïdɑ́dɑ̈g kì Yerusɑlem. 
1KI.2.12	 Sølømøn ɑ ɑ́jɑ̈ggi ɑ́ rɑ̈dh kì bɑng Debïd wïye. Kɑ lɑwe cïbe piny kidøøj.
1KI.2.13	Kɑ Adöniyɑ̀, ɑ meye cwøl ɑ́ Agith kedh-ɑ yï Bɑtcebɑ̀ meyi Sølømøn. Kɑ pyëj yi ngɑnɑni kinni, “Yï cyɑ̈dh-ɑ mër?”
1KI.2.13	Alögge kinni, “Yɑ cyɑ̈dh-ɑ mër!” 
1KI.2.14	Kɑ okööbø kinni, “Dɑ gïjø me kwɑjji yi yɑn kì yïí.”
1KI.2.14	Kɑ Bɑtcebɑ̀ okööbø kinni, “Kwøøb!”
1KI.2.15	Kɑ okööbø kinni, “Ngɑ̈nyi yi yïn kinni rɑ̈ɑ̈dhø di bëëd ɑ́ miɑ, o bɑ yɑn ɑ ɑ́rømmi yi Isrɑil bëne, kinni yɑn ɑ óbëëdø yɑn ɑ́ rɑ̈dh. De lɑwø ɑ́yöd e kedh-ɑ yï ówɑ̈ɑ, mɑ́ møgɑni ɑ́kɑ̈ɑ̈l-ɑ yï Jwøng-ɑ Ácwɑ̈ɑ̈j. 
1KI.2.16	O ɑnɑn bɑ gïjø ɑ́kyel ɑ kwɑjjɑ kì yïí. Yɑ kwɑjj-ɑ yïn, ko mɑ̈ɑ̈n yɑn!”
1KI.2.16	Apëjji Bɑtcebɑ̀ kinni, “Yï kwɑjj-ɑ ngø?”
1KI.2.18	Kɑ Bɑtcebɑ̀ okööbø kinni, “Døj, yɑ ókedhi be köbbi kwøbbí rɑ̈dh.”
1KI.2.19	Codhe, kɑ Bɑtcebɑ̀ kedh-ɑ yï rɑ̈dh be köbbii kwøbbi Adöniyɑ̀. Kɑ rɑ̈dh dhwödh-ɑ be pɑɑrii, ɑmɑ̈dhe gøn. Kɑ Sølømøn pëgg-ɑ wïj kwøme. Kɑ meye muuj ki kwøm megø, kɑ kwømɑni cïb wïj kyëëj rɑ̈dh. 
1KI.2.20	Kɑ meyi rɑ̈dh okööbø kinni, “Dɑ nyɑ gïjø me thiinh me kwɑjjɑ kì yïí. Kɑ ko mɑ̈ɑ̈n yɑn.”
1KI.2.20	Alöggi rɑ̈dh kinni, “Kwøb gïnɑni meyø, gïn-ɑ kwɑjji yi yïn pɑ mɑ̈ɑ̈nɑ yïn!”
1KI.2.21	Kɑ meye okööbø kinni, “Wiy Abicɑg nyɑn-ɑ ɑ́kɑ̈ɑ̈l kì Cunem mëggi Adöniyɑ̀ ówöw ɑ́ dhɑjø.”
1KI.2.22	Kɑ Sølømøn meye köbbe kinni, “Ede Adöniyɑ̀ ɑ kwɑ̈jjií Abicɑg kete? Ede ɑ pɑ kwɑ̈jjií lɑwø thyew, mɑ́ e bɑ ówɑ̈ɑ nyeldwøng? Ókwërø Abiyɑthɑr geki Yöɑb wɑ̈d Dheruyɑ̀ pɑ ying köme?” 
1KI.2.23	Kɑ Rɑ̈dh Sølømøn óköngø ki nyingi Jwøng-ɑ Ácwɑ̈ɑ̈j kinni, “Wiy yɑ ócɑy yi Jwøk keløg Adöniyɑ̀ pɑ thuw møgɑni! 
1KI.2.24	Jwøng-ɑ Ácwɑ̈ɑ̈j yɑ ɑ́cïbe wïj kwøøm wïyɑ Debïd, dhøge ɑ́mïdhe ceth kɑ gø mëgge yɑn. Adöniyɑ̀ onɑ̈gø dicyɑ̈ngtïn!”
1KI.2.25	Kɑ Benɑiyɑ̀ wɑ̈d Yöyɑdɑ̀ ör yi Rɑ̈dh Sølømøn, ɑnɑ̈ge Adöniyɑ̀.
1KI.2.27	 Kɑ Abiyɑthɑr kɑ̈ɑ̈l wɑ̈g yi Sølømøn kì keny-ɑ ɑ́bëëde ɑ́ ókwëri Jwøng-ɑ Ácwɑ̈ɑ̈j. Kɑ møg-ɑ ɑ́kwøb yi Jwøng-ɑ Ácwɑ̈ɑ̈j kì ri gøl ókwërø Elì kì Cilø pɑ̈dh-ɑ kɑ̈jji gen.
1KI.2.28	Keny-ɑ ɑ́lïngi møgɑni yi Yöɑb, ɑrenge yij Kemi Kwër, kɑ ómɑ̈gø kì ri tùngi këli lɑm. Yöɑb ɑ́ying-ɑ kömi Adöniyɑ̀ cɑgg ɑ́ kɑ̀ nuti kedh en bɑng Abcɑlöm kɑ̈ge dööng. 
1KI.2.29	Keny-ɑ ɑ́lïng Rɑ̈dh Sølømøn kinni Yöɑb rengi yij Kemi Jwøng-ɑ Ácwɑ̈ɑ̈j, o ying-ɑ buti këli lɑm, ɑöde ki dhɑnhø me pyëjii kinni, ɑ́ kipe ngø ɑ renge buti këli lɑm. Kɑ Yöɑb ólöggø kinni ɑ́rengi yï Jwøng-ɑ Ácwɑ̈ɑ̈j e bwøg-ɑ Sølømøn. Codhe kɑ Benɑiyɑ̀ ör be nɑ̈gi Yöɑb yi Sølømøn. 
1KI.2.30	Akedhi Benɑiyɑ̀ Kemi Jwøng-ɑ Ácwɑ̈ɑ̈j, kɑ Yöɑb köbbe kinni, “Rɑ̈dh okööbø kinni i bïí wɑ̈g!”
1KI.2.30	Alöggi Yöɑb kinni, “Köbbí rɑ̈dh kinni, yɑ pɑ bï wɑ̈g! Yɑ thøw-ɑ keny!”
1KI.2.30	Kɑ møg-ɑ ɑ́kwøb yi Yöɑb dwöggi rɑ̈dh yi Benɑiyɑ̀.
1KI.2.31	Kɑ rɑ̈dh okööbø kinni, “Göggí Yöɑb gïn-ɑ ɑ́kwøb yi en ceth. Nɑ̈ɑ̈g kì kenyɑni, kɑ koony! O cyënni ji-ɑ ɑ́nɑ̈g yi Yöɑb bï gen wɑ̈g kì gølɑ geki gøl wïyɑ. 
1KI.2.32	Cyënne ɑ́dwøøg köme yi Jwøng-ɑ Ácwɑ̈ɑ̈j, mɑ́ e ɑ́nɑ̈g-ɑ jøgtir ɑ́ryew, jøg mø døj kibøle ɑ ɑ́nɑ̈g yi en e wïyɑ Debïd kwïj wøw, ɑ løg Abner wɑ̈d Ner pënyi liny Isrɑil, kí Amɑsɑ̀ wɑ̈d Yether pënyi liny Yeudiyɑ̀. 
1KI.2.33	Cyënni gen døøg-ɑ wïj Yöɑb geki gøle gïti ɑtheer. O gøl Debïd óthödhi yi Jwøng-ɑ Ácwɑ̈ɑ̈j ki døøjø gïti ɑtheer.”
1KI.2.34	Codhe, ɑkedhi Benɑiyɑ̀ wɑ̈d Yöyɑdɑ̀ Kemi Jwøng-ɑ Ácwɑ̈ɑ̈j, kɑ Yöɑb nɑ̈ge. Kɑ Yöɑb koony pɑɑre kì myërri thwørø. 
1KI.2.35	Kɑ Benɑiyɑ̀ wɑ̈d Yöyɑdɑ̀ cïb kej Yöɑb ɑ́ pënyi liny yi rɑ̈dh. Kɑ ókwërø Dhɑdök cïbe kej Abiyɑthɑr.
1KI.2.36	Kɑ rɑ̈dh oödø, ɑcwööl Cimeì, kɑ gø köbbe kinni, “Gëddí rií ki ød kì Yerusɑlem. Kɑ yï bëëd kì Yerusɑlem, yï ko pɑ̈nyi kedhi wɑ̈g kì yije. 
1KI.2.37	De cyɑ̈ng-ɑ ókedhí wɑ̈g kɑ dhøg Kidrön bɑ̈ɑ̈n yi yïn, ngɑ̈nyí wøw kinni yï ceg-ɑ thøø, o yï ócyɑ̈dhi ki cyënní.”
1KI.2.38	Alöggi Cimeì kinni, “Døj wuö, gïn-ɑ ɑ́kwøb yi yïn ógwøg yi yɑn.” Kɑ Cimeì obëëdø kì Yerusɑlem ki keny me bɑ̈ɑ̈r.
1KI.2.39	Kɑ kì ri thumi runn ɑ́dɑ̈g, ɑpɑ̈r bɑ̈nggi Cimeì ɑ́ryew, kɑ ge kedh-ɑ yï Akïc wɑ̈d Mɑɑkɑ̀ rɑ̈ɑ̈dh Gɑth. Kɑ olïngø kinni bɑ̈ngge ying-ɑ Gɑth. 
1KI.2.40	Kɑ pëgg-ɑ kömi ɑdere, ɑkedhe Gɑth yï Rɑ̈dh Akïc be yɑɑbi bɑ̈ngge. Gï ɑ́yode kɑ gï kɑ̈ɑ̈le kì Gɑth. 
1KI.2.41	Kɑ Sølømøn olïngø kinni i Cimeì kedhi Gɑth, kɑ ódwöögø. 
1KI.2.42	Kɑ rɑ̈dh oödø, ɑcwööl Cimeì. Kɑ Cimeì köbbe kinni, “Yï nuti köbbø yi yɑn kinni köngí ki nyingi Jwøng-ɑ Ácwɑ̈ɑ̈j kinni yï pɑ kedhi wɑ̈g kì Yerusɑlem. Kɑ yï köbbi yi yɑn kì bøli teedø kinni cyɑ̈ng-ɑ ókedhi wɑ̈g, ngɑ̈nyí wøw kinni yï ceg-ɑ thøø? Kɑ yï okööbø kinni ‘Døj, gïn-ɑ ɑ́kwøb yi yïn ógwøg yi yɑn.’ 
1KI.2.43	O gede møg-ɑ ɑ́kwöng yi yïn ki nyingi Jwøng-ɑ Ácwɑ̈ɑ̈j ɑ bɑɑny gen ki mïdhø geki cigg-ɑ ɑ́cegɑ yïn? 
1KI.2.44	Gïgrijjø møg-ɑ ɑ́göggí wïyɑ Debïd ngɑ̈nyi yi yïn kidøøj. Rɑjjɑni ɑ dwøøg kömí yi Jwøng-ɑ Ácwɑ̈ɑ̈j ɑnɑn. 
1KI.2.45	Yɑ ógyëdh yi en, o kwøøm Debïd ócungi kì keje gïti ɑtheer.”
1KI.2.46	Codhe, ɑköbbi Benɑiyɑ̀ yi rɑ̈dh, ɑkedhe kɑ Cimeì nɑ̈ge. Kɑ lɑwø cïb piny kidøøj yi Sølømøn.
1KI.3.1	Kɑ Sølømøn onywɑ̈gø ki kwøb geki rɑ̈ɑ̈dh Rïp, ɑnywøme nyɑɑr rɑ̈nhɑni, kɑ gø cïbe kɑɑl Debïd, o bëëde kì kenyɑni gïti keny-ɑ órum gøle ki gerø, geki ød Jwøng-ɑ Ácwɑ̈ɑ̈j, kí döri kɑɑl Yerusɑlem. 
1KI.3.2	Ji ɑ́bëëd ge nudd ge nyi ngɑ̈ɑ̈d ɑ kɑ̈jji mɑ̈ddø ki gëdhhì, mɑ́ ød Jwøng-ɑ Ácwɑ̈ɑ̈j ɑ́bëëd e bong gøn men-ɑ ógerø. 
1KI.3.3	Jwøng-ɑ Ácwɑ̈ɑ̈j ɑ́bëëd e mɑɑr yi Sølømøn. Kɑ obëëdø ki bëëdi wïye Debïd. De ɑ́bëëd e nudd e nyi ngɑ̈ɑ̈d ɑ kɑ̈jji mɑ̈ddø ki gëdhhì, kɑ nyii rɑ̈bø kì kɑ̈jjɑni ki bɑkur.
1KI.3.4	Kɑ rɑ̈dh kedh-ɑ Gibeon tyelø ɑ́kyel, be ngɑl ki gëdhhì, mɑ́ kej mɑ̈ddø men-ɑ Gibeon ɑ dwøng. Sølømøn ɑ́wöni e nyii ngɑ̈dø kì kenyɑni ki gëdhhì mø gïïr cɑrø. 
1KI.3.5	Kɑ Jwøng-ɑ Ácwɑ̈ɑ̈j bï-ɑ yï Sølømøn kì yethi lɑ̈g kì Gibeon kì wɑ̈r. Kɑ köbbi yi Jwøk kinni, “Yï kwɑjj-ɑ ngø, o mëggɑ yïn?”
1KI.3.6	Alöggi Sølømøn kinni, “Bɑ̈ngí, wïyɑ Debïd ɑ́mɑɑr yi yïn ki mendwøng, keny-ɑ ɑ́cyɑ̈dhe kì bølí ki pyëw ɑ́kyel, e mïdh-ɑ dyër, yije bong ɑ́dud. Mɑɑr-ɑ ɑ́mɑɑrií nuti lwënyø, mɑ́ wɑ̈de ɑ́røny yi yïn, kɑ cïb yi yïn wïj kwøme, ɑ jyɑ̈ge dicyɑ̈ngtïn. 
1KI.3.7	Anɑn Yïn ɑ Jwøgɑ, Jwøng-ɑ Ácwɑ̈ɑ̈j, yɑ ɑ́gwøg yi yïn ɑ́ rɑ̈dh, kɑ yɑ cïb yi yïn wïj kwøøm wïyɑ Debïd, de yɑ bɑ othinh, yɑ kwïj jyɑ̈gø. 
1KI.3.8	O yɑ ying-ɑ kelli jií, ji-ɑ ɑ́yieny yi yïn, gen ɑ ji-ɑ pɑ cuggi ki kwɑnø yi ngenyi gen, 
1KI.3.9	thödhí yɑn ki peli wïj men jɑɑgɑ jií, o gïndøj kí gïnrɑj nyi ngijɑ, ɑ́ men ɑ cuggi jɑɑgi jií, eni yɑy-ɑ dwøng ni men?”
1KI.3.10	Kɑ pyëw Jwøng-ɑ Ácwɑ̈ɑ̈j ómïnø yi møg-ɑ ɑ́kwøb yi Sølømøn. 
1KI.3.11	Kɑ köbbi yi Jwøk kinni, “Mɑ́ yï ɑ́cwøl-ɑ peli wïj me jɑɑg ji kidøøj, o yï nuti cwøøl ngenyi runn kì kömi piny, kí kɑ̈r, kí thøwi tyëngmɑ̈ɑ̈nø, 
1KI.3.12	gïn-ɑ ɑ́cwøl yi yïn mëggɑ’ yïn, yï ɑ́thödhɑ ki peli wïj geki tïïdø ki kwøb, bong dhɑnhø me yïe ɑ́di peli wïnyɑni, wɑlɑ̀ bong dhɑnhø me yïe ódi peli wïny ni menɑni men-ɑ óbï kì bɑngí. 
1KI.3.13	Yï óthödhɑ ki gïg-ɑ nuti cwølø yi yïn thyew. Yï óthödhɑ ki kɑ̈r geki dhwɑ̈ng, bong rɑ̈dh men-ɑ óni yïn. 
1KI.3.14	Keløg yï ócyɑ̈dhi kì yuuɑ, yï mïdh-ɑ ciggɑ geki kwöngɑ, ni kɑ ɑ́bëëd wïyí Debïd, runní óløgɑ mø ngenyø kì kömi piny.”
1KI.3.15	Acyëëw Sølømøn, kɑ gø yode kinni bɑ Jwøk ɑ kööbø kí en kì yethi lɑ̈g. Codhe ɑkedhe Yerusɑlem kɑ ócungø kì bøli Sɑnduug Cigg. Kɑ Jwøng-ɑ Ácwɑ̈ɑ̈j ngɑ̈dde ki gënh-ɑ nyi rɑ̈b bëne geki gënhi mër, codhe, kɑ jyɑ̈gge ryeje bënn.
1KI.3.16	Cyɑ̈ng ɑ́kyel, tyëng-ɑ nyi niin ki köögi ɑ́ryew ɑ́bï bøli Rɑ̈dh Sølømøn. 
1KI.3.17	Kɑ ɑ́kyel kì kelli gen okööbø kinni, “Wuö, wø bëëd ɑ ød ɑ́kyel wøki ngɑɑn, kɑ yɑ pɑ̈dh-ɑ piny ki wɑ̈d, e nud kì kenyɑni. 
1KI.3.18	Alunyi ngɑnɑni ki pɑ̈dhi piny ki wɑ̈d kì ri dɑ̈ɑ̈g cyɑ̈ng, yɑ rum pɑ̈dhi piny. Wø keti wøn ɑ ɑ́ying ønɑni, bong dhɑnhø megø. 
1KI.3.19	Cyɑ̈ng ɑ́kyel kì wɑ̈r, ngɑnɑni ree ngyeel en kömi wɑ̈de, kɑ othøø. 
1KI.3.20	Adhwödhe kì wɑ̈rɑni, kɑ wɑ̈dɑ kwɑnye kì butɑ yɑ onenø, kɑ gø pyëële bute. Kɑ wɑ̈de wɑ̈n-ɑ thøø pyëële butɑ. 
1KI.3.21	Keny-ɑ ɑ́dhwödhɑ kì mwøl kinni o yɑ dhwødhɑ wɑ̈dɑ, ɑlidhɑ dhɑnhø e thøø. Kɑ yɑ nenn-ɑ ree kidøøj, ɑngijɑ en e pɑth ki wɑ̈dɑ.”
1KI.3.22	De ngɑn-ɑ kyeelø ɑ́kööb kinni, “Pɑth! Dhɑnhø men-ɑ nëënø bɑ wɑ̈dɑ, o men-ɑ thøø bɑ wɑ̈dí!”
1KI.3.22	Alöggi ngɑn-ɑ ɑ́kwöngi ki kwøb kinni, “Pɑth! Dhɑnhø men-ɑ thøø bɑ mií, o men-ɑ nëënø bɑ miɑ!”
1KI.3.22	Codhe kɑ ge opëmø kì bøli rɑ̈dh.
1KI.3.23	Codhe ɑkööb Rɑ̈dh Sølømøn kinni, “Wu ɑ́köngi ryeet, ngɑn okööbø ce dhɑnhø men-ɑ nëënø bɑ wɑ̈de, o dhɑnhø men-ɑ thøø bɑ wɑ̈d ngɑn-ɑ kyeelø.” 
1KI.3.24	Kɑ rɑ̈dh okööbø kinni, “Muuju yɑn ki pilø.” Kɑ pilø kɑ̈ɑ̈l bøli rɑ̈dh. 
1KI.3.25	Kɑ rɑ̈dh okööbø kinni, “Kɑgu dhɑnhø men-ɑ nëënø ɑ́ ɑ́ryew, kɑ budø mëggi ngɑɑn, kɑ bun-ɑ kyeelø mëggi ngɑɑn.”
1KI.3.26	Kɑ ngɑn-ɑ wɑ̈de nëënø, yije okïïrø kipe wɑ̈de, kɑ rɑ̈dh köbbe kinni, “Wuö, mëggu dhɑnhø men-ɑ nëënø ngɑnɑni! Ko nɑ̈g!”
1KI.3.26	De ngɑn-ɑ kyeelø ɑ́kwøb-ɑ kinni, “Ko di ngɑn mëggii kì kelli wøn. Kɑgu en!”
1KI.3.27	Alöggi rɑ̈dh kinni, “Dhɑnhø ko nɑ̈g! Mëggi ngɑn-ɑ ɑ́kyer nɑ̈ge, en ɑ bɑ meye kidyër!”
1KI.3.28	Kɑ yuu-ɑ ɑ́yieel gønyɑni yi rɑ̈dh lïngi yi Isrɑil bëne. Kɑ ji døøg-ɑ be böggi rɑ̈dh, mɑ́ gø ɑ́lidh gen kinni ɑ́thödhi yi Jwøk ki peli wïj men nenne gønyy.
1KI.4.1	Isrɑil bëne ɑ́jɑɑg yi Rɑ̈dh Sølømøn. 
1KI.4.2	O jøg, bene gen ɑ ɑ́jyɑ̈ɑ̈g ki en:
1KI.4.2	Adhɑriyɑ̀ wɑ̈d Dhɑdök, ɑ bɑ ókwërø.
1KI.4.3	Elikörep geki Akiyɑ̀ wɑ̈ddi Cicɑ̀ bɑ sikriterr.
1KI.4.3	Yöcɑpɑt wɑ̈d Akilud ɑ bɑ 'mïdhi wɑ̈j.
1KI.4.4	Benɑiyɑ̀ wɑ̈d Yöyɑdɑ̀ ɑ bɑ pënyi liny.
1KI.4.4	O Dhɑdök geki Abiyɑthɑr ɑ bɑ ókwër.
1KI.4.5	Adhɑriyɑ̀ wɑ̈d Nɑthɑn, ɑ dwøng kì kelli jɑggi yethi myërr.
1KI.4.5	Dhɑbud wɑ̈d Nɑthɑn ɑ bɑ ókwëri gøldwøng.
1KI.4.6	Akicɑr ɑ bɑ jɑngi gøldwøng.
1KI.4.6	Adönirɑm wɑ̈d Abdɑ̀ ɑ bɑ jɑngi tïj.
1KI.4.7	Sølømøn ɑ́rööny ki jɑggi yethi myërr, mø kwɑnni gen bɑ pyɑ̈rø wïdɑ́ryew, gen ɑ jɑɑg myërri Isrɑil bënn. Gen ɑ nyi muuj gøldwøng ki gïgcɑmm, ge kɑ̈n-ɑ́ɑ̀ yethi myërr-ɑ jɑɑg yi gen, jɑl ɑ́kyel gøldwøng nyi kɑ̈lli yi en kɑ dwɑ̈y ɑ́kyel kì yij run. 
1KI.4.8	Nyingi jøgɑni gɑ pyɑ̈rø wïdɑ́ryew ek:
1KI.4.8	Benkur, ɑ́jɑɑg-ɑ myërri kïtti Eprɑim.
1KI.4.9	Bendeker, ɑ́jɑɑg-ɑ kɑ̈ddi Mɑkɑdh, kí Cɑɑlbïm, kí Bet Cemec, kí Elön kí Bet Aɑnɑn.
1KI.4.10	Benkesed, ɑ́jɑɑg-ɑ kɑ̈ddi Aruböth, kí Sökö geki myërri Ëper bënn.
1KI.4.11	Ben Abinɑdɑb, ɑ ɑ́nywøm Tɑpɑth nyɑɑr Sølømøn, ɑ́jɑɑg-ɑ myërri Dör bënn.
1KI.4.12	Bɑnɑ̀ wɑ̈d Akilud, ɑ́jɑɑg-ɑ kɑ̈ddi Tɑɑnɑk, kí Megidø, geki myërri Betcɑn, ɑ buti kɑɑl Dhɑretɑn, kì ngɑ̈ɑ̈j kɑɑl Yidhriil kì wɑɑng wurlwɑl, cɑg kì myërri Betcɑn gïti Abel Mekölɑ̀, e pïd-ɑ løøg Yokmeɑm.
1KI.4.13	Ben Geber, ɑ́jɑɑg-ɑ Rɑmöth Gilyɑd, geki myërri gøl Yɑir kì piny Gilyɑd, kí myërri Argöb bënn, kí Bɑcɑn geki kɑ̈dde, kɑ̈dd-ɑ ówenø ki dör, dhøggi gen ócyëgø kɑ thïggi ngyënyø dilɑl.
1KI.4.14	Akinɑdɑb wɑ̈d Idö, ɑ́jɑɑg-ɑ myërri Mɑɑ̈nɑim.
1KI.4.15	Akimɑɑdh, ɑ ɑ́nywøm Bɑsemɑth nyɑɑr Sølømøn, ɑ́jɑɑg-ɑ myërri Nɑptɑlì.
1KI.4.16	Bɑnɑ̀ wɑ̈d Kucɑy, ɑ́jɑɑg-ɑ myërri Aceer geki kɑɑl Beɑlöth.
1KI.4.17	Yöcɑpɑt wɑ̈d Pɑruɑ̀, ɑ́jɑɑg-ɑ myërri Isɑkɑr.
1KI.4.18	Cimeì wɑ̈d Elɑ̀, ɑ́jɑɑg-ɑ myërri gøl Ben Yɑmïn.
1KI.4.19	Geber wɑ̈d Urì, ɑ́jɑɑg-ɑ myërri Gilyɑd møg-ɑ ɑ́bëëd ge jɑɑg-ɑ yi Rɑ̈dh Sïön rɑ̈ɑ̈dh tyëng Amör geki Og rɑ̈ɑ̈dh Bɑcɑn.
1KI.4.19	Ádɑ jɑngi dwøng ɑ́kyel me jɑɑg pödhø bëne.
1KI.4.20	Kɑ kwɑnni ji ceg-ɑ ngënyø ki mendwøng, ni ɑyejø kì thɑ̈ngi nɑɑm omelø, kì Isrɑil geki Yeudiyɑ̀, kɑ dhɑnhø oyɑ̈ngø bëne de pyëwe ceg-ɑ medø. 
1KI.4.21	 Lɑ̈gi Sølømøn ɑ́døngi ki mendwøng, kɑ pödhh-ɑ thɑ́ cigge bënn nyi kɑ̈n-ɑ yïe ki gwɑ̈j, cɑg kì kömi Nɑm Porɑt gïti Pelistiyɑ̀, gïti tøg Rïp, ge ɑ́cög ge ocudø ki gwɑ̈j kì kɑɑm-ɑ ɑ́nëën Sølømøn bëne.
1KI.4.22	Bɑ gïgcɑmm mø ngenyø ɑ ɑ́bëëd ge nyii cɑmø cyɑ̈ng ɑ́kyel kì gøldwøng. Jɑmmɑni kì cyɑ̈ng ɑ́kyel bɑ: røthøl ɑ́lïp pyɑ̈rø mø møng-ɑ búr-ɑ ngedhø, kí ɑ́lïp pyɑ̈r ɑ́ryew mø møng-ɑ búr-ɑ nuti ti ngedhø. 
1KI.4.23	Wɑ̈dhh-ɑ pidh kì lwɑg gɑ pyɑ̈rø, kí wɑ̈dhh-ɑ cyɑ̈mø kì pɑ̈l gɑ pyɑ̈r ɑ́ryew, kí órömm miyø, reb ki lɑ̈yyi dwɑr geki gyen.
1KI.4.24	Piny-ɑ kömi Nɑm Porɑt kì wɑɑng cyɑ̈ɑ̈ng böörø ɑ́jɑɑg-ɑ yi Sølømøn, cɑg kì Tipsɑ̀ kì kömi Nɑm Porɑt e gït-ɑ Gɑdhɑ̀ kì wɑɑng cyɑ̈ɑ̈ng böörø. Ábëëd e mër ki rɑ̈nhh-ɑ ɑ́jyɑ̈ɑ̈g kì pinyɑni. Ádɑ mër kì kɑɑm gen geki pödhh-ɑ cyɑ̈gi bënn. 
1KI.4.25	Bong gïjø mɑ ɑ́böggi yi Isrɑil bëne, ɑ́bëëd e kɑl yïe dɑ keje kí bɑ̈ggi oløge kì wɑ̈ye.
1KI.4.27	Jɑggi yethi myërr ɑ́bëëd ge nyi kɑ̈n-ɑ gøldwøng ki gïgcɑmm, men kì dwɑ̈ye men kì dwɑ̈ye, ɑ́bëëd e bong gïjø me nyi jɑ̈ddi kì gøldwøng. 
1KI.4.28	Jɑng-ɑ kɑ̈ddi ki gïgcɑmm, en ɑ nyi kɑ̈ni ki ceir geki lum men-ɑ cɑm yi kyënyì kì kɑ̈jji gen.
1KI.4.29	Kɑ Sølømøn thödhi yi Jwøk ki peli wïj me dwøng, kí tïïdø’ kwøb, kí dïdø me dwøng me bong gïn pɑ̈ɑ̈rii. 
1KI.4.30	Sølømøn ɑ́bëëd wïje pel ki mendwøng kibøli jøg wɑ̈thi gen pel møg-ɑ ɑ́ying pödhh-ɑ wɑɑng cyɑ̈ɑ̈ng mwøl geki Rïp. 
1KI.4.31	Wïje pel kibøli dhɑnhø bëne, wïje pel kibøli Ethɑn jɑl Edhrɑ̀, kí wɑ̈ddi Mɑköl, kí Ëmɑn, kí Kɑlköl, kí Dɑrdɑ̀. 
1KI.4.32	 Ákööb ki gɑ́j ɑ́lïp ɑ́dɑ̈g. Kɑ ocyɑ̈gø ki wör ɑ́lïp ɑ́kyel kí ɑ́bïj. 
1KI.4.33	Kɑ okööbø kì ri yenh, cɑg kì ri yɑdh sɑndɑl men-ɑ Lubnɑn gïti ri ɑ́buu men-ɑ nyi twïy kì ri dörø, kɑ okööbø kì ri lɑ̈yy, kí winy, kí gïg-ɑ mulli, kí rij. 
1KI.4.34	Kwøbbi peli wïje ɑ́lïngi yi rɑ̈nhi kömi piny, kɑ ge oödø ki ji møg kedhi be lïngi kwøbbi peli wïje.
1KI.5.1	Kɑ Kirɑm rɑ̈ɑ̈dh Suur öd-ɑ yï Sølømøn ki cwɑ̈gg keny-ɑ ɑ́lïnge kinni i Sølømøn órøøny kej wïye, Rɑ̈dh Debïd. Kirɑm ɑ́wöni gɑ mɑ̈dhh geki Debïd. 
1KI.5.2	Kɑ Sølømøn ólunyø ör ki wöödø kinni, 
1KI.5.3	“Ngɑ̈nyi yi yïn kinni Debïd wïyɑ ɑ́dhɑ̈li gyer ki ød Jwøge, Jwøng-ɑ Ácwɑ̈ɑ̈j, mɑ́ e ɑ́bëëd e ónyïɑ̈ggø ki liny geki pödhh-ɑ bɑdhhe bënn, gïti kɑ ɑ́konyii yi Jwøng-ɑ Ácwɑ̈ɑ̈j kɑ gï tyɑme. 
1KI.5.4	De ɑnɑn yɑ ɑ́thödhi yi Jwøgɑ, Jwøng-ɑ Ácwɑ̈ɑ̈j ki mër, wøki pödhh-ɑ bɑdhhi pödhɑ bënn, bong mɑ̈ɑ̈nø o bong rɑj. 
1KI.5.5	 Yɑ dwɑdd-ɑ gëddi Jwøgɑ, Jwøng-ɑ Ácwɑ̈ɑ̈j ki ød, ni møg-ɑ ɑ́köbbe wïyɑ Debïd kinni, ‘Wɑ̈dí men-ɑ ócïbɑ kejí kì wïj kwømí, en ɑ ógëddi yɑn ki ød.’ 
1KI.5.6	Anɑn kööb, o yɑ nguddi ki yenh sɑndɑl kì Lubnɑn, o bɑ̈nggɑ ógöög gen kyeel ki bɑ̈nggí. Köggi bɑ̈nggí ómëggɑ gen. Ge ómëggɑ gïn-ɑ kwøb yi yïn, mɑ́ e ngɑ̈nyi yi yïn kinni bong tyëng pödhɑ møg ngɑ̈ny ngøl ki yenh ni tyëng Sïdön.”
1KI.5.7	Kɑ Kirɑm pyëwe ómïnø ki mendwøng keny-ɑ ɑ́lïnge kwøbbi Sølømøn, ɑkööbe kinni, “Pwøj wɑ Jwøng-ɑ Ácwɑ̈ɑ̈j, ɑ ɑ́thödhi Debïd ki wɑ̈d me wïje pel men bëëdø kì wïj kwøme dicyɑ̈ngtïn e jɑɑg-ɑ dhɑnh-ɑ ngenyø ni men.” 
1KI.5.8	Codhe, kɑ Kirɑm öd-ɑ yï Sølømøn kinni, “Møg-ɑ ɑ́ör yi yïn ɑ́lïngɑ. Gïg-ɑ dwɑddi yi yïn bënn ógwøg yi yɑn, yï ónguddi ki yenh sɑndɑl kí ɑmedh. 
1KI.5.9	Ge ókɑ̈l yi bɑ̈nggɑ kì Lubnɑn, gï kïdhi ge’ kömi Nɑɑm Omeli Tɑr. Ge ógwøg gɑ óthyɑgg kì nɑm. O ge ómɑɑg keny-ɑ ókwøb yi yïn. O gï nyi pɑ̈d gen kì kunɑni, o ge yëg yi bɑ̈nggí. O yï nyi lunyí thyew ki thödhi jøgɑ ki gïncɑm.”
1KI.5.10	Codhe, kɑ Sølømøn nyi muuj yi Kirɑm ki yenh sɑndɑl kí ɑmedh møg-ɑ dwɑdde, 
1KI.5.11	o Sølømøn nyi nënge Kirɑm ki ɑ́lïp ɑ́ryew tøn mø gemè, kí møøw dhetun ɑ́ røthøl ɑ́lïp miy ɑ́bïdɑ̈g, gɑ møg cɑm yi jøge kì yij runï kí runï.
1KI.5.12	Kɑ Sølømøn thödhi yi Jwøng-ɑ Ácwɑ̈ɑ̈j ki peli wïj ni kɑ ɑ́köbbe gøn. Kɑ Kirɑm ocögø ge mër ki Sølømøn, kɑɑm gen ɑ́dɑ lwöbø.
1KI.5.13	Kɑ Rɑ̈dh Sølømøn ókɑ̈bbø ki jøtïj kì yij Isrɑil bëne, kwɑnni gen bɑ ɑ́lïp pyɑ̈r ɑ́dɑ̈g. 
1KI.5.14	 Kɑ Adönirɑm kwɑnye ɑ́ jɑngi tïj. Kɑ ge pɑ̈nge gɑ ɑkudd ɑ́dɑ̈g, ɑkud ɑ́kyel yije dɑ ji ɑ́lïp pyɑ̈rø. O ɑkud ɑ́kyel nyi kedhe be gwøg kì Lubnɑn ki dwɑ̈y ɑ́kyel, o nyi bëëde kì pɑc ki dwɑ̈tt ɑ́ryew. 
1KI.5.15	Sølømøn yïe ɑ́dɑ ji ɑ́lïp pyɑ̈r ɑ́bïdɑ̈g møg twïgø ki kïttì, kí ji ɑ́lïp pyɑ̈r ɑ́bïryew møg yëëg kïttɑni kɑɑl. 
1KI.5.16	Reb kí jøg-ɑ kwølli jøgwøg, kwɑnni gen bɑ ɑ́lïp ɑ́dɑ̈g kí miy ɑ́dɑ̈g. 
1KI.5.17	Kɑ rɑ̈dh okööbø kinni i twïg gen ki ópɑddi kïttì mø døngø, ge tweg ge lïw, gɑ møg cïb tyeli ød. 
1KI.5.18	Kɑ ópɑddi kïttɑni tweg yi bödhhi Sølømøn geki bödhhi Kirɑm, kí jø Gibɑl. Codhe, kɑ kïttì geki yenh-ɑ geer Kengø órumø ki pyëlø.
1KI.6.1	Kɑ Rɑ̈dh Sølømøn ócɑ̈gø ki gëddi Jwøng-ɑ Ácwɑ̈ɑ̈j ki ød, kì ngween runne kì yij lɑwø, kì Dhïp (ɑ løg ryeew dwɑ̈tti Yeud.) Kì bøli kenyɑni tyëng Isrɑil yï gen ɑ́dɑ runn miy ɑ́ngwen kí pyɑ̈r ɑ́bïdɑ̈g, kër-ɑ ɑ́bëën gen wɑ̈g kì Rïp. 
1KI.6.2	Øn-ɑ ɑ́gërri Jwøng-ɑ Ácwɑ̈ɑ̈j yi Rɑ̈dh Sølømøn bɑ ɑ́bɑ̈rø, bɑ̈re bɑ mïtïr pyɑ̈r ɑ́ryew wïdɑ́bïryew, o lɑ̈je bɑ mïtïr ɑ́bïngwen, o döre bɑ mïtïr pyɑ̈rø wïdɑ́dɑ̈g kí sentimïtïr pyɑ̈r ɑ́bïj. 
1KI.6.3	Øn-ɑ yïëbbi yij Kengø lɑ̈je e kɑ̈ɑ̈l-ɑ ri Kengø, bɑ mïtïr ɑ́ngwen kí sentimïtïr pyɑ̈r ɑ́bïj e reng-ɑ piny, o lɑ̈je bɑ mïtïr ɑ́bïngwen, e rwöm kɑ lɑ̈ji Kengø. 
1KI.6.4	Kɑ Kengø göggi ki ɑwɑjj møg-ɑ órïwwø ki dëddi. 
1KI.6.5	Sølømøn ɑ́gëëd thyew ki ud møg-ɑ ómyeer mɑl, ge wen-ɑ Kengø ge bødh-ɑ ri dörø kì yiny-ɑ wɑ̈g, bɑ̈ri dörri uddɑni bënn pɑ̈r, ge bɑ mïtïr ɑ́ryew kí sentimïtïr pyɑ̈r ɑ́ryew. 
1KI.6.6	Øn-ɑ piny lɑ̈je bɑ mïtïr ɑ́ryew kí sentimïtïr pyɑ̈r ɑ́ryew, o øn-ɑ dïdyër lɑ̈je bɑ mïtïr ɑ́ryew kí sentimïtïr pyɑ̈r ɑ́bïryew, o øn-ɑ mɑl lɑ̈je bɑ mïtïr ɑ́dɑ̈g kí sentimïtïr pyɑ̈rø. Uddɑni ócïb-ɑ ri nyïɑ̈rø me cöddi wɑ̈g kì ri döri Kengø de pɑth ki ɑmin kì ri dörø.
1KI.6.7	Kïtt-ɑ ɑ́geer Kengø ɑ́tweg-ɑ pɑ̈l keny-ɑ ɑ́kwɑɑny gen ceth kì ri kït. Ge ɑ́kɑ̈ɑ̈l ge cïb-ɑ kɑ̈jji gen, bene ɑ bɑnge ɑ́bëëd e bong ywøøg ɑ́bɑny, wɑlɑ̀ dørø, wɑlɑ̀ gïi gwøg megø mɑ ɑ́lïngi keny-ɑ ɑ́geer Kengø.
1KI.6.8	Dhøng-ɑ töngi øn-ɑ piny ying-ɑ wïj kyëëj Kengø, kenyɑni ɑ di pɑ̈ltyel møg-ɑ yedhi yij øn-ɑ dïdyër geki øn-ɑ mɑl. 
1KI.6.9	Codhe kɑ Kengø órumø ki gerø yi Sølømøn. Kɑ tɑnø gënge ki pɑ̈mmì geki mënhhi yɑdh sɑndɑl. 
1KI.6.10	Dörr-ɑ nyingi ngëddi Kengø ge ómyerø gɑ dör ɑ́dɑ̈g, bɑ̈ri dörø ɑ́kyel bɑ mïtïr ɑ́ryew kí sentimïtïr pyɑ̈r ɑ́ryew, o ge ógerø ge ying-ɑ yiny-ɑ wɑ̈g kì ri döri Kengø, o ge ómɑɑg ree kɑ pɑ̈mmi yɑdh sɑndɑl.
1KI.6.11	Kɑ Sølømøn köbbi yi Jwøng-ɑ Ácwɑ̈ɑ̈j kinni, 
1KI.6.12	“Kí øn-ɑ geer yïn èn, keløg yï ócög kwöngɑ ogwøgø yi yïn, kɑ gïn-ɑ kwøbɑ nyi gwøg yi yïn, kɑ ciggɑ mïdhi yi yïn bënn, møg-ɑ ɑ́köbbɑ Debïd wïyí kiperí ógwøg yi yɑn. 
1KI.6.13	Yɑ óbëëdø kì kelli tyëng Isrɑil. O jiɑ, tyëng Isrɑil pɑ wiyɑ piny kinni tek.”
1KI.6.14	Codhe kɑ Kengø órumø ki gerø yi Sølømøn.
1KI.6.15	Kɑ döri Kengø geki tɑne tɑg kì yiny-ɑ ød ki pɑ̈mmi yɑdh sɑndɑl, kɑ piny pedh ki pɑ̈mmi yɑdh ɑmedh. 
1KI.6.16	 Kɑ tɑtyeel gëddi ki gëng, Kej Kwërdwøng, bɑ̈re bɑ mïtïr ɑ́bïngwen, ógerø kɑ pɑ̈mmi yɑdh sɑndɑl cɑ̈gi kì piny gïti ri tɑnø. 
1KI.6.17	O yij ød men-ɑ ɑ́döng, kì bøli Kej Kwërdwøng, bɑ̈re bɑ mïtïr pyɑ̈rø wïdɑ́bïdɑ̈g. 
1KI.6.18	Pɑ̈mmi yɑdh sɑndɑl møg-ɑ ótɑɑg dörø bɑ ɑtweg ki ngïjji kenø mø ri gen di okøgg. Dörø bëne bɑ ɑtɑg ki pɑ̈mmi yɑdh sɑndɑl, kït pɑ nënni.
1KI.6.19	Kej Sɑnduug Ciggi Jwøng-ɑ Ácwɑ̈ɑ̈j ɑ́ger e bɑ nyɑ ød me thiinh kì tɑtyeel. 
1KI.6.20	Gëngɑni bɑ̈re bɑ mïtïr ɑ́bïngwen, o lɑ̈je bɑ mïtïr ɑ́bïngwen, o döre bɑ mïtïr ɑ́bïngwen. Kɑ yiny-ɑ ød bëne mwøn ki dhɑm dhïw. Këli lɑm men-ɑ Kej Kwërdwøng bɑ ɑtɑg ki yɑdh sɑndɑl. 
1KI.6.21	Kɑ Kengø mwøn yi Sølømøn ki dhɑb kì yiny-ɑ ød. Kɑ thïgi gëng ree gödde ki ɑ́cwecwelli dhɑb, thïngɑni bɑ ɑmwøn ki dhɑb thyew. 
1KI.6.22	 Kɑ ød bëne tyëge ki mwønø ki dhɑb. Kɑ këli lɑm men-ɑ Kej Kwërdwøng mwøn bëne ki dhɑb. Codhe kɑ ød óthumø bëne ki mwønø ki dhɑb.
1KI.6.24+1KI.6.25+1KI.6.26	Ákyel yïe dɑ obërr ɑ́ryew, bɑ̈ri obërø ɑ́kyel bɑ mïtïr ɑ́ryew kí sentimïtïr pyɑ̈r ɑ́ryew, kɑɑm obërre tuung kí tuung, bɑ mïtïr ɑ́ngwen kí sentimïtïr pyɑ̈r ɑ́ngwen. Kerobbɑni ryeet döngi ngëddi gen pɑ̈r, o bɑ̈ri gen pɑ̈r. Bɑ̈ri kerob ɑ́kyel bɑ mïtïr ɑ́ryew kí sentimïtïr pyɑ̈r ɑ́ryew, o men-ɑ kyeelø pɑ̈r ki en. 
1KI.6.27	Kerobbɑni ryeet ɑ́cïb Kej Kwërdwøng men ying-ɑ buti men, obëri kerob ɑ́kyel nywɑll-ɑ dörø, o obër-ɑ kyeelø nywɑll-ɑ tøg obëri kerom-ɑ kyeelø. O kerom-ɑ kyeelø cungi e nɑ menɑni, obëre ɑ́kyel nywɑll-ɑ dörø kì tuung, o obër-ɑ kyeelø nywɑll-ɑ tøg obëri kerom-ɑ kyeelø. 
1KI.6.28	Kɑ kerobbɑni ryeet mwøn ki dhɑb.
1KI.6.29	Kɑ dörø bëne kì yiny-ɑ ød kí yiny-ɑ wɑ̈g ngweg ki ngïjji kerobb geki yenh benø kí okøgg. 
1KI.6.30	Kɑ yij ød kì piny mwøn ki dhɑb bëne.
1KI.6.31	Kɑ dhø Kej Kwërdwøng kïdhi ki thïgø ɑ́buddiryew, me bɑ yɑdh dhetun me bɑ ɑtɑg, ɑ́ ɑdöl kì mɑl. 
1KI.6.32	Buddi thïgi gëng ryeet bɑ ɑngweg ki ngïjji kerobb, geki yenh benø kí okøgg. Kɑ thïngɑni mwøn ki dhɑb geki ngïjji kerobb møg-ɑ ree, kí yɑdh benø kí okøgg. 
1KI.6.33	Kɑ rïwi thïgi dhø Kengø gwøg ɑ́ yɑdh dhetun, ɑ́ ɑ́bɑ̈rø. 
1KI.6.34	Kɑ kïdhi ki thïgø ɑ́buddiryew mɑ yɑdh ɑmedh. 
1KI.6.35	Kɑ kömi thïngɑni ngweg ki ngïjji kerobb, kí yenh benø kí okøgg. Kɑ ge mwøn ki dhɑb.
1KI.6.36	Kɑ bøli Kengø gëddi ki ódɑ̈rø, ɑ́ ɑger ki löjji yenh sɑndɑl geki kïttì, e bɑ ɑgwel, yɑdh ɑ́kyel kí kïttì ɑ́dɑ̈g ge myeer-ɑ mɑl.
1KI.6.37	Tyeli Kengø ɑ́cïb kì ngween runni Rɑ̈dh Sølømøn kì yij lɑwø, kì Dhïp (ɑ løg ryeew dwɑ̈tti Yeud). 
1KI.6.38	Kɑ Kengø órumø ki gerø ni kɑ ɑ́dwɑddii ceth kì pyɑ̈rø wïdɑ́kyeel runni Rɑ̈dh Sølømøn kì yij lɑwø kì dwɑ̈y Bul (ɑ løg bïdɑ̈ɑ̈g dwɑ̈tti Yeud). Sølømøn ɑ́tyëg-ɑ runn ɑ́bïryew e ogëdø ki Kengø.
1KI.7.1	Sølømøn ree ɑ́gëdde thyew ki gøldwøng mɑ ɑ́tyëg runn pyɑ̈rø wïdɑ́dɑ̈g e ogerø. 
1KI.7.2+1KI.7.3	Gølɑni yije dɑ ød me cwøl ɑ́ Wɑɑg Lubnɑn, ɑ́ger yi en bɑ̈re bɑ mïtïr pyɑ̈r ɑ́ngwen wïdɑ́ngwen, o lɑ̈je bɑ mïtïr pyɑ̈r ɑ́ryew wïdɑ́ryew, o döre bɑ mïtïr pyɑ̈rø wïdɑ́dɑ̈g kí sentimïtïr pyɑ̈r ɑ́bïj, e ying-ɑ kömi bɑ̈rri yɑdh sɑndɑl gɑ lwøbb ɑ́dɑ̈g, lwøb ɑ́kyel yije dɑ yenh pyɑ̈rø wïdɑ́bïj, kí kwɑ̈rri sɑndɑl kì kömi gen kì mɑl, o tɑnø bɑ ɑtɑg ki yenh sɑndɑl. 
1KI.7.4	Kɑ ɑwɑjj cïb gɑ lwøbb ɑ́dɑ̈g ge rwööm. 
1KI.7.5	Dhøggi ud geki ɑwɑjj bɑ óbɑrr bënn.
1KI.7.6	Gølɑni yije ɑ́dɑ ød me lɑɑj, bɑ̈re bɑ mïtïr pyɑ̈r ɑ́ryew wïdɑ́ryew, o lɑ̈je bɑ mïtïr pyɑ̈rø wïdɑ́dɑ̈g kí sentimïtïr pyɑ̈r ɑ́bïj. Ønɑni wïje dɑ tɑnø me mïdhi yi bɑ̈rrì.
1KI.7.7	Sølømøn ɑ́gëëd thyew ki ød kwøm, ɑ cwøl ɑ́ ød gøny. Kenyɑni ɑ nyi lidhe gønyy, ønɑni bɑ ɑtɑg bëne ki pɑ̈mmi yɑdh sɑndɑl, cɑg kì piny gïti ri tɑnø.
1KI.7.9	Uddɑni geki ød gøny, bɑ ɑger ki ópɑddi kïttì, cɑg kì tyelli gen piny gïti mɑl. Ópɑddi kïttɑni bɑ ɑtweg kidøøj, ge lïw. 
1KI.7.10	Tyelli uddɑni bɑ ɑcïb ki ópɑddi kïttì mø døngø mø óngɑ̈ɑ̈ny yienyø, møøgø bɑ̈ri gen bɑ mïtïr ɑ́dɑ̈g kí sentimïtïr pyɑ̈r ɑ́bïj, møøgø bɑ̈ri gen bɑ mïtïr ɑ́ngwen. 
1KI.7.11	Kömi ópɑddi kïttɑni ɑ ɑ́cïb ópɑddi kïttì møg-ɑ kedhi mɑl ge lïw geki bɑ̈rri yɑdh sɑndɑl. 
1KI.7.12	Øn-ɑ dwøng kì gøldwøng geki øn-ɑ dwøng kì Kengø, ki udd-ɑ tøggi Kengø, ge ógëddø ki kɑ̈llì. Dörrɑni ógerø kɑ lwøbbi ópɑddi kïttì ɑ́dɑ̈g kí lwøøb pɑ̈mmi yɑdh sɑndɑl ɑ́kyel.
1KI.7.13	Kɑ Rɑ̈dh Sølømøn oödø, ɑkɑ̈ɑ̈l jɑl me cwøl ɑ́ Kurɑm kì Suur. 
1KI.7.14	Meye bɑ nyɑɑr gøl Nɑptɑlì, o wïye bɑ jɑl Suur, o ɑ́bëëd ɑ́ bødhi køny ki ngyënyø dilɑl, o keny-ɑ ɑ́thøw wïye, ɑdönge e gwøg-ɑ gwøngɑni. Kɑ ceg-ɑ wɑ̈ɑ̈dhø ki gwøngɑni, wïje pel, o cinge døøj. Awɑ̈nhe bøli Rɑ̈dh Sølømøn kɑ ócɑ̈gø gwøg ki jɑmm-ɑ gwøg ki dilɑl bënn.
1KI.7.15	Kɑ Kurɑm okunyø ki löjji dilɑl ɑ́ryew, bɑ̈ri ɑ́kyel bɑ mïtïr ɑ́bïdɑ̈g, o dööle bɑ mïtïr ɑ́bïj kí sentimïtïr pyɑ̈r ɑ́dɑ̈g. O löny-ɑ kyeelø pɑ̈r ki en, kɑ gï cïbe dhø Kengø. 
1KI.7.16	Kɑ Kurɑm ogöögø ki ɑtɑ̈nyyi dilɑl ɑ́ryew møg cïb wɑ̈thi löjjɑni. Bɑ̈ri ɑtɑ̈ny ɑ́kyel bɑ mïtïr ɑ́ryew kí sentimïtïr pyɑ̈r ɑ́ryew. 
1KI.7.17	Kɑ wɑ̈thi gen cwɑ̈jji ki bøy dilɑl. 
1KI.7.18	Kí gïg mø ni nywøli yɑdh romɑn gɑ lwøbb ɑ́ryew ge bɑ ɑkøny gɑ ngyënyø dilɑl, ge ówen wɑ̈thi tøggi ɑtɑ̈nyyɑni ryeet.
1KI.7.19	Atɑ̈nyy-ɑ wɑ̈thi löjjɑni ɑ́gwøg ge nɑ okøggi sosɑn, bɑ̈ri ɑ́kyel bɑ mïtïr ɑ́kyel kí sentimïtïr pyɑ̈r ɑ́bïdɑ̈g, o men-ɑ kyeelø nɑ en. 
1KI.7.20	Tøggi ɑtɑ̈nyy-ɑ wɑ̈thi löjj, kì kömi bøøy dilɑl, ówenø ki lwøbbi nywøli yɑdh romɑn mø dilɑl møg ryërri gɑ miy ɑ́ryew.
1KI.7.21	Kɑ löjjɑni cwöödh piny kì bøli Kengø, löny-ɑ tuung cɑɑm ɑ́cwöödh piny kɑ cɑg ɑ́ Yɑkin. Kɑ löny-ɑ tuung kyëj cwöödh piny kɑ cɑg ɑ́ Boɑdh. 
1KI.7.22	Atɑ̈nyyi dilɑl møg-ɑ pɑ̈r ki okøggi sosɑn ɑ́cïb wɑ̈thi löjjɑni ryeet.
1KI.7.22	Codhe kɑ löjj órumø ki gwøgø.
1KI.7.23	Kɑ Kurɑm ogöögø ki luy me bɑ ɑ́dulø ki dilɑl, rïwi dööle bɑ mïtïr ɑ́ngwen kí sentimïtïr pyɑ̈r ɑ́ngwen, o yije ludhø ki mïtïr ɑ́ryew kí sentimïtïr pyɑ̈r ɑ́ryew, o bɑ̈ri dööle bɑ mïtïr pyɑ̈rø wïdɑ́dɑ̈g kí sentimïtïr pyɑ̈r ɑ́ryew. 
1KI.7.24	Tøggi tyeli luyɑni dɑ ngïji kenø, mø bɑ ɑkøny ge ótɑɑg ri tøggi luyɑni gɑ lwøbb ɑ́ryew. 
1KI.7.25	Luyɑni ócïb-ɑ kömi wɑ̈dhh pyɑ̈rø wïdɑ́ryew, ɑ́dɑ̈g nenn-ɑ wɑɑng wuudø, ɑ́dɑ̈g nenn-ɑ wɑɑng cyɑ̈ɑ̈ng böörø, ɑ́dɑ̈g nenn-ɑ wɑɑng wurlwɑl, o ɑ́dɑ̈g nenn-ɑ wɑɑng cyɑ̈ɑ̈ng mwøl, e ngɑ̈thi gen tuum gen. 
1KI.7.26	Tøggi luyɑni bɑ dhïl ki mïlimïtïr pyɑ̈r ɑ́bïryew wïdɑ́bïj, tøgge nɑ tøggi lwøl, ri gen tɑ̈ɑ̈ny gen ni okøggi sosɑn. Luyɑni yije rømm-ɑ yi røthøl ɑ́lïp pyɑ̈r ɑ́bïdɑ̈g.
1KI.7.27	Kɑ Kurɑm ogöögø ki yɑ̈thi dilɑl gɑ pyɑ̈rø, ɑ́kyel bɑ̈re bɑ mïtïr ɑ́kyel kí sentimïtïr pyɑ̈r ɑ́bïdɑ̈g, o lɑ̈je bɑ mïtïr ɑ́kyel kí sentimïtïr pyɑ̈r ɑ́bïdɑ̈g, o döre bɑ mïtïr ɑ́kyel kí sentimïtïr pyɑ̈r ɑ́dɑ̈g. 
1KI.7.28	Thɑ̈ngge bɑ óbɑrr ge ómɑɑg-ɑ ri mɑ̈ggì. 
1KI.7.29	Mɑ̈ggɑni ri gen ótwïggø ki ngïjji ngurrì, kí wɑ̈dhh, kí kerobb, o rïww-ɑ mɑl ri gen ótwïggø thyew ki ngurrì kí wɑ̈dhh, kí kerobb, o rïww-ɑ thɑ́ tyelli gen ógöggø ki ngïjji okøgg. 
1KI.7.30	Yɑ̈y ree dɑ tyelli dilɑl ɑ́ngwen mø rïwwi gen bɑ dilɑl. O ri tyellɑni dɑ mɑ̈ggì kì gødde gɑ ɑ́ngwen kì thɑ yɑ̈y, mɑ̈ggɑni bɑ ɑkøny, o ge ógöggø ki ngïjji okøgg. 
1KI.7.31	Dɑ óthɑgø kì yij yɑ̈yɑni, me tøgge kì mɑl di pij mø bɑ sentimïtïr pyɑ̈r ɑ́ngwen wïdɑ́bïj, kí møøgø mø bɑ sentimïtïr pyɑ̈rø wïdɑ́bïdɑ̈g kì thɑre piny. Óthɑngɑni wïje mɑl bɑ ɑ́dulø kí tyele piny. Köme ótwïggø ki ngïjjì ɑ́ ɑwen bëne. 
1KI.7.32	Tyel ying-ɑ piny kì ri rïwwì mø ómɑɑg ri yɑ̈y kì thɑw-ɑ piny. Bɑ̈ri tyelø bɑ sentimïtïr pyɑ̈r ɑ́bïkyel wïdɑ́bïkyel. 
1KI.7.33	Tyellɑni bɑ ɑgwøg ge pɑ̈r ki tyelli yɑ̈th-ɑ nyi pyejji yi kyënyì. De tyellɑni geki winni dölli gen, kí rïwwi gen, kí ɑwölli tyelli gen, bɑ ɑkøny gɑ dilɑl bënn. 
1KI.7.34	Dɑ mɑ̈ggì kì gøddi yɑ̈y kì piny gɑ ɑ́ngwen ge ómɑɑg ri rïwwi tyel. 
1KI.7.35	Yij yɑ̈yɑni dɑ óthɑgø me ludhø ki sentimïtïr pyɑ̈r ɑ́ryew wïdɑ́ryew. O bɑ ɑ́dulø e ókøny-ɑ ri yɑ̈y. 
1KI.7.36	Kɑ thɑ̈nggi yɑ̈y tweg ki ngïjji kerobb, kí ngurrì, ki yenh benø. Bong nyɑ keny me döngø e nuti twegø kì ree. 
1KI.7.37	Yɑ̈thɑni ɑ́gwøg-ɑ nøw gɑ pyɑ̈rø bënn.
1KI.7.39	Kɑ yɑ̈ɑ̈th ɑ́bïj cïb tuung kyëëj Kengø, kɑ ɑ́bïj-ɑ kyeelø cïb tuung cɑɑm Kengø. Kɑ luy cïb tuung kyëëj Kengø kì kɑɑm wɑɑng wurlwɑl geki wɑɑng cyɑ̈ɑ̈ng mwøl.
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Kurɑm ɑ́göög thyew ki puggì, kí ɑtögg, kí tɑ̈mmì. Kɑ gwøng-ɑ ɑ́mëggi bødhø Kurɑm yi Rɑ̈dh Sølømøn tyëge bëne, ɑ løg:
1KI.7.40+1KI.7.41+1KI.7.42+1KI.7.43+1KI.7.44+1KI.7.45	löjj ɑ́ryew
1KI.7.40+1KI.7.41+1KI.7.42+1KI.7.43+1KI.7.44+1KI.7.45	ɑtɑ̈nyyi wɑ̈thi löjj
1KI.7.40+1KI.7.41+1KI.7.42+1KI.7.43+1KI.7.44+1KI.7.45	bøy dilɑl kì wɑ̈thi ɑtɑ̈nyyɑni,
1KI.7.40+1KI.7.41+1KI.7.42+1KI.7.43+1KI.7.44+1KI.7.45	lwøbb ɑ́ryew nywøli yɑdh romɑn mø dilɑl, gɑ miy ɑ́ngwen, ge ying-ɑ ri bøyyi dilɑl ryeet.
1KI.7.40+1KI.7.41+1KI.7.42+1KI.7.43+1KI.7.44+1KI.7.45	yɑ̈thi dilɑl pyɑ̈rø
1KI.7.40+1KI.7.41+1KI.7.42+1KI.7.43+1KI.7.44+1KI.7.45	ɑ́tɑ̈yyì pyɑ̈rø.
1KI.7.40+1KI.7.41+1KI.7.42+1KI.7.43+1KI.7.44+1KI.7.45	luuy dilɑl
1KI.7.40+1KI.7.41+1KI.7.42+1KI.7.43+1KI.7.44+1KI.7.45	wɑ̈dhh pyɑ̈rø wïdɑ́ryew kì thɑ luyɑni
1KI.7.40+1KI.7.41+1KI.7.42+1KI.7.43+1KI.7.44+1KI.7.45	puggì, kí ɑtögg, kí tɑ̈mmì.
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Gïg-ɑ ɑ́gwøg gɑ mø Kengø bënn, ge ɑ́göggi Sølømøn yi Kurɑm kɑ dilɑl men-ɑ rɑw. 
1KI.7.46	Jɑmmi Kengi Jwøng-ɑ Ácwɑ̈ɑ̈j bënn ɑ́gwøg-ɑ yethi lɑ̈b kì yij Töör Urdun, kì kɑɑm Suköth geki Dhɑretɑn. 
1KI.7.47	Dilɑl men-ɑ ɑ́køny nuti rømø yi Sølømøn o pege di yod, mɑ́ e ngenyø ki mendwøng. Pege ɑ́dhɑ̈li yodø.
1KI.7.49	 kí teggi lɑ̈mbɑ̈ɑ̈ gɑ pyɑ̈rø kì bøli Kej Kwërdwøng, ɑ́bïj kì tuung kyëj, kí ɑ́bïj kì tuung cɑɑm. Kí okøgg, kí lɑ̈mbɑ̈ɑ̈, kí dikɑ̈bbì, 
1KI.7.50	kí óthɑ̈ggì, kí gïg nyi nɑ̈ɑ̈g mɑc, kí tɑ̈mmì, kí óthɑ̈nggi bɑkur, kí ópɑ̈nni cug, kí mɑ̈ggi thïgi Kej Kwërdwøng geki thïggi Kengø. Gïgɑni bënn bɑ dhɑb.
1KI.8.2	 Kɑ ge wɑ̈dh-ɑ bøli Rɑ̈dh Sølømøn bënn kì bïryeew dwɑ̈tt, kì cyɑ̈nggi Kwëër Akɑnnì. 
1KI.8.3	Keny-ɑ ɑ́wɑ̈nhi jøgdøngi Isrɑil bënn, ɑkwɑɑny Sɑnduug Cigg yi ókwër, 
1KI.8.4	kɑ byel yi gen. Codhe kɑ Kemi Kwër geki jɑmmi kwër møg-ɑ kyeelø kɑ̈ɑ̈l yi ókwër geki Kwɑrri Leebì, kɑ gï kïdhi gen yij Kengø. 
1KI.8.5	Kɑ Rɑ̈dh Sølømøn geki tyëng Isrɑil møg-ɑ nud kì kenyɑni, ongɑ̈dø kì bøli Sɑnduug Cigg ki dyëg kí dhög mø gïïr cɑrø, mø pɑ cuggi kwɑnø yi ngenyi gen. 
1KI.8.6	Codhe, kɑ Sɑnduug Cigg kïdhi keje yi ókwër, gø ɑ́kïdhi gen yij gëng, Kej Kwërdwøng, thɑ̈thi obërri kerobb. 
1KI.8.7	Mɑ́ kerobb ɑ́bëëd obërri gen ópeedh kömi keny-ɑ ɑ́cïb Sɑnduug Cigg, o Sɑnduug Cigg geki lødhe møg-ɑ nyi kɑ̈llii, gëng yi gen kì kuni mɑl. 
1KI.8.8	Lødhɑni cöddi wɑ̈g, ge ócuggø lidhø yi ngɑn cungi kì yij Kengø e rwöm ki dhø Kej Kwërdwøng, de ge pɑ nënni kì wɑ̈g. (Ge nudd ge nud kì kenyɑni gïti dicyɑ̈ngtïn.) 
1KI.8.9	 Bɑ ópɑ̈nni kït ryeet ɑ yij Sɑnduug Cigg, ópɑ̈nn-ɑ ɑ́cïb yije yi Mosɑ̀ kì Kïti Sinɑy, keny-ɑ ɑ́lwööb Jwøng-ɑ Ácwɑ̈ɑ̈j geki tyëng Isrɑil, keny-ɑ ɑ́kɑ̈ɑ̈le gïn wɑ̈g kì Rïp, kïttɑni keti gen ɑ nud kì yije.
1KI.8.11	Kɑ ókwër ódhɑ̈lø døøg be gwøg yi pöölɑni, mɑ́ ød Jwøng-ɑ Ácwɑ̈ɑ̈j ɑ́pɑ̈ng yi mɑ̈re. 
1KI.8.12	 Codhe, ɑkwɑ̈jji Sølømøn kinni,
1KI.8.12	“Yïn ɑ Jwøng-ɑ Ácwɑ̈ɑ̈j, yïn ɑ ɑ́cïb cɑ̈ng mɑl,
1KI.8.12	de yï ɑ́myeg bëëdø kì yethi pøøl kí muudhø.
1KI.8.13	Anɑn yï ɑ́gëddɑ Yïn ɑ Jwøng-ɑ Ácwɑ̈ɑ̈j, ki Kengø me myëër,
1KI.8.13	keny-ɑ yije óbëëd yi yïn gïti ɑtheer.”
1KI.8.14	Kɑ rɑ̈dh ree luge teedø, ɑkwënge tyëng Isrɑil bënn, teedø bëne cung-ɑ́ɑ̀ kenyɑni. 
1KI.8.15	Kɑ okööbø kinni, “Lenhi wɑ Jwøng-ɑ Ácwɑ̈ɑ̈j, Jwøøg Isrɑil, ɑ ɑ́gwøg møg-ɑ ɑ́köbbe Debïd wïyɑ, keny-ɑ kööbe kinni, 
1KI.8.16	 ‘Kër-ɑ ɑ́kɑ̈ɑ̈lɑ jiɑ wɑ̈g kì Rïp, bong kɑɑl mɑ ɑ́myegɑ kì kelli kɑ̈ddi Isrɑil, ɑ́ keny gëddi yɑn kì Kengø men cungi ɑ́ miɑ. De yɑ ɑ́myeg-ɑ yïn, Debïd o yï jɑɑg jiɑ, tyëng Isrɑil.’
1KI.8.18	De Debïd wïyɑ ɑ́köbbi yi Jwøng-ɑ Ácwɑ̈ɑ̈j kinni, ‘Døøj kɑ̀ dwɑddí gyer ki Kengø. 
1KI.8.19	 De pɑth ki yïn ɑ óger Kengɑni, den-ɑ́ wɑ̈dí ceth, ɑ óger Kengɑ.’
1KI.8.20	“Kɑ møg-ɑ ɑ́kwøb yi Jwøng-ɑ Ácwɑ̈ɑ̈j gwøge ceth, ɑcïbe yɑn kej wïyɑ Debïd, kɑ yɑ pëgg-ɑ wïj kwøøm Isrɑil. Agerɑ Keng-ɑ thyey ɑ́ mi Jwøøg Isrɑil, Jwøng-ɑ Ácwɑ̈ɑ̈j. 
1KI.8.21	Kɑ yij Kengø göggɑ ki keny cïb Sɑnduug Cigg men-ɑ yije di lwöm-ɑ ɑ́nywɑg yi Jwøng-ɑ Ácwɑ̈ɑ̈j geki kweyyee, keny-ɑ ɑ́kɑ̈ɑ̈le gïn wɑ̈g kì Rïp.”
1KI.8.22	Kɑ Sølømøn ócungø kì bøli këli lɑm mi Jwøng-ɑ Ácwɑ̈ɑ̈j, e tyëng Isrɑil nud bënn, kɑ cingge thɑɑnge mɑl. 
1KI.8.23	Kɑ okööbø kinni, “Yïn ɑ Jwøøg Isrɑil, Jwøng-ɑ Ácwɑ̈ɑ̈j, bong Jwøk me pɑ̈r ki yïn kì mɑl kí piny, men mïdhi lwöm-ɑ kɑɑme geki bɑ̈ngge. Kɑ kwøbbí mïdhi yi gen, kɑ ge ócyɑ̈dhø kì yuuí ki pëthi gen bënn. 
1KI.8.24	Møg-ɑ ɑ́köbbí bɑ̈ngí, Debïd wïyɑ, ɑ́mïdhi yi yïn. Møgɑni ɑ́gwøg yi yïn dicyɑ̈ngtïn ki tegí. 
1KI.8.25	 Anɑn yɑ kwɑjj-ɑ yïn, Yïn ɑ Jwøøg Isrɑil, Jwøng-ɑ Ácwɑ̈ɑ̈j, mïdhí møg-ɑ ɑ́köbbí bɑ̈ngí, wïyɑ Debïd thyew kinni, óbëëd e dɑ wɑ̈d gøle ceth men bëëdø kì wïj kwøøm Isrɑil, keløg wɑ̈dde óbëëdø kidøøj, kɑ ge ócyɑ̈dhø kì yuuí ni bëën-ɑ ɑ́bëëd yi bɑ̈ngí Debïd. 
1KI.8.26	Anɑn yïn ɑ Jwøøg Isrɑil, wiy gïg-ɑ ɑ́köbbí bɑ̈ngí, wïyɑ Debïd pɑ̈dhi gen kɑ̈jji gen.
1KI.8.28	Lïngí kwɑ̈jji bɑ̈ngí geki odhɑme, yïn ɑ Jwøgɑ, Jwøng-ɑ Ácwɑ̈ɑ̈j, lïngí ywøgɑ geki kwɑny-ɑ kwɑjjɑ yïn dicyɑ̈ngtïn. 
1KI.8.29	 Kor Kengø men kì wɑ̈r kí dicɑ̈ng, eni Keng-ɑ ɑ́kwøb yi yïn kinni, ‘Yɑ óbëëdø kì kenyɑni.’ Lïngí kwɑny-ɑ kwɑjjɑ yïn kì keny. 
1KI.8.30	Nyi lïngí kwɑ̈jjɑ kí kwɑ̈jji tyëng Isrɑil, kì bøli keny-ɑ kwɑ̈jji gen kì keny, lïng kì pɑɑrí mɑl, kɑ pyëwí lɑ̈ɑ̈me ki gen.
1KI.8.31	“Keløg dhɑnhø óbɑ̈jjø ki wɑɑd gen, kɑ kɑ̈ɑ̈l be köngø kì bøli këli lɑm kì Kengø men, 
1KI.8.32	lïng kì pɑɑrí mɑl, kɑ gøøny bɑ̈nggí liidh. Cɑy ngɑn-ɑ ɑ́bɑ̈jji ki cɑ́y-ɑ kyëëw ki bɑ̈jje, kɑ ngeti dyër mëggí dyëre.
1KI.8.33	“Keny-ɑ ótyɑɑm tyëng Isrɑil yi tyëngmɑ̈ɑ̈nø kipe bɑ̈jji gen kì bølí, kɑ ge dwöög-ɑ yïí, kɑ nyingí lejji yi gen, kɑ yï kwɑjji yi gen, kɑ ge odhɑmmø kì bølí kì yij Kengø men, 
1KI.8.34	lïng kì mɑl, kɑ pyëwí lɑ̈ɑ̈me ki jií, tyëng Isrɑil, kɑ ge dwöög piny-ɑ ɑ́mëggí kweyyi gen.
1KI.8.35	“Keny-ɑ ócyëëg mɑl, kɑ kødh ocögø e pɑ mɑ̈gi kipe bɑ̈jji gen kì bølí, kɑ ge ókwɑ̈jjø kì keny, kɑ nyingí lejji yi gen, kɑ ge óyewø ki orøøg gen, mɑ́ ge ɑ́rɑngi, 
1KI.8.36	lïng kì mɑl, kɑ pyëwí lɑ̈ɑ̈me ki bɑ̈nggí, ɑ løg tyëng Isrɑil, mɑ́ ge nyii nyudhø yi yïn ki yuu-ɑ døj men yije cyɑ̈dhi yi gen, kɑ pödhí pönh-ɑ ɑ́mëggí jií nëngí ki kødh.
1KI.8.37	“Keløg piny ódi kɑ̈j, wɑlɑ̀ yømø nɑ̈ɑ̈g, wɑlɑ̀ byel ócɑm yi ɑ́lïlø, wɑlɑ̀ yi bɑ̈nyø, wɑlɑ̀ ji mɑɑg-ɑ piny yi tyëngmɑ̈ɑ̈nø, kí rɑjj-ɑ bï geki rɑ̈ɑ̈m dëllì bënn, 
1KI.8.38	ngɑn kwɑ̈jji kì kelli jií, tyëng Isrɑil kipe gïnrɑj men-ɑ ɑ́pɑ̈dhi köme, kɑ cingge thɑ̈nge Kengø men, 
1KI.8.39	lïng kì mɑl, kɑ pyëwí lɑ̈ɑ̈me, kɑ ngɑnɑni mëggí gïn-ɑ myër ki en, mɑ́ yï ketí ɑ ngɑ̈nyi gïn-ɑ pyëw dhɑnhø bëne. 
1KI.8.40	Nyi køny gen, o yï óböggi yi gen kì kɑɑm-ɑ nëën gen kì kömi piny men-ɑ ɑ́mëggí kweyyi gen.
1KI.8.41	“Kí ngɑnpɑth, keløg e obëënø e kɑ̈ɑ̈l-ɑ kun lɑ̈wi e lïng-ɑ nyingí, 
1KI.8.42	mɑ́ perí ólïngi, kɑ tegí yod yi en, kɑ bï-ɑ be kwɑ̈jjø kì Kengø men, 
1KI.8.43	lïng kì pɑɑrí mɑl, kɑ ngɑnpɑth menɑni mëggí gïg-ɑ kwɑjji yi en kì yïí bënn, o nyingí yod yi jurr-ɑ kömi piny, o yï böggi yi gen, ni böng-ɑ böggi yïn yi jií, ɑ løg tyëng Isrɑil. O yod kinni øn-ɑ geer yɑn èn, bɑ en ɑ yije nyi mɑlli nyingí.
1KI.8.44	“O keløg jií kedh-ɑ be nyɑɑg ki tyëngmɑ̈ɑ̈nø, ki yuu ni yuu-ɑ ör gen yi yïn, kɑ yï kwɑjji yi gen, ge nenn-ɑ kuni kɑɑl-ɑ ɑ́myeg yi yïn, kɑɑl-ɑ yije di Kengø men-ɑ ɑ́gërrɑ yïn, 
1KI.8.45	lïngí kwɑ̈jji gen geki odhɑɑm gen kì mɑl, kɑ kwøbbi gen løøg.
1KI.8.46	“O keløg ge óbɑ̈jjø kì bølí, kɑ bong-ɑ dhɑnhø me döng e nuti bɑ̈jjø, keny-ɑ órënyi pyëwí, kɑ ge cïb yi yïn cinggi ji mø mɑɑn gen, kɑ ge kïdhi pödhi jiɑni ying-ɑ́ keny lɑ̈wi, wɑlɑ̀ keny cyɑ̈gi, 
1KI.8.47	kɑ pëthi gen ódwöögø kì pɑ̈l-ɑ ɑ́kïdhi gen, kɑ ge dwöög-ɑ yïí ge odhɑmmø kì yij pɑ̈lɑni ge okööbø kinni, ‘Wø ɑ́røngi, wø ɑ́göög ki bɑ̈jjø, wø ɑ́göög ki gïnrɑj.’ 
1KI.8.48	Kɑ ge dwöög-ɑ yïí ki pëthi gen bënn, kì piny tyëngmɑ̈ɑ̈nø, kɑ yï kwɑjji yi gen ge nenn-ɑ kuni piny gen, piny-ɑ ɑ́mëggí kweyyi gen, kí kɑɑl-ɑ ɑ́myeg yi yïn, ɑ yije di Kengø men-ɑ ɑ́gërrɑ yïn, 
1KI.8.49	lïngí kwɑ̈jji gen geki odhɑɑm gen, kì pɑɑrí mɑl, kɑ kwøbbi gen løøg. 
1KI.8.50	Lɑ̈ɑ̈m pyëwí ki orøøg gen geki gïgrijjø møg-ɑ ɑ́gwøg yi gen kì bølí. Kɑ wiy pëthi tyëng-ɑ ɑ́køøl gen lɑ̈ɑ̈m gen ki jií. 
1KI.8.51	Mɑ́ ge bɑ jií, ji-ɑ ɑ́kɑ̈ɑ̈l yi yïn wɑ̈g kì Rïp, kì yij Purun-ɑ nyi leeny ngyënyø dødø.
1KI.8.52	“Yïn ɑ Jwøk, nyi lïngí odhɑɑm bɑ̈ngí rɑ̈ɑ̈dh Isrɑil, kí odhɑɑm tyëng-ɑ bɑ jií, kɑ ge nyi mëggí gïg-ɑ kwɑjji yi gen kì yïí bënn, 
1KI.8.53	mɑ́ gen ɑ ɑ́kwɑny yi yïn gɑ jií kì kelli jurri kömi piny bënn, ni møg-ɑ ɑ́köbbí Mosɑ̀ bɑ̈ngí keny-ɑ ɑ́kɑ̈ɑ̈l kweyyi wøn wɑ̈g kì Rïp.”
1KI.8.54	Keny-ɑ ɑ́rum Sølømøn ki kwɑjji Jwøng-ɑ Ácwɑ̈ɑ̈j e odhɑmmø, ɑdhwödhe kì bøli këli lɑm mi Jwøng-ɑ Ácwɑ̈ɑ̈j, mɑ́ e ɑ́bëëd cønge rum en piny, o cingge thɑɑng en mɑl. 
1KI.8.55	Adhwödhe, kɑ tyëng Isrɑil møg-ɑ cugø kì kenyɑni kwënge cwɑgge tïng en kinni, 
1KI.8.56	 “Lenhi wɑ Jwøng-ɑ Ácwɑ̈ɑ̈j, ɑ ɑ́thödhi jie, tyëng Isrɑil ki mër. Møg-ɑ ɑ́köbbe bɑ̈nge Mosɑ̀ bënn, ɑ́cïbe kɑ̈jji gen, bong nyɑ gïjø ɑ́kyel mɑ ɑ́kwøbe, kɑ ocögø e pɑ pɑ̈dhi keje. 
1KI.8.57	Wɑ ɑ́korri yi Jwøgee, Jwøng-ɑ Ácwɑ̈ɑ̈j, ni korr-ɑ ɑ́korre kweyyee, pɑ kedh, o wɑ pɑ wiye piny. 
1KI.8.58	Wiy pëthee løge yïe, o wɑ cyɑ̈dhi wɑ kì yuue, wɑ mïdh-ɑ cigge geki kwönge men-ɑ ɑ́mëgge kweyyee. 
1KI.8.59	Wiy kwɑ̈jjɑ, kí odhɑm-ɑ dhɑmmi wɑ èn, cungi gen kì bøli Jwøgee, Jwøng-ɑ Ácwɑ̈ɑ̈j, kì wɑ̈r kí dicɑ̈ng, o nyi løøge kwøbbi bɑ̈nge rɑ̈ɑ̈dh Isrɑil geki kwøbbi jie, tyëng Isrɑil kì yethi cyɑ̈ng bënn. Kɑ gï nyi mëgge gïn-ɑ kwɑjji yi gen. 
1KI.8.60	O yod yi jurri kömi piny bënn kinni Jwøng-ɑ Ácwɑ̈ɑ̈j kete ɑ bɑ Jwøk, bong jwøg megø këti. 
1KI.8.61	Mëggu pëthi wun Jwøgee, Jwøng-ɑ Ácwɑ̈ɑ̈j, kɑ wu cyɑ̈dhi wun kì yuu Jwøng-ɑ Ácwɑ̈ɑ̈j, wu mïdh-ɑ cigge ni men-ɑ gwøg yi wun dicyɑ̈ngtïn.”
1KI.8.62	Kɑ rɑ̈dh geki tyëng Isrɑil bënn, Jwøng-ɑ Ácwɑ̈ɑ̈j ngɑ̈ddi yi gen ki gëdhhì. 
1KI.8.63	Sølømøn ɑ́ngɑ̈ɑ̈d ki dhög ɑ́lïp pyɑ̈r ɑ́ryew wïdɑ́ryew kí dyëg ɑ́lïp miyø kí pyɑ̈r ɑ́ryew, gɑ gënhi mër men mëggi Jwøng-ɑ Ácwɑ̈ɑ̈j. Bene kër-ɑ ɑ́thyeey Kengi Jwøng-ɑ Ácwɑ̈ɑ̈j yi rɑ̈dh geki tyëng Isrɑil bënn ɑnɑn. 
1KI.8.64	Kɑ ódɑ̈r-ɑ dhø Kengø thyey yi rɑ̈dh dicyɑ̈ngɑni. Kenyɑni ɑ ɑ́muuje gënh-ɑ nyi rɑ̈b bëne, kí byëli Jwøng-ɑ Ácwɑ̈ɑ̈j, geki dwɑ̈lli gëdhhi mër, gï rɑ̈bbe’ Jwøng-ɑ Ácwɑ̈ɑ̈j ki mɑc, mɑ́ këli lɑm men-ɑ bɑ dilɑl, men-ɑ ying bøli Jwøng-ɑ Ácwɑ̈ɑ̈j ɑ́nungi, gënh-ɑ nyi rɑ̈b bëne, kí byëli Jwøng-ɑ Ácwɑ̈ɑ̈j geki dwɑ̈lli gënhi mër pɑ rømi wïje.
1KI.8.65	Dhø Kengø kenyɑni ɑ ɑ́gwøøg Kwëër Akɑnnì yi Rɑ̈dh Sølømøn geki tyëng Isrɑil bënn, ki cyɑ̈ng ɑ́bïryew. Kɑ ge cig-ɑ mɑ̈gø ki cyɑ̈ng ɑ́bïryew këti, kɑ cyɑ̈nggi gen ogöögø ki pyɑ̈rø wïdɑ́ngwen. Ádɑ ji mø gïïr cɑrø. Ji mø gïïr ɑ́kɑ̈ɑ̈l-ɑ Amɑth kun lɑ̈wi, møøgø kɑ̈ɑ̈l-ɑ myërr-ɑ buti Rïp. 
1KI.8.66	Kì cyɑ̈ng-ɑ bɑ pyɑ̈rø wïdɑ́bïïj cyɑ̈ng, ɑör ji myërri gen yi rɑ̈dh. Kɑ rɑ̈dh pwøj yi gen, ɑkedhi gen myërri gen, pëthi gen omedø yi gïgdøj møg-ɑ ɑ́gëdhhi Debïd geki tyëng Isrɑil yi Jwøng-ɑ Ácwɑ̈ɑ̈j.
1KI.9.1	Keny-ɑ ɑ́rum Sølømøn ki geri Kengø geki gøldwøng, kí jɑmm-ɑ ɑ́dwɑdde gerø bënn, 
1KI.9.2	 kɑ Jwøng-ɑ Ácwɑ̈ɑ̈j bï-ɑ yïe kì yethi lɑ̈g këti ni men-ɑ ɑ́kwönge ki bëën yïe kì Gibeon. 
1KI.9.3	Kɑ köbbi yi Jwøng-ɑ Ácwɑ̈ɑ̈j kinni, “Kwɑ̈jjí geki odhɑmí ɑ́lïngɑ. Kengø men-ɑ ɑ́gërrí yɑn ókwër yi yɑn. Ngɑ̈jɑ pɑ lugɑ en, pyëwɑ óying köme ceth gïti ɑtheer. 
1KI.9.4	O ɑnɑn keløg yï ócyɑ̈dhi kì bølɑ ki pyëwí bëne, e yijí bong ɑ́dud, ni kɑ ɑ́bëëd wïyí Debïd, kɑ ciggɑ mïdhi yi yïn, kɑ møg-ɑ nyi kwøb yi yɑn nyi gwøg yi yïn, 
1KI.9.5	 kwøøm rɑ̈ɑ̈dhø mií cïbɑ’ piny, kɑ Isrɑil jɑɑg yi yïn gïti ɑtheer, ni møg-ɑ ɑ́köbbɑ wïyí Debïd kinni, ‘Gølí pɑ jɑd ki ngɑn pëggi wïj kwøøm Isrɑil.’ 
1KI.9.6	De keløg ngɑ̈thi wun ólugu yɑn wuki kwɑrri wun, kɑ ciggɑ ocögø ge pɑ mïdhi yi wun, kɑ møg-ɑ kwøb yi yɑn nyii cögø ge pɑ gwøg yi wun, kɑ wu kedh-ɑ be göggi jwögg møøgø, kɑ ge mɑlli yi wun, 
1KI.9.7	Isrɑil kɑ̈ɑ̈lɑ’ wɑ̈g kì piny-ɑ ɑ́mëggɑ en, o Keng-ɑ ɑ́kwër yi yɑn ɑ́ mi nyingɑ óbɑnyɑ. Kɑ Isrɑil ogöögø ɑ́ gɑ́j, kɑ gɑggi yi ji bënn. 
1KI.9.8	 Keng-ɑ wɑ̈dhi mɑl èn óbëëd ɑ́ ngɑ̈ngø kì yï tyëng-ɑ nyi kɑ̈l keny dhuki megø, ge óbëëd ge pyëny-ɑ ri gen kinni, ‘Á kipe ngø ɑ göggi piny men geki Kengø ki gïn ni men yi Jwøng-ɑ Ácwɑ̈ɑ̈j?’ 
1KI.9.9	Ji ólöggi kinni, ‘Kipe wiy-ɑ ɑ́wiy gen Jwøøg gen, Jwøng-ɑ Ácwɑ̈ɑ̈j, eni Jwøng-ɑ ɑ́kɑ̈ɑ̈l kweyyi gen wɑ̈g kì Rïp, kɑ ge ómɑ̈gø kì ri jwögg møøgø, ge mɑll-ɑ jwöggɑni, o bɑ gïn ɑ kwɑjji yi gen. Bene ɑ bɑnge kɑ̈ni kömi gen ki ryɑ̈ng-ɑ dwøng ni men yi Jwøng-ɑ Ácwɑ̈ɑ̈j.’ ”
1KI.9.10	Sølømøn ɑ́tyëg-ɑ runn pyɑ̈r ɑ́ryew e ger-ɑ Kengø geki gøldwøng. 
1KI.9.11	Kirɑm rɑ̈ɑ̈dh Suur, Sølømøn ɑ́muuje ki yenh sɑndɑl kí yenh ɑmedh, kí dhɑb møg-ɑ ɑ́dwɑddi yi en. Kɑ Rɑ̈dh Kirɑm lony ki nëngø yi Sølømøn ki kɑ̈dd pyɑ̈r ɑ́ryew kì kelli kɑ̈ddi Gɑlelì. 
1KI.9.12	Akedhi Kirɑm be lidhi myërrɑni, kɑ ge okwønø kì wɑnge. 
1KI.9.13	Kɑ okööbø kinni, “Á myërr mø ngø ɑ mëggi yɑn ge nɑ møg yi ómïɑ?” Acɑge myërrɑni gɑ Kɑbul, nyingɑni nudd ge cöll-ɑ myërrɑni gïti dicyɑ̈ngtïn. 
1KI.9.14	Dhɑb men-ɑ ɑ́öri Rɑ̈dh Sølømøn yi Rɑ̈dh Kirɑm pöödh-ɑ kïllì ɑ́lïp ɑ́ngwen.
1KI.9.15	Bene kwøbbi gwøng-ɑ ɑ́cïri ji yi Sølømøn èn; ge ɑ́cïr-ɑ geri Kengi Jwøng-ɑ Ácwɑ̈ɑ̈j, kí gøldwøng, kí thøri piny, kí geri döri Yerusɑlem, kí geri kɑ̈ddi Adhör, kí Megidø, kí Gedher. 
1KI.9.16	Rɑ̈ɑ̈dh Rïp ɑ́bï kɑ Gedher mɑge ki liny, kɑ gø rɑ̈be ki mɑc. Kɑ tyëng Kɑnɑɑn møg-ɑ ɑ́bëëd kì kɑɑlɑni nɑ̈ge, kɑ kɑɑlɑni muuje ɑ́ gïn kïdhi nyɑre yï jɑlgøle, keny-ɑ ɑ́nywøøm nyɑnɑni yi Sølømøn. 
1KI.9.17	Kɑ Gedher døøg ki gerø yi Sølømøn, geki Bet Örøn kì yij tör. 
1KI.9.18	Kí Bɑɑlɑth, kí Tɑmɑr kì Töör Yeudiyɑ̀. 
1KI.9.19	Kí kɑ̈dd-ɑ ɑ́mïdhi jɑmme, kí kɑ̈dd-ɑ ɑ́mïdhi kyënyì geki yɑ̈th-ɑ nyi pyejji yi kyënyì, kí gïg-ɑ ɑ́dwɑdde gerø kì Yerusɑlem, kí Lubnɑn, kí keny-ɑ ɑ́dwɑdde gyer kì yij piny men-ɑ jɑɑg yi en bëne. 
1KI.9.20	Ji møg-ɑ ɑ́döng bënn kì piny Isrɑil, kì ri tyëng Amör, kí tyëng Kit, kí tyëng Perïdh, kí tyëng Kib, kí tyëng Yebus, ɑ pɑth ki tyëng Isrɑil, 
1KI.9.21	kwɑrri gen møg-ɑ ɑ́döng kì piny, ɑ ɑ́cög ge nuti nɑ̈gø yi Isrɑil, gen ɑ ɑ́cïri gwøg yi Sølømøn gïti dicyɑ̈ngtïn. 
1KI.9.22	Bong tyëng Isrɑil mɑ ɑ́cïri gwøg yi Sølømøn, de gï ɑ́mïdhe gɑ jølinye, kí jyɑ̈gge, kí pëjji linye, kí jøg-ɑ kwølli jøgwøge, kí jøg-ɑ kwølli yɑ̈the geki kyënye.
1KI.9.23	Ádɑ jøg mø kwølli jøgwøg mø Sølømøn kwɑnni gen bɑ miy ɑ́bïj kí pyɑ̈r ɑ́bïj, gen ɑ cir jøg-ɑ göögø.
1KI.9.24	Keny-ɑ ɑ́rum nyɑɑr rɑ̈ɑ̈dh Rïp ki bëëdø kì kɑɑl Debïd, kɑ dɑ̈ng-ɑ øn-ɑ ɑ́gërrii yi Rɑ̈dh Sølømøn, ɑcwɑ̈ɑ̈j Sølømøn ki keny mɑ óthør.
1KI.9.26	Kɑ Rɑ̈dh Sølømøn ogudø ki yɑ̈thi nɑm (sɑpïnɑ̀) kì Edhïön Geber ɑ buti Elɑth kì kömi Nɑɑm Omeli Kwɑrø kì piny Edöm. 
1KI.9.27	Kɑ Rɑ̈dh Kirɑm oödø ki jøkëw ki yɑ̈ɑ̈th møg ngɑ̈nyi nɑm kidøøj, o ge køny gen jøkëw mø yɑ̈thi Sølømøn. 
1KI.9.28	Codhe kɑ ge kedh-ɑ Opir, kɑ ge ókɑ̈nø kì kunɑni ki dhɑb me pöödh kïllì ɑ́lïp pyɑ̈rø wïdɑ́ngwen. Kɑ gø muuj gen Rɑ̈dh Sølømøn.
1KI.10.2	Áwɑ̈nhi Yerusɑlem e lwøngg-ɑ yi yɑy me dwøng cɑrø, ge ókɑ̈ddø kì kömi ɑmɑl mø gïïr ki yenh-ɑ yømi gen med, kí dhɑb me ngenyø ki mendwøng, kí tigg mø ngewi gen teeg. Keny-ɑ ɑ́wɑ̈nhe bøli Sølømøn, kɑ Sølømøn pyënye ki gïg-ɑ pyëwe bënn. 
1KI.10.3	Kɑ pyëjjɑni løøg yi Sølømøn bënn, bong pyëj mɑ ɑ́dhɑ̈li løøgø yi en. 
1KI.10.4	Keny-ɑ ɑ́liidh peli wïj Sølømøn yi rɑ̈ɑ̈dh Cebɑ̀, kí gøl-ɑ bëëde, 
1KI.10.5	kí gïgcɑmm-ɑ tɑwe, kí bëëdi jyɑ̈gge, kí gwir-ɑ ógwiir jøg-ɑ kɑ̈ddi kì tɑɑw rɑ̈dh, kí ógudh-ɑ rug yi gen, kí gëdhhì møg-ɑ nyi ngɑl kì Kengø gɑ møg mëggi Jwøng-ɑ Ácwɑ̈ɑ̈j ki mɑc, kɑ pyëwe ceg-ɑ lɑ̈ɑ̈nyø. 
1KI.10.6	Aköbbe Rɑ̈dh Sølømøn kinni, “Møg-ɑ ɑ́lïngi yi yɑn kì pödhi wøn ce ying-ɑ dyër! Eni møg-ɑ kømmi yi yïn geki peli wïjí! 
1KI.10.7	Yɑ ɑ́bëëd kwøbbɑni nuti yïëëy yɑn gïti kɑ ɑ́bëënɑ keny. Ayodɑ en kinni møg-ɑ ɑ́lïngi yi yɑn kì pödhi wøn, nøg yi møg-ɑ ɑ́lidhɑ ki wɑngɑ kì keny. 
1KI.10.8	Jií ri gen dɑ gyëdh, o jyɑ̈ggí ri gen dɑ gyëdh geki tyëng-ɑ rïïj ge cung-ɑ́ɑ̀ bølí ek, ge olïngø ki kwøbbi peli wïjí. 
1KI.10.9	Lenhí Jwøgí, Jwøng-ɑ Ácwɑ̈ɑ̈j, ɑ ɑ́nyodh medi pyëwe ki yïn, kɑ yï cïbe wïj kwøøm Isrɑil! Bɑ kipe mɑ̈ɑ̈dø men-ɑ pɑ lwënyi, mɑɑr-ɑ mɑɑr Isrɑil yi Jwøng-ɑ Ácwɑ̈ɑ̈j, ɑ ɑ́rønye yïn, o yï jyɑ̈ɑ̈g yï gøgg-ɑ dyër.”
1KI.10.10	Kɑ gïg-ɑ ɑ́këëme Rɑ̈dh Sølømøn muuje, ge bɑ, kïlli dhɑb ɑ́lïp ɑ́ngwen, kí yenh-ɑ yømi gen med mø ngenyø ki mendwøng, kí tigg mø ngewi gen teeg. Bong yenh-ɑ yømi gen med mø ngenyø ni møg-ɑ ɑ́muuj Rɑ̈dh Sølømøn yi rɑ̈ɑ̈dh Cebɑ̀, mɑ ɑ́cigi lidhø.
1KI.10.11	Yɑ̈thi Rɑ̈dh Kirɑm møg-ɑ ɑ́kɑ̈ni ki dhɑb kì Opir, ɑ́kɑ̈ni thyew ki yenh sɑndɑl mø gïïr cɑrø, kí tigg mø ngewi gen teeg. 
1KI.10.12	Kɑ yenh sɑndɑl göög ki dëddi Kengø geki dëddi gøldwøng, kí thøm-ɑ nyi thom. Bong yenh sɑndɑl mø ngenyø ni møgɑni mɑ ɑ́cigi lidhø gïti dicyɑ̈ngtïn.
1KI.10.13	Kɑ gïg-ɑ ɑ́cwøl yi rɑ̈ɑ̈dh Cebɑ̀ kì yï Rɑ̈dh Sølømøn mëgge gøn bënn, reb ki gïg-ɑ ɑ́mëggii yi rɑ̈dh. Codhe, ɑdøøge pödhi gen geki jøg-ɑ ɑ́lwöögii.
1KI.10.14	Dhɑb men-ɑ nyi wɑ̈nhi yï Sølømøn kì yij run ɑ́kyel nyii göögø ki kïllì ɑ́lïp pyɑ̈r ɑ́ryew wïdɑ́dɑ̈g. 
1KI.10.15	Reb kí gïg-ɑ nyi kɑ̈ɑ̈l yi jøngyew, kí møg-ɑ nyi muuj yi jøg-ɑ nyi ngëwwi yij pödhø, kí møg-ɑ nyi kɑ̈ɑ̈l yi rɑ̈nhi pödhhi Árɑb geki jɑggi myërri Isrɑil.
1KI.10.16	Sølømøn ɑ́thɑ̈ɑ̈dh ki köddi dhɑb miy ɑ́ryew, pegi kwöd ɑ́kyel bɑ kïllì ɑ́bïryew. 
1KI.10.17	Kɑ othɑ̈dhø ki köddi dhɑb miy ɑ́dɑ̈g, pegi kwöd ɑ́kyel bɑ kïllì ɑ́ryew. Kɑ ge cïb gøl-ɑ cwøl ɑ́ Wɑɑg Lubnɑn yi rɑ̈dh.
1KI.10.18	Kɑ rɑ̈dh ogöögø thyew ki kwøøm lëji lyej, kɑ gø mwøne ki dhɑm dhïw. 
1KI.10.19	Pɑ̈ltyel ɑ́bïkyel ɑ yedhi mɑl wïj kwømɑni. Keny-ɑ nyi jyɑ̈ɑ̈ng rɑw kì ri kwømɑni, wïje ódöölø. Yïe dɑ bɑd kì tuung kí tuung. Ngɑ̈ɑ̈j kwømɑni dɑ ngïji wïj wɑdh, kí ngurrì ɑ́ryew møg cungi kì buti bɑ̈dde ryeet; ɑ́kyel kì buti bɑɑn kí bɑɑn. 
1KI.10.20	Kí ngurrì pyɑ̈rø wïdɑ́ryew kì wɑ̈thi tøggi pɑ̈ltyel, ɑ́bïkyel kì tuung, kí ɑ́bïkyel kì tung-ɑ kyeelø. Bong kwøm me ni menɑni mɑ ɑ́pɑ̈nyi ki gwøgø kì pödhø megø.
1KI.10.21	Óthɑ̈gg-ɑ nyi mɑ̈ɑ̈dh yi Sølømøn bɑ dhɑb bënn, o jɑmmi cɑm kì gøl-ɑ cwøl ɑ́ Wɑɑg Lubnɑn bɑ dhɑb bënn. Átegø ɑ́bëëd e bong pere kì bøli keny-ɑ ɑ́jyɑ̈ɑ̈g Sølømøn. 
1KI.10.22	Yïe ɑ́dɑ yɑ̈thi nɑm mø døngø møg nyi weli kyeel ki yɑ̈thi Kirɑm. Yɑ̈the møgɑni nyi dwöög-ɑ bɑng runn ɑ́dɑ̈g, ge ókɑ̈ddø ki dhɑb, kí ɑ́tegø, kí lëji lyej, kí ɑ́ywömmì, kí ɑtwɑg.
1KI.10.23	Rɑ̈dh Sølømøn ɑ́bëëd e kɑ̈rø ki mendwøng, o wïje pel kibøli rɑ̈nhh-ɑ kyeelø. 
1KI.10.24	Kɑ kömi piny bëne bï-ɑ yï Sølømøn be lïngø ki kwøbbi peli wïj møg-ɑ ɑ́cïb pyëwe yi Jwøk. 
1KI.10.25	O ngɑn bï yïe, nyi bï e ókɑ̈ddø ki gïi dhwɑ̈nge me muuje Sølømøn, o gïïpiny bëne, ɑ løg, jɑmmi ɑ́tegø, kí dhɑb, kí ógudh, kí jɑmmi liny, kí yenh-ɑ yømi gen med, kí kyënyì, kí ógɑll, ge nyi ceg kɑ kɑ̈ɑ̈lø ceth kì yethi runn bënn.
1KI.10.27	Kì yij jyɑ̈gi Sølømøn, ɑ́tegø geki yɑdh sɑndɑl, ɑ́göög e ceg-ɑ twɑ̈lø ni kïttì kì Yerusɑlem, kɑ yenh sɑndɑl ogöögø ge nɑ ólɑm. 
1KI.10.28	 Kyënyi Sølømøn ɑ́bëëd ge nyi kɑ̈ɑ̈l ɑ Rïp kí Tekoɑ̀, ge nyi ngew yi jøngyew mø rɑ̈dh kɑ ngyëny kì Tekoɑ̀. 
1KI.10.29	Yɑ̈ɑ̈y kyeny ɑ́bëëd e nyi ngëëw ɑ Rïp ki ngyëny ɑ́tegg miy ɑ́bïkyel, o kyeny ngëëw ki miyø kí pyɑ̈r ɑ́bïj, o ge nyi lony yi gen ki ngëwwi rɑ̈nhi Kit geki rɑ̈nhi Arɑm.
1KI.11.2	 Ányömi ki nyigi jurr-ɑ ɑ́kërri tyëng Isrɑil yi Jwøng-ɑ Ácwɑ̈ɑ̈j kinni i tyëng Isrɑil ri gen ko nywøm gen ki jiɑni, kipe pëthi gen óløg yi gïn, kɑ ge kedh-ɑ bɑng jwöggi gen. 
1KI.11.3	Sølømøn yïe ɑ́dɑ mɑ̈nn miy ɑ́bïryew kì gøldwøng, kí ɑkwɑnyy miy ɑ́dɑ̈g, kɑ pyëwe løg yïnø yi mɑ̈nne. 
1KI.11.4	Keny-ɑ ɑ́yöø Sølømøn, pyëwe nuti ying-ɑ kömi Jwøge, Jwøng-ɑ Ácwɑ̈ɑ̈j ni kɑ ɑ́bëëd Debïd wïye. 
1KI.11.5	Kɑ Sølømøn nyi kedh-ɑ be mɑlli Actöreth jwøøg tyëng Sïdön, kí Mölek jwøøg tyëng Amön. 
1KI.11.6	Kɑ Sølømøn ogöögø ki gïnrɑj kì bøli Jwøng-ɑ Ácwɑ̈ɑ̈j, nuti cungø kì bøli Jwøng-ɑ Ácwɑ̈ɑ̈j ni kɑ ɑ́bëëd Debïd wïye. 
1KI.11.7	Kɑ Kemöc jwøøg tyëng Moɑb göggi ki kej mɑ̈ddø yi Sølømøn kì wïj kïn-ɑ røøm ki Yerusɑlem, geki Mölek jwøøg tyëng Amön. 
1KI.11.8	Ágöög thyew ki kɑ̈jji mɑ̈ddø møg nyi rɑ̈ɑ̈b ki bɑkur yi mɑ̈nne, nyigi jurr-ɑ pɑth.
1KI.11.9	Jwøng-ɑ Ácwɑ̈ɑ̈j pyëwe ɑ́bëëd e rɑɑj ki Sølømøn, kipe kɑ ɑ́luge ngɑ̈je Jwøøg Isrɑil, Jwøng-ɑ Ácwɑ̈ɑ̈j, eni Jwøng-ɑ ɑ́bï yïe kì yethi lɑ̈g ki tyel ɑ́ryew, 
1KI.11.10	kɑ gø cïge møgɑni kinni, ko kedhi bɑng jwögg møøgø. De møg-ɑ ɑ́cïgii yi Jwøng-ɑ Ácwɑ̈ɑ̈j ɑ́pyeme. 
1KI.11.11	Kɑ Sølømøn köbbi yi Jwøng-ɑ Ácwɑ̈ɑ̈j kinni, “Mɑ́ lwöm-ɑ ɑ́ying kɑɑmee ɑ́pɑ̈d yi yïn, kɑ møg-ɑ ɑ́cïgɑ yïn bɑny yi yïn, lɑwø yöödɑ’ wɑ̈g kì kömí, o mëggɑ’ bɑ̈ngí. 
1KI.11.12	De gïn ni menɑni pɑ gwøg yi yɑn, yï nudd yï onëënø kiper Debïd wïyí, óyöödɑ wɑ̈g kì kömi wɑ̈dí. 
1KI.11.13	O pɑth ki pödhø bëne ɑ ókɑ̈ɑ̈lɑ wɑ̈g kì cinge, de ówïyɑ ki kɑl ɑ́kyel me jɑɑg yi en kiper bɑ̈ngɑ Debïd, kí per Yerusɑlem kɑɑl-ɑ ɑ́gwøg yi yɑn ɑ́ miɑ.”
1KI.11.14	Kɑ ɑter tug yi Jwøng-ɑ Ácwɑ̈ɑ̈j kì kɑɑm Sølømøn geki Adɑd jɑl Edöm, o bɑ wɑ̈d gøl rɑ̈ɑ̈dhø kì Edöm. 
1KI.11.15	Kɑ̈ge dööng keny-ɑ ɑ́rum tyëng Edöm ki tyɑmø yi Debïd, Yöɑb pënyi liny Isrɑil ɑ́kedhi be konyi ji-ɑ ɑ́nɑ̈g yi liny, kɑ cwøw nɑ̈ge bënn kì Edöm. 
1KI.11.16	Mɑ́ Yöɑb ɑ́bëëd kì kunɑni geki jø Isrɑil bënn ki dwɑ̈tt ɑ́bïkyel, cwøw ɑ́tyëg yi gen ki nɑ̈gø bënn kì Edöm. 
1KI.11.17	Kɑ bodh ɑ́ Adɑd geki kwï tyëng Edöm mø bɑ bɑ̈nggi wïye, mɑ́ ge ɑ́yömm-ɑ Rïp, e Adɑd bɑ nyelthinh. 
1KI.11.18	Ge ɑ́dhwödh kì Midyɑn, kɑ ge kedh-ɑ Pɑrɑn, kun-ɑ ɑ́rëbi gen ki jøg møøgø. Codhe, ɑkedhi gen Rïp, kɑ nëngi ki ød kí gïncɑm yi rɑ̈ɑ̈dh Rïp, kɑ gø nënge ki piny. 
1KI.11.19	Rɑ̈ɑ̈dh Rïp ɑ́bëëd pyëwe med ki Adɑd ki mendwøng, kɑ gø nyömme nyimï cyëge, nyimï Bɑ̈rɑ̈dh Tɑpenes. 
1KI.11.20	Kɑ nyöddi ki wɑ̈d yi nyimï Tɑpenes, ɑ løg wɑ̈de Negubeth. Kɑ pøn, ɑkïdhii gøldwøng yï Tɑpenes. Kɑ Negubeth obëëdø kì gøldwøng geki wɑ̈ddi rɑ̈ɑ̈dh Rïp.
1KI.11.21	Kɑ Adɑd olïngø kì Rïp kinni i Debïd kedhi kun-ɑ di kweyye, o Yöɑb pënyi liny thøø, ɑköbbe rɑ̈dh kinni, “Wiy yɑ døøgɑ pödhi wøn.”
1KI.11.22	Kɑ köbbi yi rɑ̈dh kinni, “Á ngø ɑ jɑ̈ddi yïn kì yïɑ, ɑ dwɑddí døøg pödhi wun?”
1KI.11.22	Kɑ Adɑd okööbø kinni, “Wiy yɑ kedhɑ yøw.”
1KI.11.22	Adɑd keny-ɑ ɑ́bëëde ɑ́ rɑ̈ɑ̈dh Arɑm, ɑ́bëëd e rɑj, o mɑ̈n ki mendwøng ki Isrɑil
1KI.11.23	Dɑ ngetimɑ̈ɑ̈nø mɑ ɑ́kölli Sølømøn yi Jwøk, ɑ løg Redhön wɑ̈d Eliɑdɑ̀, jɑl-ɑ ɑ́pɑ̈r kì cingi wɑ̈n Rɑ̈dh Adɑdedher kì Dhöbɑ̀, 
1KI.11.24	keny-ɑ ɑ́bëëd ge onɑ̈gø yi Debïd. Jøg møøgø ɑ́cønge köme, kɑ ogöögø ki pënyi liny, ɑkedhi gen Dimɑceg, kɑ ge pëgg-ɑ kunɑni, ɑrønyii ɑ́ rɑ̈dh kì Dimɑceg. 
1KI.11.25	Ábëëd e mɑ̈n ki Isrɑil kì yethi runn-ɑ ɑ́jyɑ̈ɑ̈g Sølømøn bënn.
1KI.11.26	Kɑ Yeroboɑm wɑ̈d Nebɑt jɑl Dhered kì myërri Eprɑim cinge tïngge Sølømøn, o ɑ́bëëd e gögg-ɑ rɑ̈dh cøn. 
1KI.11.27	Gïg-ɑ ɑ́cwöb, ɑ bɑng gen ɑ́tïngge cinge rɑ̈dh ek:
1KI.11.27	Sølømøn ɑ́bëëd e ogëdø ki óthør kì Yerusɑlem kì kuni wɑɑng cyɑ̈ɑ̈ng mwøl, kedh e thïg-ɑ döri kɑɑl wïye Debïd. 
1KI.11.28	Yeroboɑm ɑ́bëëd ɑ́ jɑltïj, o keny-ɑ ɑ́liidh gwøge yi Sølømøn e døøj, ɑgwøge gøn ɑ́ ngɑn-ɑ kwølli jøgwøg mø gøl Yosep bënn. 
1KI.11.29	Tyelø ɑ́kyel Yeroboɑm ɑ́dhwödh kì Yerusɑlem, kɑ kedh-ɑ be wel, kɑ yood yöö yi Akiyɑ̀ jɑltöng, jɑl Cilø. Akiyɑ̀ ɑ́bëëd e orugø ki ógødh me nyɑ̈n keny-ɑ ɑ́røøm gen, ge ɑ́bëëd gɑ ɑ́ryew keti gen kì yij pɑ̈l. 
1KI.11.30	Kɑ Akiyɑ̀ ógønh nyɑ̈n men-ɑ rug yi en lunye wɑ̈g, kɑ gø kɑgge ɑ́ bud pyɑ̈rø wïdɑ́ryew. 
1KI.11.31	Aköbbe Yeroboɑm kinni, “Kɑ̈bbí ki pyɑ̈rø. Mɑ́ Jwøøg Isrɑil, Jwøng-ɑ Ácwɑ̈ɑ̈j, ɑ́kööb kinni, ‘Lɑwø kɑ̈ɑ̈lɑ’ wɑ̈g kì cingi Sølømøn. 
1KI.11.32	O yï mëggɑ’ kɑ̈llì pyɑ̈rø, kɑl ɑ́kyel ɑ döng ɑ́ mee, kiper bɑ̈ngɑ Debïd, kí per Yerusɑlem kɑɑl-ɑ ɑ́myegɑ kì kelli kɑ̈ddi Isrɑil bënn. 
1KI.11.33	Kì bɑng wiy-ɑ ɑ́wiy gen yɑn, kɑ ge kedh-ɑ be mɑlli Actöreth jwøøg Sïdön, kí Kemöc jwøøg Moɑb, kí Mölek jwøøg Amön, kɑ Sølømøn dhøgɑ pyeme. Ábɑ̈jji kɑ ocögø ciggɑ pɑ mïdhi yi en ni mïnh-ɑ ɑ́mïdhi gen yi Debïd wïye. 
1KI.11.34	De lɑwø pɑ kɑ̈ɑ̈lɑ wɑ̈g bëne kì cinge, ówiy yi yɑn o jyɑ̈ge ki runn-ɑ nëëne bënn, kiper bɑ̈ngɑ Debïd, ngɑn-ɑ ɑ́myeg yi yɑn, kɑ kwøbbɑ lïnge, kɑ ciggɑ mïdhe. 
1KI.11.35	Lɑwø ókwɑny yi yɑn kì cingi wɑ̈de, o yï mëggɑ’ kɑ̈llì pyɑ̈rø. 
1KI.11.36	Wɑ̈de ómëggɑ kɑl ɑ́kyel kipe kinni o mɑɑc Debïd bɑ̈ngɑ bëëde e olyelø yethi cyɑ̈ng bënn, kì bølɑ kì Yerusɑlem kɑɑl-ɑ ɑ́myeg yi yɑn kinni o cunge ɑ́ mi nyingɑ. 
1KI.11.37	De yï ɑ́rum ki myegø yi yɑn, o yï jyɑ̈ɑ̈g ni kɑ̀ dwɑddii yi pyëwí, o yï bëëd yï bɑ rɑ̈ɑ̈dh Isrɑil. 
1KI.11.38	Keløg møg-ɑ cïgɑ yïn bënn ómïdhi yi yïn, kɑ yï ócyɑ̈dhø kì yuuɑ, kɑ yï ogöögø yijí bong ɑ́dud kì bølɑ, yï mïdh-ɑ kwøbbɑ geki ciggɑ ni bëën-ɑ ɑ́bëëd Debïd bɑ̈ngɑ, yɑ ócungi kì kömí, kɑ yï gëddɑ ki kɑl mɑ dyër, ni gøl-ɑ ɑ́gërrɑ Debïd, kɑ yï mëggɑ Isrɑil. 
1KI.11.39	O kwɑrri Debïd wɑ̈thi gen dwöögɑ cyɑ̈n kipe orøngɑni, de ge koo mïdhɑ kinøw gïti ɑtheer.’ ”
1KI.11.40	Kɑ Yeroboɑm dwɑddi nɑ̈gø yi Sølømøn. Codhe ɑdhwödh Yeroboɑm, kɑ kedh-ɑ Rïp, yï Cicɑk rɑ̈ɑ̈dh Rïp. Kɑ obëëdø kì Rïp gïti kɑ ɑ́thøw Sølømøn.
1KI.11.41	Gïg-ɑ kyeelø møg-ɑ ɑ́gwøg yi Sølømøn bënn, kí peli wïje, bɑ ɑgwed kì yij 
1KI.11.42	Isrɑil bëne ɑ́jɑɑg yi Sølømøn e obëëdø kì Yerusɑlem ki runn pyɑ̈r ɑ́ngwen. 
1KI.11.43	Kɑ Sølømøn kedh-ɑ kun-ɑ di kweyye, kɑ kony kì kɑɑl Debïd wïye. Codhe, ɑjɑ̈ggi Reöboɑm wɑ̈de kì keje.
1KI.12.1	Kɑ Reöboɑm kedh-ɑ Cekïm, mɑ́ Isrɑil bëne ɑ́kedhi Cekïm be rønyii ɑ́ rɑ̈dh. 
1KI.12.2	Keny-ɑ ɑ́lïng Yeroboɑm wɑ̈d Nebɑt e ying-ɑ Rïp kun-ɑ ɑ́pɑ̈ɑ̈re keny-ɑ ɑ́bwøge yi Rɑ̈dh Sølømøn, ɑdwööge kì Rïp. 
1KI.12.3	Ácwööl-ɑ yi tyëng Isrɑil. Kɑ Yeroboɑm obëënø geki yɑɑy Isrɑil bëne, kɑ Reöboɑm köbbi yi gen kinni, 
1KI.12.4	“Wø ɑ́pïd yi wïyí ki tïj me teeg cɑrø. Wiy gwøg yöne ɑnɑn, kɑ wø ko pïd ni pïn-ɑ ɑ́pïde wøn, o yï ógöggi yi wøn cyee.”
1KI.12.5	Alöggi Reöboɑm kinni, “Kedh wun, kɑ wu dwöög wun kì bɑng cyɑ̈ng ɑ́dɑ̈g.”
1KI.12.6	Rɑ̈dh Reöboɑm jøgdøng-ɑ ɑ́ying tøg buri wïye, keny-ɑ ɑ́bëëd wïye e onëënø, ɑ́pyëje kinni, “Wu dwɑdd-ɑ kinni løøgɑ kwøbbi jiɑni kidï?”
1KI.12.7	Alöggi gen kinni, “Keløg yï ogöögø ki bɑ̈ng jiɑni dicyɑ̈ngtïn, kɑ kwøbbi gen løøg yi yïn kidøøj, ge ceg-ɑ gwøg ki bɑ̈nggí ceth.”
1KI.12.8	De møg-ɑ ɑ́cïïjii yi jøgdøngø ɑ́bɑnye, kɑ yöd e kedh-ɑ be pyëji yɑɑg gen jøg-ɑ ɑ́pïïdh gen, møg-ɑ wɑ̈jø ki en. 
1KI.12.9	Kɑ gï pyëje kinni, “Wu dwɑdd-ɑ kinni löggɑ kidï ki møg-ɑ ɑ́kwøb yi ji kinni, ‘Wiy gwøg yöne kì kömi wøn?’ ”
1KI.12.10	Alöggi yɑɑg-ɑ ɑ́pïïdh gen kinni, “Løøg kwøbbi ji-ɑ ɑ́köbbi yïn kinni, ‘Wø ɑ́pïd yi wïyí ki tïj me teeg cɑrø, wiy gwøg yöne kì kömi wøn.’ Köbbí gen kinni, ‘Ngëdi lwedɑ, lwen-ɑ ɑkïj, dwøng kibøli pyeer wïyɑ!’ 
1KI.12.11	Köbbí gen kinni, ‘Wïyɑ wu ɑ́mëgge gwøg me peeg, de kömi gwøngɑni kïdhɑ’ kïdhø o tie pëngø. Wu ɑ́pwöd yi wïyɑ kɑ wunø, de wu ópwöd yi yɑn kɑ dël!’ ”
1KI.12.12	Kɑ Yeroboɑm geki yɑy bï-ɑ yï Reöboɑm kì dɑ̈ɑ̈g cyɑ̈ng, ni kɑ ɑ́köbbe gïn kinni, “Dwöög wun yïɑ kì dɑ̈ɑ̈g cyɑ̈ng.” 
1KI.12.13	Ciggi jøgdøngø ɑ́wiy yi rɑ̈dh, kɑ kwøbbi yɑy løøge ki löggø mø rijjø. 
1KI.12.14	Kɑ kwøb-ɑ møg-ɑ ɑ́köbbii yi yɑɑg-ɑ ɑ́pïïdh gen, kinni, “Wïyɑ wu ɑ́mëgge gwøg me peeg, de kömi gwøngɑni kïdhɑ’ kïdhe o tie pëngø. Wu ɑ́pwöd yi wïyɑ kɑ wunø, de wu ópwöd yi yɑn kɑ dël!” 
1KI.12.15	Kwøbbi ji nuti lïngø yi rɑ̈dh, mɑ́ e bɑ Jwøng-ɑ Ácwɑ̈ɑ̈j ɑ ɑ́dwɑddii kinøw, kipe kinni o kwøbbi Jwøng-ɑ Ácwɑ̈ɑ̈j møg-ɑ ɑ́kwøb yi Akiyɑ̀ e köbb-ɑ Yeroboɑm wɑ̈d Nebɑt pɑ̈dhi gen kɑ̈jji gen.
1KI.12.16	“Á ngø ɑ yod yi wɑ kì bɑng Debïd!
1KI.12.16	Bong gïn-ɑ ólɑg yi wɑ kì bɑng wɑ̈d Yesì?
1KI.12.16	Isrɑil, kedhí myërrí!
1KI.12.16	Debïd, dööng yï nenn-ɑ gølí!”
1KI.12.16	Kɑ Isrɑil kedh-ɑ yethi myërre. 
1KI.12.17	Adöng tyëng myërri Yeudiyɑ̀ ɑ́ gen ɑ jɑɑg yi Reöboɑm.
1KI.12.18	Codhe, ɑör Adönirɑm jɑngi tïj yi Rɑ̈dh Reöboɑm. Kɑ bɑ̈lli yi tyëng Isrɑil bënn ki tuggi kïttì, kɑ othøø. Ajwɑn Reöboɑm dhwödhø, ɑkɑdhe yij yɑ̈ɑ̈y kyënyì kɑ reng-ɑ Yerusɑlem. 
1KI.12.19	Acög tyëng Isrɑil ge mɑ̈n ki gøl Yeudɑ̀ gïti dicyɑ̈ngtïn.
1KI.12.20	Keny-ɑ ɑ́lïng tyëng Isrɑil kinni i Yeroboɑm dwöögø kì Rïp, ɑöd gen, kɑ cwööl bøli teedø bëne, ɑrøny ge gøn ɑ́ rɑ̈ɑ̈dh Isrɑil bëne. Kɑ döng ɑ́ gøl Yeudɑ̀ kete ɑ jɑɑg yi gøl Debïd.
1KI.12.21	Kɑ Reöboɑm wɑ̈nh-ɑ Yerusɑlem, ɑcønge gøl Yeudɑ̀ geki gøl Ben Yɑmïn, kwɑnni gen bɑ ɑ́lïp miyø kí pyɑ̈r ɑ́bïdɑ̈g, jøg nyi nyïɑ̈ggi ki liny, kinni o ge kedhi gen be nyɑɑg ki Isrɑil, kipe kinni o lɑwø dwöög yï Reöboɑm wɑ̈d Sølømøn. 
1KI.12.22	De Cemɑiyɑ̀, ɑ́köbbi yi Jwøk kinni, “Köbbí rɑ̈ɑ̈dh Yeudiyɑ̀, ɑ løg Reöboɑm wɑ̈d Sølømøn geki gøl Yeudɑ̀, kí gøl Ben Yɑmïn, geki ji-ɑ kyeelø bënn kinni, 
1KI.12.23	Jwøng-ɑ Ácwɑ̈ɑ̈j okööbø kinni i wu ko kedhi be nyɑɑg ki nyiimï wun, ɑ løg wɑ̈ddi Isrɑil, døøg ngɑɑn gøle kipe møgɑni ɑ́kɑ̈ɑ̈l-ɑ yïɑ.” 
1KI.12.24	Kwøbbi Jwøng-ɑ Ácwɑ̈ɑ̈j ɑ́yïëy yi gen, codhe ɑdøøg ngɑn gøle.
1KI.12.25	Kɑ kɑɑl Cekïm gëddi ki dörø yi Yeroboɑm, kɑ pëgg-ɑ yije. Acige dhwödhø kì kenyɑni, kɑ kɑɑl Penuel gëdde ki dörø. 
1KI.12.26	Kɑ Yeroboɑm okööbø ki pyëwe kinni, “Anɑn lɑwø bɑ men døøg gøl Debïd, 
1KI.12.27	Keløg ji møg kedh-ɑ bɑ ngɑl ki gëdhhì kì Kengi Jwøng-ɑ Ácwɑ̈ɑ̈j kì Yerusɑlem, yɑ bɑ men nɑ̈g yi gen, kɑ ge døøg-ɑ yï wïi gen Reöboɑm rɑ̈ɑ̈dh Yeudiyɑ̀.”
1KI.12.29	Kɑ rønyi dhɑb ɑ́kyel cïbe Betiil, kɑ men-ɑ kyeelø cïbe Dɑn. 
1KI.12.30	Kɑ menɑni ogöögø ki orøg, mɑ́ ji nyi kedh-ɑ be mɑlli røny-ɑ Betiil geki men-ɑ Dɑn. 
1KI.12.31	Kɑ Yeroboɑm ogëdø ki kɑ̈jji mɑ̈ddø møg nyi mɑ̈ddi kì wɑ̈thi ótøng. Kɑ orönyø ki ókwër kì kelli ji, møg-ɑ bɑ tyëng gøl Leebì.
1KI.12.33	Kɑ kedh-ɑ be ngɑl ki gëdhhì kì wïj këli lɑm men-ɑ Betiil, kì cyɑ̈nggi dwɑ̈y pyɑ̈rø wïdɑ́bïj kì bïdɑ̈ɑ̈g dwɑ̈tt, cyɑ̈ng-ɑ ɑ́kwɑnye ɑ́ cyɑ̈ɑ̈ng kwër kì Isrɑil.
1KI.13.1	Kɑ jɑlkwøbbi Jwøk obëënø e kɑ̈ɑ̈l-ɑ Yeudiyɑ̀, e ör-ɑ Betiil yi Jwøng-ɑ Ácwɑ̈ɑ̈j. Áwɑ̈nhi e Yeroboɑm ócungø kì buti këli lɑm e orɑ̈bø ki gëdhhì. 
1KI.13.2	 Aryeere e köbb-ɑ këli lɑm ki møg-ɑ ɑ́kwøb yi Jwøng-ɑ Ácwɑ̈ɑ̈j kinni, “Këli lɑm! Këli lɑm! Jwøng-ɑ Ácwɑ̈ɑ̈j ɑ́kööb kinni, dɑ wɑ̈d men-ɑ ónywøl kì gøl Debïd, nyinge bɑ Yöciyɑ̀. Ókwërri kɑ̈jji mɑ̈ddø óngɑl yi en kì kömí, gen ɑ ókwërr-ɑ ngɑ̈dø ki gëdhhì kì kömí ɑnɑn. Kömí órɑ̈ɑ̈b yi en ki cu ji.” 
1KI.13.3	Kɑ jɑlɑni okööbø kinni, “Këli lɑm men ópyëëd kɑ búr ókedhhø kì wïje. O yï yïëëy kinni yɑ ɑ́ör-ɑ yi Jwøng-ɑ Ácwɑ̈ɑ̈j.”
1KI.13.4	Rɑ̈dh Yeroboɑm keny-ɑ ɑ́lïnge møg-ɑ ɑ́köbbi këli lɑm yi jɑlkwøbbi Jwøk, ɑrïïje cinge kì wïj këli lɑm, kɑ okööbø kinni, “Mɑgu en!” Kɑ bɑn-ɑ ɑ́rïïje bɑnge ceg-ɑ ì thwøøw, kɑ ódhɑ̈lø dolø. 
1KI.13.5	Kɑ këli lɑm ópyëdø, kɑ búr ókedhhø ni kɑ ɑ́kwøbii yi jɑlkwøbbi Jwøk, kinni ge ɑ́kwøb-ɑ yi Jwøng-ɑ Ácwɑ̈ɑ̈j, 
1KI.13.6	Alöggi rɑ̈dh, kɑ jɑlkwøbbi Jwøk köbbe kinni, “Yɑ kwɑjj-ɑ yïn, kwɑjjí Jwøgí, Jwøng-ɑ Ácwɑ̈ɑ̈j kiperɑ, o cingɑ døøge keje!”
1KI.13.6	Akwɑjji Jwøng-ɑ Ácwɑ̈ɑ̈j yi jɑlkwøbbi Jwøk, kɑ cingi rɑ̈dh døøg-ɑ keje ni kɑ ɑ́bëëde kì tyeli mɑl. 
1KI.13.7	Codhe ɑköbbi jɑlkwøbbi Jwøk yi rɑ̈dh kinni, “Bïí kedh wɑ, o yï cyɑ̈ɑ̈m ki gïncɑm. Orume, o yï nëngɑ ki köögi!”
1KI.13.8	Alöggi jɑlkwøbbi Jwøk kinni, “Cɑgg yɑ mëggí budi kɑ̈rí, yɑ pɑ kedh, o yɑ pɑ cyɑ̈mø ki gïncɑm, o yɑ pɑ mɑ̈dhø ki pï kì keny, 
1KI.13.9	mɑ́ yɑ ɑ́köbbi yi Jwøng-ɑ Ácwɑ̈ɑ̈j kinni, i yɑ ko cyɑ̈ɑ̈m ki gïncɑm, kɑ yɑ ko mɑ̈ɑ̈dh ki pï, kɑ yɑ ko dwöög ki yuu-ɑ ɑ́kedh yi yɑn.” 
1KI.13.10	Adøøge ki yöö megø, kɑ yuu-ɑ ɑ́bëëne Betiil wiye.
1KI.13.11	Ádɑ jɑltöng me yöø, me bëëdø kì Betiil. Wɑ̈dde ɑ́kedhi yïe, kɑ gø köbbi gen gïg-ɑ ɑ́gwøg yi jɑlkwøbbi Jwøk men-ɑ ɑ́kɑ̈ɑ̈l Yeudiyɑ̀ kì cyɑ̈ngɑni ceth. Kɑ gø köbbi gen møg-ɑ ɑ́köbbi rɑ̈dh bënn. 
1KI.13.12	Apyëëj gen yi wïyi gen kinni, “Ákɑ̈l-ɑ yuu-ɑ́?” Anyudhii yuu-ɑ ɑ́kɑ̈ɑ̈l yi jɑlkwøbbi Jwøk men-ɑ ɑ́bï kì Yeudiyɑ̀ yi wɑ̈dde. 
1KI.13.13	Kɑ wɑ̈dde köbbe kinni, “Twööj wun sïrïj kömi ɑderø!” Kɑ sïrïj twööj gen köme. Codhe, kɑ kɑdh-ɑ kömi ɑderø. 
1KI.13.14	Akedhe bɑng Jɑlkwøbbi Jwøk. Kɑ gø yuude e obëëdø kì thɑ óthurø. Apyëje gøn kinni, “Bene yïn jɑlkwøbbi Jwøk men-ɑ ɑ́bï e kɑ̈ɑ̈l Yeudiyɑ̀?”
1KI.13.14	Kɑ okööbø kinni, “Yɑn!”
1KI.13.15	Aköbbe gøn kinni, “Kedhi wɑ pɑc, o yï cyɑ̈ɑ̈m ki gïncɑm.”
1KI.13.16	Alögge kinni, “Yɑ pɑ cuggi døøgø, wɑ pɑ kedh, o yɑ pɑ cyɑ̈mø ki gïncɑm, wɑlɑ̀ yɑ pɑ mɑ̈dhø ki pï kì keny, 
1KI.13.17	mɑ́ yɑ ɑ́köbbi yi Jwøng-ɑ Ácwɑ̈ɑ̈j kinni, i yɑ ko cyɑ̈ɑ̈m ki gïncɑm, wɑlɑ̀ yɑ ko mɑ̈dhi ki pï kì kunɑni, i kɑ yɑ ko dwöög ki yuu-ɑ ɑ́kedh yi yɑn.”
1KI.13.18	Aköbbii yi jɑltöng-ɑ yöø, ɑ løg jɑltöng-ɑ ɑ́yuud Betiil kinni, “Yɑ bɑ jɑltöng ni yïn thyew. O yɑ ɑ́köbb-ɑ yi wëywödø ki møg-ɑ ɑ́kwøb yi Jwøng-ɑ Ácwɑ̈ɑ̈j kinni, ‘Kedh, kɑ dwöög gølí, o cyɑ̈me ki gïncɑm, o mɑ̈dhe ki pï.’ ” Gø ɑ́wënye. 
1KI.13.19	Codhe ɑdøøge, kɑ omɑ̈dhø ki pï, kɑ ocyɑ̈mø ki gïncɑm kì gøle. 
1KI.13.20	Kɑ̈ng-ɑ́ nudd ge ocyɑ̈mø, kɑ kwøbbi Jwøng-ɑ Ácwɑ̈ɑ̈j cïbe dhø jɑltöng men-ɑ ɑ́dwöögii. 
1KI.13.21	Kɑ jɑlkwøbbi Jwøk, jɑl-ɑ ɑ́kɑ̈ɑ̈l Yeudiyɑ̀ köbbe kinni, “Jwøng-ɑ Ácwɑ̈ɑ̈j okööbø kinni, ‘Mɑ́ dhøgɑ ɑ́pyem yi yïn, kɑ møg-ɑ ɑ́cïgɑ yïn ocögø ge pɑ mïdhi yi yïn, 
1KI.13.22	kɑ yï ódwöögø, kɑ yï ocyɑ̈mø ki gïncɑm, kɑ yï omɑ̈dhø ki pï kì keny-ɑ ɑ́köbbɑ yïn kinni, yï ko mɑ̈ɑ̈dh ki pï, wɑlɑ̀ yï ko cyɑ̈ɑ̈m ki gïncɑm kì yije, yï pɑ koony pɑ kweyyí.’ ”
1KI.13.23	Keny-ɑ ɑ́rum gen ki cɑm, kɑ jɑltöng-ɑ yöø sïrïj twööje kömi ɑderø, ɑ́ me köme kedh yi jɑl-ɑ ɑ́dwöög yi en. 
1KI.13.24	Akedhe, kɑ rødh yi ngur kì yöö, kɑ nɑ̈g yi ngurɑni. Kɑ obuddø kì yij yöö e thøø, o ɑderø geki ngur ócungø kì bute. 
1KI.13.25	Kɑ jøg møøgø kɑ̈l-ɑ kenyɑni, ɑlidh gen dhɑnhø e thøø kì yij yöö, kí ngur e ócungø kì bute. Akedh gen, kɑ møgɑni kwøb gen kì kɑɑl-ɑ yije bëëd yi jɑltöng-ɑ yöø.
1KI.13.26	Kɑ jɑltöng men-ɑ ɑ́dwöögii kì yöö olïngø, ɑkööbe kinni, “Bɑ jɑlkwøbbi Jwøk men-ɑ ɑ́pyem dhø Jwøng-ɑ Ácwɑ̈ɑ̈j. Ákölli ngur yi Jwøng-ɑ Ácwɑ̈ɑ̈j. Köme ɑ́pɑ̈ɑ̈r yi ngur, kɑ gø nɑ̈ge, ni møg-ɑ ɑ́kwøb yi Jwøng-ɑ Ácwɑ̈ɑ̈j ceth.” 
1KI.13.27	Aköbbe wɑ̈dde kinni, “Twööju sïrïj kömi ɑderø.” Kɑ gø twöj gen. 
1KI.13.28	Akedhe kɑ dhɑnhø yuude e obuddø kì yöö, o ngur geki ɑderø ócungø kì bute. Dhɑnhø nuti cɑmø yi ngur, o ɑderø nuti nɑ̈ɑ̈g en. 
1KI.13.29	Kɑ jɑlkwøbbi Jwøk, tïng yi jɑltöng, kɑ gø cïbe kömi ɑderø, ɑdwööge gøn. Ákɑ̈ɑ̈l kɑɑl-ɑ bëëd yi jɑltöng-ɑ yöø kɑ per kinni, o ywøg, o kony. 
1KI.13.30	Akoonye gøn keny-ɑ ókoonyii, kɑ gø ywøg gen, e cem-ɑ, “Yeki ómïɑ yø!” 
1KI.13.31	Keny-ɑ ɑ́rume konyø, kɑ jɑltöng wɑ̈dde köbbe kinni, “Keny-ɑ óthøwɑ, kɑ yɑ koony wun keny-ɑ koony jɑlkwøbbi Jwøk èn, pyëël wun yɑn bute. 
1KI.13.32	Mɑ́ kwøbbi Jwøng-ɑ Ácwɑ̈ɑ̈j møg-ɑ ɑ́töng yi en kiper këli lɑm kì Betiil, geki ókwër kì kɑ̈ddi Sɑmɑriyɑ̀, ópɑ̈dhi kɑ̈jji gen ceth.”
1KI.13.33	Yeroboɑm nuti yewø kì bɑng cwöbi møgɑni, de ɑ́yöd e pëgg-ɑ be røny ki ókwër kì kelli ji yøw. Ngɑn-ɑ dwɑdde rønyø ɑ́ ókwëri kej mɑ̈ddø, nyi wɑ̈dhe’ rønyø yøw, cɑgg e pɑth ki ngeti gøl kwër. 
1KI.13.34	Bene ɑ bɑnge yïddi gøl Yeroboɑm ki cyën-ɑ ɑ́pɑ̈ɑ̈dh wïj gøle.
1KI.14.1	Kɑ Abiyɑ̀ wɑ̈d Rɑ̈dh Yeroboɑm mɑɑg piny yi rɑ̈ɑ̈m dële. 
1KI.14.2	Kɑ Yeroboɑm cyëge köbbe kinni, “Kedh kɑɑng rií, o yï dhɑ̈lí ki ngijø yïn ɑ́ cï Yeroboɑm, kɑ yï kedhí Cilø. Akiyɑ̀ jɑltöng, ngɑn-ɑ ɑ́kööb cøn kinni i yɑ ógöögø ki rɑ̈dh, bëëd ɑ kunɑni. 
1KI.14.3	Kɑ yï kɑ̈ɑ̈d ki ópùn pyɑ̈rø, kí ópùni nywøli yenh, kí ɑdhɑ̈dh e pɑ̈ng yi møøw kïc.”
1KI.14.4	Kɑ cï Yeroboɑm ogöögø kinøw, codhe ɑkedhe Cilø, gøl Akiyɑ̀. Akiyɑ̀ rum cøørø yi yöø, 
1KI.14.5	de Akiyɑ̀ rumø ki köbbø yi Jwøng-ɑ Ácwɑ̈ɑ̈j kinni, “Cï Yeroboɑm obëënø e bï-ɑ be pëjjø ki kwøb kì yïí, kipe wɑ̈de me dële rɑ̈mø. Köbbí kinnï kí kinnï, keny-ɑ óbëëne, óbï ree kɑɑng en, kipe kinni o cöge e pɑ ngij.”
1KI.14.5	Keny-ɑ ɑ́wɑ̈nhi cï Yeroboɑm, ree ɑ́gwøge e nɑ ngɑn megø yøw. 
1KI.14.6	Keny-ɑ ɑ́lïngi ywøøg tyelle e obëënø kì dhø ød yi Akiyɑ̀, ɑkööb Akiyɑ̀ kinni, “Bïí, cï Yeroboɑm! Yïde ɑ cyɑ̈dhí rií kɑɑng yïn? Yïɑ dɑ wöödø me teg, men köbbɑ yïn. 
1KI.14.7	Kedh köbbí Yeroboɑm kinni, Jwøøg Isrɑil, Jwøng-ɑ Ácwɑ̈ɑ̈j ɑ́kööb kinni, ‘Yï ɑ́tïngɑ mɑl kì kelli ji, kɑ yï gwøgɑ yïn ɑ́ jɑngi jiɑ Isrɑil, 
1KI.14.8	lɑwø ɑ́yöödɑ wɑ̈g kì gøl Debïd, kɑ mëggɑ yïn. De yï nuti bëëdø ni Debïd bɑ̈ngɑ, ɑ ɑ́mïdhi ciggɑ bënn, kɑ ócyɑ̈dhø kì bɑngɑ ki pyëw ɑ́kyel, e nyi gwøg-ɑ gïn-ɑ dwɑddi yi yɑn ceth. 
1KI.14.9	Yï ɑ́göög ki rɑj mø lod møg-ɑ ɑ́gwøg yi tyëng-ɑ ɑ́kwöngi kì bølí. Kɑ yï ókedhø kɑ rií göggí ki jwögg møøgø, kí ngïjjì møg rënyi pyëwɑ, kɑ yɑ weddí. 
1KI.14.10	 Kɑ ɑ́rum bëëde kinøw, yɑ kɑ̈n-ɑ kömi gøl Yeroboɑm ki ryɑ̈g; cwøw ónɑ̈g yi yɑn kì gøl Yeroboɑm, gen ɑ møg-ɑ ɑmɑgg ki møg-ɑ cyɑ̈dhi wɑ̈thi gen bënn. 
1KI.14.11	Ngeti gøl Yeroboɑm men-ɑ óthøw kì pɑc ócɑm-ɑ yi gwögg. O men thøw kì pɑ̈l cɑm-ɑ yi winy, mɑ́ Jwøng-ɑ Ácwɑ̈ɑ̈j ɑ ɑ́kööb.’ ”
1KI.14.12	Kɑ cï Yeroboɑm köbbi yi Akiyɑ̀ kinni, “Yïn, dhwöödh døøg gølí kun-ɑ ɑ́kɑ̈ɑ̈l. De nyelthinh bɑ men thøw ceth. 
1KI.14.13	Óywøg yi Isrɑil bëne, kɑ kony, mɑ́ e kete kì gøl Yeroboɑm ɑ ókïdhi yij rörø. Mɑ́ Jwøøg Isrɑil, Jwøng-ɑ Ácwɑ̈ɑ̈j, pyëwe med kɑ en kete kì gøl Yeroboɑm. 
1KI.14.14	Isrɑil órönyi yi Jwøng-ɑ Ácwɑ̈ɑ̈j ki rɑ̈dh men-ɑ ónɑ̈g gøl Yeroboɑm, o møgɑni ójwɑn cwöbø ceth. 
1KI.14.15	Isrɑil ógøj yi Jwøng-ɑ Ácwɑ̈ɑ̈j, kɑ onɑyyø ni thyɑngø kì yethi pï mø rïngi gɑ thew; Isrɑil ódhööye wɑ̈g kì piny-ɑ døj èn, piny-ɑ ɑ́mëgge kweyyi gen, kɑ ge kïdhi løøg Nɑm Porɑt. Mɑ́ pyëwe ɑ́rënyi ki gen, keny-ɑ ɑ́göggi gen ri gen ki ngïjji Aceerɑ̀. 
1KI.14.16	Isrɑil óbɑny yi en kipe orøng-ɑ ɑ́gwøg yi Yeroboɑm, kɑ Isrɑil göjje orøg.”
1KI.14.17	Kɑ cï Yeroboɑm odhwödhø, ɑkedhe Tirdhɑ̀. E cïb-ɑ tyele wïj tëd ceth, kedh nyelthinh othøø. 
1KI.14.18	Kɑ kony, ɑywøøgii yi Isrɑil bëne ni kɑ ɑ́kwøbii yi Jwøng-ɑ Ácwɑ̈ɑ̈j ki dhø bɑ̈nge, Akiyɑ̀ jɑltöng.
1KI.14.19	Kwï gïg-ɑ ɑ́gwøg yi Rɑ̈dh Yeroboɑm bënn geki lìny-ɑ ɑ́nyɑge bɑ ɑgwed kì yij 
1KI.14.20	Kwɑnni runn-ɑ ɑ́jyɑ̈ɑ̈g Rɑ̈dh Yeroboɑm bɑ pyɑ̈r ɑ́ryew, codhe ɑkedhe kun-ɑ di kweyye, kɑ Nɑdɑb wɑ̈de røøny keje ɑ́ rɑ̈dh.
1KI.14.21	Reöboɑm wɑ̈d Sølømøn runne ɑ́bëëd gɑ pyɑ̈r ɑ́ngwen wïdɑ́kyel keny-ɑ ɑ́rønyii ɑ́ rɑ̈ɑ̈dh Yeudiyɑ̀. Kɑ ojyɑ̈gø ki runn pyɑ̈rø wïdɑ́bïryew kì Yerusɑlem kɑɑl-ɑ ɑ́myeg yi Jwøng-ɑ Ácwɑ̈ɑ̈j kì kelli kɑ̈ddi Isrɑil bënn ɑ́ men cölli nyinge. Meye cwøl ɑ́ Nɑɑmɑ̀ nyɑɑr tyëng Amön.
1KI.14.22	Kɑ tyëng Yeudiyɑ̀ ogöögø ki gïnrɑj kì bøli Jwøng-ɑ Ácwɑ̈ɑ̈j mɑ ɑ́rënyi pyëwe, kweyyi gen ɑ́lod gen ki orøg. 
1KI.14.23	 Kɑ ge ogëdø thyew ki kɑ̈jji mɑ̈ddø mø jwögg-ɑ pɑth, geki löjji Aceerɑ̀ kì wɑ̈thi ótøng-ɑ døngø, kí thɑ̈thi yenh-ɑ tïbbi gen døngø. 
1KI.14.24	 Ádɑ ɑ́mɑ̈jji keng møg-ɑ cwøw kí mɑ̈nn kì kɑ̈jji mɑ̈ddø thyew kì yij pödhø.
1KI.14.25	Kì bïïj runni Reöboɑm ɑ́ rɑ̈dh, Cicɑk rɑ̈ɑ̈dh Rïp ɑ́bï Yerusɑlem ki liny. 
1KI.14.26	 Kɑ jɑmmi Kengi Jwøng-ɑ Ácwɑ̈ɑ̈j geki jɑmmi gøldwøng kwɑnye. Jɑmmì bënn ɑ́kwɑnye geki köddi dhɑb møg-ɑ ɑ́gwøg yi Sølømøn. 
1KI.14.27	Kɑ kɑ̈jji gen gwøg yi Rɑ̈dh Reöboɑm gɑ köddi dilɑl, ɑmëgge gïn pëjji liny møg-ɑ kor dhø gøldwøng. 
1KI.14.28	Kenyi kedhi rɑ̈dh Kengi Jwøng-ɑ Ácwɑ̈ɑ̈j, ge nyii kwɑnyø yi pëjji jøkor, o ge nyi dwøøg ød jøkor.
1KI.14.29	Kwï gïg-ɑ ɑ́gwøg yi Rɑ̈dh Reöboɑm bënn, bɑ ɑgwed kì yij 
1KI.14.30	O ɑ́dɑ liny mɑ ɑ́nyɑg ceth yi Rɑ̈dh Reöboɑm geki Yeroboɑm kì yethi runn bënn. 
1KI.14.31	Akedhi Reöboɑm kun-ɑ di kweyye, kɑ kony kì kɑɑl Debïd. Codhe, kɑ wɑ̈de Abiyɑ̀ røøny keje ɑ́ rɑ̈dh.
1KI.15.1	Keny-ɑ ɑ́göög runni Yeroboɑm wɑ̈d Nebɑt ki pyɑ̈rø wïdɑ́bïdɑ̈g kì yij lɑwø, ɑ ɑ́jɑ̈ggi Abiyɑ̀ kì Yeudiyɑ̀. 
1KI.15.2	Ájyɑ̈ɑ̈g ki runn ɑ́dɑ̈g kì Yerusɑlem. Meye cwøl ɑ́ Mɑɑkɑ̀ nyɑɑr Abcɑlöm. 
1KI.15.3	Kɑ ogöögø ki orøg me ni men-ɑ ɑ́gwøg yi wïye cøn. Pyëwe nuti bëëdø ɑ́ óbödh kì bøli Jwøge, Jwøng-ɑ Ácwɑ̈ɑ̈j, ni Debïd kweye. 
1KI.15.4	 De Abiyɑ̀ ɑ́nëngi yi Jwøge, Jwøng-ɑ Ácwɑ̈ɑ̈j ki wɑ̈d me jɑ̈ggi kì bɑnge, o mïdhe Yerusɑlem. 
1KI.15.5	 Mɑ́ Debïd ɑ́bëëd e nyi gwøg-ɑ gïn-ɑ cïgii yi Jwøng-ɑ Ácwɑ̈ɑ̈j. O nuti pɑ̈nyi pëmø ki gïn-ɑ ceg yi Jwøng-ɑ Ácwɑ̈ɑ̈j, den-ɑ́ ri kwøbbi Uriyɑ̀ wɑ̈d Kit kete ɑ ri gen ɑ́bɑ̈jje. 
1KI.15.6	Liny-ɑ ɑ́cɑg yi Reöboɑm geki Yeroboɑm ɑ́wɑ̈dhi ri Abiyɑ̀ e nudd e ónyïɑ̈ggø ki runn-ɑ ɑ́nëëne bënn. 
1KI.15.7	O gïg-ɑ kyeelø møg-ɑ ɑ́gwøg yi Abiyɑ̀ bɑ ɑgwed kì yij 
1KI.15.8	Akedhi Abiyɑ̀ kun-ɑ di kweyye, kɑ kony kì kɑɑl Debïd. Arøøny Asɑ̀ wɑ̈de keje ɑ́ rɑ̈dh.
1KI.15.9	Asɑ̀ ɑ́røny ɑ́ rɑ̈ɑ̈dh Yeudiyɑ̀, e runni Yeroboɑm rɑ̈ɑ̈dh Isrɑil bɑ pyɑ̈r ɑ́ryew kì yij lɑwø. 
1KI.15.10	Kɑ ojyɑ̈gø ki runn pyɑ̈r ɑ́ngwen wïdɑ́kyel kì Yerusɑlem. Nyingi wønge bɑ Mɑɑkɑ̀ nyɑɑr Abcɑlöm. 
1KI.15.11	Asɑ̀ ɑ́gøgg-ɑ gïg med kì pyëw Jwøng-ɑ Ácwɑ̈ɑ̈j ni Debïd kweye. 
1KI.15.12	Kɑ ɑ́mɑ̈jji keng møg-ɑ cwøw kí mɑ̈nn cyedde kì yij pödhø.
1KI.15.13	Kɑ Mɑɑkɑ̀ wønge pɑ̈de kì keny-ɑ ɑ́cwøllii ɑ́ meyi rɑ̈dh kipe kɑ ɑ́gööge ki lööj Aceerɑ̀ jwøng-ɑ pɑth. Löje menɑni ɑ́ngøl piny yi Asɑ̀ kɑ gø rɑ̈be kì töör Kidrön. 
1KI.15.14	Cɑgg ɑ́ kɑ ɑ́cöge e kɑ̈jji mɑ̈ddø nuti tyëëg en ki cøør piny, pyëw Asɑ̀ ɑ́bëëd e mïdh-ɑ kwøbbi Jwøng-ɑ Ácwɑ̈ɑ̈j kì yethi runn-ɑ ɑ́jyɑ̈ɑ̈ge bënn. 
1KI.15.15	Jɑmmi dhɑb kí ɑ́tegø møg-ɑ ɑ́thyëye Jwøng-ɑ Ácwɑ̈ɑ̈j geki møg-ɑ ɑ́thyey yi wïye bënn, gï ɑ́kïdhe yij Kengi Jwøng-ɑ Ácwɑ̈ɑ̈j.
1KI.15.16	Ádɑ liny kì kɑɑm Asɑ̀ geki Bɑcɑ̀ rɑ̈ɑ̈dh Isrɑil ki runn-ɑ ɑ́bëëd gen ge onëënø bënn. 
1KI.15.17	Kɑ Bɑcɑ̀ rɑ̈ɑ̈dh Isrɑil kedh-ɑ Yeudiyɑ̀ be mɑ̈nyø, kɑ Rɑmɑ̀ gere ki dörø, kɑɑlɑni ying-ɑ dhø yuu-ɑ kedhi Yeudiyɑ̀, kɑ bong-ɑ ngɑn kedhi Yeudiyɑ̀, wɑlɑ̀ ngɑn bï wɑ̈g kì yije. 
1KI.15.18	Codhe, kɑ dhɑb kí ɑ́tegø men-ɑ döngø kì kɑ̈nni Kengø geki gøldwøng kwɑny bëne yi Asɑ̀, ɑmëgge gïn bɑ̈ngge, kɑ gï muuj gen Benɑdɑd wɑ̈d Tɑbrimön wɑ̈d Kedhïön. Benɑdɑd bɑ rɑ̈ɑ̈dh Arɑm, o jyɑ̈ɑ̈g ɑ Dimɑceg. Kɑ Rɑ̈dh Benɑdɑd köbbi yi Asɑ̀ kinni, 
1KI.15.19	“Dɑ lwöbø mɑ ɑ́nywɑg yi wɑ kì kɑɑmee ryeet, kí kɑɑm wïyí geki wïyɑ. Yïn ɑ ödɑ èn ki jwödhi dhɑb kí ɑ́tegø. Kedh pɑ̈d lwöm-ɑ kɑɑm wun, wuki Bɑcɑ̀ rɑ̈ɑ̈dh Isrɑil, o nyege kì yuuɑ.”
1KI.15.20	Rɑ̈dh Benɑdɑd ɑ́yïëy ki kwøbbi Rɑ̈dh Asɑ̀, kɑ pëjji liny öre ki yɑy, kɑ ge kedh-ɑ be pɑ̈ɑ̈r kömi kɑ̈ddi Isrɑil. Kɑ Iyön, kí Dɑn, kí Abel Bet Mɑɑkɑ̀, kí myërri kömi Tɑɑy Gɑlelì, geki myërri Nɑptɑlì mɑg gen bënn. 
1KI.15.21	Keny-ɑ ɑ́lïngi møgɑni yi Bɑcɑ̀, ɑwïye ki geri Rɑmɑ̀, kɑ pëgg-ɑ Tirdhɑ̀.
1KI.15.22	Kɑ Rɑ̈dh Asɑ̀ oödø ki ji kì Yeudiyɑ̀, møg kedhi be tëëri ópɑddi kïttì geki yenh-ɑ ɑ́gëëd ki döri Rɑmɑ̀ yi Bɑcɑ̀, bong dhɑnhø mɑ ɑ́döng e nuti kedhø, kɑ gïgɑni gere Midhpɑ̀ geki Gebɑ̀ kì piny gøl Ben Yɑmïn.
1KI.15.23	Gïg-ɑ kyeelø møg-ɑ ɑ́gwøg yi Asɑ̀, kí wɑ́ji tege, kí kɑ̈dd-ɑ ɑ́gere, bɑ ɑgwed kì yij 
1KI.15.24	Akedhi Asɑ̀ kun-ɑ di kweyye, kɑ kony kì kɑɑl kweye Debïd. Kɑ Yöcɑpɑt wɑ̈de røøny keje ɑ́ rɑ̈dh.
1KI.15.25	Nɑdɑb wɑ̈d Yeroboɑm ɑ́røny ɑ́ rɑ̈dh kì Isrɑil, e runni rɑ̈dh Asɑ̀ bɑ ɑ́ryew kì yij lɑwø. Kɑ ojyɑ̈gø ki runn ɑ́ryew. 
1KI.15.26	Kɑ ogöögø ki orøg kì bøli Jwøng-ɑ Ácwɑ̈ɑ̈j ni wïye, ɑ ɑ́göjji Isrɑil orøg.
1KI.15.27	Kɑ Bɑcɑ̀ wɑ̈d Akiyɑ̀ kì gøl Isɑkɑr Nɑdɑb lebbe, kɑ gø nɑ̈ge, e tyeg-ɑ Gibethön, kɑɑl Pelistiyɑ̀, geki yɑɑy Isrɑil bëne. 
1KI.15.28	Nɑdɑb ɑ́nɑ̈g yi Bɑcɑ̀ e runni Asɑ̀ Rɑ̈ɑ̈dh Yeudiyɑ̀ bɑ ɑ́dɑ̈g kì yij lɑwø. Codhe, kɑ Bɑcɑ̀ ogöögø ɑ́ rɑ̈dh kì kej Nɑdɑb. 
1KI.15.29	 Bɑcɑ̀ keny-ɑ ɑ́kwɑnye lɑwø ceth, ɑ ɑ́cɑ̈ge ki nɑ̈gi gøl Yeroboɑm. Bong dhɑnhø mɑ ɑ́döng kì gølɑni ni møg-ɑ ɑ́kwøb yi Jwøng-ɑ Ácwɑ̈ɑ̈j ki dhø bɑ̈nge Akiyɑ̀ jɑl Cilø, 
1KI.15.30	kì bɑng gööj orøng-ɑ ɑ́gwøg yi Yeroboɑm, ɑ ɑ́göjje Isrɑil orøg, kɑ pyëw Jwøng-ɑ Ácwɑ̈ɑ̈j órënyø ki mendwøng.
1KI.15.31	Kwï gïg-ɑ ɑ́gwøg yi Nɑdɑb bënn, bɑ ɑgwed kì yij 
1KI.15.32	Ádɑ liny kì kɑɑm Asɑ̀ geki Bɑcɑ̀ rɑ̈ɑ̈dh Isrɑil kì yethi runn-ɑ ɑ́jyɑ̈ɑ̈g gen bënn.
1KI.15.33	Ri dɑ̈ɑ̈g runni Asɑ̀ rɑ̈ɑ̈dh Yeudiyɑ̀ kì yij lɑwø, ɑ ɑ́jɑ̈ggi Bɑcɑ̀ wɑ̈d Akiyɑ̀ kì Isrɑil, Isrɑil bëne ɑ́jɑɑge ki runn pyɑ̈r ɑ́ryew wïdɑ́ngwen e bëëd ɑ Tirdhɑ̀. 
1KI.15.34	Ágöög ki gïnrɑj kì bøli Jwøng-ɑ Ácwɑ̈ɑ̈j, ni Yeroboɑm, ɑ ɑ́göjji Isrɑil orøg.
1KI.16.1	Jwøng-ɑ Ácwɑ̈ɑ̈j kwøb ɑ́cïbe dhø Yeeu wɑ̈d Aɑnɑnì e cɑy-ɑ Bɑcɑ̀ kinni, 
1KI.16.2	“Yï ɑ́tïngɑ mɑl kì yij tør, kɑ yï gwøgɑ yïn ɑ́ jɑngi jiɑ Isrɑil, de yï ɑ́yöd yï kɑ̈l-ɑ yuu orøøg Yeroboɑm, kɑ jiɑ Isrɑil göjjí orøg, o pyëwɑ rënyi yi gen. 
1KI.16.3	Anɑn wïj gøl Bɑcɑ̀ tɑ̈ɑ̈yɑ’ piny. Gølí ógwøg yi yɑn e nɑ gøl Yeroboɑm wɑ̈d Nebɑt. 
1KI.16.4	Ngeti gøl Bɑcɑ̀ men-ɑ óthøw kì pɑc, cɑm-ɑ yi gwögg, o men thøw pɑ̈l cɑm-ɑ yi winy.”
1KI.16.5	Kwï kwøbbi Bɑcɑ̀ geki gïg-ɑ ɑ́gwøge bɑ ɑgwed kì yij 
1KI.16.6	Akedhi Bɑcɑ̀ kun-ɑ di kweyye, kɑ kony kì Tirdhɑ̀. Kɑ Elɑ̀ wɑ̈de røøny keje ɑ́ rɑ̈dh.
1KI.16.7	O thyew wööni Jwøng-ɑ Ácwɑ̈ɑ̈j men-ɑ ɑ́kwøb yi jɑltöng Yeeu wɑ̈d Anɑnì, e cɑy-ɑ Bɑcɑ̀ geki gøle, bɑ kinni gøl Bɑcɑ̀ ógöögø ni gøl Yeroboɑm, gøl-ɑ ɑ́tɑ̈ɑ̈y piny yi Bɑcɑ̀ kiree. Ócɑy ni menɑni kipe gïgrijjø bënn møg-ɑ ɑ́gwøg yi en, ɑ ɑ́rënyi pyëw Jwøng-ɑ Ácwɑ̈ɑ̈j.
1KI.16.8	Elɑ̀ wɑ̈d Bɑcɑ̀ ɑ́røny ɑ́ rɑ̈ɑ̈dh Isrɑil, e runni Asɑ̀ rɑ̈ɑ̈dh Yeudiyɑ̀ bɑ pyɑ̈r ɑ́ryew wïdɑ́bïkyel kì yij lɑwø. Isrɑil ɑ́jɑɑg yi en ki runn ɑ́ryew e bëëd ɑ Tirdhɑ̀. 
1KI.16.9	Kɑ lugi rɑw yi Dhimrì jɑngi budi yɑ̈the, kɑ Elɑ̀ nɑ̈ɑ̈ge gøl Ardhɑ̀ kì Tirdhɑ̀, e Elɑ̀ omɑ̈dhø ki møgø. 
1KI.16.10	Dhimrì ɑ́kedhi gølɑni kɑ Elɑ̀ nɑ̈ge kì pyɑ̈r ɑ́ryew wïdɑ́bïryeew runni Asɑ̀ rɑ̈ɑ̈dh Yeudiyɑ̀ kì yij lɑwø. Codhe kɑ lɑwi Elɑ̀ kwɑny yi Dhimrì.
1KI.16.11	Dhimrì keny-ɑ ɑ́kwɑnye lɑwø ceth, kɑ tyëng gøl Bɑcɑ̀ nɑ̈ge bënn, Wɑddi gøl Bɑcɑ̀ kí mɑ̈dhhe møg-ɑ cwøw ɑ́nɑ̈g yi Dhimrì bënn. 
1KI.16.12	Gøl Bɑcɑ̀ bëne ɑ́nɑ̈g yi Dhimrì ni møg-ɑ ɑ́kwøb yi Jwøng-ɑ Ácwɑ̈ɑ̈j kì ri Bɑcɑ̀ ki dhø Yeeu jɑltöng. 
1KI.16.13	Bɑ kipe orøøg Bɑcɑ̀ kí orøøg Elɑ̀ wɑ̈de, kí rɑ̈ji gen, kí göny-ɑ ɑ́göjje Isrɑil orøg, ɑ ɑ́rënyi pyëw Wë Jwøøg Isrɑil. 
1KI.16.14	Kwï gïg-ɑ ɑ́gwøg yi Elɑ̀ bënn bɑ ɑgwed kì yij 
1KI.16.15	Dhimrì ɑ́jyɑ̈ɑ̈g ki cyɑ̈ng ɑ́bïryew kì Tirdhɑ̀, e runni Asɑ̀ rɑ̈ɑ̈dh Yeudiyɑ̀ bɑ pyɑ̈r ɑ́ryew wïdɑ́bïryew kì yij lɑwø. Yɑɑy Isrɑil ɑ́bëëd e ying-ɑ be tyegi Gibethön kì Pelistiyɑ̀. 
1KI.16.16	Kɑ yɑy olïngø e ying-ɑ be tyëg kinni i Dhimrì ree løg en, kɑ rɑ̈dh nɑ̈ge. Arøøny Ómrì, pënyi liny yi Isrɑil bëne ɑ́ rɑ̈dh dicyɑ̈ngɑni kì kej tyëg. 
1KI.16.17	Kɑ Ómrì odhwödhø geki yɑɑy Isrɑil bëne, kɑ ge kedh-ɑ be tyegi Tirdhɑ̀. 
1KI.16.18	Keny-ɑ ɑ́lïdhi Dhimrì kinni kɑɑl ɑ́mɑg, ɑkedhe øn-ɑ teg kì gøldwøng, kɑ gø rɑ̈ɑ̈be köme, ɑthøwe yij mɑc. 
1KI.16.19	Menɑni bɑ kipe orøg men-ɑ ɑ́gwøg yi en, ɑ ɑ́rënyi pyëw Jwøng-ɑ Ácwɑ̈ɑ̈j, kí per ngøy-ɑ ɑ́ngøye orøøg Yeroboɑm, ɑ ɑ́peej Isrɑil yij orøg. 
1KI.16.20	Gïg-ɑ kyeelø bënn møg-ɑ ɑ́gwøg yi Dhimrì, ki løng-ɑ ɑ́løge ree, bɑ ɑgwed kì yij 
1KI.16.21	Kɑ tyëng Isrɑil ri gen pɑ̈ngi gen gɑ ɑkudd ɑ́ryew. Akud ɑ́kyel dwɑdd-ɑ rønyi Tibnì wɑ̈d Gïnɑth ɑ́ rɑ̈dh. O ɑkun-ɑ kyeelø ying-ɑ kömi Ómrì. 
1KI.16.22	De ɑkun-ɑ tuung Omrì ɑ́göög e teeg kibøli ɑkuud Tibnì wɑ̈d Gïnɑth, ɑthøw Tibnì, kɑ Ómrì ogöögø ɑ́ rɑ̈ɑ̈dh Isrɑil bëne. 
1KI.16.23	Codhe, ɑgöög Ómrì ki rɑ̈ɑ̈dh Isrɑil bëne, kì pyɑ̈r ɑ́dɑ̈g wïdɑ́kyeel runni Asɑ̀ rɑ̈ɑ̈dh Yeudiyɑ̀ kì yij lɑwø. Kɑ Ómrì ojyɑ̈gø ki runn pyɑ̈rø wïdɑ́ryew. Ájyɑ̈ɑ̈g ki runn ɑ́bïkyel e bëëd ɑ Tirdhɑ̀, 
1KI.16.24	ɑngewe Kïti Sɑmɑriyɑ̀ kì yï Cemer ki ngyëny ɑ́tegg ɑ́lïp ɑ́bïkyel. Agëëde ki kɑɑl kì wïj kïnɑni, kɑ kɑɑlɑni cɑge ɑ́ Sɑmɑriyɑ̀, ɑ bɑ nyingi jɑl-ɑ́ yïe ɑ́ngeew kït menɑni.
1KI.16.25	Ómrì ɑ́røngi kì bøli Jwøng-ɑ Ácwɑ̈ɑ̈j ki orøg me lod men-ɑ ɑ́gwøg yi jøg-ɑ ɑ́ying bøle. 
1KI.16.26	Kɑ ogöögø ki gïg ni møg-ɑ ɑ́gwøg yi Yeroboɑm wɑ̈d Nebɑt. Kí göny-ɑ ɑ́göjje Isrɑil orøg, kɑ pyëw Jwøng-ɑ Ácwɑ̈ɑ̈j rënye ki orøøg gen. 
1KI.16.27	Kwï gïg-ɑ kyeelø bënn møg-ɑ ɑ́gwøg yi Ómrì ki wɑ́ji tege, ge bɑ ɑgwed kì yij 
1KI.16.28	Akedhi Omrì kun-ɑ di kweyye, kɑ kony kì Sɑmɑriyɑ̀, ɑrøøny Akɑɑb wɑ̈de keje ɑ́ rɑ̈dh.
1KI.16.29	Akɑɑb wɑ̈d Ómrì ɑ́göög ki rɑ̈ɑ̈dh Isrɑil kì pyɑ̈r ɑ́dɑ̈g wïdɑ́bïdɑ̈ɑ̈g runni Asɑ̀ rɑ̈ɑ̈dh Yeudiyɑ̀ kì yij lɑwø. Kɑ Akɑɑb ojyɑ̈gø kì Sɑmɑriyɑ̀ ki runn pyɑ̈r ɑ́ryew wïdɑ́ryew. 
1KI.16.30	Akɑɑb ɑ́røngi kì bøli Jwøng-ɑ Ácwɑ̈ɑ̈j ki orøg me lod men-ɑ ɑ́gwøg yi jøg-ɑ ɑ́ying bøle. 
1KI.16.31	Pɑth ki orøøg Yeroboɑm kete ɑ ɑ́ngøy yi en, de ɑ́pëddi ki orøg keny-ɑ ɑ́nywøme Yidhɑbel nyɑɑr Rɑ̈dh Ethbɑɑl kì Sïdön, kɑ pëgg-ɑ be mɑlli Bɑɑl. 
1KI.16.32	Bɑɑl ɑ́gëdde ki kengø kì Sɑmɑriyɑ̀, kɑ ngïji Bɑɑl cïbe kengɑni. 
1KI.16.33	Akɑɑb ɑ́cwödhi piny thyew ki lööj Aceerɑ̀, kɑ ogöögø ki gïgrijjø møøgø thyew mø bɑng gen ɑ́rënyi pyëw Jwøøg Isrɑil, Jwøng-ɑ Ácwɑ̈ɑ̈j, kɑ ogöögø ki orøg me lod orøng-ɑ ɑ́gwøg yi rɑ̈nhi Isrɑil møg-ɑ bøle ki rɑ̈jø. 
1KI.16.34	 Bøli keny-ɑ ɑ́jyɑ̈ɑ̈ge, ɑ ɑ́døøg Yerikö ki gerø yi Kiyel, jɑl Betiil. Wɑ̈ddi Kiyel ryeet ɑ́thøw e ger-ɑ kɑɑlɑni, ni møg-ɑ ɑ́kwøb yi Jwøng-ɑ Ácwɑ̈ɑ̈j ki dhø bɑ̈nge Jöcwø wɑ̈d Nun, Abirɑm wɑ̈de wɑ̈n-ɑ kɑyø ɑ́thøw kì ri cɑ̈gi gyer, kɑ Segub wɑ̈de, wɑ̈n-ɑ thinh othøø kì ri cïbi thïggi döri kɑɑlɑni.
1KI.17.2	Codhe, ɑköbbi Eliyɑ̀ yi Jwøng-ɑ Ácwɑ̈ɑ̈j kinni, “Dhwöödh kì keny, kedhí kuni wɑɑng cyɑ̈ɑ̈ng mwøl, kɑ yï pɑ̈ní, 
1KI.17.3	kì buti Nɑm Kerith, tung-ɑ rwööm ki Nɑm Urdun. 
1KI.17.4	Yï ómɑ̈dhø kì nɑmɑni, ɑ́gɑ̈ggì ɑ́rum ki köbbø yi yɑn, o yï nyi muuj yi gen ki gïncɑm kì kunɑni.”
1KI.17.5	Alïngi kwøbbi Jwøng-ɑ Ácwɑ̈ɑ̈j yi Eliyɑ̀, kɑ kedh-ɑ buti Nɑm Kerith, kì tung-ɑ rwööm ki Nɑm Urdun. 
1KI.17.6	Kɑ nyii mɑ̈dhø kì nɑmɑni, kɑ nyi muuj yi ɑ́gɑ̈ggì ki ópun kí rïngø kì mwøl kí böörø yethi cyɑ̈ng bënn. 
1KI.17.7	Kì bɑng keny megø, kɑ nɑmɑni odwönø yi bëëde e bong kødh.
1KI.17.8	Codhe kɑ Eliyɑ̀ köbbi yi Jwøng-ɑ Ácwɑ̈ɑ̈j kinni, 
1KI.17.9	 “Dhwöödh kedhí Dhɑrepɑth, kì myërri Sïdön, kɑ yï bëëd kì kunɑni. Ngɑndhɑjø me bɑ thwöm me bëëdø kì kunɑni, ɑ́köbbi yi yɑn, o yï ókɑ̈lli yi en.” 
1KI.17.10	Codhe kɑ Eliyɑ̀ kedh-ɑ Dhɑrepɑth. Keny-ɑ ɑ́wɑ̈dhe dhø döri kɑɑlɑni ceth, ɑlïdhe ki ngɑndhɑjø me bɑ thwöm e ogwënø ki yugg, kɑ gø cwøle, ɑköbbe gøn kinni, “Yɑ kwɑjj-ɑ yïn, nëngí yɑn ki pïg mɑdh yi yɑn.” 
1KI.17.11	Cem ngɑnɑni kedh-ɑ be dwɑ̈ddø ki pï, ɑlenge dhøge kinni, “Kɑ yɑ muuj ki gïncɑm thyew.”
1KI.17.12	Alöggi ngɑnɑni kinni, “Yɑn ɑ köngi èn ki nyingi Jwøgí, Jwøng-ɑ Ácwɑ̈ɑ̈j, Jwøng-ɑ Nëënø, bong gïncɑm kì yïɑ kinni tek. Bɑ møng-ɑ búr me bɑ yij cingø ɑ́kyel yøw kì yij óted, kí nyingi møw kì tyeli ɑdhɑ̈dh ɑ nud kì yïɑ. Yɑ ɑ́bï-ɑ be gwen ki yugg mø thɑlɑ en, o cɑm yi wøn, wøki wɑ̈dɑ, codhe o wø thøw wøn.”
1KI.17.13	Kɑ köbbi yi Eliyɑ̀ kinni, “Yï ko böggi, kedh thɑl gïncɑm. De kwøng yɑn ki tɑ̈ddø ki me thiinh, kɑ muuj yɑn. Codhe, kɑ men-ɑ ɑ́döng thɑ̈llí rií wuki wɑ̈dí. 
1KI.17.14	Mɑ́ Jwøøg Isrɑil, Jwøng-ɑ Ácwɑ̈ɑ̈j okööbø kinni, ‘Óted pɑ döng nøw, o møw pɑ thumi kì yij ɑdhɑ̈dh, gïti keny-ɑ óör kødh piny yi yɑn, yɑ Jwøng-ɑ Ácwɑ̈ɑ̈j.’ ”
1KI.17.15	Codhe, ɑkedh thwömɑni, kɑ møg-ɑ ɑ́kwøb yi Eliyɑ̀ gwøge. Kɑ ge ocyɑ̈mø kì ri ɑwɑnyɑni ki cyɑ̈ng mø ngenyø. 
1KI.17.16	Óted nuti döng nøw, o møw nuti thumø kì yij ɑdhɑ̈dh, ni kɑ ɑ́kwøbii yi Jwøng-ɑ Ácwɑ̈ɑ̈j ki dhøg Eliyɑ̀.
1KI.17.17	Kɑ wɑ̈d thwömɑni mɑg yi rɑ̈ɑ̈m dël me teeg, kì bɑng keny megø, kɑ dële ókedhø e órënyø, codhe ɑthøwe. 
1KI.17.18	Aköbbi Eliyɑ̀ yi ngɑnɑni kinni, “Yïde ki yɑn jɑlkwøbbi Jwøk? Yï ɑ́bï kɑ per kinni o orøgɑ pɑr yi Jwøk, o kɑ̈ne ki thøwi wɑ̈dɑ?”
1KI.17.19	Akööb Eliyɑ̀ kinni, “Mëggí nyelthinh yɑn.” Kɑ nyelthinh kwɑnye kì kö ngɑnɑni, ɑkïdhe gøn ød mɑl, øn-ɑ yije nyi buude, ɑpyëële gøn yij pyëne. 
1KI.17.20	Kɑ Jwøk kwɑjje kinni, “Jwøgɑ, ɑ́ kiper ngø ɑ göggí thwöm ki gïn ni men? Yɑ okɑ̈llø yi en kidøøj, o yï yöd yï nɑ̈g-ɑ wɑ̈de!” 
1KI.17.21	 Kɑ Eliyɑ̀ ree rïïje kömi nyelthinh tyel ɑ́dɑ̈g, ɑkwɑ̈jje kinni, “Yɑ kwɑjj-ɑ yïn, yïn ɑ Jwøgɑ, Jwøng-ɑ Ácwɑ̈ɑ̈j, dwöög wëyi nyelthinh!” 
1KI.17.22	Kɑ kwɑ̈jji Eliyɑ̀ yïëy yi Jwøng-ɑ Ácwɑ̈ɑ̈j, ɑdwöög wëyi nyelthinh kɑ ocyɑ̈rø.
1KI.17.23	Kɑ nyelthinh dwöög piny kun-ɑ di meye yi Eliyɑ̀, ɑkööbe kinni, “Lidh wɑ̈dí, onëënø!”
1KI.17.24	Alögge kinni, “Áyod yi yɑn ɑnɑn kinni, yï bɑ jɑlkwøbbi Jwøk kidyër, o kwøbbi Jwøng-ɑ Ácwɑ̈ɑ̈j møg-ɑ kɑ̈ɑ̈l dhøgí bɑ dyër!”
1KI.18.1	Kì bɑng keny megø, kì yij dɑ̈ɑ̈g runni mel, ɑköbbi Eliyɑ̀ yi Jwøng-ɑ Ácwɑ̈ɑ̈j kinni, “Kedh, o yï lidh yi Akɑɑb, piny ónëngi yi yɑn ki kødh.” 
1KI.18.2	Codhe, ɑkedhi Eliyɑ̀ be nyudhi ree Akɑɑb.
1KI.18.2	Kɑ̈j ɑ́bëëd e teeg cɑrø kì Sɑmɑriyɑ̀. 
1KI.18.3	Kɑ Obɑdiyɑ̀ jɑl-ɑ mïdhi gøldwøng cwøl yi Rɑ̈dh Akɑɑb. (Obɑdiyɑ̀ ɑ́bëëd Jwøng-ɑ Ácwɑ̈ɑ̈j wør yi en ki mendwøng. 
1KI.18.4	Keny-ɑ ɑ́nɑ̈ɑ̈g jøtöng mø Jwøng-ɑ Ácwɑ̈ɑ̈j yi Yidhɑbel, Obɑdiyɑ̀ ɑ́kɑ̈ɑ̈d ki jøtöng miyø, kɑ gï kɑɑne órøngi kït, pyɑ̈r ɑ́bïj kì kej ɑ́kyel, kí pyɑ̈r ɑ́bïj kì keny-ɑ kyeelø, kɑ gï nyi muuje ki pï kí gïgcɑmm.) 
1KI.18.5	Kɑ Obɑdiyɑ̀ köbbi yi Akɑɑb kinni, “Kedhi wɑ be lyeewi nyingi pï geki yethi tyelli nɑ̈mmì bënn, men-ɑ óyïddi wɑ ki lum men cɑm yi kyënyì, kí ógɑll. O kwï jɑmmee cög ge pɑ nɑ̈g yi wɑ.” 
1KI.18.6	Apɑ̈ngi gen piny, o ngɑɑn lyeewe keje. Kɑ ge odhwödhø, men kedh-ɑ tunge, Akɑɑb ɑ́kedh ki yuue kì wɑ̈ye, kɑ Obɑdiyɑ̀ ókedhø ki yuue.
1KI.18.7	Kɑ Obɑdiyɑ̀ røøm-ɑ yöö geki Eliyɑ̀. Kɑ Eliyɑ̀ ngije, ɑbøødhe ree piny, ɑkööbe kinni, “Bɑ yïn Eliyɑ̀ wɑ̈ɑ?”
1KI.18.8	Alöggi Eliyɑ̀ kinni, “Ngee, yɑn! Kedh, köbbí wöw rɑ̈dh kinni yɑ nud kì keny.”
1KI.18.9	Alöggi Obɑdiyɑ̀ kinni, “Á ngø ɑ ɑ́bɑj yi yɑn, ɑ kölli yɑn nɑ̈gø yi Akɑɑb. 
1KI.18.10	Ki nyingi Jwøgí, Jwøng-ɑ Ácwɑ̈ɑ̈j, Jwøng-ɑ Nëënø, bong pödhø mɑ ɑ́döng kì kömi piny yï nuti yɑbø kì yije. Wɑlɑ̀ bong rɑ̈dh mɑ ɑ́döng e nuti pyëjø yi Akɑɑb kiperí. Kenyi cöög yï pɑ yod, rɑ̈nhɑni nyi ceg kɑ köbbi köngø yi Akɑɑb kinni yï tøøk kì pödhe. 
1KI.18.11	O ɑnɑn yï dwɑdd-ɑ kinni, o yɑ kedhɑ be köbbii kinni yï nud kì keny? 
1KI.18.12	Óbëëdø kidï keløg yï okɑ̈ɑ̈lø yi wëyi Jwøk, kɑ yï kïdhe kun kwïj, kɑ̈ng-ɑ kedhɑ? O keny-ɑ óköbbɑ Akɑɑb kinni yï nud kì keny, kɑ yï ocögø yï pɑ yod yi en, yɑ pɑ nɑ̈g yi en? Yɑ ceg kɑ nɑ̈gø yi en, ngö yɑ bɑ ngɑn wør Jwøng-ɑ Ácwɑ̈ɑ̈j kër-ɑ ɑ́wönɑ yɑ thiinh. 
1KI.18.13	Yï nuti lïngø kinni keny-ɑ ɑ́nɑ̈ɑ̈g jøtöng mø Jwøng-ɑ Ácwɑ̈ɑ̈j yi Yidhɑbel, yɑ ɑ́kɑ̈nni yij órøngi kït ki jøtöng miyø, pyɑ̈r ɑ́bïj kì keny, kí pyɑ̈r ɑ́bïj kì keny-ɑ kyeelø, kɑ ge nyi thödhi yi yɑn ki pï kí gïncɑm? 
1KI.18.14	O ɑnɑn yɑ ör yi yïn yï Akɑɑb, be kwøb kinni yï nud kì keny, o yɑ nɑ̈g yi en!”
1KI.18.15	Alöggi Eliyɑ̀ kinni, “Ki nyingi Jwøng-ɑ Ácwɑ̈ɑ̈j, Jwøng-ɑ Nëënø, ɑ bøle cyɑ̈dhi yi yɑn, yɑ ólidh yi Akɑɑb dicyɑ̈ngtïn.”
1KI.18.16	Codhe, kɑ Obɑdiyɑ̀ kedh-ɑ be yïddø ki Akɑɑb, ɑköbbe gøn møgɑni. Kɑ Akɑɑb kedh-ɑ be yïddø ki Eliyɑ̀. 
1KI.18.17	Akɑɑb keny-ɑ ɑ́lidhe Eliyɑ̀, kɑ Eliyɑ̀ köbbe kinni, “Bene yïn, ngɑn-ɑ nyïɑ̈g Isrɑil!”
1KI.18.18	Alöggi Eliyɑ̀ kinni, “Pɑth ki yɑn ɑ nyïɑ̈g Isrɑil, bɑ Ciggi Jwøng-ɑ Ácwɑ̈ɑ̈j ɑ ɑ́bɑny yi wun, wuki gøl wïyí, kɑ wu døøg-ɑ be mɑlli Bɑɑl. 
1KI.18.19	Anɑn cwööl tyëng Isrɑil yïɑ, o wø yïddi wøn ki gen kì wïj Kïti Kɑrmel. Kɑ miy ɑ́ngwen kí pyɑ̈r ɑ́bïj, møg-ɑ bɑ jøtööng Bɑɑl, kí jøtööng Aceerɑ̀ gɑ miy ɑ́ngwen, møg-ɑ nyi cyɑ̈mø kì tɑɑw Yidhɑbel cwööl thyew.”
1KI.18.20	Codhe, kɑ Akɑɑb, ókwërri Bɑɑl geki tyëng Isrɑil bënn, cwøøle Kïti Kɑrmel. 
1KI.18.21	Kɑ Eliyɑ̀ kedh-ɑ buti teedø, ɑkööbe kinni, “Wu gït-ɑ wɑɑng yethi wun ópyërø? Keløg ɑ́ Jwøng-ɑ Ácwɑ̈ɑ̈j ɑ bɑ Jwøk, mɑllu en! O keløg ɑ́ Bɑɑl ɑ bɑ Jwøk, mɑllu en!” De ji ɑ́cög ge pɑ löggi. 
1KI.18.22	Codhe, ɑkööb Eliyɑ̀ kinni, “Yɑ ketɑ ɑ ɑ́döng yɑn ɑ́ jɑltööng Jwøng-ɑ Ácwɑ̈ɑ̈j, O jøtööng Bɑɑl, kwɑnni gen bɑ miy ɑ́ngwen kí pyɑ̈r ɑ́bïj. 
1KI.18.23	Kɑ̈ni wun ki wɑ̈dhh ɑ́ryew, kɑ ɑ́kyel kwɑny yi jøtööng Bɑɑl. Nɑ̈g ge gøn, kɑ gø ngølli gen, kɑ gø tɑɑg gen kömi yugg, de ge ko kudhi ree ki mɑc. Wɑnh-ɑ kyeelø ógwøg yi yɑn kinøw. 
1KI.18.24	Kɑ wiy jøtöng mø Bɑɑl kwɑjji gen jwøøg gen, o Jwøng-ɑ Ácwɑ̈ɑ̈j ókwɑjji yi yɑn thyew. Jwøng-ɑ óyïëy kɑ óönø ki mɑc, bene en ɑ bɑ Jwøk.”
1KI.18.24	Kɑ teedø okööbø kinni, “Kwøb mø døøj!”
1KI.18.25	Aköbbi jøtööng Bɑɑl yi Eliyɑ̀ kinni, “Kwɑnyu wɑɑdh wun, kɑ kwøng wun ki gwøgø, mɑ́ wun ɑ kwɑnni wun ngenyø, de ri yugg ko kudhi wun ki mɑc.”
1KI.18.26	Codhe, ɑkwɑny gen wɑnh-ɑ ɑ́mëggi gen, kɑ gø gwir gen. Kɑ cɑ̈ng wɑ̈dh-ɑ dïmɑl ge kwɑjj-ɑ Bɑɑl, ge óryeerø kinni, “Bɑɑl, løøg kwɑ̈jji wøn!” Ge ɑ́rïïj ge ocöngø kì bɑdhhi këli lɑm men-ɑ ɑ́ger yi gen. De Bɑɑl nuti löggø.
1KI.18.27	Kɑ Eliyɑ̀ ócɑ̈gø ki gɑggi gen keny-ɑ ɑ́gud cɑ̈ng ki löj, ɑkööbe kinni, “Ti wun kwɑ̈jjø wu óryeerø! Bɑ nyɑ jwøg me thiinh yøw! Óbëëd e ceg-ɑ lɑ̈g e bëëd ɑ mɑl ɑnɑn, wɑlɑ̀ óbëëd e kedhi be meji tyelle, wɑlɑ̀ óbëëd e ying-ɑ be wel mɑwɑnø! Wɑlɑ̀ óbëëd e cɑɑg-ɑ nenø! Ti wun ryeerø o cyëëwe!” 
1KI.18.28	Kɑ jøtöngɑni ti-ɑ ryeerø, ge kɑgg-ɑ ri gen ki pil kí pɑll ni kenyi göög gen, kɑ remø ómullø. 
1KI.18.29	Kɑ cɑ̈ng ókëjjø ge nudd ge ókwɑ̈jjø, kɑ bøli kej gënhi böörø ócyɑ̈ngø, de kwɑ̈jji gen nuti løøgø, wɑlɑ̀ bong cwɑg mɑ ɑ́lïngi.
1KI.18.30	Codhe ɑköbbi teedø yi Eliyɑ̀ kinni, “Nyïngu butɑ.” Kɑ ge nyeg-ɑ bute. Kɑ këli lɑm mi Jwøng-ɑ Ácwɑ̈ɑ̈j, men-ɑ ɑ́bëëd e ócøør piny, thïg yi Eliyɑ̀. 
1KI.18.31	 Kɑ ókɑ̈bbø ki tuggi kïttì pyɑ̈rø wïdɑ́ryew, gɑ kwɑnni wɑ̈thi kɑ̈lli wɑ̈ddi Yɑgob, jɑl-ɑ ɑ́cɑg yi Jwøk ɑ́ Isrɑil. 
1KI.18.32	Kɑ kïttɑni tɑɑge gɑ këli lɑm mi Jwøng-ɑ Ácwɑ̈ɑ̈j. Kɑ bɑdhhe kunye ki wøl men yije rømi yi pï gɑ røthøl pyɑ̈r ɑ́ryew wïdɑ́bïdɑ̈g. 
1KI.18.33	Codhe, ɑtɑɑge yugg kömi këli lɑm, kɑ wɑdh ngølle ɑ́ ɑ́tug, kɑ gø cïbe kömi yugg. Kɑ okööbø kinni, “Pɑ̈ng wun puggì ɑ́ngwen ki pï, kɑ pïgɑni køny wun kömi gëëdhi geki yugg!” Agwøg gen møgɑni. Kɑ okööbø kinni, “Cigu köme kunyø këti!” Kɑ köme kunyi. 
1KI.18.34	Kɑ okööbø kinni, “Døøg wun köme ki kunyø!” Kɑ köme kunyi. 
1KI.18.35	Kɑ pï rɑɑr-ɑ piny kì kömi këli lɑm, kɑ wøl-ɑ wenii opɑ̈ngø.
1KI.18.36	Keny-ɑ ɑ́bëën bøli keny-ɑ nyi rɑ̈ɑ̈b gënhi böörø, ɑnyegi Eliyɑ̀ buti këli lɑm, kɑ ókwɑ̈jjø kinni, “Yïn ɑ Jwøng-ɑ Ácwɑ̈ɑ̈j, Jwøøg Abrɑhɑm, kí Isɑɑk, kí Yɑgob, nyodh rií ɑnɑn kinni yï bɑ Jwøøg Isrɑil, o yɑ bɑ bɑ̈ngí, o møg bënn, gwøg yi yɑn ge ɑ́kwøb-ɑ yi yïn. 
1KI.18.37	Løøg kwɑ̈jjɑ Yïn ɑ Jwøng-ɑ Ácwɑ̈ɑ̈j, o yod yi ji møg kinni, yïn ɑ bɑ Jwøøg gen, Jwøng-ɑ Ácwɑ̈ɑ̈j, o pëthi gen lug gen rií!”
1KI.18.38	Kɑ Jwøng-ɑ Ácwɑ̈ɑ̈j ön-ɑ piny ki mɑc, kɑ gëëdhi, kí yugg geki tuggi kïttì kí lɑ̈bø rɑ̈be. Kɑ wøl-ɑ wen këli lɑm othwøwø yi mɑc. 
1KI.18.39	Keny-ɑ ɑ́liidh møgɑni yi teedø, ɑbøødh gen ri gen piny ge okööbø kinni, “Jwøng-ɑ Ácwɑ̈ɑ̈j ɑ bɑ Jwøk, Jwøng-ɑ Ácwɑ̈ɑ̈j kete ɑ bɑ Jwøk!”
1KI.18.40	Kɑ Eliyɑ̀ okööbø kinni, “Mɑg wun jøtööng Bɑɑl, ko di men wëggu bodhø!” Amɑɑg gen, kɑ ge køøl kömi Nɑm Kicön yi Eliyɑ̀, kɑ gï nɑ̈ge.
1KI.18.41	Codhe, ɑköbbi Rɑ̈dh Akɑɑb yi Eliyɑ̀ kinni, “Kedhí be cɑm, kødh obëënø, ruure lïngɑ’ lïngø!” 
1KI.18.42	 Keny-ɑ ɑ́kedhi Akɑɑb be cɑm, kedh Eliyɑ̀ yedh-ɑ wïj Kïti Kɑrmel. Kɑ ree bøødhe, wïje cøde’ kɑɑm tyelle. 
1KI.18.43	Kɑ bɑ̈nge köbbe kinni, “Kedh, kɑ yï lïïdh kuni nɑɑm omelø.”
1KI.18.43	Akedh bɑ̈ngɑni kɑ ódwöögø, ɑkööbe kinni, “Bong gïjø mɑ ɑ́lidh yi yɑn.” Áör be lïdhø ki tyel ɑ́bïryew yi Eliyɑ̀. 
1KI.18.44	Kì bïryeew dwönge, ɑkööbe kinni, “Yɑ ɑ́lïdhi ki nyɑ pøølø me ni yij cingi dhɑnhø, e bï-ɑ wɑ̈g kì nɑɑm omelø.”
1KI.18.44	Kɑ bɑ̈nge köbbe kinni, “Kedh köbbí Rɑ̈dh Akɑɑb kinni i kɑdhe yij yɑ̈ye, kɑ jwɑne pɑc kipe ómɑ̈ɑ̈n kedhø yi kødh.”
1KI.18.45	Kì bɑng nyɑ keny me thiinh, kɑ mɑl cyëëg yi pøøl, kɑ yømø ókönø, kɑ kødh me dwøng ócɑ̈gø ki dëëmø. Akɑɑb ɑ́kɑdhi yij yɑ̈ye, kɑ kedh-ɑ Yidhriil. 
1KI.18.46	Tegi Jwøng-ɑ Ácwɑ̈ɑ̈j ɑ́bï kömi Eliyɑ̀, kɑ ógødhe weene yije, kɑ Akɑɑb yööme Yidhriil.
1KI.19.1	Kɑ Yidhɑbel köbbi yi Akɑɑb ki gïg-ɑ ɑ́gwøg yi Eliyɑ̀ bënn, kí kër-ɑ ɑ́nɑ̈ge jøtöng bënn. 
1KI.19.2	Kɑ Yidhɑbel öd-ɑ yï Eliyɑ̀ ki wöödø kinni, “Wiy yɑ nɑ̈g yi jwögg dhuki piny nɑ men, keløg yï pɑ göggɑ gïn-ɑ ɑ́göggí jøtöngɑni.” 
1KI.19.3	Abwøg Eliyɑ̀, kɑ kedh-ɑ Bircebɑ̀, kì myërri Yeudiyɑ̀.
1KI.19.3	Kɑ bɑ̈nge wiye kunɑni. 
1KI.19.4	 Adhwödhe, kɑ tyëg-ɑ cɑ̈ng e ócyɑ̈dhø e töng-ɑ yij pɑ̈l. Kɑ pëgg-ɑ piny kì thɑ ɑ́lɑl, e dwɑdd-ɑ thøø. Akwɑ̈jje kinni, “Møg peeg cɑrø, Yïn ɑ Jwøng-ɑ Ácwɑ̈ɑ̈j! Kwɑny wëyɑ, thøø lɑ̈w kì yïɑ.”
1KI.19.5	Abudde kì tïbi yɑdh kɑ ónenø. Kɑ gwel yi wëywödø, ɑköbbe gøn kinni, “Dhwöödh kɑ yï cyɑ̈ɑ̈m.” 
1KI.19.6	Atïnge wïje kɑ gïncɑm ópun lidhe geki nyɑ pugi pï kì kuni wïje. Acyɑ̈me kɑ omɑ̈dhø ki pï, codhe ɑcige buddø. 
1KI.19.7	Kɑ wëywöni Jwøng-ɑ Ácwɑ̈ɑ̈j ódwöögø, ɑcige gø tugø këti kɑ gø köbbe kinni, “Dhwöödh kɑ yï cyɑ̈ɑ̈m, mɑ́ keny-ɑ kedhi yi yïn lɑ̈wi.” 
1KI.19.8	Adhwödhe kɑ ocyɑ̈mø kɑ omɑ̈dhø ki pï. Athödhii yi gïncɑmɑni ki tegø mɑ ɑ́tyëge cyɑ̈ng pyɑ̈r ɑ́ngwen e ócyɑ̈dhø, e kedh-ɑ wïj Kïti Sinɑy; kïti kwër. 
1KI.19.9	Keny-ɑ ɑ́wɑ̈dhe kunɑni, ɑkedhe be buddø kì yij órøngi kït.
1KI.19.9	Kɑ pyëj yi Jwøng-ɑ Ácwɑ̈ɑ̈j kinni, “Eliyɑ̀, yï gwøg-ɑ ngø kì keny?”
1KI.19.11	Kɑ Jwøng-ɑ Ácwɑ̈ɑ̈j okööbø kinni, “Kedhí wɑ̈g, kɑ yï cungí kì bølɑ kì wïj kït.” Kɑ Jwøng-ɑ Ácwɑ̈ɑ̈j ókɑ̈nø ki ɑtunø me teeg, kïttì tørre’ tørrø; de Jwøng-ɑ Ácwɑ̈ɑ̈j tøøk kì yij yømɑni. Acungi yømø, kɑ piny onhɑ̈nhø, de Jwøng-ɑ Ácwɑ̈ɑ̈j tøøk kì yij onhɑ̈ɑ̈nh piny. 
1KI.19.12	Kɑ mɑc obëënø, de Jwøng-ɑ Ácwɑ̈ɑ̈j tøøk kì yij mɑnyɑni. Kì bɑng mɑc, ɑbëën cwɑg mø yöm mø ni möngø.
1KI.19.13	Keny-ɑ ɑ́lïngi cwɑggɑni yi Eliyɑ̀, ɑkume nyinge ki lɑne, ɑkedhe kɑ ócungø kì dhøg órøngi kït, ɑpyëjii yi cwɑggɑni kinni, “Yï gwøg-ɑ ngø kì keny Eliyɑ̀?”
1KI.19.14	Alögge kinni, “Yïn ɑ Wïlɑ̈bø, Jwøng-ɑ Ácwɑ̈ɑ̈j, yɑ ɑ́mɑg-ɑ yi tyiel, mɑ́ yï ɑ́wiy yi tyëng Isrɑil, kɑ këlli lɑm møgí cøør gen piny, kɑ tyëngtöng møgí bënn nɑ̈g yi gen. Adöngɑ ketɑ, o ge dwɑdd-ɑ nɑ̈gi yɑn.”
1KI.19.16	 Thyew kɑ Yeeu wɑ̈d Nimcì røøny ɑ́ rɑ̈ɑ̈dh Isrɑil. Kɑ Elicɑ̀ wɑ̈d Cɑpɑt jɑl Abel Mekölɑ̀, cïb kejí ɑ́ jɑltöng. 
1KI.19.17	Ngɑn-ɑ óbødh ki nɑ̈gø yi Adhɑil ónɑ̈g yi Yeeu, o ngɑn bødh ki nɑ̈gø yi Yeeu ónɑ̈g yi Elicɑ̀. 
1KI.19.18	 Ji ɑ́lïp ɑ́bïryew ówiy yi yɑn kì Isrɑil, gen ɑ ji møg-ɑ nuti mɑlli Bɑɑl, ɑ nuti nuum ngïji Bɑɑl.”
1KI.19.19	Eliyɑ̀ ɑ́kedh, kɑ Elicɑ̀ yuude e oköögø kì pwödhø ki kwërrì pyɑ̈rø wïdɑ́ryew, kwërr-ɑ nyi ywɑjji yi wɑ̈dhh, o en kiree ɑ kwølli men-ɑ cyɑ̈n. Kɑ Eliyɑ̀ pɑre lunye wɑ̈g, kɑ gø cïbe kömi Elicɑ̀. 
1KI.19.20	Codhe, kɑ Elicɑ̀ wɑ̈dhhe wiye, ɑrenge bɑng Eliyɑ̀ kɑ okööbø kinni, “Wiy yɑ mɑ̈ɑ̈dhɑ wïyɑ geki meyɑ. O yɑ bïɑ bɑngí.”
1KI.19.20	Kɑ Eliyɑ̀ okööbø kinni, “Døj kedh, yï pɑ mɑ̈ɑ̈n yi yɑn!”
1KI.19.21	Codhe, kɑ Elicɑ̀ wɑ̈dhh-ɑ ɑ́kwølle ngɑle, kɑ rïnggi gen thɑl kì yenhi kwërri køøg, kɑ rïnggɑni mëgge teedø o gø cɑm gen. Codhe ɑdhwödhe, kɑ kedh-ɑ bɑng Eliyɑ̀, ɑgööge ki ngɑn nyi kønyii.
1KI.20.1	Kɑ Benɑdɑd rɑ̈ɑ̈dh Arɑm linye cønge, bɑnge dɑ jyɑ̈ggì pyɑ̈r ɑ́dɑ̈g wïdɑ́ryew, kí kyënyì, kí yɑ̈thi liny, ɑtyege Sɑmɑriyɑ̀. Kɑ ónyïɑ̈ggø ki gøn. 
1KI.20.2	Kɑ öd-ɑ yï Rɑ̈dh Akɑɑb kì Sɑmɑriyɑ̀ ki wöödø kinni, “Benɑdɑd okööbø kinni, 
1KI.20.3	‘Ngyëny ɑ́teggí geki dhɑbí, kí mɑ̈nní mɑ̈nn-ɑ myëër geki nyigí womɑ̈nn ge bɑ møgɑ.’ ”
1KI.20.4	Alöggi Akɑɑb kinni, “En ceth, köbbu wɑ̈ɑ, Rɑ̈dh Benɑdɑd kinni yɑ ɑ́yïëy, yɑ bɑ mee wøki jɑmmɑ bënn.”
1KI.20.5	Kɑ tyëng-ɑ ɑ́ör cig-ɑ dwöögø ge okööbø kinni, “Benɑdɑd okööbø kinni, ‘Yɑ ɑ́ödi yïí kinni mëggí yɑn ngyënyyí; ɑ́tegg geki dhɑb, kí mɑ̈nní kí nyigí womɑ̈nn. 
1KI.20.6	Yɑ óöni ɑnɑn ki pëjji liny, o ge bï gen be yɑgi gølí kí kɑ̈lli jyɑ̈ggí, o gïg-ɑ per gen teg kwɑny yi gen. Ge óbï piny nɑ men dhuki.’ ”
1KI.20.7	Kɑ jøgdøngi pödhø bënn cwööl yi Rɑ̈dh Akɑɑb, kɑ gï köbbe kinni, “Álidh yi wun, jɑɑl yɑb-ɑ ɑkørr. Áöni yïɑ cem e mɑ̈nnɑ geki nyigɑ womɑ̈nn, kí ngyëny ɑ́tegg geki dhɑb møgɑ di dwɑddø yi en. O ge nuti mɑ̈ɑ̈n yɑn en.”
1KI.20.8	Kɑ rɑ̈dh köbbi yi jøgdøngø geki yɑy bëne kinni, “Kwøbbe ko lïngí, kɑ yï ko yïëy ki gïg-ɑ kømme.”
1KI.20.9	Codhe, ɑköbbi jøg-ɑ ɑ́ör yi Benɑdɑd yi Akɑɑb kinni, “Köbbu wɑ̈ɑ rɑ̈dh kinni, yɑ ɑ́yïëy ki gïg-ɑ ɑ́kwøng yi en ki kwøbø, de yɑ pɑ cuggi yïëyø ki mø cyɑ̈n.”
1KI.20.9	Jøgɑni ɑ́kedh kɑ ge cig-ɑ dwöögø këti ki wöödø megø, 
1KI.20.10	kì yï Benɑdɑd kinni, “Yɑ óöni ki yɑy me dwøng me cøør kɑɑlɑni piny, tuggi udd-ɑ cøør gen piny ókɑ̈l yi gen kì cinggi gen. Wiy yɑ nɑ̈g yi jwögg keløg møgɑni pɑ gwøg yi yɑn.”
1KI.20.11	Alöggi Rɑ̈dh Akɑɑb kinni, “Jön-ɑ dyër, kööre nyi pwöd yi en e liny rumø, de pɑ nyi mɑ̈ɑ̈g ki pwödi kööre e liny nuti tøønyø.”
1KI.20.12	Benɑdɑd ɑ́yuud yi wööni Akɑɑb e omɑ̈dhø ki møgø kì thɑ̈thi ɑkɑnnì geki jyɑ̈gg-ɑ cyɑ̈dhi ki en. Kɑ jøge köbbe kinni pɑ̈ɑ̈r gen kömi kɑɑlɑni, codhe kɑ liny tɑd gen.
1KI.20.13	Kì bøli kenyɑni, ɑ́dɑ jɑltöng mɑ ɑ́kedhi yï Akɑɑb, ɑkööbe kinni, “Jwøng-ɑ Ácwɑ̈ɑ̈j ɑ́kööb kinni, ‘Yï ko böggi yi yɑy-ɑ dwøng èn! Ógöjjɑ tyɑmø yi yïn dicyɑ̈ngtïn, o yod yi yïn kinni bene yɑn Jwøng-ɑ Ácwɑ̈ɑ̈j.’ ”
1KI.20.14	Apëjji Akɑɑb kinni, “Á men ɑ ónyɑg liny?”
1KI.20.14	Alöggi jɑltöng kinni, “Jwøng-ɑ Ácwɑ̈ɑ̈j okööbø i bɑ yɑɑg-ɑ wøbb ɑ kedhi be liny, ge pyejj-ɑ yi jɑggi yethi myërr.”
1KI.20.14	Apëjji rɑ̈dh kinni, “Dɑ́ men-ɑ ókwølli liny?”
1KI.20.14	Kɑ jɑltöng okööbø kinni, “Yïn!”
1KI.20.15	Codhe, ɑcwööl pëjji yɑɑg-ɑ wøbb kì yethi myërr yi rɑ̈dh, kwɑnni gen bɑ miy ɑ́ryew kí pyɑ̈r ɑ́dɑ̈g wïdɑ́ryew. Acwööle yɑɑy Isrɑil kwɑnne bɑ ɑ́lïp ɑ́bïryew.
1KI.20.16	Liny ɑ́tuum e cɑ̈ng ying-ɑ dïmɑl. Benɑdɑd mɑ̈dhø ki møgø, o rumø ki nɑ̈gø yi møgø, ge obëëdø kì thɑ̈thi ɑkɑnnì geki jyɑ̈gg-ɑ pyɑ̈r ɑ́dɑ̈g wïdɑ́ryew møg-ɑ ɑ́bï be kønyii ki liny. 
1KI.20.17	Yɑɑg-ɑ wøbb ɑ ɑ́møøl mɑl. Kɑ twödd møg-ɑ ɑ́ör yi Benɑdɑd jwɑn-ɑ be köbbii kinni, i dɑ jøliny mø bï wɑ̈g kì Sɑmɑriyɑ̀. 
1KI.20.18	Kɑ Benɑdɑd okööbø kinni, “Mɑgu gen cɑgg ge bëën-ɑ be liny, wɑlɑ̀ ge kwɑ̈ɑ̈j-ɑ mër.”
1KI.20.19	Kɑ liny pej yi yɑɑg-ɑ wøbb, kí yɑɑy Isrɑil kì bɑng gen, 
1KI.20.20	kɑ men ótuumø ki mee, kɑ gø nɑ̈ge. Kɑ yɑɑy Arɑm cyeddi yi Isrɑil, de Benɑdɑd ɑ́rengi kì kömi kyeny geki kwï jøge. 
1KI.20.21	Kɑ rɑ̈ɑ̈dh Isrɑil mödd-ɑ yij e omɑ̈gø ki kyënyì geki yɑ̈ɑ̈th, kɑ Arɑm tyɑm ki menteg.
1KI.20.22	Codhe ɑkedhi jɑltöng yï Akɑɑb, ɑkööbe kinni, “Kedh kɑ linyí cïmmí, kɑ pyëël kidøøj, rɑ̈ɑ̈dh Arɑm ódwöög be liny ki yïn run-ɑ bï.”
1KI.20.23	Kɑ Rɑ̈dh Benɑdɑd köbbi yi jɑggi linye kinni, “Jwöggi gen bɑ jwöggi kïttì, bene ɑ ɑ́tyɑɑm wɑ yi gen, de wiy wɑ nyïɑ̈ggi wɑ ki gen kì yij bɑ̈j, men-ɑ́ ge ceg yi wɑ kɑ tyɑmø. 
1KI.20.24	Pɑ̈d jyɑ̈gg-ɑ ɑ́pyëjji ki liny. Kɑ kɑ̈jji gen cïbí ki jöddi liny. 
1KI.20.25	Kɑ yï cung ki yɑy me dwøng ni men-ɑ ɑ́wiy yïn piny. Kí kyënyì geki yɑ̈ɑ̈th mø kwɑnni gen pɑ̈r ki mø tyeli mɑl. Wɑ ónyïɑ̈ggi ki gen kì yij bɑ̈j, o ge ceg yi wɑ kɑ tyɑmø ceth.”
1KI.20.25	Kɑ kwøbbi gen yïëy yi Benɑdɑd. Kɑ møg-ɑ ɑ́cïgii yi gen gwøge. 
1KI.20.26	Run-ɑ kyeelø, ɑcønge yɑye, kɑ kedh-ɑ Ápek be nyɑɑg ki tyëng Isrɑil. 
1KI.20.27	Kɑ yɑɑy Isrɑil kiw, ɑbëën gen ki jɑmmi gen; ge ɑ́kedh kɑ ge ogudø ki kɑ̈dd ɑ́ryew mø rwööm ki yɑɑy Arɑm, ge nënni ge nɑ ɑkudd ɑ́ryew mø dyëg, de men-ɑ́ yɑɑy Arɑm piny pɑ̈ɑ̈ng en.
1KI.20.28	Kɑ jɑltöng kedh-ɑ yï Akɑɑb, kɑ gø köbbe kinni, “Jwøng-ɑ Ácwɑ̈ɑ̈j okööbø kinni, ‘Mɑ́ tyëng Arɑm ɑ́kööb kinni i yɑ bɑ Jwøøg kïttì, o yɑ pɑth ki Jwøøg bɑ̈j, yɑɑy gen, yɑy-ɑ dwøng ɑnɑn göjjɑ’ tyɑmø yi wun, o yod yi ji kinni, bene yɑn Jwøng-ɑ Ácwɑ̈ɑ̈j.”
1KI.20.29	Kɑ liny Isrɑil geki liny Arɑm tyëg-ɑ cyɑ̈ng ɑ́bïryew ge obëëdø kì kɑ̈ddi gen ge nenn-ɑ nyingi gen. Kɑ liny ócɑ̈gø kì bïryeew cyɑ̈ng. Kɑ Isrɑil ónɑ̈ggø ki ji ɑ́lïp miyø kì kelli liny Arɑm. 
1KI.20.30	Møg-ɑ ɑ́bodh ɑ́rengi Ápek, kɑ dörø pɑ̈dh-ɑ kömi ji ɑ́lïp pyɑ̈r ɑ́ryew wïdɑ́bïryew kì kelli gen.
1KI.20.30	Benɑdɑd ɑ́rengi kɑɑlɑni thyew, kɑ pɑ̈n-ɑ tɑtyeel kì ød megø. 
1KI.20.31	Kɑ jyɑ̈gge kedh-ɑ yïe, ɑköbbii yi gen kinni, “Wø ɑ́lïng kinni i rɑ̈nhi Isrɑil pëthi gen nyii lɑ̈ɑ̈mø ki ji. Wiy wø kedhi wøn yï rɑ̈ɑ̈dh Isrɑil wø rug-ɑ ocwɑ̈llì ki thøll kì muddi wøn, men-ɑ ólɑ̈ɑ̈m pyëwe, kɑ yï wiy yi en yï pɑ nɑ̈g yi en.” 
1KI.20.32	Codhe, kɑ ri gen lunyi gen ki ocwɑ̈llì, kɑ muddi gen wëni gen ki thøll, ɑkedhi gen yï Akɑɑb, ɑkööb gen kinni, “Bɑ̈ngí, Benɑdɑd okööbø cem e kwɑjj-ɑ yïn kipe wëye.”
1KI.20.32	Alöggi Akɑɑb kinni, “Nudd e onëënø! Bɑ ómïɑ!”
1KI.20.33	Jyɑ̈ggi Benɑdɑd ɑ́bëëd ge tid-ɑ ngïjji døøjø, keny-ɑ ɑ́kööb Akɑɑb kinni, “Bɑ ómïɑ!” Ajwɑn gen dhøggi gen ki lengø kinni, “Nɑ kɑ ɑ́kwøbií ceth, Benɑdɑd bɑ ómyëw!”
1KI.20.33	Kɑ Akɑɑb okööbø kinni, “Muuju en yɑn.” Keny-ɑ ɑ́wɑ̈nhi Benɑdɑd, ɑcwøølii yij yɑ̈y yi Akɑɑb. 
1KI.20.34	Kɑ Benɑdɑd okööbø kinni, “Myërr-ɑ ɑ́kwɑny yi wïyɑ kì yï wïyí döggɑ’ yïn! O rií ócuggø gëddø yi yïn ki kej ngyew kì Dimɑceg ni men-ɑ ɑ́gwøg yi wïyɑ kì Sɑmɑriyɑ̀.”
1KI.20.34	Kɑ Akɑɑb okööbø kinni, “Yï ógøny yi yɑn kɑ per møgɑni.” Codhe, ɑgønye gøn, kɑ kɑɑm gen cïbi gen ki lwöbø.
1KI.20.35	Jɑltöng megø, jɑl-ɑ kyeelø kì yij ɑkuud gen ɑ́köbbe kinni, “Jwøng-ɑ Ácwɑ̈ɑ̈j okööbø kinni i gøj yɑn.” De jɑl-ɑ ɑ́köbbi göjjø ɑ́bɑ̈nyi. 
1KI.20.36	 Aköbbe gøn kinni, “Yï ónɑ̈g yi ngur keny-ɑ ókedh, mɑ́ yï ɑ́pyem-ɑ dhø Jwøng-ɑ Ácwɑ̈ɑ̈j.” Keny-ɑ ɑ́kedhe ceth, kɑ nɑ̈g yi ngur.
1KI.20.37	Kɑ jɑltöngɑni kedh-ɑ yï jɑl megø, ɑköbbe gøn kinni, “Gøj yɑn!” Kɑ gøj yi jɑlɑni ki menteg, kɑ ree kïdhe ki kedø. 
1KI.20.38	Codhe ɑkedh jɑltöngɑni kɑ bøle kode ki ógødh, o cöge e pɑ ngij, kɑ pëgg-ɑ be yïdi rɑ̈ɑ̈dh Isrɑil kì yuu-ɑ ókɑ̈ɑ̈le. 
1KI.20.39	Keny-ɑ ɑ́bëën rɑ̈dh e opödhø, ɑkööb jɑltöngɑni kinni, “Wuö, kɑ ɑ́bëëdɑ yɑ ying-ɑ kej liny, jɑl megø ɑ́kɑ̈ni ki ɑmɑɑg liny, ɑköbbe yɑn kinni, ‘Kor jɑɑl, opɑ̈ɑ̈re, yï nɑ̈ɑ̈g-ɑ keje, wɑlɑ̀ yï ceg-ɑ col ki ngyëny ɑ́tegg ɑ́lïp pyɑ̈r ɑ́dɑ̈g.’ 
1KI.20.40	De wïjɑ ɑ́kɑ̈l yi gïg møøgø, kɑ jɑlɑni opɑ̈ɑ̈rø.”
1KI.20.40	Alöggi rɑ̈dh kinni, “Cɑ́yí ɑ́rum ki kwøbø yi yïn, o kwörɑni ceg kɑ colø yi yïn ceth.”
1KI.20.41	Kɑ jɑltöngɑni ógødh pɑ̈de wɑ̈g kì wïje, kɑ ceg ki ngijø yi rɑ̈dh ceth, kinni bɑ ɑ́kyel kì kelli jøtöng. 
1KI.20.42	Codhe, ɑköbbi rɑ̈dh yi jɑltöngɑni kinni, “Jwøng-ɑ Ácwɑ̈ɑ̈j ɑ́kööb kinni, ‘Mɑ́ jɑl-ɑ ɑ́kwøbɑ kinni nɑ̈g ɑ́wëggí kedhø, yï thøw-ɑ keje, o yɑyí thøw-ɑ kej yɑye.’ ”
1KI.20.43	Kɑ rɑ̈dh døøg-ɑ Sɑmɑriyɑ̀ e juudø pyëwe rɑɑj.
1KI.21.1	Buti gøl Rɑ̈dh Akɑɑb kì Yidhriil ɑ́dɑ bɑɑg jɑl me cwøl ɑ́ Nɑboth. 
1KI.21.2	Kɑ Nɑboth köbbi yi Akɑɑb cyɑ̈ng ɑ́kyel kinni, “Mëggí yɑn bɑgí mɑ́ e cyɑ̈gi kɑ gølɑ, di dwɑddø yi yɑn o pïïdhɑ ki gïgmɑr møg nyi cɑm. Yï óthödhi yi yɑn ki bɑg me døøj kibøle, o ke dwɑddií, yï ócuddi yi yɑn ki ngyëny mø gïïr.”
1KI.21.3	Kɑ Nɑboth okööbø kinni, “Piny men, ɑ́lɑg yi yɑn ɑ yï kweyyɑ, o bɑ ɑkerø yi Jwøng-ɑ Ácwɑ̈ɑ̈j kinni ko wëggɑ kwɑnyø yi yïn.”
1KI.21.4	Kɑ Akɑɑb kedh-ɑ gøle e juudø pyëwe rɑɑj ki gïg-ɑ ɑ́köbbii yi Nɑboth. Akedhe kɑ óbuddø kì yij pyëne wïje løg en ri dörø, kɑ óbɑ̈nyø ki cɑm. 
1KI.21.5	Kɑ cyëge Yidhɑbel kedh-ɑ yïe, ɑpyëje gøn kinni, “Yïde ɑ bëëd yï juudø pyëwí rɑɑj, ɑ bɑ̈nyí ki cɑm?”
1KI.21.6	Alögge kinni, “Pyëwɑ rëny-ɑ yi gïn-ɑ ɑ́kwøb yi Nɑboth. Yɑ ɑ́dwɑdd-ɑ ngewi bɑge, wɑlɑ̀ ke di dwɑdde gøn di wil yi yɑn ki bɑg megø, de Nɑboth ɑ́bɑ̈nyi mëggii yɑn.”
1KI.21.7	Alöggi Yidhɑbel kinni, “Yïn ɑ bɑ rɑ̈dh, wɑlɑ̀ pɑth ki yïn? Dhwöödh kɑ yï cyɑ̈ɑ̈m. Yï ómëggɑ bɑɑg Nɑboth!”
1KI.21.8	Codhe, ɑgwëde ki wɑ̈j ki nyingi Akɑɑb, kɑ gï gøje ki kitim mi Akɑɑb, kɑ gï öre yï jɑgg geki yɑɑg-ɑ per gen teg kì Yidhriil. 
1KI.21.9	Kwøbb-ɑ ɑ́gweede yethi wɑ̈jjɑni bɑ kinni: “Köbbu teedø kinni thuum gen ki cyɑ̈ng ɑ́kyel. Kɑ ji cwøøl kej ɑ́kyel, kɑ Nɑboth cïb bøli teedø. 
1KI.21.10	Kɑ wu kɑ̈bbi wun ki ji ɑ́ryew møg köngi kinni, Jwøk geki rɑ̈dh ge ɑ́bwöl yi Nɑboth. Orume kɑ kïdhi wun ngɑ̈ɑ̈j kɑɑl, kɑ bɑ̈lli ki kïttì kì kunɑni o thøwe.”
1KI.21.11	Kɑ gïg-ɑ ɑ́ceg yi Yidhɑbel gwøg ceth yi jɑgg geki jøg-ɑ bɑ pëjji kì Yidhriil. 
1KI.21.12	Ge ɑ́kööb i thuum ji ki cyɑ̈ng ɑ́kyel, ɑcwøøl gen ji kej ɑ́kyel, kɑ Nɑboth cïb bøli teedø. 
1KI.21.13	Kɑ jøg-ɑ ɑ́kɑ̈ɑ̈l be köngø gɑ ɑ́ryew kedh-ɑ bøli teedø, ɑköngi gen kinni i Jwøk geki rɑ̈dh óbwölø yi Nɑboth, codhe ɑkïdhi Nɑboth ngɑ̈ɑ̈j kɑɑlɑni, ɑbɑ̈llii ki tuggi kïttì, kɑ othøø. 
1KI.21.14	Kɑ wöödø öri Yidhɑbel kinni, “Nɑboth ɑ́nɑ̈g.”
1KI.21.15	Keny-ɑ ɑ́wɑ̈dhi wöönɑni yï Yidhɑbel ceth, ɑköbbe Akɑɑb kinni, “Nɑboth ɑ́thøw. Kedh, kɑ bɑng-ɑ ɑ́bɑny yi en ki ngëwwi yïn kwɑɑny.” 
1KI.21.16	Adhwödh Akɑɑb kì bøli kenyɑni ceth e kedh-ɑ be kwɑnyi bɑngɑni.
1KI.21.17	Kɑ Eliyɑ̀ jɑltöng, jɑl Ticbì köbbi yi Jwøng-ɑ Ácwɑ̈ɑ̈j kinni, 
1KI.21.18	“Dhwöödh kedhí yï Akɑɑb rɑ̈ɑ̈dh Sɑmɑriyɑ̀. Óyuud yi yïn yij bɑɑg Nɑboth, kun-ɑ ɑ́kedhe be kwɑnyi bɑngɑni. 
1KI.21.19	 Köbbí kinni, Jwøng-ɑ Ácwɑ̈ɑ̈j okööbø kinni, ‘Jɑlɑni ɑ́nɑ̈g yi yïn o yï kwɑny gëe thyew?’ Köbbí kinni møg-ɑ kwøb yi Jwøng-ɑ Ácwɑ̈ɑ̈j ek: ‘Keny-ɑ́ yije ɑ́nɑɑng remi Nɑboth yi gwögg, remí ólony ki nɑngø yi gwögg kì yije ceth!’ ”
1KI.21.20	Keny-ɑ ɑ́liidh Eliyɑ̀ yi Akɑɑb, ɑkööbe kinni, “Jɑl-ɑ mɑɑn yɑn, yɑ ɑ́yod yi yïn?”
1KI.21.20	Alöggi Eliyɑ̀ kinni, “Ngee, yï ɑ́yod yi yɑn. Rií ɑ́gwøøg ceth yïn ɑ́ ngɑn nyi gwøg gïnrɑj kì bøli Jwøng-ɑ Ácwɑ̈ɑ̈j? 
1KI.21.21	Yïn ɑ köbbi yi Jwøng-ɑ Ácwɑ̈ɑ̈j èn kinni, ‘Ryɑ̈g kɑ̈ɑ̈lɑ’ kömí. Yï ónɑ̈g yi yɑn wuki ji-ɑ bɑ cwøw kì gølí, møg thønhø ki møg døngø. 
1KI.21.22	Gølí ógöögø ni gøl Yeroboɑm wɑ̈d Nebɑt, kɑ óni gøl Bɑcɑ̀ wɑ̈d Akiyɑ̀, kipe rëny-ɑ ɑ́rënyi pyëwɑ yi yïn, geki kipe kɑ ɑ́göjjí Isrɑil orøg.’ 
1KI.21.23	 Jwøng-ɑ Ácwɑ̈ɑ̈j ɑ́kööb thyew kì ri Yidhɑbel kinni, ‘Yidhɑbel ócɑm-ɑ yi gwögg kì Yidhriil.’ 
1KI.21.24	Ngeti gølí men-ɑ óthøw kì pɑc ócɑm-ɑ yi gwögg, o men thøw pɑ̈l cɑm-ɑ yi winyyi mɑl.”
1KI.21.25	(Bong dhɑnhø mɑ ɑ́göög ki gïgrijjø ni møg kì bøli Jwøng-ɑ Ácwɑ̈ɑ̈j. Akɑɑb ɑ́kwøll-ɑ yi cyëge Yidhɑbel. 
1KI.21.26	Ágöög ki ɑyɑ̈r me dwøng keny-ɑ ɑ́døøge be mɑlli ngïjji jwögg-ɑ pɑth, ni men-ɑ ɑ́gwøg yi tyëng Amör, ɑ ɑ́cyeddi yi Jwøng-ɑ Ácwɑ̈ɑ̈j kì piny men, kedh tyëng Isrɑil bï-ɑ yije).
1KI.21.27	Keny-ɑ ɑ́rum Eliyɑ̀ ki kwøb, kɑ Akɑɑb ógudhe pyëëde wɑ̈g, kɑ ree lunye ki ocwɑ̈llì. Kɑ óbɑ̈nyø ki cɑm, e buud-ɑ yethi ocwɑ̈llì, kɑ døøg-ɑ be cyɑ̈dhø e ólyebbø.
1KI.21.28	Aköbbi Eliyɑ̀ jɑltöng yi Jwøng-ɑ Ácwɑ̈ɑ̈j kinni, 
1KI.21.29	“Akɑɑb nuti liidh yïn, kɑ ɑ́gööge ɑ́ mölø kì bølɑ? Ryɑ̈g pɑ kɑ̈ɑ̈l yi yɑn kömi gøle e nudd e onëënø, kipe kɑ ɑ́gööge kinøw, ryɑ̈ngɑni ókɑ̈ɑ̈l yi yɑn kömi gøle kì ri wɑ̈de.”
1KI.22.1	Runn ɑ́ryew ɑ́pöödh e bong liny kì kɑɑm Isrɑil geki Arɑm. 
1KI.22.2	Kɑ Yöcɑpɑt rɑ̈ɑ̈dh Yeudiyɑ̀ wël-ɑ yï Akɑɑb rɑ̈ɑ̈dh Isrɑil kì dɑ̈ɑ̈g runn.
1KI.22.3	Kɑ Rɑ̈dh Akɑɑb jøge pyëje kinni, “Ngɑ̈nyi yi wun kinni Rɑmöth Gilyɑd bɑ miee? Dɑ́ kipe ngø ɑ lwɑ̈r wɑ riee, ɑ pɑ kwɑny wɑ en kì cingi rɑ̈ɑ̈dh Arɑm?” 
1KI.22.4	Apyëëj Yöcɑpɑt yi Akɑɑb kinni, “Yï ókedhi Rɑmöth Gilyɑd be liny kyeel ki wøn?”
1KI.22.4	Alöggi Yöcɑpɑt kinni, “Ke kedh, yɑ ceg-ɑ kedhø! Ke kedh yɑyí, yɑyɑ ceg-ɑ kedhø! O ke kedh kyënyí, kyënyɑ ceg-ɑ kedhø! 
1KI.22.5	De pyëj wɑ Jwøng-ɑ Ácwɑ̈ɑ̈j møti.”
1KI.22.6	Codhe kɑ jøtöng cwööl yi Akɑɑb kwɑnni gen bɑ miy ɑ́ngwen, kɑ gï pyëje kinni, “Kedhɑ be pɑ̈ɑ̈r kömi Rɑmöth Gilyɑd ki liny, wɑlɑ̀ yɑ ko kedh?”
1KI.22.6	Alöggi gen kinni, “Kedh! Jwøng-ɑ Ácwɑ̈ɑ̈j yï ówëgge tyɑ̈mø.”
1KI.22.7	Apëjji Yöcɑpɑt kinni, “Bong jɑltöng megø, mi Jwøng-ɑ Ácwɑ̈ɑ̈j me nud, o wɑ pëjji wɑ kì yïe?”
1KI.22.8	Alöggi Akɑɑb kinni, “Dɑ jɑl ɑ́kyel me cwøl ɑ́ Mikɑiyɑ̀ wɑ̈d Imlɑ̀. De mɑɑn yi yɑn kipe bong gïndøj me nyi töng yi en kiperɑ, nyi töng-ɑ gïnrɑj ceth.”
1KI.22.8	Alöggi Yöcɑpɑt kinni, “Yï ko kööb kinøw!”
1KI.22.9	Codhe ɑ cwöddi Akɑɑb ki jɑngi tøg burø ɑ́kyel, kɑ gø öre kinni, jwɑne be dwɑɑyi Mikɑiyɑ̀.
1KI.22.10	Rɑ̈nhhɑni ryeet ɑ́bëëd ge orugø ki ógudhi jyɑ̈ɑ̈gø, ge bëëd ɑ wɑ̈thi kwømmi gen, kì dhø döri Sɑmɑriyɑ̀ kì buti rɑrø, o jøtöng bënn ɑ́bëëd ge ceg-ɑ töng kì bøli gen. 
1KI.22.11	Ákyel kì kelli gen me cwøl ɑ́ Dhedekiyɑ̀ wɑ̈d Kenɑɑnɑ̀, ree ɑ́gögge ki tùngi ngyënyø dødø, kɑ Akɑɑb köbbe kinni, “Bene møg-ɑ ɑ́kwøb yi Jwøng-ɑ Ácwɑ̈ɑ̈j ek; yï ónyïɑ̈ggi ki Arɑm ki tùng møg, kɑ tyɑm yi yïn ki menteg.” 
1KI.22.12	Kɑ jøtöng-ɑ kyeelø kwøb-ɑ møg ni møgɑni. Ge ɑ́kööb kinni, “Kedh nyïɑ̈ggí! Rɑmöth Gilyɑd ócïb cingí yi Jwøng-ɑ Ácwɑ̈ɑ̈j.”
1KI.22.13	Kɑ Mikɑiyɑ̀ köbbi yi jɑngi tøg burø men-ɑ ɑ́örii kinni, “Jøtöng møg-ɑ kyeelø bënn, ɑ́kööb kinni i rɑ̈dh ótyɑ̈mø! Yïn thyew kööb kinøw.”
1KI.22.14	De Mikɑiyɑ̀ ɑ́løøg-ɑ kinni, “Yɑ ɑ́köngi ki nyingi Jwøng-ɑ Ácwɑ̈ɑ̈j kinni, gïn-ɑ óköbbi yɑn yi Jwøng-ɑ Ácwɑ̈ɑ̈j, en ɑ ókwøb yi yɑn!”
1KI.22.15	Keny-ɑ ɑ́wɑ̈nhi Mikɑiyɑ̀ bøli Rɑ̈dh Akɑɑb, ɑpyëjii yi rɑ̈dh kinni, “Mikɑiyɑ̀, kedhɑ wøki Yöcɑpɑt be nyɑɑg ki Rɑmöth Gilyɑd, wɑlɑ̀ wø ko kedh?”
1KI.22.15	Kɑ Mikɑiyɑ̀ okööbø kinni, “Kedh, pɑ̈ɑ̈r kömi gen! Yï ówëggi tyɑ̈mø yi Jwøng-ɑ Ácwɑ̈ɑ̈j.”
1KI.22.16	De Akɑɑb ɑ́løøg-ɑ kinni, “Kenyi kööb ki yɑn, yï 'kööb-ɑ nyingi Jwøng-ɑ Ácwɑ̈ɑ̈j, nyi kwøb dyër! Yï ɑ́köbbi yi yɑn kinøw tyel ɑ́dï?”
1KI.22.18	Aköbbi Yöcɑpɑt yi Akɑɑb kinni, “Yï nuti köbbø yi yɑn kinni, pɑ nyi töng gïjø me døøj kiperɑ, den-ɑ́ gïnrɑj ceth?”
1KI.22.20	Apëjji Jwøng-ɑ Ácwɑ̈ɑ̈j kinni, ‘Á men ɑ óthɑb Akɑɑb, o kedhe be nɑ̈gø kì Rɑmöth Gilyɑd?’ Kɑ kwï wëywödd kwøb-ɑ gïn, kɑ møøgø kwøb-ɑ gïjø megø. 
1KI.22.21	Kɑ wëywödø megø kedh-ɑ bøli Jwøng-ɑ Ácwɑ̈ɑ̈j, ɑkööbe kinni, ‘Óthɑb yi yɑn.’ 
1KI.22.22	Kɑ Jwøng-ɑ Ácwɑ̈ɑ̈j ópëjjø kinni, ‘Óthɑb yi yïn kidï?’ Alöggi wëywönɑni kinni, ‘Yɑ ókedh, o jøtööng Akɑɑb göjjɑ pyed bënn.’ Kɑ Jwøng-ɑ Ácwɑ̈ɑ̈j okööbø kinni, ‘Kedh! Ólwɑ̈ng yi yïn ki thɑbø!’ ”
1KI.22.23	Kɑ Mikɑiyɑ̀ kwøbbe ngøle kinni, “Bene gïg-ɑ ɑ́cwöb ɑgɑk: Jwøng-ɑ Ácwɑ̈ɑ̈j jøtöng møgí ɑ́göjje pyed, o yï nyi köbbi kwøbbi pyed yi gen. De yï ɑ́rum ki nɑ̈gø yi Jwøng-ɑ Ácwɑ̈ɑ̈j!”
1KI.22.24	Codhe, kɑ jɑltöng Dhedekiyɑ̀ wɑ̈d Kenɑɑnɑ̀ kedh-ɑ yï Mikɑiyɑ̀, kɑ gø gøje kì pïne, ɑköbbe gøn kinni, “Yɑ ɑ́wiy ɑ́wën yi wëyi Jwøng-ɑ Ácwɑ̈ɑ̈j, ɑ kööbe kì rií?”
1KI.22.25	Kɑ Mikɑiyɑ̀ okööbø kinni, “Óyod yi yïn cyɑ̈ng-ɑ ókedhí be pɑ̈nø kì tɑtyeel.”
1KI.22.26	Kɑ Rɑ̈dh Akɑɑb jɑl ɑ́kyel kì kelli pëjji linye köbbe kinni, “Mɑg Mikɑiyɑ̀, kɑ muuj Amön, jɑngi kɑɑl geki nyirɑ̈dh Yöɑc. 
1KI.22.27	Köbbí gen kinni kïdhi ød mɑg, kɑ wiy cyɑ̈me pï gïti keny-ɑ ódwöögɑ ki tɑrø.”
1KI.22.28	Kɑ Mikɑiyɑ̀ okööbø kinni, “Keløg yï ódwöög ki tɑrø, pɑth ki Jwøng-ɑ Ácwɑ̈ɑ̈j ɑ ɑ́kööb kì riɑ!” Kɑ dhøge cige lengø kinni, “Lïng wun bënn ki møg-ɑ ɑ́kwøb yi yɑn!”
1KI.22.29	Codhe kɑ Akɑɑb rɑ̈ɑ̈dh Isrɑil, geki Yöcɑpɑt rɑ̈ɑ̈dh Yeudiyɑ̀ kedh-ɑ be nyɑɑg ki Rɑmöth Gilyɑd. 
1KI.22.30	Kɑ Yöcɑpɑt köbbi yi Akɑɑb kinni, “Yɑ ókedhi be liny riɑ kɑɑng yɑn, o yɑ cögɑ yɑ pɑ ngij, de yïn kedhí be liny ki ógudhi rɑ̈ɑ̈dhø.” Kɑ rɑ̈ɑ̈dh Isrɑil kedh-ɑ be liny ree kɑɑng en.
1KI.22.31	Kɑ rɑ̈ɑ̈dh Arɑm pëjji linye gɑ pyɑ̈r ɑ́dɑ̈g wïdɑ́ryew ceg yi en kinni, i coony gen liny kömi rɑ̈ɑ̈dh Isrɑil kete. 
1KI.22.32	Keny-ɑ ɑ́lidh gen Yöcɑpɑt, ɑrum gen kinni en ɑ bɑ rɑ̈ɑ̈dh Isrɑil. Kɑ ri gen lugi ge gøn, kɑ Yöcɑpɑt óryeerø. 
1KI.22.33	Kɑ ngij yi gen kinni pɑth ki en ɑ bɑ rɑ̈ɑ̈dh Isrɑil, Codhe ɑdwøøg gen liny cyɑ̈n. 
1KI.22.34	Jɑl-liny Arɑm megø ɑ́wɑ̈dhi göjjø ki weth, kɑ weth pɑ̈dh-ɑ kɑɑm köjji ɑ́dhedheg-ɑ ri Rɑ̈dh Akɑɑb. Kɑ jɑl-ɑ kwølli kyënyi yɑ̈ye köbbe kinni, “Riɑ ɑ́kedhi yi kedø! Wir yɑ̈y kɑ yɑ kïdhí wɑ̈g kì yij liny.”
1KI.22.35	Kɑ liny ótëngø ki mendwøng dicyɑ̈ngɑni, kɑ Rɑ̈dh Akɑɑb ocögø e bëëd ɑ yij yɑ̈ye, e nenn-ɑ kuni Arɑm. De kedø men-ɑ ree okyërø, kɑ yij yɑ̈y opɑ̈ngø yi remø. Codhe ɑthøwe kì böörø. 
1KI.22.36	Kɑ kɑɑl Isrɑil kiw kì bøli kej buddi cɑ̈ng kinni, “Døøg gen myërri gen!”
1KI.22.37	Bene kër-ɑ ɑ́thøw Rɑ̈dh Akɑɑb ɑnɑn, ɑkïdhii Sɑmɑriyɑ̀, kɑ kony kì kunɑni. 
1KI.22.38	Alwöög remø wɑ̈g kì yij yɑ̈yɑni, kì tøg luuy Sɑmɑriyɑ̀, luy-ɑ yije nyi lwøøg yi ɑ́mɑ̈jj kì pönhɑni. Kɑ reme nɑng yi gwögg ni møg-ɑ ɑ́kwøb yi Jwøng-ɑ Ácwɑ̈ɑ̈j.
1KI.22.39	Jɑmm-ɑ ɑ́gwøg yi Rɑ̈dh Akɑɑb bënn, kí gøldwøng men-ɑ ɑ́dhyɑw yi en ki leggi lyej, kí myërr-ɑ ɑ́ger yi en bënn, bɑ ɑgwed kì yij 
1KI.22.40	Kɑ Akɑdhiyɑ̀ wɑ̈de røøny keje ɑ́ rɑ̈dh.
1KI.22.41	Yöcɑpɑt wɑ̈d Asɑ̀ ɑ́røny ɑ́ rɑ̈ɑ̈dh Yeudiyɑ̀, e runni Akɑɑb rɑ̈ɑ̈dh Isrɑil bɑ ɑ́ngwen kì yij lɑwø. 
1KI.22.42	Árøny runne bɑ pyɑ̈r ɑ́dɑ̈g wïdɑ́bïj. Kɑ ojyɑ̈gø ki runn pyɑ̈r ɑ́ryew wïdɑ́bïj. Meye cwøl ɑ́ Adhubɑ̀ nyɑɑr Cilkì. 
1KI.22.43	Yöcɑpɑt ɑ́göög ki gïgdøj kì bøli Jwøng-ɑ Ácwɑ̈ɑ̈j ni wïye, de kɑ̈jj-ɑ nyi mɑlli jwögg-ɑ pɑth nuti dhur en piny, o ji nudd ge nyii ngɑ̈dø ki gëdhhì, o ge nudd ge nyii rɑ̈bø ki bɑkur kì kɑ̈jjɑni. 
1KI.22.44	Yöcɑpɑt ɑ́bëëd kɑɑm gen dɑ mër ki rɑ̈ɑ̈dh Isrɑil.
1KI.22.45	Jɑmm-ɑ kyeelø møg-ɑ ɑ́gwøg yi Yöcɑpɑt, kí lìny-ɑ ɑ́nyɑge, kí tege kenyi tyɑ̈me, ge bɑ ɑgwed kì yij 
1KI.22.46	Ámɑ̈jji keng
1KI.22.47	Ábëëd e bong rɑ̈dh ki Edöm kì bøli kenyɑni. De ɑ́jɑɑg-ɑ yi ókwøm me nyi røny yi rɑ̈ɑ̈dh Yeudiyɑ̀.
1KI.22.48	Yöcɑpɑt ɑ́gud ki sɑpïnnì mø døngø, møg nyi kyewi kì nɑ̈mmi omel-ɑ døngø, yɑ̈thɑni ɑ́gwøg gɑ møg nyi dwɑ̈ddi Opir ki dhɑb. De ge ɑ́cög ge nuti wɑ̈dhi pönhɑni, ge ɑ́tørri kì Edhïön Geber. 
1KI.22.49	Codhe, kɑ Akɑdhiyɑ̀ wɑ̈d Akɑɑb, ɑ løg rɑ̈ɑ̈dh Isrɑil omuujø ki jøkëw, mø di køny jø Yöcɑpɑt. De møgɑni ɑ́bɑny yi Yöcɑpɑt.
1KI.22.50	Kɑ Yöcɑpɑt kedh-ɑ kun-ɑ di kweyye, kɑ kony kì Yerusɑlem, kɑɑl Debïd kweye. Arøøny wɑ̈de Yeörɑm keje ɑ́ rɑ̈dh.
1KI.22.51	Akɑdhiyɑ̀ wɑ̈d Akɑɑb ɑ́røny ɑ́ rɑ̈ɑ̈dh Isrɑil, e runni Yöcɑpɑt rɑ̈ɑ̈dh Yeudiyɑ̀ bɑ pyɑ̈rø wïdɑ́bïryew kì yij lɑwø. Kɑ ojyɑ̈gø ki runn ɑ́ryew kì Sɑmɑriyɑ̀. 
1KI.22.52	Ágöög ki gïgrijjø kì bøli Jwøng-ɑ Ácwɑ̈ɑ̈j, ni møg-ɑ ɑ́gwøg yi Akɑɑb wïye geki Yidhɑbel meye. Kɑ ge nɑ møg-ɑ ɑ́gwøg yi Yeroboɑm, ɑ ɑ́göjji tyëng Isrɑil orøg. 
1KI.22.53	Akɑdhiyɑ̀ ɑ́mɑll-ɑ Bɑɑl, kɑ pyëw Jwøng-ɑ Ácwɑ̈ɑ̈j rënye ki gïg-ɑ ɑ́gøgge ni møg-ɑ ɑ́gøggi yi wïye.
2KI.1.1	Keny-ɑ ɑ́thøw Akɑɑb rɑ̈ɑ̈dh Isrɑil, kɑ pödhi Moɑb ngɑ̈ny-ɑ wɑ̈ye.
2KI.1.2	Akɑdhiyɑ̀ rɑ̈ɑ̈dh Isrɑil ɑ́pɑ̈ɑ̈dh kì ød mɑl kì gøldwøng, kì Sɑmɑriyɑ̀, kɑ ree kedhi yi kedø me teeg. Codhe, ɑöde ki ji møg kedhi be pyëji Bɑɑldhebub, jwøøg Ekrön kì Pelistiyɑ̀, o yod yi en men-ɑ ódhwödhe mɑl kì yij buddø ki ken-ɑ ree. 
2KI.1.3	De Eliyɑ̀ jɑl Ticbì ɑ́köbbi yi wëywöni Jwøng-ɑ Ácwɑ̈ɑ̈j kinni kedhe be rødhi jøg-ɑ ɑ́ör yi Rɑ̈dh Akɑdhiyɑ̀, o gï pyëje kinni, “Wude ɑ kedhu be pyëji Bɑɑldhebub, jwøøg Ekrön? Wu orumø kinni bong Jwøk kì Isrɑil? 
2KI.1.4	Köbbu rɑ̈dh kinni, ‘Jwøng-ɑ Ácwɑ̈ɑ̈j okööbø kinni, ken-ɑ rií pɑ nøggi; yï ceg-ɑ thøø ceth.’ ”
2KI.1.4	Akedh Eliyɑ̀, kɑ jøgɑni köbbe. 
2KI.1.5	Adøøg jøgɑni yï rɑ̈dh. Kɑ ge pyëj yi rɑ̈dh kinni, “Wude ɑ dwöög wun?”
2KI.1.6	Alöggi gen kinni, “Wø ɑ́røøm ki jɑl megø, mɑ ɑ́köbbi wøn kinni, i dwöög wøn yïí, kɑ yï köbbi wøn kinni, yïde ɑ öd ki ji møg pyëj Bɑɑldhebub, jwøøg Ekrön? Bɑ kipe rumm-ɑ rømmi yi yïn kinni bong jwøg kì Isrɑil? Ken-ɑ rií pɑ nøggi; yï ceg-ɑ thøø ceth!”
2KI.1.7	Apëjji rɑ̈dh kinni, “Jɑlɑni bëëd ɑ dï?”
2KI.1.8	Akööbe kinni, “Bɑ Eliyɑ̀!”
2KI.1.9	Codhe, ɑöd rɑ̈dh ki pënyi liny, e ókɑ̈ddø ki jøliny gɑ pyɑ̈r ɑ́bïj. O ge kedhi gen be dwɑɑyi Eliyɑ̀. Kɑ yuud yi pënyɑni e obëëdø kì wïj nyɑ kït. Aköbbii yi pënyɑni kinni, “Bïí piny jɑltöng, yï odwɑddø yi rɑ̈dh.”
2KI.1.11	Acigi rɑ̈dh önø ki pëëji megø, kí jøliny gɑ pyɑ̈r ɑ́bïj. Akedhi gen mɑl wïj nyɑ kïnɑni. Aköbbi Eliyɑ̀ yi pënyɑni kinni, “Jɑltöng, rɑ̈dh okööbø i jwɑn bëënø.”
2KI.1.12	Alöggi Eliyɑ̀ kinni, “Keløg yɑ bɑ jɑltöng, wiy mɑc dëëme kì mɑl, o wu nɑ̈g yi en wuki jøgí!” Kɑ mɑɑc Jwøk ódëëmø kì mɑl kì bøli kenyɑni ceth, kɑ pënyɑni nɑ̈ge geki jøge bënn.
2KI.1.13	Acigi rɑ̈dh önø ki pëëji megø ki jøliny gɑ pyɑ̈r ɑ́bïj. Akedh pënyi liny menɑni, kɑ yedh-ɑ mɑl yï Eliyɑ̀. Abøødhe ree piny kì bøle, kɑ gø kwɑjje kinni, “Jɑltöng, lɑ̈ɑ̈m pyëwí ki yɑn wøki jiɑ. Wø ko nɑ̈ɑ̈g! 
2KI.1.14	Pëjji liny møg-ɑ ɑ́bï ryeet geki jø gen, ge ɑ́rɑ̈b yi mɑny-ɑ ɑ́kɑ̈ɑ̈l mɑl. De lɑ̈ɑ̈m pyëwí ki yɑn!”
2KI.1.15	Aköbbi Eliyɑ̀ yi wëywöni Jwøng-ɑ Ácwɑ̈ɑ̈j kinni, “Kedh wuki en, yï ko böggi.” Ayïnhi Eliyɑ̀ piny. Kɑ ge kedh-ɑ yï rɑ̈dh. 
2KI.1.16	Aköbbi rɑ̈dh yi Eliyɑ̀ kinni, “Jwøng-ɑ Ácwɑ̈ɑ̈j okööbø kinni, ‘Mɑ́ yï ɑ́ödi be pyëji Bɑɑldhebub, jwøøg Ekrön, de ce bong-ɑ jwøg kì Isrɑil me cuggi pyëjø, yï pɑ dönyi kinni tek, yï ceg-ɑ thøø!’ ”
2KI.1.17	Kɑ Akɑdhiyɑ̀ othøø ni møg-ɑ ɑ́kwøb yi Jwøng-ɑ Ácwɑ̈ɑ̈j ki dhøg Eliyɑ̀. Akɑdhiyɑ̀ yïe ɑ́bong-ɑ wɑ̈d, bene ɑ bɑnge røøny Yörɑm ómen keje ɑ́ rɑ̈dh, kì ryeew runni Yeörɑm wɑ̈d Yöcɑpɑt rɑ̈ɑ̈dh Yeudiyɑ̀ kì yij lɑwø.
2KI.1.18	Gïg-ɑ kyeelø møg-ɑ ɑ́gwøg yi Rɑ̈dh Akɑdhiyɑ̀, bɑ ɑgwed kì yij 
2KI.2.1	Keny-ɑ ɑ́bëën bøli kej kïdhi Eliyɑ̀ mɑl kì yij ɑ́kødɑkødø yi Jwøng-ɑ Ácwɑ̈ɑ̈j, kɑ Eliyɑ̀ geki Elicɑ̀ odhwödhø kì Gilgɑl. 
2KI.2.2	Kɑ Elicɑ̀ köbbi yi Eliyɑ̀ kì kö yöö kinni, “Bëëd kì keny, yɑ ɑ́ör Betiil yi Jwøng-ɑ Ácwɑ̈ɑ̈j.”
2KI.2.2	De Elicɑ̀ ɑ́löggi kinni, “Yɑn ɑ köngi èn ki nyingi Jwøng-ɑ Ácwɑ̈ɑ̈j, yï pɑ wiyɑ ketí.” Codhe ɑkedhi gen Betiil.
2KI.2.3	Kɑ jøtöng mø ying Betiil kedh-ɑ yï Elicɑ̀, ɑköbbi ge gøn kinni, “Ngɑ̈nyi yi yïn kinni, wöw ókɑ̈l yi Jwøng-ɑ Ácwɑ̈ɑ̈j kì butí dicyɑ̈ngtïn?”
2KI.2.3	Alöggi Elicɑ̀ kinni, “Kud wun, ngɑ̈nyɑ.”
2KI.2.4	Codhe, kɑ Elicɑ̀ köbbi yi Eliyɑ̀ kinni, “Bëëd kì keny, yɑ ɑ́ör Yerikö yi Jwøng-ɑ Ácwɑ̈ɑ̈j.”
2KI.2.4	De Elicɑ̀ ɑ́löggi kinni, “Yɑn ɑ köngi èn ki nyingi Jwøng-ɑ Ácwɑ̈ɑ̈j, yï pɑ wiyɑ ketí.” Codhe kɑ ge kedh-ɑ Yerikö.
2KI.2.5	Kɑ jøtöng mø ying Yerikö kedh-ɑ yï Elicɑ̀, ɑköbbi ge gøn kinni, “Ngɑ̈nyi yi yïn kinni wöw ókɑ̈l yi Jwøng-ɑ Ácwɑ̈ɑ̈j kì butí dicyɑ̈ngtïn?”
2KI.2.5	Alöggi Elicɑ̀ kinni, “Kud wun, ngɑ̈nyɑ.”
2KI.2.6	Codhe, kɑ Elicɑ̀ köbbi yi Eliyɑ̀, kinni, “Bëëd kì keny, yɑ ɑ́ör kömi Nɑm Urdun yi Jwøng-ɑ Ácwɑ̈ɑ̈j.”
2KI.2.6	De Elicɑ̀ ɑ́löggi kinni, “Yɑn ɑ köngi èn ki nyingi Jwøng-ɑ Ácwɑ̈ɑ̈j, yï pɑ wiyɑ ketí.” Codhe ɑkedh gen. 
2KI.2.7	Kɑ bɑng gen løg gɑ̈d yi jøtöng pyɑ̈r ɑ́bïj. Kɑ ge ócungø kì keny me cyɑ̈gi ki Eliyɑ̀ geki Elicɑ̀ kì gɑ̈d. 
2KI.2.8	Codhe, kɑ Eliyɑ̀ lɑwe lunye wɑ̈g, kɑ gø døge, kɑ pï gøje ki gøn. Kɑ pï ópyëdø møg døøg-ɑ tuung, møg døøg-ɑ tuung. Kɑ kedh-ɑ løøgø geki Elicɑ̀ ge kɑ̈ll-ɑ keny thwøwø. 
2KI.2.9	 Keny-ɑ ɑ́rum gen ki wɑ̈dhi løøgø, ɑpyëëj Elicɑ̀ yi Eliyɑ̀ kinni, “Á ngø ɑ dwɑddi yi yïn, o göggɑ yïn kɑ̈ng-ɑ nuti kɑ̈ɑ̈l yɑn kì butí?”
2KI.2.9	Alöggi Elicɑ̀ kinni, “Wiy yɑ lɑgɑ tegí, o yɑ göögɑ yɑn ɑ́ kejí.”
2KI.2.10	Alöggi Eliyɑ̀ kinni, “Yï ɑ́cwøl gïjø me muuje teeg. De keløg yɑ ólidh yi yïn keny-ɑ ókɑ̈ɑ̈l yɑn kì butí, tengɑni bɑ men mëggi yïn, o ke pɑ liidh yɑn, pɑ mëggi yïn.”
2KI.2.11	Akedh gen ge ócyɑ̈dhø ge okööbø, kɑ yɑ̈y me bɑ mɑc, me pyejji yi kyënyì mø bɑ mɑc, ceg-ɑ ì rïg kì kɑɑm gen, kɑ Eliyɑ̀ kïdhi mɑl kì yij ɑ́kødɑkødø. 
2KI.2.12	 Kɑ lidh yi Elicɑ̀, ɑryeere kinni, “Wïyø! Wïyø! Yï ngɑn-ɑ ɑ́nyɑg per Isrɑil, yï ɑ́kedh!” Eliyɑ̀ nuti cigi lidhø yi en.
2KI.2.12	Kɑ Elicɑ̀ ógødhe kɑge ɑ́ ɑ́ryew, yi rɑ̈ɑ̈m pyëwe. 
2KI.2.13	Kɑ lɑwi Eliyɑ̀ lɑw-ɑ ɑ́dëëm kì yïe, kwɑny yi Elicɑ̀. Adøøge, kɑ ócungø kì kömi Nɑm Urdun. 
2KI.2.14	Kɑ pï gøje ki lɑni Eliyɑ̀, ɑkööbe kinni, “Jwøøg Eliyɑ̀, Jwøng-ɑ Ácwɑ̈ɑ̈j, ying-ɑ keny?” Acige pï gøjø, kɑ pï ópyëdø møg døøg-ɑ tuung kí tuung. Kɑ Elicɑ̀ kedh-ɑ løøgø e cyɑ̈dh-ɑ́ɑ̀ keny thwøwø. 
2KI.2.15	Kɑ lidh yi jøtöng-ɑ ɑ́bï ge kɑ̈ɑ̈l-ɑ Yerikö, ɑkööb gen kinni, “Tegi Eliyɑ̀ ying-ɑ kömi Elicɑ̀!” Codhe, ɑkedhi gen be yïddø ki gøn. Kɑ wɑ̈thi gen kuul gen piny kì bøle, 
2KI.2.16	ge okööbø kinni, “Wø bɑ pyɑ̈r ɑ́bïj, wø teeg bënn. Wiy wø kedhi wøn be yɑbi wöw. Óbëëd e ókɑ̈ɑ̈lø yi wëyi Jwøng-ɑ Ácwɑ̈ɑ̈j, kɑ gø leenge wïj kït, wɑlɑ̀ yij tör.”
2KI.2.16	Alöggi Elicɑ̀ kinni, “Wu ko kedh.”
2KI.2.17	De ge ɑ́dyëëj gïti kɑ ɑ́buudh kööre kɑ oyïëyø. Akööbe kinni, “Døj kedh wun.” Codhe ɑkedh gen gɑ pyɑ̈r ɑ́bïj bënn be yɑbi Eliyɑ̀. Kɑ ge oyɑ̈bø ki cyɑ̈ng ɑ́dɑ̈g, de gø nuti yood gen. 
2KI.2.18	Codhe ɑdøøg gen yï Elicɑ̀, kɑ gø yuud gen e døøg Yerikö, ɑköbbe gïn kinni, “Wu nuti kyëddi yɑn kinni wu ko kedh?”
2KI.2.19	Kɑ kwï jø Yerikö kedh-ɑ yï Elicɑ̀, kɑ gø köbbi gen kinni, “Ngɑ̈nyi yi yïn wuö kinni kɑɑl men, bɑ kɑɑl me døøj. De pïge rijjø; gïg-ɑ nyi pidh pɑ nyi twïy.”
2KI.2.20	Aköbbi gen yi Elicɑ̀ kinni, “Kɑ̈ni wun ki lwøl me nyɑ̈n, kɑ yije kïdhi wun ki omelø.” Kɑ muujii. 
2KI.2.21	Codhe ɑkedhe wɑɑng pï, kɑ omelø kønye wɑɑng pïgɑni. Kɑ okööbø kinni, “Jwøng-ɑ Ácwɑ̈ɑ̈j okööbø kinni, ‘Pïg ɑ́gwøg yi yɑn ge døøj, ge pɑ kɑ̈ni ki thøø këti, wɑlɑ̀ gïg-ɑ nyi pidh pɑ mɑ̈ɑ̈n twïyø yi gen.’ ” 
2KI.2.22	Kɑ pïgɑni ódönyø, ni møg-ɑ ɑ́kwøb yi Elicɑ̀. Kɑ ge ocögø ge døøj.
2KI.2.23	Adhwödh Elicɑ̀ kì Yerikö e kedh-ɑ Betiil. Kɑ gɑggi kì kö yöö yi yɑnythønhø mø kɑ̈ɑ̈l pɑc megø, ge ceg-ɑ ryeerø, ge okööbø kinni, “Kedh kì keny, wɑ̈d wïj ɑbudh!”
2KI.2.24	Aløg Elicɑ̀ ree, kɑ lïïdh-ɑ yï gen, kɑ gï lɑme ki nyingi Jwøng-ɑ Ácwɑ̈ɑ̈j. Kɑ lɑ̈yy dub ɑ́ryew mø bɑ mɑdhh, bï-ɑ wɑ̈g kì yij thïm. Kɑ yɑnythønhø pyɑ̈r ɑ́ngwen wïdɑ́ryew nyɑɑr gen piny.
2KI.2.25	Kɑ Elicɑ̀ pödh-ɑ Kïti Kɑrmel, codhe ɑdøøge Sɑmɑriyɑ̀.
2KI.3.1	Kì pyɑ̈rø wïdɑ́bïdɑ̈ɑ̈g runni Yöcɑpɑt rɑ̈ɑ̈dh Yeudiyɑ̀ kì yij lɑwø, ɑ ɑ́røøny Yörɑm wɑ̈d Akɑɑb ɑ́ rɑ̈ɑ̈dh Isrɑil. Kɑ ojyɑ̈gø ki runn pyɑ̈rø wïdɑ́ryew kì Sɑmɑriyɑ̀. 
2KI.3.2	Yörɑm ɑ́göög ki gïgrijjø kì bøli Jwøng-ɑ Ácwɑ̈ɑ̈j, de nuti bëëdø e rɑɑj cɑrø ni wïye geki meye Yidhɑbel. Mɑ́ ngïji Bɑɑl men-ɑ ɑ́gwøg yi wïye ɑ́dhure piny. 
2KI.3.3	Yörɑm Isrɑil ɑ́peeje yij orøg ni Yeroboɑm wɑ̈d Nebɑt cøn, kɑ Yörɑm ódhɑ̈lø wïyø ki orøg.
2KI.3.4	Mecɑ̀ rɑ̈ɑ̈dh Moɑb ɑ́bëëd yïe dɑ römm. Rɑ̈ɑ̈dh Isrɑil nyii muujø yi en ki órömm-ɑ thønhø ɑ́lïp miyø, kí yëyyi dyëg ɑ́tegg gɑ ɑ́lïp miyø yethi runn bënn ɑ́ gwɑ̈j. 
2KI.3.5	De keny-ɑ ɑ́thøw Rɑ̈dh Akɑɑb, kɑ rɑ̈ɑ̈dh Moɑb ngɑ̈nyi wɑ̈ye. 
2KI.3.6	Bøli kenyɑni ɑ ɑ́kedh Rɑ̈dh Yörɑm kì Sɑmɑriyɑ̀, kɑ liny Isrɑil bëne cønge. 
2KI.3.7	Aödi Rɑ̈dh Yörɑm yï Yöcɑpɑt rɑ̈ɑ̈dh Yeudiyɑ̀ ki wöödø kinni, “Rɑ̈ɑ̈dh Moɑb ɑ́ngɑ̈nyi wɑ̈ye. Yï ócuggø rëbø ki yɑn, o wɑ kedhi wɑ be nyɑɑg ki en?”
2KI.3.7	Alöggi Rɑ̈dh Yöcɑpɑt kinni, “Yɑ ókedh. Yɑ nɑ yïn, o jiɑ nɑ jií, o kyënyɑ nɑ kyënyí. 
2KI.3.8	Wɑ ókɑ̈l-ɑ keny?”
2KI.3.8	Kɑ Yörɑm okööbø kinni, “Wɑ ókɑ̈l-ɑ yij pɑ̈ɑ̈l Edöm.”
2KI.3.9	Akedh Rɑ̈dh Yörɑm geki rɑ̈ɑ̈dh Yeudiyɑ̀, kí rɑ̈ɑ̈dh Edöm. Kì bɑng wɑ̈ɑ̈dh cyɑ̈ng ɑ́bïryew, kɑ ge ójɑ̈ddø ki pïg mɑdh yi gen geki jøliny, kí jɑmmi gen. 
2KI.3.10	Agɑ̈y Rɑ̈dh Yörɑm kinni, “Pöy! Wɑ ɑ́ceg kɑ cïb cingi rɑ̈ɑ̈dh Moɑb yi Jwøng-ɑ Ácwɑ̈ɑ̈j, e men-ɑ́ wɑ bɑ rɑ̈nhì ɑ́dɑ̈g?”
2KI.3.11	Apëjji Rɑ̈dh Yöcɑpɑt kinni, “Dɑ jɑltöng me nud kì keny, me cuggi pyëji Jwøng-ɑ Ácwɑ̈ɑ̈j?”
2KI.3.11	Alöggi pënyi liny ɑ́kyel kì kelli pëjji liny Rɑ̈dh Yörɑm kinni, “Elicɑ̀ wɑ̈d Cɑpɑt nud, en ɑ ɑ́bëëd e nyi køny-ɑ Eliyɑ̀.”
2KI.3.12	Akööb Rɑ̈dh Yöcɑpɑt kinni, “Bɑ jɑltöng kidyër!” Akedhi rɑ̈nhhɑni yï Elicɑ̀ gɑ ɑ́dɑ̈g.
2KI.3.13	Apyëëj rɑ̈ɑ̈dh Isrɑil yi Elicɑ̀ kinni, “Yïde ki yɑn? Kedhí be pyëji jøtöng møg-ɑ́ nyi pyëj yi wïyí geki meyí.”
2KI.3.13	Alöggi Yörɑm kinni, “Pɑth! Bɑ Jwøng-ɑ Ácwɑ̈ɑ̈j ɑ ɑ́cïb wøn cingi rɑ̈ɑ̈dh Moɑb, wøn ɑ́ rɑ̈nhì ɑ́dɑ̈g.”
2KI.3.14	Alöggi Elicɑ̀ kinni, “Yɑn ɑ köngi èn ki nyingi Jwøng-ɑ Ácwɑ̈ɑ̈j, Jwøng-ɑ Nëënø, ɑ bøle göögɑ yɑn ɑ́ bɑ̈nge, møgí pɑ di løøg yi yɑn, keløg e pɑth ki Yöcɑpɑt rɑ̈ɑ̈dh Yeudiyɑ̀ ɑ cyɑ̈dhi ki yïn, en ɑ wør yi yɑn. 
2KI.3.15	Muuj wun yɑn ki bødhi thom.”
2KI.3.15	Keny-ɑ ɑ́thoom thom, ɑbëën tegi Jwøng-ɑ Ácwɑ̈ɑ̈j kömi Elicɑ̀. 
2KI.3.16	Kɑ okööbø kinni, “Jwøng-ɑ Ácwɑ̈ɑ̈j okööbø kinni, ‘Kuny wun ki ɑwöll kì tyeli nɑm keny-ɑ thwøwø èn. 
2KI.3.17	Cɑgg e bong kødh, wɑlɑ̀ yømø men-ɑ ólidh yi wun, tyeli nɑmɑni ópɑ̈ng yi pï, kɑ wu omɑ̈dhø ki pï, wuki jɑmm-ɑ kwølli yi wun, geki møg-ɑ tyëddi jɑmmi wun.’ ” 
2KI.3.18	Akööb Elicɑ̀ këti kinni, “Menɑni bɑ gïjø me gwøge yööd yi Jwøng-ɑ Ácwɑ̈ɑ̈j. Wu ówëgge tyɑmi tyëng Moɑb thyew. 
2KI.3.19	Kɑ̈ddi tyëng Moɑb, kɑ̈dd-ɑ thøø yi gerø ówëgge mɑgø yi wun. Yenhi gen, yenh-ɑ nywøli gen nyi cɑm, óngøl piny yi wun, kɑ nyingi pï mø gen rïg yi wun. Yethi pwödhhi gen, pwödhh-ɑ døøj ólëngi yi wun ki tuggi kïttì, kɑ ge rënyi yi wun.”
2KI.3.20	Dhuki kì bøli keny-ɑ nyi muuj gënhi mwøl, ɑmwöj pï kì kuni Edöm, kɑ piny opɑ̈ngø yi pï.
2KI.3.21	Keny-ɑ ɑ́lïng tyëng Moɑb kinni rɑ̈nhì ɑ́dɑ̈g bï-ɑ be nyɑɑg ki gen, kɑ tyëng-ɑ cuggi nyïɑ̈ggø, yɑɑg døngø, kí remthinh cøng, kɑ ge pëgg-ɑ wïj tuung pödhi gen. 
2KI.3.22	Keny-ɑ ɑ́cyëëw gen kì mwøl cɑ̈ng ótuulø, cɑre göjj-ɑ kömi pï, ɑliidh pï yi tyëng Moɑb, ge kwɑɑr nɑ remø. 
2KI.3.23	Aryeer gen kinni, “Menɑni bɑ remø! Jøliny mø rɑ̈nhhɑni gɑ ɑ́dɑ̈g ri gen nɑ̈ɑ̈g gen. Bïu kedhi wɑ kɑɑl gen be kwɑnyi jɑmmi gen!”
2KI.3.24	De keny-ɑ ɑ́wɑ̈dhi gen kɑɑl Isrɑil, kɑ ge jöny yi liny Isrɑil. Adwøøg gen yöö ge pwööd-ɑ piny yi liny Isrɑil. 
2KI.3.25	Kɑ kɑ̈ddi gen rënyi. Kenyi yood pwödhø me døøj yi jø Isrɑil, ge nyi ceg-ɑ lëngi yije ki tuggi kïttì, kɑ pwödh órënyø. Nyingi pï ɑ́rïg yi gen thyew. Kɑ yenh-ɑ nywøli gen nyi cɑm ngøl gen piny. Kɑ döng ɑ́ kɑɑl Kïr Ëres, kɑɑl-ɑ dwøng kete ɑ nuti cøør piny, de ɑ́tyeg yi jøg-ɑ nyi bɑ̈ɑ̈dø ki bɑ̈ddi lel, kɑ gø bɑ̈lli gen.
2KI.3.26	Keny-ɑ ɑ́lidhii yi rɑ̈ɑ̈dh Moɑb kinni nënni e otyɑmø, ɑkɑ̈bbe ki jøliny pil gɑ miy ɑ́bïryew, kinni o di turre wɑ̈g e cør-ɑ yij liny Isrɑil, o di pɑ̈ɑ̈re yï rɑ̈ɑ̈dh Arɑm, de ɑ́dhɑ̈li twïy wɑ̈g. 
2KI.3.27	Codhe ɑkwɑnye wɑ̈de, wɑ̈n-ɑ kɑyø, ɑ di lɑg keje ɑ́ rɑ̈dh, kɑ gø rɑ̈bbe jwøøg Moɑb ɑ́ gëëdhi, kì wïj döri kɑɑlɑni. Kɑ tyëng Isrɑil obwøgø ki mendwøng yi gïn ni menɑni, ɑdøøg gen myërri gen.
2KI.4.1	Ngɑn jɑdø me jɑlgøle thøø, o jɑlɑni bëëdø ɑ́ jɑltöng, ɑ́kedhi yï Elicɑ̀, ɑkööbe kinni, “Jɑlgølɑ ɑ́thøw wuö! Ngɑ̈nyi yi yïn kinni ɑ́bëëd e bögg-ɑ Jwøng-ɑ Ácwɑ̈ɑ̈j. De ɑnɑn, jɑl me pirii ɑ́bï be kɑ̈li wɑ̈ddɑ ryeet, o gï gwøge gɑ bɑ̈ngg, gɑ wïj kwör-ɑ cwɑggi jɑlgølɑ.”
2KI.4.2	Aköbbii yi Elicɑ̀ kinni, “Göggɑ yïn ngø? Köbbí yɑn, ɑ́ ngø ɑ nud kì yïí kì gølí?”
2KI.4.2	Kɑ ngɑnɑni okööbø kinni, “Bong gïjø me nud kinni tek, den-ɑ́ pugi møøw dhetun me thiinh ɑ nud kete.”
2KI.4.3	Akööb Elicɑ̀ kinni, “Kedh, kɑ yï kwɑ̈jjí kì yï tyëng byëëg wun bënn ki puggì mø gïïr. 
2KI.4.4	Kɑ gølí cyëëg kömí wuki wɑ̈ddí, kɑ puggɑni bënn kunyí ki møwɑni, kɑ men-ɑ nyi pɑ̈ng nyi cïb wɑ̈ye.”
2KI.4.5	Akedhi ngɑnɑni gøle, kɑ gøle cyëëge köme geki wɑ̈dde. Kɑ pung-ɑ yije di møw kwɑny yi ngɑnɑni, kɑ møw nyi kønye yethi pugg-ɑ nyi gɑ̈mmii yi wɑ̈dde. 
2KI.4.6	Keny-ɑ ɑ́pɑ̈ng puggɑni bënn, ɑpëjji ngɑnɑni mɑ bëëd e dɑ puggì møøgø. Alöggi wɑ̈de ɑ́kyel kinni, “Bong megø mɑ ɑ́döng.” Kɑ møw ócungø. 
2KI.4.7	Akedh ngɑnɑni, kɑ jɑltöng lwöbbe. Aköbbi ngɑnɑni yi Elicɑ̀ kinni, “Kedh, kɑ møwɑni ngeew wɑ̈g, o yï yïddí ki ngyëny møg cool kwör-ɑ kömí. Ngyënyy-ɑ döng ócɑm yi yïn, wuki wɑ̈ddí.”
2KI.4.8	Cyɑ̈ng ɑ́kyel Elicɑ̀ ɑ́kedhi Cunem, ɑ́dɑ ngɑndhɑjø me kɑ̈rø kì kɑɑlɑni. Kɑ ryej yi ngɑnɑni. Kì bɑng kenyɑni, kɑ nyi døøg-ɑ be cɑm kì gøl ngɑnɑni kenyi wele Cunem. 
2KI.4.9	Kɑ ngɑnɑni jɑlgøle köbbe kinni, “Men-ɑ́ jɑl-ɑ nyi bï gølee èn, be ngeti kwër. 
2KI.4.10	Gëëd wɑ ki ød me thiinh kì wïj óthɑɑng ød, kɑ yije cïbi ki pyën, kí tɑrɑbedhɑ̀ kí kwøm, kí lɑ̈mbɑ̈, o nyi bëëde kì ønɑni kenyi bëëne be këëmi wɑ.”
2KI.4.11	Cyɑ̈ng ɑ́kyel Elicɑ̀ ɑ́weli Cunem, kɑ yedh-ɑ øde be ywömø. 
2KI.4.12	Kɑ bɑ̈nge, Gïëdhì öre be cwööli ngɑnɑni. Keny-ɑ ɑ́wɑ̈nhe, 
2KI.4.13	ɑköbbe Gïëdhì kinni, “Pyëj ngɑnɑni, ɑ́ ngø ɑ dwɑddi yi en, o göggɑ en, wïj gïg-ɑ ɑ́gögge wɑ ek bënn? Dɑ gïn cuggɑ ki köbbi rɑ̈dh wɑlɑ̀ pënyi liny, wɑlɑ̀ jɑgø kipere?”
2KI.4.13	Kɑ ngɑnɑni okööbø kinni, “Bong gïjø me jɑ̈ddi yɑn kì kelli wɑddi wøn kì keny.”
2KI.4.14	Apyëëj Gïëdhì yi Elicɑ̀ kinni, “Á ngø ɑ cuggi göggii yi yɑn cyee?”
2KI.4.14	Alöggi Gïëdhì kinni, “Men-ɑ́ en, yïe bong wɑ̈d, o jɑlgøle bɑ yu.”
2KI.4.15	Kɑ Elicɑ̀ okööbø kinni, “Köbbí bëe!” Kɑ cwøl yi Gïëdhì. Codhe, ɑbëëne kɑ ócungø kì dhø ød. 
2KI.4.16	 Aköbbii yi Elicɑ̀ kinni, “Run-ɑ bï piny nɑ men, yï óbëëdø yï ómïdhø ki wɑ̈d kì köörí.”
2KI.4.16	Agɑ̈ye kinni, “Möy! Yï bɑ jɑltöng, yɑ ko köbbí ki kwøbbi pyed!”
2KI.4.17	De ngɑnɑni ɑ́yɑɑj, ɑnywøle ki wɑ̈d kì bøli keny-ɑ ɑ́köbbii yi Elicɑ̀ ceth.
2KI.4.18	Kɑ nyelthinh ódøngø. Kɑ kedh-ɑ pwödhø yï wïye cyɑ̈ng ɑ́kyel byel okɑjø. 
2KI.4.19	Kɑ wïye köbbe kinni, “Wïjɑ orɑ̈mø! Wïjɑ orɑ̈mø!”
2KI.4.20	Kɑ bɑ̈ng köbbi yi wïye kinni, “Kɑ̈ɑ̈l, muuj meye.” Codhe kɑ nyelthinh byeel yï meye yi bɑ̈ngɑni, kɑ mïdhi kì kɑ̈w yi meye gïti kɑ ɑ́wɑ̈dhi cɑ̈ng dïmɑl. Codhe, ɑmije wɑnge. 
2KI.4.21	Kɑ gø kïdhe ød mɑl, kɑ gø pyëële yij pyëën Elicɑ̀ jɑlkwøbbi Jwøk, kɑ ød cyëëge köme. 
2KI.4.22	Acwøle jɑlgøle kɑ gø köbbe kinni, “Ödí yɑn ki bɑ̈ng kí ɑderø, o yɑ jwɑnɑ yï jɑltöng, yɑ ójwɑn dwöögø.”
2KI.4.23	Kɑ jɑlgøle okööbø kinni, “Yïde ɑ kedh dicyɑ̈ɑ̈ng, e pɑth ki cyɑ̈ng kwëër Sɑbɑth, wɑlɑ̀ pɑth ki cyɑ̈ɑ̈ng kwër cɑ̈gi dwɑ̈y?”
2KI.4.23	Kɑ ngɑnɑni okööbø kinni, “Wiy yɑ kedhɑ yøw.” 
2KI.4.24	Codhe kɑ ɑderø muujii kí jɑmme kì köme, ɑköbbe bɑ̈ngɑni kinni, “Pwööd ɑderø yöö, kɑ ko wëggí cyɑ̈dhø mɑ̈ɑ̈dh, keløg e pɑth ki yɑn ɑ kööbø kinni nwöngí wɑ̈dh.” 
2KI.4.25	Codhe, ɑdhwödhe kɑ kedh-ɑ Kɑrmel yï jɑltöng.
2KI.4.25	Kɑ lidh yi Elicɑ̀ e obëënø e nudd e lɑ̈wi, ɑköbbe bɑ̈nge Gïëdhì kinni, “Lidh ngeti Cunem ɑ bï ɑcinee. 
2KI.4.26	Jwɑní yïe kɑ pyëëj mɑ yöd dële geki jɑlgøle kí wɑ̈de.”
2KI.4.26	Kɑ Gïëdhì köbbi yi ngɑnɑni kinni, “Bong gïnrɑj.” 
2KI.4.27	De keny-ɑ ɑ́wɑ̈nhe wïj kït yï Elicɑ̀, ɑbøødhe ree piny kì bøle, kɑ tyelli Elicɑ̀ mɑge. Kɑ Gïëdhì kedh-ɑ be teelii cyɑ̈n, de ɑ́kyëddi yi jɑltöng kinni, “Wiy! Pɑ nenni yi yïn pyëwe cödø? O bong gïjø mɑ ɑ́köbbi yɑn yi Jwøng-ɑ Ácwɑ̈ɑ̈j kì ri møgɑni.”
2KI.4.28	Kɑ ngɑnɑni okööbø kinni, “Yɑ ɑ́di cwöd ki wɑ̈d kì yïí, wuö? Yï nuti köbbø yi yɑn kinni yɑ ko wëëny?”
2KI.4.29	Kɑ Elicɑ̀ ree luge Gïëdhì, kɑ gø köbbe kinni, “Pyeew, kwɑny lodhɑ kɑ yï kedh. Yï ko pɑ̈nyi cung yï mɑ̈dh-ɑ dhɑnhø, omɑ̈ɑ̈dh yïn kɑ yï ko löggi, kedh pödhí ød, kɑ lodhɑ cïb wïj nyelthinh kì bøle.”
2KI.4.30	Kɑ Elicɑ̀ köbbi yi ngɑnɑni kinni, “Yɑn ɑ köngi èn ki nyingi Jwøng-ɑ Ácwɑ̈ɑ̈j, Jwøng-ɑ Nëënø, yï pɑ wiy yi yɑn kinni tek!” Codhe ɑkedh Elicɑ̀ geki ngɑnɑni. 
2KI.4.31	Gïëdhì ɑ́møøl bøli gen, kɑ lodh bøødhe wïj nyelthinh, de nyelthinh ɑ́cög e ì lek, o pɑ pɑ̈nyi onywen. Adwööge yï Elicɑ̀ kɑ gø köbbe kinni, “Nyelthinh nuti dhwödhø.”
2KI.4.32	Keny-ɑ ɑ́wɑ̈nhi Elicɑ̀, ɑkedhe ød, ɑlidhe nyelthinh e obuddø kì yij pyën e thøø. 
2KI.4.33	Acyëge ød kömi gen, gɑ ɑ́ryew, kɑ Jwøng-ɑ Ácwɑ̈ɑ̈j kwɑjje. 
2KI.4.34	 Codhe, ɑbudde ree rïïj en kì kömi nyelɑni, dhøge rwööm en ki dhøg gøn, o nyinge rwööm en ki nyingi gøn, o cingge rwööm en ki cinggi gøn. Kɑ dëël nyelthinh ócɑ̈gø ki lënhø. 
2KI.4.35	Adhwödhi Elicɑ̀ mɑl, kɑ ócyɑ̈dhø e owïïnø kì yij ød, ɑdøøge ree ki rïïj kömi nyelthinh, ɑjerri nyelthinh tyel ɑ́bïryew, codhe kɑ nyinge yiebe. 
2KI.4.36	Acwøøl Gïëdhì yi Elicɑ̀, ɑköbbe gøn kinni, cwøle meyi nyelɑni. Keny-ɑ ɑ́bëëne yïe, ɑköbbe gøn kinni, “Kwɑny wɑ̈dí ɑnɑn.” 
2KI.4.37	Kɑ ngɑnɑni ree bøødhe wïje këële’ piny kì bøli Elicɑ̀, codhe ɑkwɑnye wɑ̈de, ɑkedhe.
2KI.4.38	Kɑ Elicɑ̀ døøg-ɑ Gilgɑl. Piny ɑ́bëëd e dɑ kɑ̈j kì bøli kenyɑni. Elicɑ̀ ɑ́bëëd e pwöny-ɑ jøtöng, ɑköbbe bɑ̈nge kinni tɑ̈ɑ̈de ki gïjø me cɑm yi gen kì yij dɑg me dwøng. 
2KI.4.39	Akedhi nget ɑ́kyel kì kelli gen yij pwödhø be pøn ki lum, ɑyïdde ki lum me mulli, kɑ opunø ki nywøli gøn. Akɑ̈ɑ̈le gïn, kɑ gï ngøle dɑg, de gï kwïje, mɑ bëëd gɑ ngø. 
2KI.4.40	Atööge gïncɑm wɑ̈g kinni o jøgɑni cyɑ̈ɑ̈m gen. De keny-ɑ ɑ́bel gen gïncɑmɑni, ɑryeer gen, ge göny-ɑ Elicɑ̀, kinni, “Gïncɑmɑni bɑ men nɑ̈g ji!” Kɑ ódhɑ̈lø cɑmø yi gen. 
2KI.4.41	Acwöddi Elicɑ̀ ki møng-ɑ búr, kɑ gø leenge dɑg, ɑkööbe kinni, “Töggí gen ki gïncɑm.” Kɑ gïncɑmɑni ogöögø e bong gïnrɑj kì ree.
2KI.4.42	Kɑ jɑl megø obëënø e kɑ̈ɑ̈l-ɑ Bɑɑl Cɑlicɑ̀, e muuj-ɑ Elicɑ̀ ki ópùn pyɑ̈r ɑ́ryew mø mwölli ceir, kí wɑ̈thi byel mø mɑr. Kɑ Elicɑ̀ bɑ̈nge köbbe kinni, nënge jøtöng ki gïncɑm yi gen kì ri jɑmmɑni. 
2KI.4.43	Alögge kinni, “Yï orumø kinni gïgcɑmmɑni órømmi ri ji miyø?”
2KI.4.43	Alöggi Elicɑ̀ kinni, “Nëngí gen, o ge cyɑ̈ɑ̈m gen, mɑ́ Jwøng-ɑ Ácwɑ̈ɑ̈j okööbø kinni, i ge ócyɑ̈mø, kɑ kwï gïncɑmɑni odöngø.” 
2KI.4.44	Codhe ɑmuuje gïncɑm, ɑcyɑ̈ɑ̈m gen, kɑ kwï gïncɑm odöngø, ni møg-ɑ ɑ́kwøb yi Jwøng-ɑ Ácwɑ̈ɑ̈j ceth.
2KI.5.2	Kì bøli keny megø, tyëng Arɑm mɑ̈nyi Isrɑil, kɑ nyɑnthinh megø kɑ̈l yi gen kì pödhi Isrɑil. Kɑ gwøg ɑ́ bɑ̈ng yi cï Nɑɑmɑn. 
2KI.5.3	Kɑ wɑ̈n köbbe cyɑ̈ng ɑ́kyel kinni, “Wɑ̈ɑ ce di ceg-ɑ kedhi yï jɑltöng men-ɑ bëëdø kì Sɑmɑriyɑ̀. Di yiel yi jɑltöngɑni ki wɑɑny men-ɑ ree.” 
2KI.5.4	Keny-ɑ ɑ́lïngi møgɑni yi Nɑɑmɑn. Akedhe, kɑ rɑ̈dh köbbe møg-ɑ ɑ́kwøb yi nyɑnthinh. 
2KI.5.5	Kɑ rɑ̈dh okööbø kinni, “Kedhí yï rɑ̈ɑ̈dh Isrɑil. Yï ógwëdɑ ki wɑ̈nyø men muujií.”
2KI.5.5	Codhe, ɑkedh Nɑɑmɑn e ókɑ̈ddø ki ngyëny ɑ́tegg gɑ ɑ́lïp pyɑ̈r ɑ́dɑ̈g, kí ngyëny dhɑb gɑ ɑ́lïp ɑ́bïkyel, kí ógudh mø myëër gɑ pyɑ̈rø. 
2KI.5.6	Wɑ̈ny-ɑ ɑ́kɑ̈l yi en ógwedø kinni, “Wɑ̈nyø men örɑ’ yïn kí Nɑɑmɑn bɑ̈ngɑ; örɑ’ yïí kipe kinni o yiel yi yïn ki wɑɑny men-ɑ ree.”
2KI.5.7	Keny-ɑ ɑ́rɑɑng wɑ̈nyɑni yi rɑ̈ɑ̈dh Isrɑil, kɑ ógødhe pyëde, mɑ́ pyëwe ɑ́rɑ̈ɑ̈m yi møgɑni, ɑkööbe kinni, “Rɑ̈ɑ̈dh Arɑm kɑ̈n-ɑ́ɑ̀ keny ki rumm-ɑ ni møg, kinni jɑɑl ócuggø yielø yi yɑn ki wɑɑny men-ɑ ree? Ceg-ɑ rumø kinni yɑ bɑ Jwøk me cuggi nɑ̈ggø, wɑlɑ̀ me cuggi muujø ki wëy? Nënni e yɑb-ɑ wëërø ki yɑn!”
2KI.5.8	Keny-ɑ ɑ́lïngi møgɑni yi Elicɑ̀ jɑlkwøbbi Jwøk, ɑöde yï rɑ̈dh kinni, “Yïde ɑ rɑ̈ɑ̈m pyëwí, kɑ ógudhí pyëëd? Wiy bëe yïɑ, o nyudhɑ kinni dɑ jɑltöng kì Isrɑil!”
2KI.5.9	Codhe, ɑkedh Nɑɑmɑn kí kyënye geki yɑ̈the, kɑ ócungø kì dhø gøl Elicɑ̀. 
2KI.5.10	Kɑ Elicɑ̀ öd-ɑ yïe ki bɑ̈ng men köbbii kinni i kedhe be lwøggø kì Nɑm Urdun, kɑ rønye ki tyel ɑ́bïryew, o dële døøge keje, o wɑɑny lɑ̈ɑ̈nye kì ree. 
2KI.5.11	De Nɑɑmɑn pyëwe ɑ́yöd e ceg-ɑ rënyø, kɑ ókedhø e okööbø kinni, “Yɑ ɑ́rømm-ɑ kinni di ceg-ɑ bëën wɑ̈g yïɑ, o Jwøge, Jwøng-ɑ Ácwɑ̈ɑ̈j di kwɑjje, o cinge di winne kì mɑl kömi kɑ̈jj-ɑ ledh, o gïn-ɑ riɑ lɑ̈ɑ̈nye. 
2KI.5.12	O thyew cøn, Abɑnɑ̀ geki Pɑrpɑr nɑ̈mmi Dimɑceg pɑ lɑ̈w kibøli nɑ̈mmi Isrɑil? Yɑ pɑ di lwøg kì yethi gen kɑ dëlɑ di dönyi?”
2KI.5.13	Akedhi bɑ̈nge yïe, kɑ gø köbbe kinni, “Wuö, keløg yï di köbb-ɑ gïjø me gwøge teeg yi jɑltöng, pɑ di gwøg yi yïn? De ɑnɑn yï ɑ́köbbe’ lwøggø yøw, yïde ɑ pɑ lwøøg ceth, o dëlí dönye?” 
2KI.5.14	Akedhi Nɑɑmɑn Nɑm Urdun, kɑ røny-ɑ nɑm ki tyel ɑ́bïryew ni kɑ ɑ́köbbii yi jɑlkwøbbi Jwøk, kɑ dële ceg-ɑ dönyø bëne. Kɑ dële døøg-ɑ keje e dhïw ni dëël othinh. 
2KI.5.15	Codhe, ɑdwööge geki jøge, ɑköbbe jɑlkwøbbi Jwøk kinni, “Áyod yi yɑn, ɑnɑn cyee, kinni bong jwøg me nud, den-ɑ́ Jwøøg Isrɑil kete! De yɑ kwɑjj-ɑ yïn wuö, yïëy gïn-ɑ mëggɑ yïn èn.”
2KI.5.16	Alöggi Elicɑ̀ kinni, “Yɑn ɑ köngi èn, ki nyingi Jwøng-ɑ Ácwɑ̈ɑ̈j, Jwøng-ɑ Nëënø, ɑ bøle göögɑ yɑ bɑ bɑ̈nge, yɑ pɑ pɑ̈nyi kɑ̈bbø ki gïïpiny.”
2KI.5.16	Elicɑ̀ ɑ́dyej yi Nɑɑmɑn kinni o di yïëye, de nuti yïëyø kinni tek. 
2KI.5.17	Codhe, ɑkööb Nɑɑmɑn kinni, “Keløg gïn-ɑ mëggɑ yïn pɑ yïëy yi yïn, yɑ kwɑjj-ɑ yïn, thödhí yɑn ki lɑ̈bø men cuggi tërø yi ɑderr ɑ́ryew, men kïdhɑ pödhi wøn, kipe kinni cɑg ɑnɑn, bong jwøg men nëngi yi yɑn ki jwödhø, wɑlɑ̀ gënh-ɑ nyi rɑ̈b bëne den-ɑ́ Jwøng-ɑ Ácwɑ̈ɑ̈j kete. 
2KI.5.18	Wiy pyëw Jwøng-ɑ Ácwɑ̈ɑ̈j nyi lɑ̈ɑ̈me ki yɑn kenyi lwøøgɑ rɑ̈dh kengi Rimön jwøøg Arɑm, kí kenyi bøødhɑ riɑ piny kyeel ki en, mɑ́ e nyi døm-ɑ yi yɑn ki cingɑ.”
2KI.5.19	Akööb Elicɑ̀ kinni, “Kedh ki mër.” Akedh Nɑɑmɑn.
2KI.5.19	Nɑɑmɑn ɑ́bëëd e nuti wɑ̈dhi keny me lɑ̈wi, 
2KI.5.20	Kɑ Gïëdhì bɑ̈ng Elicɑ̀ jɑltöng, ree köbbe kinni, “Wɑ̈ɑ ɑ́bɑ̈nyi kɑ̈bbø kì ri gïg-ɑ ɑ́muuj yi Nɑɑmɑn jɑl Arɑm, ki nyingi Jwøng-ɑ Ácwɑ̈ɑ̈j, yɑ ceg-ɑ rengi bɑnge, o yɑ kɑ̈bbɑ ki gïïpiny kì yïe.” 
2KI.5.21	Codhe, ɑløge bɑng Nɑɑmɑn. Keny-ɑ ɑ́lïdhi Nɑɑmɑn kinni dɑ dhɑnhø me rïngi kì bɑnge, ɑyïnhe piny kì yij yɑ̈ye, kɑ døøg-ɑ be pɑɑri ngɑnɑni. Apyëje gøn kinni, “Dɑ gïjø mɑ ɑ́bɑ̈jji?”
2KI.5.22	Kɑ Gïëdhì okööbø kinni, “Bong gøn! De yɑ ɑ́ör-ɑ yi wɑ̈ɑ i köbbɑ yïn kinni dɑ jøtöng ɑ́ryew møg kɑ̈ɑ̈l myërri kïtti Eprɑim, i nëngí gen ki ngyëny ɑ́tegg ɑ́lïp ɑ́dɑ̈g, ki ógudh ɑ́ryew møg myër.”
2KI.5.23	Adyejii yi Nɑɑmɑn kinni, “Kɑ̈bbí ki ngyëny ɑ́tegg ɑ́lïp ɑ́bïkyel.” Kɑ ngyënyyɑni twööj yethi kidhhì ɑ́ryew yi Nɑɑmɑn, kí ógudh ɑ́ryew kí møg nyi wiil gen thyew. Kɑ gï mëgge bɑ̈ngge ɑ́ryew, o gï tyëddi gen kì bøli Gïëdhì. 
2KI.5.24	Keny-ɑ ɑ́wɑ̈nhi gen buti kït, keny-ɑ bëëd yi Elicɑ̀, ɑkwɑɑny kidhhɑni ryeet yi Gïëdhì, ɑkïdhe gïn kɑl. Codhe ɑköbbe bɑ̈nggi Nɑɑmɑn kinni døg gen. 
2KI.5.25	Akedhe kɑ ócungø kì bøli wɑ̈n, kɑ pyëj yi Elicɑ̀ kinni, “Yï kɑ̈ɑ̈l-ɑ keny, Gïëdhì?”
2KI.5.25	Alöggi Gïëdhì kinni, “Bong keny mɑ ɑ́kedhɑ.”
2KI.5.26	Alöggi Elicɑ̀ kinni, “Yï orumø tïbɑ nuti ying-ɑ kunɑni ɑ́tïni, keny-ɑ ɑ́yïnhi jɑlɑni piny kì yij yɑ̈ye, e bï-ɑ yïí? Men bɑ bøli keny kɑ̈bbi ki ngyëny møg ngëëw ki pwödh, kí bɑ̈ggi yenh dhetun, kí dyëg geki dhög, kí bɑ̈ngg-ɑ cwøw geki bɑ̈ngg-ɑ mɑ̈nn? 
2KI.5.27	De ɑnɑn wɑɑny Nɑɑmɑn ceg-ɑ mɑ̈gø kì rií, wuki kwɑrrí gïti ɑtheer.”
2KI.5.27	Akedhe kì buti Elicɑ̀ e tɑr ni ɑ́piy yi wɑɑny.
2KI.6.1	Cyɑ̈ng ɑ́kyel, e ɑkuud jøtöng obëëdø kì buti Elicɑ̀, kɑ gönyi yi gen kinni, “Keny-ɑ bëëd yi wøn twij! 
2KI.6.2	Wiy wø kedhi wøn kömi Nɑm Urdun be ngøl ki yenh, o wø gëëd wøn ki keny bëëd yi wøn.”
2KI.6.2	Alöggi Elicɑ̀ kinni, “Døj, kedh wun.”
2KI.6.3	Kɑ jɑl ɑ́kyel kì kelli gen Elicɑ̀ kwɑjje, kinni kedhe ki gen, ɑyïëye. 
2KI.6.4	Kɑ ge ókedhø kyeel. Keny-ɑ ɑ́wɑ̈dhi gen kömi Nɑm Urdun, ɑcɑ̈gi gen ki ngøl ki yenh. 
2KI.6.5	De cem jɑl ɑ́kyel kì kelli jøgɑni ngøl-ɑ yɑdh, ɑör dørø, kɑ dëëm-ɑ yethi pï. Aywøøg jɑlɑni kö Elicɑ̀ kinni, “Kɑ yɑ göög ɑ dï cyee, wuö? E dørɑni ɑ́ceg yi yɑn kɑ widhø!”
2KI.6.6	Apyëjii yi Elicɑ̀ kinni, “Ádëëm ɑ keny?”
2KI.6.6	Anyudhii kenyɑni yi jɑlɑni. Angud Elicɑ̀ ki okewi yɑdh, kɑ gø leenge kenyɑni, kɑ dørø othwørø. 
2KI.6.7	Aköbbi jɑlɑni yi Elicɑ̀ kinni, “Kwɑɑny, kɑ̈ɑ̈l wɑ̈g!” Arïïj jɑlɑni cinge, kɑ dørø kwɑnye.
2KI.6.8	Kì bøli kenyɑni rɑ̈ɑ̈dh Arɑm ɑ́bëëd e ceg-ɑ nyɑɑg ki Isrɑil, kɑ pëjji linye pyëje kinni, “Wɑ gudd-ɑ keny ki kɑɑl?” Codhe ɑmyeg gen kej kɑɑl gen. 
2KI.6.9	De rɑ̈ɑ̈dh Isrɑil ɑ́kyëddi yi Elicɑ̀ kinni, ko kɑ̈l buti kenyɑni, mɑ́ yöö óbuddø yi tyëng Arɑm. 
2KI.6.10	Codhe, kɑ tyëng myërr-ɑ cyɑ̈gi ki kenyɑni köbbi yi rɑ̈ɑ̈dh Isrɑil kinni bëëd gen ge tid-ɑ yuuɑni. Kɑ ogöögø ki tyel mø gïïr, e nyi köbb-ɑ kɑ̈jj-ɑ ni møgɑni yi jɑltöng.
2KI.6.11	Kɑ rɑ̈ɑ̈dh Arɑm pyëwe órënyø yi møgɑni, ɑcwøle pëjji linye, kɑ gï pyëje kinni, “Á men kì kelli wun ɑ nyi töddi rɑ̈ɑ̈dh Isrɑil?”
2KI.6.12	Alöggi jɑl ɑ́kyel kì kelli gen kinni, “Bong ngɑn nyi töddii kì kelli wøn wuö, den-ɑ́ Elicɑ̀ jɑltöng men-ɑ bëëdø kì Isrɑil, ɑ nyi köbbi rɑ̈ɑ̈dh Isrɑil ki gïg-ɑ nyi kømmi yi yïn, cɑgg ɑ́ kwøbb-ɑ kømmi yi yïn kì ødí.”
2KI.6.13	Kɑ rɑ̈ɑ̈dh Arɑm okööbø kinni, “Yɑbu keny-ɑ bëëde, o mɑg yi yɑn.”
2KI.6.13	Keny-ɑ ɑ́köbbii kinni i Elicɑ̀ ying-ɑ Döthɑn, 
2KI.6.14	ɑöde ki kyënyì geki yɑ̈ɑ̈th, kí yɑy me dwøng. Kɑ ge ókedhø, ɑwɑ̈dhi gen kɑɑlɑni kì wɑ̈r, kɑ gø tyeg gen. 
2KI.6.15	Keny-ɑ ɑ́dhwödh bɑ̈ng Elicɑ̀, dhuki kì mwøl, kɑ bï-ɑ wɑ̈g kì ød, ɑlidhe kɑɑl e bɑ ɑtyeg yi yɑy, kí kyënyi gen geki yɑ̈thi gen. Kɑ døøg-ɑ yï Elicɑ̀, ɑkööbe kinni, “Wɑ ɑ́gɑ̈g! Wɑ göög ɑ dï wuö?”
2KI.6.16	Alöggi Elicɑ̀ kinni, “Yï ko böggi. Linyee dwøng kibøli liny gen!” 
2KI.6.17	Codhe, ɑkwɑ̈jji Elicɑ̀ kinni, “Yïn ɑ Jwøng-ɑ Ácwɑ̈ɑ̈j, yieb nyinge, o lïdhe!” Kɑ nyingi bɑ̈ng Elicɑ̀ yieb yi Jwøng-ɑ Ácwɑ̈ɑ̈j, ɑtïnge wïje kɑ tøggi kït lidhe ge pɑ̈ng yi kyënyì geki yɑ̈thi mɑc, Elicɑ̀ ówenø yi gen kì wɑ̈thi tùng bënn.
2KI.6.18	Keny-ɑ ɑ́bëën jø Arɑm ge dwɑdd-ɑ pɑ̈ɑ̈r kömi Elicɑ̀, ɑkwɑ̈jji Elicɑ̀ kinni, “Yïn ɑ Jwøng-ɑ Ácwɑ̈ɑ̈j, göjjí gen cøørø!” Kɑ ge göjji cøørø yi Jwøng-ɑ Ácwɑ̈ɑ̈j. 
2KI.6.19	Akedhi Elicɑ̀ yï gen, kɑ gï köbbe kinni, “Wu ɑ́wɑ̈ɑ̈ny ki yöö, men pɑth ki kɑɑl-ɑ yɑb yi wun. Lug wun bɑngɑ o wu nyudhɑ jɑl-ɑ yɑb yi wun.” Apeeje gïn Sɑmɑriyɑ̀.
2KI.6.20	Keny-ɑ ɑ́wɑ̈dhi gen dïdyëri Sɑmɑriyɑ̀ ceth, ɑkwɑjji Jwøng-ɑ Ácwɑ̈ɑ̈j yi Elicɑ̀ kinni, “Yieb nyingi gen, Yïn ɑ Jwøng-ɑ Ácwɑ̈ɑ̈j, kɑ wiy ge lïdhi gen.” Kɑ nyingi gen yieb yi Jwøng-ɑ Ácwɑ̈ɑ̈j, ɑlïdhi gen kinni ge ying-ɑ dïdyëri Sɑmɑriyɑ̀.
2KI.6.21	Keny-ɑ ɑ́liidh gen yi rɑ̈ɑ̈dh Isrɑil, ɑpyëje Elicɑ̀ kinni, “Nɑ̈gɑ gen wuö? Nɑ̈gɑ gen wuö?”
2KI.6.22	Alöggi Elicɑ̀ kinni, “Ge ko nɑ̈ɑ̈g. Gede ɑ dwɑddí gen nɑ̈gø, e pɑth ki yïn ɑ ɑ́mɑg gen ki tegí? Ceg gen ki nëngø ki gïncɑm, kí pï, kɑ wiy ge døøg gen yï rɑ̈ɑ̈dh gen.” 
2KI.6.23	Codhe, ɑmuuj gen yi rɑ̈ɑ̈dh Isrɑil ki gïgcɑmm mø ngenyø. Keny-ɑ ɑ́rum gen ki cɑm, ɑwiy gen døøg gen yï rɑ̈ɑ̈dh Arɑm. Kì bɑng kenyɑni, kɑ liny Arɑm ówïyø bëën be mɑ̈nyø pödhi Isrɑil.
2KI.6.24	Kì bɑng keny megø, kɑ Benɑdɑd rɑ̈ɑ̈dh Arɑm, jølinye cønge bënn, ɑbëëne kɑ Sɑmɑriyɑ̀ tyege. 
2KI.6.25	Atëngi kɑ̈j ki mendwøng kì Sɑmɑriyɑ̀, kì bɑng kɑ ɑ́tyegii ki keny me bɑ̈ɑ̈r, kɑ ngewi wïj ɑderø wɑ̈dh-ɑ ri ngyëny ɑ́tegg pyɑ̈r ɑ́bïdɑ̈g. Kɑ ngewi yij cingø ɑ́kyel mi cyedhhi ɑkur wɑ̈dh-ɑ ri ngyëny ɑ́tegg ɑ́bïj.
2KI.6.26	Rɑ̈ɑ̈dh Isrɑil ɑ́bëëd e ócyɑ̈dhø kì wïj döri kɑɑl, ɑryeer ngɑndhɑjø megø e cwøl-ɑ gøn kinni, “Køny yɑn wuö rɑ̈dhɑ!”
2KI.6.27	Alöggi rɑ̈dh kinni, “Keløg yï nuti kønyø yi Jwøng-ɑ Ácwɑ̈ɑ̈j, yɑ yïd-ɑ́ɑ̀ keny ki gïn kønyɑ yïn? Dɑ gemè wɑlɑ̀ møgi oløg me nud kì yïɑ?” 
2KI.6.28	Apyëjii yi rɑ̈dh kinni, “Á gïn ɑ rɑj cøn?”
2KI.6.28	Alögge kinni, “Cyɑ̈ng-ɑcɑ̀ yɑ ɑ́köbbi yi ngɑɑn, i cɑm wøn wɑ̈dɑ, o wɑ̈de ólony yi wøn ki cɑmø dhuki. 
2KI.6.29	 Codhe, ɑthɑl wøn wɑ̈dɑ, kɑ cɑm yi wøn. Dhuki keny-ɑ ɑ́köbbɑ en kinni, kɑ̈ɑ̈le wɑ̈de o cɑm yi wøn, wɑ̈de gø kɑɑn en.”
2KI.6.30	Keny-ɑ ɑ́lïngi møgɑni yi rɑ̈dh, ɑkɑge ógødhe, mɑ́ pyëwe ɑ́rɑ̈ɑ̈m yi kwøbbɑni. Kɑ lidh yi tyëng-ɑ cyɑ̈gi kì ri dörø e rug-ɑ ocwɑ̈lø kì thɑ ógødhe. 
2KI.6.31	Akönge kinni, “Wiy yɑ nɑ̈g yi Jwøk, keløg wïj Elicɑ̀ pɑ ngulɑ wɑ̈g dicyɑ̈ngtïn!” 
2KI.6.32	Aöde ki ngɑn dwɑɑy Elicɑ̀.
2KI.6.32	Elicɑ̀ ɑ́bëëd e ying-ɑ gøle geki kwï jøgdøngø møg këëmii. Aköbbi jøgɑni yi Elicɑ̀, e ngɑn-ɑ ɑ́ör yi rɑ̈dh nuti wɑ̈nhø, kinni, “Wɑ̈d jɑlnɑ̈g ki ji menɑni ɑ́öni ki ngɑn bï be nɑ̈gi yɑn. De keny-ɑ ówɑ̈nhe, kɑ ød cyëëg wun, o cöge e pɑ cuggi bëën ød. Rɑ̈dh kiree ɑ bï kì bɑnge.” 
2KI.6.33	Kɑ̈ng-ɑ́ nudd Elicɑ̀ okööbø ki gen, ɑwɑ̈nhi jɑl-ɑ ɑ́ör, kedh rɑ̈dh ówɑ̈nhø kì bɑnge ceth. Akööb rɑ̈dh kinni, “Bɑ Jwøng-ɑ Ácwɑ̈ɑ̈j ɑ ɑ́kɑ̈ɑ̈l ryɑ̈g men kömee! Dɑ́ ngø ɑ gɑ̈nni yi yɑn kì yïe?”
2KI.7.1	Alöggi Elicɑ̀ kinni, “Lïng wun ki møg-ɑ kwøb yi Jwøng-ɑ Ácwɑ̈ɑ̈j! Dhuki piny nɑ men, kïllì ɑ́dɑ̈g mø gemè me døøj óngew kɑ ngyënyø ɑ́tegø ɑ́kyel, o kïllì ɑ́bïkyel mø ceir óngew kɑ ngyënyø ɑ́tegø ɑ́kyel thyew kì Sɑmɑriyɑ̀!”
2KI.7.2	Alöggi pënyi liny men-ɑ cyɑ̈dhi ki rɑ̈dh kinni, “Gïn ni menɑni pɑ cuggi kinni tek, cɑgg mɑl ceg ki yiebø yi Jwøng-ɑ Ácwɑ̈ɑ̈j, kɑ byel kunye piny!”
2KI.7.2	Kɑ Elicɑ̀ okööbø kinni, “Ólidh yi yïn ki wɑngí keny-ɑ ópɑ̈dhi møgɑni kɑ̈jji gen, de yï koo cyɑ̈mø ki gïgcɑmmɑni.”
2KI.7.3	Ádɑ jøg ɑ́ngwen mø ri gen di wɑɑny, mø nyi bëëdø kì dhø döri Sɑmɑriyɑ̀. Kɑ jøgɑni ri gen köbbi gen kinni, “Wɑ pïd-ɑ wɑɑng wɑ obëëdø kì keny? 
2KI.7.4	Bong gïjø me pere kedhi wɑ kɑɑl, mɑ́ wɑ bɑ møg nɑ̈g yi kɑ̈j kì kɑɑlɑni. De ke bëëd wɑ kì keny thyew, wɑ bɑ møg thøw. Ceg wɑ kedhi kɑɑl Arɑm. Keløg wɑ owiyø yi gen, døøj. De keløg wɑ onɑ̈gø yi gen wɑ óthøw.” 
2KI.7.5	Codhe ɑdhwödh gen, kedh piny ólunyø, ge kedh-ɑ kɑɑl Arɑm. De keny-ɑ ɑ́wɑ̈dhi gen wïj tuung kɑɑlɑni, bong dhɑnhø mɑ ɑ́yod yi gen. 
2KI.7.6	Jøliny Arɑm ógöjji lïngø yi Jwøng-ɑ Ácwɑ̈ɑ̈j ki cwɑg mø ni cwɑggi yɑ̈thi liny, geki cwɑggi kyënyì, kí ɑwøw me ni ɑwøøw yɑy me dwøng, me bï kömi gen. Arum gen kinni i rɑ̈ɑ̈dh Isrɑil, rɑ̈ɑ̈dh Edöm geki rɑ̈ɑ̈dh Rïp gï kïr en, o ge bï-ɑ be nyɑɑg ki gen. 
2KI.7.7	Amwöj gen ki ngwej kì wɑɑng thyënh ge yiel-ɑ ri gen. Kɑ kyënyì geki ɑderr wiy gen ge ómɑɑg piny, kɑ kemmì odöngø ge ócungø kì kɑ̈jji gen.
2KI.7.8	Keny-ɑ ɑ́wɑ̈dhi jøgɑni tøg kɑɑlɑni, gɑ ɑ́ngwen, ɑkedhi gen yij kemɑ̀ megø, kɑ ge ocyɑ̈mø ki gïgcɑmm møg döngø kì kenyɑni. Kɑ ge ókɑ̈bbø ki ógudh, kí dhɑb, geki ngyëny ɑ́tegg møg-ɑ ɑ́yod yi gen kì kenyɑni. Kɑ ge kedh-ɑ yij kem-ɑ kyeelø, ɑyïddi gen ki gïg ni møg-ɑ ɑ́tïni. 
2KI.7.9	Aköbbi gen ri gen kinni, “Gïn-ɑ gwøg yi wɑ èn pɑ døøj! Yïee dɑ wöödø me med dicyɑ̈ngtïn, de ede ɑ kɑn wɑ en? Keløg wöönɑni ómïdhi yi wɑ gïti mwøl, wɑ bɑ møg cɑy ceth. Kedh wɑ, kɑ pëjji liny rɑ̈dh köbbi wɑ!” 
2KI.7.10	Codhe ɑdhwödh gen kì kɑɑl Arɑm, kɑ ge døøg-ɑ Sɑmɑriyɑ̀. Aryeer gen ge cwøll-ɑ jøg-ɑ kor kɑɑl kinni, “Wø ɑ́kedhi kɑɑl Arɑm de bong dhɑnhø mɑ ɑ́lidh yi wøn, bong cwɑggi dhɑnhø mɑ ɑ́lïngi yi wøn thyew. Kyënyì geki ɑderr nudd ge ómɑɑg piny, o kemmì nudd ge ying-ɑ kɑ̈jji gen.”
2KI.7.11	Acwöddi jøkor ki tyëng kïdhi wöönɑni gøldwøng. 
2KI.7.12	Keny-ɑ ɑ́lïngi møgɑni yi rɑ̈dh, ɑdhwödhe kì wɑ̈rɑni, ɑköbbe jøge kinni, “Wiy wu köbbi yi yɑn ki gïn-ɑ rømmi yi tyëng Arɑm, kí gïn-ɑ dwɑddi göggi wɑ yi gen! Ngɑ̈nyi yi gen kinni pödhee dɑ kɑ̈j, bene ɑ kedhi gen ngɑ̈ɑ̈j kɑɑl gen be pɑ̈nø. Ge ɑ́ceg-ɑ rumø kinni wɑ óbï wɑ̈g kì kɑɑlee, kɑ wɑ kedh-ɑ be yɑb ki gïgcɑmm, codhe o ge bï gen, o wɑ kɑ̈l yi gen wɑ bɑ ɑmɑgg. Codhe, o kɑɑlee mɑg yi gen.”
2KI.7.13	Alöggi jɑl ɑ́kyel kì kelli jøge kinni, “Wiy jøg kɑ̈bbi gen ki kyënyì ɑ́bïj kì kelli kyëny-ɑ ɑ́döng, o ge kedhi gen be lidhi gïn-ɑ cwöbø. Tyëng-ɑ keny pɑ̈r ki tyëng Isrɑil møg-ɑ ɑ́thøw? O ge pɑ nudd gɑ møg-ɑ ɑ́thøw thyew?” 
2KI.7.14	Akɑ̈bbi gen ki jøg mø kwɑnni gen nøg. Aör gen yi rɑ̈dh kì yethi yɑ̈thi liny ɑ́ryew. Kɑ gï cege kinni, “Kedh wun, kɑ gïn-ɑ cwöbø kì kɑɑl Arɑm lidh wun.” 
2KI.7.15	Akedh gen, kɑ ge wɑ̈dh-ɑ kömi Nɑm Urdun, kɑ yöö yuud gen e pɑ̈ng yi ógudh kí jɑmm-ɑ dyëmø kì yï liny Arɑm kɑ̀ rïngi gen. Adwöög gen kɑ møgɑni köbbi rɑ̈dh yi gen. 
2KI.7.16	Arïngi tyëng Sɑmɑriyɑ̀ wɑ̈g, kɑ ge reng-ɑ kɑɑl Arɑm. Kɑ jɑmmi kɑɑlɑni kɑ̈l yi gen. Kɑ kïllì gemè ɑ́dɑ̈g ngew ki ngyënyø ɑ́tegø ɑ́kyel, kɑ kïlli ceir ɑ́bïkyel ngew ki ngyënyø ɑ́tegø ɑ́kyel thyew ni møg-ɑ ɑ́kwøb yi Jwøng-ɑ Ácwɑ̈ɑ̈j ceth.
2KI.7.17	Pënyi liny men-ɑ ɑ́cyɑ̈dhi ki rɑ̈dh, keny-ɑ ɑ́kedhi gen yï Elicɑ̀, ókwɑnyø yi rɑ̈dh o kore dhø döri kɑɑl. Kɑ nyøn yi ji kɑ othøø, ni møg-ɑ ɑ́kwøb yi Elicɑ̀. 
2KI.7.18	Rɑ̈dh ɑ́köbbi yi Elicɑ̀ cøn kinni, “Dhuki piny nɑ men, kïllì ɑ́dɑ̈g mø gemè me døøj, óngew kɑ ngyënyø ɑ́tegø ɑ́kyel, o kïllì ɑ́bïkyel mø ceir, óngew kɑ ngyënyø ɑ́tegø ɑ́kyel thyew kì Sɑmɑriyɑ̀.” 
2KI.7.19	Kenyɑni ɑ ɑ́kööb pënyɑni kinni, “Gïn ni menɑni pɑ cuggi kinni tek. Cɑgg mɑl ceg ki yiebø yi Jwøng-ɑ Ácwɑ̈ɑ̈j, kɑ byel kunye piny!” Alöggi Elicɑ̀ kinni, “Ólidh yi yïn ki wɑngí keny-ɑ ópɑ̈dhi møgɑni kɑ̈jji gen, de yï koo cyɑ̈mø ki gïgcɑmmɑni.” 
2KI.7.20	Gïn ni menɑni ɑ́cwöb ceth; pënyɑni ɑ́nyøn yi ji kì dhø döri kɑɑlɑni, kɑ othøø.
2KI.8.2	Alïngi kwøbbi Elicɑ̀ yi ngɑnɑni. Kɑ odhwödhø geki gøle, kɑ ge kedh-ɑ be bëëdø kì Pelistiyɑ̀ ki runn ɑ́bïryew.
2KI.8.3	Keny-ɑ ɑ́dwöög ngɑnɑni Isrɑil, kì bɑng runn ɑ́bïryew møgɑni, ɑkedhe yï rɑ̈dh kipe kinni o kej øde kí pinye döggii. 
2KI.8.4	Ayuude rɑ̈dh e okööbø geki Gïëdhì, bɑ̈ng Elicɑ̀, e dwɑdd-ɑ yodi gïïngɑ̈ngø møg-ɑ ɑ́gwøg yi Elicɑ̀ kì yï Gïëdhì. 
2KI.8.5	De kɑ̈ng-ɑ ɑ́nudd Gïëdhì löbb-ɑ rɑ̈dh, ki kwøbbi dhɑnhø men-ɑ ótugø kì yij thøø yi Elicɑ̀, ɑ ɑ́bëën ngɑnɑni yï rɑ̈dh be gøny. Akööb Gïëdhì kinni, “Wuö rɑ̈dh, ngɑnɑni èn, geki wɑ̈de wɑ̈n-ɑ ɑ́tug kì yij thøø yi Elicɑ̀!” 
2KI.8.6	Keny-ɑ ɑ́pyëëj ngɑnɑni yi rɑ̈dh ki møgɑni, ɑløøge gïn kinni i ge bɑ dyër ceth. Acwöddi rɑ̈dh ki jɑgø, kɑ gø köbbe kinni i döggi ngɑnɑni jɑmme bënn, ki kwɑnni ngyënyy-ɑ ɑ́kɑ̈ɑ̈l yi jɑmm-ɑ ɑ́cyeg kì yethi pwödhhe, cɑg kì bøli keny-ɑ ɑ́kedhe gïti ɑnɑn.
2KI.8.7	Akedhi Elicɑ̀ Dimɑceg. Benɑdɑd rɑ̈ɑ̈dh Arɑm dële ɑ́bëëd e orɑ̈mø kì bøli kenyɑni. Keny-ɑ ɑ́lïnge kinni Elicɑ̀ nud, 
2KI.8.8	ɑöre Adhɑil, jɑl ɑ́kyel kì kelli jyɑ̈ge, ɑköbbe gøn kinni, “Kɑ̈ɑ̈d ki gïïpiny men mëggí jɑltöng, kɑ köbbí kinni pyëje Jwøng-ɑ Ácwɑ̈ɑ̈j, men-ɑ óyöni dëlɑ.” 
2KI.8.9	Akïdhi kömi ɑmɑl pyɑ̈r ɑ́ngwen yi Adhɑil ki jɑmm-ɑ døj kì Dimɑceg, e kömi ɑmɑlø dɑ møg-ɑ lwɑ̈ng yi en ki tërø. Akedhe yï Elicɑ̀. Keny-ɑ ɑ́yïddi gen, ɑköbbe gøn kinni, “Yɑ ɑ́ör-ɑ be pyëji yïn yi bɑ̈ngí, Rɑ̈dh Benɑdɑd, ki men-ɑ óyöni dële.”
2KI.8.10	Alöggi Elicɑ̀ kinni, “Yɑ ɑ́nyudhi yi Jwøng-ɑ Ácwɑ̈ɑ̈j kinni ceg-ɑ thøø, de kedh kɑ köbbí kinni dële óyöni.” 
2KI.8.11	Codhe, ɑti Elicɑ̀ nenni yï Adhɑil, kɑ Adhɑil wïje ólɑ̈ɑ̈yø yi nënnɑni. Kɑ jɑlkwøbbi Jwøk ceg-ɑ ì túl ki ywøg. 
2KI.8.12	Apyëëj Elicɑ̀ yi Adhɑil kinni, “Yïde ɑ ywöngí, wuö?”
2KI.8.12	Alöggi Elicɑ̀ kinni, “Kipe ngɑ̈nyi yi yɑn kinni tyëng Isrɑil bɑ møg-ɑ ógöggi yi yïn ki gïgrijjø. Myërri gen møg-ɑ ógerø kidøøj órɑ̈b yi yïn, kɑ wøbbi gen nɑ̈g yi yïn, kɑ nyigi gen pwöd yi yïn pïd keny-ɑ óthøw gen, kɑ yethi ɑ́yɑjji gen kɑg yi yïn.”
2KI.8.13	Alöggi Elicɑ̀ kinni, “Yɑ ɑ́nyudhi yi Jwøng-ɑ Ácwɑ̈ɑ̈j, kinni yï órøny yïn-ɑ́ rɑ̈ɑ̈dh Arɑm.”
2KI.8.14	Adøøg Adhɑil yï Benɑdɑd, ɑpyëje gøn kinni, “Á ngø ɑ ɑ́köbbi yïn yi Elicɑ̀?”
2KI.8.14	Alöggi Adhɑil kinni, “Yɑ ɑ́köbbi yi en, i dëlí óyöni.” 
2KI.8.15	Dhuki kì mwøl ɑkɑ̈bbi Adhɑil ki ógødh me bɑ dhïl, kɑ gø bïle ki pï, ɑpeedhe gøn bøli rɑ̈dh, órømme kí dhøge kum en, ɑthøwe.
2KI.8.15	Kɑ Adhɑil røøny kej Benɑdɑd ɑ́ rɑ̈ɑ̈dh Arɑm.
2KI.8.16	Kì bïïj runni Yörɑm wɑ̈d Akɑɑb rɑ̈ɑ̈dh Isrɑil kì yij lɑwø, ɑ ɑ́jɑ̈ggi Yeörɑm wɑ̈d Yöcɑpɑt kì Yeudiyɑ̀ 
2KI.8.17	Ájɑ̈ggi e runne bɑ pyɑ̈r ɑ́dɑ̈g wïdɑ́ryew. Kɑ ojyɑ̈gø ki runn ɑ́bïdɑ̈g kì Yerusɑlem. 
2KI.8.18	Cyëge bɑ nyɑɑr Akɑɑb. Kɑ pɑ̈dh-ɑ yij orøøg gøl Akɑɑb ni rɑ̈nhi Isrɑil møg-ɑ kyeelø. Árøngi kì bøli Jwøng-ɑ Ácwɑ̈ɑ̈j, 
2KI.8.19	 de Jwøng-ɑ Ácwɑ̈ɑ̈j nuti dwɑddi ryɑ̈gi Yeudiyɑ̀, mɑ́ Debïd bɑ̈nge ɑ́köbbe kinni, kwɑrre ójyɑ̈ɑ̈gø ceth kì yethi runn bënn.
2KI.8.21	Codhe, ɑdhwödh Yeörɑm ki yɑ̈the bënn e kedh-ɑ Dhɑir. Kɑ ge tyeeg kunɑni yi liny Edöm. Kɑ ge turr-ɑ wɑ̈g kì kelli liny Edöm kì wɑ̈r, codhe ɑpɑ̈r gen ki yɑ̈thi gen, kɑ yɑɑy rɑ̈ɑ̈dh Isrɑil tɑɑy-ɑ yethi myërre. 
2KI.8.22	Acög Edöm ɑ́ pödhø kì wɑ̈ye, këër kenyɑni. Kɑ kɑɑl Libnɑ̀ ngɑ̈ny-ɑ wɑ̈ye thyew kì bøli kenyɑni.
2KI.8.23	Gïg-ɑ kyeelø møg-ɑ ɑ́gwøg yi Yeörɑm bɑ ɑgwed kì yij 
2KI.8.24	Akedhi Yeörɑm kun-ɑ di kweyye, kɑ kony kì kɑɑl Debïd. Kɑ Akɑdhiyɑ̀ wɑ̈de røøny keje ɑ́ rɑ̈dh.
2KI.8.25	Kì ri pyɑ̈rø wïdɑ́ryeew runni jyɑ̈gi Yörɑm wɑ̈d Akɑɑb ɑ́ rɑ̈ɑ̈dh Isrɑil, ɑ ɑ́göög Akɑdhiyɑ̀ wɑ̈d Yeörɑm ki rɑ̈ɑ̈dh Yeudiyɑ̀, 
2KI.8.26	e runne bɑ pyɑ̈r ɑ́ryew wïdɑ́ryew, kɑ ojyɑ̈gø kì Yerusɑlem ki run ɑ́kyel. Meye cwøl ɑ́ Athɑliyɑ̀, nyɑɑr Rɑ̈dh Akɑɑb, kwɑɑr Ómrì rɑ̈ɑ̈dh Isrɑil. 
2KI.8.27	Kipe kɑ ɑ́bëëd Akɑdhiyɑ̀ gɑ ør geki Rɑ̈dh Akɑɑb, ɑ́røngi kì bøli Jwøng-ɑ Ácwɑ̈ɑ̈j ni orøng-ɑ ɑ́gwøg yi gøl Akɑɑb.
2KI.8.28	Rɑ̈dh Akɑdhiyɑ̀ ɑ́kedh geki Yörɑm rɑ̈ɑ̈dh Isrɑil be nyïɑ̈ggø ki Adhɑil rɑ̈ɑ̈dh Arɑm. Atuum liny kì Rɑmöth Gilyɑd, kɑ Yörɑm ree kedhi yi kedø kì yij liny. 
2KI.8.29	Adøøge kɑɑl Yidhriil be tuuri kede. Akedhi Akɑdhiyɑ̀, rɑ̈ɑ̈dh Yeudiyɑ̀ Yidhriil be këëmii.
2KI.9.1	Acwöddi Elicɑ̀ jɑltöng ki ɑ́kyel kì kelli jøtöng-ɑ thønhø, kɑ gø köbbe kinni, “Dhwöödh, kedhí Rɑmöth Gilyɑd. Kɑ̈l tuung møw men. 
2KI.9.2	Keny-ɑ ówɑ̈dhí kunɑni, yɑb Yeeu wɑ̈d Yöcɑpɑt, wɑ̈d Nimcì. Cwøøl wɑ̈ye kì buti jø gen kɑ wu kedhu ød megø wu keti wun. 
2KI.9.3	Kɑ møw men køny wïje. Kɑ köbbí kinni, ‘Jwøng-ɑ Ácwɑ̈ɑ̈j okööbø kinni ce yï røøny en yïn ɑ́ rɑ̈ɑ̈dh Isrɑil.’ Kɑ ød yieeb kɑ yï jwɑn kedhø kì kenyɑni.”
2KI.9.4	Akedhi jɑltöngɑni Rɑmöth Gilyɑd, 
2KI.9.5	Ayuude pëjji liny ge bëëd ɑ kej ɑ́kyel. Kɑ Yeeu köbbe kinni, “Dɑ gïn köbbɑ yïn jɑldwøng!”
2KI.9.5	Apëjji Yeeu kinni, “Yï kööbø kɑ men kì kelli wøn?”
2KI.9.5	Kɑ jɑltöng okööbø kinni, “Yɑ kööbø kɑ yïn jɑldwøng!” 
2KI.9.6	 Codhe ɑkedhi gen ød gɑ ɑ́ryew, ɑkønye møw wïj Yeeu, kɑ gø köbbe kinni, “Jwøøg Isrɑil, Jwøng-ɑ Ácwɑ̈ɑ̈j okööbø ce yï røøny en yïn ɑ́ rɑ̈ɑ̈dh jie, tyëng Isrɑil. 
2KI.9.7	Yïn ɑ ódhur gøl wöw Akɑɑb piny. O gøølɑ colɑ ki Yidhɑbel ngɑn-ɑ ɑ́nɑ̈g jøtöng møgɑ, geki bɑ̈nggɑ møg-ɑ kyeelø. 
2KI.9.8	Wïj gøl Akɑɑb ceg-ɑ pɑ̈ɑ̈dhø. Yɑɑg-ɑ cwøw bënn kì gølɑni nɑ̈gɑ’ nɑ̈gø. 
2KI.9.9	Gøl Akɑɑb ógöggɑ gïn-ɑ ɑ́göggɑ gøl Yeroboɑm wɑ̈d Nebɑt, geki gøl Rɑ̈dh Bɑcɑ̀ wɑ̈d Akiyɑ̀ kì Isrɑil. 
2KI.9.10	 Yidhɑbel ócɑm yi gwögg kì Yidhriil, bong ngɑn-ɑ ókonyii kinni tek.” Keny-ɑ ɑ́rume kwøbi møgɑni, ɑyiebe ød kɑ órengø.
2KI.9.11	Keny-ɑ ɑ́dwöög Yeeu, ɑ pyëjii yi jø gen kinni, “Dɑ gïnrɑj? Jɑɑl ɑ́nɑ̈ngɑni ɑ́bï-ɑ be ngø?”
2KI.9.11	Alöggi Yeeu kinni, “Jɑlɑni ngɑ̈nyi yi wun, o gïn-ɑ kømme ngɑ̈nyi yi wun.”
2KI.9.12	Alöggi gen kinni, “Kwïj yi wøn, köbbí wøn gïn-ɑ ɑ́kwøb yi en!”
2KI.9.12	Kɑ Yeeu okööbø kinni, “Yɑ ɑ́köbbe kinni i Jwøng-ɑ Ácwɑ̈ɑ̈j okööbø kinni, ‘Yï ɑ́røny yi yɑn, yïn ɑ́ rɑ̈ɑ̈dh Isrɑil.’ ”
2KI.9.13	Kɑ ógudhi gen jwɑn gen ki peedh wïj tëd, o Yeeu cunge kì kömi gen. Akoodh kɑng, kɑ ge óryeerø kinni, “Yeeu bɑ rɑ̈dh!”
2KI.9.14	Kɑ Yörɑm göggi ki ɑmolpiny yi Yeeu wɑ̈d Yöcɑpɑt, 
2KI.9.15	e Yörɑm ying-ɑ Yidhriil kun-ɑ ɑ́kedhe be tuuri keddi liny-ɑ ɑ́nyɑg yi en geki Adhɑil rɑ̈ɑ̈dh Arɑm kì Rɑmöth Gilyɑd. Yeeu jølinye ɑ́köbbe kinni, “Keløg wu ying-ɑ kömɑ, ko di ngɑn dhwödh, kɑ kedh-ɑ Yidhriil be töddi jiɑni.” 
2KI.9.16	Codhe ɑkɑdhi Yeeu yij yɑ̈ye, kɑ kedh-ɑ Yidhriil kun-ɑ buud yi Yörɑm, e Akɑdhiyɑ̀ rɑ̈ɑ̈dh Yeudiyɑ̀ bëën Yidhriil be këëmi Yörɑm, o nudd e nud kì Yidhriil.
2KI.9.17	Jɑl-ɑ kurø kì ønbɑ̈r men-ɑ koor kɑɑl Yidhriil, Yeeu ɑ́lidhe geki jøge ge obëënø, ɑkööbe kinni, “Dɑ jøg mø nenni yi yɑn ge cyɑ̈dh-ɑ kyënyì.”
2KI.9.17	Alöggi Yörɑm kinni, “Öd ki ngɑn kedhi yï gen ki kyeny, kɑ renge be lidhi gen, ying gɑ wɑdd wɑlɑ̀ tyëngmɑ̈ɑ̈nø.”
2KI.9.18	Kɑ jɑl-ɑ ɑ́ör kedh-ɑ yï Yeeu ki kyeny, kɑ gø pyëje kinni, “Rɑ̈dh okööbø i yï cyɑ̈dhi kɑ mër?”
2KI.9.18	Alöggi Yeeu kinni, “Cwɑggí ɑ́ ngø? Wir kyenyí kɑ yï døøg ngɑ̈jɑ!”
2KI.9.18	Kɑ jɑlkor men-ɑ nëënø kì øn-ɑ koor kɑɑl okööbø kinni, “Jɑl-ɑ ɑ́ör ɑ́wɑ̈dhi yï gen, de nuti dwöögø.” 
2KI.9.19	Kɑ ge cig-ɑ ör ki jɑl megø. Akedhe yï gen, ɑkööbe kinni, “Rɑ̈dh okööbø i yï cyɑ̈dhi kɑ mër?” Acigi Yeeu löggø kinni, “Cwɑggí ɑ́ ngø? Wir kyenyí kɑ yï døøg ngɑ̈jɑ!”
2KI.9.20	Kɑ jɑlkor cig-ɑ kwøb kinni, “Jɑl-ɑ ɑ́ör ɑ́wɑ̈dhi yï gen, de nuti dwöögø.” Kedh dhøge olengø yi en kinni, “Jɑl-ɑ pyejji jøgɑni, yɑ̈y kyewe kɑ ɑ́nɑ̈gø, nënni e nɑ Yeeu ceth!”
2KI.9.21	Kɑ Rɑ̈dh Yörɑm okööbø kinni, “Gwir wun yɑ̈yɑ.” Keny-ɑ ɑ́rume gwirø ɑkɑdhe yij yɑ̈y. Kɑ Rɑ̈dh Akɑdhiyɑ̀ kɑdh-ɑ yij yɑ̈ye thyew, ɑkedhi gen be pɑɑri Yeeu, men kì yij yɑ̈ye. Kɑ ge røøm-ɑ buti pwönh-ɑ ɑ́bëëd ɑ́ mi Nɑboth. 
2KI.9.22	Apyëëj Yeeu yi Yörɑm, kinni, “Yï cyɑ̈dhi kɑ mër?”
2KI.9.22	Alöggi Yeeu kinni, “Mër óying me nud kidï, e meyí Yidhɑbel nudd e mɑll-ɑ jwögg-ɑ pɑth, o nudd e ceg-ɑ cyɑ̈dhø kì yï ɑ́jwöggì?”
2KI.9.23	Aryeer Yörɑm kinni, “Men bɑ rënyi pödhø, Akɑdhiyɑ̀!” Kedh yɑ̈ye oløgø yi en e órengø. 
2KI.9.24	Kɑ Yeeu wethe kwɑnye, kɑ gø tënne ki tege bëne, kɑ weth pɑ̈dh-ɑ kömi Yörɑm kì kelli bɑ̈dde, kɑ twïy-ɑ wɑ̈g mine pyëde’ pyëdø. Kɑ Yörɑm pɑ̈dh-ɑ yij yɑ̈ye e kegø. 
2KI.9.25	Kɑ Bidkɑr pënyi liny köbbi yi Yeeu kinni, “Kwɑnyu en kɑ leeng wun yij pwönh-ɑ ɑ́bëëd ɑ́ mi Nɑboth. Pɑr cyɑ̈ng-ɑ ɑ́cyɑ̈dhi wɑ kì bɑng Rɑ̈dh Akɑɑb wïyi Yörɑm, ɑ ɑ́köbbii yi Jwøng-ɑ Ácwɑ̈ɑ̈j kinni, 
2KI.9.26	 ‘Nɑ̈gi Nɑboth geki wɑ̈dde ɑ́lidh yi yɑn ɑ́wɑ̈ɑ̈, Yɑn ɑ kööbø èn, yï ónɑ̈g-ɑ yij pwödhø men ceth.’ Kwɑnyu Yörɑm kɑ leeng wun yij pwönh-ɑ ɑ́bëëd ɑ́ mi Nɑboth, o møg-ɑ ɑ́kwøb yi Jwøng-ɑ Ácwɑ̈ɑ̈j pɑ̈dhi gen kɑ̈jji gen.”
2KI.9.27	Akɑdhiyɑ̀ keny-ɑ ɑ́lidhe gïn-ɑ ɑ́cwöb, ɑrenge e kɑ̈l-ɑ kuni kɑɑl Bet Agɑn. Kɑ Yeeu løg-ɑ bɑnge, ɑköbbe jøge kinni, “Gøju en thyew!” Kɑ ree kïdhi gen ki kedø, e kedh-ɑ yuu Gur kì buti Iblïm. De ɑ́dyëëj ki wɑ̈dh pïd kɑ ɑ́wɑ̈dhe Megidø, ɑthøwe kì kunɑni. 
2KI.9.28	Akïdhii Yerusɑlem yi jøge ki yɑ̈y, kɑ koony buti kweyye kì kɑɑl Debïd.
2KI.9.29	Akɑdhiyɑ̀ ɑ́røny ɑ́ rɑ̈ɑ̈dh Yeudiyɑ̀ e runni Yörɑm wɑ̈d Akɑɑb rɑ̈ɑ̈dh Isrɑil bɑ pyɑ̈rø wïdɑ́kyel kì yij lɑwø.
2KI.9.30	Yeeu ɑ́wɑ̈dhi Yidhriil. Kɑ gïn-ɑ ɑ́cwöb lïngi yi Yidhɑbel, ɑgide nyinge, kɑ yëyye pyële kidøøj. Kɑ ócungø e nenn-ɑ wɑ̈g kì ɑwɑj, 
2KI.9.31	kedh Yeeu bï-ɑ kɑl. Akööb Yidhɑbel kinni, “Dɑ mër ki yïn, yï ɑ́nɑ̈g-ɑ wöw ni Dhimrì?”
2KI.9.32	Kɑ Yeeu wïje tïnge e lïïdh-ɑ yï Yidhɑbel. Alïïdh jøg ɑ́ryew wɑlɑ̀ ɑ́dɑ̈g kì kelli bɑ̈ngg-ɑ bɑ órøj piny kì ɑwɑj, kɑ ge lidh yi Yeeu. 
2KI.9.33	Kɑ Yeeu okööbø kinni, “Cøøru en piny!” Kɑ gø leeng gen piny. Kɑ reme ceg-ɑ ì thiidh kì ri dörø geki kyënyì. Kɑ yɑ̈y kɑ̈ɑ̈l köme yi Yeeu. 
2KI.9.34	Codhe, ɑkedhi Yeeu ød kɑ ocyɑ̈mø. Keny-ɑ ɑ́rume, ɑkööbe kinni, “Kwɑnyu nyɑdhey cyën menɑni, kɑ kony wun. Mɑ́ e bɑ nyirɑ̈dh.” 
2KI.9.35	De keny-ɑ ɑ́kedh gen, ge ɑ́yod-ɑ tɑngdɑre geki cu tyelle kí cingge. 
2KI.9.36	 Adøøg gen be köbbi Yeeu ki møgɑni. Kɑ Yeeu okööbø kinni, “Bene gïn-ɑ ɑ́kwøb yi Jwøng-ɑ Ácwɑ̈ɑ̈j ɑnɑn kinni i ócwöb, ɑ́kööb kinni, ‘Yidhɑbel ócɑm yi gwögg kì Yidhriil. 
2KI.9.37	Yidhɑbel ódhong kì piny ni cyëdhø kì Yidhriil, bong ngɑn-ɑ óngijii kinni men bɑ Yidhɑbel.’ ”
2KI.10.1	Ádɑ yɑɑg gøl Akɑɑb pyɑ̈r ɑ́bïryew, mɑ ɑ́bëëd kì Sɑmɑriyɑ̀. Agwëëd Yeeu ki wɑ̈j møg ör Sɑmɑriyɑ̀, e gwëd-ɑ jɑgg geki jøgdøngø, kí tyëng-ɑ cinggi gen di yɑɑg gøl Akɑɑb kinni, 
2KI.10.2	“Keny-ɑ ówɑ̈nhi wɑ̈nyø men yï wun, mɑ́ yɑɑg gøl Akɑɑb ying-ɑ yï wun, o yï wun dɑ yɑ̈thi liny, kí kyënyì kí myërr-ɑ thøø yi gerø, kí jɑmmi liny, 
2KI.10.3	yïëëny wun ki dhɑnhø ɑ́kyel men-ɑ døj kì kelli wɑ̈ddi wïi wun, kɑ cïb wun wïj kwøøm wïye, kɑ wu nyïɑ̈ggi wun kipe gøl wïi wun.”
2KI.10.4	Abwøg jɑggi Sɑmɑriyɑ̀, ɑkööb gen kinni, “Dhø Yeeu pyem-ɑ dï yi wɑ, e ɑ́dhɑ̈li lwɑ̈ngø yi Rɑ̈dh Yörɑm geki Rɑ̈dh Akɑdhiyɑ̀?” 
2KI.10.5	Codhe kɑ jɑngi gøl rɑ̈dh, kí jɑngi kɑɑl, kí jøgdøngø, kí tyëng-ɑ cinggi gen di yɑɑg gøl Akɑɑb öd-ɑ yï Yeeu kinni, “Wø bɑ bɑ̈nggí, gïn-ɑ köbbí wøn, ógwøg yi wøn. De wø pɑ pɑ̈nyi røny ki rɑ̈dh. Gwøg gïn-ɑ rømmi yi yïn e døøj.”
2KI.10.6	Agwëde gïn ki ryeew wɑ̈j kinni, “Keløg wu ying-ɑ tungɑ, keløg kwøbbɑ ólïngi yi wun, ngul wun wɑ̈thi yɑɑg gøl Akɑɑb wɑ̈g, kɑ ge muuj wun yɑn kì Yidhriil dhuki piny nɑ men.”
2KI.10.6	Yɑɑg gøl Akɑɑb gɑ pyɑ̈r ɑ́bïryew ɑ́bëëd ɑ buti jøg-ɑ mïdhi gen. 
2KI.10.7	Keny-ɑ ɑ́wɑ̈nhi wɑ̈nyø yï gen, ɑnɑ̈ɑ̈g yɑɑg gøl rɑ̈dh bënn gɑ pyɑ̈r ɑ́bïryew. Kɑ wɑ̈thi gen cïb yethi dhöng, ɑöri gen Yeeu kì Yidhriil.
2KI.10.8	Keny-ɑ ɑ́muuj wöödø Yeeu kinni wɑ̈thi yɑɑg gøl Akɑɑb ɑ́rum ki kɑ̈ɑ̈lø, ɑkööbe kinni i cøng gen piny gɑ börr ɑ́ryew kì dhø döri kɑɑl, kɑ ge wiy bëëd gen kì kenyɑni gïti dhuki kì mwøl. 
2KI.10.9	Kì mwøl, ɑkedhi Yeeu dhø döri kɑɑl, ɑköbbe tyëng-ɑ ying kenyɑni kinni, “Yï wun bɑ̈r, yɑn ɑ ɑ́wen Rɑ̈dh Yörɑm, kɑ nɑ̈gɑ. Dɑ́ men ɑ ɑ́nɑ̈g ji møg bënn? 
2KI.10.10	Men nyodh-ɑ kinni møg-ɑ ɑ́kwøb yi Jwøng-ɑ Ácwɑ̈ɑ̈j kipe gøl Akɑɑb ɑ́pɑ̈dhi kɑ̈jji gen. Møg-ɑ ɑ́kwöng yi Jwøng-ɑ Ácwɑ̈ɑ̈j ki dhøg jɑltönge Eliyɑ̀ ɑ́gwøg yi en.” 
2KI.10.11	 Codhe, ɑnɑ̈ɑ̈g wɑddi Akɑɑb bënn møg-ɑ ɑ́ying Yidhriil, kí pëjji linye, kí mɑ̈dhhe, kí ókwërre yi Yeeu. Bong dhɑnhø ɑ́kyel mɑ ɑ́wiy yi en kì kelli gen.
2KI.10.12	Adhwödh Yeeu kì Yidhriil, e kedh-ɑ Sɑmɑriyɑ̀. Keny-ɑ ɑ́wɑ̈dhe Bet Eked, ɑ wɑngi kɑɑl kwɑ̈yyi dyëg, 
2KI.10.13	ɑrwööm gen ki kwï wɑddi Akɑdhiyɑ̀ rɑ̈ɑ̈dh Yeudiyɑ̀, ɑpyëje gïn kinni, “Wun-ɑ́ møg?”
2KI.10.13	Alöggi gen kinni, “Wø bɑ wɑddi Akɑdhiyɑ̀, wø kedh-ɑ Yidhriil be këëmi nyigi Yidhɑbel, kí tyëng gøl rɑ̈dh møg-ɑ kyeelø.” 
2KI.10.14	Kɑ Yeeu jøge köbbe kinni, “Mɑgu gen!” Amɑg ge gïn, kɑ gï ngɑl gen kì buti wɑɑng pï, gɑ pyɑ̈r ɑ́ngwen wïdɑ́ryew, bong ɑ́kyel mɑ ɑ́wiy yi gen.
2KI.10.15	Adhwödh Yeeu kì kenyɑni, kɑ ge órwömø ki Yönɑdɑb wɑ̈d Rekɑb, e bï-ɑ yïe. Amɑ̈dhe Yönɑdɑb kɑ gø pyëje kinni, “Yijí bong ɑ́dud ki yɑn ni kɑ̀ bong yijɑ ɑ́dud ki yïn?”
2KI.10.15	Ayïëy Yönɑdɑb kinni, “Ngee, yijɑ bong ɑ́dud ki yïn.”
2KI.10.15	Aköbbii yi Yeeu kinni, “Kɑ̈ɑ̈l cingí.” Amɑɑg cinge yi Yeeu, kɑ gø kønye ki yedhi yij yɑ̈y. 
2KI.10.16	Aköbbii yi Yeeu kinni, “Kedh wɑ, o tyiel-ɑ yijɑ kipe Jwøng-ɑ Ácwɑ̈ɑ̈j lidh yi yïn.” Akedhi gen Sɑmɑriyɑ̀ kyeel 
2KI.10.17	Keny-ɑ ɑ́wɑ̈dhi gen, ɑnɑ̈ɑ̈g wɑddi Akɑɑb bënn yi Yeeu, bong ɑ́kyel mɑ ɑ́wiy yi en, ɑpɑ̈dhi møg-ɑ ɑ́kwøb yi Jwøng-ɑ Ácwɑ̈ɑ̈j ki dhøg Eliyɑ̀ kɑ̈jji gen ceth.
2KI.10.18	Tyëng Sɑmɑriyɑ̀ ɑ́cwøøl kej ɑ́kyel yi Yeeu, kɑ gï köbbe kinni, “Bɑɑl jwøg ɑ́mɑlli yi Akɑɑb kɑ mɑllø me nøg, de ómɑlli yi yɑn ki mɑllø me dwøng. 
2KI.10.19	Cwööl wun jøtööng Bɑɑl bënn, kí tyëng-ɑ nyi mɑllii bënn, kí ókwërre bënn. Ko di ngɑn wiy, mɑ́ yïɑ dɑ gëëdhi me dwøng men mëggɑ Bɑɑl, o ngɑn-ɑ óbëëd e tøøk ceg kɑ nɑ̈gø.” (Menɑni ɑ́gwøg ɑ́ wëënyø yi Yeeu kipe kinni o nɑ̈ge jii Bɑɑl.) 
2KI.10.20	Codhe, ɑkööb Yeeu kinni, “Kwøbu cyɑ̈ng-ɑ ówøøw Bɑɑl!” Kɑ cyɑ̈ngɑni kwøb. 
2KI.10.21	Kɑ öd-ɑ myërri Isrɑil bënn ki wööni wööwø. Kɑ tyëng-ɑ nyi mɑlli Bɑɑl obëënø bënn, bong dhɑnhø kì kelli gen mɑ ɑ́cög e nuti bëënø. Akedhi gen kengi Bɑɑl, kɑ kengɑni opɑ̈ngø kinni dhij. 
2KI.10.22	Kɑ Ókwër-ɑ Dwøng köbbi yi Yeeu kinni, kɑ̈ɑ̈le ógudhi kwër wɑ̈g, kɑ gï mëgge bɑ̈nggi Bɑɑl. Kɑ ógudhɑni muuje gïn. 
2KI.10.23	Kɑ Yeeu geki Yönɑdɑb wɑ̈d Rekɑb kedh-ɑ yij kengi Bɑɑl. Aköbbi bɑ̈nggi Bɑɑl yi Yeeu kinni, “Nennu kelli wun kidøøj, ying e dɑ bɑ̈nggi Jwøng-ɑ Ácwɑ̈ɑ̈j mø nud, wiy bëëde ɑ́ bɑ̈nggi Bɑɑl keti gen ɑ nud.” 
2KI.10.24	Codhe ɑkedhe be muuji gëëdhi geki gënh-ɑ nyi rɑ̈b bëne kì kengi Bɑɑl. Yeeu cïbi ngɑ̈ɑ̈j kengɑni ki jøg mø kwɑnni gen bɑ pyɑ̈r ɑ́bïdɑ̈g, o ge óköbbø yi en kinni, “Kɑ ge nɑ̈g wun bënn, ngɑn-ɑ ówëggi dhɑnhø bodhø, nɑ̈ɑ̈g-ɑ kej ngɑnɑni!”
2KI.10.25	Keny-ɑ ɑ́rum Yeeu ki muuji gëëdhi ceth, ɑköbbe jøg-ɑ kurø geki pëjji liny kinni, “Kedhu ød kɑ ge nɑ̈g wun bënn, ko di ngɑn wëggu bodhø!” Akedhi gen ød ki pilli gen kì cinggi gen, kɑ gï nɑ̈g gen bënn, kɑ gï ywɑ̈ɑ̈j gen wɑ̈g. Codhe, ɑkedhi gen yij gëëng Kengø, 
2KI.10.26	kɑ lööj kwër kɑ̈ɑ̈l gen wɑ̈g, kɑ gø rɑ̈b gen. 
2KI.10.27	Lööj kwër ɑ́rɑ̈b, kɑ kengø cøør piny, kɑ gwøg ɑ́ kej pyellø gïti dicyɑ̈ngtïn.
2KI.10.28	Bene kër-ɑ ɑ́kɑ̈ɑ̈l nyingi Bɑɑl wɑ̈g kì Isrɑil ɑnɑn yi Yeeu. 
2KI.10.29	 De Yeeu ɑ́göög ki orøøg Yeroboɑm, ngɑn-ɑ ɑ́göjji Isrɑil orøg, kɑ cïb-ɑ Betiil geki Dɑn ki røjø dhɑb ɑ́ men mɑlli. 
2KI.10.30	Kɑ Yeeu köbbi yi Jwøng-ɑ Ácwɑ̈ɑ̈j kinni, “Kipe kɑ ɑ́göggí gøl Akɑɑb ki gïn-ɑ ɑ́tyer yi pyëwɑ, gølí ójyɑ̈ɑ̈gø kì Isrɑil kì yethi rïjj ɑ́ngwen.” 
2KI.10.31	De Yeeu nuti cyɑ̈dhø kì bøli Jwøøg Isrɑil, Jwøng-ɑ Ácwɑ̈ɑ̈j ki pyëwe bëne, ɑ́yöd e ngøy-ɑ bëëdi Yeroboɑm ngɑn-ɑ ɑ́göjji Isrɑil orøg.
2KI.10.32	Kì bøli kenyɑni, piny Isrɑil kwëe ɑ́cööd wɑ̈g yi Jwøng-ɑ Ácwɑ̈ɑ̈j, Adhɑil rɑ̈ɑ̈dh Arɑm kwï piny Isrɑil ɑ́kɑbe. 
2KI.10.33	Cɑg kì kuni wɑɑng cyɑ̈ɑ̈ng mwøl kì kömi Nɑm Urdun, gïti kɑɑl Aröeer kì wɑɑng wurlwɑl kì kömi Nɑm Arnön, menɑni reb-ɑ myërri Gilyɑd kí Bɑcɑn, piny-ɑ bëëd yi gøl Gɑd, kí gøl Ruben, kí budi gøl Mɑnɑsè.
2KI.10.34	Gïg-ɑ kyeelø møg-ɑ ɑ́gwøg yi Yeeu, ki tege bɑ ɑgwed kì yij 
2KI.10.35	Akedhi Yeeu kun-ɑ di kweyye, kɑ kony kì Sɑmɑriyɑ̀, ɑrøøny Yöɑkɑdh wɑ̈de keje ɑ́ rɑ̈dh. 
2KI.10.36	Yeeu ɑ́jyɑ̈ɑ̈g ɑ́ rɑ̈ɑ̈dh Isrɑil ki runn pyɑ̈r ɑ́ryew wïdɑ́bïdɑ̈g kì Sɑmɑriyɑ̀.
2KI.11.1	Keny-ɑ ɑ́lïng Athɑliyɑ̀ meyi Rɑ̈dh Akɑdhiyɑ̀ kinni wɑ̈de ónɑ̈gø, ɑkööbe kinni i nɑ̈ɑ̈g yɑɑg gøl rɑ̈dh bënn. 
2KI.11.2	Yöcebɑ̀ nyɑɑr Rɑ̈dh Yeörɑm, nyiwï Akɑdhiyɑ̀ wïyi gen ɑ́kyel, Yöɑc wɑ̈d Akɑdhiyɑ̀ ɑ́kwɑɑle wɑ̈g kì kelli nyiirɑ̈dh møg-ɑ dwɑddi nɑ̈gø. Akwɑnye gøn geki 'mïnhe, kɑ gï kɑɑne yij ød megø kì yij Kengø kipe Athɑliyɑ̀. 
2KI.11.3	Kɑ Yöɑc kɑnni kì yij Kengø yi Yöcebɑ̀ ki runn ɑ́bïkyel møg-ɑ jyɑ̈ɑ̈g Athɑliyɑ̀.
2KI.11.4	De kì ri bïryeew runn, ɑödi ókwërø Yöyɑdɑ̀ yï pëjji liny møg-ɑ nyi kor gøldwøng, ɑcwööle gïn yij Kengi Jwøng-ɑ Ácwɑ̈ɑ̈j, ɑköbbe gïn kinni köngi gen kinni ge óyïëy ki gïn-ɑ dwɑddi gwøgø yi en, ɑnyudhe gïn nyirɑ̈ɑ̈dh gen. 
2KI.11.5	Aköbbi jøgɑni yi Yöyɑdɑ̀ kinni, “Keny-ɑ óbëënu be kwëri cyɑ̈ɑ̈ng Sɑbɑth, wiy kyeel ɑ́dɑ̈ɑ̈g wun kor gen gøldwøng, 
2KI.11.6	Kɑ kyeel ɑ́dɑ̈ɑ̈g wun men-ɑ kyeelø kore Dhøg Sur, kɑ kyeel ɑ́dɑ̈ɑ̈g wun men-ɑ döng, kore dhøng-ɑ pwödhø. 
2KI.11.7	Kɑ ɑkudd ɑ́ryew mø jøkor, møg-ɑ di kedhi kɑ̈lli gen kì cyɑ̈ɑ̈ng ywömø, kor gen Kengø, ge kor-ɑ rɑ̈dh. 
2KI.11.8	Kor gen rɑ̈dh e jɑmmi liny mø gen ying-ɑ cinggi gen ceth. Kɑ ngɑn-ɑ ócyɑ̈ngi nɑ̈g. Koru rɑ̈dh wu cyɑ̈dhi kɑ en, kenyi kedhe wɑ̈g, kí kenyi døøge ød.”
2KI.11.9	Alïngi kwøbbi Yöyɑdɑ̀ yi pëjjɑni, kɑ jø gen kɑ̈ɑ̈l gen yïe, jøg-ɑ ɑ́bï be gwøg, ki møg-ɑ di kedhi kɑ̈lli gen. 
2KI.11.10	Kɑ tøngg kí ködd møg-ɑ ɑ́bëëd gɑ mø Rɑ̈dh Debïd mëggi gen yi Yöyɑdɑ̀, ókwëri Kengi Jwøng-ɑ Ácwɑ̈ɑ̈j. 
2KI.11.11	Kɑ jøkor cung, ngɑn ki jɑmme kì cinge kì bɑdhhi Kengø, ge kor-ɑ rɑ̈dh. 
2KI.11.12	Akɑ̈ɑ̈l nyirɑ̈dh wɑ̈g yi Yöyɑdɑ̀, kɑ yɑ̈ɑ̈r rɑ̈ɑ̈dhø cïbe wïje, ɑrønyii ɑ́ rɑ̈dh, kɑ mëggi wɑ̈nyi ciggi jyɑ̈gø. Ateng ji cinggi gen, kɑ ge óryeerø kinni, “Rɑ̈dh ómïdhi yi Jwøk!”
2KI.11.13	Kɑ cwɑggi ji geki jøkor lïngi yi Rɑ̈dh Athɑliyɑ̀, ɑjwɑne Kengø kun-ɑ cugi teedø. 
2KI.11.14	 Alidhe rɑ̈nh-ɑ nyɑ̈n e ócungø kì buti lööj dhø Kengø, ni kenyi cungi rɑ̈dh, kí jøg-ɑ jɑgg kì bɑdhhe, ji óryeerø ki medi pëëth, kɑ̈ngì okodhø. Kɑ Athɑliyɑ̀ ógødhe kɑge e óryeerø kinni, “Amolpiny! Amolpiny!”
2KI.11.15	Yöyɑdɑ̀ nuti dwɑddi kinni o Athɑliyɑ̀ nɑ̈g kì buti Kengø, ɑköbbe pëjji liny kinni, “Kïdhu en wɑ̈g e bɑ ɑtyeg yi liny, kɑ ngɑn-ɑ ódwɑddi yielii nɑ̈g wun.” 
2KI.11.16	Kɑ gø mɑg gen, ɑkïdhii gøldwøng, kɑ nɑ̈g kì Dhøg Kyënyì.
2KI.11.17	Kɑ kwøb thuunh yi Yöyɑdɑ̀ kì kɑɑm ji geki Jwøng-ɑ Ácwɑ̈ɑ̈j. Kinni ge óbëëdø gɑ jii Jwøng-ɑ Ácwɑ̈ɑ̈j. Kɑ Rɑ̈dh köbbe nywɑ̈g ki kwøb geki ji thyew. 
2KI.11.18	Codhe, ɑkedhi teedø kengi Bɑɑl, kɑ gø cøør gen piny, këlli lɑm ɑ́dhur gen piny geki ngïji Bɑɑl. Anɑ̈g gen Mɑtɑn, ókwëri Bɑɑl kì bøli këlli Bɑɑl.
2KI.11.18	Kɑ Yöyɑdɑ̀ ókɑ̈bbø ki jøg-ɑ kor Kengø. 
2KI.11.19	Kɑ rɑ̈dh lwøøg gøldwøng yi en geki jyɑ̈ggì, kí liny-ɑ kor gøldwøng, ge ɑ́dhwödh-ɑ Kengø kɑ ge wɑ̈dh-ɑ gøldwøng, o teedø ócyɑ̈dhø kì bɑng gen. Kɑ Yöɑc kɑ̈l-ɑ Dhøg Jøkor, kɑ pëgg-ɑ wïj kwøm. 
2KI.11.20	Kɑ pëthi ji ómïnø bënn, kɑ kɑɑl ókwöjø, mɑ́ Athɑliyɑ̀ rumø ki nɑ̈gø kì gøldwøng.
2KI.11.21	Yöɑc ɑ́røny ɑ́ rɑ̈ɑ̈dh Yeudiyɑ̀, e runne bɑ ɑ́bïryew.
2KI.12.1	Kì bïryeew runni jyɑ̈gi Yeeu rɑ̈ɑ̈dh Isrɑil, ɑ ɑ́jɑ̈ggi Yöɑc rɑ̈ɑ̈dh Yeudiyɑ̀. Yöɑc ɑ́jyɑ̈ɑ̈g ki runn pyɑ̈r ɑ́ngwen kì Yerusɑlem. Meye cwøl ɑ́ Dhibiyɑ̀ kì Bircebɑ̀. 
2KI.12.2	Yöɑc ɑ́göög ki gïgdøj kì bøli Jwøng-ɑ Ácwɑ̈ɑ̈j kì yij bëëde bëne, mɑ́ e nyi köbb-ɑ yi ókwërø Yöyɑdɑ̀. 
2KI.12.3	Kɑ̈jji mɑ̈ddø nuti dhur en piny, tyëngɑni nudd ge nyii muujø ki gëdhhì, o ge orɑ̈bø ki bɑkur.
2KI.12.5	nyi mïdhi gen bënn yi ókwërø, o ge nyi thïg Kengø, kenyi di keny me rɑj kì ree.
2KI.12.6	De gïti ri runn pyɑ̈r ɑ́ryew wïdɑ́dɑ̈g ri jɑ̈ggi Yöɑc, bong keny mɑ ɑ́thïg yi ókwër kì ri Kengø. 
2KI.12.7	Acwøøl Yöyɑdɑ̀ geki ókwër yi Yöɑc, ɑpyëje gïn kinni, “Á kipe ngø ɑ bëëd e bong keny mɑ ɑ́thïg yi wun kì ri Kengø? Cɑg ɑnɑn ngyëny pɑ mëggi wun këti, kinni o ge mïdhi wun, muuj wun gen, o kɑ̈jj-ɑ ódwɑddi gwøgø gwøg.” 
2KI.12.8	Ayïëy ókwër ki møgɑni, kí kinni kɑ̈jj-ɑ rijjø koo gwøg-ɑ yi gen.
2KI.12.9	Akɑ̈bbi ókwërø Yöyɑdɑ̀ ki sɑndug, kɑ kömi gøn twïye, ɑcïbe gøn buti këli lɑm kì tuung kyëj kì yij Kengi Jwøng-ɑ Ácwɑ̈ɑ̈j e dhɑnhø kedh-ɑ wɑ̈g. Codhe kɑ ngyënyy-ɑ nyi muuj yi ji, nyi cïb yije yi ókwërr-ɑ nyi göögø. 
2KI.12.10	Kenyi lidh ge gøn kinni ngyëny ɑ́ngënyi kì yij sɑdungɑni, o jɑngi gøldwøng geki Ókwër-ɑ Dwøng nyi kedhi gen be kwɑni ngyëny, o gï twööj gen yethi kidhhì kì Kengi Jwøng-ɑ Ácwɑ̈ɑ̈j. 
2KI.12.11	Ngyënyy-ɑ rum ki kwɑnø nyi mëgg-ɑ jøg-ɑ cinggi gen di gwøøg Kengø, o gï lony gen ki mëggi tyëng-ɑ gëdø. 
2KI.12.12	O jøg-ɑ nyi twïgø ki ópɑddi kïttì, kí pɑ̈m nyi ngëëw gen ki jɑmmɑni bënn. 
2KI.12.13	Bong kwï ngyënyyɑni mɑ ɑ́muuj gɑ møg ngëëw ki ɑ́tegø men thɑ̈ɑ̈dh ki óthɑ̈ggì, kí tɑ̈mmì, kí kɑ̈ngì, kí jɑmm-ɑ nyi gwøøg mɑny-ɑ nyi lyel, wɑlɑ̀ jɑmmi ɑ́tegø kí dhɑb møøgø. 
2KI.12.14	Ngyënyyɑni bënn nyi cul-ɑ jøg-ɑ nyi gwøg Kengi Jwøng-ɑ Ácwɑ̈ɑ̈j. 
2KI.12.15	 Jøg-ɑ mïdhi gwøngɑni ɑ́bëëd cinggi gen tɑr, bene ɑ bɑnge ɑ́bëëd e bong ngɑn nyi pïd gen ki kwøbbi kwɑnni ngyëny. 
2KI.12.16	 Ngyënyyi gënhi bɑ̈jjø, kí gënhi orøg pɑ nyi kɑ̈ɑ̈l yij Kengi Jwøng-ɑ Ácwɑ̈ɑ̈j, ge nyi mëgg-ɑ ókwër.
2KI.12.17	Keny-ɑ ɑ́pɑ̈ɑ̈r Adhɑil rɑ̈ɑ̈dh Arɑm kömi kɑɑl Gɑth, kɑ gø mɑge. Ádwɑdd-ɑ bëën be nyïɑ̈ggø ki Yerusɑlem, 
2KI.12.18	Akwɑɑny gëdhhì bënn yi Yöɑc rɑ̈ɑ̈dh Yeudiyɑ̀, gen ɑ gëdhhi Yöcɑpɑt, kí Yeörɑm ɑ bɑnge ɑ́jɑ̈gge, kí gëdhhi Akɑdhiyɑ̀ wïye, rɑ̈ɑ̈dh Yeudiyɑ̀ møg-ɑ ɑ́thyey yi en. Kí gëdhhe, kí dhɑb men-ɑ ɑ́yod yi en kì yij Sɑndug kì yij Kengi Jwøng-ɑ Ácwɑ̈ɑ̈j, kɑ gï mëgge Adhɑil. Adøg Adhɑil, ɑcöge e pɑ bï Yerusɑlem.
2KI.12.19	Gïg-ɑ kyeelø møg-ɑ ɑ́gwøg yi Yöɑc rɑ̈ɑ̈dh Yeudiyɑ̀, bɑ ɑgwed kì yij 
2KI.12.20+2KI.12.21	Anywɑ̈ggi Yöɑc dhøg yi bɑ̈ngge, kɑ nɑ̈g yi ɑ́ryew kì kelli gen, ɑ løg Yödhɑker wɑ̈d Cimeɑth geki Yödhɑbɑd wɑ̈d Cömer kì yij øn-ɑ ɑ́ying wɑɑng cyɑ̈ɑ̈ng mwøl kì Yerusɑlem, kì yuu-ɑ kedhi Silɑ̀. Akoony Yöɑc kì kɑɑl Debïd, ɑrøøny Amɑdhiyɑ̀ wɑ̈de keje ɑ́ rɑ̈dh.
2KI.13.1	Kì pyɑ̈r ɑ́ryew wïdɑ́dɑ̈ɑ̈g runni Yöɑc wɑ̈d Akɑdhiyɑ̀ ɑ́ rɑ̈ɑ̈dh Yeudiyɑ̀, ɑ ɑ́røøny Yöɑkɑdh wɑ̈d Yeeu ɑ́ rɑ̈ɑ̈dh Isrɑil. Ajyɑ̈ɑ̈ge ki runn pyɑ̈rø wïdɑ́bïryew kì Sɑmɑriyɑ̀. 
2KI.13.2	Rɑ̈dh Yöɑkɑdh ɑ́göög ki orøg kì bøli Jwøng-ɑ Ácwɑ̈ɑ̈j, kɑ Isrɑil peeje yij orøg, kɑ ódhɑ̈lø wïyø ki orøg ni Rɑ̈dh Yeroboɑm wɑ̈d Nebɑt. 
2KI.13.3	Codhe, ɑrënyi pyëw Jwøng-ɑ Ácwɑ̈ɑ̈j ki Isrɑil, kɑ gø wëgge tyɑmø yi Adhɑil rɑ̈ɑ̈dh Arɑm geki wɑ̈de Benɑdɑd tyel mø gïïr. 
2KI.13.4	Akwɑjji Jwøng-ɑ Ácwɑ̈ɑ̈j yi Yöɑkɑdh, ɑløøg kwɑ̈jje yi Jwøng-ɑ Ácwɑ̈ɑ̈j, mɑ́ rɑjj-ɑ ɑ́göggi tyëng Isrɑil yi Adhɑil rɑ̈ɑ̈dh Arɑm ɑ́lidh yi en. 
2KI.13.5	Anëngi Isrɑil yi Jwøng-ɑ Ácwɑ̈ɑ̈j ki pëëji men yielii ki orɑnge kì cinggi tyëng Arɑm, kɑ tyëng Isrɑil døøg-ɑ be bëëdø kì yethi myërri gen ki mër ni kɑ ɑ́bëëd gen cøn. 
2KI.13.6	De tyëng Isrɑil nuti wïyø ki orøng-ɑ́ yije ɑ́peej gen yi Yeroboɑm, de ge nudd ge ceg-ɑ orøg ceth, ngïji Aceerɑ̀ nudd e nud kì Sɑmɑriyɑ̀.
2KI.13.7	Bong jøliny mɑ ɑ́döng kì yï Yöɑkɑdh, den-ɑ́ jøkyënyì pyɑ̈r ɑ́bïj kí yɑ̈thi liny pyɑ̈rø, kí jøliny tyel gɑ ɑ́lïp pyɑ̈rø, mɑ́ ge ɑ́tyëg ki nɑ̈gø yi rɑ̈ɑ̈dh Arɑm, gï ɑ́nyøne ni ɑyejø kì piny.
2KI.13.8	Gïg-ɑ kyeelø møg-ɑ ɑ́gwøg yi Yöɑkɑdh, kí tege bëne bɑ ɑgwed kì yij 
2KI.13.9	Akedhi Yöɑkɑdh kun-ɑ di kweyye, kɑ kony kì Sɑmɑriyɑ̀, ɑrøøny wɑ̈de Yeöɑc keje ɑ rɑ̈dh.
2KI.13.10	Kì pyɑ̈r ɑ́dɑ̈g wïdɑ́bïryeew runni Yöɑc wɑ̈d Yöɑkɑdh, rɑ̈ɑ̈dh Yeudiyɑ̀ kì yij lɑwø, ɑ ɑ́jɑ̈ggi Yeöɑc wɑ̈d Yöɑkɑdh rɑ̈ɑ̈dh Isrɑil, kɑ ojyɑ̈gø ki runn pyɑ̈rø wïdɑ́bïkyel kì Sɑmɑriyɑ̀. 
2KI.13.11	Ágöög ki gïgrijjø thyew kì bøli Jwøng-ɑ Ácwɑ̈ɑ̈j, ni orøøg Yeroboɑm wɑ̈d Nebɑt, ngɑn-ɑ ɑ́peej Isrɑil yij orøg. 
2KI.13.12	Gïg-ɑ kyeelø møg-ɑ gwøg yi Yeöɑc, kí tege kí linye geki Amɑdhiyɑ̀ rɑ̈ɑ̈dh Yeudiyɑ̀ bɑ ɑgwed kì yij 
2KI.13.13	Akedhi Yeöɑc kun-ɑ di kweyye, kɑ kony kì rörri gøl rɑ̈ɑ̈dhø kì Sɑmɑriyɑ̀, ɑrøøny wɑ̈de Ryeew Yeroboɑm keje ɑ́ rɑ̈dh.
2KI.13.15	Akööb Elicɑ̀ kinni, “Kɑ̈ní ki weth kí nywøle.” Akɑ̈ni Yeöɑc. 
2KI.13.16	Aköbbi rɑ̈ɑ̈dh Isrɑil yi Elicɑ̀ kinni, tënní weth, kɑ gø tënne; kɑ Elicɑ̀ cingge cïbe köme cinggi rɑ̈dh. 
2KI.13.17	Akööb Elicɑ̀ kinni, “Yieb ɑwɑj kì tung-ɑ kuni Arɑm.” Ayiebe gøn. Codhe, ɑkööb Elicɑ̀ kinni, “Gøj weth!” Agöjje. Akööb Elicɑ̀ kinni, “Weth Jwøng-ɑ Ácwɑ̈ɑ̈j men-ɑ ótyɑɑm Arɑm. Wu ónyïɑ̈ggi ki tyëng Arɑm kì Ápek pïd keny-ɑ ótyɑɑm gen.”
2KI.13.18	Aköbbi rɑ̈dh yi Elicɑ̀ kinni, “Kwɑny nywøli weth møg-ɑ ɑ́döng kɑ ge gøøj piny!” Kɑ göjj-ɑ piny ki tyel ɑ́dɑ̈g, kɑ ówïyø. 
2KI.13.19	Amɑɑg jɑltöng yi liny ki gøn, kɑ gø köbbe kinni, “Yï di göjji kɑ tyel ɑ́bïj wɑlɑ̀ ɑ́bïkyel, bene ɑ di tyɑɑm Arɑm ki tyɑmi dwøng, de ɑnɑn ge ótyɑm yi yïn kɑ tyel ɑ́dɑ̈g kete.”
2KI.13.20	Athøw Elicɑ̀, kɑ kony.
2KI.13.20	Ádɑ jø Moɑb møg nyi bï be mɑ̈nyø Isrɑil kì ri cɑ̈gi run. 
2KI.13.21	Jøgɑni ɑ́bï cyɑ̈ng megø ji ceg-ɑ kony ki jɑl me thøø, ɑleengii yij buur Elicɑ̀ yi jøg-ɑ kunyø, kɑ ge órengø. Kɑ ɑ́nywɑɑl cu Elicɑ̀ yi jɑl-ɑ thøø, ɑcyɑ̈re, kɑ dhwödh-ɑ kömi tyelle.
2KI.13.22	Kì ri jyɑ̈gi Yöɑkɑdh bëne, nyingi tyëng Isrɑil ɑ́guud yi Adhɑil rɑ̈ɑ̈dh Arɑm. 
2KI.13.23	De Jwøng-ɑ Ácwɑ̈ɑ̈j ɑ́bëëd pyëwe nyii lɑ̈ɑ̈mø ki tyëng Isrɑil, kɑ gï nyi kønye kipe møg-ɑ ɑ́könge Abrɑhɑm, kí Isɑɑk, kí Yɑgob, ɑcöge gï nuti wiy en piny gïti dicyɑ̈ngtïn.
2KI.13.24	Keny-ɑ ɑ́thøw Adhɑil rɑ̈ɑ̈dh Arɑm, ɑrøøny Benɑdɑd wɑ̈de keje ɑ́ rɑ̈dh. 
2KI.13.25	Codhe, ɑdøøg myërr-ɑ ɑ́kɑb yi Adhɑil ki dwöögø yi Yeöɑc wɑ̈d Yöɑkɑdh kì cingi Benɑdɑd ki liny. Benɑdɑd ɑ́tyɑm yi Yeöɑc ki tyel ɑ́dɑ̈g, kɑ myërri Isrɑil bënn, møg-ɑ ɑ́mɑg yi Benɑdɑd kì ri jyɑ̈gi Yöɑkɑdh wïye dwööge.
2KI.14.1	Kì ryeew runni Yeöɑc wɑ̈d Yöɑkɑdh ɑ́ rɑ̈ɑ̈dh Isrɑil kì yij lɑwø, ɑ ɑ́göög Amɑdhiyɑ̀ wɑ̈d Yöɑc ɑ́ rɑ̈ɑ̈dh Yeudiyɑ̀, 
2KI.14.2	ɑ́göög ki rɑ̈dh e runne bɑ pyɑ̈r ɑ́ryew wïdɑ́bïj, kɑ ojyɑ̈gø kì Yerusɑlem ki runn pyɑ̈r ɑ́ryew wïdɑ́bïngwen. Meye cwøl ɑ́ Yöɑdïn kì Yerusɑlem. 
2KI.14.3	Ágöög ki gïgdøj kì bøli Jwøng-ɑ Ácwɑ̈ɑ̈j de pɑ pɑ̈ɑ̈r ki kwɑn Debïd, mɑ́ e ɑ́gwøg-ɑ gïg ni møg-ɑ ɑ́gøggi yi Yöɑc wïye. 
2KI.14.4	Kɑ̈jji mɑ̈ddø nuti cøør en piny, o ji ɑ́bëëd ge nyi kedh-ɑ kɑ̈jjɑni be muujø ki gëdhhì kí be rɑ̈b ki bɑkur.
2KI.14.5	Amɑdhiyɑ̀ keny-ɑ ɑ́rume cïbi lɑwø piny ceth, ɑnɑ̈ge jøg-ɑ ɑ́nɑ̈g wïye, 
2KI.14.6	 De nyigi jøgɑni nuti nɑ̈ɑ̈g en, mɑ́ e bɑ ɑkerø kì yij Wɑ̈nyi Ciggi Mosɑ̀ kinni, “Wëëg ko nyi nɑ̈g kipe gïn bɑj yi nyigi gen. Kɑ othønhø ko nyi nɑ̈g kipe gïn bɑj yi wëëg gen. Dhɑnhø nɑ̈g kɑ per gïn-ɑ bɑj yi en kiree.”
2KI.14.7	Amɑdhiyɑ̀ ɑ́nɑ̈gi kì kelli liny Edöm ki ji ɑ́lïp pyɑ̈rø kì yij töör Luuy Omelø. Kɑ kɑɑl Selɑ̀ mɑge kì yij linyɑni, kɑ gø cɑge ɑ́ Yoktheel, nudd e cwølli kɑ nyingɑni gïti dicyɑ̈ngtïn.
2KI.14.8	Codhe, kɑ Amɑdhiyɑ̀ öd-ɑ yï Rɑ̈dh Yeöɑc wɑ̈d Yöɑkɑdh ki ji mø köbbii kinni, “Bïí pɑ̈nyi wɑ riee!” 
2KI.14.9	De ɑ́lony ki ödø ki wöödø yi Rɑ̈dh Yeöɑc kinni, “Tyelø ɑ́kyel kì wɑ̈thi Kïti Lubnɑn, otwelø ɑ́ödi yi óthurø ki wöödø kinni, ‘Mëggí nyɑrí wɑ̈dɑ ɑ́ dhɑjø.’ Kɑ lɑ̈y me dwøng obëënø e ócyɑ̈dhø kɑ otwelɑni nyøøne piny. 
2KI.14.10	Amɑdhiyɑ̀, yï ɑ́tɑ̈d kì bɑng kɑ ɑ́tyɑɑm tyëng Edöm. Cöög ki dhwɑ̈ng-ɑ yïí, kɑ yï pëggí pɑɑrí, yïde ɑ yɑ̈ɑ̈b ki göny rënyi yïn, wuki jií.”
2KI.14.11	De Amɑdhiyɑ̀ ɑ́dhɑ̈li lïngø. Codhe, ɑdhwödhi Rɑ̈dh Yeöɑc, rɑ̈ɑ̈dh Isrɑil be nyɑɑg ki en, kì Bet Cemec kì myërri Yeudiyɑ̀. 
2KI.14.12	Kɑ Amɑdhiyɑ̀ tyɑm, kɑ jølinye otɑyø men reng-ɑ pɑɑ gen. 
2KI.14.13	Amɑdhiyɑ̀ ɑ́mɑg yi Yeöɑc kì yij linyɑni kì Bet Cemec kɑ gø køøle Yerusɑlem. Kɑ döri kɑɑl cøøre piny, cɑg kì Dhøg Eprɑim gïti Dhøg Wïj Tung, kɑɑmɑni bɑ̈ri kööre bɑ mïtïr miy ɑ́ryew. 
2KI.14.14	Kɑ dhɑb kí ɑ́tegø bëne men-ɑ ɑ́yode kwɑnye, jɑmmi Kengø geki mø gøldwøng ɑ́kwɑny en, kɑ gï kïdhe Sɑmɑriyɑ̀. Kɑ oköödø ki ɑmɑgg thyew.
2KI.14.15	Gïg-ɑ kyeelø møg-ɑ ɑ́gwøg yi Yeöɑc, kí tegi linye, kí liny gen ki Amɑdhiyɑ̀ rɑ̈ɑ̈dh Yeudiyɑ̀, ge bɑ ɑgwed kì yij 
2KI.14.16	Kɑ Yeöɑc kedh-ɑ kun-ɑ di kweyye, kɑ kony ki rörri gøl rɑ̈ɑ̈dhø kì Sɑmɑriyɑ̀. Kɑ wɑ̈de, Ryeew Yeroboɑm røøny keje.
2KI.14.17	Rɑ̈dh Amɑdhiyɑ̀ ɑ́döng e onëënø keny-ɑ ɑ́thøw Rɑ̈dh Yeöɑc, rɑ̈ɑ̈dh Isrɑil, ɑ lunye ki thøø kì bɑng runn pyɑ̈rø wïdɑ́bïj. 
2KI.14.18	Gïg-ɑ kyeelø bënn møg-ɑ ɑ́gwøg yi Rɑ̈dh Amɑdhiyɑ̀ bɑ ɑgwed kì yij 
2KI.14.19	Ádɑ ɑmolpiny mɑ ɑ́göggi Amɑdhiyɑ̀ kinni o di nɑ̈g, codhe ɑpɑ̈ɑ̈re Lɑkic, de tyëngmɑ̈ɑ̈nø ɑ́løg bɑnge kɑ gø nɑ̈g gen kì kunɑni. 
2KI.14.20	Kɑ kïdhi Yerusɑlem e thøø, gø okɑ̈llø yi gen kì kömi kyeny. Kɑ koony rörri gøl rɑ̈ɑ̈dhø kì kɑɑl Debïd. 
2KI.14.21	Kɑ Udhiyɑ̀ wɑ̈d Amɑdhiyɑ̀ røøny kej wïye ɑ rɑ̈dh yi tyëng Yeudiyɑ̀, e runne bɑ pyɑ̈rø wïdɑ́bïkyel. 
2KI.14.22	Kɑ Elɑth døøg ki mɑgø yi Udhiyɑ̀ e wïye rum thøø, kɑ gø cige gerø.
2KI.14.23	Kì pyɑ̈rø wïdɑ́bïïj runni Amɑdhiyɑ̀ wɑ̈d Yöɑc ɑ́ rɑ̈ɑ̈dh Yeudiyɑ̀, ɑ ɑ́jɑ̈ggi Yeroboɑm wɑ̈d Yeöɑc ɑ́ rɑ̈ɑ̈dh Isrɑil, ɑjyɑ̈ɑ̈ge kì Sɑmɑriyɑ̀ ki runn pyɑ̈r ɑ́ngwen wïdɑ́kyel. 
2KI.14.24	Yeroboɑm wɑ̈d Yeöɑc ɑ́røngi kì bøli Jwøng-ɑ Ácwɑ̈ɑ̈j ni orøng-ɑ ɑ́gwøg yi Yeroboɑm wɑ̈d Nebɑt cøn, ngɑn-ɑ ɑ́peej Isrɑil yij orøg. 
2KI.14.25	 Pìny-ɑ ɑ́bëëd gɑ mø Isrɑil ɑ́dwööge bënn, cɑg kì Amɑth kì wɑɑng wuudø gïti Luuy Omelø kì wɑɑng wurlwɑl ni kwøbb-ɑ ɑ́kwøb yi Jwøøg Isrɑil, Jwøng-ɑ Ácwɑ̈ɑ̈j, ki dhø bɑ̈nge Yönɑ̀, wɑ̈d Amitɑy, jɑltööng Gɑth Ëper.
2KI.14.26	Orɑng-ɑ ɑ́rɑngi tyëng Isrɑil e bong ngɑn køny gen ɑ́lidh yi Jwøng-ɑ Ácwɑ̈ɑ̈j. 
2KI.14.27	De ɑ́bëëd e pɑth ki gïn-ɑ ɑ́dwɑddi yi Jwøng-ɑ Ácwɑ̈ɑ̈j, kinni o Isrɑil nyinge lɑ̈ɑ̈nye kì kömi piny. Bene ɑ yiele gïn kì ri Ryeew Yeroboɑm.
2KI.14.28	Gïg-ɑ kyeelø møg-ɑ ɑ́gwøg yi Ryeew Yeroboɑm, ɑ løg tege, kí yëth-ɑ ɑ́nyïɑ̈gge, kí kɑ ɑ́dwööge Dimɑceg geki Amɑth, bɑ ɑgwed kì yij 
2KI.14.29	Akedhi Yeroboɑm kun-ɑ di kweyye, kɑ kony kì rörri gøl rɑ̈ɑ̈dhø, ɑrøøny Dhekɑriyɑ̀ wɑ̈de keje ɑ́ rɑ̈dh.
2KI.15.1	Kì pyɑ̈r ɑ́ryew wïdɑ́bïryeew runni Ryeew Yeroboɑm rɑ̈ɑ̈dh Isrɑil kì yij lɑwø, ɑ ɑ́røøny Udhiyɑ̀ wɑ̈d Amɑdhiyɑ̀ ɑ́ rɑ̈ɑ̈dh Yeudiyɑ̀. 
2KI.15.2	Ájɑ̈ggi e runne bɑ pyɑ̈rø wïdɑ́bïkyel, kɑ ojyɑ̈gø ki runn pyɑ̈r ɑ́bïj wïdɑ́ryew kì Yerusɑlem. 
2KI.15.3	Ágöög ki gïgdøj kì bøli Jwøng-ɑ Ácwɑ̈ɑ̈j, ni wïye Amɑdhiyɑ̀. 
2KI.15.4	De kɑ̈jji mɑ̈ddø nuti dhur en piny, o ji ɑ́nudd ge nyii muujø ki gëëdhi, o ge orɑ̈bø ki bɑkur kì kɑ̈jjɑni. 
2KI.15.5	Agöjji Rɑ̈dh Udhiyɑ̀ wɑɑny yi Jwøng-ɑ Ácwɑ̈ɑ̈j, kɑ dële ocögø ɑ́ wɑɑny gïti cyɑ̈ng-ɑ ɑ́thøwe. Ábëëd ɑ øde kì wɑ̈ye. Pödhø ɑ́jɑɑg-ɑ yi Yöthɑm wɑ̈de.
2KI.15.6	Gïg-ɑ kyeelø bënn møg-ɑ ɑ́gwøg yi Udhiyɑ̀, bɑ ɑgwed kì yij 
2KI.15.7	 Akedhi Udhiyɑ̀ kun-ɑ di kweyye, kɑ koony buti kweyye kì kɑɑl Debïd. Arøøny Yöthɑm wɑ̈de keje ɑ́ rɑ̈dh.
2KI.15.8	Kì pyɑ̈r ɑ́dɑ̈g wïdɑ́bïdɑ̈ɑ̈g runni Udhiyɑ̀ rɑ̈ɑ̈dh Yeudiyɑ̀ kì yij lɑwø, ɑ ɑ́røøny Dhekɑriyɑ̀ wɑ̈d Ryeew Yeroboɑm ɑ́ rɑ̈ɑ̈dh Isrɑil. Kɑ ojyɑ̈gø ki dwɑ̈tt ɑ́bïkyel kì Sɑmɑriyɑ̀. 
2KI.15.9	Ágöög ki gïgrijjø kì bøli Jwøng-ɑ Ácwɑ̈ɑ̈j ni wïye, ɑ́røngi ni Yeroboɑm wɑ̈d Nebɑt, ngɑn-ɑ ɑ́peej Isrɑil yij orøg. 
2KI.15.10	Kɑ Rɑ̈dh Dhekɑriyɑ̀ göggi ki ɑmolpiny yi Cɑlum wɑ̈d Yɑbic, ɑgøøje gøn piny kì Iblïm kɑ gø nɑ̈ge, kɑ ójɑ̈ggø kì keje.
2KI.15.11	Gïg-ɑ kyeelø møg-ɑ ɑ́gwøg yi Dhekɑriyɑ̀ bɑ ɑgwed kì yij 
2KI.15.13	Kì pyɑ̈r ɑ́dɑ̈g wïdɑ́bïngween runni Udhiyɑ̀ rɑ̈ɑ̈dh Yeudiyɑ̀ kì yij lɑwø, ɑ ɑ́røøny Cɑlum wɑ̈d Yɑbic ɑ́ rɑ̈ɑ̈dh Isrɑil, ɑjyɑ̈ɑ̈ge ki dwɑ̈y ɑ́kyel kì Sɑmɑriyɑ̀.
2KI.15.14	Codhe ɑbëën Menɑim wɑ̈d Gɑdì e kɑ̈ɑ̈l-ɑ Tirdhɑ̀, ɑnɑ̈ge Cɑlum wɑ̈d Yɑbic kì Sɑmɑriyɑ̀, ɑjɑ̈gge kì keje. 
2KI.15.15	Gïg-ɑ kyeelø møg-ɑ ɑ́gwøg yi Cɑlum wɑ̈d Yɑbic, kí ɑ́wenɑwenø men-ɑ ɑ́gwøge, bɑ ɑgwed kì yij 
2KI.15.16	Keny-ɑ ɑ́bëën Menɑim e kɑ̈ɑ̈l-ɑ Tirdhɑ̀, ɑrënye kɑɑl Tɑpuɑ̀ ki rënyi teg, tyëng kɑɑlɑni, kí myërr-ɑ bute ɑ́nɑ̈ge bënn, mɑ́ tyëng kɑɑlɑni ɑ́bɑ̈nyi yömmi yïe, kɑ yethi ɑ́yɑjj kɑge thyew.
2KI.15.17	Kì pyɑ̈r ɑ́dɑ̈g wïdɑ́bïngwen runni Udhiyɑ̀ rɑ̈ɑ̈dh Yeudiyɑ̀ kì yij lɑwø, ɑ ɑ́røøny Menɑim wɑ̈d Gɑdì ɑ́ rɑ̈ɑ̈dh Isrɑil, ɑjyɑ̈ɑ̈ge ki runn pyɑ̈rø kì Sɑmɑriyɑ̀. 
2KI.15.18	Menɑim ɑ́røngi kì bøli Jwøng-ɑ Ácwɑ̈ɑ̈j kì yij bëëde bëne, ki orøng ni orøøg Yeroboɑm wɑ̈d Nebɑt, ngɑn-ɑ ɑ́peej Isrɑil yij orøg. 
2KI.15.19	Abëën Tiglɑth Pileser, rɑ̈nhdwøøng Acuur be pɑ̈ɑ̈r kömi Isrɑil, ɑnëngii yi Menɑim ki ɑ́tegø ɑ́ kïllì ɑ́lïp pyɑ̈r ɑ́dɑ̈g wïdɑ́ngwen, kipe kinni o Menɑim køny yi en, o nëngi ki tegø men jɑɑge pödhø. 
2KI.15.20	Jøkɑ̈rì kì Isrɑil ɑ́gwɑj yi Menɑim, jɑl ɑ́kyel yïe ɑ́kɑ̈bbe ki ngyëny ɑ́tegg pyɑ̈r ɑ́bïj mø mëgge rɑ̈nhdwøøng Acuur, codhe ɑdøøg rɑ̈nhdwøøng Acuur pödhe.
2KI.15.21	Gïg-ɑ kyeelø møg-ɑ ɑ́gwøg yi Menɑim bɑ ɑgwed kì yij 
2KI.15.22	Akedhi Menɑim kun-ɑ di kweyye, kɑ koony buti kweyye, ɑrøøny Pekɑiyɑ̀ wɑ̈de keje ɑ́ rɑ̈dh.
2KI.15.23	Kì pyɑ̈r ɑ́bïïj runni Udhiyɑ̀ rɑ̈ɑ̈dh Yeudiyɑ̀ kì yij lɑwø, ɑ ɑ́røøny Pekɑiyɑ̀ wɑ̈d Menɑim ɑ́ rɑ̈ɑ̈dh Isrɑil, ɑjyɑ̈ɑ̈ge ki runn ɑ́ryew kì Sɑmɑriyɑ̀. 
2KI.15.24	Pekɑiyɑ̀ ɑ́røngi kì bøli Jwøng-ɑ Ácwɑ̈ɑ̈j, ni orøng-ɑ ɑ́gwøg yi Yeroboɑm wɑ̈d Nebɑt, ngɑn-ɑ ɑ́peej Isrɑil yij orøg. 
2KI.15.25	Pënyi liny me cwøl ɑ́ Pekɑ̀ wɑ̈d Remɑliyɑ̀, ɑ́göög ki ɑmolpiny geki jøliny mø kwɑnni gen bɑ pyɑ̈r ɑ́bïj kì Gilyɑd, kɑ Pekɑiyɑ̀ nɑ̈g yi gen, kì øn-ɑ teg kì gøldwøng kì Sɑmɑriyɑ̀, ɑkwɑɑny kej Pekɑiyɑ̀ yi Pekɑ̀ kɑ ree gwøge ɑ́ rɑ̈ɑ̈dh Isrɑil.
2KI.15.26	Gïg-ɑ kyeelø møg-ɑ ɑ́gwøg yi Pekɑiyɑ̀ bɑ ɑgwed kì yij 
2KI.15.27	Kì pyɑ̈r ɑ́bïj wïdɑ́ryeew runni Udhiyɑ̀ rɑ̈ɑ̈dh Yeudiyɑ̀ kì yij lɑwø, ɑ ɑ́røøny Pekɑ̀ wɑ̈d Remɑliyɑ̀ ɑ́ rɑ̈ɑ̈dh Isrɑil, ɑjyɑ̈ɑ̈ge ki runn pyɑ̈r ɑ́ryew kì Sɑmɑriyɑ̀. 
2KI.15.28	Pekɑ̀ ɑ́røngi kì bøli Jwøng-ɑ Ácwɑ̈ɑ̈j ni orøng-ɑ ɑ́gwøg yi Yeroboɑm wɑ̈d Nebɑt, ɑ ɑ́peej Isrɑil yij orøg.
2KI.15.29	Kì yethi cyɑ̈nggi jyɑ̈gi Pekɑ̀ rɑ̈ɑ̈dh Isrɑil ɑ ɑ́bëën Tiglɑth Pileser rɑ̈nhdwøøng Acuur, kɑ Iyön kí Abel Bet Mɑɑkɑ̀, kí Yɑnoɑ̀, kí Kedec, kí Adhör, kí Gilyɑd, kí Gɑlelì, kí myërri Nɑptɑlì gï mɑge bënn, kɑ jii myërrɑni kïdhe Acuur gɑ ɑmɑgg.
2KI.15.30	Kì pyɑ̈r ɑ́ngween runni Yöthɑm wɑ̈d Udhiyɑ̀, rɑ̈ɑ̈dh Yeudiyɑ̀ kì yij lɑwø, ɑ ɑ́thuub Pekɑ̀ wɑ̈d Remɑliyɑ̀ yi Öciyɑ̀ wɑ̈d Elɑ̀, kɑ gø nɑ̈ge, ɑjɑ̈gge kì keje. 
2KI.15.31	Gïg-ɑ kyeelø møg-ɑ ɑ́gwøg yi Pekɑ̀ bɑ ɑgwed kì yij 
2KI.15.32	Kì ryeew runni Pekɑ̀ wɑ̈d Remɑliyɑ̀ kì yij lɑwø, ɑ ɑ́røøny Yöthɑm wɑ̈d Udhiyɑ̀ ɑ́ rɑ̈ɑ̈dh Yeudiyɑ̀. 
2KI.15.33	Árøny runne bɑ pyɑ̈r ɑ́ryew wïdɑ́bïj, kɑ ojyɑ̈gø ki runn pyɑ̈rø wïdɑ́bïkyel kì Yerusɑlem. Meye cwøl ɑ́ Yerucɑ̀ nyɑɑr Dhɑdök. 
2KI.15.34	Yöthɑm ɑ́göög ki gïgdøj kì bøli Jwøng-ɑ Ácwɑ̈ɑ̈j ni wïye Udhiyɑ̀. 
2KI.15.35	De kɑ̈jji mɑ̈ddø nuti dhur en piny, ɑ́bëëd ji nudd ge nyii muujø ki gëdhhì kì kɑ̈jjɑni, kɑ ge nyii rɑ̈bø ki bɑkur. Yöthɑm en ɑ ɑ́ger Dhøg Wɑɑng Wuudø, men-ɑ yïëbbi Kengi Jwøng-ɑ Ácwɑ̈ɑ̈j.
2KI.15.36	Gïg-ɑ kyeelø møg-ɑ ɑ́gwøg yi Yöthɑm bɑ ɑgwed kì yij 
2KI.15.37	Kì yethi cyɑ̈nggɑni ɑ ɑ́ör Redhïn rɑ̈ɑ̈dh Arɑm geki Pekɑiyɑ̀ rɑ̈ɑ̈dh Isrɑil yi Jwøng-ɑ Ácwɑ̈ɑ̈j be nyïɑ̈ggø ki Yeudiyɑ̀. 
2KI.15.38	Akedhi Yöthɑm kun-ɑ di kweyye, kɑ koony buti kweyye kì kɑɑl Debïd, ɑrøøny Akɑɑdh wɑ̈de keje ɑ́ rɑ̈dh.
2KI.16.1	Kì bïryeew runni Pekɑ̀ wɑ̈d Remɑliyɑ̀ kì yij lɑwø, ɑ ɑ́göög Akɑɑdh wɑ̈d Yöthɑm ki rɑ̈ɑ̈dh Yeudiyɑ̀. 
2KI.16.2	Akɑɑdh ɑ́göög ki rɑ̈dh e runne bɑ pyɑ̈r ɑ́ryew, kɑ ojyɑ̈gø kì Yerusɑlem ki runn pyɑ̈rø wïdɑ́bïkyel. Nuti göögø ki gïgdøj kì bøli Jwøng-ɑ Ácwɑ̈ɑ̈j ni kwɑn Debïd, 
2KI.16.3	 de ɑ́ngøy-ɑ bëëdi rɑ̈nhi Isrɑil. Wɑ̈de ɑ́rɑ̈be thyew ɑ́ gëëdhi, e ngøy-ɑ kwööng jurr-ɑ ɑ́cyeed wɑ̈g yi Jwøng-ɑ Ácwɑ̈ɑ̈j, kì bøli tyëng Isrɑil. 
2KI.16.4	Kɑ nyii rɑ̈bø ki gëdhhì, kí bɑkur kì kɑ̈jji mɑ̈ddø, geki wɑ̈thi kïttì kí thɑ̈thi yenh-ɑ tïbbi gen døngø.
2KI.16.6	Kɑ Elɑth døøg-ɑ yï rɑ̈ɑ̈dh Edöm kì bøli kenyɑni, kɑ tyëng Yeudiyɑ̀ møg-ɑ ɑ́bëëd kì yije cyeede wɑ̈g. Kɑ tyëng Edöm pëgg-ɑ yije, o ge nudd ge bëëd ɑ yije dicyɑ̈ngtïn. 
2KI.16.7	Akɑɑdh ɑ́ödi yï Tiglɑth Pileser rɑ̈nhdwøøng Acuur, ki ji møg köbbii kinni, “Yɑ bɑ bɑ̈ngí ceth. Bïí yiel yɑn ki rɑ̈ɑ̈dh Arɑm geki rɑ̈ɑ̈dh Isrɑil; wɑngɑ ɑ́guud yi gen.” 
2KI.16.8	Dhɑb geki ɑ́tegø ɑ́kwɑny yi Akɑɑdh kì Kengø geki gøldwøng, kɑ gï öre rɑ̈nhdwøøng Acuur, gɑ møg kwɑjjii. 
2KI.16.9	Kɑ rɑ̈nhdwøøng Acuur oyïëyø. Aöde Dimɑceg ki liny, kɑ döre cøør piny, kɑ Rɑ̈dh Redhïn nɑ̈g.
2KI.16.10	Kɑ Akɑɑdh kedh-ɑ Dimɑceg be yïddø ki Rɑ̈nhdwøng Tiglɑth Pileser. Kɑ ólïdhø ki këli lɑm kì kɑɑlɑni, ɑöre ngïje Yerusɑlem yï ókwërø Uriyɑ̀, ki kër-ɑ ógerii. 
2KI.16.11	Codhe, kɑ Uriyɑ̀ ogëdø ki këli lɑm me ni menɑni. Kɑ órumø ki gerø e Akɑɑdh nudd e tøøk, ɑ́ger en e pɑ̈r ki ngïny-ɑ ɑ́örii kinni tïp. 
2KI.16.12	Keny-ɑ ɑ́dwöög Rɑ̈dh Akɑɑdh kì Dimɑceg, ɑyuude këli lɑm e rumø ki gerø. 
2KI.16.13	Kɑ ongɑ̈dø ki gënh-ɑ nyi rɑ̈b bëne kì köme, kɑ orɑ̈bø ki byëlø thyew. Kɑ köme kunye ki remi gënhi mër geki møgi oløg. 
2KI.16.14	 Këli lɑm mi Jwøng-ɑ Ácwɑ̈ɑ̈j men-ɑ bɑ dilɑl ɑ́ying-ɑ kɑɑm këli lɑm men-ɑ nyɑ̈n geki Kengø, kɑ nyiig yi Akɑɑdh gø dwøøge’ kuni wɑɑng wuudø kì buti këli lɑm men-ɑ mee. 
2KI.16.15	Codhe, ɑ köbbe Uriyɑ̀ kinni, “Nyi rɑ̈ɑ̈b kì wïj këli lɑmɑ, men-ɑ lɑɑj èn ki gëdhhi mwøl geki byëli böörø, kɑ yï nyi ngɑ̈ɑ̈d kì wïje ki gënh-ɑ nyi rɑ̈b bëne mi rɑ̈dh, kí mø ji, kɑ byël-ɑ muuj yi rɑ̈dh nyi rɑ̈ɑ̈b kì wïje, kɑ wïje nyi kunyí ki møgi oløg geki remi gënhi mër, kɑ nyi kunyí ki remmi gëdhhì bënn. De mïdhí këli lɑm men-ɑ bɑ dilɑl ɑ́ men nyi rɑ̈ɑ̈b yi rɑ̈dh ki gëdhhì kenyi di gïn pyëj yi en kì yï Jwøng-ɑ Ácwɑ̈ɑ̈j.” 
2KI.16.16	Kɑ møg-ɑ ɑ́kwøb yi Rɑ̈dh Akɑɑdh gwøg yi Uriyɑ̀ ceth.
2KI.16.18	Kɑ óthør-ɑ wïje nyi cïb kwøøm rɑ̈dh kì yij Kengø pööge wɑ̈g, kɑ dhøng-ɑ nyi bëën rɑ̈dh Kengø cyëge, kipe kinni o pyëw rɑ̈nhdwøøng Acuur mïne.
2KI.16.19	Gïg-ɑ kyeelø møg-ɑ ɑ́gwøg yi Rɑ̈dh Akɑɑdh bɑ ɑgwed kì yij 
2KI.16.20	 Akedhi Akɑɑdh kun-ɑ di kweyye, kɑ koony rörri gøl rɑ̈ɑ̈dhø kì kɑɑl Debïd, kɑ wɑ̈de Kedhekiyɑ̀ røøny keje ɑ rɑ̈dh.
2KI.17.1	Kì pyɑ̈rø wïdɑ́ryeew runni Akɑɑdh rɑ̈ɑ̈dh Yeudiyɑ̀ kì yij lɑwø, ɑ ɑ́røøny Öciyɑ̀ wɑ̈d Elɑ̀ ɑ́ rɑ̈ɑ̈dh Isrɑil, ɑjyɑ̈ɑ̈ge ki runn ɑ́bïngwen kì Sɑmɑriyɑ̀. 
2KI.17.2	Öciyɑ̀ ɑ́røngi kì bøli Jwøng-ɑ Ácwɑ̈ɑ̈j, de orøge nuti pɑ̈ɑ̈rø ki orøøg rɑ̈nhi Isrɑil møg-ɑ ɑ́jyɑ̈ɑ̈g kì bøle. 
2KI.17.3	Cɑlmɑneser, rɑ̈nhdwøøng Acuur ɑ́nyïɑ̈ggi geki Öciyɑ̀, ɑyömmi Öciyɑ̀ yïe, kɑ gø nyi cude ki gwɑ̈j yethi runn bënn. 
2KI.17.4	De kì yij run megø, Öciyɑ̀ ɑ́ödi yi Sö rɑ̈ɑ̈dh Rïp ki ji kipe kinni o køny, kɑ Öciyɑ̀ ocögø e rɑ̈nhdwøøng Acuur pɑ cude ki gwɑ̈j. Keny-ɑ ɑ́yood møgɑni yi Cɑlmɑneser, ɑleenge Öciyɑ̀ ød mɑg.
2KI.17.5	Amɑɑny Isrɑil yi Cɑlmɑneser, kɑ Sɑmɑriyɑ̀ tyege. Kɑ Sɑmɑriyɑ̀ mɑge kì dɑ̈ɑ̈g runni tyëg menɑni. 
2KI.17.6	Kì bïngween runni Öciyɑ̀ kì yij lɑwø, ɑ ɑ́mɑɑg Sɑmɑriyɑ̀ yi rɑ̈nhdwøøng Acuur, kɑ tyëng Isrɑil kïdhe Acuur gɑ ɑmɑgg. Acïbe kwï gïn kɑɑl Alɑ̀, kɑ møøgø cïbe kömi Nɑm Abör kì myërri Gödhɑn, kɑ møøgø cïbe kɑ̈ddi Mɑdɑy.
2KI.17.7	Sɑmɑriyɑ̀ ɑ́mɑg kì bɑng kɑ ɑ́røngi tyëng Isrɑil kì bøli Jwøng-ɑ Ácwɑ̈ɑ̈j, eni Jwøøg gen Jwøng-ɑ ɑ́kɑ̈ɑ̈l gen wɑ̈g kì cingi rɑ̈ɑ̈dh Rïp, kɑ ge døøg-ɑ be mɑlli jwögg mø pɑth. 
2KI.17.8	Tyëng Isrɑil ɑ́døøg be cyɑ̈dhø kì bɑng kwööng jurr-ɑ ɑ́cyeddi yi Jwøng-ɑ Ácwɑ̈ɑ̈j kì bøli gen, kɑ ge oyïëyø ki gïg-ɑ ɑ́gøggi yi rɑ̈nhi Isrɑil. 
2KI.17.9	Tyëng Isrɑil ɑ́göög ki gïg mø pɑth ki dyër, mø pɑ dwɑddi yi Jwøøg gen, Jwøng-ɑ Ácwɑ̈ɑ̈j. Ge ɑ́gëëd ki kɑ̈jji mɑ̈ddø kì yethi myërri gen bënn, cɑg kì myërr-ɑ thønhø gïti kɑ̈dd-ɑ døngø bënn. 
2KI.17.10	 Tyëng Isrɑil ri gen ɑ́göggi gen ki löjj geki ngïjji Aceerɑ̀ kì wɑ̈thi ótøng, kí thɑ̈thi yenh-ɑ di tïbbì bënn. 
2KI.17.11	Kɑ ge nyii rɑ̈bø ki bɑkur kì kɑ̈jji mɑ̈ddø møgɑni, ni jurr-ɑ ɑ́cyeddi yi Jwøng-ɑ Ácwɑ̈ɑ̈j, kɑ ge ogöögø ki gïgrijjø mɑ ɑ́rënyi gen pyëw Jwøng-ɑ Ácwɑ̈ɑ̈j. 
2KI.17.12	Kwøbbi Jwøng-ɑ Ácwɑ̈ɑ̈j ɑ́pyem yi gen. Kɑ ge kedh-ɑ be mɑlli jwögg-ɑ pɑth møg-ɑ ɑ́kërri gen yi Jwøng-ɑ Ácwɑ̈ɑ̈j, kinni gï ko mɑlli gen.
2KI.17.13	Isrɑil geki Yeudiyɑ̀ ɑ́rum ki kyëddø yi Jwøng-ɑ Ácwɑ̈ɑ̈j, kì ri tyëng-ɑ ɑ́ör yi en geki tyëng tyëngtöng kinni, “Wiyu yëthi orøg, kɑ ciggɑ mïdhi wun, gen ɑ cigg-ɑ ɑ́mëggɑ kweyyi wun, kɑ ge nyi örɑ wun ki bɑ̈nggɑ, jøtöng.” 
2KI.17.14	De ge pɑ lïngø, muddi gen teeg ni kweyyi gen, tyëng-ɑ bɑ̈nyi ki lïngi dhø Jwøøg gen, Jwøng-ɑ Ácwɑ̈ɑ̈j. 
2KI.17.15	Cigge ɑ́bɑny yi gen, köng-ɑ ɑ́könge kweyyi gïn nuti mïdhø yi gen. Kyën-ɑ ɑ́kyëde nuti lïngi gen. Ge ɑ́kedhi be mɑlli ngïjji jwögg-ɑ bong per gen, kɑ ge ogöögø ge bong per gen, kɑ ge óngöyø ki bëëdi jurr-ɑ buti gen, jurr-ɑ ɑ́kyëddi gen yi Jwøng-ɑ Ácwɑ̈ɑ̈j kinni ge ko ngöyi ki bëëdi gïn. 
2KI.17.16	 Ciggi Jwøøg gen, Jwøng-ɑ Ácwɑ̈ɑ̈j ɑ́pyem yi gen, kɑ ri gen thɑ̈dhhi gen ki røjji ngyënyø ɑ́ryew, gɑ møg mɑlli yi gen, kɑ ge ogöögø thyew ki ngïji Aceerɑ̀, jwøng-ɑ dhɑjø, kɑ kyell mɑlli yi gen, kɑ Bɑɑl mɑlli gen. 
2KI.17.17	 Wɑ̈ddi gen geki nyigi gen ɑ́rɑ̈bbi gen jwögg-ɑ pɑth gɑ gëdhhì, kɑ ge kedh-ɑ be rɑng yï ɑ́jwöggì, kɑ ge ogöögø ki gïgrijjø ki mendwøng kì bøli Jwøng-ɑ Ácwɑ̈ɑ̈j. Arënyi pyëw Jwøng-ɑ Ácwɑ̈ɑ̈j ki gen. 
2KI.17.18	Kì bɑng kɑ ɑ́rënyi pyëw Jwøng-ɑ Ácwɑ̈ɑ̈j ki tyëng Isrɑil, ɑcyeede gïn yïnø, ɑdönge ɑ́ gøl Yeudɑ̀ kete.
2KI.17.19	De tyëng gøl Yeudɑ̀ ciggi jwøøg gen, Jwøng-ɑ Ácwɑ̈ɑ̈j nuti mïdhi gen thyew, de ge ɑ́ngøy-ɑ kwöng-ɑ ɑ́kwɑny yi tyëng Isrɑil. 
2KI.17.20	Abɑɑny tyëng Isrɑil yi Jwøng-ɑ Ácwɑ̈ɑ̈j, kɑ gï cɑye, kɑ gï cïbe cinggi tyëngrijjø pïd kɑ ɑ́wɑ̈ɑ̈ny gen kì bøle.
2KI.17.21	Keny-ɑ ɑ́rum Isrɑil ki dɑ̈ngø yi Jwøng-ɑ Ácwɑ̈ɑ̈j geki gøl Debïd, ɑrønye Yeroboɑm wɑ̈d Nebɑt ɑ́ rɑ̈dh, ɑpeej Isrɑil wɑ̈g kì yuu Jwøng-ɑ Ácwɑ̈ɑ̈j yi Yeroboɑm wɑ̈d Nebɑt, kɑ ji göjje gwøg ki orøg me dwøng. 
2KI.17.22	Aløg tyëng Isrɑil bɑng orøøg Yeroboɑm, kɑ ódhɑ̈lø wiyø yi gen. 
2KI.17.23	Pïd kɑ ɑ́nyiig tyëng Isrɑil yi Jwøng-ɑ Ácwɑ̈ɑ̈j kì bøle, ni kɑ ɑ́kwøbe møgɑni cøn ki dhøggi bɑ̈ngge, jøtöng. Codhe, ɑtööng Isrɑil yïnø; ɑ́kïdhi Acuur, kun-ɑ bëëd yi gen dicyɑ̈ngtïn.
2KI.17.24	Akɑ̈ni rɑ̈nhdwøøng Acuur ki ji kì Bɑbïl, kí Cuth, kí Abɑ̀, kí Amɑth, kí Sepɑrbɑim, kɑ gï cïbe Sɑmɑriyɑ̀, kɑ̈jji tyëng Isrɑil. Akwɑny gen Sɑmɑriyɑ̀, geki myërre. 
2KI.17.25	Kì yij cɑ̈gi gen ki bëëdø, ge ɑ́bëëd Jwøng-ɑ Ácwɑ̈ɑ̈j pɑ nyi mɑlli yi gen. Codhe kɑ kelli gen ödi yi Jwøng-ɑ Ácwɑ̈ɑ̈j ki ngurrì, kɑ kwï gen nɑ̈g yi ngurrɑni. 
2KI.17.26	Aödi yï rɑ̈nhdwøøng Acuur kinni, “Tyëng-ɑ ɑ́cïb yi yïn myërri Sɑmɑriyɑ̀ ciggi jwøøg pönhɑni kwïj yi gen, bene ɑ bɑnge öde gïn ki ngurrì mø nɑ̈g gen.” 
2KI.17.27	Codhe, ɑkööb rɑ̈nhdwøøng Acuur kinni, “Öd wun ki ókwërø ɑ́kyel kì kelli ókwër møg-ɑ ɑ́kɑ̈ɑ̈l kì kunɑni gɑ ɑmɑgg, o døøge be bëëdø kì kunɑni, o tyëngɑni pwönye ki ciggi jwøøg pönhɑni.” 
2KI.17.28	Abëën ókwërø ɑ́kyel mɑ ɑ́kɑ̈ɑ̈l kì Sɑmɑriyɑ̀ be bëëdø kì Betiil, ɑpwönye tyëngɑni ki yuu-ɑ nyi mɑlli Jwøng-ɑ Ácwɑ̈ɑ̈j.
2KI.17.29	De tyëng-ɑ bëëdø ki Sɑmɑriyɑ̀ ɑ́bëëd ge nudd ge ogöögø ki jwöggi cwɑggi gen. Kɑ gï cïb gen yethi kengg-ɑ ɑ́ger yi tyëng Isrɑil. Tyëng kɑɑl nyi gögg-ɑ ri gen ki jwøøg gen kì kɑɑl-ɑ bëëd gen. 
2KI.17.30	Tyëng Bɑbïl ɑ́gwøg-ɑ ngïji Suköth Benöth, tyëng Cuth ɑ́gwøg-ɑ ngïji Nergɑl geki Acïmɑ̀, jwöggi tyëng Amɑth. 
2KI.17.31	Tyëng Abɑ̀ ɑ́gwøg-ɑ ngïjji Nibɑdh geki Tɑrtɑk, tyëng Sepɑrbɑim nyigi gen nyi rɑ̈bbi ge’ jwöggi gen, Adrɑmelek geki Anɑmelek gɑ gëdhhì. 
2KI.17.32	Jiɑni Jwøng-ɑ Ácwɑ̈ɑ̈j ɑ́bëëd gø nyii mɑllø yi gen thyew, kɑ ge ókɑ̈bbø ki ji kì kelli gen mø bëëdø gɑ ókwër møg nyi muuj gëdhhì kì kɑ̈jji mɑ̈ddø. 
2KI.17.33	Jwøng-ɑ Ácwɑ̈ɑ̈j ɑ́bëëd e nyii mɑllø yi gen, de jwöggi gen di mɑllø yi gen thyew, ni kwööng pönh-ɑ ɑ́kɑ̈ɑ̈l yi gen.
2KI.17.35	 Jwøng-ɑ Ácwɑ̈ɑ̈j ɑ́nywɑ̈ɑ̈g ki kwøb geki tyëng-ɑ Isrɑil, kɑ ge köbbe kinni, “Wu ko kwɑ̈jji ki jwögg mø pɑth, ri wun ko nyi bøødh wun piny kì bøli gen, ge ko göggi wun wɑlɑ̀ ge ko nyi nëngi wun ki gëdhhì. 
2KI.17.36	 De ngɑ̈dhu yɑn, yɑ Jwøng-ɑ Ácwɑ̈ɑ̈j, ɑ ɑ́kɑ̈ɑ̈l wun wɑ̈g kì Rïp ki tengi dwøng, nyi bøødh wun ri wun piny kì bølɑ, kɑ yɑ nyi nëngi wun ki gëdhhì. 
2KI.17.37	Kɑ ciggɑ geki kwöngɑ møg-ɑ ɑ́gwëdɑ wun mïdhi wun yethi cyɑ̈ng bënn. Wu ko nyi ngɑ̈dh jwögg-ɑ pɑth. 
2KI.17.38	Kɑ wɑ̈thi wun ko wïl ki møg-ɑ ɑ́nywɑg yi wɑ. 
2KI.17.39	Nyi lïngu kwøbbɑ, yɑ Jwøøg wun, Jwøng-ɑ Ácwɑ̈ɑ̈j, o wu óyiel yi yɑn kì cinggi tyëngmɑ̈ɑ̈nø.” 
2KI.17.40	De tyëngɑni nuti lïngø, ge nudd ge mïdh-ɑ kwööng pönh-ɑ ɑ́kɑ̈ɑ̈l yi gen.
2KI.17.41	Tyëngɑni ɑ́bëëd Jwøng-ɑ Ácwɑ̈ɑ̈j nyii mɑllø yi gen, de ge kedh ge mɑll-ɑ ngïjji jwöggi gen thyew, o gïn ni menɑni nudd e ogwøgø yi kwɑrri gen pïd dicyɑ̈ngtïn.
2KI.18.1	Kì dɑ̈ɑ̈g runni Öciyɑ̀ wɑ̈d Elɑ̀, rɑ̈ɑ̈dh Isrɑil kì yij lɑwø, ɑ ɑ́göög Kedhekiyɑ̀ wɑ̈d Akɑɑdh ki rɑ̈ɑ̈dh Yeudiyɑ̀. 
2KI.18.2	Ágöög ki rɑ̈dh e runne bɑ pyɑ̈r ɑ́ryew wïdɑ́bïj, kɑ ojyɑ̈gø kì Yerusɑlem ki runn pyɑ̈r ɑ́ryew wïdɑ́bïngwen. Meye cwøl ɑ́ Abì nyɑɑr Dhekɑriyɑ̀. 
2KI.18.3	Ágöög ki dyër kì bøli Jwøng-ɑ Ácwɑ̈ɑ̈j ni kwɑn Debïd. 
2KI.18.4	 Kɑ̈jji mɑ̈ddø ɑ́cøøre piny, kɑ yïkk cøøre piny, kɑ ngïjji Aceerɑ̀ ngøle piny. Ngïji thwöl men-ɑ ɑ́køny yi Mosɑ̀ ki dilɑl ɑ́tørre thyew, thwölɑni ɑ́bëëd e cwøl ɑ́ Nekuctɑn. Thwölɑni ɑ́bëëd e nudd e omɑllø yi tyëng Isrɑil, kɑ nyi rɑ̈bbi gen ki bɑkur. 
2KI.18.5	Kedhekiyɑ̀ ɑ́gɑ̈nn-ɑ Jwøøg Isrɑil, Jwøng-ɑ Ácwɑ̈ɑ̈j. Yeudiyɑ̀ nuti pɑ̈nyi yïddø ki rɑ̈dh me ni en, o pɑth ki men-ɑ óyïddi këti ki rɑ̈nh ni en. 
2KI.18.6	Ábëëd e wør-ɑ Jwøng-ɑ Ácwɑ̈ɑ̈j, o dhø Jwøng-ɑ Ácwɑ̈ɑ̈j nuti pɑ̈nyø en ki pyemø. Cigg-ɑ ɑ́muuj yi Mosɑ̀ ɑ́mïdhe bënn. 
2KI.18.7	Akønyii yi Jwøng-ɑ Ácwɑ̈ɑ̈j, kɑ gïg-ɑ gwøg yi en nyi pɑ̈dh-ɑ kɑ̈jji gen bënn. Ángɑ̈nyi wɑ̈ye kɑ óbɑ̈nyø ki lïngi kwøbbi rɑ̈nhdwøøng Acuur. 
2KI.18.8	Tyëng Pelistiyɑ̀ ɑ́tyɑme kɑ myërri gen yɑge, cɑg kì pɑn-ɑ thinh gïti kɑɑl-ɑ dwøng, reb ki Gɑdhɑ̀ geki myërre bënn.
2KI.18.9	Kì ngween runni Kedhekiyɑ̀ kì yij lɑwø, ɑ bɑ bïryeew runni Rɑ̈dh Öciyɑ̀ rɑ̈ɑ̈dh Isrɑil kì yij lɑwø, ɑ ɑ́bëën Cɑlmɑneser rɑ̈nhdwøøng Acuur Isrɑil ki liny, kɑ Sɑmɑriyɑ̀ tyege. 
2KI.18.10	Kɑ Sɑmɑriyɑ̀ ópɑ̈ɑ̈dhø kì dɑ̈ɑ̈g runni tyëngɑni, e Rɑ̈dh Kedhekiyɑ̀ yïe dɑ runn ɑ́bïkyel kì yij lɑwø, o bɑ bïngween runni Öciyɑ̀ kì yij lɑwø. 
2KI.18.11	Tyëng Isrɑil ɑ́kɑ̈l gɑ ɑmɑgg yi rɑ̈nhdwøøng Acuur, kɑ kwï gïn cïbe Alɑ̀, kɑ kwï gïn cïbe kömi Nɑm Abör kì myërri Gödhɑn, kɑ kwï gïn cïbe Mɑdɑy.
2KI.18.12	Sɑmɑriyɑ̀ ɑ́pɑ̈ɑ̈dh, mɑ́ tyëng Isrɑil Jwøøg gen, Jwøng-ɑ Ácwɑ̈ɑ̈j nuti wørø yi gen, kɑ lwöbø men-ɑ ɑ́ying kɑɑm gen ki Jwøng-ɑ Ácwɑ̈ɑ̈j pɑ̈d yi gen, kɑ cigg-ɑ ɑ́muuj yi Mosɑ̀ bënn pyem gen, eni Mosɑ̀ bɑ̈ng Jwøng-ɑ Ácwɑ̈ɑ̈j. Ge ɑ́dhɑ̈li lïngø, o ge ɑ́bɑ̈nyi gwøgi møg-ɑ ɑ́cïgi gen.
2KI.18.13	Senɑkerib, rɑ̈nhdwøøng Acuur ɑ́pɑ̈ɑ̈r kömi kɑ̈ddi dörri Yeudiyɑ̀, kɑ gï mɑge kì pyɑ̈rø wïdɑ́bïngween runni Rɑ̈dh Kedhekiyɑ̀ kì yij lɑwø. 
2KI.18.14	Kɑ Kedhekiyɑ̀ rɑ̈ɑ̈dh Yeudiyɑ̀ öd-ɑ yï rɑ̈nhdwøøng Acuur ki wöödø kinni, “Yɑ ɑ́bɑ̈jji, døøg kɑ yɑ wiy. Yï ómëggɑ gïn-ɑ cwøl yi yïn kì yïɑ.” Kɑ Kedhekiyɑ̀ köbbi yi rɑ̈nhdwøøng Acuur kinni cude ki ngyëny ɑ́tegg gɑ kïllì ɑ́lïp pyɑ̈rø, kí kïllì ɑ́lïp mø dhɑb. 
2KI.18.15	Kɑ ɑ́teng-ɑ Kengi Jwøng-ɑ Ácwɑ̈ɑ̈j bëne geki men-ɑ kɑ̈nni gøldwøng kwɑny yi Kedhekiyɑ̀ kɑ gø muuje. 
2KI.18.16	Dhɑm-ɑ ódhyɑɑw Kengø ɑ́yööde wɑ̈g thyew, geki dhɑb men-ɑ ɑ́mwøøn dëddi dhø Kengø yi en kiree, kɑ gï öre Senɑkerib bënn. 
2KI.18.17	Rɑ̈nhdwøøng Acuur ɑ́öd kì Lɑkic ki yɑy me dwøng me bï Yerusɑlem be nyɑɑg ki Kedhekiyɑ̀, linyɑni ɑ́pyejj-ɑ yi pëjj-ɑ døngø ɑ́dɑ̈g. Kɑ ge pëgg-ɑ yuu-ɑ nyi löög ki ógudh, kì kömi wøl-ɑ kɑ̈ni kɑɑl ki pï. 
2KI.18.18	Kɑ rɑ̈dh cwøl yi gen, ɑöri gen Eliɑkim wɑ̈d Kilkiyɑ̀, jɑngi gøldwøng, geki Cebnɑ̀, jɑlgwed, kí 'mïdhi wɑ̈j, Yöɑ̀ wɑ̈d Asɑp. 
2KI.18.19	Kɑ pëny-ɑ mɑl kì kelli pëjji liny Acuur okööbø kinni, “Köbbu Kedhekiyɑ̀ kinni, ‘Rɑ̈nhdwøøng Acuur okööbø i yï gɑ̈nn-ɑ ngø? 
2KI.18.20	Yï orumø kinni kwøbbi dhøg ócuggø pɑ̈ɑ̈rø ki nyɑɑg, kɑ gïn gwøg ki tegø lwɑ̈ng yi kwøb yøw? Yï orumø ce yïn ɑ́ men, ɑ pyeem kwøbbi Acuur? 
2KI.18.21	Yï orumø ce yï ókøny yi Rïp? De menɑni ko ni kwɑnyi okewi obej ɑ́ kemø. Ke kwömmí ki en, ree møde’ mødø kɑ cingí rodhe. Bene kenyi bëëd rɑ̈ɑ̈dh Rïp, ke cöllii kunyø yi ngɑn gɑ̈nnii.”
2KI.18.22	Kɑ pënyi liny Acuur cig-ɑ kwøb kinni, “Wɑlɑ̀ wu dwɑdd-ɑ köbbi yɑn kinni wu gɑ̈nn-ɑ Jwøøg wun, Jwøng-ɑ Ácwɑ̈ɑ̈j? Pɑth ki Kenge geki këlli lɑm møge ɑ ɑ́cøør piny yi Kedhekiyɑ̀ keny-ɑ ɑ́köbbe tyëng Yeudiyɑ̀ kí Yerusɑlem kinni nyi kwɑ̈jji wun kì wïj këli lɑm men kete kì Yerusɑlem? 
2KI.18.23	Nywɑ̈ɑ̈g wɑ ki kwøb ki nyingi rɑ̈nhdwøng, yï ónëngɑ ki kyënyì ɑ́lïp ɑ́ryew men-ɑ óyïddí ki ji møg kɑdhi kömi gen! 
2KI.18.24	Wu pɑ kyëëw ki ngɑn-ɑ thinh kì kelli pëjji liny Acuur, o yï yöd yï ngɑ̈dh-ɑ Rïp kinni yï óöde ki yɑ̈thi liny geki jøkyënyì! 
2KI.18.25	Wu orumø kinni yɑ nuti køny-ɑ yi Jwøng-ɑ Ácwɑ̈ɑ̈j keny-ɑ ɑ́pɑ̈ɑ̈rɑ kömi myërri wun kɑ ge rënyɑ? Jwøng-ɑ Ácwɑ̈ɑ̈j kiree ɑ ɑ́köbbi yɑn i pɑ̈ɑ̈rɑ kömi gen kɑ ge rënyɑ.”
2KI.18.26	Codhe, ɑköbbi pënyi linyɑni yi Eliɑkim, geki Cebnɑ̀ kí Yöɑ̀ kinni, “Kööb ki dhøg Arɑm wuö, yï ko 'kööb dhøg Ibru, mɑ́ dhøg Arɑm olïngø yi wøn, o tyëng-ɑ kömi dörø olïngø ki dhøngɑni thyew.”
2KI.18.27	Alögge kinni, “Wu orumø kinni yɑ ɑ́ör-ɑ yï wun yi rɑ̈nhdwøng, o bɑ wuki rɑ̈dh keti wun ɑ köbbi møgɑni bënn? Pɑth, yɑ kööbø thyew kɑ teen-ɑ kömi dörø ɑnɑn, mɑ́ cyedhhi gen bɑ møg cɑm yi gen, kɑ lɑ́ji gen mɑdh gen kyeel ki wun.”
2KI.18.28	Codhe, kɑ pënyi linyɑni dhwödh-ɑ mɑl kɑ óryeerø ki dhøg Ibru kinni, “Lïng wun ki møg-ɑ köbbi wun yi rɑ̈nhdwøøng Acuur! 
2KI.18.29	Kyëdd-ɑ wun kinni ri wun ko wëggu wënyø yi Kedhekiyɑ̀, mɑ́ wu pɑ lwɑ̈ng yi en ki yielø kì cinge. 
2KI.18.30	Kɑ wu ko yïëy ki köbbø yi Kedhekiyɑ̀ kinni ngɑ̈dhu Jwøng-ɑ Ácwɑ̈ɑ̈j, kí kinni wɑ óyiel yi Jwøng-ɑ Ácwɑ̈ɑ̈j kì cingi rɑ̈nhdwøøng Acuur. 
2KI.18.31	Kwøbbi Kedhekiyɑ̀ ko lïngi wun. Rɑ̈nhdwøøng Acuur okööbø i bï wun wɑ̈g kì kɑɑl, ko wu yömmi wun. Wu ówiy yi en, o wu cyɑ̈ɑ̈m wun ki nywøli oløøg wun geki nywøli yenhi bɑ̈ggi wun, o wu mɑ̈ɑ̈dh wun ki pï kì yethi yïïthi wun, 
2KI.18.32	gïti keny-ɑ ócïb wun pödhø me ni pödhi wun yi rɑ̈nhdwøng, kun di oløg me göög ki møgø, kí byel mø cɑm, bɑ piny me pɑ̈ng yi oløg, kí dhetun, kí møøw kïc. Lïngu kwøbbe o wu bødh wun, ri wun ko wëggu wënyø yi Kedhekiyɑ̀ kinni wu óyiel yi Jwøng-ɑ Ácwɑ̈ɑ̈j. 
2KI.18.33	Dɑ pödhø mɑ ɑ́pɑ̈nyi ki yielø yi jwögge kì cingi rɑ̈nhdwøøng Acuur? 
2KI.18.34	Jwöggi Amɑth geki Arpɑd ying-ɑ keny ɑnɑn? Jwöggi Sepɑrbɑim, Ënɑ̀ geki Ibɑ̀ ge ying-ɑ keny? Sɑmɑriyɑ̀ ɑ́di yielø yi gen kì cingi rɑ̈nhdwøng? 
2KI.18.35	Á men kì kelli jwöggi pödhhɑni, ɑ ɑ́yiel pödhe kì cingi rɑ̈nhdwøøng wøn, ɑ rum wun kinni Yerusɑlem óyiel yi Jwøng-ɑ Ácwɑ̈ɑ̈j?”
2KI.18.36	Teedø ɑ́cög ge okudø, bong ngɑn mɑ ɑ́løøg kwøbbe, mɑ́ ji rumø ki kyëddø yi rɑ̈dh kinni ko di ngɑn löggi. 
2KI.18.37	Kɑ Eliɑkim, kí Cebɑ̀ geki Yöɑ̀ ógudhi gen pyëëd gen, codhe ɑkedh gen, kɑ møg-ɑ ɑ́kwøb yi pënyi liny Acuur löbbi rɑ̈dh yi gen.
2KI.19.1	Keny-ɑ ɑ́lïngi møgɑni yi Rɑ̈dh Kedhekiyɑ̀, ɑkɑge ógødhe yi rɑ̈ji pyëwe, kɑ orugø ki ocwɑ̈lø, ɑkedhe yij Kengi Jwøng-ɑ Ácwɑ̈ɑ̈j. 
2KI.19.2	Aöre Eliɑkim jɑngi gøldwøng geki Cebɑ̀ jɑlgwed, kí ókwërr-ɑ døngø yï Icɑyɑ̀ wɑ̈d Amodh, jɑltöng ge rug-ɑ ocwɑ̈llì thyew. 
2KI.19.3	Aköbbi ge gøn i rɑ̈dh okööbø kinni, “Cyɑ̈ɑ̈ng bɑ cyɑ̈ɑ̈ng orɑng, wɑ ceg kɑ cɑyø, o wɑ yɑ̈rø, wɑ nɑ ngɑn kømi pɑ̈dhi piny, de nyøødh, cøli dhɑnhø pɑ cuggi yïe. 
2KI.19.4	Rɑ̈nhdwøøng Acuur pëny-ɑ dwøng mi linye ɑ́öre be gwɑddi Jwøng-ɑ Ácwɑ̈ɑ̈j, Jwøng-ɑ Nëënø, wiy yɑ̈ddɑni lïngi yi Jwøng-ɑ Ácwɑ̈ɑ̈j, codhe o tyëng-ɑ yɑ̈dø cɑye. Kwɑjjí Jwøk kipe tyëng-ɑ döngø møg-ɑ nud.”
2KI.19.5	Keny-ɑ ɑ́wɑ̈dhi bɑ̈nggi Rɑ̈dh Kedhekiyɑ̀ yï Icɑyɑ̀, 
2KI.19.6	ɑköbbe gïn kinni, “Köbbu wïi wun kinni, Jwøng-ɑ Ácwɑ̈ɑ̈j okööbø kinni, ‘Yï ko böggi yi rɑ̈nhdwøøng Acuur kí møg-ɑ kømme kinni yï pɑ yiel yi yɑn. 
2KI.19.7	Óödɑ ki wëy me wëggii lïngi kwøbbi pyed, o døøge pödhi gen, o óköllɑ nɑ̈gø kì kunɑni.’ ”
2KI.19.8	Alïng pënyi liny Acuur kinni i rɑ̈nhdwøøng gen dhwödhø kì Lɑkic, o ceg-ɑ nyïɑ̈ggø ki kɑɑl Libnɑ̀, kɑɑl-ɑ cyɑ̈gi ki Lɑkic. Codhe, ɑdhwödhe e døøg-ɑ be pyëji rɑ̈nhɑni. 
2KI.19.9	Keny-ɑ ɑ́lïng rɑ̈nhdwøøng Acuur kinni Terɑ̈kɑ̀ rɑ̈ɑ̈dh Kuc bï-ɑ be nyɑɑg ki en, ɑöde Rɑ̈dh Kedhekiyɑ̀ ki ji këti kinni, 
2KI.19.10	“Jwøng-ɑ gɑ̈nni yi yïn yï ɑ́köbbe kinni Yerusɑlem koo cïbe cingɑ, de rií ko wëggí wënyø yi møgɑni. 
2KI.19.11	Gïg-ɑ ɑ́göggi pödhh-ɑ kyeelø yi rɑ̈nhdwøøng Acuur ɑ́lïngi yi yïn, kí kɑ ɑ́rënye gïn ki rënyi dwøng, dɑ́ yïn ɑ óbodh? 
2KI.19.12	Kɑ̈ddi Gödhɑn, kí Arɑn, kí Redhep ɑ́rënyi yi kweyyɑ, kɑ tyëng Bet Eden møg-ɑ ying Telɑsɑr nɑ̈g gen. Ge ɑ́di yielø yi jwöggi gen? 
2KI.19.13	Ágøne rɑ̈nhi kɑ̈ddi Amɑth, kí Arpɑd, kí Sepɑrbɑim, kí Ënɑ̀, kí Ibɑ̀?”
2KI.19.14	Akwɑɑny wɑ̈nyɑni yi Rɑ̈dh Kedhekiyɑ̀ kì yï tyëng-ɑ ɑ́kɑ̈ɑ̈lii, kɑ gø rɑnge. Akedhe yij Kengi Jwøng-ɑ Ácwɑ̈ɑ̈j, ɑcïbe wɑ̈nyɑni bøli Jwøng-ɑ Ácwɑ̈ɑ̈j. 
2KI.19.15	 Akwɑ̈jji Kedhekiyɑ̀ kì bøli Jwøng-ɑ Ácwɑ̈ɑ̈j kinni, “Yïn ɑ Jwøøg Isrɑil, Jwøng-ɑ Ácwɑ̈ɑ̈j, ɑ kwömø kì kɑɑm kerobb. Bene yï ketí ɑ bɑ Jwøk, yïn ɑ jɑɑg piny bëne. Yïn ɑ ɑ́cwɑ̈j mɑl kí piny. 
2KI.19.16	Kyën pɑ̈ddí, Yïn ɑ Jwøng-ɑ Ácwɑ̈ɑ̈j, kɑ yï lïng. Kɑ nyingí yieeb, Yïn ɑ Jwøng-ɑ Ácwɑ̈ɑ̈j, o yï nëën. Kɑ kwøbbi Senɑkerib møg-ɑ gwɑdde yïn, yï Jwøng-ɑ Nëënø lïngí. 
2KI.19.17	Kidyër, Yïn ɑ Jwøng-ɑ Ácwɑ̈ɑ̈j, rɑ̈nhdwøøng Acuur jurrì mø gïïr ɑ́rënye, geki pödhhi gen. 
2KI.19.18	Kɑ jwöggi gïn rɑ̈be, mɑ́ ge pɑth ki jwögg, de bɑ ngïjjì møg-ɑ ógwøgø ki yenh geki kïttì yøw, ge ɑ́gwøg-ɑ yi dhɑnhø ki cingge. 
2KI.19.19	Anɑn Yïn ɑ Jwøøg wøn, Jwøng-ɑ Ácwɑ̈ɑ̈j, yiel wøn kì cinggi tyëng Acuur, o yod yi kömi piny bëne kinni Yï Jwøng-ɑ Ácwɑ̈ɑ̈j, bene yï ketí ɑ bɑ Jwøk.”
2KI.19.20	Codhe, ɑödi Icɑyɑ̀ wɑ̈d Amodh yï Rɑ̈dh Kedhekiyɑ̀, ki wöödø e løøg-ɑ kwɑ̈jji rɑ̈dh, kinni 
2KI.19.21	Jwøng-ɑ Ácwɑ̈ɑ̈j ɑ́kööb kinni, “Yï ceg kɑ gɑggø yi kɑɑldwøng Yerusɑlem, Senɑkerib, o yï ceg kɑ dhɑ̈ɑ̈lø yi en. 
2KI.19.22	Á men ɑ ɑ́gɑggi yi yïn, kɑ yɑnyyí? Yɑ Jwøøg Isrɑil, ɑ bɑ Kwërø, yɑ nuti wøør yïn! 
2KI.19.23	Kɑ yï tir-ɑ önø ki ji møg kööbø kinni, i yï kedhø ki yɑ̈thi linyí møg-ɑ gïïr, kɑ yï wɑ̈dh-ɑ wɑ̈thi kïtti Lubnɑn, kïtt-ɑ bɑ̈rrø. Kɑ köörí pwööd ce yenh-ɑ bɑ̈rrø, sɑndɑl geki ɑmedh ngøl yïn piny, kɑ yij thïmɑni tyëëg bëne; 
2KI.19.24	yï pwöd-ɑ köörí ce yï kunyø ki yïïth, kɑ yï omɑ̈dhø ki pïi pìny mø pɑth, kɑ pïi Kiir othwøwø yi tyelli yɑyí.
2KI.19.25	“Yï nuti lïngø cøn, kinni yɑn ɑ ɑ́pyël møgɑni kɑ̈ge dööng? O møgɑni ɑ́gwøgɑ ɑnɑn cyee. Kɑ yï thödhɑ ki tegø men gwøøg kɑ̈dd-ɑ døngø gɑ thur. 
2KI.19.26	Tyëng kɑ̈ddɑni ɑ́bëëd yï gen bong tegø, ge ceg-ɑ böggø o ge yɑ̈rø. Ge ɑ́bëëd ge nɑ lum me twïyø kì wïj óthɑɑng ød, o keny-ɑ ɑ́köddi kömi gen yi yømi wɑɑng cyɑ̈ɑ̈ng mwøl, yøm-ɑ lyëdh kɑ ceg-ɑ thwøwø e nuti døngø.
2KI.19.27	“De bëëdí ngɑ̈nyi yi yɑn, kí gïn-ɑ gwøg yi yïn, kí keny-ɑ kedhi yi yïn. O linyí ki yɑn ngɑ̈nyɑ. 
2KI.19.28	Kwøbbi linyí ki yɑn, ɑ́muuj yɑn, kɑ kwøbbi tɑ̈dí wɑ̈nh-ɑ yïɑ. Abɑdhɑ ngöönɑ’ órømí, kɑ ɑcebɑ gøødɑ dhøgí, o yï dwøøgɑ ki yuu-ɑ ɑ́bëën yi yïn.”
2KI.19.29	Aköbbi Rɑ̈dh Akɑdhiyɑ̀ yi Icɑyɑ̀ kinni, “Men bene ngïji gïn-ɑ ócwöb kipere. Run men kí men-ɑ óbï, wu ócɑm-ɑ jɑmm-ɑ nyi twïy keti gen, de runn-ɑ óbï kì bɑng gen, wu ókɑ̈gø ki gemè, kɑ kɑj yi wun, o wu ópïdhø ki oløg kɑ nywøle cɑm yi wun. 
2KI.19.30	Tyëng-ɑ óbodh kì gøl Yeudɑ̀, ge ónyog ni yɑnh byerre niyeeng piny, o ree dɑ nywøl. 
2KI.19.31	Ódi ji kì Yerusɑlem, kí Kïti Dhɑyøn, møgɑni ópɑ̈dhi kɑ̈jji gen, mɑ́ e dwɑdd-ɑ yi Jwøng-ɑ Ácwɑ̈ɑ̈j.
2KI.19.32	“Møg-ɑ ɑ́kwøb yi Jwøng-ɑ Ácwɑ̈ɑ̈j ek: ‘Rɑ̈nhdwøøng Acuur, pɑ pɑ̈nyi bëën kɑɑl, wɑlɑ̀ pɑ göjji yije ki weth, koo kɑ̈ni ki jølinye mø kɑ̈ddi ki ködd, wɑlɑ̀ kɑɑlɑni koo gëdde ki kɑ̈jji tyege gøn. 
2KI.19.33	Ódøøg ki yuu-ɑ ɑ́kɑ̈ɑ̈le, e pɑ kedhi kɑɑlɑni. 
2KI.19.34	Kɑɑlɑni ócwɑg yi yɑn kipe nyingɑ geki nyingi bɑ̈ngɑ Debïd.’ ”
2KI.19.35	Kɑ wëywöni Jwøng-ɑ Ácwɑ̈ɑ̈j kedh-ɑ kɑɑl jøliny Acuur, ɑnɑ̈gge ki ɑ́lïp miyø kí pyɑ̈r ɑ́bïdɑ̈g wïdɑ́bïj kì kelli gen. Keny-ɑ ɑ́cyëëw gen kì mwøl, ji buud-ɑ piny ge thøø. 
2KI.19.36	Codhe, ɑdøg Senɑkerib rɑ̈nhdwøøng Acuur, kɑ kedh-ɑ Ninɑwɑ̀. 
2KI.19.37	Kɑ Senɑkerib nɑ̈g yi wɑ̈dde ɑ́ryew, Adrɑmelek geki Cɑredher ki pil, cyɑ̈ng megø e mɑll-ɑ Nisrök jwøge kì yij kenge. Kɑ ge pɑ̈ɑ̈r-ɑ piny Arɑrɑt. Arøøny Esɑrɑdön wɑ̈de keje ɑ́ rɑ̈nhdwøng.
2KI.20.1	Kɑ Rɑ̈dh Kedhekiyɑ̀ dële orɑ̈mø ki menrɑj, e nënni ɑ́ thøø ɑ bï köme, kì yethi cyɑ̈nggɑni. Kɑ jɑltöng Icɑyɑ̀ wɑ̈d Amodh kedh-ɑ yïe, ɑköbbe gøn kinni, “Jwøng-ɑ Ácwɑ̈ɑ̈j okööbø i ceg gølí, mɑ́ yï ceg-ɑ thøø, yï pɑ bødh.”
2KI.20.2	Kɑ Kedhekiyɑ̀ wïje løge ri dörø, ɑkwɑjje Jwøng-ɑ Ácwɑ̈ɑ̈j kinni, 
2KI.20.3	“Ngɑ̈nyi yi yïn, Yïn ɑ Jwøng-ɑ Ácwɑ̈ɑ̈j, kinni yɑ ɑ́bëëd ceth yɑ wør-ɑ yïn, o yɑ gɑ̈nn-ɑ yïn, o kwøbbí mïdhɑ’ mïdhø kì pyëwɑ, dhøgí nuti pyeem yɑn kinni tek, o yɑ nyi gwøg-ɑ gïn-ɑ dwɑddi yi yïn.” Kɑ óywöngø ki rɑ̈ɑ̈m pyëwe.
2KI.20.4	Icɑyɑ̀ ɑ́dhwödh kì buti rɑ̈dh, de cem e bɑ̈ɑ̈n-ɑ ódɑ̈ri gøldwøng, ɑköbbii yi Jwøng-ɑ Ácwɑ̈ɑ̈j 
2KI.20.5	kinni, i døøge yï Kedhekiyɑ̀, jɑngi jii Jwøng-ɑ Ácwɑ̈ɑ̈j, kɑ gø köbbe kinni, “Kwɑ̈jjí ɑ́lïngɑ, o pïi nyingí ɑ́lidh yi yɑn, yɑ Jwøng-ɑ Ácwɑ̈ɑ̈j, Jwøøg Debïd kweyí. Yï óyiel yi yɑn ki rɑ̈ɑ̈m dëlí. Yï ókedhi Kengø kì bɑng cyɑ̈ng ɑ́dɑ̈g. 
2KI.20.6	Yï óbëëdø ki runn pyɑ̈rø wïdɑ́bïj. Yï óyiel yi yɑn, wuki kɑɑl men kì cingi rɑ̈nhdwøøng Acuur. Kɑɑl men ókor yi yɑn kipe wøri nyingɑ geki per Debïd bɑ̈ngɑ, kí møg-ɑ ɑ́köbbɑ en.”
2KI.20.7	Kɑ tyëng-ɑ tuur rɑ̈dh köbbi yi Icɑyɑ̀ kinni, kɑ̈bbi gen ki ópuun nywøli ólɑm kɑ gø nyøng gen kɑ̈jj-ɑ twɑgø, o ge nøgi gen. 
2KI.20.8	Apëjji Rɑ̈dh Kedhekiyɑ̀ kinni, “Á ngø ɑ muuj ɑ́ ngïji men-ɑ nyodh kinni yɑ óyiel yi Jwøng-ɑ Ácwɑ̈ɑ̈j ceth ki rɑ̈ɑ̈m dëlɑ, kɑ yɑ kedh-ɑ Kengø kì dɑ̈ɑ̈g cyɑ̈ng?”
2KI.20.9	Alöggi Icɑyɑ̀ kinni, “Yï ónyudhi yi Jwøng-ɑ Ácwɑ̈ɑ̈j ki ngïji me nyodh kinni dhøge ómïdhe. Yï dwɑdd-ɑ kinni tïbø men døøge cyɑ̈n, wɑlɑ̀ kedhe mɑl ki pɑ̈ltyel pyɑ̈rø?”
2KI.20.10	Alöggi Kedhekiyɑ̀ kinni, “Cøøri tïbø mɑl ki pɑ̈ltyel pyɑ̈rø yööd! Wiy døøge cyɑ̈n ki pɑ̈ltyel pyɑ̈rø.”
2KI.20.11	Akwɑjji Jwøng-ɑ Ácwɑ̈ɑ̈j yi Icɑyɑ̀, kɑ tïbø dwøøg cyɑ̈n yi Jwøng-ɑ Ácwɑ̈ɑ̈j ki pɑ̈ltyel pyɑ̈rø, kì kömi yïdhi men-ɑ ɑ́ger yi Rɑ̈dh Akɑɑdh ɑ́ men nyi røm cyɑ̈dhi cɑ̈ng.
2KI.20.12	Wɑɑngɑni ɑ ɑ́öni rɑ̈ɑ̈dh Bɑbïlöniyɑ̀, Merodɑk Bɑlɑdɑn, wɑ̈d Bɑlɑdɑn ki jøg këëm Kedhekiyɑ̀ ki rɑ̈ɑ̈m dële, ge ókɑ̈ddø ki wɑ̈nyø geki gïn muujii. 
2KI.20.13	Kɑ Kedhekiyɑ̀ jøgɑni cwøøle gøle, kɑ gï nyudhe kɑ̈re bëne; gï ɑ́nyudhe ngyënyyi dhɑb kí ɑ́tegø, kí yenh geki mɑ̈th-ɑ yømi gen med bënn, kí jɑmmi liny bënn. Bong gïjø mɑ ɑ́döng gø nuti nyudh en gïn kì kɑ̈jj-ɑ mïdhi jɑmme bënn, kí gøldwøng, geki yij pödhe bëne. 
2KI.20.14	Codhe, ɑkedhi Icɑyɑ̀ jɑltöng yï Rɑ̈dh Kedhekiyɑ̀ kɑ gø pyëje kinni, “Jøgɑni ɑ́kɑ̈ɑ̈l-ɑ keny, o bɑ ngø ɑ ɑ́köbbí gen?”
2KI.20.14	Alöggi Kedhekiyɑ̀ kinni, “Ge kɑ̈ɑ̈l-ɑ pödhø me lɑ̈wi, ge kɑ̈ɑ̈l-ɑ Bɑbïlöniyɑ̀.”
2KI.20.15	Kɑ Icɑyɑ̀ ópëjjø kinni, “Á ngø ɑ ɑ́lidh yi gen kì gøldwøng?”
2KI.20.15	Kɑ Kedhekiyɑ̀ ólöggø kinni, “Jɑmmì bënn ɑ́lidh yi gen, bong gïjø mɑ ɑ́döng e nuti nyudhi gen yi yɑn kì kɑ̈jj-ɑ kɑnni jɑmmì, kí gøldwøng.”
2KI.20.16	Kɑ Kedhekiyɑ̀ köbbi yi Icɑyɑ̀ kinni, “Jwøng-ɑ Ácwɑ̈ɑ̈j ɑ́kööb kinni, 
2KI.20.17	 Bøli keny megø óbï, obëën bøli kenyɑni, jɑmm-ɑ gølí bënn ótëër Bɑbïlöniyɑ̀, geki gïg-ɑ ɑ́congi yi kweyyí bënn gïti dicyɑ̈ngtïn. Bong gïjø me döng e pɑ kɑ̈l. 
2KI.20.18	 Kwï kwɑrrí ókïdhi be gwøg gɑ órøj møg göögø kì gøl rɑ̈ɑ̈dh Bɑbïlöniyɑ̀.”
2KI.20.19	Kɑ yod yi Rɑ̈dh Kedhekiyɑ̀ kinni møgɑni wɑng-ɑ kinni, ódi mër kì yethi runn-ɑ ónëëne, ɑlögge kinni, “Wöön-ɑ ɑ́muuj yɑn kì yï Jwøng-ɑ Ácwɑ̈ɑ̈j døøj.”
2KI.20.20	Gïg-ɑ kyeelø møg-ɑ ɑ́gwøg yi Kedhekiyɑ̀ bënn, kí kwøbbi tegi pyëwe, kí kër-ɑ ɑ́gööge ki luy, kí kër-ɑ ɑ́kunye ki wøl me kɑ̈ɑ̈l pï kɑɑl, bɑ ɑgwed kì yij 
2KI.20.21	Kɑ Kedhekiyɑ̀ kedh-ɑ kun-ɑ di kweyye, ɑrøøny wɑ̈de Mɑnɑsè keje ɑ́ rɑ̈dh.
2KI.21.1	Mɑnɑsè ɑ́røny ɑ́ rɑ̈ɑ̈dh Yeudiyɑ̀ e runne bɑ pyɑ̈rø wïdɑ́ryew, kɑ ojyɑ̈gø ki runn pyɑ̈r ɑ́bïj wïdɑ́bïj kì Yerusɑlem. Meye cwøl ɑ́ Ëpdhibɑ̀. 
2KI.21.2	 Mɑnɑsè ɑ́røngi kì bøli Jwøng-ɑ Ácwɑ̈ɑ̈j ki orøng ni men-ɑ ɑ́gwøg yi jurr-ɑ ɑ́cyeddi yi Jwøng-ɑ Ácwɑ̈ɑ̈j kì bøli tyëng Isrɑil. 
2KI.21.3	Kɑ̈jji mɑ̈ddø møg-ɑ ɑ́dhur piny yi Kedhekiyɑ̀ wïye ɑ́døøge ki gerø, kɑ ogëdø ki kɑ̈jj-ɑ nyi lɑɑm Bɑɑl, kí ngïjji Aceerɑ̀. Ni gïn-ɑ ɑ́gwøg yi Akɑɑb rɑ̈ɑ̈dh Isrɑil, Mɑnɑsè kyelli mɑl ɑ́mɑlle. 
2KI.21.4	 Mɑnɑsè ɑ́gëëd kì yij Kengi Jwøng-ɑ Ácwɑ̈ɑ̈j, ki kɑ̈jji mɑ̈ddø, eni keny-ɑ ɑ́kwøb yi Jwøng-ɑ Ácwɑ̈ɑ̈j kinni, “Nyingɑ ócïbɑ Yerusɑlem.” 
2KI.21.5	Kɑ ogëdø ki kɑ̈jji mɑ̈ddø mø jwöggɑni bënn kì yethi ódɑ̈rri Kengi Jwøng-ɑ Ácwɑ̈ɑ̈j ryeet. 
2KI.21.6	Wɑ̈de ɑ́rɑ̈be ɑ́ gëëdhi, kɑ nyii rɑ̈ngø ki ɑ́jwöggì, kɑ nyii pëëjø ki yɑdh. Mɑnɑsè ɑ́göög ki orøg me dwøng kì bøli Jwøng-ɑ Ácwɑ̈ɑ̈j, kɑ pyëw Jwøng-ɑ Ácwɑ̈ɑ̈j wëgge rënyø. 
2KI.21.7	 Ngïji Aceerɑ̀ men-ɑ ɑ́gwøg yi Mɑnɑsè, gø ɑ́cïbe yij Kengi Jwøng-ɑ Ácwɑ̈ɑ̈j, Keng-ɑ ɑ́köbbi Debïd geki wɑ̈de Sølømøn yi Jwøng-ɑ Ácwɑ̈ɑ̈j kinni, “Kengø men, kì Yerusɑlem, en ɑ ɑ́myeg yi yɑn kì kelli pìnyi wɑ̈thi kɑ̈lli Isrɑil gɑ pyɑ̈rø wïdɑ́ryew, ɑ́ keny nyi mɑlli nyingɑ gïti ɑtheer. 
2KI.21.8	Tyëng Isrɑil pɑ wëggɑ cyeed wɑ̈g kì yij piny-ɑ ɑ́mëggɑ kweyyi gen, keløg ciggɑ ómïdhi yi gen kidøøj, kɑ cigg bënn møg-ɑ ɑ́mëggi gen yi Mosɑ̀ bɑ̈ngɑ mïdhi yi gen.” 
2KI.21.9	De tyëng Yeudiyɑ̀ Ciggi Jwøng-ɑ Ácwɑ̈ɑ̈j nuti mïdhi gen, kɑ ge peej yij orøg me dwøng yi Mɑnɑsè, orøg me lod orøng-ɑ ɑ́gwøg yi jurr-ɑ ɑ́cyeddi yi Jwøng-ɑ Ácwɑ̈ɑ̈j kì bøli tyëng Isrɑil.
2KI.21.10	Jwøng-ɑ Ácwɑ̈ɑ̈j ɑ́kööb ki dhøggi bɑ̈ngge jøtöng kinni, 
2KI.21.11	“Mɑnɑsè rɑ̈ɑ̈dh Yeudiyɑ̀ ɑ́røngi ki orøng dwøng, kɑ ogöögø ki gïgrijjø mø lod møg-ɑ ɑ́gwøg yi tyëng Amör, kɑ tyëng Yeudiyɑ̀ peeje yij orøg, be mɑlli ngïjji jwögg-ɑ pɑth.” 
2KI.21.12	Codhe ɑkööb Jwøøg Isrɑil, Jwøng-ɑ Ácwɑ̈ɑ̈j kinni, “Yɑ ceg-ɑ kɑ̈ni kömi Yeudiyɑ̀ geki Yerusɑlem ki ryɑ̈g men-ɑ óbëëd ngɑn lïngi kwøbbɑni wïje cem-ɑ dïïng. 
2KI.21.13	Yerusɑlem cɑyɑ’ cɑyø ni kɑ ɑ́cɑyɑ Isrɑil kí Rɑ̈dh Akɑɑb geki gøle. Tyëng Yerusɑlem ókïdhɑ yïnø, Yerusɑlem óced yi yɑn ni kenyi ced tɑbø, kɑ döng-ɑ nøw, kɑ rum piny. 
2KI.21.14	Kwï tyëng-ɑ óbodh kì kelli jiɑ, óweddi yi yɑn, ge ócïbɑ cinggi tyëngmɑ̈ɑ̈nø, o ge yɑg, o ge rënyi yi tyëngɑni. 
2KI.21.15	Møgɑni ógöggɑ jiɑ, mɑ́ ge ɑ́göög ki gïgrijjø kì bølɑ, kɑ nyingɑ rënyi yi gen, cɑg kì bøli keny-ɑ ɑ́bëën kweyyi gen wɑ̈g kì Rïp pïd dicyɑ̈ngtïn.”
2KI.21.16	Mɑnɑsè ɑ́nɑ̈ɑ̈g ki ji mø yï gen bɑ̈r, kɑ remø ómølø kì Yerusɑlem, kedh e peej-ɑ tyëng Yeudiyɑ̀ yij orøg, ɑdøøg gen be mɑlli jwögg mø pɑth.
2KI.21.17	Gïg-ɑ kyeelø møg-ɑ ɑ́gwøg yi Mɑnɑsè, ki orøng-ɑ ɑ́gwøge, bɑ ɑgwed kì yij 
2KI.21.18	Akedhi Mɑnɑsè kun-ɑ di kweyye, kɑ koony yij bɑɑg gøldwøng, bɑɑg Udhɑ̀. Arøøny Amön wɑ̈de keje ɑ́ rɑ̈dh.
2KI.21.19	Amön ɑ́røny runne bɑ pyɑ̈r ɑ́ryew wïdɑ́ryew, kɑ ojyɑ̈gø ki runn ɑ́ryew kì Yerusɑlem. Meye cwøl ɑ́ Meculemeth nyɑɑr Aɑrudh kì kɑɑl Yotbɑ̀. 
2KI.21.20	Amön ɑ́røngi kì bøli Jwøng-ɑ Ácwɑ̈ɑ̈j ki orøng ni men-ɑ ɑ́gwøg yi wïye Mɑnɑsè. 
2KI.21.21	Amön ɑ́cyɑ̈dh ɑ yij yuu-ɑ ɑ́cyɑ̈dhi yi wïye, jwögg-ɑ pɑth møg-ɑ ɑ́mɑlli yi wïye ɑ́mɑlle thyew, kɑ ree bøødhe piny kì bøli gïn. 
2KI.21.22	Amön Jwøøg kweyye, Jwøng-ɑ Ácwɑ̈ɑ̈j ɑ́wiye piny, kɑ ocögø e pɑ cyɑ̈dhi kì yuu Jwøng-ɑ Ácwɑ̈ɑ̈j.
2KI.21.23	Kɑ Amön mol yi bɑ̈ngge, kɑ gø nɑ̈g gen kì gøldwøng. 
2KI.21.24	Codhe, ɑloony jøg-ɑ ɑ́nɑ̈g Amön ki nɑ̈gø yi tyëng Yeudiyɑ̀, kɑ Yöciyɑ̀ wɑ̈de røøny keje ɑ́ rɑ̈dh.
2KI.21.25	Gïg-ɑ kyeelø møg-ɑ ɑ́gwøg yi Amön bɑ ɑgwed kì yij 
2KI.21.26	Akoony Amön kì yij bɑɑg Udhɑ̀, ɑkwɑɑny keje yi Yöciyɑ̀ wɑ̈de.
2KI.22.2	Yöciyɑ̀ ɑ́göög ki gïgdøj kì bøli Jwøng-ɑ Ácwɑ̈ɑ̈j, nuti pɑ̈nyi ruudø, o dhø Jwøng-ɑ Ácwɑ̈ɑ̈j nuti pɑ̈ny en ki pyemø, ɑ́bëëd ceth e nɑ kwɑn Debïd.
2KI.22.3	Kì pyɑ̈rø wïdɑ́bïdɑ̈ɑ̈g runni Rɑ̈dh Yöciyɑ̀ kì yij lɑwø, ɑ ɑ́öre jɑlgwed, Cɑpɑn wɑ̈d Adhɑliyɑ̀, o bɑ kwɑɑr Meculɑm, gø öre’ Kengø, kɑ gø köbbe kinni, 
2KI.22.4	“Kedhí yï Kilkiyɑ̀, Ókwër-ɑ Dwøng. Kɑ pyëëj kiper ngyëny møg-ɑ nyi cøng yi ókwër-ɑ dhø Kengø kì yï teedø. 
2KI.22.5	Kɑ köbbí mëgge ngyënyyɑni jøg-ɑ kwølli tyëng-ɑ thïg Kengø. Wiy ri gïn nyi cudi gen, 
2KI.22.6	bödhhi yiedh ki yenh, kí bödhhi gyer geki bödhhi mön, kɑ ri gïn ngëëw gen ki pɑ̈m geki kïtt-ɑ thïg Kengø. 
2KI.22.7	 Jøg-ɑ kwølli jøgwøg yethi gen bong ɑ́dud, ge pɑth ki møg pyëj ki kër-ɑ mïdhi ngyëny yi gen.”
2KI.22.8	Kɑ Cɑpɑn jɑlgwed köbbi yi Kilkiyɑ̀ Ókwër-ɑ Dwøng kinni, “Wɑ̈nyi Cigg ɑ́yod yi yɑn kì Kengi Jwøng-ɑ Ácwɑ̈ɑ̈j.” Kɑ wɑ̈nyɑni mëgge Cɑpɑn, ɑrɑngii yi Cɑpɑn. 
2KI.22.9	Codhe, kɑ døøg-ɑ yï rɑ̈dh, ɑkööbe kinni, “Ngyëny møg-ɑ ying Kengø ɑ́kwɑny yi bɑ̈ngí, kɑ gï mëgge jøg-ɑ thïg Kengø.” 
2KI.22.10	Codhe ɑköbbe rɑ̈dh kinni, “Yïɑ dɑ wɑ̈nyø mɑ ɑ́mëggi yɑn yi Kilkiyɑ̀, wɑ̈nyɑni nud kì yïɑ kì keny.” Kɑ wɑ̈nyɑni rɑng yi Cɑpɑn kì bøli rɑ̈dh.
2KI.22.11	Keny-ɑ ɑ́lïngi kwøbbi Wɑ̈nyi Cigg yi rɑ̈dh, ɑkɑge ógødhe yi rɑ̈ɑ̈m pyëwe, 
2KI.22.12	ɑköbbe ókwërø Kilkiyɑ̀, kí Akikɑm wɑ̈d Cɑpɑn, kí Akbör wɑ̈d Mikɑiyɑ̀, kí Cɑpɑn jɑlgwed, kí Asɑiyɑ̀ jɑngi gøldwøng kinni, 
2KI.22.13	“Kedhu Yeudiyɑ̀ bënn kipe gïg-ɑ pwönyi yi wɑ̈nyø men. Jwøng-ɑ Ácwɑ̈ɑ̈j pyëwe rɑɑj ki wɑ, mɑ́ gïg-ɑ kømmi yi wɑ̈nyø men nuti gwøgø yi kweyyee. Cigg-ɑ ɑ́cïb kömee nuti mïdhø yi wɑ.”
2KI.22.14	Kɑ ókwërø Kilkiyɑ̀, kí Akikɑm, kí Akbör, kí Cɑpɑn, kí Asɑiyɑ̀ ge kedh-ɑ yï Kuldɑ̀ ngetitöng, cï Cɑlum wɑ̈d Tikbɑ̀ wɑ̈d Arkɑs jɑl-ɑ mïdhi ógudhi kwër. Ngɑnɑni ɑ́bëëd ɑ Yerusɑlem kì byëng-ɑ ɑ́cer gerø. Kɑ gø löbbi gen gïn-ɑ ɑ́cwöb. 
2KI.22.15	Kɑ gï köbbe kinni døøg gen yï rɑ̈dh, kɑ gø köbbi gen kinni, 
2KI.22.16	bene wöön-ɑ kɑ̈ɑ̈l yï Jwøng-ɑ Ácwɑ̈ɑ̈j èn: “Yerusɑlem óryɑ̈g yi yɑn geki jie bënn, ni kër-ɑ ógwedii kì yij wɑ̈nyø men-ɑ ɑ́rɑ̈ngi rɑ̈dh. 
2KI.22.17	Yɑ ɑ́bɑny yi gen, kɑ ge nëng-ɑ jwögg mø pɑth ki gëdhhì, kɑ pyëwɑ rënyi yi gen, kɑ yɑ mɑg yi liny kì bɑng gïg-ɑ ɑ́gwøg yi gen. Yɑ ɑ́mɑg yi liny ki Yerusɑlem, linyɑni pɑ cög. 
2KI.22.18	Kɑ rɑ̈ɑ̈dh Yeudiyɑ̀ ngɑn-ɑ ɑ́ör wun köbbu kinni, Jwøøg Isrɑil, Jwøng-ɑ Ácwɑ̈ɑ̈j okööbø kinni, ‘Yï ɑ́lïng ki møg-ɑ ɑ́rɑng kì yij wɑ̈nyø, 
2KI.22.19	kì bɑng kɑ ɑ́yewí, kɑ rií gwøøg mölø kì bølɑ, kɑ ógudhí pyëëd wɑ̈g yi rɑ̈ɑ̈m pyëwí, kɑ yï óywöngø, keny-ɑ ɑ́lïng kinni, kɑɑl Yerusɑlem óryɑ̈g yi yɑn geki jie, kɑ köme pɑ̈dhi yi cyën kɑ rënyi. De kwɑ̈jjí ɑ́lïngɑ. 
2KI.22.20	Cɑ́y-ɑ ɑ́kømmɑ pɑ kɑ̈ɑ̈lɑ kömi gen, gïti keny-ɑ óthøw. Yï ówiy yi yɑn, o yï thøw ki mër.”
2KI.22.20	Kɑ kwøbbɑni muuj Rɑ̈dh Yöciyɑ̀ yi jøgɑni.
2KI.23.1	Aöd Rɑ̈dh Yöciyɑ̀ kinni cöllii jøgdøngi Yeudiyɑ̀ kí Yerusɑlem bënn. 
2KI.23.2	Akedh rɑ̈dh geki jø Yeudiyɑ̀, kí ókwër, kí jøtöng, kí ji bënn, othønhø kí tyëngdøngø kí tyëngkɑ̈rì kí ɑbuur, ge ɑ́kedhi yij Kengi Jwøng-ɑ Ácwɑ̈ɑ̈j. Arɑ̈nggi gen kwøbb-ɑ yij Wɑ̈nyi Cigg bënn, eni wɑ̈ny-ɑ ɑ́yod kì yij Kengi Jwøng-ɑ Ácwɑ̈ɑ̈j yi rɑ̈dh, ge olïngø kidøøj. 
2KI.23.3	Kɑ rɑ̈dh ócungø kì ri lööj rɑ̈ɑ̈dhø, ɑkönge kì bøli Jwøng-ɑ Ácwɑ̈ɑ̈j kinni ócyɑ̈dhi kì bɑng Jwøng-ɑ Ácwɑ̈ɑ̈j, kɑ cigge geki kwönge mïdhe ki pyëwe, kí tege bëne. Kí kinni kwöng-ɑ ógwedø kì yij wɑ̈nyɑni ómïdhi yi en, kɑ ji oyïëyø ki mïdhi kwöngɑni.
2KI.23.5	Apɑ̈de ókwërri jwögg-ɑ pɑth møg-ɑ ɑ́røny yi rɑ̈nhi Yeudiyɑ̀, gen ɑ jøg-ɑ nyi rɑ̈bø ki bɑkur kì kɑ̈jji mɑ̈ddø møg-ɑ kɑ̈ddi Yeudiyɑ̀, kí myërr-ɑ cyɑ̈gi ki Yerusɑlem. Ókwërr-ɑ nyi rɑ̈bbi Bɑɑl, kí cɑ̈ng, kí dwɑ̈y, kí kyell, kí jɑmmi mɑl møg-ɑ kyeelø ki bɑkur bënn, ge ɑ́pɑ̈d yi Yöciyɑ̀. 
2KI.23.6	Akɑ̈ɑ̈le ngïji Aceerɑ̀ wɑ̈g kì yij Kengi Jwøng-ɑ Ácwɑ̈ɑ̈j, kɑ gø kïdhe wɑ̈g kì Yerusɑlem, ɑkïdhe gøn yij töör Kidrön, kɑ gø rɑ̈be kì kunɑni, ɑtøgii kɑ ogöögø ki búr, ɑweddi búrɑni wɑ̈thi rörri ji. 
2KI.23.7	Adhure uddi ɑ́mɑ̈jji keng møg-ɑ bɑdhhi Kengø piny.
2KI.23.8	Ókwërr-ɑ ɑ́ying yethi kɑ̈ddi Yeudiyɑ̀ bënn ɑ́kɑ̈ɑ̈le Yerusɑlem, ɑdhure kɑ̈jji mɑ̈ddø møg-ɑ nyi rɑ̈ɑ̈b ki gëdhhì geki bɑkur piny bënn, kì yij pödhø bëne. Kɑ këlli lɑm møg-ɑ ɑ́gërri wɑ̈li dyel kì dhø döri kɑɑl, dhøng-ɑ ɑ́ger yi Jöcwø, ɑ ɑ́bëëd ɑ́ jɑngi kɑɑlɑni, dhur piny yi Yöciyɑ̀. Këllɑni ɑ́ying-ɑ wïj kyëj kì dhøngɑni, e dhɑnhø kedh-ɑ kɑɑl. 
2KI.23.9	Ókwërrɑni pɑ nyi wɑ̈dhi buti këli Kengi Jwøng-ɑ Ácwɑ̈ɑ̈j kì Yerusɑlem, de ge nyii cyɑ̈mø ki ópùni kwër kì kelli ókwër, wɑddi gen.
2KI.23.11	Kɑ kyëny-ɑ ɑ́thyëyi jwøøg cɑ̈ng yi rɑ̈nhi Yeudiyɑ̀ nyiig yi Yöciyɑ̀, kɑ yɑ̈thi kyënyɑni rɑ̈be. (Ge ɑ ɑ́ying-ɑ dhø döri kɑɑl, dhøng-ɑ kedhi Kengi Jwøng-ɑ Ácwɑ̈ɑ̈j, kì buti ød jɑgø Nɑthɑn Melek.) 
2KI.23.12	 Kɑ këli lɑm men-ɑ ɑ́ger yi rɑ̈nhi Yeudiyɑ̀ kì wïj óthɑɑng øn-ɑ ɑ́ger yi Akɑɑdh, geki këlli lɑm ɑ́ryew møg-ɑ ɑ́gwøg yi Mɑnɑsè kì ódɑ̈r-ɑ ri Kengi Jwøng-ɑ Ácwɑ̈ɑ̈j, dhur piny yi Yöciyɑ̀, kɑ gï tørre, kɑ lɑ̈bbi gïn wedde yij töör Kidrön. 
2KI.23.13	Kɑ këlli lɑm møg-ɑ ɑ́ger yi Sølømøn kì wɑɑng cyɑ̈ɑ̈ng mwøl kì Yerusɑlem, kì kuni wɑɑng wurlwɑl kì ri Kïti Dhetun, møg-ɑ ɑ́gërri jwögg-ɑ rijjø, ɑ løg Actöreth jwøøg tyëng Sïdön, kí Kemöc jwøøg tyëng Moɑb, kí Milköm jwøøg tyëng Amön, ge ɑ́bwöl yi Yöciyɑ̀. 
2KI.23.14	Kɑ löjji Aceerɑ̀ toore piny, kɑ kɑ̈jj-ɑ ɑ́di gen pɑ̈ɑ̈nge ki cu ji.
2KI.23.16	Aløg Yöciyɑ̀ ree, kɑ ólïdhø ki rörri ji kì wïj kït, ɑöde kɑ cu kɑ̈ɑ̈l wɑ̈g kì yethi rörrɑni, ɑrɑ̈be gïn kì wïj këli lɑm e bwöl-ɑ gøn, ni møg-ɑ ɑ́kwøb yi Jwøng-ɑ Ácwɑ̈ɑ̈j ki dhøg jɑltöng cøn. 
2KI.23.17	 Codhe, ɑpëjji Yöciyɑ̀ kinni, “Á röri men ɑ nennɑ ɑcɑ̀?”
2KI.23.17	Aköbbii yi jø Betiil kinni, “Bɑ röri jɑltöng-ɑ ɑ́kɑ̈ɑ̈l Yeudiyɑ̀, ɑ ɑ́töng møg-ɑ ɑ́göggí këlli lɑm men.”
2KI.23.18	Akööb Yöciyɑ̀ kinni, “Wiyu en, cu jɑlɑni ko kɑ̈ɑ̈lu wɑ̈g.”
2KI.23.18	Codhe ɑwiy gen cue, geki cu jɑltöng men-ɑ ɑ́kɑ̈ɑ̈l Sɑmɑriyɑ̀.
2KI.23.19	Kɑ keng geki kɑ̈jji mɑ̈ddø bënn møg-ɑ ɑ́ying myërri Sɑmɑriyɑ̀, ɑ ɑ́ger yi rɑ̈nhi Isrɑil, ɑ bɑnge ɑ́rënyi pyëw Jwøng-ɑ Ácwɑ̈ɑ̈j, dhur piny yi Yöciyɑ̀. Gï ɑ́gögge gïn-ɑ ɑ́gwøge kì Betiil. 
2KI.23.20	Kɑ ókwërri jwögg-ɑ pɑth nɑ̈ge kì wɑ̈thi këlli lɑm. Kɑ këlli lɑm møgɑni, wɑ̈thi gïn rɑ̈be ki cu ji. Codhe ɑdwööge Yerusɑlem.
2KI.23.21	Kɑ ji ceg yi Rɑ̈dh Yöciyɑ̀ kiper gwøgi Kwëër Ákɑɑdh, geki wøri Jwøøg gen, Jwøng-ɑ Ácwɑ̈ɑ̈j ni kɑ ógwedii kì yij wɑ̈nyi lwöbø. 
2KI.23.22	Bong Kwëër Ákɑɑdh mɑ ɑ́pɑ̈nyi ki gwøgø ni menɑni yi rɑ̈nhi Yeudiyɑ̀, kër-ɑ ɑ́jɑɑg pödhø yi Jɑgg. 
2KI.23.23	Anɑn kì cyɑ̈ɑ̈n piny cyee, ɑ ɑ́gwøøg Kwëër Ákɑɑdh yi Yöciyɑ̀ kì Yerusɑlem.
2KI.23.24	Kɑ tyëdd geki ɑ́jwöggì, kí jwöggi kɑ̈llì, kí ngïjji jwögg geki ngïjji jwögg-ɑ pɑth bënn, kì Yerusɑlem geki Yeudiyɑ̀ bëne nyiig; gïgrijjø møgɑni bënn ɑ́weddi yi Yöciyɑ̀. Kipe kinni o kwøbbi Wɑ̈nyi Cigg men-ɑ ɑ́yod yi Kilkiyɑ̀ Ókwër-ɑ Dwøng kì Kengø, cïb kɑ̈jji gen. 
2KI.23.25	Bong rɑ̈dh mɑ ɑ́bëëd ni en cøn, mɑ ɑ́døøg kö Jwøng-ɑ Ácwɑ̈ɑ̈j ki pyëwe bëne, geki rumme kí tege bëne, e mïdh-ɑ Ciggi Mosɑ̀ bënn, o bong rɑ̈dh mɑ ɑ́göög ni en kì bɑnge.
2KI.23.26	De pyëw Jwøng-ɑ Ácwɑ̈ɑ̈j ɑ́bëëd e nudd e rɑɑj ceth ki Yeudiyɑ̀, kì bɑng gööj orøng-ɑ ɑ́gwøg yi Rɑ̈dh Mɑnɑsè. 
2KI.23.27	Jwøng-ɑ Ácwɑ̈ɑ̈j okööbø kinni, “Yeudiyɑ̀ ógöggɑ gïn-ɑ ɑ́göggɑ Isrɑil. Tyëng Yeudiyɑ̀ ónyiigɑ kì bølɑ, Yerusɑlem óbɑny yi yɑn, eni men-ɑ́ kɑɑl-ɑ ɑ́myegɑ geki Kengø men-ɑ ɑ́kwøbɑ kinni yɑ ómɑlli kì yije.”
2KI.23.28	Gïg-ɑ kyeelø bënn møg-ɑ ɑ́gwøg yi Rɑ̈dh Yöciyɑ̀, bɑ ɑgwed kì yij 
2KI.23.29	Kɑ Rɑ̈dh Nekö, rɑ̈ɑ̈dh Rïp bï-ɑ kömi Nɑm Porɑt e bï-ɑ be kønyi rɑ̈nhdwøøng Acuur, kɑ rødh yi Rɑ̈dh Yöciyɑ̀ kì Megidø. Kɑ Yöciyɑ̀ nɑ̈g kì kenyɑni. 
2KI.23.30	Acïbii yij yɑ̈y yi pëjji linye, kɑ kɑ̈ɑ̈l Yerusɑlem, ɑkonyii kì kej rörri gøl rɑ̈ɑ̈dhø.
2KI.23.30	Kɑ Yöɑkɑdh wɑ̈de røny yi tyëng Yeudiyɑ̀ ɑ́ rɑ̈dh kì keje.
2KI.23.31	Yöɑkɑdh ɑ́bëëd runne bɑ pyɑ̈r ɑ́ryew wïdɑ́dɑ̈g keny-ɑ ɑ́gööge ɑ́ rɑ̈dh, kɑ ojyɑ̈gø kì Yerusɑlem ki dwɑ̈tt ɑ́dɑ̈g. Meye cwøl ɑ́ Amutɑl nyɑɑr Jermɑyɑ̀ kì Libnɑ̀. 
2KI.23.32	Árøngi kì bøli Jwøng-ɑ Ácwɑ̈ɑ̈j ni orøng-ɑ ɑ́gwøg yi kweyye. 
2KI.23.33	Lɑwe ɑ́cög-ɑ keny-ɑ ɑ́mɑgii yi Nekö rɑ̈ɑ̈dh Rïp kì Riblɑ̀, kì piny Amɑth, kɑ Yeudiyɑ̀ köbbe col ki kïlli ngyëny ɑ́tegg ɑ́lïp ɑ́dɑ̈g, kí miy ɑ́ngwen, geki kïlli dhɑb pyɑ̈r ɑ́dɑ̈g wïdɑ́ngwen, gɑ gwɑ̈j. 
2KI.23.34	 Kɑ Eliɑkim wɑ̈d Yöciyɑ̀ røny ɑ́ rɑ̈ɑ̈dh Yeudiyɑ̀ yi Rɑ̈dh Nekö, kì kej Yöɑkɑdh. Kɑ nyingi Eliɑkim wil yi Nekö ɑ́ Yöyɑkim. Kɑ Yöɑkɑdh kïdhi Rïp yi Rɑ̈dh Nekö ɑ́ ɑmɑg, kɑ othøø kì kunɑni.
2KI.23.35	Rɑ̈dh Yöyɑkim gwɑ̈j nyi cøng yi en kì yï ji e bɑ̈ɑ̈n, gø nyi køøle kömi jɑmm-ɑ yï dhɑnhø, o gwɑ̈nyɑni bɑ men nyi culi Rïp.
2KI.23.37	Yöyɑkim ɑ́røngi kì bøli Jwøng-ɑ Ácwɑ̈ɑ̈j ni kweyye.
2KI.24.2	Kɑ liny Bɑbïlöniyɑ̀, kí liny Arɑm, kí liny Moɑb, kí liny Amön ör kömi Yöyɑkim yi Jwøng-ɑ Ácwɑ̈ɑ̈j, be rënyi Yeudiyɑ̀, ni møg-ɑ ɑ́kwøb yi Jwøng-ɑ Ácwɑ̈ɑ̈j ki dhøggi bɑ̈ngge, jøtöng kinni gø ógwøge. 
2KI.24.3	Ryɑ̈ngɑni ɑ́bï kömi Yeudiyɑ̀ e ɑ́kwøb-ɑ yi Jwøng-ɑ Ácwɑ̈ɑ̈j kipe kinni o nyiige tyëng Yeudiyɑ̀ kì bøle, kiper orøng-ɑ ɑ́gwøg yi Rɑ̈dh Mɑnɑsè, 
2KI.24.4	kí per remmi tyëng-ɑ yï gen bɑ̈r møg-ɑ ɑ́nɑ̈ge thyew. Jwøng-ɑ Ácwɑ̈ɑ̈j pyëwe pɑ cuggi lɑ̈ɑ̈mø ki Mɑnɑsè kì bɑng orøngɑni.
2KI.24.5	Gïg-ɑ kyeelø bënn møg-ɑ ɑ́gwøg yi Yöyɑkim bɑ ɑgwed kì yij 
2KI.24.6	Kɑ Yöyɑkim kedh-ɑ kun-ɑ di kweyye, ɑrøøny Yöyɑkin wɑ̈de keje ɑ́ rɑ̈dh.
2KI.24.7	Yɑɑy Rïp nuti cigi bëën wɑ̈g kì pödhe, mɑ́ piny-ɑ ɑ́bëëd e jɑɑg-ɑ yi Rïp bëne, jɑɑg-ɑ yi rɑ̈ɑ̈dh Bɑbïlöniyɑ̀, cɑg kì Nɑm Porɑt gïti tøg Rïp.
2KI.24.8	Yöyɑkin ɑ́bëëd runne bɑ pyɑ̈rø wïdɑ́bïdɑ̈g, keny-ɑ ɑ́gööge ɑ́ rɑ̈ɑ̈dh Yeudiyɑ̀. Kɑ ojyɑ̈gø ki dwɑ̈tt ɑ́dɑ̈g kì Yerusɑlem. Meye cwøl ɑ́ Nekuctɑ̀, nyɑɑr Elnɑthɑn kì Yerusɑlem. 
2KI.24.9	Kɑ Yöyɑkin ogöögø ki gïnrɑj kì bøli Jwøng-ɑ Ácwɑ̈ɑ̈j ni gïg-ɑ ɑ́gøggi yi wïye.
2KI.24.10	Bøli keny-ɑ ɑ́jyɑ̈ɑ̈ge ɑ ɑ́bëën liny Bɑbïlöniyɑ̀ e kwøll-ɑ yi pëjji liny Nebukɑdnesɑr, kɑ kɑɑl Yerusɑlem tyeg yi linyɑni. 
2KI.24.11	Kɑ Rɑ̈dh Nebukɑdnesɑr bï-ɑ Yerusɑlem e kɑɑl bɑ ɑtyeg yi linye. 
2KI.24.12	 Kì bïdɑ̈ɑ̈g runni Nebukɑdnesɑr kì yij lɑwø, ɑ ɑ́kɑ̈ɑ̈l Rɑ̈dh Yöyɑkin ɑ́ ɑmɑg. Kɑ Rɑ̈dh Yöyɑkin geki meye, kí wɑ̈dde, kí jyɑ̈gge, kí jɑggi gøldwøng, ge kïdhi Bɑbïl ge rum yömmi yï rɑ̈ɑ̈dh Bɑbïlöniyɑ̀. 
2KI.24.13	Kɑ kɑ̈r-ɑ ɑ́ying Kengø geki gøldwøng kïdhi Bɑbïl yi Nebukɑdnesɑr. Gïg-ɑ ɑ́gwøg yi Sølømøn ki dhɑb gɑ mø Kengø, ɑ́kɑ̈ɑ̈l wɑ̈g yi Rɑ̈dh Nebukɑdnesɑr kɑ gï kɑ̈ɑ̈le, ni møg-ɑ ɑ́kwøb yi Jwøng-ɑ Ácwɑ̈ɑ̈j. 
2KI.24.14	Kɑ tyëng Yerusɑlem kɑ̈l gɑ ɑmɑgg yi Nebukɑdnesɑr, kí nyiirɑ̈dh, kí jøg-ɑ bɑ pëjji bënn, kwɑnni ji-ɑ ɑ́køøl bɑ ɑ́lïp pyɑ̈rø. Bödhh-ɑ cinggi gen døj ɑ́kɑ̈ɑ̈le bënn, geki bödhhi thɑ̈dh. Tyëng-ɑ nyingi gen pëddi cɑnø ɑ ɑ́wiy kì Yeudiyɑ̀.
2KI.24.16	Jöddi liny mø kwɑnni gen bɑ ɑ́lïp ɑ́bïryew, ɑ́kïdhi Bɑbïlöniyɑ̀ yi Rɑ̈dh Nebukɑdnesɑr. Kɑ bödhh-ɑ cinggi gen døj gɑ ɑ́lïp ɑ́kyel kɑ̈ɑ̈le, kí bödhhi thɑ̈dh kì kelli gen, ge bɑ jøg teg bënn, møg cuggi nyïɑ̈ggø ki liny.
2KI.24.19	Dhedekiyɑ̀ ɑ́røngi kì bøli Jwøng-ɑ Ácwɑ̈ɑ̈j ni Yöyɑkim. 
2KI.24.20	 Jwøng-ɑ Ácwɑ̈ɑ̈j pyëwe ɑ́ceg-ɑ rënyø ki tyëng Yerusɑlem geki Yeudiyɑ̀, ɑ nyiige gïn kì bøle.
2KI.25.2	Kɑ kɑɑl obëëdø ɑ́ ɑtyeg kinøw gïti pyɑ̈rø wïdɑ́kyeel runni Dhedekiyɑ̀ kì yij lɑwø. 
2KI.25.3	Kì bïngween cyɑ̈nggi ngween dwɑ̈tt, keny-ɑ ɑ́tëngi kɑ̈j kɑ bong-ɑ gïncɑm, 
2KI.25.4	 kɑ jøliny turr-ɑ wɑ̈g, ɑpɑ̈r gen bënn kì wɑ̈rɑni, ngö kɑɑl bɑ ɑtyeg yi yɑɑy Bɑbïlöniyɑ̀. Ge ɑ́kɑ̈l yuu bɑɑg rɑ̈dh, ge kɑ̈ll-ɑ kɑɑm dör, ge kedh-ɑ kuni Töör Urdun. 
2KI.25.5	De liny Bɑbïlöniyɑ̀ ɑ́rengi bɑng Rɑ̈dh Dhedekiyɑ̀, kɑ gø mɑɑg gen thwøri Yerikö, kɑ wɑ̈ɑ̈y yi jølinye. 
2KI.25.6	Kɑ Dhedekiyɑ̀ mɑg kɑ kïdhi yï Nebukɑdnesɑr, rɑ̈ɑ̈dh Bɑbïlöniyɑ̀ kì kɑɑl Riblɑ̀, kɑ gønye lidh kì kunɑni. 
2KI.25.7	 Codhe, kɑ wɑ̈ddi Dhedekiyɑ̀ nɑ̈g gï nenne’ nennø, kɑ nyingi Dhedekiyɑ̀ tøy, kɑ mɑg ki ɑ́cwecwel, ɑkïdhii Bɑbïl.
2KI.25.8	Kì bïryeew cyɑ̈nggi bïïj dwɑ̈tt, kì pyɑ̈rø wïdɑ́bïngween runni Nebukɑdnesɑr, rɑ̈ɑ̈dh Bɑbïlöniyɑ̀ kì yij lɑwø, ɑ ɑ́bëën Nebudhɑrɑdɑn jɑngi liny-ɑ kor gøldwøng, ɑ bɑ jɑngi tøg burø. Ábï Yerusɑlem, 
2KI.25.9	kɑ Kengø rɑ̈be geki gøldwøng, kí kɑ̈ll-ɑ døngø bënn kì Yerusɑlem. 
2KI.25.10	Kɑ döri Yerusɑlem cøør piny yi yɑye. 
2KI.25.11	Kɑ tyëng-ɑ ɑ́döng kì Yerusɑlem cøn, geki tyëng-ɑ ɑ́yömmi yï rɑ̈ɑ̈dh Bɑbïlöniyɑ̀, kí tyëng-ɑ kyeelø bënn, mɑg yi Nebudhɑrɑdɑn jɑngi liny-ɑ kor gøldwøng, kɑ gï køøle Bɑbïl. 
2KI.25.12	De kwï tyëng-ɑ nyingi gen pëddi cɑnø, kì yij pödhø, ɑ́wiye o ge pur gen bɑ̈ggi oløg geki pwödh.
2KI.25.14	 Atöggi mɑc, kí ópɑ̈nni búr, kí dikɑ̈bbì, kí gïg-ɑ nyi nɑ̈ɑ̈g mɑc, kí óthɑ̈ggì, kí ópɑ̈nni bɑkur, geki gïg-ɑ kyeelø møg-ɑ ɑ́køny ki dilɑl, ɑ nyi göög bënn kì Kengø, ge ɑ́kɑ̈l bënn. 
2KI.25.15	Gïg-ɑ bɑ dhɑb kí ɑ́tegø bënn ɑ́kɑ̈l yi gen, cɑg kì ri óthɑ̈gg-ɑ thønhø geki ópɑ̈nn-ɑ nyi kɑ̈lli lelli mɑc. 
2KI.25.16	Gïg-ɑ ɑ́göggi Kengø yi Sølømøn ki dilɑl, ɑ løg löjji dilɑl ryeet, kí yɑ̈ɑ̈th geki luuy pï ge ɑ́dhɑ̈li rømø, mɑ́ ge peeg cɑrø. 
2KI.25.17	Löjjɑni ryeet ɑ́bëëd ge pɑ̈r, ɑ́kyel bɑ̈re bɑ mïtïr ɑ́bïdɑ̈g, kí yɑ̈ɑ̈r dilɑl kì wïje, e bɑ mïtïr ɑ́kyel kí sentimïtïr pyɑ̈r ɑ́dɑ̈g. Tøggi yɑ̈ɑ̈r dilɑl menɑni bɑ ɑwen ki nywøli yɑdh romɑn mø ógwøgø gɑ dilɑl.
2KI.25.18	Kɑ Ókwër-ɑ Dwøng Serɑiyɑ̀, kí ókwër-ɑ bɑnge, Dhepɑniyɑ̀ geki jyɑ̈ggi Kengø ɑ́dɑ̈g, kɑ̈l yi Nebudhɑrɑdɑn pënyi liny Bɑbïl. 
2KI.25.19	Jɑl-ɑ ɑ́bëëd ɑ́ pënyi liny kì kɑɑl ɑ́kɑ̈ɑ̈le, kí jø tøg buri rɑ̈dh gɑ ɑ́bïj, kí jɑl-ɑ bɑng pënyi liny, ɑ ɑ́mïdhi wɑ̈jji nyingi jøliny, kí jöddi kɑɑlɑni gɑ pyɑ̈r ɑ́bïkyel. 
2KI.25.20	Ge ɑ́kɑ̈l yi Nebudhɑrɑdɑn, kɑ gï muuje rɑ̈ɑ̈dh Bɑbïlöniyɑ̀ kì Riblɑ̀, 
2KI.25.21	kì piny Amɑth, kɑ ge nɑ̈g yi rɑ̈ɑ̈dh Bɑbïlöniyɑ̀ kì Riblɑ̀.
2KI.25.21	Codhe, kɑ tyëng Yeudiyɑ̀ óthumø ki kïdhi yïnø kinøw kì piny gen.
2KI.25.22	Kɑ Gedɑliyɑ̀ wɑ̈d Akikɑm wɑ̈d Cɑpɑn gwøg ɑ́ jɑngi Yeudiyɑ̀ yi Nebukɑdnesɑr rɑ̈ɑ̈dh Bɑbïlöniyɑ̀, o jɑɑge ji-ɑ ɑ́döng ge nuti kïdhi yïnø kì Yeudiyɑ̀. 
2KI.25.23	Keny-ɑ ɑ́lïng pëjji liny geki jøliny møg-ɑ ɑ́cög ge nuti yömmø, kinni i Gedɑliyɑ̀ órønyø, ɑkedhi gen be rëbø ki Gedɑliyɑ̀ kì Midhpɑ̀. Pëjjì møgɑni bɑ, Icmɑil wɑ̈d Nethɑniyɑ̀, kí Yöɑnɑn wɑ̈d Kɑreɑ̀, kí Serɑiyɑ̀ wɑ̈d Tɑnumet kì Netöpɑ̀, kí Yedhɑniyɑ̀ jɑl Mɑɑkɑ̀. 
2KI.25.24	Kɑ ge köbbi yi Gedɑliyɑ̀ kinni, “Wu ko böggi yi pëjji liny Bɑbïlöniyɑ̀, pëggu pönhï, kɑ wu göggu rɑ̈ɑ̈dh Bɑbïlöniyɑ̀, yɑn ɑ köngi èn, bong gïjø me nywɑl wun.”
2KI.25.25	De kì bïryeew dwɑ̈tt kì runɑni, Icmɑil wɑ̈d Nethɑniyɑ̀ wɑ̈d Elicɑmɑ̀, o bɑ wɑ̈d gøl rɑ̈ɑ̈dhø, ɑ́dhwödh kɑ kedh-ɑ Midhpɑ̀ geki jøg mø kwɑnni gen bɑ pyɑ̈rø. Kɑ Gedɑliyɑ̀ nɑ̈g gen. Tyëng Yeudiyɑ̀ kí tyëng Bɑbïl møg-ɑ ɑ́bëëd kì Midhpɑ̀ ɑ́nɑ̈g yi gen thyew. 
2KI.25.26	 Codhe, kɑ ji odhwödhø bënn, tyëngkɑ̈rì kí tyëng-ɑ nyingi gen cɑn, kɑ ge kedh-ɑ Rïp, geki pëjji liny, mɑ́ ge ɑ́bwøg yi tyëng Bɑbïl.
2KI.25.27	Kì bɑng keny me bɑ̈ɑ̈r, kì run-ɑ ɑ́göög Ebilmerodɑk ki rɑ̈ɑ̈dh Bɑbïlöniyɑ̀, pyëwe ɑ́lɑ̈ɑ̈m ki Yöyɑkin rɑ̈ɑ̈dh Yeudiyɑ̀ kɑ gø göönye wɑ̈g kì ød mɑg. Gø ɑ́gønye kì pyɑ̈rø wïdɑ́ryeew dwɑ̈tt, kì cyɑ̈nggi dwɑ̈y pyɑ̈r ɑ́ryew wïdɑ́bïryew, e runni Yöyɑkin göögø ki pyɑ̈r ɑ́dɑ̈g wïdɑ́bïryew ɑ́ ɑmɑg. 
2KI.25.28	Aköbbii yi Ebilmerodɑk ki kwøb mø døøj, kɑ gø cïbe mɑl kibøli rɑ̈nhh-ɑ ɑ́mɑɑg Bɑbïlöniyɑ̀ bënn. 
2KI.25.29	Kɑ ógudh-ɑ ɑ́rug yi Yöyɑkin kì ød mɑg wil, ɑruugii kɑ cwøøl be cɑm kì tɑɑw rɑ̈dh. Nyi cyɑ̈ɑ̈m ɑ tɑɑw rɑ̈dh ceth kɑ̈ng-ɑ nëëne. 
2KI.25.30	Gïg-ɑ dwɑddi yi en ɑ́bëëd ge nyi mëgg-ɑ en ceth gïti cyɑ̈ng-ɑ ɑ́thøwe.
1CH.1.1	Adɑm bɑ wïyi Ceeth, Ceeth bɑ wïyi Enöc, Enöc bɑ wïyi Kenɑn, 
1CH.1.2	Kenɑn bɑ wïyi Mɑɑ̈lɑlel, Mɑɑ̈lɑlel bɑ wïyi Yɑred. 
1CH.1.3	Yɑred bɑ wïyi Enök, en ɑ bɑ wïyi Metucelɑ̀. Metucelɑ̀ bɑ wïyi Lɑmek, 
1CH.1.4	Lɑmek bɑ wïyi Nöö, Nöö yïe ɑ́dɑ wɑ̈dd ɑ́dɑ̈g: Cem, kí Kɑm, kí Yɑpeth.
1CH.1.5	Wɑ̈ddi Yɑpeth bɑ Gömer, kí Mɑgög kí Mɑdɑy, kí Yɑbɑn, kí Tubɑl, kí Mecek, kí Tirɑs, ge bɑ kweyyi jurr-ɑ cwølli ki nyingi gen. 
1CH.1.6	Kwɑrri Gömer bɑ tyëng Ackenɑdh, kí Rïpɑth, kí Tögɑrmɑ̀. 
1CH.1.7	Kwɑrri Yɑbɑn bɑ tyëng gøl Elicɑɑ̀, kí Tɑrcic, kí Kïtïm, kí Dödɑnïm,
1CH.1.8	Wɑ̈ddi Kɑm bɑ Kuc, kí Misrɑim, kí Put, kí Kɑnɑɑn, ge bɑ kweyyi tyëng-ɑ cwølli ki nyingi gen. 
1CH.1.9	Kwɑrri Kuc bɑ tyëng Sebɑ̀, kí Abïlɑ̀, kí Sɑbtɑ̀, kí Rɑmɑ̀ kí Sɑbtekɑ̀. Kwɑrri Rɑmɑ̀ ɑ bɑ tyëng Sebɑ̀ kí Dedɑn. 
1CH.1.10	(Kuc yïe ɑ́dɑ wɑ̈de me cwøl ɑ́ Nimröd, bɑ dhɑnhø mɑ ɑ́ying mɑɑl tyëng-ɑ ɑ́tyɑ̈ɑ̈m kì kömi piny bëne). 
1CH.1.11	Kwɑrri Misrɑim bɑ tyëng Lud, kí Anɑm, kí Leɑb, kí Nɑptu, 
1CH.1.12	kí Pɑthrus, kí Kɑslu, kí Kɑptör, (ɑ ri gen kɑ̈ɑ̈l yi tyëng Pelistiyɑ̀). 
1CH.1.13	Wɑ̈ddi Kɑnɑɑn, nyel-ɑ kɑyø bɑ Sïdön, kí Keth, ge bɑ kweyyi tyëng-ɑ cwølli ki nyingi gen. 
1CH.1.14	Kɑnɑɑn thyew bɑ kweyi tyëng Yebus, kí Amör, kí Girgɑc, 
1CH.1.15	kí Kib, kí Arkì, kí Sin, 
1CH.1.16	kí tyëng Arbɑd, kí tyëng Dhemɑr, kí tyëng Amɑth.
1CH.1.17	Wɑ̈ddi Cem bɑ Elɑm, kí Acuur, kí Arpɑkcɑd, kí Lud, kí Arɑm, kí Udh, kí Uul, kí Gether, kí Mecek, ge bɑ kweyyi tyëng-ɑ cwølli ki nyingi gen. 
1CH.1.18	Arpɑkcɑd bɑ wïyi Celɑ̀, ɑ bɑ wïyi Eber. 
1CH.1.19	Eber yïe dɑ wɑ̈dd ɑ́ryew; ɑ́kyel bɑ Peleg, mɑ́ jii kömi piny ɑ́bëëd ri gen pɑ̈ngi gen kì bøli kenyɑni, o nyel-ɑ kyeelø bɑ Yoktɑn. 
1CH.1.20	Kwɑrri Yoktɑn bɑ tyëng Almödɑd, kí Celep, kí Adhɑrmɑbeth, kí Yerɑ̀, 
1CH.1.21	kí Adörɑm, kí Udhɑl, kí Diklɑ̀, 
1CH.1.22	kí Ebɑl, kí Abimɑil, kí Cebɑ̀, 
1CH.1.23	kí Opir, kí Abïlɑ̀, kí Yöbɑb. Jiɑni bënn bɑ kwɑrri Yoktɑn.
1CH.1.24	Gøl Cem e køøl-ɑ mɑl ri Abrɑhɑm bɑ, Cem, Arpɑkcɑd, Celɑ̀, 
1CH.1.25	Eber, Peleg, Reu, 
1CH.1.26	Serug, Nɑor, Terɑ̀, 
1CH.1.27	kí Abrɑm (ɑ cwølli thyew ɑ́ Abrɑhɑm).
1CH.1.28	Abrɑhɑm yïe ɑ́dɑ wɑ̈dd ɑ́ryew: Isɑɑk, kí Icmɑil. 
1CH.1.29	Wɑ̈ddi Icmɑil ɑ́göög ki wɑ̈thi kɑ̈llì pyɑ̈rø wïdɑ́ryew, (cɑg kì ri nyel-ɑ dwøng), Nebɑyoth, Kedɑr, Adbeel, Mibsɑm, 
1CH.1.30	Micmɑ̀, Dumɑ̀, Mɑsɑ̀, Adɑd, Temɑ̀, 
1CH.1.31	Yetur, Nɑpic kí Kedemɑ̀.
1CH.1.32	Abrɑhɑm yïe ɑ́dɑ ɑkwɑny, me cwøl ɑ́ Keturɑ̀. Abrɑhɑm ɑ́nyöddi yi ngɑnɑni ki wɑ̈dd ɑ́bïkyel, nyingi gen bɑ: Dhimrɑn, Yokcɑn, Medɑn, Midyɑn, Icbɑk, kí Cuɑ̀. Yokcɑn yïe ɑ́dɑ wɑ̈dd ɑ́ryew: Cebɑ̀ kí Dedɑn 
1CH.1.33	O wɑ̈ddi Midyɑn bɑ ɑ́bïj: Epɑ̀, Eper, Aɑnök, Abïdɑ̀, kí Eldɑ̀. Møgɑni bënn bɑ kwɑrri Keturɑ̀.
1CH.1.34	Isɑɑk wɑ̈d Abrɑhɑm yïe ɑ́dɑ wɑ̈dd ɑ́ryew: Isøø kí Yɑgob. 
1CH.1.35	Wɑ̈ddi Isøø bɑ Elipɑdh, kí Reuel, kí Yeuc, kí Yɑlɑm, kí Körɑ̀. 
1CH.1.36	Elipɑdh ɑ bɑ kweyi ji møg: Temɑn, Omɑr, Dhepì, Gɑtɑm, Kenɑdh, Timnɑ̀ kí Amɑlek, 
1CH.1.37	O Reuel, en ɑ bɑ kweyi tyëng Nɑɑ̈th, kí Dherɑ̀, kí Cɑmɑ̀, kí Midhɑ̀
1CH.1.38+1CH.1.39+1CH.1.40+1CH.1.41+1CH.1.42	Tyeli tyëng-ɑ ɑ́bëëd kì Edöm kɑ̈ɑ̈l-ɑ ri wɑ̈ddi Seir.
1CH.1.38+1CH.1.39+1CH.1.40+1CH.1.41+1CH.1.42	Lötɑn ɑ bɑ kweyi Örì kí Ömɑm. (Lötɑn yïe ɑ́dɑ nyimen me cwøl ɑ́ Timnɑ̀.)
1CH.1.38+1CH.1.39+1CH.1.40+1CH.1.41+1CH.1.42	Cöbɑl, ɑ bɑ kweyi tyëng Albɑn, Mɑnɑɑth, Ebɑl, Cepì kí Onɑm.
1CH.1.38+1CH.1.39+1CH.1.40+1CH.1.41+1CH.1.42	Dhibeon, yïe ɑ́dɑ wɑ̈dd ɑ́ryew: Aiyɑ̀, kí Anɑ̀. Anɑ̀ ɑ bɑ wïyi Dïcön, o Dïcön bɑ kweyi tyëng Amrɑn, Ecbɑn, Ithrɑn, kí Kerɑn.
1CH.1.38+1CH.1.39+1CH.1.40+1CH.1.41+1CH.1.42	Edher, ɑ bɑ kweyi tyëng Bilɑn, kí Dhɑɑpɑn kí Yɑɑkɑn.
1CH.1.38+1CH.1.39+1CH.1.40+1CH.1.41+1CH.1.42	Dïcɑn ɑ bɑ kweyi tyëng Udh kí Arɑn.
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Keny-ɑ ɑ́bëëd e bong rɑ̈nhì kì Isrɑil, Edöm ɑ́jɑɑg-ɑ yi rɑ̈nhì møg:
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Belɑ̀ wɑ̈d Beor, kì Dinɑbɑ̀.
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Yöɑb wɑ̈d Dherɑ̀, kì Bodhrɑ̀.
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Ucɑm kì myërri Temɑn.
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Adɑd wɑ̈d Bedɑd, kì Abith (en ɑ ɑ́tyɑm tyëng Moɑb).
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Sɑmlɑ̀ kì Mɑsrekɑ̀.
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Cɑul kì Reöböth kì kömi nɑm.
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Bɑɑl Anɑn wɑ̈d Akbör.
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Adɑd jɑl Pɑu, (cyëge bɑ Meëtɑbel nyɑɑr Mɑtred wɑ̈d Medhɑɑb).
1CH.1.51	Tyëng Edöm ɑ́bëëd ri gen pɑ̈ngi gen gɑ jurrì møg: Timnɑ̀, Albɑ̀, Yetheth, 
1CH.1.52	Olibɑmɑ̀, Elɑ̀, Pïnön, 
1CH.1.53	Kenɑdh, Temɑn, Mibdhɑr, 
1CH.1.54	Mɑgdiel, kí Irɑm.
1CH.2.1	Yɑgob yïe ɑ́dɑ wɑ̈dd pyɑ̈rø wïdɑ́ryew: Ruben, Cimeøn, Leebì, Yeudɑ̀, Isɑkɑr, Dhebulun, 
1CH.2.2	Dɑn, Yosep, Ben Yɑmïn, Nɑptɑlì, Gɑd kí Aceer.
1CH.2.3	Yeudɑ̀ yïe ɑ́dɑ wɑ̈dd ɑ́bïj møg-ɑ ɑ́nyöllii yi cyëge Bɑtcuɑ̀ nyɑɑr Kɑnɑɑn. Yïe ɑ́dɑ wɑ̈dd ɑ́dɑ̈g: Er, Onɑ̈n, kí Celɑ̀. Er, Wɑ̈d Yeudɑ̀ nyel-ɑ dwøng ɑ́bëëd e rɑj, kɑ nɑ̈g yi Jwøng-ɑ Ácwɑ̈ɑ̈j. 
1CH.2.4	Yeudɑ̀ ɑ́nyöddi ki wɑ̈dd ɑ́ryew, yi Tɑmɑr kwɑre, cï wɑ̈de: Peredh kí Dherɑ̀.
1CH.2.5	Peredh yïe ɑ́dɑ wɑ̈dd ɑ́ryew: Ëdhrön kí Amul 
1CH.2.6	Dherɑ̀ ómï Peredh, yïe ɑ́dɑ wɑ̈dd ɑ́bïj: Dhimrì, Ethɑn, Ëmɑn, Kɑlköl, kí Dɑrdɑ̀. 
1CH.2.7	 Akɑn wɑ̈d Kɑrmì,
1CH.2.8	Ethɑn yïe ɑ́dɑ wɑ̈d ɑ́kyel, me cwøl ɑ́ Adhɑriyɑ̀.
1CH.2.9	Ëdhrön yïe ɑ́dɑ wɑ̈dd ɑ́dɑ̈g: Yerɑmel, Rɑm, kí Kɑlib.
1CH.2.10	Gølɑni cɑ̈g-ɑ́ɑ̀ ri Rɑm gïti ri Yesì kinnï: Rɑm, Aminɑdɑb, Nɑkcön (jɑldwøøng wïj gøl Yeudɑ̀), 
1CH.2.11	Sɑlmön, Boɑdh, 
1CH.2.12	Obed, kí Yesì.
1CH.2.13	Yesì yïe ɑ́dɑ wɑ̈dd ɑ́bïryew, ge lwøøb-ɑ ri döng, ge bɑ Eliɑb, Abinɑdɑb, Cɑmɑ̀, 
1CH.2.14	Nethɑnel, Rɑdɑy, 
1CH.2.15	Odhem, kí Debïd. 
1CH.2.16	Yesì thyew yïe ɑ́dɑ nywøle ɑ́ryew: Dheruyɑ̀ kí Abigɑil.
1CH.2.16	Nyɑɑr Yesì, Dheruyɑ̀ yïe ɑ́dɑ wɑ̈dd ɑ́dɑ̈g: Abicɑy, Yöɑb, kí Asɑiil. 
1CH.2.17	Nyɑre, Abigɑil ɑ́nywøm-ɑ yi Yether, kwɑɑr Icmɑil, kɑ ge onywølø wɑ̈d me cwøl ɑ́ Amɑsɑ̀.
1CH.2.18	Ëdhrön yïe ɑ́dɑ wɑ̈d, me cwøl ɑ́ Kɑlib, ɑ ɑ́nywøm Adhubɑ̀, kɑ onywølø ki nyɑre me cwøl ɑ́ Yeriöth. Anywøl Yeriöth ki wɑ̈dd ɑ́dɑ̈g, ɑ løg Yecer, Cöbɑb kí Ardön. 
1CH.2.19	Kì bɑng thøwi Adhubɑ̀, ɑnywøøm Eprɑtɑ̀ yi Kɑlib, ɑnywøl gen ki wɑ̈d me cwøl ɑ́ Ur 
1CH.2.20	Urì bɑ wɑ̈d Ur, o kwɑre bɑ Bedhɑlel.
1CH.2.21	Keny-ɑ ɑ́göög runni Ëdhrön ki pyɑ̈r ɑ́bïkyel, ɑnywøme nyɑɑr Mɑkir, nyimï Gilyɑd. Anywøl gen ki wɑ̈d me cwøl ɑ́ Segub. 
1CH.2.22	O Segub yïe ɑ́dɑ wɑ̈d me cwøl ɑ́ Yɑir. Yɑir ɑ́jɑɑg-ɑ kɑ̈dd pyɑ̈r ɑ́ryew wïdɑ́dɑ̈g kì myërri Gilyɑd. 
1CH.2.23	De rɑ̈nhi Gecur kí Arɑm ge ɑ́mɑ̈gi ki kɑ̈dd pyɑ̈r ɑ́bïkyel kì kunɑni, e reb-ɑ myërri Yɑir kí Kenɑth, kí kɑ̈dd-ɑ cyɑ̈gi ki gen. Ji-ɑ ɑ́bëëd kì kenyɑni bënn, bɑ kwɑrri Mɑkir wïyi Gilyɑd. 
1CH.2.24	Keny-ɑ ɑ́rum Ëdhrön ki thøø, ɑlɑɑg cyëge Abiyɑ̀ yi wɑ̈de Kɑlib. Ayïddi gen ki wɑ̈d me cwøl ɑ́ Ackur, en ɑ ɑ́cöb kɑɑl Tekoɑ̀.
1CH.2.25	Yerɑmel, wɑ̈d Ëdhrön nyel-ɑ dwøng, yïe ɑ́dɑ wɑ̈dd ɑ́bïj: Rɑm ɑ dwøng, kí Bunɑ̀, Oren, Odhem kí Akiyɑ̀ 
1CH.2.26+1CH.2.27	Rɑm yïe ɑ́dɑ wɑ̈dd ɑ́dɑ̈g: Mɑɑdh, Yɑmïn, kí Eker. Yerɑmel yïe ɑ́dɑ cyëge nyɑnthinh, nyɑnɑni cwøl ɑ́ Atɑrɑ̀, o yïe ɑ́dɑ wɑ̈d me cwøl ɑ́ Onɑm. 
1CH.2.28	Onɑm yïe ɑ́dɑ wɑ̈dd ɑ́ryew: Nɑdɑb ki Abicur.
1CH.2.29	Abicur ɑ́nyömi ki ngɑn me cwøl ɑ́ Abikɑil, o yï gen ɑ́dɑ wɑ̈dd ɑ́ryew, Akbɑn, kí Mölïd. 
1CH.2.30	Nɑdɑb ómï Abicur yïe ɑ́dɑ wɑ̈dd ɑ́ryew: Seled kí Apɑim, de Seled ɑ́thøw e bong wɑ̈dde. 
1CH.2.31	Apɑim bɑ wïyi Icì, o Icì bɑ wïyi Cecɑn, o Cecɑn bɑ wïyi Alɑy.
1CH.2.32	Yɑdɑ̀ ómï Cɑmɑ̀ yïe ɑ́dɑ wɑ̈dd ɑ́ryew: Yether kí Yönɑthɑn, de Yether ɑ́thøw e bong wɑ̈dde. 
1CH.2.33	Yönɑthɑn yïe ɑ́dɑ wɑ̈dd ɑ́ryew: Peleth kí Dhɑdhɑ̀. Ge bɑ kwɑrri Yerɑmel bënn.
1CH.2.34	Cecɑn yïe bong wɑ̈dde, de ɑ́nywøl-ɑ mɑ̈nn keti gen. Yïe ɑ́dɑ wɑ̈d Rïp me bɑ bɑ̈ng nyinge cwøl ɑ́ Yɑrɑ̀. 
1CH.2.35	Cecɑn nyɑre ɑ́mëgge bɑ̈nge Yɑrɑ̀ ɑ́ dhɑjø, kɑ nyöddi yi nyɑnɑni ki wɑ̈d me cwøl ɑ́ Atɑy. 
1CH.2.36	Cɑ̈gi kɑl kì ri Atɑy gïti ri Elicɑmɑ̀ bɑ Atɑy, Nɑthɑn, Dhɑbɑd, 
1CH.2.37	Eplɑl, Obed, 
1CH.2.38	Yeeu, Adhɑriyɑ̀ 
1CH.2.39	Keledh, Eleɑsɑ̀, 
1CH.2.40	Sismɑy, Cɑlum, 
1CH.2.41	Yekɑmiyɑ̀, kí Elicɑmɑ̀.
1CH.2.42	Wɑ̈d Kɑlib nyel-ɑ dwøng bɑ Yerɑmel, o yïe dɑ ómen me cwøl ɑ́ Mecɑ̀. Mecɑ̀ bɑ wïyi Dhïp ɑ bɑ wïyi Mɑrecɑ̀, ɑ bɑ wïyi Kibrön. 
1CH.2.43	Kibrön yïe ɑ́dɑ wɑ̈dd ɑ́ngwen: Körɑ̀, Tɑpuɑ̀, Rekem, kí Cemɑ̀. 
1CH.2.44	Cemɑ̀ ɑ ɑ́nywøl Rɑɑm, wïyi Yorkeɑm. Rekem bɑ ómï Cemɑ̀ ɑ løg wïyi Cɑmɑy, 
1CH.2.45	ɑ bɑ wïyi Mɑon, ɑ bɑ wïyi Betdhur.
1CH.2.46	Kɑlib yïe ɑ́dɑ dhɑjø mɑ ɑ́kwɑnye, nyinge bɑ Epɑ̀, kɑ nyöddi yi ngɑnɑni ki wɑ̈dd ɑ́dɑ̈g: Arɑn, Mödhɑ̀ kí Gɑdhedh. Arɑn yïe ɑ́dɑ wɑ̈d me cwøl ɑ́ Gɑdhedh thyew.
1CH.2.47	(Jɑl megø me cwøl ɑ́ Yɑdɑy yïe ɑ́dɑ wɑ̈dd ɑ́bïkyel: Regem, Yöthɑm, Gecɑn, Pelet, Epɑ̀, kí Cɑɑp.)
1CH.2.48	Kɑlib yïe ɑ́dɑ ɑkwɑny megø me cwøl ɑ́ Mɑɑkɑ̀, mɑ ɑ́nyöddii ki wɑ̈dd ɑ́ryew: Ceber kí Tirɑnɑ̀. 
1CH.2.49	Kɑ cig-ɑ nywølø ki wɑ̈dd ɑ́ryew: Cɑɑp, ɑ ɑ́cöb Mɑdmɑnɑ̀, kí Cebɑ̀ ɑ ɑ́cöb Mɑcbenɑ̀ kí kɑɑl Gibeɑ̀.
1CH.2.49	Thyew, Kɑlib yïe ɑ́dɑ nyɑre me cwøl ɑ́ Aksɑ̀.
1CH.2.50	Møg bɑ kwɑrri Kɑlib:
1CH.2.50	Ur bɑ wɑ̈d Kɑlib nyel-ɑ dwøng, o meye bɑ Eprɑtɑ̀. Cöbɑl wɑ̈d Ur bɑ en ɑ ɑ́cöb Kiriɑt Yeɑrïm. 
1CH.2.51	Sɑlmɑ̀ wɑ̈de, ɑ bɑng nyeldwøng ɑ ɑ́cöb Betleem, o Arep dɑ̈ɑ̈g wɑ̈dde ɑ ɑ́cöb Betgɑder.
1CH.2.52	Cöbɑl, ɑ ɑ́cöb Kiriɑt Yeɑrïm, en ɑ bɑ kweyi tyëng Aroè, ɑ bɑ budi tyëng-ɑ bëëdø kì Menuöth, 
1CH.2.53	ge bɑ kwï kɑ̈ll-ɑ bëëdø kì Kiriɑt Yeɑrïm, ɑ løg tyëng Ithrì, Puthit, Cumɑth kí Micrɑit. (Tyëng Kɑ̈ddi Dhörɑ̀ kí Ectɑol ɑ́kɑ̈ɑ̈l-ɑ ri kɑ̈llɑni).
1CH.2.54	Sɑlmɑ̀, ɑ ɑ́cöb Betleem bɑ kweyi tyëng Netöpɑ̀ mø Atröth Bet Yöɑb, kí tyëng Dhör ɑ ɑ́bëëd gɑ kɑl ɑ́kyel kì kelli kɑ̈llɑni ryeet kì Mɑnɑɑth.
1CH.2.55	(Wɑ̈thi kɑ̈ll-ɑ bɑ bödhhi gwed ɑ́bëëd ɑ kɑɑl Yɑbedh, ɑ løg gøl Tirɑs, Cimeɑth, kí Sukɑth. Ge bɑ tyëng Ken møg-ɑ ɑ́nywøm ri gen ki tyëng Rekɑb).
1CH.3.1+1CH.3.2+1CH.3.3	Møg bɑ tyëng gøl Debïd, ge bɑ wɑ̈dde møg-ɑ ɑ́nywøl kɑ̈ng-ɑ ɑ́ying gen Kibrön.
1CH.3.1+1CH.3.2+1CH.3.3	Amnön, ɑ meye bɑ Akinoɑm kì Yidhriil
1CH.3.1+1CH.3.2+1CH.3.3	Dɑniel, ɑ meye bɑ Abigɑil kì Kɑrmel,
1CH.3.1+1CH.3.2+1CH.3.3	Abcɑlöm, ɑ meye bɑ Mɑɑkɑ̀, nyɑɑr Rɑ̈dh Tɑlmɑy kì Gecur
1CH.3.1+1CH.3.2+1CH.3.3	Adöniyɑ̀, ɑ meye bɑ Agith
1CH.3.1+1CH.3.2+1CH.3.3	Cepɑtiyɑ̀, ɑ meye bɑ Abitɑl
1CH.3.1+1CH.3.2+1CH.3.3	Ithreɑm, ɑ meye bɑ Eglɑ̀.
1CH.3.4	Debïd ɑ́jyɑ̈ɑ̈g ɑ́ Rɑ̈dh kì Yerusɑlem ki runn pyɑ̈r ɑ́dɑ̈g wïdɑ́dɑ̈g, 
1CH.3.5	wɑ̈dde møg-ɑ ngenyø ɑ́nywøl-ɑ kunɑni.
1CH.3.5	Debïd ɑ́nyöddi yi cyëge, Bɑtcebɑ̀ nyɑɑr Amiel, ki wɑ̈dd ɑ́ngwen, ɑ løg. Cimeɑ̀, Cöbɑb, Nɑthɑn, kí Sølømøn.
1CH.3.6	Debïd yïe ɑ́dɑ wɑ̈dd møøgø gɑ ɑ́bïngwen, ɑ løg: Ibɑɑr, Elicuɑ̀, Elpelet, 
1CH.3.7	Nögɑ̀, Nepeg, Yɑpiyɑ̀, 
1CH.3.8	Elicɑmɑ̀, Eliɑdɑ̀, kí Elipelet. 
1CH.3.9	Debïd yïe ɑ́dɑ wɑ̈dd mɑ ɑ́nyöllii yi ɑkwɑnyye. Yïe ɑ́dɑ nyɑre thyew me cwøl ɑ́ Tɑmɑr.
1CH.3.10	Men bɑ gøl Sølømøn, e myer ɑ́ dhɑnhø kí wɑ̈de: Sølømøn, Reöboɑm, Abiyɑ̀, Asɑ̀, Yöcɑpɑt, 
1CH.3.11	Yeörɑm, Akɑdhiyɑ̀, Yöɑc, 
1CH.3.12	Amɑdhiyɑ̀, Udhiyɑ̀, Yöthɑm, 
1CH.3.13	Akɑɑdh, Kedhekiyɑ̀, Mɑnɑsè. 
1CH.3.14	Amön kí Yöciyɑ̀. 
1CH.3.15	Yöciyɑ̀ yïe ɑ́dɑ wɑ̈dd ɑ́ngwen: Yöɑnɑn, Yöyɑkim, Dhedekiyɑ̀, kí Yöɑkɑdh. 
1CH.3.16	Yöyɑkim yïe ɑ́dɑ wɑ̈dd ɑ́ryew: Yöyɑkin kí Dhedekiyɑ̀.
1CH.3.17	Møg bɑ kwɑrri Rɑ̈dh Yöyɑkin, ɑ ɑ́kɑ̈l ɑ́ ɑmɑg yi tyëng Bɑbïl. Yöyɑkin yïe ɑ́dɑ wɑ̈dd ɑ́bïryew: Ceɑltiel, 
1CH.3.18	Mɑlkirɑm, Pedɑiyɑ̀, Cenɑdhɑr, Yekɑmiyɑ̀, Öcɑmɑ̀, kí Nedɑbiyɑ̀, 
1CH.3.19	Pedɑiyɑ̀ yïe ɑ́dɑ wɑ̈dd ɑ́ryew: Dherubɑbïl, kí Cimeì. Dherubɑbïl bɑ wïyi yɑɑg ɑ́ryew: Meculɑm kí Anɑniyɑ̀ kí nyɑre ɑ́kyel me cwøl ɑ́ Celömith. 
1CH.3.20	Dherubɑbïl yïe ɑ́dɑ wɑ̈dd ɑ́bïj møøgø: Acubɑ̀, Oel, Berekiyɑ̀, Aɑsɑdiyɑ̀, kí Yucɑb Ësed.
1CH.3.21	Anɑniyɑ̀ yïe ɑ́dɑ wɑ̈dd ɑ́ryew: Pelɑtiyɑ̀, kí Yecɑiyɑ̀. Yecɑiyɑ̀ bɑ wïyi Repɑiyɑ̀, ɑ bɑ wïyi Arnɑn, wïyi Obɑdiyɑ̀ wïyi Cekɑniyɑ̀. 
1CH.3.22	Cekɑniyɑ̀ yïe ɑ́dɑ wɑ̈d ɑ́kyel: Cemɑiyɑ̀, kí kwɑrre ɑ́bïj: Atuc, Igɑl, Bɑriyɑ̀, Neɑriyɑ̀, kí Cɑpɑt. 
1CH.3.23	Neɑriyɑ̀ yïe ɑ́dɑ wɑ̈dd ɑ́dɑ̈g: Eliönɑy, Kedhekiyɑ̀ kí Adhrikɑm. 
1CH.3.24	Eliönɑy yïe ɑ́dɑ wɑ̈dd ɑ́bïryew: Ödɑbiyɑ̀, Eliɑcïb, Pelɑiyɑ̀, Akkub, Yöɑnɑn, Delɑiyɑ̀, kí Anɑnì.
1CH.4.1	Møg bɑ kwï kwɑrri Yeudɑ̀: Peredh, Ëdhrön, Kɑrmì, Ur, kí Cöbɑl. 
1CH.4.2	Cöbɑl bɑ wïyi Reɑiyɑ̀; en ɑ bɑ wïyi Yɑɑth, wïyi Akumɑy geki Lɑɑd; gen ɑ bɑ kweyyi tyëng-ɑ bëëdø kì Dhörɑ̀.
1CH.4.3+1CH.4.4	Ur bɑ wɑ̈d Kɑlib nyel-ɑ dwøng, wɑ̈d cyëge Eprɑtɑ̀, o bene kwɑrre ɑ ɑ́cöb Betleem kɑɑldwøng. Ur yïe ɑ́dɑ wɑ̈dd ɑ́dɑ̈g: Etɑm, Penuel, kí Edher. Etɑm yïe ɑ́dɑ wɑ̈dd ɑ́dɑ̈g thyew: Yidhriil, Icmɑ̀, kí Idbɑc, kí nyɑre me cwøl ɑ́ Adhelelpönì. Penuel en ɑ ɑ́cöb Gedör, o Edher ɑ ɑ́cöb Ucɑ̀.
1CH.4.5	Ackur, ɑ ɑ́cöb kɑɑl Tekoɑ̀, yïe ɑ́dɑ mɑ̈nn ɑ́ryew: Kelɑ̀, kí Nɑɑrɑ̀. 
1CH.4.6	Ackur geki Nɑɑrɑ̀ yï gen ɑ́dɑ wɑ̈dd ɑ́ngwen: Akudhɑm, Ëper, Temenì, ki Akɑctɑrì, 
1CH.4.7	O Ackur geki Kelɑ̀ yï gen ɑ́dɑ wɑ̈dd ɑ́dɑ̈g: Dhereth, Idhɑr, kí Ethnɑn.
1CH.4.8	Ködh bɑ wïyi Anub kí Dhöbebɑ̀, gølɑni ɑ ree kɑ̈ɑ̈l yi Aɑrel wɑ̈d Aɑrum.
1CH.4.9	Ádɑ jɑl me cwøl ɑ́ Yɑbedh, mɑ ɑ́bëëd e ceg kɑ wørø ki mendwøng yi tyëng gøl gen. Ácɑg-ɑ yi meye ɑ́ Yɑbedh, nyingɑni kɑ̈ɑ̈l-ɑ ri bɑng kɑ ɑ́bëëd pɑ̈dhe piny teeg. 
1CH.4.10	De Yɑbedh Jwøøg Isrɑil ɑ́kwɑjje kinni, “Gyëdh yɑn, yïn ɑ Jwøk, kɑ yɑ nëngí ki piny me lɑɑj. Korrí yɑn ki gïgrijjø møg-ɑ nyi kɑ̈ni ki orɑng.” Kɑ gïg-ɑ ɑ́kwɑjje mëggii yi Jwøk.
1CH.4.11	Kɑlib ómï Cuɑ̀, yïe ɑ́dɑ wɑ̈d me cwøl ɑ́ Meir, Meir ɑ bɑ wïyi Ectön, 
1CH.4.12	Ectön yïe ɑ́dɑ wɑ̈dd ɑ́dɑ̈g: Betrɑpɑ̀, Pɑseɑ̀ kí Teinɑ̀. Teinɑ̀ ɑ ɑ́cöb Nɑkɑc. Kwɑrri jiɑni ɑ́bëëd ɑ Rekɑ̀.
1CH.4.13	Kenɑdh yïe dɑ wɑ̈dd ɑ́ryew: Othniel kí Serɑiyɑ̀. Othniel thyew yïe ɑ́dɑ wɑ̈dd ɑ́ryew: Athɑth kí Meonöthɑy. 
1CH.4.14	Meonöthɑy ɑ bɑ wïyi Óprɑ̀.
1CH.4.14	Serɑiyɑ̀ bɑ wïyi Yöɑb, ɑ ɑ́cöb Töör Bödhhì, kun-ɑ di bödhhi gïg nyi gøggi kí møg-ɑ thɑ̈dhhi bënn.
1CH.4.15	Kɑlib wɑ̈d Yepunɑ̀ yïe ɑ́dɑ wɑ̈dd ɑ́dɑ̈g: Iru, Elɑ̀ kí Nɑɑm. Elɑ̀ ɑ bɑ wïyi Kenɑdh.
1CH.4.16	Yeɑlelel yïe ɑ́dɑ wɑ̈dd ɑ́ngwen: Dhïp, Dhïpɑ̀, Tiriyɑ̀, kí Asɑrel.
1CH.4.17+1CH.4.18	Edhrɑ̀ yïe ɑ́dɑ wɑ̈dd ɑ́ngwen: Yether, Mered, Eper, kí Yɑlön. Mered ɑ́nywøm-ɑ Bithiyɑ̀, nyɑɑr rɑ̈ɑ̈dh Rïp, o yï gen ɑ́dɑ nyɑɑr gen, me cwøl ɑ́ Miryɑm, kí wɑ̈dd ɑ́ryew: Cɑmɑy, kí Icbɑ̀. Icbɑ̀ ɑ ɑ́cöb Ictemoɑ̀. Mered ɑ́nyömi thyew ki dhɑjø kì gøl Yeudɑ̀, o yïe ɑ́dɑ wɑ̈dd ɑ́dɑ̈g: Yered, ɑ ɑ́cöb Gedör; kí Keber ɑ ɑ́cöb Sökö; kí Yekuthiel ɑ ɑ́cöb Dhɑnoɑ̀.
1CH.4.19	Ödiyɑ̀ ɑ́nywøm-ɑ nyimï Nɑɑm. Kwɑrri gen ɑ bɑ gøl Gɑrm, ɑ ɑ́bëëd kì Keilɑ̀, kí gøl Mɑɑkɑth ɑ ɑ́bëëd kì Ectemoɑ̀.
1CH.4.20	Cimön yïe ɑ́dɑ wɑ̈dd ɑ́ngwen: Amnön, Rinɑ̀, Benɑnɑn kí Tïlön.
1CH.4.20	Icì yïe ɑ́dɑ wɑ̈dd ɑ́ryew: Dhöketh kí Bendhöketh.
1CH.4.21	Celɑ̀ bɑ ɑ́kyel kì kelli wɑ̈ddi Yeudɑ̀, kwɑrre bɑ Er ɑ ɑ́cöb Lekɑ̀, kí Lɑɑdɑ̀ ɑ ɑ́cöb Mɑrecɑ̀; kwɑrre ɑ bɑ bödhhi cwɑ̈j ki ógudhi kor-ɑ yöm, o ge ɑ́bëëd ɑ kɑɑl Bet Acbeɑ̀. 
1CH.4.22	Yökim kí ji-ɑ ɑ́bëëd kì kɑɑl Ködhebɑ̀, kí Yöɑc geki Sɑrɑp ɑ́nyömi ki nyɑɑr Moɑb, ge ɑ́pëggi Betleem. (Menɑni bɑ kwöng me kɑ̈ge dööng.) 
1CH.4.23	Ge ɑ́bëëd gɑ bödhhi lɑ̈b møg-ɑ nyi cwɑ̈jji rɑ̈dh, o ge ɑ́bëëd ɑ kɑ̈ddi Netɑim kí Gederɑ̀.
1CH.4.24	Cimeøn yïe ɑ́dɑ wɑ̈dd ɑ́bïj: Nemuel, Yɑmïn, Yɑrïb, Dherɑ̀, kí Cɑul. 
1CH.4.25	Wɑ̈d Cɑul bɑ Cɑlum, kwɑre bɑ Mibsɑm, o wɑ̈d kwɑre bɑ Micmɑ̀. 
1CH.4.26	Kì bɑng møgɑni gøl Micmɑ̀ kɑ̈ɑ̈l-ɑ ri wɑ̈dde. Amuel, Dhɑkur kí Cimeì. 
1CH.4.27	Cimeì yïe ɑ́dɑ wɑ̈dd pyɑ̈rø wïdɑ́bïkyel, kí nyige womɑ̈nn ɑ́bïkyel. De tyëng gøl gen yï gen bong nywøl mø ngenyø, o gøl Cimeøn nuti døngø ni gøl Yeudɑ̀.
1CH.4.29	Bilɑ̀, Edhem, Tölɑd. 
1CH.4.30	Bethuel, Órmɑ̀, Dhiklɑg, 
1CH.4.31	Bet Mɑrkɑböt, Adhɑr Susïm, Bet Birì, kí Cɑɑrɑim. 
1CH.4.32	Ge ɑ́bëëd thyew kì yethi kɑ̈dd ɑ́bïj møøgø: Etɑm, Ain, Rimön, Töcen, kí Acɑn. 
1CH.4.33	Kí myërr-ɑ cyɑ̈gi kì buti gen gïti kɑɑl Bɑɑlɑth. Møgɑk bene møg-ɑ ɑ́gweed piny kipe mïdhi lwömi kɑ̈lli gen kí kɑ̈jj-ɑ́ yethi gïn ɑ́bëëd yi gen.
1CH.4.34+1CH.4.35+1CH.4.36+1CH.4.37+1CH.4.38	Jøg bene gen ɑ bɑ jyɑ̈ggi wɑ̈thi kɑ̈lli gen:
1CH.4.34+1CH.4.35+1CH.4.36+1CH.4.37+1CH.4.38	Mecöbɑb, Yɑmlek, Yöcɑ̀ wɑ̈d Amɑdhiyɑ̀. Yöiil,
1CH.4.34+1CH.4.35+1CH.4.36+1CH.4.37+1CH.4.38	Yeeu (wɑ̈d Yöcibiyɑ̀ wɑ̈d Serɑiyɑ̀, wɑ̈d Asiel),
1CH.4.34+1CH.4.35+1CH.4.36+1CH.4.37+1CH.4.38	Eliönɑy, Yɑɑköbɑ̀, Yecöɑiyɑ̀, Asɑiyɑ̀, Adiel, Yesimiel, Benɑiyɑ̀.
1CH.4.34+1CH.4.35+1CH.4.36+1CH.4.37+1CH.4.38	Dhidhɑ̀, (wɑ̈d Cipì, wɑ̈d Alön, ɑ bɑ wɑ̈d Yedɑiyɑ̀, wɑ̈d Cimrì, wɑ̈d Cemɑiyɑ̀).
1CH.4.34+1CH.4.35+1CH.4.36+1CH.4.37+1CH.4.38	Kì bɑng kɑ ɑ́kedh kɑ̈lli gen ge ódøngø, 
1CH.4.39	ɑtɑɑy gen kuni wɑɑng cyɑ̈ɑ̈ng böörø kɑ ge ócyɑ̈ngø ki Gerɑr, kɑ dyëgi gen kwɑɑy gen yij töör-ɑ tøge ógeer kɑɑlɑni kì kuni wɑɑng cyɑ̈ɑ̈ng mwøl. 
1CH.4.40	Ge ɑ́yïddi ki piny me lɑ̈be med, o lɑɑj. Kì yij pödhø me bëëdø ki mër. Bɑ kwɑrri Kɑm ɑ ɑ́kwöngi ki bëëdø kì pinyɑni.
1CH.4.41	Kì bøli keny-ɑ ɑ́jyɑ̈ɑ̈g Kedhekiyɑ̀, kɑ̈ll-ɑ nyingi gen bɑ ɑgwed ɑ́kedhi Gerɑr, kɑ kemmì geki uddi tyëng-ɑ bëëdø kì pinyɑni rënyi yi gen. Kɑ ji cyeed gen wɑ̈g kì yije, codhe ɑpëggi gen kenyɑni, mɑ́ yije ɑ́dɑ lum me gïïr me cɑm yi dyëgi gen. 
1CH.4.42	Ji miy ɑ́bïj møøgø kì gøl Cimeøn ɑ́kedhi wɑɑng cyɑ̈ɑ̈ng mwøl kì Edöm. Ge ɑ́pej-ɑ yi wɑ̈ddi Icì: Pelɑtiyɑ̀, Neɑriyɑ̀, Repɑiyɑ̀ kí Udhiel. 
1CH.4.43	Kɑ tyëng Amɑlek møg-ɑ ɑ́ying pinyɑni nɑ̈g yi gen, kɑ ge obëëdø kì kenyɑni gïti dicyɑ̈ngtïn.
1CH.5.2	 cɑgg ɑ́ kɑ ɑ́kedhi nyingi Yeudɑ̀ mɑl kì bɑng kɑ ɑ́ying lɑwø gøle, bɑ Yosep ɑ ɑ́cungi ceth ɑ́ wïj kɑl), 
1CH.5.3	Ruben, wɑ̈d Yɑgob, nyel-ɑ kɑyø, yïe ɑ́dɑ wɑ̈dd ɑ́ngwen: Aɑnök, Pɑlu, Ëdhrön kí Kɑrmì.
1CH.5.7	Pëjji gøl Ruben møg ógwedø kì yij wɑ̈nyi lwøbi kɑl bɑ: Yeiel, Dhekɑriyɑ̀, 
1CH.5.8	kí Belɑ̀ wɑ̈d Adhɑdh, wɑ̈d Cemɑ̀, wɑ̈d Yöiil. Gølɑni ɑ́bëëd ɑ Aröeer kí Nebö kí Bɑɑl Meon kì wɑɑng wuudø. 
1CH.5.9	Yï gen ɑ́dɑ dhög mø gïïr kì piny Gilyɑd, kɑ pinyɑni kwɑny yi gen gïti yij ryɑng kì wɑɑng cyɑ̈ɑ̈ng mwøl, e ködd-ɑ kömi Nɑm Porɑt.
1CH.5.10	Keny-ɑ ɑ́bëëd ɑ́ Cɑul ɑ jyɑ̈gø, gøl Ruben ɑ́pɑ̈ɑ̈r kömi Ägerïm kɑ gï nɑ̈g gen, ɑkwɑny gen piny gen, eni piny-ɑ buti Gilyɑd kì wɑɑng cyɑ̈ɑ̈ng mwøl.
1CH.5.11	Gøl Gɑd ɑ́bëëd ɑ buti piny gøl Ruben kì wɑɑng wuudø, kì piny Bɑcɑn, e wɑ̈dh-ɑ Sɑlekɑ̀ kì wɑɑng cyɑ̈ɑ̈ng mwøl. 
1CH.5.12	Kì piny Bɑcɑn, Yöiil ɑ ɑ́bëëd ɑ́ jɑngi kɑl, o Cɑpɑm bɑ jɑngi kɑl megø, o Yɑnɑy bɑ jɑngi wïj gøl-ɑ kyeelø. 
1CH.5.13	Kɑ̈llì ɑ́bïryew møg, bɑ kwï wïj gølɑni, ɑ løg gøl: Mikɑil, Meculɑm, Cebɑ̀, Yörɑy, Yɑkɑn, Dhiyɑ̀, kí Eber. 
1CH.5.14	Ge bɑ kwɑrri Abikɑil wɑ̈d Urì, kweyi gen døøg-ɑ cyɑ̈n ri ji møg: Abikɑil, Urì, Yɑroɑ̀, Gilyɑd, Mikɑil, Yecicɑy, Yɑɑdö kí Budh. 
1CH.5.15	Akì wɑ̈d Abdiel, wɑ̈d Gunì, en ɑ ɑ́bëëd ɑ́ jɑng-ɑ jɑɑg kɑ̈llɑni bënn. 
1CH.5.16	Ge ɑ́bëëd ɑ myërri Bɑcɑn geki Gilyɑd kí kɑ̈ddi gen, kí cɑ̈mmi dhög bëne kì piny Cɑrön. 
1CH.5.17	Lwöbø menɑni ɑ́gwed-ɑ ri Rɑ̈dh Yöthɑm, rɑ̈ɑ̈dh Yeudiyɑ̀ geki Rɑ̈dh Yeroboɑm wɑ̈d Yöɑc, rɑ̈ɑ̈dh Isrɑil.
1CH.5.18	Gøl Ruben, kí gøl Gɑd, kí gøl Mɑnɑsè kì wɑɑng cyɑ̈ɑ̈ng mwøl, yï gen ɑ́dɑ jøliny ɑ́lïp pyɑ̈r ɑ́ngwen wïdɑ́ngwen, kí miy ɑ́bïryew kí pyɑ̈r ɑ́bïkyel, mø ngɑ̈ny nyɑɑg ki liny ködd, kí pil, kí wethh. 
1CH.5.19	Ge ɑ́nyïɑ̈ggi ki Kwɑrri Äjer ɑ løg tyëng Yetur, kí tyëng Nɑpic, kí tyëng Nödɑb. 
1CH.5.20	Ägerïm geki jurr-ɑ ɑ́køny gen ɑ́tyɑm yi gen, mɑ́ ge ɑ́gɑ̈nn-ɑ Jwøk kɑ gø kwɑjji gen kipe kønyø. 
1CH.5.21	Jɑmmi jurrɑni ɑ́kɑb: ɑmɑl ɑ́lïp pyɑ̈r ɑ́bïj; kí dyëg ɑ́lïp miy ɑ́ryew kí pyɑ̈r ɑ́bïj; kí ɑderr ɑ́lïp ɑ́ryew; kɑ ge ómɑ̈gø ki ji ɑ́lïp miyø. 
1CH.5.22	Ge ɑ́nɑ̈ɑ̈g ki ji mø gïïr kì kelli jølinyɑni. Kɑ ge pëgg-ɑ be bëëdø kì pinyɑni gïti kɑ ɑ́køøl gen yïnø.
1CH.5.23	Tyëng gøl Mɑnɑsè kì wɑɑng cyɑ̈ɑ̈ng mwøl ɑ́bëëd ɑ piny Bɑcɑn e ködd-ɑ wɑɑng wuudø gïti Bɑɑl Kermön, kí Senïr, kí Kïti Kermön, kɑ kwɑnni gen óngënyø ki mendwøng. 
1CH.5.24	Møg bene jɑggi wɑ̈thi kɑ̈lli gen: Eper, Icì, Eliel, Adhriel, Jermɑyɑ̀, Ödɑbiyɑ̀, kí Yɑdiel. Jøgɑni ɑ́bëëd gɑ jɑgg mø teg, o ge wør yi kɑ̈lli gen.
1CH.5.25	De tyëngɑni Jwøøg kweyyi gen ɑ́wiy yi gen, kì bɑng kɑ̀ bëëde e bong yïëyø, kɑ ge døøg-ɑ be kwɑjji jwöggi jurr-ɑ ɑ́cyeddi yi Jwøk kì pinyɑni. 
1CH.5.26	 Codhe, ɑrënyi pyëw Jwøk, kɑ Pul rɑ̈nhdwøøng Acuur, ɑ cwøl ɑ́ Tiglɑth Pileser wiye o tyëng gøl Ruben, kí Gɑd, kí budi gøl Mɑnɑsè cyeede wɑ̈g kì pödhe, kɑ gï kïdhe Alɑ̀, kí Abör, kí Arɑ̀, geki myërr-ɑ kömi Nɑm Gödhɑn, kunɑni ɑ bëëd yi gen gïti dicyɑ̈ngtïn.
1CH.6.1	Leebì yïe ɑ́dɑ wɑ̈dd ɑ́dɑ̈g: Gercön, Kɑ̈ɑ̈th kí Merɑrì.
1CH.6.2	Kɑ̈ɑ̈th yïe ɑ́dɑ wɑ̈dd ɑ́ngwen: Amrɑm, Idhɑr, Kibrön kí Udhiel.
1CH.6.3	Amrɑm yïe ɑ́dɑ wɑ̈dd ɑ́ryew: Aɑron, kí Mosɑ̀, kí nyɑre ɑ́kyel, Miryɑm.
1CH.6.3	Aɑron yïe ɑ́dɑ wɑ̈dd ɑ́ngwen: Nɑdɑb, Abiu, Eliɑdhɑr, kí Ithɑmɑr.
1CH.6.4	Møg bɑ kwɑrri Eliɑdhɑr cɑ̈gi kì ri rïny kí rïny: Pineɑs, Abicuɑ̀, 
1CH.6.5	Bukì, Udhì, 
1CH.6.6	Dherɑiyɑ̀, Merɑyöth, 
1CH.6.7	Amɑriyɑ̀, Akitub, 
1CH.6.8	Dhɑdök, Akimɑɑdh, 
1CH.6.9	Adhɑriyɑ̀, Yöɑnɑn 
1CH.6.10	Adhɑriyɑ̀, (ɑ ɑ́göög kì Keng-ɑ ɑ́ger yi Sølømøn kì Yerusɑlem). 
1CH.6.11	Amɑriyɑ̀, Akitub, 
1CH.6.12	Dhɑdök, Cɑlum, 
1CH.6.13	Kilkiyɑ̀, Adhɑriyɑ̀, 
1CH.6.14	Serɑiyɑ̀, Yödhɑdɑk. 
1CH.6.15	Rɑ̈dh Nebukɑdnesɑr, Yödhɑdɑk ɑ́køøle geki kwï ji-ɑ ɑ́kïdhi yïnø yi Jwøng-ɑ Ácwɑ̈ɑ̈j kì Yeudiyɑ̀ kí Yerusɑlem.
1CH.6.17	Yï gen ɑ́dɑ wɑ̈dd: Gercön bɑ wïyi Libnì kí Cimeì. 
1CH.6.18	Kɑ̈ɑ̈th bɑ wïyi Amrɑm, Idhɑr, Kibrön, kí Udhiel. 
1CH.6.19	O Merɑrì bɑ wïyi Mɑklì kí Mucì.
1CH.6.20	Møg bɑ kwɑrri Gercön, cɑ̈gi kì ri rïny gïti rïny: Libnì, Yɑɑth kí Dhimɑ̀, 
1CH.6.21	Yöɑ̀, Idö, Dherɑ̀, kí Yeɑtherɑy.
1CH.6.22	Møg bɑ kwɑrri Kɑ̈ɑ̈th, cɑ̈gi kì ri rïny gïti rïny: Aminɑdɑb, Körɑ̀, Asïïr, 
1CH.6.23	Elkɑnɑ̀, Abiyɑsɑp, Asïïr, 
1CH.6.24	Tɑɑth, Uriel, Udhiyɑ̀, Cɑul.
1CH.6.25	Elkɑnɑ̀ yïe ɑ́dɑ wɑ̈dd ɑ́ryew: Amɑsɑy kí Akimöth. 
1CH.6.26	Møg bɑ kwɑrri Akimöth, cɑ̈gi kì ri rïny gïti rïny: Elkɑnɑ̀, Dhöpɑy, Nɑɑ̈th, 
1CH.6.27	Eliɑb, Yeroɑm kí Elkɑnɑ̀.
1CH.6.28	Sɑmwel yïe ɑ́dɑ wɑ̈dd ɑ́ryew: Yöiil nyel-ɑ dwøng, kí Abiyɑ̀ ɑ thinh.
1CH.6.29	Møg bɑ kwɑrri Merɑrì cɑ̈gi kì ri rïny gïti rïny: Mɑklì, Libnì, Cimeì, Udhɑ̀, 
1CH.6.30	Cimeɑ̀, Agiyɑ̀ kí Asɑiyɑ̀.
1CH.6.31	Keny-ɑ ɑ́rum Sɑnduug Cigg ki kïdhi Yerusɑlem, ɑkɑ̈bbi Rɑ̈dh Debïd ki bödhhi thømi kej mɑ̈ddø. 
1CH.6.32	Ge nyi göögø ge luny-ɑ gwøg kì Kemi Kwër, kɑ̈ng-ɑ ɑ́bëëd Kengø nuti gerø yi Sølømøn. 
1CH.6.33	Tyëng-ɑ ɑ́jɑɑg jøgɑni bɑ:
1CH.6.33	Kì gøl Kɑ̈ɑ̈th: Ëmɑn wɑ̈d Yöiil, wɑ̈d Sɑmwel, ɑ bɑ pënyi ɑkun-ɑ mɑl. Gøl gen kɑ̀ lwøbii e wɑ̈dh-ɑ ri Yɑgob èn: Ëmɑn, Yöiil, Sɑmwel, 
1CH.6.34	Elkɑnɑ̀, Yeroɑm, Eliel, Toɑ̀, 
1CH.6.35	Dhup, Elkɑnɑ̀, Mɑɑ̈th, Amɑsɑy, 
1CH.6.36	Elkɑnɑ̀, Yöiil, Adhɑriyɑ̀, Dhepɑniyɑ̀, 
1CH.6.37	Tɑɑth, Asïïr, Abiyɑsɑp, Körɑ̀, 
1CH.6.38	Idhɑr, Kɑ̈ɑ̈th, Leebì, kí Yɑgob.
1CH.6.39	Asɑp ɑ ɑ́bëëd ɑ́ ryeew pëjji jøwör. Gøl gen kɑ̀ lwøbii e wɑ̈dh-ɑ ri Leebì èn: Asɑp, Berekiyɑ̀, Cimeɑ̀, 
1CH.6.40	Mikɑil, Bɑɑseiyɑ̀, Mɑlkiyɑ̀, 
1CH.6.41	Ethnì, Dherɑ̀, Adɑiyɑ̀, 
1CH.6.42	Ethɑn, Dhimɑ̀, Cimeì, 
1CH.6.43	Yɑɑth, Gercön kí Leebì.
1CH.6.44	Ethɑn kɑ̈ɑ̈l-ɑ ri gøl Merɑrì, en ɑ ɑ́bëëd ɑ́ dɑ̈ɑ̈g pëjji jøwör. Gøl gen kɑ̀ lwøbii e wɑ̈dh-ɑ ri Leebì èn: Ethɑn, Kïcì, Abdì, Mɑluk, 
1CH.6.45	Acɑbiyɑ̀, Amɑdhiyɑ̀, Kilkiyɑ̀, 
1CH.6.46	Amdhì, Bɑnì, Cemer, 
1CH.6.47	Mɑklì, Mucì, Merɑrì, kí Leebì.
1CH.6.48	Kwɑrri Leebì møg-ɑ kyeelø bënn ɑ́nëngi ki gwøg kì kej mɑ̈ddø.
1CH.6.49	Gøl Aɑron ɑ nyi muuj gëdhhi bɑkur kí gëdhh-ɑ nyi rɑ̈b kì wïj këli lɑm. Gen ɑ mïdhi gëdhh-ɑ nyi muuj kì Kej Kwërdwøng, kí gëdhh-ɑ nyi muuj gɑ møg gøøm bøli tyëng Isrɑil. Møgɑni nyi gwøg yi gen ceth ge ködd-ɑ kömi cigg-ɑ ɑ́muuj yi Mosɑ̀, bɑ̈ng Jwøk. 
1CH.6.50	Møg bɑ jø gøl Aɑron gɑ ɑlwøb: Eliɑdhɑr, Pineɑs, Abicuɑ̀, 
1CH.6.51	Bukì, Udhì, Dhekɑriyɑ̀, 
1CH.6.52	Merɑyöth, Amɑriyɑ̀, Akitub, 
1CH.6.53	Dhɑdök, Akimɑɑdh.
1CH.6.54	Men bɑ piny-ɑ ɑ́mëggi gøl Aɑron, møg-ɑ kɑ̈ɑ̈l ri Kɑ̈ɑ̈th. Gen ɑ ɑ́kwøng ki nëngø ki piny, kì gøl Leebì. 
1CH.6.55	Pinyɑni reb-ɑ Kibrön kì yij piny Yeudiyɑ̀, kí cɑ̈mmi dhög men-ɑ bɑdhhe. 
1CH.6.56	Kɑlib wɑ̈d Yepunɑ̀ ɑ́mëggi pwödh geki myërr-ɑ bɑdhhi kɑɑlɑni. 
1CH.6.57+1CH.6.58+1CH.6.59	Kɑ̈dd-ɑ ɑ́mëggi kwɑrri Aɑron ek: Kibrön, ɑ bɑ ɑ́kyel kì kelli kɑ̈ddi yömmø, kí Yɑtir, kí myërri Libnɑ̀, kí Ectemoɑ̀, kí Kilen, kí Debir, kí Acɑn, kí Bet Cemec kí cɑ̈mmi dhög men-ɑ bödhhi gen. 
1CH.6.60	Gøl Ben Yɑmïn ɑ́mëgg-ɑ kɑ̈dd møg kí cɑ̈mmi dhög møg-ɑ bɑdhhi gen: Gebɑ̀, Alemeth, kí Anɑthöth. Kɑ̈ddɑni bënn bɑ pyɑ̈rø wïdɑ́dɑ̈g, gɑ møg bëëd yi kɑ̈lli gen bënn. 
1CH.6.61	Kɑ̈dd pyɑ̈rø kì myërri Mɑnɑsè, kì kuni wɑɑng cyɑ̈ɑ̈ng mwøl, ɑ ɑ́mëggi gøl Kɑ̈ɑ̈th, e leng kɑ wél.
1CH.6.62	Gøl Gercön, ɑ́mëgg-ɑ kɑ̈dd pyɑ̈rø wïdɑ́dɑ̈g, ge leng kɑ wél, kì piny Isɑkɑr, kí Aceer, kí Nɑptɑlì, kí ri piny gøl Mɑnɑsè kì myërri Bɑcɑn kì wɑɑng cyɑ̈ɑ̈ng mwøl. 
1CH.6.63	Gøl Merɑrì, ɑ́mëgg-ɑ kɑ̈dd pyɑ̈rø wïdɑ́ryew kì piny gøl Ruben, kí Gɑd, kí Dhebulun. 
1CH.6.64	Bene kër-ɑ ɑ́nëngi Kwɑrri Leebì yi tyëng Isrɑil ki piny men bëëd yi gen ɑnɑn. Reb ki cɑ̈mmi dhög møg-ɑ bɑdhhi kɑ̈ddɑni. 
1CH.6.65	(Kɑ̈dd-ɑ ɑ́muuj kì piny gøl Yeudɑ̀, kí gøl Cimeøn, kí gøl Ben Yɑmïn, ge ɑ́leng kɑ wél thyew).
1CH.6.66	Kwï gøl Kɑ̈ɑ̈th ɑ́nëng ɑ ri piny gøl Eprɑim ki kɑ̈dd geki cɑ̈mmi dhög men-ɑ bɑdhhi gen, ɑ løg: 
1CH.6.67	Cekïm, ɑ bɑ ɑ́kyel kì kelli kɑ̈ddi yömmø, kì myërri kïtti Eprɑim, kí Gedher, 
1CH.6.68	Yokmeɑm kí cɑ̈mmi dhöge, Bet Örøn kí cɑ̈mmi dhöge, 
1CH.6.69	Ayɑlön kí cɑ̈mmi dhöge, Gɑth Rimön kí cɑ̈mmi dhöge. 
1CH.6.70	Kì piny Mɑnɑsè kì wɑɑng cyɑ̈ɑ̈ng böörø ge ɑ́mëgg-ɑ kɑ̈ddi Aner, kí Bileɑm, kí cɑ̈mmi dhög møg-ɑ bɑdhhi gen.
1CH.6.71	Gøl Gercön ɑ́mëgg-ɑ kɑ̈dd møg, kí cɑ̈mmi dhög møg-ɑ bɑdhhi gen:
1CH.6.71	Kì piny Mɑnɑsè kì wɑɑng cyɑ̈ɑ̈ng mwøl: Gölɑn kí Bɑcɑn, kí Actɑröth.
1CH.6.72	Kì piny Isɑkɑr: Kedec, kí Dɑberɑth, 
1CH.6.73	Rɑmöth, kí Anem.
1CH.6.74	Kì piny Aceer: Mɑcɑl, Abdön, 
1CH.6.75	Ukök, kí Reköb.
1CH.6.76	Kì piny Nɑptɑlì: Kedec kì Gɑlelì, Amön, kí Kiriɑtɑim.
1CH.6.77	Tyëng-ɑ ɑ́döng kì gøl Merɑrì ge ɑ́mëgg-ɑ kɑ̈dd møg geki cɑ̈mmi dhög møg-ɑ bɑdhhi gen:
1CH.6.77	Kì piny gøl Dhebulun: Rimönö kí Tɑbör.
1CH.6.78	Kì piny gøl Ruben kì løøg Nɑm Urdun kì wɑɑng cyɑ̈ɑ̈ng mwøl kì ngɑ̈ɑ̈j Yerikö, ge ɑ́mëgg-ɑ Bedher kì wïj kwøømø, kí Yɑɑdhɑ̀, 
1CH.6.79	kí Kedemöth kí Mepɑɑth.
1CH.6.80	Kì piny gøl Gɑd: Rɑmöth kì Gilyɑd, kí Mɑɑ̈nɑim, 
1CH.6.81	kí Kicbön kí Yɑdher.
1CH.7.1	Isɑkɑr yïe ɑ́dɑ wɑ̈dd ɑ́ngwen: Tölɑ̀, Puɑ̀, Yɑcub, kí Cimrön.
1CH.7.2	Tölɑ̀ yïe ɑ́dɑ wɑ̈dd ɑ́bïkyel: Udhì, Repɑiyɑ̀, Yeriel, Yɑmɑy, Ibsɑm, kí Cemuel. Ge ɑ́bëëd gɑ jyɑ̈ggi wɑ̈thi kɑ̈lli gøl Tölɑ̀ møg-ɑ ngɑ̈nyi gɑ jøliny. Kwɑnni kwɑrri gen ɑ́wɑ̈dhi ri ɑ́lïp pyɑ̈r ɑ́ryew wïdɑ́ryew kí miy ɑ́bïkyel, e Debïd bɑ Rɑ̈dh.
1CH.7.3	Udhì yïe ɑ́dɑ wɑ̈de ɑ́kyel: Idhrɑiyɑ̀. O Idhrɑiyɑ̀ yïe ɑ́dɑ wɑ̈dd ɑ́ngwen: Mikɑil, kí Obɑdiyɑ̀, kí Yöiil, kí Iciyɑ̀. O ge ɑ́bëëd gɑ jɑggi wɑ̈thi kɑ̈lli gen. 
1CH.7.4	Yï gen ɑ́dɑ mɑ̈nn mø gïïr, kí nywøl mø gïïr, kwɑnni jøg-ɑ cwøw møg-ɑ ɑ́göög gɑ jøliny, wɑ̈dh-ɑ ri ɑ́lïp pyɑ̈r ɑ́dɑ̈g wïdɑ́bïkyel.
1CH.7.5	Kwɑnni jøliny møg-ɑ bɑ ɑgwedd kì gøl Isɑkɑr bɑ ɑ́lïp pyɑ̈r ɑ́bïdɑ̈g wïdɑ́bïryew.
1CH.7.6	Ben Yɑmïn yïe ɑ́dɑ wɑ̈dd ɑ́dɑ̈g: Belɑ̀, Becer kí Yediyɑil.
1CH.7.7	Belɑ̀ yïe ɑ́dɑ wɑ̈dd ɑ́bïj: Edhbön, Udhì, Udhiel, Yerimöth kí Irì. Ge bɑ jyɑ̈ggi wɑ̈thi kɑ̈lli gen, o ge bɑ jøliny mø teg. Kwɑnni kwɑrri gen ɑ́wɑ̈dhi ri ɑ́lïp pyɑ̈r ɑ́ryew wïdɑ́ryew kí pyɑ̈r ɑ́dɑ̈g wïdɑ́ngwen.
1CH.7.8	Becer yïe ɑ́dɑ wɑ̈dd ɑ́bïngwen: Dhemirɑ̀, Yöɑc, Eliedher, Eliönɑy, Omrì, Yeremöth, Abiyɑ̀, Anɑthöth, kí Alemeth. 
1CH.7.9	Kwɑnni jø kɑ̈llɑni møg-ɑ bɑ ɑgwed gɑ jøliny bɑ ɑ́lïp pyɑ̈r ɑ́ryew kí miy ɑ́ryew.
1CH.7.10	Yediyɑil yïe ɑ́dɑ wɑ̈d ɑ́kyel: Bilɑɑn. Bilɑɑn yïe ɑ́dɑ wɑ̈dd ɑ́bïryew: Yeuc, Ben Yɑmïn, Eud, Kenɑɑnɑ̀, Dhethɑn, Tɑrcic, kí Akicɑ̈ɑ̈r. 
1CH.7.11	Ge ɑ́bëëd gɑ jɑggi wɑ̈thi kɑ̈lli gen. Kwɑnni kwɑrri gen møg-ɑ bɑ ɑgwed gɑ jøliny bɑ ɑ́lïp pyɑ̈rø wïdɑ́bïryew kí miy ɑ́ryew. 
1CH.7.12	Cupïm kí Upïm kɑ̈ɑ̈l-ɑ ri gølɑni thyew.
1CH.7.12	Dɑn yïe ɑ́dɑ wɑ̈d ɑ́kyel me cwøl ɑ́ Upïm.
1CH.7.13	Nɑptɑlì yïe ɑ́dɑ wɑ̈dd ɑ́ngwen: Yɑdhiel, Gunì, Yedher kí Cɑlum. (Ge bɑ kwɑrri Bilɑ̀)
1CH.7.14	Mɑnɑsè yïe ɑ́dɑ wɑ̈dd ɑ́ryew: Asriel, kí Mɑkir, ge ɑ́nywøl-ɑ yi ɑkwɑnye, ngeti Arɑm. Mɑkir ɑ bɑ wïyi Gilyɑd. 
1CH.7.15	Upïm geki Cupïm ɑ́nyömi yi Mɑkir. Nyimen nyinge bɑ Mɑɑkɑ̀. Dhelopekɑd wɑ̈d Mɑkir ɑ́nywøl-ɑ womɑ̈nn keti gen.
1CH.7.16	Perec geki Cerec bɑ wɑ̈ddi Mɑkir møg-ɑ ɑ́nyöllii yi cyëge Mɑɑkɑ̀. Perec yïe ɑ́dɑ wɑ̈dd ɑ́ryew: Ulɑm kí Rɑkem. 
1CH.7.17	Ulɑm yïe ɑ́dɑ wɑ̈d me cwøl ɑ́ Bedɑn. Møg bënn, bɑ kwɑrri Gilyɑd, wɑ̈d Mɑkir wɑ̈d Mɑnɑsè:
1CH.7.18	Amöleceth nyimï Gilyɑd yïe ɑ́dɑ wɑ̈dd ɑ́dɑ̈g: Icöd, Abiedher kí Mɑklɑ̀. 
1CH.7.19	(Cemïdɑ̀ yïe ɑ́dɑ wɑ̈dd ɑ́ngwen: Akiyɑn, Cekem, Lïkì kí Aniyɑm.)
1CH.7.20	Møg bɑ kwɑrri Eprɑim cɑg kì ri rïny gïti rïny: Cuthelɑ̀, Bered, Tɑɑth, Eleɑdɑ̀, Tɑɑth, 
1CH.7.21	Dhɑbɑd, Cuthelɑ̀. Eprɑim yïe ɑ́dɑ wɑ̈dd ɑ́ryew: Edher kí Eleɑd. Ge ɑ́nɑ̈g keny-ɑ ɑ́kedhi gen be kwɑli dhögi tyëng Gɑth. 
1CH.7.22	Kɑ ge ywøg yi Eprɑim wïyi gen ki cyɑ̈ng mø gïïr, kɑ wɑdde kedh-ɑ be lugii. 
1CH.7.23	Codhe, ɑdøøge ød ki cyëge kɑ ngɑnɑni ongølø ki dhɑnhø, ɑnywøle ki wɑ̈d, kɑ gø cɑge ɑ́ Beriyɑ̀, kipe rɑjj-ɑ ɑ́bï kömi gøl gen.
1CH.7.24	Eprɑim yïe ɑ́dɑ nyɑre me cwøl ɑ́ Cerɑ̀. En ɑ ɑ́ger myërri Bet Örøn møg-ɑ wïj kwøømø kí møg-ɑ yij tör, kí Udhen Cerɑ̀.
1CH.7.25	Eprɑim yïe ɑ́dɑ wɑ̈d me cwøl ɑ́ Repɑ̀, møg bɑ kwɑrre: Recep, Telɑ̀, Tɑɑn, 
1CH.7.26	Lɑdɑn, Amiud, Elicɑmɑ̀, 
1CH.7.27	Nun, Jöcwø.
1CH.7.28	Kɑ Betiil kí myërr-ɑ bute kwɑny yi gen gïti Nɑɑrɑn kì wɑɑng cyɑ̈ɑ̈ng mwøl, kɑ gït-ɑ Gedher kì wɑɑng cyɑ̈ɑ̈ng böörø geki myërr-ɑ bute. Cekem, kí Ayɑ̀ kí myërr-ɑ buti gen, ɑ́kwɑny yi gen thyew.
1CH.7.29	Betcɑn, Tɑɑnɑk, Megidø, kì Dör kí myërr-ɑ buti gen, ge ɑ́kwɑny yi gøl Mɑnɑsè.
1CH.7.29	Gøl Yosep wɑ̈d Yɑgob ɑ bëëdø kì kɑ̈ddɑni bënn.
1CH.7.30	Møg bɑ kwɑrri Aceer. Yïe ɑ́dɑ wɑ̈dd ɑ́ngwen: Imnɑ̀, Icbɑ̀, Icbì, Beriyɑ̀, kí nyɑre ɑ́kyel, Serɑ̀.
1CH.7.31	Beriyɑ̀ yïe ɑ́dɑ wɑ̈dd ɑ́ryew: Keber, kí Mɑlkiel (ɑ ɑ́cöb kɑɑl Birdhɑit.)
1CH.7.32	Keber yïe ɑ́dɑ wɑ̈dd ɑ́dɑ̈g: Yɑplet, Cömer, Othɑm, kí nyɑre ɑ́kyel Cuɑ̀.
1CH.7.33	Yɑplet yïe ɑ́dɑ wɑ̈dd ɑ́dɑ̈g thyew: Pɑsɑk, Bimɑ̈l, kí Acbɑth.
1CH.7.34	Cömer ómen yïe ɑ́dɑ wɑ̈dd ɑ́dɑ̈g: Rögɑ̀, Yeubɑ̀, kí Arɑm.
1CH.7.35	Othɑm ómen yïe ɑ́dɑ wɑ̈dd ɑ́ngwen: Dhöpɑ̀, Imnɑ̀, Celec, kí Amɑl.
1CH.7.36	Kwɑrri Dhöpɑ̀ bɑ: Suɑ̀, Arneper, Cuɑɑl, Berì, Imrɑ̀ 
1CH.7.37	Bedher, Öd, Cɑmɑ̀, Cilcɑ̀, Ithrɑn, kí Beerɑ̀.
1CH.7.38	Kwɑrri Yether bɑ: Yepunɑ̀, Pispɑ̀, kí Arɑ̀, 
1CH.7.39	o kwɑrri Ulɑ̀ bɑ Arɑ̀, Aniel, kí Ridhiyɑ̀.
1CH.7.40	Jiɑni bënn bɑ kwɑrri Aceer. Ge ɑ́bëëd gɑ jɑggi wɑ̈thi kɑ̈lli gen, jɑgg mø teg, kwɑnni kwɑrri Aceer møg-ɑ bɑ jøliny bɑ 26,000.
1CH.8.1	Ben Yɑmïn yïe ɑ́dɑ wɑ̈dd ɑ́bïj: Belɑ̀, Acbel, Akrɑk, 
1CH.8.2	Nöö, kí Rɑpɑ̀.
1CH.8.3	Kwɑrri Belɑ̀ bɑ: Adɑr, Gerɑ̀, Abiud, 
1CH.8.4	Abicuɑ̀, Nɑɑmɑn, Akoɑ̀, 
1CH.8.5	Gerɑ̀, Cepupɑn, kí Urɑm.
1CH.8.6+1CH.8.7	O kwɑrri Eud bɑ Nɑɑmɑn, kí Akiyɑ̀, kí Gerɑ̀. Ge bɑ jɑggi wɑ̈thi kɑ̈lli gen kì Gebɑ̀. De keny-ɑ ɑ́cyeddi gen kì Gebɑ̀, ge ɑ́bëëd kì Mɑnɑɑth. Gerɑ̀ wïyi Udhɑ̀ kí Akiud ɑ ɑ́pyejji gen.
1CH.8.8+1CH.8.9	Cɑɑrɑim mɑ̈nne ɑ́ryew ɑ́tɑ̈nge, Ucim kí Bɑɑrɑ̀. De kì cyɑ̈n keny-ɑ ɑ́bëëde kì Moɑb, ɑnywøme cyëge Ödec, kɑ nyöddi yi ngɑnɑni ki wɑ̈dd ɑ́bïryew. Yöbɑb, Dhibiyɑ̀, Mecɑ̀, Mɑlkɑm, 
1CH.8.10	Yeudh, Sɑkiyɑ̀, kí Mirmɑ̀. Wɑ̈ddɑni bënn ɑ́bëëd gɑ wɑ̈thi kɑ̈lli gen.
1CH.8.11	Yïe ɑ́dɑ wɑ̈dd ɑ́ryew møøgø mɑ ɑ́nyöllii yi Ucim: Abitub kí Elpɑɑl.
1CH.8.12	Elpɑɑl yïe ɑ́dɑ wɑ̈dd ɑ́dɑ̈g: Eber, Micɑm, kí Cemed. Bɑ Cemed ɑ ɑ́cöb kɑɑl Önö kí Lod kí myërr-ɑ buti gen.
1CH.8.13	Beriyɑ̀ kí Cemɑ̀ ge bɑ jø wɑ̈thi kɑ̈lli gen kì kɑɑl Ayɑlön. Gen ɑ ɑ́cyeddi tyëng-ɑ ɑ́bëëd kì Gɑth. 
1CH.8.14	Møg bɑ kwɑrri Beriyɑ̀ thyew: Akiyö, Cɑcɑk, Yeremöth, 
1CH.8.15	Dhebɑdiyɑ̀, Arɑd, Eder, 
1CH.8.16	Mikɑil, Icpɑ̀, kí Yöɑ̀.
1CH.8.17	Kwɑrri Elpɑɑl bɑ Dhebɑdiyɑ̀, Meculɑm, Idhkì, Keber, 
1CH.8.18	Icmerɑy, Idhliyɑ̀, kí Yöbɑb.
1CH.8.19	Kwɑrri Cimeì bɑ Yɑkim, Dhikrì, Dhɑbdì, 
1CH.8.20	Elienɑy, Dhilethɑy, Eliel, 
1CH.8.21	Adɑiyɑ̀, Berɑiyɑ̀, kí Cimrɑth.
1CH.8.22	Kwɑrri Cɑcɑk bɑ Icpɑn, Eber, Eliel, 
1CH.8.23	Abdön, Dhikrì, Aɑnɑn, 
1CH.8.24	Anɑniyɑ̀, Elɑm, Anthöthiyɑ̀, 
1CH.8.25	Ipdeiyɑ̀, kí Penuel.
1CH.8.26	Kwɑrri Yeroɑm bɑ Cɑmcerɑy, Ceɑriyɑ̀, kí Athɑliyɑ̀, 
1CH.8.27	Yɑɑreciyɑ̀, Eliyɑ̀, kí Dhikrì.
1CH.8.28	Ge bɑ wɑ̈thi kɑ̈lli gen møg-ɑ ɑ́bëëd kì Yerusɑlem.
1CH.8.29	Gibeon ɑ́cöb-ɑ yi Yeiel, kɑ pëgg-ɑ yije. Cyëge cwøl ɑ́ Mɑɑkɑ̀. 
1CH.8.30	Wɑ̈de nyel-ɑ kɑyø cwøl ɑ́ Abdön. Wɑ̈dde møg-ɑ kyeelø bɑ Dhur, Kïc, Bɑɑl, Ner, Nɑdɑb, 
1CH.8.31	Gedör, Akiyö, Dheker, 
1CH.8.32	kí Miklöth wïyi Cimeɑ̀. Kwɑrri gen ɑ́bëëd kì Yerusɑlem kì buti wɑddi gen.
1CH.8.33	Ner wïyi Kïc. O Kïc bɑ wïyi Rɑ̈dh Cɑul. Cɑul yïe ɑ́dɑ wɑ̈dd ɑ́ngwen: Yönɑthɑn, Mɑlkicuɑ̀, Abinɑdɑb, kí Icböceth. 
1CH.8.34	Yönɑthɑn bɑ wïyi Mepiböceth, o Mepiböceth bɑ wïyi Miikɑ̀.
1CH.8.35	Miikɑ̀ yïe ɑ́dɑ wɑ̈dd ɑ́ngwen: Pithön, Melek, Tɑreɑ̀, kí Akɑɑdh. 
1CH.8.36	Akɑɑdh bɑ wïyi Yeöɑdɑ̀. Yeöɑdɑ̀ yïe ɑ́dɑ wɑ̈dd ɑ́dɑ̈g: Alemeth, Adhmɑbeth, kí Dhimrì. Dhimrì bɑ wïyi Mödhɑ̀. 
1CH.8.37	Mödhɑ̀ bɑ wïyi Bineɑ̀. Kí wɑ̈de Rɑpɑ̀, kí wɑ̈de Eleɑsɑ̀, kí wɑ̈de Adhel.
1CH.8.38	Adhel yïe ɑ́dɑ wɑ̈dd ɑ́bïkyel: Adhrikɑm, Bökeru, Icmɑil, Ceɑriyɑ̀, Obɑdiyɑ̀, kí Aɑnɑn. 
1CH.8.39	Ecek ómï Adhel yïe ɑ́dɑ wɑ̈dd ɑ́dɑ̈g: Ulɑm, Yeuc, kí Elipelet.
1CH.8.40	Wɑ̈ddi Ulɑm ɑ́bëëd gɑ jøliny mø teg. Kwɑrri Ulɑm bënn bɑ miyø kí pyɑ̈r ɑ́bïj. Ji møgɑk bënn bɑ kwɑrri Ben Yɑmïn.
1CH.9.1	Tyëng Yeudiyɑ̀ ɑ́cɑy yi Jwøk, kɑ ge kïdhi Bɑbïl, kì bɑng orøøg gen. 
1CH.9.2	 Tyëng-ɑ ɑ́kwöngi ki dwöög pödhi Isrɑil, bɑ ókwër, kí Kwɑrri Leebì, kí ji-ɑ nyi göögø kì yij Kengø. 
1CH.9.3	Tyëng-ɑ ɑ́kedhi be bëëdø kì Yerusɑlem bɑ kɑ̈lli Yeudɑ̀, Ben Yɑmïn, kí Eprɑim, kí Mɑnɑsè.
1CH.9.4+1CH.9.5+1CH.9.6	Gøl Yeudɑ̀ ɑ́dɑ ji miy ɑ́bïkyel kí pyɑ̈r ɑ́bïngwen mɑ ɑ́bëëd kì Yerusɑlem.
1CH.9.4+1CH.9.5+1CH.9.6	Uthɑy wɑ̈d Amiud wɑ̈d Omrì, ɑ ɑ́bëëd ɑ́ jɑngi gøl Peredh wɑ̈d Yeudɑ̀. Imrì geki Bɑnì bɑ kweyye møg-ɑ kyeelø.
1CH.9.4+1CH.9.5+1CH.9.6	Asɑiyɑ̀ ɑ ɑ́bëëd ɑ́ jɑngi gøl Celɑ̀ wɑ̈d Yeudɑ̀.
1CH.9.4+1CH.9.5+1CH.9.6	Yöiil ɑ ɑ́bëëd ɑ́ jɑngi gøl Dherɑ̀ wɑ̈d Yeudɑ̀.
1CH.9.7+1CH.9.8	Møg bɑ tyëng gøl Ben Yɑmïn møg-ɑ ɑ́bëëd kì Yerusɑlem:
1CH.9.7+1CH.9.8	Sɑlu wɑ̈d Meculɑm, Meculɑm wɑ̈d Ödɑbiyɑ̀, Ödɑbiyɑ̀ wɑ̈d Asenuɑ̀,
1CH.9.7+1CH.9.8	Ibneiyɑ̀ wɑ̈d Yeroɑm.
1CH.9.7+1CH.9.8	Elɑ̀ wɑ̈d Udhì, wɑ̈d Mikrì,
1CH.9.7+1CH.9.8	Meculɑm wɑ̈d Cepɑtiyɑ̀, wɑ̈d Reuel, wɑ̈d Ibneiyɑ̀.
1CH.9.9	Wɑ̈thi ud 956 mø gølɑni ɑ ɑ́bëëd kì kunɑni, jøg-ɑ nyingi gen bɑ ɑgwed ɑnɑn bɑ jɑggi wɑ̈thi kɑ̈lli gen.
1CH.9.10+1CH.9.11+1CH.9.12	Møg bɑ ókwërr-ɑ ɑ́bëëd kì Yerusɑlem.
1CH.9.10+1CH.9.11+1CH.9.12	Yedɑiyɑ̀, Yöyɑrïb, Yɑkin
1CH.9.10+1CH.9.11+1CH.9.12	Adhɑriyɑ̀ wɑ̈d Kilkiyɑ̀ (jɑngi Kengi Jwøk) kweyye bɑ Meculɑm, Dhɑdök, Merɑyöth, kí Akitub.
1CH.9.10+1CH.9.11+1CH.9.12	Adɑiyɑ̀ wɑ̈d Yeroɑm, wɑ̈d Pɑcur, wɑ̈d Mɑlkiyɑ̀
1CH.9.10+1CH.9.11+1CH.9.12	Mɑɑsɑy wɑ̈d Adiel, ɑ kweyye bɑ Yɑdherɑ̀, Meculɑm, Mecilemith, kí Imer.
1CH.9.13	Ókwërr-ɑ ɑ́bëëd gɑ wɑ̈thi kɑ̈lli gen, kwɑnni gen bɑ ɑ́lïp kí miy ɑ́bïryew kí pyɑ̈r ɑ́bïkyel. Gïg-ɑ gøggi kì Kengø bënn, ɑ́bëëd gwøgi gïn ngɑ̈nyi yi gen bënn.
1CH.9.14+1CH.9.15+1CH.9.16	Kwɑrri Leebì møg-ɑ ɑ́bëëd kì Yerusɑlem.
1CH.9.14+1CH.9.15+1CH.9.16	Cemɑiyɑ̀ wɑ̈d Acub, wɑ̈d Adhrikɑm, wɑ̈d Acɑbiyɑ̀, kì gøl Merɑrì,
1CH.9.14+1CH.9.15+1CH.9.16	Bɑkbɑkɑr, Ërec, kí Gɑlɑl,
1CH.9.14+1CH.9.15+1CH.9.16	Mɑtɑniyɑ̀, wɑ̈d Miikɑ̀, wɑ̈d Dhikrì, wɑ̈d Asɑp,
1CH.9.14+1CH.9.15+1CH.9.16	Obɑdiyɑ̀ wɑ̈d Cemɑiyɑ̀, ɑ kweyye bɑ Gɑlɑl, kí Yeduthun.
1CH.9.14+1CH.9.15+1CH.9.16	Berekiyɑ̀ wɑ̈d Asɑ̀, wɑ̈d Elkɑnɑ̀, ɑ ɑ́bëëd kì Netöpɑ̀.
1CH.9.17	Møg bɑ nyingi jøkori Kengø møg-ɑ ɑ́bëëd kì Yerusɑlem: Cɑlum, Akub, Tɑlmön, kí Akimɑn. Cɑlum ɑ ɑ́bëëd ɑ́ jɑngi gen. 
1CH.9.18	Cɑ̈gi kì bøli kenyɑni gïti ɑnɑn, tyëng kɑ̈lli gen ɑ́bëëd ɑ Dhøg Rɑ̈dh, kì wɑɑng cyɑ̈ɑ̈ng mwøl. Gen ɑ ɑ́bëëd cøn ge kor-ɑ byëëg Kwɑrri Leebì, keny-ɑ ɑ́nudd ge bëëd ɑ yethi kemmì.
1CH.9.19	Cɑlum wɑ̈d Körè, wɑ̈d Abiyɑsɑp, geki wɑdde tyëng gøl Körɑ̀, ɑ ɑ́bëëd ge kor-ɑ dhø Kemi Jwøng-ɑ Ácwɑ̈ɑ̈j, ni kɑ ɑ́bëëd kweyyi gen, ge kor-ɑ Kemi Jwøng-ɑ Ácwɑ̈ɑ̈j ceth. 
1CH.9.20	Pineɑs wɑ̈d Eliɑdhɑr, gøle ókorri yi Jwøng-ɑ Ácwɑ̈ɑ̈j! En ɑ ɑ́bëëd ɑ́ jɑngi gen cøn.
1CH.9.21	Dhekɑriyɑ̀ wɑ̈d Mecelemiyɑ̀ ɑ́bëëd thyew e kor-ɑ dhø Kemi Jwøng-ɑ Ácwɑ̈ɑ̈j.
1CH.9.22	Ji bënn møg-ɑ ɑ́kwɑny o ge korri gen dhøggi dörø bɑ miy ɑ́ryew kí pyɑ̈rø wïdɑ́ryew. Ge bɑ ɑgwedd kí myërr-ɑ bëëd yi gen. Ábëëd ɑ́ Rɑ̈dh Debïd geki jɑltöng Sɑmwel ɑ ɑ́kwɑny kweyyi gen gɑ jɑggi kɑ̈jjɑni. 
1CH.9.23	Gen kí kwɑrri gen, ge ɑ́cög gɑ tyëng dhø Kengø. 
1CH.9.24	Ádɑ dhøg møg nenni wɑ̈thi tùng bënn, dɑ men yïëbbi wɑɑng wuudø, kí wɑɑng wurlwɑl, kí wɑɑng cyɑ̈ɑ̈ng mwøl, kí wɑɑng cyɑ̈ɑ̈ng böörø, dhøggɑni bënn dɑ jɑggi jøkor. 
1CH.9.25	Jøkor møgɑni nyii kønyø yi tyëng kɑ̈lli gen, møg-ɑ bëëdø kì myërri gen. Kɑ ge nyii kurø ki cyɑ̈ng ɑ́bïryew, e ceg kɑ lunyø. 
1CH.9.26	Jɑggi jøkor ɑ́ngwen møgɑni bɑ Kwɑrri Leebì, yï gen ɑ́dɑ tegø. O yï gen ɑ́dɑ tegø kì kömi udd-ɑ yij Kengø kí jɑmmì bënn. 
1CH.9.27	Gøl Leebì nyi bëëd ɑ buti Kengø mɑ́ gwøøg gen bɑ kori Kengø kí yiebi dhøge kì mwøl yethi cyɑ̈ng.
1CH.9.28	Gøl Leebì gwøøg gen bɑ mïdhi jɑmmi kej kwër. Kí rɑngi jɑmmɑni, kí kïdhi gen yij Kengø, kí dwøøgi gen kɑ̈jji gen kenyi rum gwøg. 
1CH.9.29	Kwï gen ɑ́bëëd gwøøg gen bɑ mïdhi jɑmmi kwër, ni møng-ɑ búr, kí byëlø, kí møgi oløg, kí bɑkur, kí yenh-ɑ yømi gen med. 
1CH.9.30	De ókwër gwøøg gen bɑ yöli yenh-ɑ yømi gen med.
1CH.9.31	Kwɑɑr Leebì me cwøl ɑ́ Mɑtithiyɑ̀ wɑ̈d Cɑlum nyel-ɑ dwøng kì gøl Körɑ̀, en ɑ ɑ́mïdhi byël-ɑ bɑ ɑbulø. 
1CH.9.32	O ópùni kwër nyi pyël-ɑ yi gøl Kɑ̈ɑ̈th kì yethi cyɑ̈nggi Sɑbɑth bënn.
1CH.9.33	Kwï tyëng gøl Leebì bɑ bödhhi thøm kì yij Kengø. O jɑggi kɑ̈llɑni nyi bëëd ɑ yethi udd-ɑ bɑdhhi Kengø, o yï gen bong gwøg megø, mɑ́ ge ceg-ɑ gwøg kì yij Kengø kì dicɑ̈ng kí wɑ̈r.
1CH.9.34	Jøg-ɑ nyingi gen bɑ ɑgwed ɑgɑk, bɑ jɑggi kɑ̈lli Kwɑrri Leebì, ge ɑ́bëëd ɑ Yerusɑlem.
1CH.9.35	Yeiel bene en ɑ ɑ́cöb Gibeon kɑ pëgg-ɑ yije. Cyëge cwøl ɑ́ Mɑɑkɑ̀. 
1CH.9.36	Wɑ̈de nyel-ɑ kɑyø, cwøl ɑ́ Abdön, o wɑ̈dde yɑɑg-ɑ kyeelø bɑ Dhur, Kïc, Bɑɑl, Ner, Nɑdɑb, 
1CH.9.37	Gedör, Akiyö, Dhekɑriyɑ̀, kí Miklöth, 
1CH.9.38	wïyi Cimeɑ̀. Gølɑni ɑ́bëëd ɑ Yerusɑlem kì buti wɑddi gen Kwɑrri Leebì møg-ɑ kyeelø.
1CH.9.39	Ner bɑ wïyi Kïc, o Kïc bɑ wïyi Cɑul. Cɑul yïe ɑ́dɑ wɑ̈dd ɑ́ngwen. Yönɑthɑn, Mɑlkicuɑ̀, Abinɑdɑb, kí Icböceth. 
1CH.9.40	Yönɑthɑn bɑ wïyi Mepiböceth, o Mepiböceth bɑ wïyi Miikɑ̀. 
1CH.9.41	Miikɑ̀ yïe ɑ́dɑ wɑ̈dd ɑ́ngwen: Pithön, Melek, Tɑreɑ̀ kí Akɑɑdh. 
1CH.9.42	Akɑɑdh ɑ bɑ wïyi Yɑrɑ̀, o Yɑrɑ̀ yïe ɑ́dɑ wɑ̈dd ɑ́dɑ̈g: Alemeth, Adhmɑbeth, kí Dhimrì. Dhimrì bɑ wïyi Mödhɑ̀, 
1CH.9.43	Mödhɑ̀ bɑ wïyi Bineɑ̀, kí wɑ̈de Repɑiyɑ̀, kí wɑ̈de Eleɑsɑ̀, kí wɑ̈de Adhel.
1CH.9.44	Adhel yïe ɑ́dɑ wɑ̈dd ɑ́bïkyel: Adhrikɑm, Bökeru, Icmɑil, Ceɑriyɑ̀, Obɑdiyɑ̀, kí Aɑnɑn.
1CH.10.1	Tyëng Pelistiyɑ̀ ɑ́nyïɑ̈ggi ki tyëng Isrɑil kì wïj Kïti Gilboɑ̀. Kɑ tyëng Isrɑil mø gïïr nɑ̈g, kɑ Rɑ̈dh Cɑul cyeddi geki wɑ̈dde ki kwï yɑye. 
1CH.10.2	De ge ɑ́pïïd yi tyëng Pelistiyɑ̀, kɑ wɑ̈ddi Cɑul ɑ́dɑ̈g: Yönɑthɑn, Abinɑdɑb, kí Mɑlkicuɑ̀ nɑ̈g. 
1CH.10.3	Cɑul ɑ́tyeg yi liny, kɑ ree pɑ̈dhi yi nyɑɑr weth. Kedø menɑni ɑ́bëëd e teeg cɑrø kì ri Cɑul. 
1CH.10.4	Kɑ nyelɑwøb men-ɑ kɑ̈lli jɑmmi liny mø Cɑul, köbbe kinni, “Wöödh pilí wɑ̈g kì yij bøje, kɑ yɑ nɑ̈ɑ̈g, kipe yɑ ótuug yi tyëng Pelistiyɑ̀ møg-ɑ kwïj Jwøk.” De nyelɑni ɑ́bwøg ki nɑ̈ge. Codhe, kɑ Cɑul pile kwɑnye, kɑ ree møøde köme, ɑthøwe. 
1CH.10.5	Keny-ɑ ɑ́lïdhi wømɑni kinni Cɑul ɑ́thøw, ɑlonye ree ki møød kömi pile thyew, ɑthøwe. 
1CH.10.6	Cɑul ɑ́thøw geki wɑ̈dde gɑ ɑ́dɑ̈g bënn, o bong wɑ̈de mɑ ɑ́jɑ̈ggi kì bɑnge. 
1CH.10.7	Keny-ɑ ɑ́lïng tyëng Isrɑil møg-ɑ bëëdø kì Töör Yidhriil kinni i liny ócyeddø, kɑ Cɑul geki wɑ̈dde nɑ̈g bënn, ɑwiy gen kɑ̈ddi gen piny, kɑ ge órengø. Kɑ tyëng Pelistiyɑ̀ obëënø, ɑpëggi gen kɑ̈ddɑni.
1CH.10.8	Dhuki, ɑkedhi tyëng Pelistiyɑ̀ be yɑgi ji-ɑ ɑ́thøw, kɑ Cɑul geki wɑ̈dde yod gen kì wïj Kïti Gilboɑ̀. 
1CH.10.9	Kɑ wïj Cɑul ngul wɑ̈g yi gen, kɑ ɑ́dhedheg linye luny gen wɑ̈g thyew kì ree, kɑ tyëng Pelistiyɑ̀ öd-ɑ myërri gen ki wööni tyɑ̈mø, ge ngɑ̈j-ɑ jwöggi gen geki jii gen. 
1CH.10.10	Kɑ jɑmmi liny mø Cɑul cïb gen yij kengi jwøøg gen, kɑ wïje ngɑɑb gen dhø kengi Dɑgön, jwøøg gen. 
1CH.10.11	Keny-ɑ ɑ́lïng tyëng Yɑbic kì Gilyɑd ki gïn-ɑ ɑ́göggi Cɑul yi tyëng Pelistiyɑ̀, 
1CH.10.12	ɑdhwödh yɑɑg-ɑ teg, kɑ ge kedh-ɑ be dwɑɑyii geki wɑ̈dde, kɑ gï kɑ̈ɑ̈l gen Yɑbic. Akoony gen thɑ óthurø, kɑ ge othuumø ki cyɑ̈ng ɑ́bïryew.
1CH.10.14	Nuti pyëj-ɑ Jwøng-ɑ Ácwɑ̈ɑ̈j, de ɑ́öd-ɑ yï ɑ́jwöggì. Kɑ nɑ̈g yi Jwøng-ɑ Ácwɑ̈ɑ̈j, kɑ lɑwe mëgge Debïd wɑ̈d Yesì.
1CH.11.1	Kɑ tyëng Isrɑil bënn kedh-ɑ yï Debïd kì Kibrön, kɑ köbbi yi gen kinni, “Wø bɑ dëlí geki remí. 
1CH.11.2	Kɑ̈ge dööng cɑgg ɑ́ kɑ ɑ́bëëd Cɑul ɑ́ rɑ̈dh, bɑ yïn ɑ ɑ́pyejji Isrɑil kì yij liny, kɑ yï köbbi yi Jwøgí, Jwøng-ɑ Ácwɑ̈ɑ̈j kinni jie ópyejj-ɑ yi yïn, yï óbëëdø yïn ɑ́ jɑngi gen.” 
1CH.11.3	Kɑ jɑggi Isrɑil kedh-ɑ yï Rɑ̈dh Debïd kì Kibrön. Areb gen kwøb kí Debïd, kɑ gø røny gen ɑ́ rɑ̈ɑ̈dh Isrɑil, ni kɑ ɑ́kwøbii yi Jwøng-ɑ Ácwɑ̈ɑ̈j ki dhøg Sɑmwel.
1CH.11.5	Kɑ Debïd köbbi yi tyëng Yebus kinni pɑ cuggi wɑ̈dhi kɑɑl dörɑni kinni tek; de döri Dhɑyøn ɑ́mɑg yi Debïd, kɑ døøg-ɑ be cwøllø ɑ́ “Kɑɑl Debïd”. 
1CH.11.6	Debïd ɑ́ceg-ɑ kwøb kinni, “Ngɑn-ɑ ókwöngi ki nɑ̈ggø kì kelli tyëng Yebus, ógwøg ɑ́ pënyi liny!” Kɑ liny pej yi Yöɑb wɑ̈d Dheruyɑ̀, kɑ gwøg ɑ́ pënyi liny. 
1CH.11.7	Dörɑni ɑ́døøg be cwøllø ɑ́ Kɑɑl Debïd, kipe kɑ ɑ́pëggi Debïd be bëëdø kì yije. 
1CH.11.8	Kɑ kɑɑlɑni døøg ki gerø yi Debïd, cɑg kì ri tung-ɑ bɑ ɑthør kì ri kït, kì tung-ɑ wɑɑng cyɑ̈ɑ̈ng mwøl, kɑ bun-ɑ ɑ́döng tyëg ki gerø yi Yöɑb. 
1CH.11.9	Debïd ɑ́kedh e ótëngø mɑ́ e ɑ́køny yi Wïlɑ̈bø, Jwøng-ɑ Ácwɑ̈ɑ̈j.
1CH.11.10	Møg bɑ nyingi jøliny Debïd yɑɑg-ɑ ti ki ngɑ̈nyø. Bɑ gen geki tyëng Isrɑil møg-ɑ kyeelø ɑ ɑ́gwøg Debïd ɑ́ rɑ̈dh ni kɑ ɑ́kwøbii yi Jwøng-ɑ Ácwɑ̈ɑ̈j, kɑ pödhø cïb gen piny kidøøj.
1CH.11.11	Yɑcobeɑm kì gøl Acmön bɑ en ɑ mɑl, o en ɑ bɑ jɑngi pëjj-ɑ mɑl gɑ ɑ́dɑ̈g, møg-ɑ pëddi tegø. En ɑ ɑ́nyïɑ̈ggi ki ji miy ɑ́dɑ̈g kɑ gï nɑ̈ge ki ɑkebïdhe. 
1CH.11.12	Ryeew pëjj-ɑ mɑl gɑ ɑ́dɑ̈g, bɑ Eliɑdhɑr wɑ̈d Dödö kì gøl Ákö. 
1CH.11.13	En geki Debïd ɑ ɑ́nyïɑ̈ggi ki tyëng Pelistiyɑ̀ kì Pɑs Dɑmïm. O ɑ́bëëd e ying-ɑ yij pwödhi ceir keny-ɑ ɑ́cyeddi Isrɑil yi tyëng Pelistiyɑ̀, 
1CH.11.14	codhe, ɑcunge geki jøge kì dïpwödhø, ɑnyïɑ̈ggi gen ki tyëng Pelistiyɑ̀. Kɑ wëggi tyɑ̈mø yi Jwøng-ɑ Ácwɑ̈ɑ̈j.
1CH.11.15	Cyɑ̈ng ɑ́kyel jøg ɑ́dɑ̈g kì kelli pëjji liny møg-ɑ mɑl gɑ pyɑ̈r ɑ́dɑ̈g, ɑ́kedhi keny-ɑ di nyɑ kït kun-ɑ bëëd yi Debïd kì buti órøngi kït kì Adulɑm, e jøliny tyëng Pelistiyɑ̀ nudd ge ying-ɑ Töör Repɑim. 
1CH.11.16	Betleem ɑ́mɑg yi liny Pelistiyɑ̀ kì bøli keny-ɑ ɑ́bëëd Debïd ying-ɑ be ywömi ree wïj nyɑ kït. 
1CH.11.17	Kɑ Debïd mɑg yi rummi døøg pɑc, ɑkööbe kinni, “Yɑ dwɑdd-ɑ mɑ̈dhø ki pïi yith men-ɑ ying dhø döri Betleem, dɑ́ men ɑ ómuuj yɑn!” 
1CH.11.18	Codhe, ɑbëën jøg teg ɑ́dɑ̈g wɑ̈g, kɑ ge cør-ɑ kɑɑl liny Pelistiyɑ̀, kɑ ge mïdd-ɑ wɑ̈g ki pï kì yij yith, kɑ pïgɑni muuj gen Debïd. De gï nuti mɑɑdh en, gï ɑ́kunye Jwøng-ɑ Ácwɑ̈ɑ̈j gɑ gëëdhi. 
1CH.11.19	Akööbe kinni, “Pïg pɑ mɑdh yi yɑn kinni tek, mɑ́ mɑdhi pïgɑni nɑ mɑdhi remmi jøg-ɑ ɑ́muuj wëyi gen!” Codhe, ɑbɑ̈nye ki mɑdhi pïgɑni. Møgɑni nyodh-ɑ tegi jøliny ɑ́dɑ̈g møg-ɑ ti ki ngɑ̈nyø.
1CH.11.20	Abicɑy ómï Yöɑb ɑ ɑ́bëëd ɑ́ jɑngi jøliny møg-ɑ mɑl gɑ pyɑ̈r ɑ́dɑ̈g. Ányïɑ̈ggi e kete ki ji miy ɑ́dɑ̈g, kɑ gï cööbe ki ɑkebïdhe, kɑ gï nɑ̈ge bënn. 
1CH.11.21	Ngɑ̈nyi kì bɑng tege kì kelli jøliny pyɑ̈r ɑ́dɑ̈g møg-ɑ mɑl, kɑ ogöögø ɑ́ jɑngi gen, de pɑ ti ki ngɑ̈nyø kibøli ɑ́dɑ̈g-ɑ mɑl.
1CH.11.22	Benɑiyɑ̀ wɑ̈d Yöyɑdɑ̀ kì Kɑbdhiil ɑ́bëëd e ngɑ̈nyi ki tegø, ɑ́göög ki jɑmmì mø teeg, jöddi liny ɑ́ryew kì kelli liny tyëng Moɑb ɑ́nɑ̈g yi en. Kɑ kedh-ɑ ød ngur cyɑ̈ng megø kì yij ɑ́piy, ɑnɑ̈ge ngur. 
1CH.11.23	Kɑ jɑl Rïp me bɑ̈ɑ̈r cɑrø, bɑ̈re pöödh-ɑ mïtïr ɑ́ryew, o ngëde dwøng gø nɑ̈ge, o yïe ɑ́dɑ ɑkebïdh me dwøng eni jɑl Rïp menɑni. Köme ɑ́pɑ̈ɑ̈r yi Benɑiyɑ̀ ki lodhe kɑ ɑkebïdhe gwɑre, kɑ gø nɑ̈ge ki ɑkebïnhɑni. 
1CH.11.24	Benɑiyɑ̀ bɑ dhɑnhø ɑ́kyel kì kelli jøliny pyɑ̈r ɑ́dɑ̈g. Møgɑk bënn bɑ gïg teg møg-ɑ ɑ́gwøg yi en. 
1CH.11.25	Ákwɑny yi Debïd ɑ́ jɑngi jøg-ɑ korii. Ábëëd nyinge ying-ɑ mɑl kì kelli jøliny møg-ɑ mɑl gɑ pyɑ̈r ɑ́dɑ̈g, de pɑ pɑ̈ɑ̈r ki ɑ́dɑ̈g-ɑ mɑl.
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Møg bɑ jøliny møg-ɑ per gen teg:
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Asɑiil ómï Yöɑb,
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Elɑɑnɑn wɑ̈d Dödö kì Betleem
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Cɑmöth kì Aröd,
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Ëledh kì Pelet,
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Irɑ̀ wɑ̈d Ikec kì Tekoɑ̀,
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Abiedher kì Anɑthöth
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Sibekɑy kì Ucɑ̀
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Ilɑy kì Ákö
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Mɑɑ̈rɑy kì Netöpɑ̀
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Ëled wɑ̈d Bɑɑnɑ̀ kì Netöpɑ̀
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Itɑy wɑ̈d Ribɑy kì Gibeɑ̀ kì piny gøl Ben Yɑmïn.
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Benɑiyɑ̀ kì Pirɑthön
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Urɑy kì törr-ɑ cɑ̈gi kì Gɑɑc
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Abiel kì Arbɑ̀
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Adhmɑbeth kì Bekurum
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Eliɑbɑ̀ kì Cɑɑlbön
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Acem kì Gïdhön
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Yönɑthɑn wɑ̈d Cɑgeè kì Arɑr
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Akiyɑm wɑ̈d Sɑkɑr kì Arɑr
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Elipɑl wɑ̈d Ur
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Ëper kì Mekerɑ̀
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Akiyɑ̀ kì Pelön
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Ëdhrö kì Kɑrmel
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Nɑɑrɑy wɑ̈d Edhbɑy
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Yöiil ómï Nɑthɑn
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Mibɑɑr wɑ̈d Agrì
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Dhelek jɑl Amön
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Nɑɑ̈rɑy Jɑl Beeröth ɑ nyi kɑ̈lli ɑ́dhedheg Yöɑb.
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Irɑ̀ kí Gɑreb kì Yɑtir
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Uriyɑ̀ wɑ̈d Kit
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Dhɑbɑd wɑ̈d Alɑy
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Adinɑ̀ wɑ̈d Cidhɑ̀ (bɑ pëëji kì gøl Ruben, kí jöddi liny møg-ɑ kwølle gɑ pyɑ̈r ɑ́dɑ̈g).
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Aɑnɑn wɑ̈d Mɑɑkɑ̀
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Yöcɑpɑt kì Mithɑn
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Udhiyɑ̀ kì Acterɑ̀
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Cɑmɑ̀ geki Yeiel wɑ̈ddi Othɑm kì Aröeer
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Yediyɑil kí Yöɑ̀ wɑ̈ddi Cimrì kì Tidh
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Eliel kì Mɑɑ̈bɑ̀
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Yeribɑy kí Yöcɑbiyɑ̀ wɑ̈ddi Elnɑɑm
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Ithmɑ̀ jɑl Moɑb
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Eliel, kí Obed, kí Yɑɑsiel kì Dhöbɑ̀.
1CH.12.1	Debïd ɑ́bëëd ɑ Dhiglɑg keny-ɑ ɑ́pɑ̈ɑ̈re yïnø kɑ ɑ́dwɑddii nɑ̈gø yi Cɑul wɑ̈d Kïc, dɑ jøliny mø ngɑ̈nyi yëthi liny, o ge pɑ nyi døøg cyɑ̈n mɑ ɑ́rëbi ki en. 
1CH.12.2	Jøgɑni bɑ yɑɑg gøl Ben Yɑmïn, ɑ ying gøl yɑɑ Cɑul. Ge pɑ nyi bɑ̈ɑ̈jø ki tøngg wɑlɑ̀ ki wethh, wɑlɑ̀ ki bɑ̈ddì, o ge bɑ nywɑnyy bënn. 
1CH.12.3+1CH.12.4+1CH.12.5+1CH.12.6+1CH.12.7	Ge ɑ́bëëd ge pyejj-ɑ yi wɑ̈ddi Cemɑ̀ kì Gibeɑ̀, ɑ løg Akiedher geki Yöɑc.
1CH.12.3+1CH.12.4+1CH.12.5+1CH.12.6+1CH.12.7	Jøliny møgɑni ek:
1CH.12.3+1CH.12.4+1CH.12.5+1CH.12.6+1CH.12.7	Yedhiel kí Pelet, wɑ̈ddi Adhmɑbeth
1CH.12.3+1CH.12.4+1CH.12.5+1CH.12.6+1CH.12.7	Berɑkɑ̀ kí Yeeu kì Anɑthöth.
1CH.12.3+1CH.12.4+1CH.12.5+1CH.12.6+1CH.12.7	Icmɑiyɑ̀ kì Gibeon. Bɑ jɑl-liny mɑ ɑ́bëëd e ngɑ̈nyi, o ɑ́bëëd ɑ́ ɑ́kyel kì kelli pëjji liny møg-ɑ mɑl gɑ pyɑ̈r ɑ́dɑ̈g.
1CH.12.3+1CH.12.4+1CH.12.5+1CH.12.6+1CH.12.7	Jermɑyɑ̀, kí Yɑɑdhiel, kí Yöɑnɑn, kí Yödhɑbɑd kì Gederɑ̀.
1CH.12.3+1CH.12.4+1CH.12.5+1CH.12.6+1CH.12.7	Eludhɑy, kí Yerimöth, kí Beɑliyɑ̀, kí Cemɑriyɑ̀, kí Cepɑtiyɑ̀ jɑl Arïp.
1CH.12.3+1CH.12.4+1CH.12.5+1CH.12.6+1CH.12.7	Elkɑnɑ̀, kí Iciyɑ̀, kí Adhɑrel, kí Yöedher, kí Yɑcobeɑm, kì gøl Körɑ̀.
1CH.12.3+1CH.12.4+1CH.12.5+1CH.12.6+1CH.12.7	Kí wɑ̈ddi Yeroɑm kì Gedör, ɑ løg Yöilɑ̀ kí Dhebɑdiyɑ̀.
1CH.12.8	Møg bɑ nyingi jøliny møg-ɑ ɑ́ngɑ̈nyi yëthi liny kì gøl Gɑd, gen ɑ jøg-ɑ ɑ́kedhi kömi yɑɑy Debïd keny-ɑ ɑ́bëëde kì yij ønteg kì yij pɑ̈l. Ge ɑ́bëëd ge ngɑ̈ny nyɑɑg ki ködd kí tøngg, ge teg ni ngurrì kɑ̀ nënni gen, o ge yöd ni ɑ́køøny wïj kït, kɑ̀ rïngi gen. 
1CH.12.9+1CH.12.10+1CH.12.11+1CH.12.12+1CH.12.13	Ge ómyeerø, o ge ópyëlø ni men: Edher, Obɑdiyɑ̀, Eliɑb, Micmɑnɑ̀, Jermɑyɑ̀, Atɑy, Eliel, Yöɑnɑn, Eldhɑbɑd, Jermɑyɑ̀, kí Mɑkbɑnɑy.
1CH.12.14	Kwï jø gøl Gɑd møgɑni ɑ́pyejj-ɑ ji ɑ́lïp, møøgø ɑ́pyejj-ɑ miyø. 
1CH.12.15	Kì dwɑ̈y Abib, e Nɑm Urdun pɑ̈ngø kɑ obeedhø, nɑmɑni ɑ́bɑ̈ɑ̈n gen, kɑ tyëng-ɑ ɑ́bëëd kì yij tör kedhhi gen kì wɑɑng cyɑ̈ɑ̈ng mwøl kí wɑɑng cyɑ̈ɑ̈ng böörø.
1CH.12.16	Cyɑ̈ng ɑ́kyel Debïd yïe ɑ́bëën kì ønteg keny-ɑ ɑ́bëëde, yi jøg mø kɑ̈ɑ̈l gøl Ben Yɑmïn kí gøl Yeudɑ̀. 
1CH.12.17	Kɑ Debïd bï-ɑ wɑ̈g kì ød, be yïddø ki jøgɑni, kɑ gï köbbe kinni, “Keløg wu bï kɑ mër, wu dwɑdd-ɑ kønyi yɑn, døøj! De keløg wu dwɑdd-ɑ twɑ̈nyi yɑn tyëngmɑ̈ɑ̈nø, e bong gïnrɑj mɑ ɑ́göggɑ wun, møgɑni óbëëd ge ngɑ̈nyi yi Jwøøg kweyyee, o wu cɑye’ cɑyø.”
1CH.12.18	Codhe, kɑ Amɑsɑy, ɑ ɑ́gwøg ɑ́ jɑngi jøliny møg-ɑ pyɑ̈r ɑ́dɑ̈g, köme bëën yi wëyi Jwøk, ɑkööbe kinni,
1CH.12.18	“Debïd wɑ̈d Yesì, wø bɑ jií!
1CH.12.18	Yï óbëëdø ki mër, wuki ji-ɑ køny yïn!
1CH.12.18	Yï bɑ ɑkøny yi Jwøk.”
1CH.12.18	Kɑ jøgɑni cwøl yi Debïd, kɑ gï gwøge gɑ pëjji linye.
1CH.12.19	Kwï jøliny kì gøl Mɑnɑsè møg-ɑ ɑ́kedhi kömi Debïd keny-ɑ ɑ́rëbe ki tyëng Pelistiyɑ̀, kì bøli keny-ɑ ɑ́bëëd ge ónyïɑ̈ggø ki Cɑul. De Debïd ɑ́bɑny yi rɑ̈nhi Pelistiyɑ̀, kɑ köbbi kinni døøge pɑc, mɑ́ rɑ̈nhi Pelistiyɑ̀ ɑ́bëëd ge óböggø kinni Debïd ódøøg kömi Rɑ̈dh Cɑul, ɑdøøg Debïd Dhiglɑg. 
1CH.12.20	Møg bɑ jøliny kì gøl Mɑnɑsè møg-ɑ ɑ́kedhi kömi Debïd, keny-ɑ ɑ́kedhe Dhiglɑg: Adnɑɑ̀, Yödhɑbɑd, Yediyɑil, Mikɑil, Yödhɑbɑd, Elïu, kí Dhilethɑy. Ge ɑ́bëëd gɑ pëjji ɑ́lïp kì gøl Mɑnɑsè. 
1CH.12.21	Debïd ɑ́køny yi gen ki nyɑɑg ki tyëng-ɑ nyi röödhø, mɑ́ ge ɑ́bëëd gɑ pëjji liny mø teg. 
1CH.12.22	Jøliny Debïd ɑ́kedh ge óngënyø, mɑ́ e dɑ ji møg nyi bï kömi gen yethi cyɑ̈ng. Kɑ yɑyɑni ódøngø ki mendwøng.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Keny-ɑ ɑ́ying Debïd Kibrön, jøliny mø gïïr ɑ́kedhi köme be kønyii, o bëëde ɑ́ rɑ̈dh kì kej Cɑul, ni kɑ ɑ́kööb Jwøng-ɑ Ácwɑ̈ɑ̈j. Kwɑnni gen ek:
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Gøl Yeudɑ̀. 6,800, jøg mø ngɑ̈ny liny ködd kí tøngg.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Gøl Cimeøn. 7,100 jøg mø dïdø ki liny.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Gøl Leebì. 4,600 jøliny.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Jøbɑng Yöyɑdɑ̀, ɑ løg kwɑrri Aɑron, ge bɑ 3,700
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Jøg-ɑ teg møg-ɑ ɑ́cyɑ̈dhi ki Dhɑdök, bɑ 22.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Gøl Ben Yɑmïn, ɑ bɑ gøl yɑɑ Cɑul bɑ 3,000, ji mø ngenyø kì kelli gen ɑ́cög yethi gen bong ɑ́dud ki gøl Cɑul.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Gøl Eprɑim bɑ 20,800, o ge bɑ jøg mø ngɑ̈ny liny kì wɑ̈thi kɑ̈lli gen.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Kì gøl Mɑnɑsè men-ɑ wɑɑng cyɑ̈ɑ̈ng böörø, yije ɑ́kɑ̈bbi ki jøliny 18,000 gɑ møg kedhi be gwøgi Debïd ɑ́ Rɑ̈dh.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Gøl Isɑkɑr bɑ 200, ge bɑ pëjji liny ge bënn, kí jøg-ɑ pyejji yi gen, pëjjɑni ngɑ̈ny wøw ki gïn-ɑ cuggi gwøgø yi tyëng Isrɑil kì bøli keny-ɑ døj ki gwøgii.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Gøl Dhebulun bɑ 50,000, jøg mø yethi gen bong ɑ́dud, o ge ngɑ̈nyi yëthi liny.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Gøl Nɑptɑlì bɑ 1,000 pëjji liny, kí 37,000 jøliny ködd kí tøngg.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Gøl Dɑn bɑ 28,600, jøliny mø rumø ki pwönyø.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Gøl Aceer bɑ 40,000, jøg mø cuggi nyɑɑg ki liny.
1CH.12.23+1CH.12.24+1CH.12.25+1CH.12.26+1CH.12.27+1CH.12.28+1CH.12.29+1CH.12.30+1CH.12.31+1CH.12.32+1CH.12.33+1CH.12.34+1CH.12.35+1CH.12.36+1CH.12.37	Tyëng løøg Nɑm Urdun kì wɑɑng cyɑ̈ɑ̈ng mwøl, bɑ gøl Ruben kí Gɑd, kí budi gøl Mɑnɑsè, jöddi liny kwɑnni gen bɑ ɑ́lïp miyø kí pyɑ̈r ɑ́ryew (120,000).
1CH.12.38	Jøliny møgɑni bënn ɑ́kedhi Kibrön be gwøgi Debïd ɑ́ rɑ̈ɑ̈dh Isrɑil bëne. Tyëng Isrɑil møg-ɑ kyeelø ɑ́dwɑdd-ɑ møgɑni ceth. 
1CH.12.39	Ge ɑ́bëëd ki cyɑ̈ng ɑ́dɑ̈g kì buti Debïd, ge cɑm-ɑ gïgcɑmm kí gïg mɑdh møg-ɑ ɑ́gwir yi tyëng Isrɑil kipe gen. 
1CH.12.40	Gøl Isɑkɑr, kí Dhebulun, kí Nɑptɑlì møg-ɑ ɑ́kɑ̈ɑ̈l wɑɑng wuudø kun lɑ̈wi, ge ɑ́kɑ̈ni ki gïgcɑmm, kí møng-ɑ búr, kí nywøli ólɑm møg thij, kí møg thwøwø, kí møgi oløg, kí møøw dhetun. Gï ɑ́kɑ̈ɑ̈l gen ɑ kömi ɑderr, kí ɑmɑl, kí ógɑll, kí wɑ̈dhh. Ge ɑ́kɑ̈ni thyew ki dhög kí dyëg. O ge nɑ̈g gɑ møg cɑm. Møg bënn nyodh-ɑ medi pëëth kì yij pödhø bëne.
1CH.13.1	Rɑ̈dh Debïd ɑ́kööb ki pëjji liny bënn møg-ɑ ɑ́jɑɑg jøliny ɑ́lïp, kí pëjji miy. 
1CH.13.2	Codhe, kɑ tyëng Isrɑil bënn köbbe kinni, “Keløg wu oyïëyø, o bɑ gïn dwɑddi yi Jwøgee, Jwøng-ɑ Ácwɑ̈ɑ̈j, ödi wɑ yï wɑddee geki ókwër kí Kwɑrri Leebì kì kɑ̈dd-ɑ bëëd yi gen ki wöödø kinni bï gen, o wɑ cugi wɑ kì keny. 
1CH.13.3	Codhe, o wɑ kedhi wɑ be yɑɑbi Sɑnduug Ciggi Jwøk, ɑ ɑ́bëëd e ówøyø kɑ ɑ́jyɑ̈ɑ̈g Cɑul.” 
1CH.13.4	Kɑ ji pëthi gen ómïnø yi møgɑni, ɑyïëy gen.
1CH.13.6	 Codhe, kɑ Debïd kedh-ɑ Bɑɑlɑ̀ geki teedø bëne, o Bɑɑlɑ̀ bene Kiriɑt Yeɑrïm, kì Yeudiyɑ̀, ge kedh-ɑ be dwɑɑyi Sɑnduug Ciggi Jwøk, ɑ cungi ɑ́ nyingi Jwøng-ɑ Ácwɑ̈ɑ̈j, ɑ kwömø kì kɑɑm kerobb. 
1CH.13.7	Akɑ̈ɑ̈l gen Sɑnduug Cigg wɑ̈g kì gøl Abinɑdɑb, kɑ gø cïb gen yij yɑ̈y me nyɑ̈n. Kɑ yɑ̈yɑni køøl yi Udhɑ̀ geki Akiyö. 
1CH.13.8	Debïd ɑ́bëëd e ceg-ɑ yëggø geki teedø ge lenh-ɑ Jwøk, ge owörø ki thøm kí kɑ̈ngì.
1CH.13.9	Keny-ɑ ɑ́wɑ̈dhi gen rɑri pwödhi Kïdön, kɑ wɑ̈dhh ocyerø, Kɑ Udhɑ̀ cinge rïïje, kɑ Sɑnduug Cigg mɑge. 
1CH.13.10	Kɑ Jwøng-ɑ Ácwɑ̈ɑ̈j pyëwe órënyø, ɑnɑ̈ge Udhɑ̀ kipe kɑ ɑ́nywɑle Sɑnduug Cigg. Áthøw kì kenyɑni kì bøli Jwøng-ɑ Ácwɑ̈ɑ̈j, 
1CH.13.11	ɑcɑɑg kenyɑni ɑ́ Peredh Udhɑ̀, nyingɑni wɑng-ɑ “Cɑ́yi Udhɑ̀.” Kwøbbi nɑ̈gi Udhɑ̀ yi Jwøng-ɑ Ácwɑ̈ɑ̈j ɑ́bëëd e ledh kì yï Debïd.
1CH.13.12	Codhe, ɑbwøg Debïd yi Jwøk, kɑ okööbø kinni, “Sɑnduug Cigg ókɑ̈l yi yɑn kidï ɑnɑn?” 
1CH.13.13	Acöge e nuti kïdhi Yerusɑlem yi Debïd. De ɑ́yöd gø cïbe’ gøl jɑl me cwøl ɑ́ Obed Edöm, jɑl Gɑth. 
1CH.13.14	 Kɑ obëëdø kì gølɑni ki dwɑ̈tt ɑ́dɑ̈g, ɑgyëëdh gøl Obed Edöm yi Jwøng-ɑ Ácwɑ̈ɑ̈j kí jɑmme bënn.
1CH.14.1	Kirɑm rɑ̈ɑ̈dh Suur ɑ́ödi yï Debïd ki jøngyew, kɑ ödi yi en ki yenh sɑndɑl, kí bödhhi tweg ki kïddi geki bödhhi pɑ̈mmì, møg gëddi Debïd ki ød. 
1CH.14.2	Kɑ yod yi Debïd kinni ɑ́rum ki kwɑnyø yi Jwøng-ɑ Ácwɑ̈ɑ̈j ɑ́ rɑ̈ɑ̈dh Isrɑil, kɑ lɑ̈ge gwøge e dwøng kipe jie.
1CH.14.3	Kɑ Debïd ónyömø ki mɑ̈nn mø gïïr kì Yerusɑlem, kɑ nyöddi yi mɑ̈nnɑni ki wɑ̈dd geki womɑ̈nn mø gïïr. 
1CH.14.4	Møg bɑ nywøl møg-ɑ ɑ́nyöddii keny-ɑ ɑ́yinge Yerusɑlem: Cɑmuɑ̀, Cöbɑb, Nɑthɑn, Sølømøn, 
1CH.14.5	Ibɑɑr, Elicuɑ̀, kí Elpelet, 
1CH.14.6	Nögɑ̀, Nepeg, Yɑpiyɑ̀ 
1CH.14.7	Elicɑmɑ̀, Beelyɑdɑ̀,
1CH.14.8	Keny-ɑ ɑ́lïng tyëng Pelistiyɑ̀ kinni Debïd ógwøgø ɑ́ rɑ̈ɑ̈dh Isrɑil bëne, ɑkedhi jøliny be mɑgii. Kɑ Debïd kedh-ɑ be tuumø ki gen. 
1CH.14.9	Keny-ɑ ɑ́wɑ̈nhi tyëng Pelistiyɑ̀ Töör Repɑim, ɑcɑ̈gi gen ki yɑg. 
1CH.14.10	Apyëëj Jwøk yi Debïd kinni, “Pɑ̈ɑ̈rɑ kömi tyëng Pelistiyɑ̀? Ge ówëggí tyɑmø yi yɑn?”
1CH.14.10	Alöggi Jwøng-ɑ Ácwɑ̈ɑ̈j kinni, “Ngee, pɑ̈ɑ̈r kömi gen! Ge ówëggɑ tyɑmø yi yïn!”
1CH.14.11	Codhe, ɑpɑ̈ɑ̈r Debïd kömi gen kì Bɑɑl Perɑdhïm, ɑtyɑme gïn. Kɑ Debïd okööbø kinni, “Yɑ ɑ́wëggi tyɑ̈mø yi Jwøk kɑ yɑ mödd-ɑ kelli tyëngmɑ̈ɑ̈nø ni bɑɑyø.” Acwølli kenyɑni ɑ́ Bɑɑl Perɑdhïm. 
1CH.14.12	De keny-ɑ ɑ́rengi tyëng Pelistiyɑ̀, ngïjji jwöggi gen ɑ́wiy gen piny, ɑkööb Debïd kinni i rɑ̈ɑ̈b ngïjji jwöggɑni.
1CH.14.13	Acigi tyëng Pelistiyɑ̀ dwöög yij törɑni be yɑg. 
1CH.14.14	Apyëëj Jwøk yi Debïd, kɑ Jwøk ólöggø kinni, “Wu ko pɑ̈ɑ̈r kömi gen wu ying-ɑ tuung, de kɑ̈l wun ngɑ̈thi gen, kɑ wu pɑ̈ɑ̈r wun kömi gen wu kɑ̈ɑ̈l-ɑ tung-ɑ kyeelø, wu rwööm ki yenh bɑlsɑm. 
1CH.14.15	Keny-ɑ ólïng ki ywøøg tyel kì mɑl wɑ̈thi yenh, kɑ wu pɑ̈ɑ̈r wun kömi gen, mɑ́ yɑ ómøøl mɑl bøli wun, be nyɑɑg ki tyëng Pelistiyɑ̀, o ge tyɑm.” 
1CH.14.16	Kɑ Debïd møg-ɑ ɑ́köbbii yi Jwøk gwøge, ɑcyedde tyëng Pelistiyɑ̀, cɑg kì Gibeon gïti Gedher. 
1CH.14.17	Atɑɑy nyingi Debïd kömi piny bëne, kɑ pödhh bënn göjji böggi Debïd yi Jwøng-ɑ Ácwɑ̈ɑ̈j.
1CH.15.1	Debïd ree ɑ́gëdde ki ød kì Yerusɑlem, kɑɑl-ɑ ɑ́mɑge kì yï tyëng Yebus, ɑ løg tyëngpinyɑni, ɑtyenye kej Sɑnduug Ciggi Jwøk thyew, kɑ gudd-ɑ piny ki kemɑ̀. 
1CH.15.2	 Codhe, ɑkööbe kinni, “Sɑnduug Cigg óbyell-ɑ yi Kwɑrri Leebì keti gen, mɑ́ gen ɑ ɑ́yieny yi Jwøng-ɑ Ácwɑ̈ɑ̈j, o gø nyi byelli gen, o keje nyi tyeny yi gen, gïti ɑtheer.” 
1CH.15.3	Kɑ Debïd tyëng Isrɑil bënn cwøøle Yerusɑlem, o Sɑnduug Cigg kɑ̈ɑ̈l gen keny-ɑ ɑ́rum keje ki tyenyø yi en, kipere. 
1CH.15.4	Codhe, ɑöde yï Kwɑrri Aɑron geki Kwɑrri Leebì. 
1CH.15.5	Ji miyø kí pyɑ̈r ɑ́ryew ɑ ɑ́bï kì gøl Kɑ̈ɑ̈th, ge pyejj-ɑ yi Uriel. 
1CH.15.6	Ji miy ɑ́ryew kí pyɑ̈r ɑ́ryew ɑ ɑ́bï kì gøl Merɑrì, ge pyejj-ɑ yi Asɑiyɑ̀. 
1CH.15.7	Ji miyø kí pyɑ̈r ɑ́dɑ̈g ɑ ɑ́bï kì gøl Gercön, ge pyejj-ɑ yi Yöiil. 
1CH.15.8	Gøl Elidhɑpɑn ɑ́bï gɑ miy ɑ́ryew, ge pyejj-ɑ yi Cemɑiyɑ̀. 
1CH.15.9	Gøl Kibrön ɑ́bï gɑ pyɑ̈r ɑ́bïdɑ̈g, ge pyejj-ɑ yi Eliel. 
1CH.15.10	Gøl Udhiel ɑ́bï gɑ miyø kí pyɑ̈rø wïdɑ́ryew, ge pyejj-ɑ yi Aminɑdɑb.
1CH.15.11	Kɑ ókwër ryeet, Dhɑdök kí Abiyɑthɑr cwøl yi Debïd, geki Kwɑrri Leebì ɑ́bïkyel, ɑ løg Uriel, Asɑiyɑ̀, Yöiil, Cemɑiyɑ̀, Eliel kí Aminɑdɑb. 
1CH.15.12	Aköbbe pëjji Kwɑrri Leebì kinni, “Wun ɑ bɑ jɑggi gøl Leebì. Kwëru ri wun, wuki Kwɑrri Leebì møg-ɑ kyeelø, o Sɑnduug Ciggi Jwøng-ɑ Ácwɑ̈ɑ̈j, Jwøøg Isrɑil kɑ̈ɑ̈l yi wun, o cïb keny-ɑ ɑ́gwir yi yɑn kipere. 
1CH.15.13	Wɑ ɑ́cɑy yi Jwøng-ɑ Ácwɑ̈ɑ̈j kɑ per kɑ ɑ́bëëd e pɑth ki wun ɑ ɑ́kɑ̈ɑ̈lii, o nuti kwërø kidøøj.”
1CH.15.14	Codhe, kɑ ókwër geki Kwɑrri Leebì ri gen kwër gen kipe kɑ̈ɑ̈li Sɑnduug Ciggi Jwøng-ɑ Ácwɑ̈ɑ̈j, Jwøøg Isrɑil. 
1CH.15.15	 Kɑ byëël yi Kwɑrri Leebì ki lødh, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j.
1CH.15.16	Kɑ jɑggi gøl Leebì köbbi yi Debïd kinni kɑ̈bbi gen ki Kwɑrri Leebì møg wör ki thøm, ki medi pëëth. 
1CH.15.17+1CH.15.18+1CH.15.19+1CH.15.20+1CH.15.21	Kì kelli tyëng gøl Merɑrì, ge ɑ́kwɑny-ɑ Ëmɑn wɑ̈d Yöiil, kí Asɑp wɑ̈d Berekiyɑ̀, kí Ethɑn wɑ̈d Kucɑiyɑ̀. O kì kelli jøg-ɑ thom thøm-ɑ cwɑggi gen ying mɑl, ge ɑ́kwɑny-ɑ Dhekɑriyɑ̀, Yɑɑdhiel, Cemirɑmöth, Yekiel, Unì, Eliɑb, Mɑɑseiyɑ̀ kí Benɑiyɑ̀.
1CH.15.17+1CH.15.18+1CH.15.19+1CH.15.20+1CH.15.21	O kì kelli jøg-ɑ thom thøm-ɑ cwɑggi gen ying piny, ge ɑ́kwɑny-ɑ Mɑtithiyɑ̀, Elipeleu, Mikneiyɑ̀, Adhɑdhiyɑ̀. O kì kelli jøg-ɑ nyi kor Kengø, ge ɑ́kwɑny-ɑ Obed Edöm kí Yeiel.
1CH.15.22	Kɑ Kenɑniyɑ̀ kwɑny ɑ́ jɑngi jø gøl Leebì møg-ɑ bɑ bödhhi thøm, mɑ́ en ɑ luudø kì kelli gen. 
1CH.15.23+1CH.15.24	Berekiyɑ̀, kí Elkɑnɑ̀, kí Obed Edöm, kí Yekiyɑ̀, bɑ gen ɑ ɑ́kwɑny o ge kor gen Sɑnduug Cigg. Cebɑniyɑ̀, Yöcɑpɑt, Nethɑnel, Amɑsɑy, Dhekɑriyɑ̀, Benɑiyɑ̀, kí Eliedher, bene gen ókwërr-ɑ ɑ́kwɑny o ge nyi kodh gen kɑ̈ngì kì bøli Sɑnduug Cigg.
1CH.15.25	Adhwödh Rɑ̈dh Debïd geki jɑggi Isrɑil, kí pëjji liny, kɑ ge kedh-ɑ gøl Obed Edöm be kɑ̈ɑ̈li Sɑnduug Cigg, kɑ ge otugø ki mendwøng. 
1CH.15.26	Kɑ ge ongɑ̈dø ki wɑ̈dhh ɑ́bïryew kí órömm ɑ́bïryew gɑ gëdhhì, kipe kinni o Kwɑrri Leebì møg-ɑ byelli Sɑnduug Cigg ókøny yi Jwøk. 
1CH.15.27	Debïd ɑ́bëëd e rug-ɑ ógødh men-ɑ ócwɑ̈jø ki kor-ɑ yöm geki bödhhi thøm, kí Kenɑniyɑ̀ jɑngi gen, geki Kwɑrri Leebì møg-ɑ byelli Sɑnduug Cigg. Debïd ɑ́bëëd e orugø thyew ki pɑri kwër men-ɑ ócwɑ̈jø ki kor-ɑ yöm. 
1CH.15.28	Akɑ̈ɑ̈l Sɑnduug Ciggi Jwøng-ɑ Ácwɑ̈ɑ̈j Yerusɑlem yi tyëng Isrɑil, ge óryeerø ki medi pëthi gen, kɑ̈ngì okodhø, bullì opwödø, o thøm othomø.
1CH.15.29	Keny-ɑ ɑ́wɑ̈nhi Sɑnduug Jwøng-ɑ Ácwɑ̈ɑ̈j kɑɑl, kɑ Mikɑl nyɑɑr Cɑul ómëddø kì ɑwɑj, ɑlidhe Rɑ̈dh Debïd, e óyëggø pyëwe omedø, kɑ gø byenye ki pyëwe.
1CH.16.1	Akïdhi gen Sɑnduug Cigg yij kem-ɑ ɑ́gurrii yi Debïd. Codhe ɑgeedh Jwøk ki gëdhh-ɑ nyi rɑ̈b geki gëdhhi mër. 
1CH.16.2	Keny-ɑ ɑ́rum Debïd ki muuji gëdhhì, ɑkwënge ji ki nyingi Jwøng-ɑ Ácwɑ̈ɑ̈j. 
1CH.16.3	Anënge teen-ɑ ɑ́ying kenyɑni; cwøw kí mɑ̈nn; ngɑn mëgg-ɑ ópun kí nyɑ ɑ́tungi rïngø ɑ́kyel, kí ópùni benø.
1CH.16.4	Akɑ̈bbi Debïd ki kwï Kwɑrri Leebì møg nyi mɑlli Jwøng-ɑ Ácwɑ̈ɑ̈j, Jwøøg Isrɑil, kì bøli Sɑnduug Cigg ki wör, o gø nyi lejji gen. 
1CH.16.5	Akwɑɑny Asɑp ɑ́ jɑgø, kí Dhekɑriyɑ̀ ɑ́ ókwøme. O Yeiel, kí Cemirɑmöth, kí Yekiel, kí Mɑtithiyɑ̀, kí Eliɑb, kí Benɑiyɑ̀, kí Obed Edöm, kí Yeiel gen ɑ thom thøm, O kɑng-ɑ kwɑ̈ɑ̈n nyi kodh-ɑ yi Asɑp. 
1CH.16.6	O kɑ̈ngì nyi kodh-ɑ yi ókwër ɑ́ryew, ɑ løg Benɑiyɑ̀ geki Yɑɑdhiel kì bøli Sɑnduug Cigg. 
1CH.16.7	Cyɑ̈ngɑni ɑ ɑ́kwɑɑny Asɑp geki Kwɑrri Leebì møg-ɑ kyeelø, o ge nyi lenhi gen Jwøng-ɑ Ácwɑ̈ɑ̈j.
1CH.16.8	Pøjju Jwøng-ɑ Ácwɑ̈ɑ̈j, kɑ dönge lejji wun
1CH.16.8	köbbu pödhh bënn ki gïg-ɑ ɑ́gøgge.
1CH.16.9	Wör wun wu lejj-ɑ en
1CH.16.9	kwøbu gïïngɑ̈ngø møg-ɑ ɑ́gøgge.
1CH.16.10	Med pëthi wun mɑ́ wɑ bɑ møge
1CH.16.10	wiy pëthi tyëng-ɑ mɑllii mïni gen.
1CH.16.11	Kedhu yï Jwøng-ɑ Ácwɑ̈ɑ̈j o wu kønye,
1CH.16.11	kɑ nyi mɑlli wun ceth.
1CH.16.12+1CH.16.13	Wu kwɑrri Yɑgob bɑ̈ng Jwøk,
1CH.16.12+1CH.16.13	wu kwɑrri Isrɑil, jɑl-ɑ ɑ́myeg yi Jwøk,
1CH.16.12+1CH.16.13	pɑru gïïngɑ̈ngø møg-ɑ ɑ́gøggi yi Jwøk,
1CH.16.12+1CH.16.13	geki cigg-ɑ ɑ́muuje.
1CH.16.14	Jwøng-ɑ Ácwɑ̈ɑ̈j bɑ Jwøgee,
1CH.16.14	Cigge bɑ kipe kömi piny bëne.
1CH.16.15	Wɑ̈thi wun ko wïl ki lwömi Jwøk,
1CH.16.15	eni lwöm-ɑ ɑ́gwøge ɑ́ men gïti ɑtheer.
1CH.16.16	gen ɑ møg-ɑ ɑ́könge Isɑɑk.
1CH.16.17	ge ɑ́lwööb ki Isrɑil ki lwöm-ɑ gïti ɑtheer,
1CH.16.18	Gø ɑ́köbbe kinni, “Yï ómëggɑ piny Kɑnɑɑn,
1CH.16.18	pinyɑni óbëëd ɑ́ mií.”
1CH.16.19	Kwɑnni jii Jwøk ɑ́bëëd ge nøg,
1CH.16.19	ge ɑ́bëëd gɑ tyëngpɑth kì piny Kɑnɑɑn.
1CH.16.20	Ge ɑ́wïïn kì yethi pödhh,
1CH.16.20	ge nyii dhwödhø kì pönhï kí pönhï.
1CH.16.21	kɑ rɑ̈nhì nyi ceg kinni kor ge gïn:
1CH.16.22	“Tyëng-ɑ ɑ́yienyɑ gɑ bɑ̈nggɑ ko göggi wun ki gïgrijjø,
1CH.16.22	tyëngtöng møgɑ ko nywɑl wun.”
1CH.16.23	Lejjí Jwøng-ɑ Ácwɑ̈ɑ̈j ki wör, yïn ɑ kömi piny bëne!
1CH.16.23	Kømmu kwøbbi yïëne yethi cyɑ̈ng bënn.
1CH.16.24	Köbbu pödhh kwøbbi dhwɑ̈nge,
1CH.16.24	kí gïgdøngø møg-ɑ ɑ́gögge jie!
1CH.16.25	Mɑ́ Jwøng-ɑ Ácwɑ̈ɑ̈j dwøng, o ceg kɑ lenhø,
1CH.16.25	o ceg kɑ wørø kibøli jwögg bënn.
1CH.16.26	Jwöggi pödhh-ɑ kyeelø bënn bɑ ngïjji yøw,
1CH.16.26	dɑ́ Jwøng-ɑ Ácwɑ̈ɑ̈j ɑ ɑ́gwøg mɑl.
1CH.16.27	Dhwɑ̈ng geki döng ying-ɑ bɑdhhe,
1CH.16.27	Kenge pɑ̈ngø yi tegø geki medi pyëw.
1CH.16.28	Lejju Jwøng-ɑ Ácwɑ̈ɑ̈j, wun ɑ tyëng kömi piny bënn,
1CH.16.28	lejju dönge geki tege.
1CH.16.29	Lejju dhwɑ̈ɑ̈ng Jwøng-ɑ Ácwɑ̈ɑ̈j,
1CH.16.29	kɑ̈ni wun ki gëdhhì, kɑ wu bïu bøle.
1CH.16.29	Dwöög wun köthi wun piny, kì bøli Ákyel-ɑ bɑ Kwërø keny-ɑ ócwöbe.
1CH.16.30	Kömi piny bëne, okïïrø kì bøle!
1CH.16.30	Piny ɑ́cïbe keje e pɑ nhɑ̈nhø, o pɑ cuggi ki nyigø.
1CH.16.31	Mïni pëthi wun, wun ɑ mɑl kí piny!
1CH.16.31	Köbbu pödhh bënn kinni, “Jwøng-ɑ Ácwɑ̈ɑ̈j bɑ rɑ̈dh.”
1CH.16.32	Wiy nɑɑm omelø ngɑ̈rre geki lɑ̈yy-ɑ yije bënn,
1CH.16.32	mïni pyëw thïm geki gïg-ɑ yije bënn!
1CH.16.33	Codhe o yenh kïïw gen kì yij thïm ki medi pëthi gen,
1CH.16.33	keny-ɑ óbëën Jwøng-ɑ Ácwɑ̈ɑ̈j be jɑɑgi kömi piny.
1CH.16.34	mɑ̈ɑ̈dø mee gït-ɑ ɑtheer.
1CH.16.35	Köbbu en kinni, “Yiel wøn, yïn ɑ Jwøk yïëni wøn,
1CH.16.35	cøng wøn kej ɑ́kyel, kɑ wø yieel kì cinggi pödhh-ɑ kyeelø,
1CH.16.35	o yï pwøj yi wøn,
1CH.16.35	o nyingí kwërø lejji.”
1CH.16.36	Lejju Jwøng-ɑ Ácwɑ̈ɑ̈j, Jwøøg Isrɑil!
1CH.16.36	Lejju en ɑnɑn gïti ɑtheer!
1CH.16.36	Kɑ ji bënn okööbø kinni, “Amen” kɑ Jwøng-ɑ Ácwɑ̈ɑ̈j lenhi gen.
1CH.16.37	Acïb Asɑp geki wɑdde Kwɑrri Leebì yi Debïd gɑ tyëng-ɑ nyi lɑ̈mø kì bøli Sɑnduug Lwömi Jwøng-ɑ Ácwɑ̈ɑ̈j kì keny-ɑ ɑ́mïdhii. O gwøøg gen nyi gwøg yi gen yethi cyɑ̈ng. 
1CH.16.38	Ge nyi køny-ɑ yi Obed Edöm wɑ̈d Yeduthun geki jø gøl gen mø kwɑnni gen bɑ pyɑ̈r ɑ́bïkyel wïdɑ́bïdɑ̈g. Ösɑ̀ geki Obed Edöm ɑ ɑ́jɑɑg tyëng-ɑ kor dhøggi döri kɑɑl.
1CH.16.39	Dhɑdök geki wɑdde ókwër ɑ nyi mɑlli Jwøng-ɑ Ácwɑ̈ɑ̈j kì kej mɑ̈ddø kì Gibeon. 
1CH.16.40	Kì yethi cyɑ̈ng kì mwøl kí böörø, ɑ nyi rɑ̈ɑ̈b gëdhhì bënn kì wïj këli lɑm ni kɑ ógwedii kì yethi cigg-ɑ ɑ́mëggi tyëng Isrɑil yi Jwøng-ɑ Ácwɑ̈ɑ̈j. 
1CH.16.41	Ëmɑn geki Yeduthun ɑ́bëëd ge nud geki ji-ɑ ɑ́kwɑny o ge nyi lejji gen Jwøng-ɑ Ácwɑ̈ɑ̈j ki wör, kipe mɑ̈ɑ̈dø mee men-ɑ gïti ɑtheer. 
1CH.16.42	Thyew Ëmɑn geki Yeduthun ɑ ɑ́jɑɑg thømi wörri lejji Jwøng-ɑ Ácwɑ̈ɑ̈j. Tyëng gøl yɑɑ Yeduthun ɑ ɑ́jɑɑg tyëng-ɑ korri dhøggi döri kɑɑl.
1CH.17.1	Rɑ̈dh Debïd ɑ́bëëd e ying-ɑ gøle, ɑöde yï jɑltöng Nɑthɑn. Keny-ɑ ɑ́bëëne ɑköbbe gøn kinni, “Yɑ bëëd ɑ ød mɑ ɑger ki sɑndɑl, yɑnh-ɑ myëër kì keny, de Sɑnduug Ciggi Jwøng-ɑ Ácwɑ̈ɑ̈j mïdh ɑ yij kemɑ̀!”
1CH.17.2	Alöggi Nɑthɑn kinni, “Gwøg gïn-ɑ rømmi yi yïn, mɑ́ yï ókøny yi Jwøk.”
1CH.17.3	De Nɑthɑn ɑ́köbbi yi Jwøk kì wɑ̈rɑni kinni, 
1CH.17.4	“Kedh kɑ kwøbbɑ köbbí Debïd bɑ̈ngɑ kinni, ‘Pɑth ki en ɑ ger Kengø men-ɑ yije bëëdɑ. 
1CH.17.5	Yɑ nuti bëëdø kì yij Kengø kinni tek, kër-ɑ ɑ́kɑ̈ɑ̈lɑ tyëng Isrɑil wɑ̈g kì Rïp gïti ɑnɑn. Yɑ nyi bëëd ɑ yethi kemmì, kɑ yɑ nyi cyɑ̈g-ɑ keny kí keny. 
1CH.17.6	Kì yij wɑ̈nh-ɑ ɑ́cɑɑdhɑ bëne kí tyëng Isrɑil, bong dhɑnhø mɑ ɑ́pɑ̈nyɑ pyëjø, kì kelli jɑgg-ɑ ɑ́kwɑny yi yɑn kinni, ɑ́ kipe ngø ɑ pɑ gëddí yɑn ki Kengø men-ɑ ógerø ki sɑndɑl yɑnh-ɑ myëër.’
1CH.17.7	“De köbbí bɑ̈ngɑ Debïd kinni, ‘Yɑn yɑ Wïlɑ̈bø, Jwøng-ɑ Ácwɑ̈ɑ̈j, bong gïn dhɑl yɑn kinni tek. Yï ɑ́kwɑny yi yɑn, yï kwɑy-ɑ dyëg kì pɑ̈l, kɑ yï kwɑnyɑ yïn ɑ́ jɑngi tyëng Isrɑil. 
1CH.17.8	Yɑ ɑ́bëëd yɑ nud kì butí, kì kɑ̈jj-ɑ ɑ́kedhí, kɑ tyëngmɑ̈ɑ̈nø bënn tyɑmɑ. Nyingí ɑ́tïngɑ mɑl ni nyingi tyëng-ɑ per gen teg, kí jɑgg-ɑ døngø kì kömi piny. 
1CH.17.9+1CH.17.10	Yɑ ɑ́mëggi ki keny cïbɑ jiɑ, tyëng Isrɑil, kí keny-ɑ óbëëd gen nyingi gen pɑ guud këti. Kömi gen ɑ́bëëd e nyi ceg kɑ pɑ̈ɑ̈rø yi tyëngrijjø kër-ɑ ɑ́bëën gen piny men, de gïn ni menɑni koo cwöb këti, yɑ ɑ́kööb kinni tyëngmɑ̈ɑ̈nø ótyɑm yi yɑn, kɑ wu nëngɑ ki kwɑrr. 
1CH.17.11	Keny-ɑ óthumi cyɑ̈nggí kɑ yï kedh-ɑ kun-ɑ di kweyyí, dhɑnhø ɑ́kyel kì kelli wɑ̈ddí ógwøgɑ ɑ́ rɑ̈dh, o pödhø ómïdhi yi en e teeg. 
1CH.17.12	Bene en ɑ ógëddi yɑn ki Kengø, o rɑ̈ɑ̈dhø mee ómïdhi yi yɑn gïti ɑtheer. 
1CH.17.13	 Yɑ óbëëd yɑn ɑ́ wïye, o óbëëd ɑ́ wɑ̈dɑ, pɑ wiy yi yɑn ki kønyø ni kɑ ɑ́wiyɑ Cɑul, ngɑn-ɑ ɑ́bɑny yi yɑn kɑ yï cïbɑ keje. 
1CH.17.14	Ócïb yi yɑn ɑ́ jɑngi jiɑ geki pödhɑ gïti ɑtheer, rɑ̈ɑ̈dhø mee óbong cöge gïti ɑtheer.’ ”
1CH.17.15	Kɑ Debïd köbbi yi Nɑthɑn ki gïg-ɑ ɑ́köbbii yi Jwøk bënn.
1CH.17.16	Codhe, ɑkedhi Rɑ̈dh Debïd yij Kemi Wë, ɑpëgge piny kì bøli Jwøng-ɑ Ácwɑ̈ɑ̈j, kɑ ókwɑ̈jjø kinni, “Yɑn ɑ́ men Yïn ɑ Jwøng-ɑ Ácwɑ̈ɑ̈j? O gøl wøn ɑ́ ngø, ɑ göggí yɑn ki gïndøj ni men? 
1CH.17.17	Anɑn yï nudd yï ogöögø ki mø gïïr, yï ɑ́kööb kipe kwɑrrɑ kì yethi runn møøgø møg-ɑ óbï, o yïn ɑ Jwøk, Jwøng-ɑ Ácwɑ̈ɑ̈j, yɑ ɑ́mïdhi yi yïn ni dhɑnhø me dwøng. 
1CH.17.18	Á ngø këti ɑ cuggi köbbi yïn yi yɑn! Yɑ ngɑ̈nyi yi yïn kidøøj, de yɑ ɑ́theg yi yïn ceth yɑn ɑ bɑ̈ngí. 
1CH.17.19	Bɑ gïn-ɑ ɑ́dwɑddi yi yïn ɑ ɑ́göggí yɑn, kɑ yɑ nyudhí møg-ɑ ócwöb kipe gølɑ dhuki megø. 
1CH.17.20	Yïn ɑ Jwøng-ɑ Ácwɑ̈ɑ̈j, bong ngɑn ni yïn, ngɑ̈nyi yi wøn kinni yï ketí ɑ bɑ Jwøk. 
1CH.17.21	Bong pödhø me ni Isrɑil kì kömi piny, mɑ́ ge ɑ́yiel yi yïn kì yij bɑ̈ɑ̈ngø kì Rïp, kɑ ge gwøg yi yïn gɑ jií. Kɑ nyingí tɑɑy-ɑ kömi piny bëne, kiper gïgdøngø kí gïïngɑ̈ngø møg-ɑ ɑ́göggí gen. 
1CH.17.22	Tyëng Isrɑil ɑ́gwøg yi yïn gɑ jií gïti ɑtheer, o yïn, yï Jwøng-ɑ Ácwɑ̈ɑ̈j ɑ bɑ Jwøøg gen.
1CH.17.23	“Anɑn yïn ɑ Jwøng-ɑ Ácwɑ̈ɑ̈j, gwøg møg-ɑ ɑ́köbbí yɑn bënn kinni, ge ógöggí yɑn wøki kwɑrrɑ, kɑ wiy møg-ɑ ɑ́kwøb yi yïn pɑ̈dhi gen kɑ̈jji gen. 
1CH.17.24	Perí ólïngi, kɑ ji nyii kööbø kinni, ‘Áyïmø, Jwøng-ɑ Ácwɑ̈ɑ̈j bene Jwøøg Isrɑil.’ O lɑ̈gi gøl bɑ̈ngí Debïd ómïdhi yi yïn gïti ɑtheer. 
1CH.17.25	Pyëwɑ ɑ́ceg yi yɑn kɑ cwedø, ɑkwɑjjɑ møg kì bølí, yïn ɑ Jwøgɑ, mɑ́ yɑ ɑ́yɑ̈llí møgɑni bënn, yɑn ɑ bɑ̈ngí. Kɑ yɑ köbbí kinni kwɑrrɑ óbëëd gɑ rɑ̈nhì. 
1CH.17.26	Yïn ɑ Jwøng-ɑ Ácwɑ̈ɑ̈j, yï bɑ Jwøk kidyër, mɑ́ gïgdøj møgɑni ɑ́köbbí yɑn. 
1CH.17.27	Yɑ kwɑjj-ɑ yïn, gyëdh gølɑ, o ócöge e døj ceth. Ge ɑ́gyëdh yi yïn, yïn ɑ Jwøng-ɑ Ácwɑ̈ɑ̈j, o gyëdhhí møgɑni óbëëdø kì kömi gen ceth gïti ɑtheer.”
1CH.18.1	Kì bɑng keny me nøg, kɑ Rɑ̈dh Debïd pɑ̈ɑ̈r-ɑ kömi tyëng Pelistiyɑ̀, kɑ gï tyɑme. Akwɑnye Gɑth geki myërr-ɑ bute kì cinggi tyëng Pelistiyɑ̀. 
1CH.18.2	Thyew, kɑ tyëng Moɑb tyɑme, kɑ gï jɑɑge, kɑ nyi cudi yi gen ki gwɑ̈j.
1CH.18.3	Kɑ Debïd pɑ̈ɑ̈r-ɑ kömi Rɑ̈dh Adɑdedher rɑ̈ɑ̈dh Dhöbɑ̀ kì buti Amɑth, mɑ́ Adɑdedher ɑ́dwɑdd-ɑ mɑgi myërri kwøøm-ɑ kömi Nɑm Porɑt. 
1CH.18.4	Kɑ Debïd ómɑ̈gø ki yɑ̈thi liny gɑ ɑ́lïp, kí jøkyënyì gɑ ɑ́lïp ɑ́bïryew, kí jøliny tyel ɑ́lïp pyɑ̈r ɑ́ryew. Akɑ̈bbe ki kyënyì møg pyëjji ki yɑ̈ɑ̈th miyø, kɑ rɑ̈rri tyelli kyëny-ɑ ɑ́döng bënn kebbe.
1CH.18.5	Keny-ɑ ɑ́öni tyëng Arɑm kì Dimɑceg ki jøliny mø køny Rɑ̈dh Adɑdedher, ɑpɑ̈ɑ̈r Debïd kömi linyɑni, kɑ ɑ́lïp pyɑ̈r ɑ́ryew wïdɑ́ryew nɑ̈ge, 
1CH.18.6	Codhe, ɑgud Debïd ki kɑɑl kì yij piny gen, kɑ gï jɑɑge kɑ cudi ki gwɑ̈j yi gen. Debïd ɑ́wëggi tyɑ̈mø yi Jwøng-ɑ Ácwɑ̈ɑ̈j kì kɑ̈jj-ɑ ɑ́nyïɑ̈gge bënn. 
1CH.18.7	Kɑ köddi dhɑb møg-ɑ ɑ́kɑ̈lli yi jøliny Adɑdedher mɑg yi Debïd, kɑ gï kïdhe Yerusɑlem. 
1CH.18.8	 Thyew ɑ́kɑ̈bbi ki ngyënyø dilɑl me gïïr cɑrø kì Tibɑ̈ɑ̈th kí Kun, gen ɑ kɑ̈dd-ɑ døngø møg-ɑ ɑ́jɑɑg yi Adɑdedher. (Dilɑlɑni ɑ ɑ́göög yi Sølømøn ki luy dilɑl, kí löjj, kí jɑmm-ɑ ɑ́gwøg ki dilɑl gɑ mø Kengø.)
1CH.18.9	Keny-ɑ ɑ́lïng Töì rɑ̈ɑ̈dh Amɑth kinni liny Adɑdedher bëne ótyɑmø yi Debïd, 
1CH.18.10	ɑöre wɑ̈de Yörɑm be mɑ̈dhi Rɑ̈dh Debïd, o gø pwøje kipe kɑ ɑ́tyɑme Adɑdedher. Adɑdedher ɑ́bëëd ge nyi ceg-ɑ nyïɑ̈ggø ki Töì tyel mø gïïr. Kɑ Debïd muuj yi Töì ki gïg møg-ɑ ógwøgø ki ɑ́tegø, kí dilɑl, kí dhɑb gɑ møg pwøje Debïd. 
1CH.18.11	Kɑ jɑmmɑni thyey yi Debïd gɑ mø kwër, geki ngyëny ɑ́tegg, kí dhɑb men-ɑ ɑ́kɑ̈ɑ̈le kì pödhh-ɑ ɑ́mɑge, ɑ løg Edöm, kí Moɑb, kí Amön, kí Pelistiyɑ̀, kí Amɑlek.
1CH.18.12	Tyëng Edöm gɑ ɑ́lïp pyɑ̈rø wïdɑ́bïdɑ̈g ɑ́nɑ̈g yi Abicɑy wɑ̈d Dheruyɑ̀ kì Töör Omelø. 
1CH.18.13	Agudde yij piny Edöm, kɑ tyëng-ɑ pönhɑni ogöögø ki bɑ̈nggi Rɑ̈dh Debïd. Kɑ Debïd nyi wëggi tyɑ̈mø yi Jwøng-ɑ Ácwɑ̈ɑ̈j kì kɑ̈jj-ɑ nyi kedhe bënn.
1CH.18.14	Codhe, kɑ Isrɑil bëne jɑɑg yi Debïd, jie ɑ́jɑɑge kidøøj. 
1CH.18.15	Yöɑb ómï Abicɑy ɑ bɑ pënyi liny, Yöcɑpɑt wɑ̈d Akilud ɑ bɑ 'mïdhi wɑ̈j, 
1CH.18.16	Dhɑdök wɑ̈d Akitub geki Akimelek wɑ̈d Abiyɑthɑr ɑ bɑ ókwër, Serɑiyɑ̀ ɑ́bëëd ɑ́ sikriter. 
1CH.18.17	Benɑiyɑ̀ wɑ̈d Yöyɑdɑ̀ ɑ ɑ́jɑɑg jøg-ɑ kor Debïd, o wɑ̈ddi Rɑ̈dh Debïd ɑ́mïdh-ɑ lɑ̈ww-ɑ døngø kì yij pödhø.
1CH.19.1	Kì bɑng keny megø piny kɑ̈ɑ̈l kun, ɑthøw Nɑkɑc rɑ̈ɑ̈dh Amön, ɑrøøny Anun wɑ̈de ɑ́ rɑ̈dh. 
1CH.19.2	Akööb Rɑ̈dh Debïd kinni, “Yɑ dwɑdd-ɑ göggi Anun ki gïndøj ni kɑ ɑ́göggi yɑn yi wïye Nɑkɑc ki gïndøj.” Codhe, kɑ Debïd oödø ki tyëngwöödø møg kedhi be këëmii ki thøwi wïye.
1CH.19.2	Kɑ tyëng-ɑ ɑ́ör yi Debïd wɑ̈dh-ɑ yï Rɑ̈dh Anun kì pödhi Amön, 
1CH.19.3	Aköbbi rɑ̈dh yi jɑggi tyëng Amön kinni, “Yï orumø kinni bɑ kipe wøri wïyí, ɑ ɑ́ör jøg be këëmi yïn yi Debïd? Pɑth! Gï ɑ́öre gɑ lyëwwì møg lyewwi piny, kipe kinni, o gø mɑge ki liny.”
1CH.19.4	Kɑ tyëngwöödø mø Debïd mɑg yi Anun, kɑ yëyyi tïggi gïn lyele, kɑ ógudhi gïn ruude kì thɑ̈thi gen, kɑ gï öre yöö. 
1CH.19.5	Wɑ̈thi jøgɑni ɑ́lɑ̈ɑ̈y ki mendwøng, kɑ ge ódhɑ̈lø døøg myërri gen. Keny-ɑ ɑ́lïngi møgɑni yi Debïd, ɑöde yï gen kinni, bëëd gen kì Yerikö, kɑ ge ko dwöög gïti keny-ɑ ódøøg yëyyi tïggi gen ki døngø.
1CH.19.6	Kɑ yod yi Rɑ̈dh Anun geki tyëng Amön kinni, Debïd ɑ́gwøge ɑ́ ngetimɑ̈ɑ̈nø. Codhe, kɑ ge ocudø ki ngyëny ɑ́tegg gɑ kïllì ɑ́lïp pyɑ̈r ɑ́dɑ̈g wïdɑ́ngwen, møg kïr yɑ̈ɑ̈th kí tyëng-ɑ kwølli gen kì Mesøpøtɑmiyɑ̀. Kí myërri Arɑm, ɑ løg Mɑɑkɑ̀, kí Dhöbɑ̀. 
1CH.19.7	Ge ɑ́kïr ki yɑ̈ɑ̈th ɑ́lïp pyɑ̈r ɑ́dɑ̈g wïdɑ́ryew, kɑ rɑ̈ɑ̈dh Mɑɑkɑ̀ kïr yi gen geki jølinye, kɑ ge obëënø, ɑguddi gen bøli Medebɑ̀. Kɑ tyëng Amön bï-ɑ wɑ̈g kì yethi kɑ̈ddi gen, kɑ ge kedh-ɑ be liny.
1CH.19.8	Keny-ɑ ɑ́lïngi møgɑni yi Debïd, ɑöre Yöɑb geki linye bëne. 
1CH.19.9	Tyëng Amön ɑ́kedhi wɑ̈g, kɑ ge pëgg-ɑ dhø döri Rɑbɑ̀ kɑɑl gen, kɑ rɑ̈nhh-ɑ ɑ́bï be kunyø ki liny pëgg-ɑ kuni pɑ̈l.
1CH.19.10	Keny-ɑ ɑ́lidhii yi Yöɑb kinni tyëngmɑ̈ɑ̈nø nud kì bøle kí ngɑ̈je, ɑyïënye ki jödd mø teg, kɑ gï cïbe tung-ɑ rwöm ki tyëng Arɑm. 
1CH.19.11	Kɑ jølinye møg-ɑ kyeelø mëgge ómen Abicɑy o gï pyejje, ɑcïbe gïn ge rwöm ki tyëng Amön. 
1CH.19.12	Aköbbii yi Yöɑb kinni, “Keløg e ólidh yi yïn kinni yɑ køm-ɑ tyɑmø yi tyëng Arɑm, kɑ yï bïí be kønyi yɑn, de keløg ɑ́ yïn ɑ ótyɑm yi tyëng Amön, yɑ óbï be kønyi yïn. 
1CH.19.13	Bëëd yï teeg kɑ yï ko böggi! Ti wɑ nyɑɑg ki menteg, kipe jiee, kí kɑ̈ddi Jwøgee. Kɑ wiy Jwøng-ɑ Ácwɑ̈ɑ̈j gwøge gïn-ɑ døj kì yïe.”
1CH.19.14	Codhe, kɑ Yöɑb geki jøge kedh-ɑ be pɑ̈ɑ̈r kömi tyëng Arɑm. Kɑ tyëngɑni órengø 
1CH.19.15	Keny-ɑ ɑ́liidh tyëng Arɑm ge órengø yi tyëng Amön, ɑbwøg gen yi Abicɑy, kɑ ge reng-ɑ yij kɑɑl gen. Codhe kɑ Yöɑb døøg-ɑ Yerusɑlem.
1CH.19.16	Áyod yi tyëng Arɑm kinni ge bɑ møg tyɑm yi tyëng Isrɑil. Codhe, ɑkɑ̈ni gen ki jøliny kì kɑ̈ddi tyëng Arɑm møg-ɑ wɑɑng cyɑ̈ɑ̈ng mwøl kì løøg Nɑm Porɑt, o ge pyejji yi Cöbɑk pënyi liny Adɑdedher rɑ̈ɑ̈dh Dhöbɑ̀. 
1CH.19.17	Keny-ɑ ɑ́lïngi møgɑni yi Debïd, ɑcønge jøliny Isrɑil, kɑ Nɑm Urdun bɑ̈ɑ̈n gen, ɑcïbe gïn ge rwöm ki tyëng Arɑm. Kɑ liny ócɑ̈gø, 
1CH.19.18	ɑnyɑɑn liny Arɑm cyɑ̈n yi liny Isrɑil, kɑ Debïd geki jøge ónɑ̈ggø ki jøliny yɑ̈ɑ̈th gɑ ɑ́lïp ɑ́bïryew, kí jøliny tyel gɑ ɑ́lïp pyɑ̈r ɑ́ngwen. Cöbɑk pënyi liny Arɑm, ɑ́nɑ̈g yi gen thyew. 
1CH.19.19	Keny-ɑ ɑ́lïdhi pödhh-ɑ jɑɑg yi Rɑ̈dh Adɑdedher, kinni ge ɑ́tyɑm yi Isrɑil, ɑgöög gen ge mër ki Debïd, kɑ ge ogöögø gɑ jie. Kɑ tyëng Arɑm døøg-ɑ be bɑ̈nyø ki kønyi tyëng Amön ki liny.
1CH.20.2	Ngïji Mölek, jwøøg tyëng Amön yïe ɑ́dɑ yɑ̈ɑ̈r dhɑb, me pege bɑ gïn ni kïllì pyɑ̈r ɑ́dɑ̈g wïdɑ́ngwen, ree ɑ́dɑ tigø me pere teeg, ɑkwɑɑny tingɑni yi Debïd kɑ gø kïdhe ri yɑ̈ɑ̈r wïje. Ákɑ̈bbi thyew ki jɑmm-ɑ ɑ́kɑb mø gïïr kì kɑɑldwøng. 
1CH.20.3	Tyëng kɑɑldwøng ɑ́kwɑnye, kɑ gï mëgge gwøøg mocɑrr, kí kwërrì, kí dørrì. Gïg ni møgɑni ɑ́gögge tyëng kɑ̈ddi Amön møg-ɑ kyeelø bënn. Codhe, ɑdøøge Yerusɑlem geki jøge.
1CH.20.4	Kì bɑng keny megø, kɑ liny døøg-ɑ mɑl ki tyëng Pelistiyɑ̀ kì Gedher. Kenyɑni ɑ ɑ́nɑ̈ɑ̈g jöd me cwøl ɑ́ Sipɑy yi Sibekɑy jɑl Ucɑ̀. Kɑ tyëng Pelistiyɑ̀ tyɑm.
1CH.20.6	Liny-ɑ kyeelø ɑ́nyïɑ̈g ɑ Gɑth, ɑ́dɑ jöd me lweddi cingge bɑ ɑ́bïkyel, ɑ cingï kí cingï. O lweddi tyelle bɑ ɑ́bïkyel ɑ tyelï kí tyelï. Jɑlɑni bɑ kwɑɑr jödd-ɑ ócyɑ̈ɑ̈ngi. 
1CH.20.7	Tyëng Isrɑil ɑ́lɑrre, kɑ nɑ̈g yi Yönɑthɑn wɑ̈d Cɑmɑ̀ ómï Debïd.
1CH.20.8	Jøg-ɑ ɑ́nɑ̈g gɑ ɑ́dɑ̈g yi Debïd geki jøge, ɑ́bëëd gɑ kwɑrri jödd kì Gɑth.
1CH.21.1	Cethɑn ɑ́dwɑdd-ɑ kɑ̈ni kömi Isrɑil ki rɑj. Codhe, kɑ Debïd wëgge kwɑni tyëng Isrɑil. 
1CH.21.2	Amëggi cigg Yöɑb geki pëjji liny møg-ɑ kyeelø yi Debïd kinni, “Kedhu kelli Isrɑil, cɑg kì wïj tuung pödhø gïti wïj tung-ɑ kyeelø, kɑ ji kwɑn wun. Yɑ dwɑdd-ɑ yodi kwɑnni gen.”
1CH.21.3	Alöggi Yöɑb kinni, “Wiy kwɑnni tyëng Isrɑil med yi Jwøng-ɑ Ácwɑ̈ɑ̈j ki tyel miy mø ngenyø, kibøli kwɑnni gen møg-ɑ nud ɑnɑn! Ge bɑ bɑ̈nggí bënn wuö. Á kipe ngø ɑ dwɑddí gwøg ki gïn ni men, o pödhø bëne wëggí bɑ̈jjø?” 
1CH.21.4	De rɑ̈dh ɑ́kööb ce lïngi cigge yi Yöɑb, ɑkedhe kɑ ócyɑ̈dhø e kwɑn-ɑ ji kì yij pödhi Isrɑil bëne. Codhe, ɑdwööge Yerusɑlem. 
1CH.21.5	Adwöggi møgɑni Rɑ̈dh Debïd kinni kwɑnni jøg-ɑ cuggi nyɑɑg ki liny kì Isrɑil bɑ mïlyön ɑ́kyel kí ɑ́lïp miyø (1,100,000). Kí ɑ́lïp miy ɑ́ngwen kí pyɑ̈r ɑ́bïryew (470,000) kì Yeudiyɑ̀. 
1CH.21.6	Mɑ́ ciggi rɑ̈dh nuti yïëyø yi Yöɑb, gøl Leebì geki gøl Ben Yɑmïn nuti kwɑɑn en.
1CH.21.7	Jwøk ɑ́bëëd pyëwe pɑ med ki gïn-ɑ ɑ́gwøg. Codhe, ɑcɑye Isrɑil. 
1CH.21.8	Aköbbi Jwøk yi Debïd kinni, “Yɑ ɑ́bɑ̈jji ki bɑ̈jjø me dwøng kɑ ɑ́göögɑ ki gïn ni men! Wuö dwöög lɑɑwí piny kiperɑ, mɑ́ yɑ ɑ́göög-ɑ nøgi wïjɑ.”
1CH.21.9	Aköbbi Gɑd jɑltööng Debïd yi Jwøng-ɑ Ácwɑ̈ɑ̈j kinni, 
1CH.21.10	“Kedh kɑ Debïd köbbí kinni ödɑ’ ödø ki jɑmmì ɑ́dɑ̈g møg kelli gen kɑ̈bbi yi en, men-ɑ ókwɑny yi en, ɑ ógöggɑ en.”
1CH.21.11	Akedhi Gɑd yï Debïd, kɑ gø köbbe møg-ɑ ɑ́kwøb yi Jwøng-ɑ Ácwɑ̈ɑ̈j. Apëjje kinni, “Yï kwɑny-ɑ men-ɑ́? 
1CH.21.12	Runn ɑ́dɑ̈g mø kɑ̈j? Wɑlɑ̀ dwɑ̈tt ɑ́dɑ̈g wu ocyeddø yi liny tyëng-ɑ mɑ̈n ki wun? Wɑlɑ̀ cyɑ̈ng ɑ́dɑ̈g møg-ɑ pɑ̈ɑ̈r kömi wun yi Jwøng-ɑ Ácwɑ̈ɑ̈j, o yømø nɑ̈ɑ̈g gøøje kömi pödhi wun, keny-ɑ óöre wëywöne be kɑ̈ɑ̈li thøø kömi Isrɑil? Á ngø ɑ kwɑny yi yïn, o wöödø döggɑ Jwøng-ɑ Ácwɑ̈ɑ̈j?”
1CH.21.13	Aløøg mø Gɑd yi Debïd kinni, “Yɑ ying-ɑ yij orɑng me teg! De yɑ pɑ dwɑddi cɑyø yi dhɑnhø, wiy bëëde ɑ́ Jwøng-ɑ Ácwɑ̈ɑ̈j kete ɑ cɑy yɑn, mɑ́ pyëwe nyii lɑ̈ɑ̈mø.”
1CH.21.14	Codhe, kɑ Jwøng-ɑ Ácwɑ̈ɑ̈j yømø nɑ̈ɑ̈g gøøje kömi tyëng Isrɑil, ɑthøw ji ɑ́lïp pyɑ̈r ɑ́bïryew kì kelli gen. 
1CH.21.15	Kɑ Jwøk óönø ki wëywödø me nɑ̈g Yerusɑlem, de rumme ɑ́wile, ɑköbbe wëywönɑni kinni, “Árum! Møg gïïr!” Wëywöni Jwøng-ɑ Ácwɑ̈ɑ̈j ɑ́bëëd e ócungø kì buti rɑr-ɑ nyi pwööd gemè kì pwödhi Arɑunɑ̀, wɑ̈d Yebus.
1CH.21.16	Wëywödø ɑ́lidh yi Debïd kì yij yømø, e ómïdhø ki pilø kì cinge, gø tiim en kipe nɑ̈gi Yerusɑlem. Codhe, kɑ Debïd geki jøgdøngø ge rug-ɑ ocwɑ̈llì, wɑ̈thi gen kuul gen piny e bøli gen nywɑll-ɑ lɑ̈bø. 
1CH.21.17	Akwɑ̈jji Debïd kinni, “Wuö Jwøk, bɑ yɑn ɑ ɑ́bɑ̈jji. Yɑn ɑ ɑ́kööb kinni kwɑɑn ji. Á ngø ɑ ɑ́gwøg yi tyëng-ɑ yï gen bɑ̈r ek? Yïn ɑ Jwøgɑ, Jwøng-ɑ Ácwɑ̈ɑ̈j, cɑy yɑn wøki gølɑ, kɑ jií wiy.”
1CH.21.18	Aköbbi Gɑd yi wëywöni Jwøng-ɑ Ácwɑ̈ɑ̈j kinni, “Köbbí Debïd kinni, kedhe kɑ Jwøng-ɑ Ácwɑ̈ɑ̈j gëdde ki këli lɑm kì pwödhi Arɑunɑ̀ kì yij rɑr-ɑ nyi pwööd gemè.” 
1CH.21.19	Kwøbbi Jwøng-ɑ Ácwɑ̈ɑ̈j ɑ́lïngi yi Debïd, ɑkedhe ni kɑ ɑ́köbbii yi Gɑd. 
1CH.21.20	Arɑunɑ̀ ɑ́bëëd e opödø ki gemè geki wɑ̈dde ɑ́ngwen, kì rɑri pwödi gemè, keny-ɑ ɑ́lidh gen wëywödø, ɑrengi wɑ̈dde kɑ ge ópɑ̈nø. 
1CH.21.21	Keny-ɑ ɑ́liidh Rɑ̈dh Debïd e ócyɑ̈ngø yi Arɑunɑ̀, ɑnyege kì yij rɑrø, kɑ óbuddø yije rum en piny, e bøle nywɑll-ɑ lɑ̈bø. 
1CH.21.22	Aköbbii yi Debïd kinni, “Ngëwwí yɑn rɑrí, o Jwøng-ɑ Ácwɑ̈ɑ̈j gëddɑ ki këli lɑm kì yije, o yømø nɑ̈ɑ̈g cuunge. Gïn-ɑ ngeewii ómëggɑ yïn bëne.”
1CH.21.23	Kɑ Arɑunɑ̀ okööbø kinni, “Kwɑɑny! Kɑ yï göög ki gïn-ɑ dwɑddi yi yïn. Kwɑny wɑ̈dhh thyew, kɑ ge ngɑɑl gɑ gëdhhì møg rɑ̈b kì wïj këli Jwøng-ɑ Ácwɑ̈ɑ̈j, kɑ lødhi pöd møg cwɑɑg gɑ yugg. Kɑ gemè men muuj ɑ́ gëëdhi, ge ɑ́mëggɑ yïn bënn.”
1CH.21.24	Codhe, ɑlöggi rɑ̈dh kinni, “Pɑth, yï ómëggɑ gïn-ɑ ngeewii bëne. Gïí pɑ cuggi mëggi Jwøng-ɑ Ácwɑ̈ɑ̈j yi yɑn ɑ́ gëëdhi, mɑ́ keløg ɑ́ gïi ngɑn megø ɑ mëggɑ Jwøng-ɑ Ácwɑ̈ɑ̈j, ɑ́ ngø ɑ ɑ́muujɑ!” 
1CH.21.25	Acude Arɑunɑ̀ ki ngyënyyi dhɑb miy ɑ́bïkyel, gɑ møg ngeew rɑri gemè mee. 
1CH.21.26	Agëddi Jwøng-ɑ Ácwɑ̈ɑ̈j yi Debïd ki këli lɑm kì kenyɑni, ɑmuuje ki gënh-ɑ nyi rɑ̈b bëne, kí gënhi mër. Akwɑ̈jje, kɑ kwɑ̈jje yïëy yi Jwøng-ɑ Ácwɑ̈ɑ̈j, ɑöni Jwøng-ɑ Ácwɑ̈ɑ̈j ki mɑc kì mɑl, men rɑ̈b gëdhhì kì wïj këli lɑm.
1CH.21.27	Aköbbi wëywödø yi Jwøng-ɑ Ácwɑ̈ɑ̈j kinni dwøøge pilø yij bøj. Kɑ gø dwøøge. 
1CH.21.28	Kɑ yod yi Debïd kinni kwɑ̈jje ɑ́løøg yi Jwøng-ɑ Ácwɑ̈ɑ̈j. Codhe, ɑmuuje ki gëdhhì kì wïj këli Jwøng-ɑ Ácwɑ̈ɑ̈j, kì rɑri gemè mi Arɑunɑ̀ jɑl Yebus. 
1CH.21.29	Kì bøli kenyɑni Kemi Kwër men-ɑ ɑ́gur yi Mosɑ̀ kì yij ryɑng, kí kël-ɑ wïje nyi rɑ̈ɑ̈b gëdhhì, ge ɑ́bëëd ge nudd ge ying-ɑ Gibeon. 
1CH.21.30	De Debïd nuti kedhi kunɑni be lɑm, mɑ́ e óböggø yi pili wëywöni Jwøng-ɑ Ácwɑ̈ɑ̈j.
1CH.22.1	Codhe, ɑkööb Debïd kinni, “Kengi Jwøk, Jwøng-ɑ Ácwɑ̈ɑ̈j óying-ɑ keny. Men bene këlø men-ɑ wïje ómuuj gënh-ɑ nyi rɑ̈b bëne yi tyëng Isrɑil.”
1CH.22.2	Kɑ tyëng-ɑ bɑ wëdhh kì Yerusɑlem köbbi yi Debïd kinni, cøng gen ri gen. Kɑ gï nënge ki gwøg. Kwï gen ɑ́tweg-ɑ ópɑddi kïttì møg geer Kengø. 
1CH.22.3	Amuuje ki ngyënyø dødø me thɑ̈ɑ̈dh ki gedd kí mɑ̈gi møg gur thïg, kí ngyënyø dilɑl me ngenyø, me bong ngɑn cuggi rømii. 
1CH.22.4	Tyëng Suur geki tyëng Sïdön ɑ́köbbe kinni kɑ̈ni gen ki yenh sɑndɑl mø ngenyø. 
1CH.22.5	Arum Debïd kinni, “Kengø men-ɑ ógërri Jwøng-ɑ Ácwɑ̈ɑ̈j yi wɑ̈dɑ Sølømøn óceg bëëdø e dwøng, o bɑ̈r. De bɑ othinh, o nuti dïdø, de yɑ ceg-ɑ jɑmm-ɑ gëëd ki gwirø.” Codhe, kɑ Debïd ocungø ki jɑmmì mø gïïr kɑ̈ng-ɑ́ nuti thøw en.
1CH.22.6	Acwööle wɑ̈de Sølømøn, kɑ gø köbbe kinni, gëdde Jwøng-ɑ Ácwɑ̈ɑ̈j, Jwøøg Isrɑil ki kengø. 
1CH.22.7	 Áköbbi yi Debïd kinni, “Wɑ̈dɑ, yɑ ɑ́dwɑdd-ɑ gyer ki kengø men pwøøj-ɑ Jwøng-ɑ Ácwɑ̈ɑ̈j, Jwøgɑ. 
1CH.22.8	De yɑ ɑ́köbbi yi Jwøng-ɑ Ácwɑ̈ɑ̈j kinni yɑ ɑ́nɑ̈ɑ̈g ki ji mø gïïr cɑrø, kɑ yɑ ónyïɑ̈ggø ki liny mø døngø. Bene bɑnge mɑ̈ɑ̈ne yɑn gyer ki kengø, mɑ́ cingɑ dɑ rem mø gïïr. 
1CH.22.9	Yɑ ɑ́köbbe kinni, ‘Yïí ódi wɑ̈d men-ɑ ójyɑ̈ɑ̈gø ki mër, mɑ́ e óthödhɑ ki mër ki tyëngmɑ̈ɑ̈nø bënn. Nyinge ócwøl ɑ́ Sølømøn,
1CH.22.10	Yɑ ógëdde ki kengø. Óbëëd ɑ́ wɑ̈dɑ, o yɑ óbëëdø yɑn ɑ́ wïye. Isrɑil ójɑɑg yi kwɑrre gïti ɑtheer.’ ”
1CH.22.11	Kɑ Debïd okööbø kinni, “Wɑ̈dɑ, yï ókøny yi Jwøng-ɑ Ácwɑ̈ɑ̈j, Jwøgí, dhøge ómïdhe o yï cuggi ki gëddii ki kengø. 
1CH.22.12	O yï óthödhi yi Jwøng-ɑ Ácwɑ̈ɑ̈j, Jwøgí ki ngɑ̈nyi bëëdø, kí peli wïj men-ɑ ójɑɑg Isrɑil kì kömi cigge. 
1CH.22.13	 Møgɑni ócuggi, keløg cigg-ɑ ɑ́mëggi Mosɑ̀ yi Jwøng-ɑ Ácwɑ̈ɑ̈j bënn ómïdhi yi yïn. Dyëëj, kɑ pyëwí bëëd e teeg, kɑ ko di gïn böggi yi yïn. 
1CH.22.14	De keløg ɑ́ per geri Kengø, yɑ ɑ́cïbi piny ki dhɑb me wɑ̈dhi ri tøn ɑ́lïp ɑ́dɑ̈g kí miy ɑ́ngwen, kí ɑ́tegø me wɑ̈dhi ri tøn ɑ́lïp pyɑ̈r ɑ́dɑ̈g wïdɑ́ngwen, reb ki dilɑl geki ngyënyø dødø mø bong cögi gen. Yïɑ dɑ pɑ̈mmi gyer kí kïttì, de yï ceg-ɑ yɑ̈bbi kömi gen ceth. 
1CH.22.15	Yïí dɑ jøgwøg mø gïïr, dɑ jøg mø twïgø ki kïtti gyer, kí bödhhi gyer, kí bödhhi yiedh ki pɑ̈mmì, kí bödhhi thɑ̈dh ki jɑmmì bënn, 
1CH.22.16	kí dhɑb, kí ɑ́tegø, kí dilɑl, kí dødø. Cɑ̈gí ki gwøg, yï ókøny yi Jwøng-ɑ Ácwɑ̈ɑ̈j.”
1CH.22.17	Kɑ jyɑ̈ggi Isrɑil bënn ceg yi Debïd kinni køny gen Sølømøn. 
1CH.22.18	Gï ɑ́köbbe kinni, “Wu ókøny yi Jwøng-ɑ Ácwɑ̈ɑ̈j, Jwøøg wun, kɑ wu thödhe ki mër kì wɑ̈thi tùng bënn. Yɑ ɑ́wëgge mɑgi tyëng-ɑ ɑ́bëëd kì piny men bënn, ɑnɑn ge bɑ jii wun, o ge bɑ jii Jwøng-ɑ Ácwɑ̈ɑ̈j. 
1CH.22.19	Anɑn göggu Jwøng-ɑ Ácwɑ̈ɑ̈j, Jwøøg wun ki pëthi wun, kí wëyi wun. Kɑ wu cɑ̈gi wun ki geri Kengø, kipe kinni, o Sɑnduug Ciggi Jwøng-ɑ Ácwɑ̈ɑ̈j, kí jɑmmi kwër cïb yije.”
1CH.23.2	Acøng jɑggi Isrɑil bënn, kí ókwër bënn, kí Kwɑrri Leebì yi Rɑ̈dh Debïd 
1CH.23.3	Akwɑne Kwɑrri Leebì møg-ɑ runni gen bɑ pyɑ̈r ɑ́dɑ̈g. Kwɑnni gen bɑ ɑ́lïp pyɑ̈r ɑ́dɑ̈g wïdɑ́bïdɑ̈g. 
1CH.23.4	Kɑ gwøøg kori kengø mëggi ji ɑ́lïp pyɑ̈r ɑ́ryew wïdɑ́ngwen yi rɑ̈dh, o ɑ́lïp ɑ́bïkyel nyi mïdhi gen wɑ̈j geki nenni gønyy. 
1CH.23.5	Kí ɑ́lïp ɑ́ngwen mø gwøøg gen bɑ kur, o ɑ́lïp ɑ́ngwen nyi lenhi gen Jwøng-ɑ Ácwɑ̈ɑ̈j ki wör ki thøm møg-ɑ ɑ́muuj yi rɑ̈dh kipe gwøngɑni.
1CH.23.6	Kɑ Kwɑrri Leebì pɑ̈ngi yi Debïd gɑ ɑkudd ɑ́dɑ̈g, gɑ wɑ̈thi kɑ̈llì, gøl Gercön, kí gøl Kɑ̈ɑ̈th, kí gøl Merɑrì.
1CH.23.7	Gercön wɑ̈dde ɑ́ryew, ɑ løg Lɑdɑn, kí Cimeì. 
1CH.23.8	Lɑdɑn wɑ̈dde bɑ ɑ́dɑ̈g, ɑ løg Yekiel, kí Dhethɑm, kí Yöiil, 
1CH.23.9	gen ɑ ɑ́bëëd gɑ jɑggi gøl Lɑdɑn. (Cimeì wɑ̈dde ɑ́dɑ̈g, ɑ løg Celömöth, kí Adhiel, kí Arɑn.) 
1CH.23.10+1CH.23.11	Wɑ̈ddi Cimeì bɑ ɑ́ngwen, ɑ løg Yɑɑth, kí Dhinɑ̀, kí Yeuc, kí Beriyɑ̀. Yeuc geki Beriyɑ̀ ɑ́bëëd kwɑrri gen nøg, bene ɑ reb gen gɑ kɑl ɑ́kyel.
1CH.23.12	Wɑ̈ddi Kɑ̈ɑ̈th bɑ ɑ́ngwen, ɑ løg Amrɑm, kí Idhɑr, kí Kibrön, kí Udhiel. 
1CH.23.13	 Wɑ̈de Amrɑm nyel-ɑ kɑyø ɑ bɑ wïyi Aɑron geki Mosɑ̀. (Aɑron geki kwɑrre ɑ́cïb wɑ̈yi gen gɑ jɑggi kwër, o ge nyi rɑ̈b gen bɑkur kenyi mɑlli Jwøng-ɑ Ácwɑ̈ɑ̈j, o ge göggi gen en, o ji nyi kwëng yi gen ki nyinge. 
1CH.23.14	De kwɑrri Mosɑ̀ jɑlkwøbbi Jwøk ɑ́kwɑɑn-ɑ kelli Kwɑrri Leebì.) 
1CH.23.15	Wɑ̈ddi Mosɑ̀ bɑ ɑ́ryew; Gercöm kí Eliedher. 
1CH.23.16	Nyel-ɑ bɑ jɑgø kì kelli wɑ̈ddi Gercöm bɑ Cebuel. 
1CH.23.17	Eliedher yïe ɑ́dɑ wɑ̈de ɑ́kyel me cwøl ɑ́ Reɑbiyɑ̀, de Reɑbiyɑ̀ kwɑrre gïïr.
1CH.23.18	Kɑ̈ɑ̈th wɑ̈de nyel-ɑ bɑng kɑyø, Idhɑr yïe ɑ́dɑ wɑ̈de me cwøl ɑ́ Celömith, en bɑ jɑngi kɑl. 
1CH.23.19	Dɑ̈ɑ̈g wɑ̈ddi Kɑ̈ɑ̈th, ɑ cwøl ɑ́ Kibrön, yïe ɑ́dɑ wɑ̈dd ɑ́ngwen: Yeriyɑ̀, kí Amɑriyɑ̀, kí Yɑɑdhiel, kí Yekɑmeɑm, 
1CH.23.20	Ngween wɑ̈ddi Kɑ̈ɑ̈th bɑ Udhiel, o yïe ɑ́dɑ wɑ̈dd ɑ́ryew: Miikɑ̀ geki Iciyɑ̀.
1CH.23.21	Wɑ̈ddi Merɑrì bɑ ɑ́ryew: Mɑklì kí Mucì. Thyew Mɑklì wɑ̈dde bɑ ɑ́ryew: Eliɑdhɑr kí Kïc, 
1CH.23.22	de Eliɑdhɑr ɑ́thøw e yïe bong wɑ̈dde, dɑ́ nywøle womɑ̈nn keti gen ɑ nud. Nywøle møgɑni ɑ́nywøm-ɑ yi nyiiwï gen, wɑ̈ddi Kïc. 
1CH.23.23	Ryeew wɑ̈ddi Merɑrì, Mucì, wɑ̈dde bɑ ɑ́dɑ̈g, ɑ løg Mɑklì, kí Eder, kí Yeremöth.
1CH.23.24	Møgɑk bɑ Kwɑrri Leebì kí kɑ̈lli gen, gɑ wɑ̈thi kɑ̈llì, kí tyëng-ɑ ɑ́gwed nyingi gen, e ngɑn gwëëd-ɑ cwɑgge, ngɑn-ɑ wɑ̈dhi ri runn pyɑ̈r ɑ́ryew gïti mɑl, yïe dɑ gwøg me gwøg yi en kì yij Kengi Jwøng-ɑ Ácwɑ̈ɑ̈j.
1CH.23.25	Akööb Debïd kinni, “Jwøng-ɑ Ácwɑ̈ɑ̈j, Jwøøg Isrɑil mër ɑ́mëgge jie, o en kiree óbëëdø kì Yerusɑlem gïti ɑtheer. 
1CH.23.26	 De bong gïn pere ótyëddi Kemi Kwër geki jɑmm-ɑ nyi göög ki kwër bënn yi Kwɑrri Leebì.” 
1CH.23.27	Kì bɑng møg-ɑ ɑ́ceg yi Debïd, Kwɑrri Leebì bënn møg-ɑ runni gen wɑ̈dhi ri pyɑ̈r ɑ́ryew ɑ nyi gwed kipe gwøg. 
1CH.23.28	 O gwøng-ɑ nyi mëggi gen bɑ, kønyi ókwër møg-ɑ kɑ̈ɑ̈l ri Aɑron ki gwøøg kwër kì Kengø, kí korri ódɑ̈rri Kengø geki udde, kí korri jɑmmi kwër bënn, o ge cög ge pɑ bwöl, 
1CH.23.29	o ge mïdhi gen ópùn-ɑ nyi mëggi Jwøk, kí møg-ɑ búr men-ɑ nyi muuj kí gëdhhì, kí ópùn-ɑ ri gen bong kɑmïrɑ̀, kí ópùn-ɑ bɑ ɑbul, kí møg-ɑ búr men-ɑ nyi nyöm ki møøw dhetun, o jɑmm-ɑ nyi kɑ̈ɑ̈l Kengø nyi røm yi gen, 
1CH.23.30	o ge nyi lenhi gen Jwøng-ɑ Ácwɑ̈ɑ̈j, o nyi lejji yi gen, o nyi pøjji yi gen yethi cyɑ̈ng kì mwøl kí böörø, 
1CH.23.31	o kenyi rɑ̈ɑ̈b gëdhhi Jwøng-ɑ Ácwɑ̈ɑ̈j kì cyɑ̈ɑ̈ng Sɑbɑth, kí cɑ̈gi dwɑ̈n-ɑ nyɑ̈n geki wööwø møg-ɑ kyeelø. Kɑ ge thödhi ki ciggi gwøngɑni, ki kwɑnni Kwɑrri Leebì møg-ɑ nyi cïb kipe gwøgi gwøngɑni, kí bøli keny-ɑ nyi gwøgii. Kwɑrri Leebì ɑ́mëggi gwøøg mɑlli Jwøng-ɑ Ácwɑ̈ɑ̈j kì yethi cyɑ̈ng bënn. 
1CH.23.32	Ge ɑ́mëggi gwøøg korri kemɑ̀ geki Kengi Jwøng-ɑ Ácwɑ̈ɑ̈j, kí kønyi wɑddi gen geki ókwër kwɑrri Aɑron ki gwøg kì Kengø.
1CH.24.1	Møg bɑ ɑkuddi kwɑrri Aɑron: wɑ̈ddi Aɑron bɑ ɑ́ngwen, ɑ løg Nɑdɑb, kí Abiu, kí Eliɑdhɑr, kí Ithɑmɑr 
1CH.24.2	 Nɑdɑb geki Abiu ɑ́kwöngi ki thøø kibøli wïyi gen, o ɑ́bong-ɑ kwɑrri gen mɑ ɑ́wiy yi gen. Codhe, ɑgöög nyiimï gen, Eliɑdhɑr geki Ithɑmɑr gɑ ókwër. 
1CH.24.3	Kɑ kwɑrri Aɑron pɑ̈ngi yi Rɑ̈dh Debïd gɑ ɑkudd e køøl-ɑ ri gwøng-ɑ nyi gwøg yi gen. Ákøny-ɑ yi Dhɑdök kwɑɑr Eliɑdhɑr geki Akimelek kwɑɑr Ithɑmɑr. 
1CH.24.4	Kwɑrri Eliɑdhɑr ɑ́pɑ̈ngi gɑ ɑkudd pyɑ̈rø wïdɑ́bïkyel, o kwɑrri Ithɑmɑr ɑ́pɑ̈ngi gɑ ɑkudd ɑ́bïdɑ̈g, mɑ́ wïj gøl Eliɑdhɑr dɑ cwøw mø gïïr. 
1CH.24.5	Gwøg ɑ́pɑ̈ngi e leng kɑ wél, mɑ́ e dɑ jɑggi dhø Kengø, kí tyëng kwër kì gøl Eliɑdhɑr geki Ithɑmɑr. 
1CH.24.6	Kwɑrri Eliɑdhɑr geki kwɑrri Ithɑmɑr wél ɑ́leng yi gen e ceg kɑ lunyø. Codhe, ɑgweed gen yi sikriter, Cemɑiyɑ̀ wɑ̈d Nethɑnel Kwɑɑr Leebì. Ge ɑ́gwed-ɑ bøli Rɑ̈dh ceth geki jyɑ̈gge, kí Ókwërø Dhɑdök, kí Akimelek wɑ̈d Abiyɑthɑr, kí jɑggi kɑ̈lli ókwër, kí jɑggi kɑ̈lli Kwɑrri Leebì.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Men bene kër-ɑ ópyëël ɑkuddi kɑ̈llɑni gɑ pyɑ̈r ɑ́ryew wïdɑ́ngwen, keny-ɑ ɑ́mëggi gen gwøøg gen:
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	1.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Yöyɑrïb
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	2.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Yedɑiyɑ̀
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	3.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Arïm
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	4.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Seorïm
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	5.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Mɑlkiyɑ̀
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	6.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Miyɑmïn
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	7.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Aködh
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	8.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Abiyɑ̀
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	9.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Jöcwø
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	10.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Cekɑniyɑ̀
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	11.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Eliɑcïb
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	12.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Yɑkim
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	13.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Upɑ̀
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	14.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Yecebeɑb
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	15.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Bilgɑ̀
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	16.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Imer
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	17.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Kedhïr
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	18.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Apidhedh
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	19.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Pethɑiyɑ̀
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	20.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Yeedhkel
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	21.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Yɑkin
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	22.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Gɑmul
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	23.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Delɑiyɑ̀
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	24.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Mɑɑdhiyɑ̀
1CH.24.19	Nyingi jøg ɑ́gwed kɑ tïj men-ɑ bɑ gwøøg gen kì Kengø, kí gïg-ɑ ɑ́gwøg yi kweyyi gen kwɑrri Aɑron, ni kɑ ógwedii kì yethi Ciggi Jwøng-ɑ Ácwɑ̈ɑ̈j, Jwøøg Isrɑil.
1CH.24.20	Møg bɑ nyingi jɑggi gøl Leebì møøgø:
1CH.24.20	Yedeiyɑ̀, wɑ̈d Cebuel kì gøl Amrɑm.
1CH.24.21	Iciyɑ̀, kì gøl Reɑbiyɑ̀.
1CH.24.22	Kì gøl Idhɑr, Yɑɑth ɑ ɑ́jɑ̈ggi kì kelli wɑ̈ddi Celömith.
1CH.24.23	Yeriyɑ̀, kí Amɑriyɑ̀, ki Yɑɑdhiel, ki Yekɑmeɑm.
1CH.24.24	Kì gøl Udhiel: Cɑmïr, kí Iciyɑ̀ ómï Miikɑ̀;
1CH.24.25	Dhekɑriyɑ̀ kì kelli wɑ̈ddi Iciyɑ̀ ómï Miikɑ̀.
1CH.24.26	Gøl Merɑrì dɑ Mɑklì, kí Mucì, kí Yɑɑdhiyɑ̀. 
1CH.24.27	Wɑ̈ddi Yɑɑdhiyɑ̀ bɑ ɑ́dɑ̈g, ɑ løg Coɑm, kí Dhɑkur, kí Ibrì 
1CH.24.28+1CH.24.29	wɑ̈ddi Mɑklì bɑ ɑ́ryew, ɑ løg Eliɑdhɑr, kí Kïc. Eliɑdhɑr yïe bong wɑ̈de, de Kïc wɑ̈de bɑ ɑ́kyel, ɑ løg Yerɑmel. 
1CH.24.30	Mucì wɑ̈dde bɑ ɑ́dɑ̈g, ɑ løg Mɑklì, kí Eder, kí Yeremöth.
1CH.24.30	Møgɑk bɑ jɑggi gøl Leebì.
1CH.24.31	Jɑngi kɑl kí dhɑnhø ɑ́kyel kì kelli nyiimen møg-ɑ thønhø ɑ nyi kwɑny wéli tïïj gen, geki wɑddi gen, ɑ løg ókwër kwɑrri Aɑron. Møgɑni ɑ́gwøg-ɑ bøli Rɑ̈dh Debïd, kí Dhɑdök, kí Akimelek, kí jɑggi kɑ̈lli ókwër, kí Kwɑrri Leebì.
1CH.25.1	Rɑ̈dh Debïd geki jɑggi Kwɑrri Leebì, ɑ́kɑ̈bbi ki jøg nyi wör kì Kengø. Jøg-ɑ ɑ́kwɑny bɑ Asɑp, kí Ëmɑn, kí Yeduthun, o ge nyi töng gen wööni Jwøk kenyi thoom thøm kɑ bullì pwöd. Møg bɑ nyingi ji-ɑ ɑ́kwɑny kipe gwøøg kwër kì kej mɑ̈ddø, ɑkuun ki gwøge, ɑkuun ki gwøge.
1CH.25.2	Wɑ̈ddi Asɑp, Dhɑkur, kí Yosep, kí Nethɑniyɑ̀, kí Acɑrelɑ̀. Ge ɑ́jɑɑg-ɑ yi Asɑp, jɑl-ɑ nyi töng wööni Jwøk kì bøli rɑ̈dh.
1CH.25.3	Wɑ̈ddi Yeduthun bɑ ɑ́bïkyel, ɑ løg Gedɑliyɑ̀, kí Dherì, kí Yecɑiyɑ̀, kì Cimeì, kí Acɑbiyɑ̀, kí Mɑtithiyɑ̀. Ge pyejj-ɑ yi wïyi gen, o ge nyii töngø ki wööni Jwøk kenyi thoom thøm kɑ bullì pwöd, ge owörø ge lenh-ɑ nyingi Jwøng-ɑ Ácwɑ̈ɑ̈j, o ge pøjj-ɑ en.
1CH.25.4	Wɑ̈ddi Ëmɑn bɑ pyɑ̈rø wïdɑ́ngwen, ɑ løg Bukiyɑ̀, kí Mɑtɑniyɑ̀, kí Udhiel, kí Cebuel, kí Yerimöth, kí Aɑnɑniyɑ̀, kí Aɑnɑnì, kí Eliɑthɑ̀, kí Gidɑltì, kí Romɑmtì Edher, kí Yöcbekɑcɑ̀, kí Mɑlöthì, kí Othir, kí Mɑɑdhiöth. 
1CH.25.5	Ëmɑn, jɑltööng rɑ̈dh, ɑ́mëggi wɑ̈ddɑni gɑ pyɑ̈rø wïdɑ́ngwen, kí womɑ̈nn ɑ́dɑ̈g, yi Jwøk, kɑ per kinni o bëëde e teeg ni kɑ ɑ́kööbe kinni gø ógwøge e teeg. 
1CH.25.6	Wɑ̈dde bënn nyii pöödø ki bullì, o ge nyii thumø, ge pyejj-ɑ yi wïyi gen kì kej kwër. O Asɑp, kí Yeduthun, kí Ëmɑn ge nyi gwøg-ɑ møg-ɑ kwøb yi rɑ̈dh.
1CH.25.7	Jøgɑni bënn gɑ pyɑ̈r ɑ́ryew wïdɑ́ngwen, geki wɑddi gen Kwɑrri Leebì, ɑ́bëëd ge dïdø kidøøj ki thøm. Kwɑnni jøgɑni bënn, ɑ́bëëd gɑ miy ɑ́ryew kí pyɑ̈r ɑ́bïdɑ̈g wïdɑ́bïdɑ̈g.
1CH.25.8	Ge ɑ́bëëd ge nyi ceg kɑ lengø ki wél, gen ɑ tyëng-ɑ kedhi kej kwër, ge bënn, cɑg kì ri møg-ɑ thønhø, gïti ri møg-ɑ døngø, kí møg dïdø kidøøj kí møg cer cɑ̈gø.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Jøgɑni gɑ miy ɑ́ryew kí pyɑ̈r ɑ́bïdɑ̈g wïdɑ́bïdɑ̈g, ge ɑ́pɑ̈ngi gɑ ɑkudd pyɑ̈r ɑ́ryew wïdɑ́ngwen, e køøl-ɑ ri kɑ̈lli gen. Akud ɑ́kyel yije dɑ ji pyɑ̈rø wïdɑ́ryew, o ɑkud yïe dɑ jɑnge. Ge nyi bëëd gɑ ɑpyël ni men kenyi göög gen:
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	1.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Yosep kì gøl Asɑp
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	2.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Gedɑliyɑ̀
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	3.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Dhɑkur
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	4.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Dherì
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	5.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Nethɑniyɑ̀
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	6.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Bukiyɑ̀
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	7.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Adhɑrel
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	8.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Yecɑiyɑ̀
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	9.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Mɑtɑniyɑ̀
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	10.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Cimeì
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	11.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Udhiel
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	12.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Acɑbiyɑ̀
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	13.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Cebuel
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	14.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Mɑtithiyɑ̀
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	15.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Yerimöth
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	16.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Aɑnɑniyɑ̀
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	17.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Yocbekɑcɑ̀
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	18.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Aɑnɑnì
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	19.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Mɑlöthì
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	20.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Eliɑthɑ̀
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	21.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Othir
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	22.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Gidɑltì
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	23.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Mɑɑdhiöth
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	24.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Romɑmtì Edher
1CH.26.1	Møg bɑ gïg-ɑ gwøg yi Kwɑrri Leebì møg-ɑ kor Kengø. Gøl Körɑ̀ ɑ́dɑ Mecelemiyɑ̀ kì yij ɑkuud Asɑp 
1CH.26.2	Wɑ̈dde ɑ́bïryew, kɑ̀ myeer gen e kööl ɑ ri döng bɑ: Dhekɑriyɑ̀, kí Yediyɑil, kí Dhebɑdiyɑ̀, kí Yɑthniel, 
1CH.26.3	kí Elɑm, kí Yöɑnɑn, kí Eliönɑy.
1CH.26.5	kí Amiel, kí Isɑkɑr, kí Peulethɑy ɑ bɑ bïdɑ̈ɑ̈g gen.
1CH.26.6+1CH.26.7	Cemɑiyɑ̀ wɑ̈d Obed Edöm nyel-ɑ kɑyø wɑ̈dde bɑ ɑ́bïkyel, ɑ løg Othnì, kí Repɑil, kí Obed, kí Eldhɑbɑd, kí Elïu, kí Semɑkiyɑ̀. Ge ɑ́bëëd gɑ jøg mø per gen teg, mɑ́ ge bɑ yɑɑg teg. Yɑɑg-ɑ cyɑ̈ɑ̈n gen ɑ́bëëd wɑ̈thi gen pel ki mendwøng.
1CH.26.8	Gøl Obed Edöm ɑ́muuj-ɑ ji pyɑ̈r ɑ́bïkyel wïdɑ́ryew, mø dïdø kidøøj.
1CH.26.9	Gøl Mecelemiyɑ̀ ɑ́muuj-ɑ ji pyɑ̈rø wïdɑ́bïdɑ̈g mø dïdø.
1CH.26.10	Gøl Merɑrì ɑ́dɑ Ösɑ̀, o yïe ɑ́dɑ wɑ̈dd ɑ́ngwen: Cimrì (en ɑ ɑ́gwøg yi wïye ɑ́ jɑgø ngö e pɑth ki nyel-ɑ dwøng), 
1CH.26.11	Kilkiyɑ̀ ɑ bɑ ryeew gen, bɑnge dɑ Tebɑliyɑ̀, kí Dhekɑriyɑ̀. Kwɑnni jø gøl Ösɑ̀ møg-ɑ ɑ́bëëd gɑ jøkori Kengø bɑ pyɑ̈rø wïdɑ́dɑ̈g bënn.
1CH.26.12	Tyëng-ɑ nyi kor Kengø ɑ́pɑ̈ngi gɑ ɑkudd kì wɑ̈thi kɑ̈llì, ɑmëggi gen gwøøg kori Kengø, e gwøg ceg kɑ lunyø ni gwøøg Kwɑrri Leebì møg-ɑ kyeelø. 
1CH.26.13	Kɑl nyi kor-ɑ dhøng-ɑ wëële pɑ̈dhi ki en, cɑgg gølɑni kwɑnni jie nøg. 
1CH.26.14	Celemiyɑ̀ ɑ́pɑ̈dhi kɑ wëëli dhøng-ɑ wɑɑng cyɑ̈ɑ̈ng mwøl, kɑ wɑ̈de Dhekɑriyɑ̀ jɑlcïïjø, pɑ̈dhi kɑ wëëli dhøng-ɑ wɑɑng wuudø. 
1CH.26.15	Obed Edöm ɑ́pɑ̈dhi kɑ dhøng-ɑ wɑɑng wurlwɑl, o wɑ̈dde ɑ́pɑ̈dhi kɑ udd-ɑ nyi mïdhi jɑmmì. 
1CH.26.16	Cupïm geki Ösɑ̀ ɑ́pɑ̈dhi kɑ dhøng-ɑ wɑɑng cyɑ̈ɑ̈ng böörø, kí Dhøg Cɑleketh ɑ yïëbbi yuu-ɑ töngi kwøømø. Gwøøg jøkor ɑ́pɑ̈ngi ɑ́ kɑɑm, e ceg kɑ lunyø. 
1CH.26.17	Tung-ɑ wɑɑng cyɑ̈ɑ̈ng mwøl, ɑ́bëëd e nyi kor-ɑ yi ji ɑ́bïkyel ki cyɑ̈ng ɑ́kyel. Wɑɑng wuudø dɑ ji ɑ́ngwen, o wɑɑng wurlwɑl dɑ ji ɑ́ngwen, o dhøggi udd-ɑ mïdhi jɑmmì kor-ɑ yi ji ɑ́ngwen, ɑ́ryew kì dhø øn, kí ɑ́ryew kì dhø øn-ɑ kyeelø. 
1CH.26.18	Pɑb men-ɑ wɑɑng cyɑ̈ɑ̈ng böörø kor-ɑ yi ji ɑ́ngwen kì tøg yöö, kí ɑ́ryew kì yij pɑmɑni kiree. 
1CH.26.19	Bene kër-ɑ ɑ́pyëël gwøøg jøkor ɑnɑn, gen ɑ jø gøl Körɑ̀ kí gøl Merɑrì.
1CH.26.20	Akiyɑ̀ Kwɑɑr Leebì ɑ ɑ́mïdhi kɑ̈nni Kengø, kí udd-ɑ nyi mïdhi jɑmmi pwøj møg-ɑ bɑ mø Jwøk. 
1CH.26.21	Lɑdɑn wɑ̈d Gercön yïe ɑ́dɑ kwɑrr mø gïïr, reb kí gøl wɑ̈de Yekiel. 
1CH.26.22	Wɑ̈ddi Lɑdɑn ɑ́ryew-ɑ kyeelø, ɑ løg Dhethɑm geki Yöiil, ɑ ɑ́mïdhi kɑ̈nni Kengø, kí udd-ɑ nyi mïdhi jɑmmì.
1CH.26.23	Kwɑrri Amrɑm, kí kwɑrri Idhɑr, kí kwɑrri Kibrön, kí kwɑrri Udhiel ge ɑ́mëggi gwøøg gen thyew.
1CH.26.24	Cebuel wɑ̈d Gercöm kì gøl Mosɑ̀ ɑ́bëëd ɑ́ jɑngi dwøng men-ɑ jɑɑg jɑmmi kɑ̈nni Kengø. 
1CH.26.25	Celömith bɑ wɑɑd gen kì ri Gercöm ómï Eliedher. Eliedher bɑ wïyi Reɑbiyɑ̀, Reɑbiyɑ̀ bɑ wïyi Yecɑiyɑ̀, Yecɑiyɑ̀ bɑ wïyi Yörɑm, Yörɑm bɑ wïyi Dhikrì, Dhikrì bɑ wïyi Celömith. 
1CH.26.26	Jɑmmi pwøj bënn møg-ɑ ɑ́thërri Jwøk yi Rɑ̈dh Debïd, kí jyɑ̈ggi wɑ̈thi kɑ̈llì, kí jøgdøngø, kí pëjji liny ge ɑ́mïdh-ɑ yi Celömith geki tyëng gøl gen. 
1CH.26.27	Akɑ̈bbi gen ki kwï jɑmm-ɑ ɑ́mɑg yi gen kì yij liny, kɑ gï kwër gen kipe kinni o ge göög kì yij Kengø. 
1CH.26.28	Jɑmm-ɑ bɑ ɑkwër bënn kipe gwøøg Kengø, kí jɑmmi pwøj møg-ɑ ɑ́kɑ̈ɑ̈l yi jɑltöng Sɑmwel, kí Rɑ̈dh Cɑul, kí Abner wɑ̈d Ner, kí Yöɑb wɑ̈d Dheruyɑ̀, ge ɑ́mïdh-ɑ yi Celömith geki tyëng gøl gen.
1CH.26.29	Kì kelli kwɑrri Idhɑr, bɑ Kenɑniyɑ̀ geki wɑ̈dde ɑ ɑ́gwøg gɑ jɑggi gwøg, gen ɑ mïdhi wɑ̈j, o gen ɑ nenni gønyyi tyëng Isrɑil.
1CH.26.30	Acɑbiyɑ̀ kì kelli kwɑrri Kibrön, kí tyëng gøl gen gɑ ɑ́lïp ɑ́kyel kí miy ɑ́bïryew, yɑɑg tir bënn, gen ɑ ɑ́gwøg gɑ jɑggi kwër bënn, kí nenni gønyyi teedø kì løøg Nɑm Urdun kì wɑɑng cyɑ̈ɑ̈ng böörø. 
1CH.26.31	Yeriyɑ̀ ɑ ɑ́bëëd ɑ́ jɑngi gøl Kibrön. Kì pyɑ̈r ɑ́ngween runni Rɑ̈dh Debïd kì yij lɑwø, thɑ lwömi gøl Kibrön ɑ́yɑb, kɑ ge óyïddø ki jöddi liny kì gølɑni, o ge ɑ́bëëd ɑ Yɑdher kì piny Gilyɑd. 
1CH.26.32	Rɑ̈dh Debïd ɑ́kɑ̈bbi ki jøg tir kì kelli jø gøl Yeriyɑ̀ gɑ ɑ́lïp ɑ́ryew kí miy ɑ́bïryew, kɑ gï gwøge gɑ jɑggi kwër, o ge nyi lidh gen gønyy kì myërri Isrɑil møg-ɑ løøg Urdun kì wɑɑng cyɑ̈ɑ̈ng mwøl, ɑ løg piny Ruben, kí Gɑd, kí budi gøl Mɑnɑsè.
1CH.27.1	Møg bɑ jɑgg-ɑ døngø geki jɑgg-ɑ thønhø kì Isrɑil, kí jøgwøg møg-ɑ gwøg gwøøg pödhø. Kì yij dwɑ̈y ɑ́kyel kì yij run, pënyi liny ɑ́kyel ɑ nyi göögø, e pyejj-ɑ jøliny ɑ́lïp pyɑ̈r ɑ́ryew wïdɑ́ngwen, otyëge dwɑ̈nɑni o nyi ywöme geki jøge, o keje nyi kwɑny yi ngɑn-ɑ bɑnge.
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Møg bɑ pëjji liny kì dwɑ̈y ɑ́kyel:
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	dwɑ̈n-ɑ mɑl: Yecobeɑm wɑ̈d Dhɑbdiel (bɑ jɑl gøl Peredh, kì wïj gøl Yeudɑ̀.)
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Ryeew dwɑ̈tt: Dödɑy, kwɑɑr Akök, (jɑl bɑnge bɑ Miklöth.)
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Dɑ̈ɑ̈g dwɑ̈tt: Benɑiyɑ̀ wɑ̈d ókwërø Yöyɑdɑ̀, ɑ́bëëd ɑ́ jɑngi pëjj-ɑ mɑl gɑ pyɑ̈r ɑ́dɑ̈g. Wɑ̈de Amidhɑbɑd ɑ ɑ́kwɑny keje ɑ́ pëëji.
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Ngween dwɑ̈tt: Asɑiil ómï Yöɑb, (keje ɑ́kwɑny-ɑ yi wɑ̈de Dhebɑdiyɑ̀.)
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Bïïj dwɑ̈tt: Cɑmuth kwɑɑr Idhɑr
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Bïkyeel dwɑ̈tt: Irɑ̀ wɑ̈d Ikec kì Tekoɑ̀
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Bïryeew dwɑ̈tt: Ëledh wɑ̈d gøl Eprɑim kì Pelön.
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Bïdɑ̈ɑ̈g dwɑ̈tt: Sibekɑy kì Ucɑ̀ (bɑ wɑ̈d gøl Dherɑ̀ kì gøl Yeudɑ̀.)
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Bïngween dwɑ̈tt: Abiedher kì Anɑthöth kì piny Ben Yɑmïn.
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Pyɑ̈ri dwɑ̈tt: Mɑɑ̈rɑy kì Netöpɑ̀ (bɑ wɑ̈d gøl Dherɑ̀.)
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Pyɑ̈rø wïdɑ́kyeel dwɑ̈tt: Benɑiyɑ̀ kì Pirɑthön kì piny gøl Eprɑim.
1CH.27.2+1CH.27.3+1CH.27.4+1CH.27.5+1CH.27.6+1CH.27.7+1CH.27.8+1CH.27.9+1CH.27.10+1CH.27.11+1CH.27.12+1CH.27.13+1CH.27.14+1CH.27.15	Pyɑ̈rø wïdɑ́ryeew dwɑ̈tt: Keldɑy kì Netöpɑ̀ (bɑ kwɑɑr Othniel.)
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Møg bɑ jɑggi wɑ̈thi kɑ̈lli Isrɑil:
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Ruben
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Eliedher wɑ̈d Dhikrì
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Cimeøn
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Cepɑtiyɑ̀ wɑ̈d Mɑɑkɑ̀
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Leebì
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Acɑbiyɑ̀ wɑ̈d Kemuel
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Aɑron
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Dhɑdök
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Yeudɑ̀
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Elïu, (bɑ ɑ́kyel kì kelli nyiimï Rɑ̈dh Debïd.)
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Isɑkɑr
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Omrì wɑ̈d Mikɑil
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Dhebulun
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Icmɑiyɑ̀ wɑ̈d Obɑdiyɑ̀
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Nɑptɑlì
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Yeremöth wɑ̈d Adhriel
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Eprɑim
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Öciyɑ̀ wɑ̈d Adhɑdhiyɑ̀
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Gøl Mɑnɑsè kì wɑɑng cyɑ̈ɑ̈ng böörø
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Yöiil wɑ̈d Pedɑiyɑ̀
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Gøl Mɑnɑsè kì wɑɑng cyɑ̈ɑ̈ng mwøl
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Idö wɑ̈d Dhekɑriyɑ̀.
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Ben Yɑmïn
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Yɑɑsiel wɑ̈d Abner
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Dɑn
1CH.27.16+1CH.27.17+1CH.27.18+1CH.27.19+1CH.27.20+1CH.27.21+1CH.27.22	Adhɑrel wɑ̈d Yeroɑm.
1CH.27.24	 Acɑ̈gi Yöɑb wɑ̈d Dheruyɑ̀ ki gwedi kwɑnni ji, de nuti tyëëg en. Acɑɑy Isrɑil yi Jwøk kipe gwedi kwɑnni ji, de kwɑnn-ɑ ɑ́gwed kì cyɑ̈n bong gøn kì yethi wɑ̈jji Rɑ̈dh Debïd.
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Møg bɑ jyɑ̈ggi gøldwøng, ɑ cinggi gen ɑ́di jɑmmi pödhø
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Jɑmmi gøldwøng: Adhmɑbeth wɑ̈d Adiel.
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Jɑmmi pɑc: Yönɑthɑn wɑ̈d Udhiyɑ̀.
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Gwøøg pur: Edhrì wɑ̈d Kelub
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Bɑ̈ggi oløg: Cimeì jɑl Rɑmɑ̀.
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Møgi oløg: Dhɑbdì jɑl Cepɑm
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Yenh dhetun kí ólɑm (kì thɑ́ kïtt-ɑ wɑɑng cyɑ̈ɑ̈ng böörø): Bɑɑl Aɑnɑn jɑl Geder
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Møøw dhetun: Yöɑc
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Dhög-ɑ thwøri Cɑrön: Cirtɑy jɑl Cirɑtön.
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Dhög-ɑ yij tör: Cɑpɑt wɑ̈d Adlɑy
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Amɑl: Obil kwɑɑr Icmɑil
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Aderr: Yedeiyɑ̀ jɑl Merönöth.
1CH.27.25+1CH.27.26+1CH.27.27+1CH.27.28+1CH.27.29+1CH.27.30+1CH.27.31	Römm geki ɑ́tegg: Yɑdhidh kwɑɑr Ägerì.
1CH.27.32	Yönɑthɑn nɑ̈yi Rɑ̈dh Debïd ɑ́bëëd e ngɑ̈ny kwøb kidøøj, o ɑ́bëëd ɑ́ jɑlgwed. En geki Yekiel wɑ̈d Akimönì ɑ ɑ́bëëd gɑ jøpwönyi wɑ̈ddi rɑ̈dh. 
1CH.27.33	Akithöpel ɑ́bëëd ɑ́ jɑl tøg buri rɑ̈dh, o Kucɑy jɑl Arkì ɑ́bëëd ɑ́ mɑ̈ɑ̈dh rɑ̈dh. 
1CH.27.34	Bɑng Akithöpel, ɑ ɑ́bëën yi Yöyɑdɑ̀ wɑ̈d Benɑiyɑ̀, kí Abiyɑthɑr. Yöɑb ɑ́bëëd ɑ́ pënyi liny rɑ̈dh.
1CH.28.1	Kɑ jyɑ̈ggi gøldwøng, kí jɑggi wɑ̈thi kɑ̈llì, kí pëjji liny, kí jɑgg-ɑ mïdhi jɑmmì, cwööl Yerusɑlem bënn yi Rɑ̈dh Debïd.
1CH.28.3	De yɑ ɑ́kyëdde kinni yɑ ko gëëd, mɑ́ yɑ bɑ jɑl-liny, o yɑ ɑ́nɑ̈ɑ̈g ki ji mø gïïr. 
1CH.28.4	Jwøng-ɑ Ácwɑ̈ɑ̈j, Jwøøg Isrɑil yɑ ɑ́kwɑnye wøki gølɑ, o yɑ jɑɑgɑ Isrɑil gïti ɑtheer. Gøl Yeudɑ̀ ɑ́kwɑnye ɑ́ gøl jyɑ̈gø, kɑ ød wïyɑ kwɑnye kì gøl Yeudɑ̀ bëne. Pyëwe ɑ́med kɑ yɑn kì gøl wïyɑ, ɑkwɑnye yɑn, yɑn ɑ́ rɑ̈dh men jɑɑg Isrɑil bëne. 
1CH.28.5	Kɑ yɑ nënge ki wɑ̈dd mø gïïr, kɑ kwɑny-ɑ Sølømøn kì kelli wɑ̈ddɑ bënn, o jɑɑge Isrɑil, pödhi Jwøng-ɑ Ácwɑ̈ɑ̈j.
1CH.28.6	“Jwøng-ɑ Ácwɑ̈ɑ̈j yɑ ɑ́köbbe kinni, ‘Wɑ̈dí Sølømøn, bɑ en ɑ ógëddi yɑn ki kengø, ɑ́kwɑny yi yɑn ɑ́ wɑ̈dɑ, o yɑ bɑ wïye. 
1CH.28.7	Lɑ̈ge ówiy yi yɑn o bëëde gïti ɑtheer, keløg e óbëëd e mïdh-ɑ ciggɑ ni kɑ̀ bëëde ɑnɑn.’
1CH.28.8	“De ɑnɑn, wun ɑ wɑddɑ, kì bøli Jwøgee kí bøli Isrɑil bëne, wun ɑ jii Jwøng-ɑ Ácwɑ̈ɑ̈j, yɑ köbb-ɑ wun kinni mïdhu møg-ɑ ɑ́cïgi wɑ yi Jwøng-ɑ Ácwɑ̈ɑ̈j, Jwøgee, o piny-ɑ med men ócöge ɑ́ mi wun ceth, kì yethi rïjj bënn.”
1CH.28.9	Aköbbe Sølømøn kinni, “Wɑ̈dɑ, wør Jwøøg wïyí kɑ göggí ki pyëwí bëne, kí rummí bënn. Rummee bënn kí gïg-ɑ tyer yi wɑ ngɑ̈nyi yi en. Keløg yï ywøøg-ɑ kööre, yï ókøny yi en, de keløg ngɑ̈jí ólugii, yï óbɑny yi en gïti ɑtheer. 
1CH.28.10	Bëëd yï ngɑ̈ny wøw kinni, yï ɑ́kwɑny yi Jwøng-ɑ Ácwɑ̈ɑ̈j, o yï ger Kengi kwëre. Gwøøg ceth ki tegi pyëwí.”
1CH.28.11	Anyudhi Sølømøn yi Debïd ki kër-ɑ ógeer Kengø, kí uddi jɑmmì geki udd-ɑ kyeelø, kí Kej Kwërdwøng ɑ bɑ kej dwöögi lɑ́ɑ̀w piny. 
1CH.28.12	Kɑ gø nyudhe ki kër-ɑ ógeer ódɑ̈rri Kengø geki udd-ɑ buti gen, kí uddi mïdhi jɑmmì, kí jɑmmi Kengø, kí jɑmmi kwër møg-ɑ nyi muuj gɑ møg pwøøj Jwøng-ɑ Ácwɑ̈ɑ̈j. 
1CH.28.13	Anyudhii yi Debïd thyew ki yëth-ɑ ópyële gwøøg ókwër geki Kwɑrri Leebì, kí kër-ɑ ógwøg gen gwøøg gen, kí gwøgi gwøøg Kengø, kí nenni jɑmm-ɑ nyi göög bënn kì Kengø. 
1CH.28.14	Akwøbe këër dhɑb kí ɑ́tegø men-ɑ óthɑ̈ɑ̈dh jɑmm-ɑ ógöög kì Kengø, ɑ løg: 
1CH.28.15	men-ɑ óthɑ̈ɑ̈dh lɑ̈mbɑ̈ɑ̈ kí tegi lɑ̈mbɑ̈ɑ̈, 
1CH.28.16	kí men-ɑ gwøøg tɑrɑbeedh dhɑb ɑ́kyel, kì ri møg-ɑ kömi gen nyi cïb ópùn møg-ɑ nyi thyëyi Jwøk. 
1CH.28.17	Kɑ këër dhɑm dhïw men-ɑ óthɑ̈ɑ̈dh gɑ̈bbì, kí óthɑ̈ggì, kí puggì, kí tɑ̈mmì. 
1CH.28.18	Kí dhɑm dhïw men-ɑ óthɑ̈ɑ̈dh këli bɑkur, kí kerobb møg-ɑ peedh obërri gen kömi Sɑnduug Ciggi Jwøng-ɑ Ácwɑ̈ɑ̈j. 
1CH.28.19	Kɑ Rɑ̈dh Debïd okööbø kinni, “Møgɑni bënn ɑ́nyudhi yɑn yi Jwøng-ɑ Ácwɑ̈ɑ̈j kiree, gɑ møg gwøg.”
1CH.28.20	Kɑ Rɑ̈dh Debïd wɑ̈de Sølømøn köbbe kinni, “Pyëwí ko lïngi, kɑ yï ko böggi, kɑ yï cɑ̈gí ki gwøg, kɑ ko di gïn cuung yïn. Jwøng-ɑ Ácwɑ̈ɑ̈j, yï ókøny yi en. Yï koo wiye piny, de yï ókøny yi en ceth gïti keny-ɑ óthumi gwøøg Kengø. 
1CH.28.21	Ókwër kí Kwɑrri Leebì gïg-ɑ gwøg yi gen kì Kengø ɑ́mëggi gen. Jøgwøg mø ngɑ̈ny gwøg ki jɑmmi mø gïïr nenn-ɑ kønyi yïn, ji bënn geki jyɑ̈ggi gen ying-ɑ thɑ́ ciggí.”
1CH.29.2	Yɑ ɑ́rum ki cøngi jɑmmi geri Kengø, jɑmmɑni bɑ dhɑb, kí ɑ́tegø kí dilɑl kí dødø, kí pɑ̈mmì, kí ópɑddi kïttì møg-ɑ mïllø, kí ópɑddi kïttì møg-ɑ ógwelø, kí ópɑddi kïtt-ɑ nyi tweg kì ri dörø yi bödhhi tweg. 
1CH.29.3	Kɑ yɑ omuujø thyew ki ɑ́tegø kí dhɑb kì ri jɑmm-ɑ bɑ møgɑ, kipe kɑ̀ mɑɑrɑ Kengi Jwøk. 
1CH.29.4	Yɑ ɑ́muuj ki dhɑm dhïw me ngenyø kibøli tøn miyø, kí ɑ́teng-ɑ dhïw ɑ́ men dhyɑɑw döri Kengø ɑ́ tøn pyɑ̈r ɑ́ngwen, 
1CH.29.5	kwëe ógöög ki gïg-ɑ ógwøg yi bödhhì, gïn-ɑ dwɑddi ɑ́ dhɑb gwøg ki dhɑb, o gïn dwɑddi ɑ́ ɑ́tegø gwøg ki ɑ́tegø. Anɑn, ɑ́ men ɑ dwɑddi thegi Jwøng-ɑ Ácwɑ̈ɑ̈j ki tɑri pyëwe?”
1CH.29.6	Codhe, kɑ jɑggi wɑ̈thi kɑ̈llì geki jɑgg-ɑ thønhø, kí pëjji liny, kí jɑggi gøldwøng omuujø ki jɑmmì. 
1CH.29.7	Jɑmm-ɑ ɑ́muuj yi gen kipe gwøøg Kengø bɑ Dhɑb ɑ́ tøn miyø kí pyɑ̈r ɑ́bïryew, kí ɑ́tegø ɑ́ tøn miy ɑ́dɑ̈g kí pyɑ̈r ɑ́ngwen, kí dilɑl ɑ́ tøn miy ɑ́bïkyel kí pyɑ̈r ɑ́ryew, kí dødø ɑ́ tøn ɑ́lïp ɑ́dɑ̈g kí miy ɑ́ngwen. 
1CH.29.8	Tyëng-ɑ́ yï gen ɑ́di ópɑddi kïtt-ɑ mïllø ɑ́mëggi gen tyëng-ɑ mïdhi jɑmmi Kengø, ɑ jɑngi gen bɑ Yekiel Kwɑɑr Leebì kì gøl Gercön. 
1CH.29.9	Jwøng-ɑ Ácwɑ̈ɑ̈j ɑ́nëngi yi ji ki medi pëthi gen, ge ɑ́bëëd pëthi gen med ki muujø. Kɑ Rɑ̈dh Debïd pyëwe ómïnø ki mendwøng.
1CH.29.10	Alenhi Jwøng-ɑ Ácwɑ̈ɑ̈j yi Rɑ̈dh Debïd kì bøli teedø. Akööbe kinni, “Yɑ lenh-ɑ yïn, yïn ɑ Jwøng-ɑ Ácwɑ̈ɑ̈j, Jwøøg kweyi wøn Yɑgob, yï ólejji gïti ɑtheer. 
1CH.29.11	 Yï dwøng, o yï teeg cɑrø, yï bɑ mɑ̈r, yï døj. Gïg-ɑ mɑl kí møg-ɑ piny bɑ møgí bënn, o yï bɑ rɑ̈nh-ɑ jɑɑg jɑmmì bënn. 
1CH.29.12	Kɑ̈rì kí jɑmmì bënn kɑ̈ɑ̈l-ɑ yïí, jɑmmì bënn jɑɑg yi yïn kɑ döngí geki tegí, o ngɑn dwɑddi yi yïn ócuggø gwøgø yi yïn e dwøng o teeg. 
1CH.29.13	Anɑn, Jwøøg wøn, wø pwøj-ɑ yïn, o wø lenh-ɑ nyingí, nying-ɑ myëër ki lejjø.
1CH.29.14	“Thyew, bong gïn ceg ki mëggi yïn yi yɑn wøki jiɑ, mɑ́ jɑmmì bënn kɑ̈ɑ̈l-ɑ yïí, o wø dögg-ɑ yïn jɑmmì mø ceg bëëdø gɑ møgí. 
1CH.29.15	Ngɑ̈nyi yi yïn, yïn ɑ Jwøng-ɑ Ácwɑ̈ɑ̈j kinni, wø ɑ́bëëd wø nɑ ji mø ying yïnø, o wø nɑ wëdhh. Cyɑ̈nggi wøn kì kömi piny nyi pödhø nɑ tïbø, o bong keny kyëëj wøn thøø. 
1CH.29.16	Yïn ɑ Jwøøg wøn, Jwøng-ɑ Ácwɑ̈ɑ̈j, jɑmm-ɑ ɑ́kɑ̈ɑ̈l yi wøn keny bënn, ge bɑ møg gëddi yïn ki Kengø, men lejji wøn nyingí kwërø, de jɑmmɑni bënn ɑ́kɑ̈ɑ̈l-ɑ yïí, o ge bɑ møgí bënn. 
1CH.29.17	Ngɑ̈nyi yi yɑn kinni pëthi ji bënn nyii rɑngø yi yïn, o pyëwí med kɑ tyëngtir. Gïg bënn mëggɑ’ yïn ki medi pyëwɑ, o ɑ́lidh yi yɑn kinni jií møg-ɑ keny bënn, ge ɑ́muuj-ɑ medi pëthi gen. 
1CH.29.18	Yïn ɑ Jwøøg kweyyi wøn Abrɑhɑm, kí Isɑɑk, kí Yɑgob mïdhí rummɑni kì pëthi jií, kɑ pëthi gen lugí yïn. 
1CH.29.19	Nëngí wɑ̈dɑ Sølømøn ki tegi pyëw, o ciggí ómïdhe bënn, o gïg-ɑ ɑ́pyëlɑ bënn kipe geri Kengø tyëg yi en ki gwøgø.”
1CH.29.20	Codhe, kɑ ji köbbi yi Debïd kinni, “Lenhu Jwøng-ɑ Ácwɑ̈ɑ̈j, Jwøøg wun!” Kɑ Jwøng-ɑ Ácwɑ̈ɑ̈j lenhi yi ji bënn, kɑ Jwøøg kweyyi gen mɑl yi gen. Kɑ rɑ̈dh mɑl gen thyew.
1CH.29.21	Dhuki cyɑ̈ng-ɑ kyeelø, kɑ ge ongɑ̈dø ki gëdhhì, kɑ Jwøng-ɑ Ácwɑ̈ɑ̈j rɑ̈bbi yi gen ki gënh-ɑ nyi rɑ̈b bëne. Codhe, ɑmëggi rïnggɑni ji o gï cɑm gen. Kɑ ge ongɑ̈dø thyew ki wɑ̈dhh ɑ́lïp, kí ónyögg ɑ́lïp, kí órömm ɑ́lïp møg-ɑ ɑ́rɑ̈b kì wïj këli lɑm. Kɑ ge ókɑ̈nø ki kunyi møgi oløg, 
1CH.29.22	Kɑ ge orïïjø pëthi gen omedø, mɑ́ ge ɑ́cyɑ̈ɑ̈m, kɑ ge omɑ̈dhø kì bøli Jwøng-ɑ Ácwɑ̈ɑ̈j.
1CH.29.22	Kɑ Sølømøn cigi mɑlø yi gen ɑ́ rɑ̈dh. Arøøny Sølømøn ɑ́ rɑ̈dh ki nyingi Jwøng-ɑ Ácwɑ̈ɑ̈j, kɑ Dhɑdök røny ɑ́ ókwërø. 
1CH.29.23	 Codhe, kɑ Sølømøn pëgg-ɑ wïj kwøm-ɑ ɑ́cöb yi Jwøng-ɑ Ácwɑ̈ɑ̈j, kɑ ójɑ̈ggø kì kej wïye Debïd, Sølømøn ɑ́bëëd ɑ́ rɑ̈dh me døøj, kɑ wør yi pödhi Isrɑil bëne. 
1CH.29.24	Ayïëy jøgdøngø geki pëjji liny, kí wɑ̈ddi Debïd møg-ɑ kyeelø kinni, Sølømøn ówør yi gen ɑ́ rɑ̈dh. 
1CH.29.25	Kɑ pödhø bëne göjji wøri Sølømøn yi Jwøng-ɑ Ácwɑ̈ɑ̈j, kɑ gø gwøge ɑ́ rɑ̈dh me pëddi döng, me lod rɑ̈nhh-ɑ ɑ́jyɑ̈ɑ̈g bënn kì Isrɑil.
1CH.29.26	Isrɑil bëne ɑ́jɑɑg yi Debïd wɑ̈d Yesì 
1CH.29.27	 ki runn pyɑ̈r ɑ́ngwen. Ájyɑ̈ɑ̈g kì Kibrön ki runn ɑ́bïryew, kɑ ojyɑ̈gø ki runn pyɑ̈r ɑ́dɑ̈g wïdɑ́dɑ̈g kì Yerusɑlem. 
1CH.29.28	Debïd ɑ́thøw kì yij kɑ̈r e yöø, o ceg kɑ wørø. Wɑ̈de Sølømøn ɑ ɑ́røøny keje ɑ́ rɑ̈dh. 
1CH.29.29	Gïg-ɑ ɑ́gøggi yi Rɑ̈dh Debïd kër-ɑ cɑ̈ge gïti thume, bɑ ɑgwed kì yethi wɑ̈jji jøtöng ɑ løg Sɑmwel, kí Nɑthɑn, kí Gɑd. 
1CH.29.30	Gïg-ɑ ógwedø nyodh-ɑ yëth-ɑ ɑ́jyɑ̈ɑ̈ge, kí tege, kí gïg-ɑ ɑ́cwöb kipere, kí per Isrɑil, kí pödhh-ɑ bute.
2CH.1.1	Sølømøn wɑ̈d Rɑ̈dh Debïd, Isrɑil ɑ́jɑɑge kidøøj, ɑgyëdhii yi Jwøge, Jwøng-ɑ Ácwɑ̈ɑ̈j, ɑgwøge gøn e teeg cɑrø.
2CH.1.2	Kɑ tyëng Isrɑil bënn, ɑ løg pëjji liny møg-ɑ kwølli ɑ́lïp, kí møg-ɑ kwølli miy, kí jyɑ̈ggi gøldwøng, kí jɑggi wɑ̈thi kɑ̈llì cwøl yi Rɑ̈dh Sølømøn, 
2CH.1.3	kinni kedhi gen Gibeon be mɑlli Jwøk kyeel kí en. Ge ɑ́kedh-ɑ kunɑni mɑ́ Kemi Kwër ying-ɑ kunɑni, eni kem-ɑ ɑ́gwøg kì yij pɑ̈l yi Mosɑ̀ bɑ̈ng Jwøng-ɑ Ácwɑ̈ɑ̈j. 
2CH.1.4	 (De Sɑnduug Ciggi Jwøk ɑ́bëëd ɑ Yerusɑlem kì yij kemɑ̀ men-ɑ ɑ́gur piny yi Rɑ̈dh Debïd, keny-ɑ ɑ́kɑ̈ɑ̈l Sɑndungɑni kì Kiriɑt Yeɑrïm.) 
2CH.1.5	 Këli dilɑl men-ɑ ɑ́gwøg yi Bedhɑlel, wɑ̈d Urì, wɑ̈d Ur ɑ́bëëd ɑ Gibeon kì bøli Kemi Jwøng-ɑ Ácwɑ̈ɑ̈j. Kɑ Jwøng-ɑ Ácwɑ̈ɑ̈j mɑlli kì kunɑni yi Rɑ̈dh Sølømøn geki ji bënn. 
2CH.1.6	Kɑ Jwøng-ɑ Ácwɑ̈ɑ̈j ngɑ̈ddi yi Sølømøn ki gëdhhì gɑ ɑ́lïp, kɑ gï rɑ̈be kì wïj këli dilɑl.
2CH.1.7	Wɑ̈rɑni ɑ ɑ́cwöb Jwøk kì bøli Sølømøn, ɑpyëje gøn kinni, “Á ngø ɑ dwɑddi yi yïn, o mëggɑ yïn?”
2CH.1.8	Alöggi Sølømøn kinni, “Wïyɑ Debïd ɑ́mɑɑr yi yïn ki mendwøng, kɑ yɑ cïb yi yïn keje yɑn ɑ́ rɑ̈dh. 
2CH.1.9	 Yïn ɑ Jwøk, Jwøng-ɑ Ácwɑ̈ɑ̈j, gwøg møg-ɑ ɑ́köbbí wïyɑ. Yɑ ɑ́gwøg yi yïn, yɑn ɑ́ rɑ̈ɑ̈dh jií møg-ɑ gïïr cɑrø, o ge pɑ cuggi kwɑnø, 
2CH.1.10	de thödhí yɑn ki peli wïj geki dïdø men-ɑ dwɑddi yi yɑn, o jɑɑgɑ gen; ji-ɑ gïïr cɑrø ni møg ólwɑ̈ng yi yɑn ki jɑɑgø kidï!”
2CH.1.11	Aløøg kwɑ̈jji Sølømøn yi Jwøk kinni, “Yï ɑ́kwɑny gïn-ɑ dyër. Mɑ́ yï nuti cwøl-ɑ kɑ̈r, kí jɑmmì, wɑlɑ̀ mɑ̈r, kí nɑ̈gi tyëngmɑ̈ɑ̈nø, o yï nuti cwøl-ɑ bëëdø ki keny me bɑ̈ɑ̈r, de yï ɑ́cwøl-ɑ peli wïj geki dïdø møg jɑɑg jiɑ møg-ɑ́ kömi gen ɑ́cïbɑ yïn, yïn ɑ́ rɑ̈dh. 
2CH.1.12	Yï ómëggɑ peli wïj geki dïdø. O yï óthödhɑ thyew ki kɑ̈r, kí jɑmmì, kí mɑ̈r me dwøng, me nuti yodø yi rɑ̈nhì møg-ɑ ɑ́ying bølí kì tyeli mɑl, o óbong-ɑ dhɑnhø me yïe ódi jɑmmì mø ni møgɑni kì bɑngí.”
2CH.1.13	Codhe, ɑdhwödh Sølømøn kì Gibeon kun-ɑ di Kemi Jwøng-ɑ Ácwɑ̈ɑ̈j, kɑ døøg-ɑ Yerusɑlem kun-ɑ jɑɑge Isrɑil. 
2CH.1.14	 Acønge yɑ̈th-ɑ nyi pyejji yi kyënyì gɑ ɑ́lïp kí miy ɑ́ngwen, kí jøliny kyënyì ɑ́lïp pyɑ̈rø wïdɑ́ryew. Kɑ kwï jøliny cïb Yerusɑlem, kɑ møg-ɑ ɑ́döng cïb kɑ̈dd-ɑ døngø. 
2CH.1.15	Kì yethi runn-ɑ ɑ́jyɑ̈ɑ̈g Rɑ̈dh Sølømøn, ngyënyø ɑ́tegø kí dhɑb ɑ́bëëd ge ngenyø ni lel kì Yerusɑlem. Kɑ sɑndɑl, yɑnh-ɑ myëër gwøge e gïïr ni ólɑm. 
2CH.1.16	 Kyënyì nyi kɑ̈ɑ̈l ɑ Rïp kí Kilikiyɑ̀ yi jøngyew mø Rɑ̈dh Sølømøn, 
2CH.1.17	o yɑ̈thi kyënyì nyi ngew-ɑ Rïp yi gen. Kɑ yɑ̈ɑ̈th kí kyënyì nyi lony gen ki ngëwwi rɑ̈nhi tyëng Kit, kí tyëng Arɑm e yɑ̈y ngew kɑ ngyëny ɑ́tegg miy ɑ́bïkyel, o kyeny ngew kɑ ngyëny ɑ́tegg miyø kí pyɑ̈r ɑ́bïj.
2CH.2.1	Akööb Rɑ̈dh Sølømøn kinni geer Kengø men yije mɑlli Jwøng-ɑ Ácwɑ̈ɑ̈j. O ree gëdde ki gøldwøng men yije bëëde. 
2CH.2.2	Akɑ̈bbe ki ji ɑ́lïp pyɑ̈r ɑ́bïryew møg yëg jɑmmi gyer, kí ji ɑ́lïp pyɑ̈r ɑ́bïdɑ̈g møg tweg kïttì. Ádɑ ji ɑ́lïp ɑ́dɑ̈g kí miy ɑ́bïkyel møg nenni gwøg.
2CH.2.3	Aödi Sølømøn yï Kirɑm rɑ̈ɑ̈dh Suur ki wöödø kinni, “Køny wɑ riee ceth, ni kɑ ɑ́køny wun ri wun ki wïyɑ, Rɑ̈dh Debïd, kɑ ngëwwi yi yïn ki yenh sɑndɑl møg geer gøldwøng. 
2CH.2.4	Yɑ ger-ɑ Kengø me yije mɑllɑ Jwøng-ɑ Ácwɑ̈ɑ̈j, Jwøgɑ. Óbëëd ɑ́ kej kwër, keny yije mɑllii yi yɑn wøki jiɑ, ɑ rɑ̈bbii ki bɑkur, ɑ ngɑ̈ddii ki gëdhhì kì mwøl kí böörø, kí cyɑ̈nggi Sɑbɑth, kí cɑ̈gi dwɑ̈y, geki cyɑ̈nggi kwëër Jwøng-ɑ Ácwɑ̈ɑ̈j møg-ɑ kyeelø. Isrɑil ɑ́rum ki cegø yi en kinni nyi gwøøg møgɑni ceth, gïti ɑtheer. 
2CH.2.5	Yɑ dwɑdd-ɑ gyer ki Kengø me dwøng cɑrø, mɑ́ Jwøgee dwøng cɑrø kibøli Jwögg-ɑ kyeelø. 
2CH.2.6	 Dɑ́ men ɑ cuggi gëddi Jwøk ki Kengø kidyër, e men-ɑ́ mɑl ki dönge bëne nøg kipere! Yɑ bɑ men, ɑ cuggɑ ki gëddii ki Kengø? Yɑ ger-ɑ keny rɑ̈bbii ki bɑkur yøw! 
2CH.2.7	Anɑn ödí yɑn ki bødhø me ngɑ̈ny gwøg ki dhɑb kí ɑ́tegø, kí dilɑl, kí dødø. O ngɑ̈ny gwøg ki ógudh møg-ɑ bɑ ówɑw kí ɑ́cwïcwïl kí møg kwɑrø. Bønhɑni ógöögø geki bödhhi Yeudiyɑ̀ kí Yerusɑlem, gen ɑ bödhh-ɑ ɑ́yieny yi wïyɑ Debïd. 
2CH.2.8	Ödí yɑn ki yenh sɑndɑl, kí ɑmedh, kí yenh sɑndɑl kì Lubnɑn. Jøgwøg møgɑ óörɑ yï wun, o ge ngud gen kyeel ki yenh geki jøgí, 
2CH.2.9	o ge pyël gen yenh-ɑ geer Kengø men-ɑ ger yi yɑn e dwøng, o myër. 
2CH.2.10	Yï óödɑ ki gemè ɑ́ tøn ɑ́lïp ɑ́ryew kí ceir ɑ́ tøn ɑ́lïp ɑ́ryew, kí møgi oløg ɑ́ tøn ɑ́lïp miy ɑ́bïdɑ̈g, kí møøw dhetun ɑ́ tøn ɑ́lïp miy ɑ́bïdɑ̈g.”
2CH.2.11	Aløøg møgɑni yi Kirɑm ki wɑ̈ny-ɑ ɑ́gwëde Sølømøn kinni, “Mɑ́ Jwøng-ɑ Ácwɑ̈ɑ̈j jie mɑɑr yi en, yï ɑ́rønye yïn ɑ́ rɑ̈dh, 
2CH.2.12	Lenhi wɑ Jwøng-ɑ Ácwɑ̈ɑ̈j, Jwøøg Isrɑil, ɑ ɑ́cwɑ̈j mɑl kí piny! Rɑ̈dh Debïd ɑ́nënge ki wɑ̈d me wïje pel, me tir, me dïdø, me göögø ɑnɑn kì ri geri Kengi Jwøng-ɑ Ácwɑ̈ɑ̈j, kí gëddi ree ki gøldwøng. 
2CH.2.13	Yï örɑ’ bødhø me dwøng, me wïje pel, me dïdø, me cwøl ɑ́ Kurɑm. 
2CH.2.14	Meye bɑ nyɑɑr gøl Dɑn, o wïye bɑ jɑl Suur. Ngɑ̈ny gwøg ki jɑmmì ki dhɑb, kí ɑ́tegø kí dilɑl, kí dødø, kí kïttì, kí pɑ̈mmì, o ócuggø gwøg ki ógudh-ɑ bɑ ówɑw kí ɑ́cwïcwïl, kí møg kwɑrø. O ócuggø cwɑ̈j ki ógudhi kor-ɑ yöm. Ócuggø gwøg ki wɑ̈thi jɑmm-ɑ nyi tweg bënn, o gïn-ɑ köbbii nyii gwøgø yi en ceth. Wiy gööge geki bödhhí, kí bödhh-ɑ ɑ́göggi wïyí, Rɑ̈dh Debïd. 
2CH.2.15	De ɑnɑn örí wøn gemè, kí ceir, kí møgi oløg, kí møøw dhetun møg-ɑ ɑ́kwøb yi yïn. 
2CH.2.16	Wø ónguddi piny kì Lubnɑn, ki yenh sɑndɑl møg-ɑ dwɑddi yi yïn. Ge ógwøg kì Yɑpɑ̀ gɑ óthyɑg, o ge ókïdhi Yerusɑlem.”
2CH.2.17	Kɑ tyëngpɑth bënn møg-ɑ bëëdø kì piny Isrɑil gwed yi Rɑ̈dh Sølømøn ni gwen-ɑ ɑ́kwøng ki gwedø yi wïye Debïd. Kɑ kwɑnni tyëngpɑth ogöögø ki ɑ́lïp miyø kí pyɑ̈r ɑ́bïj wïdɑ́dɑ̈g. 
2CH.2.18	Kɑ ɑ́lïp pyɑ̈rø wïdɑ́bïryew kì kelli gen mëgge gwøøg yëgi jɑmmi gyer, o ɑ́lïp pyɑ̈r ɑ́bïdɑ̈g tweg gen kïttì kì pɑ̈l. Kɑ ɑ́lïp ɑ́dɑ̈g kí miy ɑ́bïkyel kwɑnye gɑ jøg nenni gwøg.
2CH.3.2	Kengø ɑ́cɑg ki gerø yi Rɑ̈dh Sølømøn kì ryeew dwɑ̈tt, kì ri ngween runne ɑ́ rɑ̈dh. 
2CH.3.3	Keng-ɑ ɑ́ger yi Rɑ̈dh Sølømøn bɑ̈re bɑ mïtïr pyɑ̈r ɑ́ryew wïdɑ́bïryew, o lɑ̈je bɑ mïtïr ɑ́bïngwen. 
2CH.3.4	Øn-ɑ yïëbbi Kengø bɑ̈re bɑ mïtïr ɑ́bïngwen ni lɑ̈ji Kengø, o döre bɑ mïtïr pyɑ̈r ɑ́bïj wïdɑ́ngwen. O yije bɑ ɑmwøn ki dhɑb. 
2CH.3.5	Yij øn-ɑ dwøng ótɑgø ki pɑ̈mmi sɑndɑl, o ógøjø ki dhɑm dhïw, kí ngïjji yenh benø geki ɑ́cwecwel. 
2CH.3.6	Kengø ɑ́dhyɑw yi rɑ̈dh ki kïtt-ɑ myër møg-ɑ ɑ́kɑ̈ɑ̈l kì piny Pɑrbɑim. 
2CH.3.7	Döri Kengø kí rïwwi ɑwɑjj geki thïggi Kengø gï ɑ́gøje ki dhɑb. Kɑ ri dörø gögge ki ngïjji kerobb. 
2CH.3.8	 Kej Kwërdwøng bɑ̈re bɑ mïtïr ɑ́bïngwen, o lɑ̈je bɑ mïtïr ɑ́bïngwen e nɑ lɑ̈ji Kengø. 
2CH.3.9	Gedd ɑ́gwøg kɑ grɑmm mø dhɑb miy ɑ́bïj kí pyɑ̈r ɑ́bïryew, dörri udd-ɑ mɑl ɑ́gøj kɑ dhɑb thyew.
2CH.3.11+2CH.3.12+2CH.3.13	ge cungi ge nenn-ɑ dhø ød. Ákyel obërre bɑ ɑ́ryew, obërø ɑ́kyel bɑ̈re bɑ mïtïr ɑ́ryew kí sentimïtïr pyɑ̈r ɑ́ryew, obërrɑni ópedhø, o obëri men nywɑll-ɑ obëri men-ɑ kyeelø, o obër-ɑ kyeelø nywɑll-ɑ dörø. 
2CH.3.14	 Gëëng Kej Kwërdwøng ɑ́gwøg kɑ ógødh kor-ɑ yöm, e bɑ ɑgwel ki kïddì mø bɑ ówɑw kí ɑ́cwïcwïl kí møg kwɑrø, o ree ókwïnnø ki ngïjji kerobb.
2CH.3.15	Rɑ̈dh ɑ́göög ki löjji dilɑl ɑ́ryew, ɑ́kyel bɑ̈re bɑ mïtïr pyɑ̈rø wïdɑ́bïj kí sentimïtïr pyɑ̈r ɑ́bïj, kɑ gï cïbe bøli Kengø, wɑ̈thi löjjɑni dɑ ɑtɑ̈nyy mø bɑ̈ri gen bɑ mïtïr ɑ́ryew kí sentimïtïr pyɑ̈r ɑ́ryew. 
2CH.3.16	Wɑ̈thi löjjɑni ryeet ódhyɑwø ki ɑ́cwecwel, kí ngïjji nywøli yɑdh romɑn møg-ɑ ógwøgø ki ngyënyø dilɑl gɑ miyø. 
2CH.3.17	Kɑ löjjɑni cïb dhø Kengø. Kɑ men-ɑ wɑɑng wurlwɑl cɑg ɑ́ Yɑkin, kɑ men-ɑ wɑɑng wuudø cɑg ɑ́ Boɑdh.
2CH.4.2	Kɑ ogöögø ki luy me bɑ ɑ́dulø ki dilɑl, men yije nyi kïdhi pï. Rïwi dööle bɑ mïtïr ɑ́ngwen kí sentimïtïr pyɑ̈r ɑ́ngwen, o döre bɑ mïtïr ɑ́ryew kí sentimïtïr pyɑ̈r ɑ́ryew, o bɑ̈ri dööle bɑ mïtïr pyɑ̈rø wïdɑ́dɑ̈g kí sentimïtïr pyɑ̈r ɑ́ryew. 
2CH.4.3	Wɑ̈thi tøggi luyɑni yiny-ɑ wɑ̈g bëne bɑ ɑdöl ki lwøbb ɑ́ryew mø ngïjjì, ɑ́kyel kì kömi men-ɑ kyeelø. Gïg-ɑ ógweed kömi luyɑni bɑ ngïjji wɑ̈dhh. 
2CH.4.4	Luyɑni ócïb-ɑ kömi wɑ̈dhhi dilɑl pyɑ̈rø wïdɑ́ryew, ge nenn-ɑ wɑ̈g, ɑ́dɑ̈g nenn-ɑ tung ɑ́kyel. 
2CH.4.5	Luyɑni bɑ dhïl ki mïlimïtïr pyɑ̈r ɑ́bïryew wïdɑ́bïj, nyɑ̈re nɑ nyɑ̈ri kubɑyɑ̀, ɑ́ ɑtɑ̈ny ni okøgg. Luyɑni yije røm-ɑ yi pï røthøl ɑ́lïp miyø kí pyɑ̈r ɑ́ryew. 
2CH.4.6	 Agöög gen ki ɑ́tɑ̈yyì pyɑ̈rø, kɑ ɑ́bïj cïb wïj tuung Kengø kì wɑɑng wuudø, kɑ ɑ́bïj-ɑ kyeelø cïb wïj tuung Kengø kì wɑɑng wurlwɑl. Pïgɑni nyi lwøøg-ɑ rïngg-ɑ rɑ̈b gɑ gëdhhì. Pïg-ɑ yij luy dilɑl nyi löög-ɑ yi ókwër.
2CH.4.9	Agëddi ókwër ki ódɑ̈rø kì yij Kengø, kí ódɑ̈rø megø kì yiny-ɑ wɑ̈g. Thïggi ódɑ̈rrɑni bɑ ɑmwøn ki dilɑl. 
2CH.4.10	Luuy dilɑl ɑ́cïb-ɑ tuung Kengø men-ɑ døøg wɑɑng wurlwɑl kì kuni wɑɑng cyɑ̈ɑ̈ng mwøl.
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Kurɑm ɑ́göög ki puggì, kí ɑtögg, kí tɑ̈mmì, gen ɑ gïg-ɑ ɑ́köbbe Rɑ̈dh Sølømøn kinni gï ógwøge gɑ mø Kengø, kɑ gï tyëge ki gwøgø bënn. Gïg-ɑ ɑ́gwøge bɑ:
2CH.4.11+2CH.4.12+2CH.4.13+2CH.4.14+2CH.4.15+2CH.4.16	löjj ɑ́ryew
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Atɑ̈nyyi wɑ̈thi löjjɑni ryeet
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Bøøy dilɑl mi ɑtɑ̈nyyi löjjɑni ryeet
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Ngïjji nywøli romɑn gɑ miy ɑ́ngwen, møg-ɑ ɑ́cïb ri ɑtɑ̈nyɑni gɑ lwøbb ɑ́ryew
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Yɑ̈thi dilɑl gɑ pyɑ̈rø
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Átɑ̈yyì pyɑ̈rø
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Luuy dilɑl
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Wɑ̈dhh pyɑ̈rø wïdɑ́ryew møg-ɑ kömi gen ócïb luy dilɑl
2CH.4.11+2CH.4.12+2CH.4.13+2CH.4.14+2CH.4.15+2CH.4.16	puggì, kí ɑtögg, kí gɑ̈bbì
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Gïgɑni bënn ɑ́thɑ̈dh-ɑ yi bødhø Kurɑm ki dilɑl me dhïw gɑ mø Kengi Jwøng-ɑ Ácwɑ̈ɑ̈j, ni kɑ ɑ́kwøbii yi Rɑ̈dh Sølømøn ceth.
2CH.4.17	Jɑmmɑni bënn ɑ́gwøg-ɑ thwør-ɑ kɑɑm Suköth geki Dhered kì kömi Nɑm Urdun ni kɑ ɑ́kwøbii yi rɑ̈dh. 
2CH.4.18	Jɑmmɑni bënn ɑ́gwøg yi Sølømøn ge gïïr, o pegi dilɑl nuti rømø mɑ́ e gïïr cɑrø.
2CH.4.19	Rɑ̈dh Sølømøn ɑ́göög ki jɑmmi Kengø ki dhɑb, ɑ løg këli lɑm, kí tɑrɑbedhhi ópun men-ɑ nyi mëggi Jwøk, 
2CH.4.20	kí teggi lɑ̈mbɑ̈ɑ̈ geki lɑ̈mbɑ̈ɑ̈ mø dhɑm-ɑ dhïw møg-ɑ nyi lyel kì bøli Kej Kwërdwøng, ni kɑ ókwøbii ceth, 
2CH.4.21	kí ngïjji okøgg, kí lɑ̈mbɑ̈ɑ̈, ki dikɑ̈bbì; 
2CH.4.22	kí gïg-ɑ nyi nɑ̈ɑ̈g lɑ̈mbɑ̈ɑ̈, kí tɑ̈mmì, kí ópɑ̈nni bɑkur, kí ɑtöggi mɑc. Gïgɑni bënn ɑ́gwøg kɑ dhɑm dhïw. Thïggi dhø Kengø møg-ɑ yiny-ɑ wɑ̈g geki thïgi Kej Kwërdwøng bɑ ɑmwøn ki dhɑb.
2CH.5.3	Ge ɑ́cugi bøli rɑ̈dh bënn kì bøli kej Kwër Akɑnnì. 
2CH.5.4	Keny-ɑ ɑ́wɑ̈nhi pëjjì bënn, ɑtïng Sɑnduug Cigg yi Kwɑrri Leebì, 
2CH.5.5	kɑ gø kïdhi gen Kengø. Thyew kɑ Kemi Jwøng-ɑ Ácwɑ̈ɑ̈j ki jɑmme bënn tëër Kengø yi ókwër geki Kwɑrri Leebì. 
2CH.5.6	Kɑ Rɑ̈dh Sølømøn kí tyëng Isrɑil bënn ge ócugø kì bøli Sɑnduug Cigg, kɑ ongɑ̈dø ki gëdhhì mø ngenyø; dyëg, kí dhög. 
2CH.5.7	Codhe, kɑ Sɑnduug Cigg tïng yi ókwër kɑ gø cïb gen Kej Kwërdwøng, kì thɑ̈thi obërri kerobb. 
2CH.5.8	Sɑndug geki lødh-ɑ nyi byellii bɑ ɑgëng yi obërri gen møg-ɑ ópedhø. 
2CH.5.9	Wɑ̈thi lødh nenn-ɑ yi ngɑn cungi kì yij Kengø, e rwöm ki dhø Kej Kwërdwøng, de ge pɑ nënni kì wɑ̈g. (Ge nud kì kenyɑni gïti dicyɑ̈ngtïn.) 
2CH.5.10	 Ábong-ɑ gïn nud kì yij Sɑnduug Cigg, den-ɑ́ ópɑ̈nni kït ɑ́ryew møg-ɑ ɑ́cïb yi Mosɑ̀ keny-ɑ ɑ́ying gen Kïti Sinɑy, keny-ɑ ɑ́lwööb Jwøng-ɑ Ácwɑ̈ɑ̈j kí tyëng Isrɑil ge kɑ̈ɑ̈l-ɑ Rïp.
2CH.5.11+2CH.5.12+2CH.5.13+2CH.5.14	“Lenhu Jwøng-ɑ Ácwɑ̈ɑ̈j mɑ́ e døøj
2CH.5.11+2CH.5.12+2CH.5.13+2CH.5.14	o mɑ̈ɑ̈dø mee gït-ɑ ɑtheer.”
2CH.5.11+2CH.5.12+2CH.5.13+2CH.5.14	Keny-ɑ ɑ́cɑ̈gi ókwër ki bëën wɑ̈g kì Kengø, kɑ Kengø yije ceg-ɑ ì loj yi pöölø, kɑ mɑ̈ɑ̈r Jwøng-ɑ Ácwɑ̈ɑ̈j omënyø kì yij pøølɑni. Kɑ ókwër ówïyø ki gwøg mɑ́ Kengø ɑ́pɑ̈ng yi mɑ̈ɑ̈r Jwøng-ɑ Ácwɑ̈ɑ̈j.
2CH.6.1	Codhe, ɑkwɑ̈jji Rɑ̈dh Sølømøn kinni,
2CH.6.1	“Wuö Jwøng-ɑ Ácwɑ̈ɑ̈j, yï ɑ́myeg bëëdø kì yethi pøøl, kí bëëdø kì yij muudhø.
2CH.6.2	Yï ɑ́gëddɑ ki Kengø
2CH.6.2	ɑ́ keny bëëd yi yïn gïti ɑtheer.”
2CH.6.3	Tyëng Isrɑil bënn ɑ́cung ɑ kenyɑni kɑ rɑ̈dh ree luge yï gen, ɑcwööle gyëdhhi Jwøk kömi gïn. 
2CH.6.4	 Akööbe kinni, “Pwøju Jwøng-ɑ Ácwɑ̈ɑ̈j, Jwøøg Isrɑil! Kwøbb-ɑ ɑ́köbbe wïyɑ Rɑ̈dh Debïd ɑ́mïdhe, gen ɑ møg-ɑ ɑ́köbbe gøn kinni, 
2CH.6.5	‘Kër-ɑ ɑ́kɑ̈ɑ̈lɑ jiɑ wɑ̈g kì Rïp gïti ɑnɑn, bong kɑɑl mɑ ɑ́myegɑ kì piny Isrɑil ɑ́ keny gëddi ki ød me yije ómɑlli yɑn, o ɑ́bong-ɑ ngɑn mɑ ɑ́yienyɑ ɑ́ ngɑn jɑɑg jiɑ, tyëng Isrɑil. 
2CH.6.6	De ɑnɑn Yerusɑlem ɑ́myegɑ ɑ́ keny mɑlli yɑn, kɑ yï kwɑnyɑ Debïd, yïn ɑ́ ngɑn jɑɑg jiɑ.’ ”
2CH.6.7	Akööb Sølømøn kinni, “Wïyɑ Debïd ɑ́dwɑdd-ɑ geri Kengø ɑ́ men yije mɑlli Jwøng-ɑ Ácwɑ̈ɑ̈j, Jwøøg Isrɑil, 
2CH.6.8	de ɑ́köbbi yi Jwøng-ɑ Ácwɑ̈ɑ̈j kinni, ‘Yï ɑ́dwɑdd-ɑ gwøgi gïjø me døøj, kɑ ɑ́dwɑddí gëddi yɑn ki kengø, 
2CH.6.9	de koo ger-ɑ yi yïn, bɑ wɑ̈dí ceth ɑ óger Kengɑ.’
2CH.6.10	“Anɑn Jwøng-ɑ Ácwɑ̈ɑ̈j, kwøbbe ɑ́mïdhe, kej wïyɑ ɑ́kwɑnyɑ yɑn ɑ́ rɑ̈ɑ̈dh Isrɑil, ɑgerɑ Keng-ɑ yije mɑlli Jwøng-ɑ Ácwɑ̈ɑ̈j, Jwøøg Isrɑil. 
2CH.6.11	Sɑnduug Cigg men-ɑ yije di ópɑddi kïtti lwöm-ɑ ɑ́lwøb yi Jwøng-ɑ Ácwɑ̈ɑ̈j ki tyëng Isrɑil ɑ́cïbɑ yij Kengø.”
2CH.6.12	Codhe, ɑcungi Sølømøn kì bøli këli lɑm mi Jwøng-ɑ Ácwɑ̈ɑ̈j, kì bøli tyëng Isrɑil bënn, kɑ cingge thɑɑnge mɑl. 
2CH.6.13	Sølømøn ɑ́bëëd e rum gwøg ki gyeem dilɑl. Gyemɑni bɑ óør, bɑ̈re bɑ mïtïr ɑ́ryew kí sentimïtïr pyɑ̈r ɑ́ryew, o döre bɑ mïtïr ɑ́kyel kí sentimïtïr pyɑ̈r ɑ́dɑ̈g, kɑ gø cïbe dïdyëri ódɑ̈rø. Ayedhe wïj gyemɑni, kɑ cønge rume piny e onennø yi ji bënn, kɑ cingge thɑɑnge mɑl. 
2CH.6.14	Akwɑ̈jje kinni, “Bong Jwøk me ni yïn kì mɑl kí piny bëne yïn ɑ Jwøng-ɑ Ácwɑ̈ɑ̈j, Jwøøg Isrɑil. Lwömí ki jií ɑ́mïdhí, kɑ mɑ̈ɑ̈dø mií nyudhí gen, kɑ̀ bëëd gen ge gɑ̈nn-ɑ yïn ki pëthi gen bënn. 
2CH.6.15	Møg-ɑ ɑ́köbbí wïyɑ Debïd ɑ́mïdhí ceth, møg-ɑ ɑ́kwøb yi yïn bënn ɑ́pɑ̈dhi kɑ̈jji gen dicyɑ̈ngtïn. 
2CH.6.16	 Anɑn mïdhí kwøbbí møg-ɑ kyeelø, møg-ɑ ɑ́köbbí wïyɑ Debïd, yïn ɑ Jwøng-ɑ Ácwɑ̈ɑ̈j, Jwøøg Isrɑil, møg-ɑ ɑ́köbbii yi yïn kinni, rɑ̈nh-ɑ ójɑɑg Isrɑil kì yethi rïjj bënn, óbï e kɑ̈ɑ̈l-ɑ ri kwɑrre, keløg ciggí ómïdhi yi gen kidøøj ni kɑ ɑ́mïdhe gïn. 
2CH.6.17	De ɑnɑn wiy møg-ɑ ɑ́köbbí bɑ̈ngí Debïd pɑ̈dhi gen kɑ̈jji gen bënn, yïn ɑ Jwøng-ɑ Ácwɑ̈ɑ̈j, Jwøøg Isrɑil.
2CH.6.19	Wuö Jwøgɑ, yɑ bɑ bɑ̈ngí. Lïngí kwɑ̈jjɑ, kɑ gïg-ɑ kwɑjjɑ mëggí yɑn. 
2CH.6.20	 Kor Kengø men kì dicɑ̈ng kí wɑ̈r. Yï ɑ́kööb kinni, bene keny-ɑ yije ómɑlli yïn èn. Nyi lïngí kwøbbɑ kenyi kwɑ̈jjɑ wïjɑ lugi yɑn Kengø men. 
2CH.6.21	Lïngí kwɑ̈jjɑ kí kwɑ̈jji jií tyëng Isrɑil kenyi lugi gen ri gen keny, kɑ ge ókwɑ̈jjø, lïngí kwɑ̈jji wøn kɑ lɑɑwí dwöög piny kipe wøn kì pɑɑrí mɑl.
2CH.6.22	“Keløg dhɑnhø óbɑ̈jjø ki wɑɑd gen, kɑ kɑ̈ɑ̈l wïj këli lɑm mií kì Kengø men, kipe kinni o könge kinni yïe bɑ̈r, 
2CH.6.23	lïngí kwøbbe kì pɑɑrí mɑl, yïn ɑ Jwøng-ɑ Ácwɑ̈ɑ̈j, kɑ gøøny gen liidh, cɑy ngɑn-ɑ ɑ́bɑ̈jji ki cɑ́y-ɑ kyëëw ki bɑ̈jje, kɑ ngɑn-ɑ yïe bɑ̈r wiy.
2CH.6.24	“Keny-ɑ ótyɑɑm jií tyëng Isrɑil yi tyëngmɑ̈ɑ̈nø, mɑ́ ge ɑ́røngi kì bølí, kɑ ge dwöög-ɑ köörí, kɑ ge bï-ɑ yij Kengø men, ge yömm-ɑ yïí kipe dwöögi lɑɑwí piny, 
2CH.6.25	lïngí kwøbbi gen kì pɑɑrí mɑl, kɑ ge dwöög piny-ɑ ɑ́mëggí gen geki kweyyi gen.
2CH.6.26	“Keny-ɑ ómɑ̈ɑ̈n kødh yi yïn, kipe kɑ ɑ́røngi jií kì bølí, kɑ ge óyewø, kɑ wɑ̈thi gen lugi gen Kengi men, ge kwɑjj-ɑ yïn ki möölø, 
2CH.6.27	lïngí kwøbbi gen kì pɑɑrí mɑl, yïn ɑ Jwøng-ɑ Ácwɑ̈ɑ̈j, kɑ lɑɑwí dwöög piny kipe orøøg bɑ̈nggí tyëng Isrɑil, kɑ ge pwönyí ki gwøgi gïn-ɑ bɑ dyër, kɑ kødh ör kömi piny men, eni piny-ɑ ɑ́mëggí jií ɑ́ mi gen gïti ɑtheer.
2CH.6.28	“Keny-ɑ ónud kɑ̈j kì pödhø, wɑlɑ̀ yømø nɑ̈ɑ̈g, wɑlɑ̀ byel orënyø yi yømø me teg, wɑlɑ̀ ge cɑm-ɑ yi bɑ̈nyø, wɑlɑ̀ kenyi pɑ̈ɑ̈r kömi jií yi tyëngmɑ̈ɑ̈nø, wɑlɑ̀ rɑ̈ɑ̈m dëllì, 
2CH.6.29	lïngí kwɑ̈jji gen. Keløg jií, wɑlɑ̀ dhɑnhø ɑ́kyel kì kelli jií tyëng Isrɑil cingge tïnge’ mɑl e wïje lug en Kengø, e ókwɑ̈jjø ki rɑ̈ɑ̈m pyëwe, 
2CH.6.30	lïngí kwɑ̈jji gen, lïngí kwøbbi gen kì pɑɑrí mɑl, kɑ lɑɑwí dwöög piny kipe gen. Bɑ yï ketí ɑ ngɑ̈nyi rumm-ɑ ying pyëw dhɑnhø. Göggí dhɑnhø ki gïn-ɑ kyëëw ki en, 
2CH.6.31	kipe kinni o yï wør yi ji, o yï gɑ̈nni yi gen ceth, kɑ̀ bëëd gen kì piny-ɑ ɑ́mëggí kweyyi wøn.
2CH.6.32	“Keløg perí olïngø yi tyëngpɑth kì kun lɑ̈wi, kinni yï dwøng o yï teg, o yï pɑ nyi cwööng ki kunyø, kɑ ge bï-ɑ be kwɑ̈jjø kì Kengø men, 
2CH.6.33	lïngí kwɑ̈jji gen. Lïngí kwɑ̈jji gen kì pɑɑrí mɑl, kɑ ge göggí gïn-ɑ kwɑjji yi gen, kipe kinni, o yï yod yi tyëng kömi piny, o yï gɑ̈n yi gen, ni kɑ̀ gɑ̈ɑ̈n yïn yi jií tyëng Isrɑil. O yod yi gen kinni Kengø men-ɑ geer yɑn èn, bene keny-ɑ mɑlli yïn.
2CH.6.34	“Keny-ɑ óköbbí jií kinni nyïɑ̈ggi gen ki tyëngmɑ̈ɑ̈nø, kɑ yï kwɑjji yi gen, kì keny-ɑ ódi gen, e wɑ̈thi gen lug gen kɑɑldwøng, kɑɑl-ɑ ɑ́myeg yi yïn, kí Kengø men-ɑ ɑ́gërrɑ yïn, 
2CH.6.35	lïngí kwɑ̈jji gen. Lïngí kwøbbi gen kì pɑɑrí mɑl, kɑ ge wëggí tyɑ̈mø.
2CH.6.36	“Keny-ɑ órøngi jií kì bølí, kɑ bong-ɑ ngɑn nuti røngø, keny-ɑ órënyi pyëwí kɑ ge wëggí tyɑmø yi tyëngmɑ̈ɑ̈nø, kɑ ge køøl pödhø megø gɑ ɑmɑgg, cɑgg pönhɑni lɑ̈wi, 
2CH.6.37	lïngí kwɑ̈jji jií. Keløg ge óyewø kì pönhɑni kɑ yï kwɑjji yi gen, ge yïëyø ki bɑ̈jji gen, lïngí kwɑ̈jji gen yïn ɑ Jwøng-ɑ Ácwɑ̈ɑ̈j. 
2CH.6.38	Keløg ge óyewø kì pönhɑni e bong wëënyø kì pëthi gen, kɑ yï kwɑjji yi gen e wɑ̈thi gen lug gen piny-ɑ ɑ́mëggí kweyyi wøn, kí kɑɑl-ɑ ɑ́myeg yi yïn èn, kí Keng-ɑ ɑ́gërrɑ yïn èn, 
2CH.6.39	lïngí kwɑ̈jji gen. Lïngí kwøbbi gen kì pɑɑrí mɑl, kɑ pyëwí lɑ̈ɑ̈me ki gen, kɑ lɑɑwí dwöög piny kipe orøøg jií bënn.
2CH.6.40	“Anɑn yïn ɑ Jwøgɑ, lug thɑ̈wwí, kɑ kwɑny-ɑ kwɑjji yïn yi wøn kì keny lïngí. 
2CH.6.41	 Dhwöödh ɑnɑn, yïn ɑ Jwøk, Jwøng-ɑ Ácwɑ̈ɑ̈j, kɑ yï kedhí yij Kengø, kɑ yï bëëd kì yije wuki Sɑnduug Cigg, ɑ bɑ ngïji tegí gïti ɑtheer. Nyi gëdhhí ókwërrí gïg-ɑ gøggi yi gen bënn, kɑ wiy pëthi jií bënn med gen kipe kor-ɑ koor gen. 
2CH.6.42	Rɑ̈nh-ɑ ɑ́myeg yi yïn ko bɑɑny yïn ɑ Jwøk, Jwøng-ɑ Ácwɑ̈ɑ̈j, pɑrrí mɑɑr-ɑ ɑ́mɑɑr bɑ̈ngí Debïd.”
2CH.7.2	Ókwër ɑ́cög ge pɑ kedhi Kengø, mɑ́ Kengø ɑ́pɑ̈ng yi mɑ̈ɑ̈r Jwøng-ɑ Ácwɑ̈ɑ̈j. 
2CH.7.3	 Keny-ɑ ɑ́liidh mɑc e ódëëmø kì mɑl yi tyëng Isrɑil, kɑ Kengø opɑ̈ngø yi cɑr, ɑbøødh gen ri gen piny wɑ̈thi gen ónywɑ̈ddø’ piny, ge mɑll-ɑ Jwøk, e olenhø yi gen kipe døøje, kí mɑ̈ɑ̈dø mee men-ɑ pɑ nyi lwënyi gïti ɑtheer. 
2CH.7.4	Codhe, ɑnëngi Jwøng-ɑ Ácwɑ̈ɑ̈j ki gëdhhì yi Sølømøn, geki ji bënn. 
2CH.7.5	Kɑ Rɑ̈dh Sølømøn ongɑ̈dø ki dhög ɑ́lïp pyɑ̈r ɑ́ryew wïdɑ́ryew, kí dyëg ɑ́lïp miyø kí pyɑ̈r ɑ́ryew gɑ gëdhhì. Kɑ Kengø thyey yi Sølømøn geki ji bënn. 
2CH.7.6	Ókwër ɑ́cung ɑ kɑ̈jji gen ge nenn-ɑ nyingi gen geki Kwɑrri Leebì. Kwɑrri Leebì lejj-ɑ Jwøng-ɑ Ácwɑ̈ɑ̈j ki jɑmmi wör møg-ɑ ɑ́mëggi gen yi Rɑ̈dh Debïd gɑ møg nyi lenhi Jwøng-ɑ Ácwɑ̈ɑ̈j ki wöri mɑ̈ddø kinni, Jwøng-ɑ Ácwɑ̈ɑ̈j mɑ̈ɑ̈dø mee bong cöge, ni kɑ ɑ́ceg gen yi Debïd. Akoodh kɑ̈ngì yi Kwɑrri Leebì, ji ócungø bënn.
2CH.7.7	Athyeey ódɑ̈r-ɑ bøli Kengø yi Sølømøn, ɑmuuje kì kenyɑni ki gënh-ɑ nyi rɑ̈b bëne, kí byëlø, kí dwɑ̈li gënhi mër. Gï ɑ́gwøge kinøw, mɑ́ këli lɑm men-ɑ ɑ́gwøge ki dilɑl thiinh, gëdhhɑni bënn pɑ cuggi rømi wïje.
2CH.7.8	Agwøøg Kwëër Akɑnnì ki cyɑ̈ng ɑ́bïryew yi Sølømøn geki tyëng Isrɑil bënn. Ádɑ ji mø kɑ̈ɑ̈l pödhh mø lɑ̈wi ge gïïr, ge kɑ̈ɑ̈l-ɑ Amɑth kì wɑɑng wuudø gïti wïj keew Rïp, kì wɑɑng wurlwɑl. 
2CH.7.9	Kì bïdɑ̈ɑ̈g cyɑ̈ng, kɑ ji bënn bï-ɑ be mɑlli Jwøng-ɑ Ácwɑ̈ɑ̈j, mɑ́ këli lɑm ɑ́thyey kɑ cyɑ̈ng ɑ́bïryew, o Kwëër Akɑnnì ɑ́tyëg-ɑ cyɑ̈ng ɑ́bïryew. 
2CH.7.10	Kì cyɑ̈ng pyɑ̈r ɑ́ryew wïdɑ́dɑ̈g, kì bïryeew dwɑ̈tt, ɑör ji myërri gen yi Sølømøn. Akedh gen pëthi gen med cɑrø kipe gïgdøj bënn møg-ɑ ɑ́göggi tyëng Isrɑil geki Debïd, kí Sølømøn yi Jwøng-ɑ Ácwɑ̈ɑ̈j.
2CH.7.11	Kì bɑng kɑ ɑ́rum Kengø geki gøldwøng ki gerø yi Sølømøn, kɑ gïg-ɑ ɑ́rømme bënn kipe gïn tyëge ki tɑrø, 
2CH.7.12	ɑcigi Jwøng-ɑ Ácwɑ̈ɑ̈j cwöbø kì bøle kì wɑ̈r, ɑköbbe gøn kinni, “Kwɑ̈jjí ɑ́lïngɑ, Kengø men ɑ́yïëyɑ ɑ́ keny yije ómëggi yɑn gëdhhì. 
2CH.7.13	Keny-ɑ ómɑ̈ɑ̈nɑ kødh, kɑ bɑ̈nyø örɑ be cɑmi byel, wɑlɑ̀ kömi jiɑ örɑ’ yømø nɑ̈ɑ̈g, 
2CH.7.14	keløg yɑ okwɑjjø yi gen, kɑ ge óyewø ki orøg, kwøbbi gen ólïngɑ kì pɑɑrɑ mɑl, kɑ lɑɑwɑ dwöögɑ piny kipe orøøg gen, kɑ pödhi gen døøgɑ ki tyenyø. 
2CH.7.15	Kengø men ónennɑ, yïthhɑ óbëëd ge kyëën yɑn kipe lïngi gïg-ɑ ókwɑjji kì keny bënn. 
2CH.7.16	Mɑ́ Kengɑni ɑ́rum ki gerø, kɑ kwërɑ ɑ́ keny yije ómɑlli yɑn gïti ɑtheer, ónennɑ kɑ korɑ kì bøli kɑ̈jj bënn. 
2CH.7.17	Keløg yɑ ógöggi yi wun e yethi wun bong ɑ́dud ni kɑ ɑ́mïdhi ciggɑ yi Debïd, kɑ gïg-ɑ nyi köbbɑ wun nyi gwøg yi wun, 
2CH.7.18	 dhøgɑ ómïdhɑ kɑ møg-ɑ ɑ́köbbɑ wïyí Debïd kinni Isrɑil óbëëd e jɑɑg-ɑ yi kwɑrre kì yethi rïjj bënn; gwøgɑ ceth. 
2CH.7.19	De keløg jií óbɑ̈nyi ki mïdhi ciggɑ geki kwøbb-ɑ mëgg-ɑ wun, kɑ ge døøg-ɑ be mɑlli jwögg mø pɑth, 
2CH.7.20	wu ónyiigɑ kì piny-ɑ ɑ́mëggɑ wun, kɑ Keng-ɑ ɑ́kwër yi yɑn kinni yije ómɑlli yɑn, wiyɑ piny thyew. Kɑ Kengɑni gɑggi yi ji, kɑ ogöögø e bong nyinge.
2CH.7.21	“Dhwɑ̈ɑ̈ng Kengø dwøng ɑnɑn, de órënyi kɑ ji-ɑ nyi kɑ̈l bute nyi ceg-ɑ ngɑ̈ngø, kɑ ri gen nyi pyënyi gen kinni, ‘Ede pönhï geki Kengø men ɑ gwøøg gen kinni yi Jwøng-ɑ Ácwɑ̈ɑ̈j?’ 
2CH.7.22	Kɑ ji ólöggø kinni, ‘Bɑ kipe kɑ ɑ́wiy gen Jwøng-ɑ Ácwɑ̈ɑ̈j, Jwøøg gen, eni Jwøng-ɑ ɑ́kɑ̈ɑ̈l kweyyi gen wɑ̈g kì Rïp. Kɑ ge døøg-ɑ be mɑlli jwögg møøgø. Akɑ̈ni kömi gen ki ryɑ̈g yi Jwøng-ɑ Ácwɑ̈ɑ̈j.’ ”
2CH.8.1	Geri Kengø geki gøldwøng yi Sølømøn ɑ́tyëg-ɑ runn pyɑ̈r ɑ́ryew. 
2CH.8.2	Kɑ kɑ̈dd-ɑ døngø møg-ɑ ɑ́mëggii yi Rɑ̈dh Kirɑm døøge ki gerø thyew, ɑöde ki tyëng Isrɑil møg bëëdø kì yethi kɑ̈ddɑni. 
2CH.8.3	Kɑ myërri Amɑth geki Dhöbɑ̀ mɑg yi Sølømøn, 
2CH.8.4	kɑ kɑɑl Pɑlmur kì yij ryɑng gëdde ki dörø me teg. Kɑ kɑ̈dd-ɑ døngø møg-ɑ myërri Amɑth bënn døøge ki gerø gɑ møg yethi gen nyi mïdhi jɑmmì. 
2CH.8.5	Møg bɑ kɑ̈dd-ɑ døngø møg-ɑ ɑ́døøg ki gerø thyew yi Sølømøn: Bet Örøn men-ɑ kwøømø, kí Bet Örøn men-ɑ yij tör (Kɑ̈ddɑni bɑ ɑwen ki dör mø teg, o dhøggi gen dɑ thïggi ngyënyø dødø), 
2CH.8.6	kí kɑɑl Bɑɑlɑth, geki kɑ̈dd-ɑ døngø bënn møg-ɑ yethi gen nyi mïdhi jɑmmì, kí kɑ̈dd-ɑ døngø møg-ɑ yethi gen bëëd yi kyënyì geki jøkyënyì. Kɑ̈jj-ɑ ɑ́dwɑdde gerø bënn, gï ɑ́gere, kì Yerusɑlem, kí Lubnɑn, kí myërr-ɑ ɑ́jɑɑg yi en bënn. 
2CH.8.7	Ji-ɑ ɑ́döng bënn kì ri jurr-ɑ kyeelø, ɑ løg tyëng Kit, kí tyëng Amör, kí tyëng Perïdh, kí tyëng Kib, kí tyëng Yebus, 
2CH.8.8	ɑ løg tyëngpiny møg-ɑ ɑ́döng ge nuti nɑ̈gø yi tyëng Isrɑil, ge ɑ́kwɑny yi Rɑ̈dh Sølømøn gɑ jøtïj gïti dicyɑ̈ngtïn. 
2CH.8.9	Tyëng Isrɑil nuti gwøgø gɑ jøtïj, de ge ɑ́kwɑny gɑ jøliny, kí pëjji liny, kí jøg kwølli yɑ̈th-ɑ pyejji yi kyënyì. 
2CH.8.10	Ji miy ɑ́ryew kí pyɑ̈r ɑ́bïj ɑ ɑ́kwɑny gɑ tyëng-ɑ nenni gwøøg gyer ki ud mø bɑ̈nni.
2CH.8.11	Cï Sølømøn, nyɑɑr rɑ̈ɑ̈dh Rïp, gø ɑ́kɑ̈ɑ̈le kì kɑɑl Debïd, kɑ gø kïdhe øn-ɑ ɑ́gërre gøn. Akööbe kinni, “Ngɑnɑni pɑ cuggi bëëdø kì gøldwøng men-ɑ bɑ mi Debïd rɑ̈ɑ̈dh Isrɑil, mɑ́ keny-ɑ ɑ́bëëd yi Sɑnduug Jwøng-ɑ Ácwɑ̈ɑ̈j bɑ keny-ɑ ɑ́rum ki kwërø.”
2CH.8.12	Sølømøn ɑ́muuj ki gëdhhì kì wïj këli lɑm men-ɑ ɑ́ger yi en kì bøli Kengø. 
2CH.8.13	 Ámuuj ki gënh-ɑ nyi rɑ̈b bëne ni kɑ ókwøbii kì yethi Ciggi Mosɑ̀, kì yethi cyɑ̈nggi kwër bënn, ɑ løg Sɑbɑth, kí Kwëër Cɑ̈gi Dwɑ̈y, kí Kwëër Cɑ̈gi Run, kí Kwëër Olwëny, ki Kwëër Kɑj, kí Kwëër Akɑnnì. 
2CH.8.14	Møg bɑ cigg-ɑ ɑ́muuj yi Rɑ̈dh Debïd, wïyi Sølømøn, cigg-ɑ ɑ́pyëële gwøøg ókwër geki Kwɑrri Leebì møg-ɑ nyi køny ókwër ki wör, geki gwøøg gen kì yethi cyɑ̈ng bënn. Apyële jøg-ɑ nyi lunyi kori dhøggi Kengø kì yethi cyɑ̈ng bënn, ni kɑ ɑ́kwøbii yi Debïd bɑ̈ng Jwøk. 
2CH.8.15	Cigg-ɑ ɑ́muuj yi Debïd kipe gwøøg ókwër geki Kwɑrri Leebì, kí mïdhi jɑmmì bënn, nuti pyeem gen.
2CH.8.16	Kɑ gïg-ɑ ɑ́dwɑddi gwøgø yi Sølømøn tyëge bënn, cɑg kì ri këëli tyeli ød Jwøng-ɑ Ácwɑ̈ɑ̈j piny, gïti kɑ ɑ́thumi gwøngɑni bëne.
2CH.8.17	Codhe, ɑkedhi Sølømøn Edhïön Geber kí Elɑth, kì kömi Gøøli Agɑbɑ̀, kì piny Edöm. 
2CH.8.18	Sølømøn ɑ́ödi ki yɑ̈thi nɑm yi Rɑ̈dh Kirɑm, yɑ̈thɑni ɑ́kyeww-ɑ yi jøge, jøg-ɑ ngɑ̈ny këw, o nɑm ngɑ̈nyi yi gen. Ge ɑ́kedhi Opir geki jø Sølømøn. Kɑ Rɑ̈dh Sølømøn muuj gen ki dhɑb kïllì ɑ́lïp pyɑ̈rø wïdɑ́bïj.
2CH.9.2	Aløøg gen bënn yi Sølømøn, o bong gïjø mɑ ɑ́dhɑlii. 
2CH.9.3	Keny-ɑ ɑ́liidh peli wïj Sølømøn yi rɑ̈ɑ̈dh Cebɑ̀ rɑ̈nh-ɑ dhɑjø, kɑ gøldwøng men-ɑ ɑ́gere lidhe, 
2CH.9.4	kí gïgcɑmm-ɑ tɑwe, kí kɑ̈jj-ɑ bëëd yi jyɑ̈gge, kí kër-ɑ ópyëël gwøøg bɑ̈ngge, kí ógudh-ɑ rug yi gen, kí gëdhh-ɑ nyi muuje kì Kengø, kɑ pyëwe ceg-ɑ lɑ̈ɑ̈nyø.
2CH.9.5	Aköbbe rɑ̈dh kinni, “Møg-ɑ ɑ́lïngi yi yɑn kì pödhɑ kiperí geki peli wïjí bɑ dyër. 
2CH.9.6	Yɑ ɑ́bëëd yɑ nuti yïëyø ki møg-ɑ ɑ́köbbi yɑn gïti kɑ ɑ́bëënɑ, ɑlïdhɑ ki wɑngɑ. Møg-ɑ ɑ́lïngɑ kì ri kwøbbi peli wïjí nøg kibøli møg-ɑ ɑ́yodɑ kì keny. 
2CH.9.7	Jií ri gen dɑ gyëdh, o jøgwøg møg-ɑ göggi yïn ri gen dɑ gyëdh, mɑ́ ge bëëd ɑ butí ge lïng-ɑ kwøbbi peli wïjí. 
2CH.9.8	Lenhí Jwøng-ɑ Ácwɑ̈ɑ̈j, Jwøgí! Kipe kɑ̀ med pyëwe ki yïn, kɑ yï gwøge yïn ɑ́ rɑ̈dh, o yï jyɑ̈ɑ̈g ki nyinge. Mɑ́ jie tyëng Isrɑil mɑɑr yi en, o ge okorø yi en ceth. Yï ɑ́gwøge yïn-ɑ́ rɑ̈ɑ̈dh gen kipe kinni o yï ómïdhí cigge geki gøggi dyër.”
2CH.9.9	Kɑ Rɑ̈dh Sølømøn nëngi yi rɑ̈nh-ɑ dhɑjø ki kïlli dhɑb ɑ́lïp ɑ́ngwen, kí yenh-ɑ yømi gen med geki tigg-ɑ per gen teg mø ngenyø ki mendwøng. Bong yenh mø yømi gen med mø lod møg-ɑ ɑ́muuj Rɑ̈dh Sølømøn yi rɑ̈ɑ̈dh Cebɑ̀ rɑ̈nh-ɑ dhɑjø.
2CH.9.10	Jø Rɑ̈dh Kirɑm geki jø Rɑ̈dh Sølømøn møg-ɑ ɑ́dwɑ̈ddi Opir ki dhɑb, ge ɑ́kɑ̈ni thyew ki yenh ɑ́lɑl kí tigg-ɑ per gen teg. 
2CH.9.11	Yenh ɑ́lɑl ɑ́göög yi Rɑ̈dh Sølømøn ki pɑ̈ltyel mø Kengø kí gøldwøng, kí thøm. Bong gïg ni møgɑni mɑ ɑ́pɑ̈nyi ki lidhø kì piny Yeudiyɑ̀.
2CH.9.12	Rɑ̈ɑ̈dh Cebɑ̀ rɑ̈nh-ɑ dhɑjø ɑ́mëggi gïg-ɑ ɑ́cwøle bënn yi Rɑ̈dh Sølømøn. Møgɑni bɑ møg-ɑ ɑ́kïdhi kömi jɑmm-ɑ ɑ́wil ki møg-ɑ ɑ́muuje Rɑ̈dh Sølømøn. Codhe, ɑdøøge piny Cebɑ̀ ki yɑy-ɑ ɑ́lwöögii.
2CH.9.13	Rɑ̈dh Sølømøn nyii yïddø kì run ɑ́kyel ki dhɑb mø bɑ kïllì ɑ́lïp pyɑ̈r ɑ́ryew wïdɑ́dɑ̈g, 
2CH.9.14	reb ki gwɑ̈ny-ɑ nyi kwɑny kì yï jøngyëwø. Rɑ̈dh Sølømøn ɑ́muuj thyew ki ɑ́tegø kí dhɑb yi rɑ̈nhi Árɑb geki jɑggi pödhi Isrɑil. 
2CH.9.15	Sølømøn ɑ́thɑ̈ɑ̈dh ki ködd miy ɑ́ryew mø døngø, kɑ kömi kwöd ɑ́kyel nyi mwøn ki dhɑb kïllì ɑ́bïryew, 
2CH.9.16	kɑ othɑ̈dhø ki ködd mø thønhø, kɑ kömi kwöd ɑ́kyel nyi mwøn ki dhɑb kïllì ɑ́dɑ̈g. Köddɑni bënn ɑ́cïbe yij øn-ɑ cwøl ɑ́ Wɑɑg Lubnɑn.
2CH.9.17	Rɑ̈dh ɑ́göög thyew ki kwøøm lëji lyej me dwøng, kɑ gø mwøne ki dhɑm dhïw. 
2CH.9.18	Kwømɑni yïe dɑ pɑ̈ltyel ɑ́bïkyel møg nyi yedhi wïje, o ree dɑ thɑ̈nhi tyel, e ómwønø ki dhɑb. Dɑ kɑ̈jji bɑ̈dd kì wɑ̈thi tùngi kwøm, o dɑ ngïji ngur kì wɑ̈thi tùngi kwømɑni ryeet; ɑ́kyel kì tuung kí ɑ́kyel kì tuung. 
2CH.9.19	Dɑ ngïjji ngurrì pyɑ̈rø wïdɑ́ryew kì wɑ̈thi tøggi pɑ̈ltyel, pɑ̈ltyelø wïj tøge dɑ ngïjji ɑ́ryew, ɑ́kyel kì tuung kí ɑ́kyel kì tung-ɑ kyeelø. Bong kwøm me ni menɑni mɑ ɑ́bëëd e nud kì pödhø megø kinni tek.
2CH.9.20	Óthɑ̈ggi Rɑ̈dh Sølømøn bënn ógwøgø kɑ dhɑb, o jɑmmì bënn møg-ɑ yij ød Wɑɑg Lubnɑn ógwøgø kɑ dhɑm dhïw. Átegø ɑ́bëëd e bong pere kì bøli keny-ɑ jyɑ̈ɑ̈g yi Rɑ̈dh Sølømøn. 
2CH.9.21	Rɑ̈dh Sølømøn yïe ɑ́dɑ yɑ̈thi nɑm møg-ɑ nyi kɑ̈ddi ki jɑmmi ngyew, jø Sølømøn nyii kønyø yi jø Kirɑm. Ge nyi kedh-ɑ Tɑrcic kɑ ge nyii dwöögø kì bɑng runn ɑ́dɑ̈g ge ókɑ̈ddø ki dhɑb kí ɑ́tegø, kí leggi lyej, kí ɑ́ywömmì, kí ɑtwɑg.
2CH.9.22	Bong rɑ̈dh me lod Rɑ̈dh Sølømøn ki kɑ̈r geki peli wïj. 
2CH.9.23	Nyii pyëjø yi rɑ̈nhì bënn, o ge lïngi gen ki peli wïj men-ɑ ɑ́mëggii yi Jwøk. 
2CH.9.24	Kì yethi runn bënn, Rɑ̈dh Sølømøn nyii muujø yi rɑ̈nhhɑni ki jɑmmì møg-ɑ ógwøgø gɑ ɑ́tegø, kí dhɑb, kí ógudh, kí jɑmmi liny, kí yenh-ɑ yømi gen med, kí kyënyì, ki ógɑll.
2CH.9.26	 En ɑ ɑ́jɑɑg rɑ̈nhì bënn kì pödhh-ɑ cɑ̈gi kì kömi Nɑm Porɑt kí Pelistiyɑ̀ gïti keew Rïp. 
2CH.9.27	Keny-ɑ ɑ́jyɑ̈ɑ̈g Rɑ̈dh Sølømøn kì Yerusɑlem, ɑ́tegø ɑ́bëëd e nɑ tør, o yɑdh sɑndɑl ɑ́bëëd e pere bogøn ni ólɑ̈mm-ɑ ying wɑ̈thi kïtti Yeudiyɑ̀. 
2CH.9.28	 Kyënyi Sølømøn ɑ́kɑ̈ɑ̈l ɑ Rïp kí pödhh-ɑ kyeelø.
2CH.9.29	Wɑ́ji gïg-ɑ kyeelø møg-ɑ ɑ́gwøg yi Rɑ̈dh Sølømøn, cɑg kì ri cɑ̈gi jyɑ̈ge gïti thume, bɑ ɑgwed kì yij 
2CH.9.30	Isrɑil bëne ɑ́jɑɑg yi Sølømøn ki runn pyɑ̈r ɑ́ngwen, e bëëd ɑ Yerusɑlem. 
2CH.9.31	Codhe, ɑkedhi Sølømøn kun-ɑ di kweyye, kɑ kony kì kɑɑl Debïd, ɑloony keje ki kwɑnyø yi Reöboɑm wɑ̈de.
2CH.10.1	Akedhi Rɑ̈dh Reöboɑm Cekïm kun-ɑ ɑ́cøng tyëng Isrɑil møg-ɑ bëëdø kì wɑɑng wuudø be rønyii ɑ́ rɑ̈dh. 
2CH.10.2	Keny-ɑ ɑ́lïngi møgɑni yi Yeroboɑm wɑ̈d Nebɑt kì Rïp kun-ɑ ɑ́pɑ̈ɑ̈re kipe Rɑ̈dh Sølømøn, ɑdwööge pɑc. 
2CH.10.3	Aödi yïe yi tyëng myërri wɑɑng wuudø, ɑkedhi gen yï Reöboɑm, kɑ gø köbbi gen kinni, 
2CH.10.4	“Wø ɑ́thödhi yi wïyí ki gwøg me teeg cɑrø, me dhɑ̈li lwɑ̈ngø yi wøn. De keløg wø óthödhi yi yïn ki gwøg me yöd me lwɑ̈ng gwøgø yi wøn, me wëggi bëëdø yönø, wø óbëëdø wø bɑ ji mø göggi yïn.”
2CH.10.5	Alöggi Reöboɑm kinni, “Wiyu yɑn ki cyɑ̈ng ɑ́dɑ̈g, o yɑ rumɑ kì ri møgɑni. Kɑ wu dwöög wun.” Codhe, ɑkedh teedø.
2CH.10.6	Kɑ Reöboɑm jøgdøng-ɑ ɑ́ying tøg buri wïye Sølømøn pyëje kinni, “Á gïn ɑ kwøb yi wun, o köbbɑ ji møg?”
2CH.10.7	Alöggi gen kinni, “Keløg bëëdí óbëëd e døøj ki ji møg, kɑ ge nyi göggi yi yïn ki gïn-ɑ dwɑddi yi gen, kɑ kwøbbi gen nyi løøg yi yïn ki yöö me døøj, yï ógöggi yi gen kì yethi cyɑ̈ng bënn.”
2CH.10.8	De kwøbbi jøgdøngø ɑ́bɑny yi en, kɑ yöd e kedh-ɑ yï yɑɑg-ɑ ɑ́pïïdh gen møg-ɑ nyi kønyii ki kwøb. 
2CH.10.9	Gï ɑ́pyëje kinni, “Á gïn ɑ kwøb yi wun, o köbbɑ ji-ɑ ɑ́köbbi yɑn kinni, i løgɑ gwøng-ɑ ɑ́cïb kömi gen e peeg yi wïyɑ, ɑ́ gwøg me yööd?”
2CH.10.10	Alöggi yɑɑgɑni kinni, “Köbbí gen kinni, ‘Ngëdi lwedɑ, lwen-ɑ ɑkïj, dwøng kibøli pyeer wïyɑ.’ 
2CH.10.11	Köbbí gen kinni, ‘Wu ɑ́mëgg-ɑ gwøg me teeg yi wïyɑ, o gwøngɑni köme kïdhɑ’ kïdhø o tie pëngø. Wu ɑ́pwöd yi wïyɑ kɑ wunn, de wu ópwöd yi yɑn kɑ dëllì!’ ”
2CH.10.12	Kì dɑ̈ɑ̈g cyɑ̈ng, ɑdwöög Yeroboɑm geki ji bënn yï Rɑ̈dh Reöboɑm ni kɑ ɑ́köbbe gïn. 
2CH.10.13	Kwøbb-ɑ ɑ́köbbii yi jøgdøngi ɑ́wiye, kɑ kwøbbi teedø løøge ki yöö me rɑɑj, 
2CH.10.14	ni kɑ ɑ́köbbii yi yɑɑg-ɑ thønhø kinni, köbbe ji kinni, “Wu ɑ́mëgg-ɑ gwøg me teeg yi wïyɑ, o gwøngɑni köme kïdhɑ’ kïdhø o tie tëngø. Wu ɑ́pwöd yi wïyɑ kɑ wunn, de wu ópwöd yi yɑn kɑ dëllì!” 
2CH.10.15	Møgɑni ɑ́dwɑdd-ɑ yi Jwøk, Jwøng-ɑ Ácwɑ̈ɑ̈j ki pyëwe kinni o møg-ɑ ɑ́köbbe Rɑ̈dh Yeroboɑm wɑ̈d Nebɑt ki dhøg Akiyɑ̀ jɑltöng pɑ̈dhi gen kɑ̈jji gen.
2CH.10.16	“Á ngø ɑ yod yi wɑ kì bɑng Debïd!
2CH.10.16	Bong gïn-ɑ ólɑg yi wɑ kì bɑng wɑ̈d Yesì?
2CH.10.16	Isrɑil, kedhí myërrí!
2CH.10.16	Debïd, dööng yï nenn-ɑ gølí!”
2CH.10.16	Codhe, ɑngɑ̈nyi tyëng Isrɑil wɑ̈yi gen, 
2CH.10.17	Adöng Rɑ̈dh Reöboɑm ɑ́ rɑ̈ɑ̈dh tyëng-ɑ bëëdø kì Yeudiyɑ̀ keti gen.
2CH.10.18	Codhe, ɑör Adönirɑm, jɑngi tïj, kinni kedhe yï tyëng Isrɑil, de ɑ́bɑ̈lli yi gen ki tuggi kïttì kɑ othøø. Ajwɑn Reöboɑm dhwödhø, ɑkɑdhe yij yɑ̈ɑ̈y kyenye kɑ reng-ɑ Yerusɑlem. 
2CH.10.19	Bøli kenyɑni ɑ ɑ́cɑ̈gi tyëng Isrɑil ki bɑnyi gøl Debïd, pïd dicyɑ̈ngtïn.
2CH.11.1	Keny-ɑ ɑ́wɑ̈nhi Rɑ̈dh Reöboɑm Yerusɑlem, ɑcwøle jøliny møg-ɑ teg gɑ ɑ́lïp miy ɑ́bïdɑ̈g kì gøl Ben Yɑmïn geki gøl Yeudɑ̀. Reöboɑm ɑ́dwɑdd-ɑ kedhi be nyɑɑg ki tyëng Isrɑil o gø jɑɑge. 
2CH.11.2	De Cemɑiyɑ̀ jɑltöng ɑ́köbbi yi Jwøng-ɑ Ácwɑ̈ɑ̈j 
2CH.11.3	kinni köbbe Rɑ̈dh Reöboɑm kí tyëng gøl Yeudɑ̀ geki gøl Ben Yɑmïn kinni, 
2CH.11.4	“Wu ko kedhi be nyɑɑg ki wɑddi wun, tyëng Isrɑil. Døøg wun myërri wun bënn. Gïg-ɑ ɑ́cwöb ɑ́kɑ̈ɑ̈l-ɑ yïɑ.” Alïngi gen kwøbbi Jwøng-ɑ Ácwɑ̈ɑ̈j, kɑ ge ocögø ge pɑ kedhi be nyɑɑg ki Yeroboɑm.
2CH.11.5	Reöboɑm ɑ́bëëd ɑ Yerusɑlem, kɑ kɑ̈dd-ɑ døngø kì Yeudiyɑ̀ geki Ben Yɑmïn gëdde ki dör. 
2CH.11.6	Kɑ̈ddɑni ek: Betleem, Etɑm, Tekoɑ̀, 
2CH.11.7	Betdhur, Sökö, Adulɑm, 
2CH.11.8	Gɑth, Mɑrecɑ̀, Dhïp, 
2CH.11.9	Adörɑim, Lɑkic, Adhekɑ̀, 
2CH.11.10	Dhorɑ̀, Ayɑlön kí Kibrön. 
2CH.11.11	Kɑ̈ddɑni ɑ́gëdde ki dör mø teg, kɑ yethi gïn cïbe ki pëjjì, kɑ gï thödhe ki gïgcɑmm, kí møøw dhetun, kí møgi oløg, 
2CH.11.12	Kɑ gï nënge ki ködd kí tøngg. Kɑ myërri Ben Yɑmïn geki myërri Yeudɑ̀ kore kidøøj ki yuu ni menɑni.
2CH.11.13	Abëën ókwër geki Kwɑrri Leebì Yeudiyɑ̀ ge kɑ̈ɑ̈l-ɑ myërri Isrɑil bënn. 
2CH.11.14	Kwɑrri Leebì kɑ̈jj-ɑ nyi cyɑ̈ɑ̈m yi dhögi gen ɑ́wiy gen piny, kɑ ge kedh-ɑ Yeudiyɑ̀ geki Yerusɑlem, mɑ́ ge ɑ́mɑ̈ɑ̈n gwøg gɑ ókwërri Jwøng-ɑ Ácwɑ̈ɑ̈j yi Yeroboɑm geki wɑ̈dde. 
2CH.11.15	 Kɑ Yeroboɑm orönyø ki ókwër møge, møg göögø kì kɑ̈jj-ɑ nyi mɑlli wëyrijjø mø bɑ ngïjji wɑ̈dhh. 
2CH.11.16	Tyëng Isrɑil møg-ɑ nyi mɑlli Jwøng-ɑ Ácwɑ̈ɑ̈j, Jwøøg Isrɑil yethi gen bong ɑ́dud, ge ɑ́løg bɑng Kwɑrri Leebì Yerusɑlem, o ge ngɑ̈ddi gen Jwøng-ɑ Ácwɑ̈ɑ̈j, Jwøøg kweyyi gen, ki gëdhhì. 
2CH.11.17	Yeudiyɑ̀ ɑ́yïddi ki tegø kì bɑng bëënɑni, kɑ Rɑ̈dh Reöboɑm wɑ̈d Sølømøn kwøbbe lïngi yi gen kì runn ɑ́dɑ̈g, kɑ ge obëëdø ni kɑ ɑ́jɑɑg gen yi Rɑ̈dh Debïd geki Rɑ̈dh Sølømøn.
2CH.11.18	Reöboɑm ɑ́nywøm-ɑ Mɑɑ̈lɑt nyɑɑr Yerimöth wɑ̈d Debïd, ɑ meye cwøl ɑ́ Abikɑil, nyɑɑr Eliɑb wɑ̈d Yesì. 
2CH.11.19	Yï gen ɑ́dɑ wɑ̈dd ɑ́dɑ̈g, ɑ løg Yeuc, kí Cemɑriyɑ̀, kí Dhɑɑ̈m. 
2CH.11.20	Anywøme Mɑɑkɑ̀ nyɑɑr Abcɑlöm kì cyɑ̈n, kɑ ge óyïddø ki wɑ̈dd ɑ́ngwen, ɑ løg: Abiyɑ̀, kí Atɑy, kí Dhïdhɑ̀, kí Celömith. 
2CH.11.21	Mɑ̈nni Reöboɑm bënn bɑ pyɑ̈rø wïdɑ́bïdɑ̈g, o ɑkwɑnyy bɑ pyɑ̈r ɑ́bïkyel, o wɑ̈dde bɑ pyɑ̈r ɑ́ryew wïdɑ́bïdɑ̈g, o nywøle womɑ̈nn bɑ pyɑ̈r ɑ́bïkyel. Kì kelli mɑ̈nne geki ɑkwɑnyye bënn, Mɑɑkɑ̀ nyɑɑr Abcɑlöm ɑ ti yi en ki mɑɑrø. 
2CH.11.22	O kì kelli nyige bënn, Abiyɑ̀ wɑ̈d Mɑɑkɑ̀ ɑ ti yi en ki mɑɑrø. Abiyɑ̀ ɑ ɑ́kwɑny yi en ɑ́ ngɑn-ɑ órøny ɑ́ rɑ̈dh kì bɑnge. 
2CH.11.23	Reöboɑm ɑ́göög-ɑ peli wïje, kɑ wɑ̈dde nënge ki gwøg. Kɑ gï pɑ̈nge kì kelli myërri Yeudiyɑ̀ geki Ben Yɑmïn, kí kɑ̈ddi dör. Gï ɑ́nënge ki jɑmmì, kɑ gï nyöme ki mɑ̈nn.
2CH.12.1	Keny-ɑ ɑ́rum Reöboɑm ki cïbi pödhe piny, kɑ Ciggi Jwøng-ɑ Ácwɑ̈ɑ̈j bɑny yi en geki jie bënn. 
2CH.12.2	Kɑ ge cɑy yi Jwøng-ɑ Ácwɑ̈ɑ̈j kì bïïj runni Reöboɑm kì yij lɑwø, kɑ Cicɑk rɑ̈ɑ̈dh Rïp pɑ̈ɑ̈r-ɑ kömi Yerusɑlem, 
2CH.12.3	ki yɑ̈thi kyënyì ɑ́lïp kí miy ɑ́ryew, kí jøkyënyì gɑ ɑ́lïp pyɑ̈r ɑ́bïkyel, kí jøliny tyel mø pɑ cuggi kwɑnø, reb ki jøliny Lïbiyɑ̀, kí jøliny Suk, kí jøliny Kuc. 
2CH.12.4	Kɑ kɑ̈ddi dör mɑge kì Yeudiyɑ̀, kɑ wɑ̈dh-ɑ Yerusɑlem.
2CH.12.5	Codhe, ɑkedhi Cemɑiyɑ̀ jɑltöng yï Rɑ̈dh Reöboɑm geki jɑggi Yeudiyɑ̀ møg-ɑ ɑ́cøng ri gen Yerusɑlem keny-ɑ ɑ́rengi gen ge bwøg-ɑ Rɑ̈dh Cicɑk. Aköbbe gïn kinni, “Bene wöön-ɑ muuj wun yi Jwøng-ɑ Ácwɑ̈ɑ̈j èn: ‘Yɑ ɑ́wiy piny yi wun, o ɑnɑn wu ɑ́lonyɑ ki wiy cingi Cicɑk.’ ”
2CH.12.6	Kɑ Rɑ̈dh oyïëyø geki jyɑ̈ggì kinni ge ɑ́røngi, kɑ ge okööbø kinni, “Gïn-ɑ ɑ́kwøb yi Jwøng-ɑ Ácwɑ̈ɑ̈j bɑ dyër ceth.”
2CH.12.7	Keny-ɑ ɑ́liidh møgɑni yi Jwøng-ɑ Ácwɑ̈ɑ̈j, ɑköbbe Cemɑiyɑ̀ kinni, “Mɑ́ ge ɑ́yïëy ki orøøg gen, ge koo nɑ̈g yi yɑn. De keløg Cicɑk ópɑ̈ɑ̈r kömi gen, ge ócög ge pɑ thøw. Rënyi pyëwɑ ócög e pɑ yod yi tyëng Yerusɑlem. 
2CH.12.8	De ge ótyɑm yi Cicɑk, o gïn-ɑ bɑ̈ɑ̈n kì kɑɑm göggi yɑn kí göggi rɑ̈nhi kömi piny yod yi gen.”
2CH.12.10	Kɑ kɑ̈jji gen kïdhi yi Rɑ̈dh Reöboɑm ki ködd møg-ɑ ógwøgø ki ngyënyø dilɑl, kɑ gï mëgge pëjji liny-ɑ nyi kor dhø gøldwøng. 
2CH.12.11	Kenyi kedhi rɑ̈dh yij Kengø, jøg-ɑ kurø ködd nyi kɑ̈ɑ̈l ge’ wɑ̈g, kɑ gï nyi dwøøg gen øn-ɑ nyi koor gen. 
2CH.12.12	Reöboɑm ɑ́bëëd ree mëg en Jwøng-ɑ Ácwɑ̈ɑ̈j, ɑcöge e nuti nyɑ̈ɑ̈gø yi Jwøng-ɑ Ácwɑ̈ɑ̈j.
2CH.12.13	Reöboɑm ɑ́jyɑ̈ɑ̈g ɑ Yerusɑlem, kɑ ókedhø e ótëngø keny-ɑ ɑ́ngënyi runne ɑ́ rɑ̈dh. Runne ɑ́bëëd gɑ pyɑ̈r ɑ́ngwen wïdɑ́kyel keny-ɑ ɑ́gööge ɑ́ rɑ̈dh. Kɑ ojyɑ̈gø ki runn pyɑ̈rø wïdɑ́bïryew kì Yerusɑlem, kɑɑl-ɑ ɑ́myeg yi Jwøng-ɑ Ácwɑ̈ɑ̈j kì kelli kɑ̈ddi Isrɑil bënn ɑ́ keny mɑllii. Meyi Reöboɑm bɑ Nɑɑmɑ̀ nyɑɑr Amön. 
2CH.12.14	Reöboɑm ɑ́göög ki gïnrɑj, mɑ́ pyëwe nuti cïb en ri yodi mø Jwøng-ɑ Ácwɑ̈ɑ̈j.
2CH.12.15	Gïg-ɑ ɑ́gwøg yi Reöboɑm kì cɑ̈gi lɑwe gïti thume, geki mø tyëng gøle bɑ ɑgwed kì yij 
2CH.12.16	Akedhi Reöboɑm kun-ɑ di kweyye, kɑ koony rörri gøl rɑ̈ɑ̈dhø kì kɑɑl Debïd, kɑ Abiyɑ̀ wɑ̈de røøny keje ɑ́ rɑ̈dh.
2CH.13.1	Kì pyɑ̈rø wïdɑ́bïdɑ̈ɑ̈g runni Yeroboɑm rɑ̈ɑ̈dh Isrɑil kì yij lɑwø, ɑ ɑ́røøny Abiyɑ̀ ɑ́ rɑ̈ɑ̈dh Yeudiyɑ̀, 
2CH.13.2	kɑ ojyɑ̈gø ki runn ɑ́dɑ̈g kì Yerusɑlem. Meye bɑ Mikɑiyɑ̀ nyɑɑr Uriel kì Gibeɑ̀.
2CH.13.2	Kɑ liny ocwöbø kì kɑɑm Abiyɑ̀ geki Yeroboɑm. 
2CH.13.3	Jøliny Abiyɑ̀ ɑ́bëëd gɑ ɑ́lïp miy ɑ́ngwen, o jøliny Yeroboɑm møg-ɑ ɑ́kedhi be nyɑɑg ki liny Abiyɑ̀ bɑ ɑ́lïp miy ɑ́bïdɑ̈g.
2CH.13.4	Linyɑni ɑ́røøm-ɑ myërri kïtti Eprɑim. Ayedhi Rɑ̈dh Abiyɑ̀ wïj Kïti Dhemɑrɑim, ɑryeere e köbb-ɑ Yeroboɑm geki tyëng Isrɑil kinni, “Lïngu kwøbbɑ! 
2CH.13.5	Jwøng-ɑ Ácwɑ̈ɑ̈j, Jwøøg Isrɑil kwïj yi wun kinni Debïd ɑ́köbbe ki kwøb mø pɑ cuggi pɑ̈dø keny-ɑ ɑ́gwøge gøn ɑ́ rɑ̈ɑ̈dh Isrɑil bëne, men jyɑ̈gø geki kwɑrre gïti ɑtheer? 
2CH.13.6	Yeroboɑm wɑ̈d Nebɑt ɑ́ceg-ɑ ngɑ̈nyi wɑ̈ye, e bɑny-ɑ Sølømøn rɑ̈dhe. 
2CH.13.7	Codhe, ɑcunge ki ji mø bong kɑ̈jji gen, kɑ kwøbbi Reöboɑm wɑ̈d Sølømøn pyem yi gen kì bɑng kɑ ɑ́bëëde e nudd ɑ́ nyelthinh, o bong gïn ngɑ̈nyi yi en. 
2CH.13.8	Anɑn, wu dwɑdd-ɑ nyɑɑg ki rɑ̈dh men-ɑ ɑ́mëggi kwɑrri Debïd yi Jwøng-ɑ Ácwɑ̈ɑ̈j. Yï wun dɑ liny me ngenyø ki mendwøng, o yï wun dɑ røjji dhɑb møg-ɑ ɑ́gwøg yi Yeroboɑm gɑ jwöggi wun. 
2CH.13.9	Ókwërri Jwøng-ɑ Ácwɑ̈ɑ̈j ɑ́cyeddi yi wun, gen ɑ kwɑrri Aɑron; Kwɑrri Leebì. Kɑ kɑ̈jji gen kïdhi wun ki ókwër ge kwɑny yi wun kɑ yuu-ɑ nyi göög yi pödhh-ɑ kyeelø. Kɑ ngɑn kɑ̈ni ki wɑdh wɑlɑ̀ dyëg ɑ́bïryew nyi røny ɑ́ ókwëri gïg-ɑ cwøl yi wun gɑ jwöggi wun.
2CH.13.10	“De wø nudd wø mɑll-ɑ Jwøng-ɑ Ácwɑ̈ɑ̈j, Jwøøg wøn, o wø nuti wiy en piny. Ókwërr-ɑ bɑ kwɑrri Aɑron ɑ gwøg kwër, o ge okønyø yi Kwɑrri Leebì. 
2CH.13.11	Gen ɑ nyi rɑ̈bbi Jwøng-ɑ Ácwɑ̈ɑ̈j ki bɑkur kí gënh-ɑ nyi rɑ̈b bëne kì mwøl kí böörø. Gen ɑ nyi cïb ópuun byëlø me bɑ ɑkwër kömi tɑrɑbedhɑ̀, kɑ lɑ̈mbɑ̈ɑ̈ nyi cwiny yi gen kì wɑɑng thyënhø, kɑ gï nyi cïb gen wɑ̈thi teggi dhɑb. Wø nyi gwøg-ɑ gïn-ɑ dwɑddi yi Jwøng-ɑ Ácwɑ̈ɑ̈j. De Jwøng-ɑ Ácwɑ̈ɑ̈j ɑ́wiyu piny. 
2CH.13.12	Jwøk kiree ɑ pyejji wøn, o ókwërre nud kì keny ki kɑ̈ngì kì cinggi gen, okodh gen kɑ̈ngì, wø ceg-ɑ pödhi kömi wun. Tyëng Isrɑil, wu ko nyïɑ̈ggi ki Jwøng-ɑ Ácwɑ̈ɑ̈j, Jwøøg kweyyi wun! Wu pɑ cuggi tyɑ̈mø!”
2CH.13.13	Yeroboɑm ödø ki kwï linye me pɑ̈ɑ̈r kömi liny Yeudiyɑ̀ kì ngɑ̈thi gen, kedh kwï linye kɑ̈ɑ̈l-ɑ bøli gen. 
2CH.13.14	Keny-ɑ ɑ́lidhii yi liny Yeudiyɑ̀ kinni ge ótyegø yi liny. Aywøøg gen kö Jwøng-ɑ Ácwɑ̈ɑ̈j, kɑ ókwër kɑ̈ngì kødh gen. 
2CH.13.15	Aryeer tyëng Yeudiyɑ̀ ki cwɑg mø døngø, ɑpeej liny yi Abiyɑ̀, ɑtyɑɑm liny Yeroboɑm geki Isrɑil yi Jwøk. 
2CH.13.16	Acyeddi liny Isrɑil yi liny Yeudiyɑ̀. Ge ɑ́cïb cingi Yeudiyɑ̀ yi Jwøk. 
2CH.13.17	Liny Isrɑil ɑ́tyɑm yi liny Abiyɑ̀ ki tyɑmø me rɑj, kɑ kelli gen nɑ̈gi ki jöddi liny ɑ́lïp miy ɑ́bïj. 
2CH.13.18	Codhe, ɑtyɑɑm tyëng Isrɑil yi tyëng Yeudiyɑ̀ mɑ́ ri gen jyɑ̈ɑ̈ng gen ri Jwøng-ɑ Ácwɑ̈ɑ̈j, Jwøk kweyyi gen.
2CH.13.19	Liny Yeroboɑm ɑ́cyeddi yi Abiyɑ̀, kɑ kwï kɑ̈dde mɑg yi en, kí Betiil, kí Yecɑnɑ̀, kí Eprön geki myërr-ɑ buti gen. 
2CH.13.20	Yeroboɑm nuti døøgø tëngø kinni tek, kɑ̈ng-ɑ ɑ́bëëd Abiyɑ̀ e ojyɑ̈gø. Kì cyɑ̈n, ɑgøøj Yeroboɑm piny yi Jwøng-ɑ Ácwɑ̈ɑ̈j, kɑ othøø.
2CH.13.21	Abiyɑ̀ ɑ́tëngi ki mendwøng. Yïe ɑ́dɑ mɑ̈nn pyɑ̈rø wïdɑ́ngwen, kí wɑ̈dd pyɑ̈r ɑ́ryew wïdɑ́ryew, kí nyige womɑ̈nn pyɑ̈rø wïdɑ́bïkyel. 
2CH.13.22	Kwï kwøbbi Abiyɑ̀, møg-ɑ ɑ́kwøb yi en, kí gïg-ɑ ɑ́gwøg yi en bɑ ɑgwed kì yij 
2CH.14.1	Akedhi Abiyɑ̀ kun-ɑ di kweyye, kɑ kony kì rörri rɑ̈nhì kì Yerusɑlem kɑɑl Debïd. Arøøny Asɑ̀ wɑ̈de ɑ́ rɑ̈dh. Kɑ piny obëëdø ki mër ki runn pyɑ̈rø keny-ɑ jyɑ̈ɑ̈g Asɑ̀. 
2CH.14.2	Jwøge, Jwøng-ɑ Ácwɑ̈ɑ̈j, ɑ́bëëd pyëwe med ki en kì bɑng kɑ ɑ́gøgge dyër geki gïgdøj 
2CH.14.3	Këlli lɑm mø jwögg-ɑ pɑth ɑ́dhure piny geki kɑ̈jj-ɑ nyi mɑlli gen, kɑ löjj geki ngïjji Aceerɑ̀ tørre. 
2CH.14.4	Aköbbe tyëng Yeudiyɑ̀ kinni, gwøg gen gïn-ɑ dwɑddi yi Jwøng-ɑ Ácwɑ̈ɑ̈j, Jwøøg kweyyi gen, kɑ kwönge geki cigge mïdhi gen. 
2CH.14.5	Piny ɑ́bëëd e dɑ mër kì bɑng kɑ ɑ́rënye kɑ̈jji mɑ̈ddø geki këlli bɑkur kì yethi kɑ̈ddi Yeudiyɑ̀ bënn. 
2CH.14.6	Kɑ kɑ̈ddi Yeudiyɑ̀ gëdde ki dör keny-ɑ ɑ́jyɑ̈ɑ̈ge, kɑ obëëdø e bong liny kì yethi runn mø ngenyø, mɑ́ e ɑ́thödhi yi Jwøng-ɑ Ácwɑ̈ɑ̈j ki mër. 
2CH.14.7	Aköbbe tyëng Yeudiyɑ̀ kinni, “Gëddi wɑ kɑ̈dd ki dör mø bɑ̈rrø, kí thïg mø cuggi cyëgø kɑ ge dëd. Piny ójɑɑg yi wɑ, mɑ́ gïn-ɑ dwɑddi yi Jwøng-ɑ Ácwɑ̈ɑ̈j, Jwøgee ɑ nyi gwøg yi wɑ. Wɑ okorø yi en, o wɑ ɑ́thödhe ki mër kì wɑ̈thi tùng bënn.” Codhe, ɑgëëd gen kɑ ge ókɑ̈rø. 
2CH.14.8	Rɑ̈dh Asɑ̀ yïe ɑ́dɑ jøliny ɑ́lïp miy ɑ́dɑ̈g kì Yeudiyɑ̀, o yï gen ɑ́dɑ ködd ki tøng, o kì myërri Ben Yɑmïn yïe ɑ́dɑ jøliny ɑ́lïp miy ɑ́ryew yï gen dɑ ködd kí wethh, jølinyɑni bënn ge bɑ jøg mø teg, o ge thøø yi pwönyø kidøøj.
2CH.14.9	Jɑl Kuc me cwøl ɑ́ Dherɑ̀, ɑ́tëni kömi Yeudiyɑ̀ ki liny, kwɑnni jøge bɑ milyön, kí yɑ̈thi kyënyì miy ɑ́dɑ̈g, kɑ ge wɑ̈dh-ɑ Mɑrecɑ̀. 
2CH.14.10	Kɑ Asɑ̀ kedh-ɑ be nyɑɑg ki gøn. Kɑ liny ótuumø kì yij Töör Dhepɑthɑ̀ kì buti Mɑrecɑ̀. 
2CH.14.11	Kɑ Asɑ̀ Jwøge, Jwøng-ɑ Ácwɑ̈ɑ̈j kwɑjje kinni, “Yïn ɑ Jwøng-ɑ Ácwɑ̈ɑ̈j, kønyi liny-ɑ nyødh yöd kì yïí ni kønyi liny-ɑ teg. Køny wøn ɑnɑn, yïn ɑ Jwøng-ɑ Ácwɑ̈ɑ̈j, Jwøøg wøn, mɑ́ ri wøn jyɑ̈ɑ̈ng wøn rií, o wø kedhi wøn be nyɑɑg ki liny-ɑ ngenyø èn kɑ nyingí. Yïn ɑ Jwøng-ɑ Ácwɑ̈ɑ̈j, yï bɑ Jwøøg wøn, rií ko wëggí tyɑmø yi dhɑnhø yøw.”
2CH.14.12	Kɑ liny Kuc tyɑm yi Jwøng-ɑ Ácwɑ̈ɑ̈j keny-ɑ ɑ́pɑ̈ɑ̈r Asɑ̀ kí liny Yeudiyɑ̀ kömi gen. Kɑ ge órengø. 
2CH.14.13	Kɑ ge wɑ̈dh-ɑ Gerɑr ge ocyeddø yi Asɑ̀ geki jølinye. Kɑ kelli tyëng Kuc nɑ̈ggi ki ji mø gïïr. Kɑ ge tyɑm yi Jwøng-ɑ Ácwɑ̈ɑ̈j ki menrɑj, kɑ bong-ɑ dhɑnhø mɑ ɑ́döng e onëënø. Jɑmmì mø gïïr cɑrø ɑ́kwɑny yi tyëng Yeudiyɑ̀ kì bɑng linyɑni. 
2CH.14.14	Codhe, kɑ kɑ̈dd-ɑ buti Gerɑr rënyi yi gen, mɑ́ tyëng kɑ̈ddɑni ɑ́bwøg yi Jwøng-ɑ Ácwɑ̈ɑ̈j. Kɑ kɑ̈ddɑni bënn yɑg yi liny Yeudiyɑ̀, kɑ ge okɑ̈dø ki jɑmmì mø gïïr cɑrø. 
2CH.14.15	Ge ɑ́pɑ̈ɑ̈r kömi jødyëg thyew, kɑ ge ómɑ̈gø ki dyëg mø gïïr kí ɑmɑl. Codhe, ɑdwöög gen Yerusɑlem.
2CH.15.1	Kɑ wëyi Jwøk bï-ɑ kömi Adhɑriyɑ̀ wɑ̈d Oded. 
2CH.15.2	Akedhe be yïddø ki Rɑ̈dh Asɑ̀. Kɑ ócwöddø kinni, “Lïngu møgɑ Rɑ̈dh Asɑ̀, wuki tyëng Yeudiyɑ̀ kí gøl Ben Yɑmïn! Wu okorø yi Jwøng-ɑ Ácwɑ̈ɑ̈j kì bɑng kɑ̀ lïngu kwøbbe. Keløg e óyɑb yi wun, óyod yi wun ceth, de keløg e ówiy yi wun, wu ólony yi en ki wiyø. 
2CH.15.3	Tyëng Isrɑil ɑ́bëëd ki kɑɑm me bɑ̈ɑ̈r, yï gen bong Jwøng-ɑ dyër, o yï gen bong ókwër møg pwönyi gen ki cigg. 
2CH.15.4	De kenyi bëën ɑkørr kömi gen, ge nyi døøg-ɑ kö Jwøng-ɑ Ácwɑ̈ɑ̈j, Jwøøg Isrɑil. Nyii yɑbø yi gen kɑ nyi yod yi gen. 
2CH.15.5	Kì yethi cyɑ̈nggɑni, ɑ́bëëd e bong dhɑnhø me nyi weli, mɑ́ piny bëne ɑ́bëëd e ceg-ɑ böggø. 
2CH.15.6	Pödhh ɑ́bëëd ge mɑ̈n ki ri gen, kɑɑl guud-ɑ wɑɑng kɑɑl-ɑ kyeelø, mɑ́ kömi gen ɑ́göjji yi Jwøk ki ɑkørr mø ngenyø. 
2CH.15.7	De cwed wun pëthi wun, kɑ wu bëëd wu teeg, mɑ́ wu óyïddi ki köögi kipe gwøøg wun.”
2CH.15.8	Kɑ Asɑ̀ pyëwe ótëngø yi møg-ɑ ɑ́kwøb yi jɑltöng, Adhɑriyɑ̀ wɑ̈d Oded, ɑkedhe kɑ ngïjji jwögg-ɑ rijjø kì yij piny Yeudiyɑ̀ geki Ben Yɑmïn, kí møg-ɑ ɑ́ying kɑ̈dd-ɑ ɑ́mɑg yi en kì myërri kïtti Eprɑim kɑ̈ɑ̈le wɑ̈g bënn. Kɑ këli lɑm men-ɑ bɑ mi Jwøng-ɑ Ácwɑ̈ɑ̈j, ɑ ying ódɑ̈ri Kengø thïge.
2CH.15.9	Kɑ ji mø gïïr kì Eprɑim geki Mɑnɑsè døøg-ɑ tuung Asɑ̀. Kɑ gøl Cimeøn ɑ ɑ́bëëd e ying-ɑ kömi Isrɑil dwöög-ɑ yïe, mɑ́ e ɑ́yod yi gen kinni Jwøng-ɑ Ácwɑ̈ɑ̈j ying-ɑ köme. 
2CH.15.10	Kɑ pödhø ócugø bëne kì Yerusɑlem kì dɑ̈ɑ̈g dwɑ̈tt, kì pyɑ̈rø wïdɑ́bïïj runni Rɑ̈dh Asɑ̀ kì yij lɑwø. 
2CH.15.11	Kɑ Jwøng-ɑ Ácwɑ̈ɑ̈j ngɑ̈ddi yi gen ki gëdhhì kì cyɑ̈ngɑni, kì ri jɑmm-ɑ ɑ́kɑ̈ɑ̈l yi gen keny-ɑ ɑ́dwöög gen kì be liny. Ge ɑ́ngɑl-ɑ dhög miy ɑ́bïryew, kí dyëg ɑ́lïp ɑ́bïryew. 
2CH.15.12	Anywɑ̈ɑ̈g gen ki kwøb kinni, Jwøng-ɑ Ácwɑ̈ɑ̈j, Jwøøg kweyyi gen ómɑlli yi gen ki pëthi gen kí wëyi gen bënn. 
2CH.15.13	O ngɑn koo lïngi kwøbbi Jwøng-ɑ Ácwɑ̈ɑ̈j, Jwøøg Isrɑil, ying-ɑ́ othinh wɑlɑ̀ ngɑndwøng, jɑlø wɑlɑ̀ dhɑjø ceg kɑ nɑ̈gø. 
2CH.15.14	Aköngi gen ge óryeerø ki nyingi Jwøng-ɑ Ácwɑ̈ɑ̈j kinni, møg-ɑ ɑ́yïëy yi gen ómïdhi yi gen ceth. Codhe, kɑ kɑ̈ngì kodh. 
2CH.15.15	Tyëng Yeudiyɑ̀ ɑ́bëëd pëthi gen med, mɑ́ møgɑni ɑ́yïëy yi gen kɑ pëthi gen bënn. Kɑ pëthi gen løg-ɑ mø med ki mɑlli Jwøng-ɑ Ácwɑ̈ɑ̈j. Kɑ kwɑ̈jji gen yïëy yi Jwøng-ɑ Ácwɑ̈ɑ̈j, kɑ gï thödhe ki mër kì wɑ̈thi tùng bënn.
2CH.15.16	Mɑɑkɑ̀ wøngi Rɑ̈dh Asɑ̀ ɑ́nyiige kì keny-ɑ ɑ́bëëde ɑ́ rɑ̈nh-ɑ dhɑjø, mɑ́ e ɑ́göög ki gïgrijjø, kɑ ogöögø ki ngïjji Aceerɑ̀ jwøng-ɑ dhɑjø. Angøl ngïjji jwøngɑni piny yi Rɑ̈dh Asɑ̀, kɑ gï rɑ̈be kì yij töör Kidrön. 
2CH.15.17	Cɑgg ɑ́ kɑ̀ nuti cøør kɑ̈jji mɑlli jwögg-ɑ pɑth piny bënn kì yij pödhø yi Asɑ̀, ɑ́cungi ceth kì kömi yïëy-ɑ ɑ́yïëye Jwøng-ɑ Ácwɑ̈ɑ̈j, kì yij bëëde bëne. 
2CH.15.18	Kɑ jɑmm-ɑ bɑ wïj könge bënn møg-ɑ ɑ́thyëye Jwøk, kí møg-ɑ ɑ́thyey yi wïye Abiyɑ̀ kïdhe yij Kengø, ɑ løg jɑmmi dhɑb kí ɑ́tegø. 
2CH.15.19	Ábëëd e bong liny mɑ ɑ́nyɑg gïti kɑ ɑ́göög runni Asɑ̀ ki pyɑ̈r ɑ́dɑ̈g wïdɑ́bïj kì yij lɑwø.
2CH.16.1	Kì pyɑ̈r ɑ́dɑ̈g wïdɑ́bïkyeel runni Asɑ̀ rɑ̈ɑ̈dh Yeudiyɑ̀ kì yij lɑwø, kɑ Bɑcɑ̀ rɑ̈ɑ̈dh Isrɑil bï-ɑ kömi Yeudiyɑ̀ ki liny. Kɑ kɑɑl Rɑmɑ̀ gëdde ki dörø, e cyëëg-ɑ yuu-ɑ kedhi myërri Yeudiyɑ̀. 
2CH.16.2	Codhe, kɑ Rɑ̈dh Asɑ̀ ókɑ̈bbø ki ɑ́tegø kí dhɑb kì kɑ̈nni Kengø geki gøldwøng, kɑ gï öre Rɑ̈dh Benɑdɑd, rɑ̈ɑ̈dh Arɑm kì Dimɑceg, kɑ oödø ki wöödø kinni, 
2CH.16.3	“Rëbi wɑ ni kɑ ɑ́bëëd wëëgee. Kwɑny dhɑb kí ɑ́tegø møg-ɑ örɑ yïn èn. Pɑ̈d lwöm-ɑ kɑɑm wuki Bɑcɑ̀ rɑ̈ɑ̈dh Isrɑil, o dhwödhe kì pinyɑ.”
2CH.16.4	Ayïëëy kwøbbi Asɑ̀ yi Benɑdɑd, kɑ pëjji linye öre be pɑ̈ɑ̈r kömi kɑ̈ddi Isrɑil. Amɑg gen Iyön, kí Dɑn, kí Abel Bet Mɑɑkɑ̀ geki kɑ̈ddi Nɑptɑlì bënn kɑ̈jj-ɑ nyi mïdhi gïgcɑmm. 
2CH.16.5	Keny-ɑ ɑ́lïng Rɑ̈dh Bɑcɑ̀ ki gïg-ɑ ɑ́cwöb, ɑwïye ki geri Rɑmɑ̀, kɑ gwøg cuunge. 
2CH.16.6	Codhe, ɑcøng jøg-ɑ cwøw kì yij Yeudiyɑ̀ bëne yi Rɑ̈dh Asɑ̀, kɑ gï öre be kɑ̈ɑ̈li kïttì geki yenh sɑndɑl møg-ɑ ɑ́gëëd yi Bɑcɑ̀. Codhe, ɑkɑ̈ɑ̈l gen kɑ gï geere Gebɑ̀ geki Midhpɑ̀.
2CH.16.7	Kì bøli kenyɑni ɑ ɑ́kedhi Aɑnɑnì jɑltöng yï Rɑ̈dh Asɑ̀ kɑ gø köbbe kinni, “Mɑ́ yï ɑ́ngɑ̈dh-ɑ rɑ̈ɑ̈dh Arɑm, kibøli ke di ngɑ̈ɑ̈dh Jwøgí, Jwøng-ɑ Ácwɑ̈ɑ̈j, liny Arɑm ɑ́pɑ̈r kɑ yï wiye piny. 
2CH.16.8	Liny Kuc geki liny Lïbiyɑ̀ nuti bëëd ge gïïr, yï gen dɑ yɑ̈ɑ̈th kí kyënyì mø ngenyø? De ge nuti tyɑɑm yïn kì bɑng kɑ ɑ́gɑ̈nní Jwøng-ɑ Ácwɑ̈ɑ̈j? 
2CH.16.9	Jwøng-ɑ Ácwɑ̈ɑ̈j nenn-ɑ kömi piny bëne, o tyëng-ɑ pëthi gen tyerii nyii thödhø yi en ki tegø. Yï ɑ́göög-ɑ nøgi wïj, kɑ ɑ́rum bëëde kinøw, o cɑg ɑnɑn ceth, yï ceg-ɑ cögø yï ónyïɑ̈ggø liny.” 
2CH.16.10	Amɑɑg Asɑ̀ yi liny ki jɑltöng, kɑ gø twöje ki ɑ́cwecwel. Bøli kenyɑni ɑ ɑ́rënyi bëëdi Asɑ̀ ki ji.
2CH.16.11	Gïg-ɑ ɑ́göög bënn kì ri cɑ̈gi jyɑ̈gi Asɑ̀ gïti cöge, bɑ ɑgwed kì yij 
2CH.16.12	Kɑ Asɑ̀ dële ócɑ̈gø rɑ̈m, kì pyɑ̈r ɑ́dɑ̈g wïdɑ́bïngween runne kì yij lɑwø; tyele ɑ́kwöd ki menrɑj, de nuti ywøøg kö Jwøng-ɑ Ácwɑ̈ɑ̈j kipe yiele, de ɑ́yɑb-ɑ ɑkïmm. 
2CH.16.13	Akedhi Asɑ̀ kun-ɑ di kweyye, kì bɑng runn ɑ́ryew, (ɑ løg pyɑ̈r ɑ́ngwen wïdɑ́kyeel runne kì yij lɑwø). 
2CH.16.14	Kɑ koony yij órøngi kït men-ɑ ɑ́tweg yi en kì Yerusɑlem, kɑɑl Debïd. Kɑ gïny ki mɑ̈th-ɑ yømi gen med, ɑrubbii ki bwöri koodhø me dwøng.
2CH.17.1	Kɑ Yöcɑpɑt røøny kej wïye ɑ́ rɑ̈dh, kɑ ree gwøge e teg kibøli Isrɑil. 
2CH.17.2	Kɑ yethi kɑ̈ddi dör kì piny Yeudiyɑ̀ bëne cïbe ki jøliny, gen ɑ kɑ̈dd-ɑ ɑ́mɑg yi Asɑ̀ kì piny Eprɑim. 
2CH.17.3	Yöcɑpɑt ɑ́gyëdh yi Jwøng-ɑ Ácwɑ̈ɑ̈j, mɑ́ e ɑ́cyɑ̈dh ɑ bɑng bëën-ɑ ɑ́beed yi kwɑn Debïd, o Bɑɑl nuti mɑllø yi en. 
2CH.17.4	Ámɑll-ɑ Jwøøg wïye, kɑ cigge nyi mïdhe, o nuti göögø ni rɑ̈nhi Isrɑil. 
2CH.17.5	Yöcɑpɑt ɑ́thödhi yi Jwøng-ɑ Ácwɑ̈ɑ̈j ki tegø men jɑɑge Yeudiyɑ̀, kɑ muuj yi ji bënn ki jɑmmì, codhe, kɑ óyïddø ki kɑ̈r geki dhwɑ̈ng. 
2CH.17.6	Göggi Jwøng-ɑ Ácwɑ̈ɑ̈j ɑ́cïbe mɑl kibøli jɑmmì bënn, kɑ kɑ̈jj-ɑ nyi mɑlli jwögg-ɑ pɑth rënye geki ngïjji Aceerɑ̀ jwøng-ɑ dhɑjø kì Yeudiyɑ̀.
2CH.17.7	Kɑ öd-ɑ kɑ̈ddi Yeudiyɑ̀ ki jøpwönyø kì dɑ̈ɑ̈g runne kì yij lɑwø, møg pwönyi kì kɑ̈ddi Yeudiyɑ̀. Jøpwönyɑni bɑ Benkɑil, kí Obɑdiyɑ̀, kí Dhekɑriyɑ̀, kí Nethɑnel, kí Mikɑiyɑ̀. 
2CH.17.8	Ge ɑ́kedh kyeel kɑ Kwɑrri Leebì ɑ́bïngwen, nyingi gen bɑ: Cemɑiyɑ̀, kí Nethɑniyɑ̀, kí Dhebɑdiyɑ̀, kí Asɑiil, kí Cemirɑmöth, kí Yönɑthɑn, kí Adöniyɑ̀, kí Töbiyɑ̀, kí Töbɑdöniyɑ̀. Kí ókwër ɑ́ryew, nyingi gen bɑ: Elicɑmɑ̀, kí Yeörɑm. 
2CH.17.9	Wɑ̈nyi Ciggi Jwøng-ɑ Ácwɑ̈ɑ̈j ɑ́kɑ̈l yi gen, kɑ ge kɑ̈l-ɑ yethi myërri Yeudiyɑ̀ bënn, ge pwöny-ɑ ji.
2CH.17.10	Pödhh-ɑ bɑdhhi Yeudiyɑ̀ ɑ́göjji böögø yi Jwøng-ɑ Ácwɑ̈ɑ̈j, o ge cög gen ge pɑ nyïɑ̈ggi ki Rɑ̈dh Yöcɑpɑt. 
2CH.17.11	Kɑ Yöcɑpɑt muuj yi kwï tyëng Pelistiyɑ̀ ki jɑmmì, kɑ gø muuj gen ki ɑ́tegø ɑ́ gwɑ̈j. Ámuuj yi kwï Árɑb thyew ki dyëg römm ɑ́lïp ɑ́bïryew kí miy ɑ́bïryew, kí dyëg ɑ́tegg ɑ́lïp ɑ́bïryew kí miy ɑ́bïryew. 
2CH.17.12	Codhe, kɑ Yöcɑpɑt ókedhø e ótëngø ki mendwøng. Kɑ Yeudiyɑ̀ bëne yije gëdde ki kɑ̈ddi dör, 
2CH.17.13	gɑ kɑ̈jj-ɑ nyi mïdhi jɑmmì geki gïgcɑmm.
2CH.17.13	Kɑ cïb-ɑ Yerusɑlem ki jöddi liny mø pëddi tegø, 
2CH.17.14	ge kwɑny gɑ wɑ̈thi kɑ̈lli gen. Adnɑɑ̀ bɑ pënyi jø gøl Yeudɑ̀, ɑ́pyejj-ɑ jøliny ɑ́lïp miy ɑ́dɑ̈g. 
2CH.17.15	Bɑnge dɑ Yöɑnɑn e pyejj-ɑ ɑ́lïp miy ɑ́ryew kí pyɑ̈r ɑ́bïdɑ̈g, 
2CH.17.16	dɑ̈ɑ̈g gen bɑ Amɑsiyɑ̀ wɑ̈d Dhikrì, e pyejj-ɑ ɑ́lïp miy ɑ́ryew. (Amɑsiyɑ̀ ree ɑ́ceg yi en kɑ muujø, o gögge Jwøng-ɑ Ácwɑ̈ɑ̈j). 
2CH.17.17	Eliɑdɑ̀ ɑ ɑ́pyejji jø gøl Ben Yɑmïn, bɑ pënyi liny me pëddi, ɑ́pyejj-ɑ jøliny ɑ́lïp miy ɑ́ryew mø cinggi gen di ködd kí wethh. 
2CH.17.18	Bɑnge dɑ Yödhɑbɑd, e pyejj-ɑ ɑ́lïp miyø kí pyɑ̈r ɑ́bïdɑ̈g, mø cinggi gen di jɑmmi liny mø døj. 
2CH.17.19	Jøgɑni bënn, ge ɑ́ying-ɑ buti rɑ̈dh kì Yerusɑlem, o jøliny møøgø ɑ́bëëd ge ópɑ̈ngø kì kelli kɑ̈ddi Yeudiyɑ̀ møg-ɑ kyeelø.
2CH.18.1	Keny-ɑ ɑ́kɑ̈ri Yöcɑpɑt rɑ̈ɑ̈dh Yeudiyɑ̀ kɑ nyinge tɑɑy-ɑ kömi piny bëne, kɑ ogöögø ki øri Akɑɑb rɑ̈ɑ̈dh Isrɑil. 
2CH.18.2	Kì bɑng keny megø, kɑ Yöcɑpɑt kedh-ɑ kɑɑl Sɑmɑriyɑ̀ be këëmi Akɑɑb. Kɑ Yöcɑpɑt geki ji-ɑ ɑ́cyɑ̈dhi ki en theg yi Akɑɑb ki dyëg kí dhög. Codhe, kɑ Yöcɑpɑt dyej yi Akɑɑb kinni, o ge kedhi gen be pɑ̈ɑ̈r kömi Rɑmöth kì Gilyɑd. 
2CH.18.3	Apyëje gøn kinni, “Wɑ ókedhi be pɑ̈ɑ̈r kömi Rɑmöth?”
2CH.18.3	Alöggi Yöcɑpɑt kinni, “Yɑ ókedh keløg yï ókedhø, o jølinyɑ ókedh keløg jølinyí ókedhø. Wø óbï be rëbø kì yij liny.” 
2CH.18.4	Codhe, ɑlenge dhøge kinni, “De pyëj wɑ Jwøng-ɑ Ácwɑ̈ɑ̈j møti.”
2CH.18.5	Codhe, ɑcwööl jøtöng gɑ miy ɑ́ngwen yi rɑ̈ɑ̈dh Isrɑil, ɑpyëje gïn kinni, “Kedhɑ be pɑ̈ɑ̈r kömi Rɑmöth wɑlɑ̀ yɑ ko kedh?”
2CH.18.5	Alöggi gen kinni, “Kedh, ócïb cingi rɑ̈dh yi Jwøk.”
2CH.18.6	Akööb Yöcɑpɑt kinni, “Bong jɑltöng megø kì keny, me cuggi pyëji Jwøng-ɑ Ácwɑ̈ɑ̈j?”
2CH.18.7	Alöggi Akɑɑb kinni, “Dɑ jɑltöng me cwøl ɑ́ Mikɑiyɑ̀ wɑ̈d Yimlɑ̀. De mɑɑn yi yɑn, mɑ́ yɑ pɑ nyi tönge ki gïndøj, den-ɑ́ gïgrijjø ɑ nyi tönge yɑn.”
2CH.18.7	Alöggi Yöcɑpɑt kinni, “Yï ko kööb kinøw!”
2CH.18.8	Codhe, ɑcwøøl jɑngi tøg burø yi Rɑ̈dh Akɑɑb, kɑ gø köbbe kinni jwɑne be dwɑɑyi Mikɑiyɑ̀ wɑ̈d Yimlɑ̀.
2CH.18.9	Rɑ̈nhhɑni ryeet, ge rugø ki ógudhi rɑ̈ɑ̈dhø, o ge pëggi piny kì wɑ̈thi kwømmi gen kì ódɑ̈ri dhø döri Sɑmɑriyɑ̀, o jøtöng otöngø kì bøli gen. 
2CH.18.10	Kɑ jɑltöng-ɑ cwøl ɑ́ Dhedekiyɑ̀ wɑ̈d Kenɑɑnɑ̀ ogöögø ki tùngi ngyënyø dødø, ɑkööbe kinni, “Jwøng-ɑ Ácwɑ̈ɑ̈j okööbø kinni, ‘Yï ónyïɑ̈ggi ki tyëng Arɑm ki gïg, kɑ ge tyëg yi yïn ki nɑ̈gø kinni tweet.’ ” 
2CH.18.11	Møg ni møgɑni ceth ɑ ɑ́kwøb yi jøtöng bënn, ge ɑ́kööb bënn kinni, “Kedhí be nyɑɑg ki Rɑmöth, ócïb cingí yi Jwøng-ɑ Ácwɑ̈ɑ̈j.”
2CH.18.12	Kɑ Mikɑiyɑ̀ köbbi yi jɑngi tøg burø men-ɑ ɑ́dwɑɑyii kinni, “Jøtöng bënn ɑ́töng-ɑ kwøbbi tyɑ̈mi rɑ̈dh. Kööb ki møg ni møg-ɑ ɑ́kwøb yi gen thyew.”
2CH.18.13	Alöggi Mikɑiyɑ̀ kinni, “Yɑn ɑ köngi èn ki nyingi Jwøng-ɑ Nëënø, Jwøng-ɑ Ácwɑ̈ɑ̈j. Gïn-ɑ óköbbi yɑn yi Jwøk bɑ en ɑ ókwøbɑ!”
2CH.18.14	Keny-ɑ ɑ́cunge kì bøli Rɑ̈dh Akɑɑb, ɑpyëjii yi rɑ̈dh kinni, “Mikɑiyɑ̀, kedhɑ wøki Rɑ̈dh Yöcɑpɑt be pɑ̈ɑ̈r kömi Rɑmöth wɑlɑ̀ wø ko kedh?”
2CH.18.14	Alöggi Mikɑiyɑ̀ kinni, “Pɑ̈ɑ̈r wun köme! Wu ótyɑ̈mø. Wu ówëggi tyɑ̈mø yi Jwøng-ɑ Ácwɑ̈ɑ̈j.”
2CH.18.15	Akööb Akɑɑb kinni, “Yï óköbbi köngø kɑ tyel ɑ́dï, kinni nyi kømmi dyër kenyi köbbí yɑn ki nyingi Jwøng-ɑ Ácwɑ̈ɑ̈j?”
2CH.18.17	Aköbbi Yöcɑpɑt yi Akɑɑb kinni, “Yï nuti köbbø yi yɑn kinni bong gïndøj me nyi töng yi en kiperɑ kinni tek, den-ɑ́ gïgrijjø?”
2CH.18.18	Akööb Mikɑiyɑ̀ kinni, “Anɑn lïngí møg-ɑ köbbi yïn yi Jwøng-ɑ Ácwɑ̈ɑ̈j! Jwøng-ɑ Ácwɑ̈ɑ̈j ɑ́lidh yi yɑn e obëëdø kì wïj kwøme kì pɑɑre mɑl, o wëywödde ócungø kì bute, møøgø ying-ɑ wïj kyëje, o møg-ɑ kyeelø ying-ɑ wïj cɑɑme. 
2CH.18.19	Akööb Jwøng-ɑ Ácwɑ̈ɑ̈j kinni, ‘Á men ɑ óthɑb Akɑɑb, o kedhe Rɑmöth kun nɑ̈ɑ̈gii?’ Kɑ dhøggi wëywöddɑni óbɑ̈nnø. 
2CH.18.20	Kɑ wëy megø obëënø, kɑ ócungø kì bøli Jwøng-ɑ Ácwɑ̈ɑ̈j, ɑkööbe kinni, ‘Óthɑb yi yɑn.’ Akööb Jwøng-ɑ Ácwɑ̈ɑ̈j kinni, ‘Óthɑb yi yïn, kidï?’ 
2CH.18.21	Alöggi wëyɑni kinni, ‘Yɑ ókedhi be gwøg ki wëyi pyed kì dhøggi jøtööng Akɑɑb bënn, o ge pëëd gen.’ Akööb Jwøng-ɑ Ácwɑ̈ɑ̈j kinni, ‘Kedhí be thɑbii! Ólwɑ̈ng yi yïn.’ ”
2CH.18.22	Kɑ møgɑni ngøl yi Mikɑiyɑ̀ kinni, “Bene gïn-ɑ ɑ́cwöb ɑnɑn, møgɑni ɑ́gwøg yi Jwøng-ɑ Ácwɑ̈ɑ̈j, o yï köbbi gen kwøbbi pyed. De Jwøng-ɑ Ácwɑ̈ɑ̈j kiree ɑ́kööb kinni, i kömí óbëën yi ryɑ̈g!”
2CH.18.23	Codhe, ɑkedhi jɑltöng, Dhedekiyɑ̀ wɑ̈d Kenɑɑnɑ̀ yï Mikɑiyɑ̀, kɑ gø gøje kì thɑ̈nge, ɑkööbe kinni, “Yɑ ɑ́wiy ɑ́wën yi wëyi Jwøng-ɑ Ácwɑ̈ɑ̈j, ɑ døøge be kwøb kì rií?”
2CH.18.24	Akööb Mikɑiyɑ̀ kinni, “Óyod yi yïn keny-ɑ ókedhí be pɑ̈ni tɑtyeel.”
2CH.18.25	Codhe, ɑköbbi ɑ́kyel kì kelli pëjji liny yi Rɑ̈dh Akɑɑb kinni, “Mɑg Mikɑiyɑ̀ kɑ kïdhí yï Amön jɑngi kɑɑl geki Yöɑc nyirɑ̈dh. 
2CH.18.26	Köbbí gen kinni i kïdhi jɑlɑni ød mɑg, kɑ nyi mëggi møgi pï gïti keny-ɑ ódwöögɑ kì mër.”
2CH.18.27	Aköbbi Akɑɑb yi Mikɑiyɑ̀ kinni, “Keløg yï ódwöög ki mër, pɑth ki Jwøng-ɑ Ácwɑ̈ɑ̈j ɑ ɑ́kööb kì riɑ!” Alënge dhøge teedø kinni, “Lïngu møg-ɑ ɑ́kwøbɑ, wu bënn!”
2CH.18.28	Kɑ Rɑ̈dh Akɑɑb geki Yöcɑpɑt rɑ̈ɑ̈dh Yeudiyɑ̀ kedh-ɑ be pɑ̈ɑ̈r kömi Rɑmöth Gilyɑd. 
2CH.18.29	Aköbbi Yöcɑpɑt yi Akɑɑb kinni, “Keny-ɑ ókedhi wɑ be liny, riɑ ólunyɑ ki ógudh møøgø o yɑ ódhɑ̈lɑ ki ngijø yi gen, de yïn, rug ógudhi rɑ̈ɑ̈dhø.” Codhe, ɑkedhi rɑ̈ɑ̈dh Isrɑil be liny e ree kɑɑng en.
2CH.18.30	Rɑ̈ɑ̈dh Arɑm pëjji linye rumø ki köbbø yi en kinni bong dhɑnhø megø den-ɑ́ rɑ̈ɑ̈dh Isrɑil kete ɑ nyïɑ̈ggi ki gen. 
2CH.18.31	Codhe, keny-ɑ ɑ́lidh gen Rɑ̈dh Yöcɑpɑt, ɑrum gen i bɑ rɑ̈ɑ̈dh Isrɑil, kɑ gø tyeg gen. Aryeer Yöcɑpɑt, kɑ køny yi Jwøng-ɑ Ácwɑ̈ɑ̈j. Kɑ jøgɑni jog yi Jwøk, kɑ wɑ̈thi gen løg gen. 
2CH.18.32	Álidh yi pëjji liny kinni pɑth ki rɑ̈ɑ̈dh Isrɑil, codhe kɑ wiy yi gen ki cyeddø. 
2CH.18.33	De jɑl-liny ɑ́kyel kì kelli jøliny Arɑm, ɑ́wɑ̈dhi göjjø ki weth, kɑ köjji ɑ́dhedheg rɑ̈ɑ̈dh Isrɑil twïy yi nyɑɑr weth, kɑ pɑ̈dh-ɑ ri gøn. Aköbbe jɑl-ɑ kyewi yɑ̈ɑ̈y kyënye kinni, “Riɑ ɑ́kedhi yi kedø. Løg rií kɑ yɑ kïdhí wɑ̈g!” 
2CH.18.34	Kɑ liny ótëngø kì cyɑ̈ngɑni, de Rɑ̈dh Akɑɑb ɑ́cög e buud-ɑ yij yɑ̈ye, e nenn-ɑ kun-ɑ di liny Arɑm. Athøwe cɑ̈ng óbuddø.
2CH.19.1	Kɑ Yöcɑpɑt rɑ̈ɑ̈dh Yeudiyɑ̀ døøg-ɑ gøldwøng kì Yerusɑlem ki mër. 
2CH.19.2	Kɑ jɑltöng, Yeeu wɑ̈d Aɑnɑnì kedh-ɑ be yïddø ki rɑ̈dh, ɑköbbe gøn kinni, “Yï orumø kinni bɑ gïndøj ɑ ɑ́gwøg yi yïn kɑ ɑ́køny tyëngrijjø, kɑ yï órëbø ki tyëng-ɑ mɑɑn Jwøng-ɑ Ácwɑ̈ɑ̈j? Pyëw Jwøng-ɑ Ácwɑ̈ɑ̈j ɑ́rënyi ki yïn kì bɑng gïn-ɑ ɑ́gwøg yi yïn. 
2CH.19.3	De cɑgg ɑ́ kinøw yï døøj. Ngïjji Aceerɑ̀ jwøng-ɑ dhɑjø men-ɑ ɑ́bëëd e omɑllø yi ji ɑ́nyiig yi yïn, kɑ yï døøg-ɑ be gwøgi gïn-ɑ dwɑddi yi Jwøk.”
2CH.19.4	Yöcɑpɑt ɑ́bëëd ɑ Yerusɑlem, de nyii cyɑ̈dhø kì kelli ji, cɑg kì wïj tuung pödhø kì wɑɑng wurlwɑl gïti wïj tuung myërri kïtti Eprɑim kì wɑɑng wuudø. Nyi kedh-ɑ be köbbi ji kinni dwöög gen kö Jwøng-ɑ Ácwɑ̈ɑ̈j, Jwøøg kweyyi gen. 
2CH.19.5	Árööny ki jɑgg kì yethi kɑ̈ddi dör kì Yeudiyɑ̀ bëne. 
2CH.19.6	Aköbbe gïn kinni, “Nyi nennu gøny kidøøj, wu pɑ jyɑ̈ɑ̈g tegi dhɑnhø, den-ɑ́ tegi Wë ɑ jyɑ̈ɑ̈g yi wun, o nud kì buti wun kenyi løøgu gøny. 
2CH.19.7	Nyi wøru Jwøng-ɑ Ácwɑ̈ɑ̈j kidøøj kenyi nennu gøny, mɑ́ Jwøng-ɑ Ácwɑ̈ɑ̈j, Jwøgee kwïj guumø ki ruj, wɑlɑ̀ pɑ nyi gënyø, wɑlɑ̀ pɑ nyi yïëy ki kumi dhøg.”
2CH.19.8	Yöcɑpɑt ɑ́rööny kì Yerusɑlem ki Kwɑrri Leebì, kí ókwër, kí kwï pëjjì gɑ jɑgg møg-ɑ nyi nenni gønyy-ɑ kɑ̈ɑ̈l ri pyemi Ciggi Jwøng-ɑ Ácwɑ̈ɑ̈j, kí kwøbb-ɑ nyi kømmi kì dïkɑɑl. 
2CH.19.9	Acege gïn kinni, “Wøru Jwøng-ɑ Ácwɑ̈ɑ̈j kɑ wu göög wun, e bong ɑ́dud kì pëthi wun, kɑ kwøbbe nyi lïngi wun. 
2CH.19.10	Keny-ɑ ókɑ̈ni wɑddi wun kì kɑ̈dd-ɑ døngø ki ngɑn nɑ̈ɑ̈g dhɑnhø, wɑlɑ̀ pyem-ɑ cigg, köbbu gen kidøøj ki yuu-ɑ óbëëd gen kì keny-ɑ ógøøny gøny, o ge cög ge pɑ røngi kì bøli Jwøng-ɑ Ácwɑ̈ɑ̈j, kɑ pyëwe órënyø ki wun, wuki nyigi wun. 
2CH.19.11	Amɑriyɑ̀ Ókwër-ɑ Dwøng ɑ jɑɑg wun, ɑ nyi løøg møg-ɑ kööbø kì ri Ciggi Jwøng-ɑ Ácwɑ̈ɑ̈j. O Dhebɑdiyɑ̀ wɑ̈d Icmɑil, ɑ jɑɑg Yeudiyɑ̀ en ɑ nenni ɑkørri gøldwøng. Ókøny yi Kwɑrri Leebì. Göög wun pëthi wun teeg, wu ókøny yi Jwøng-ɑ Ácwɑ̈ɑ̈j ki gøggi dyër!”
2CH.20.1	Codhe, ɑcøng tyëng Moɑb, kí tyëng Amön ri gen geki tyëng-ɑ ying tuung gen, kipe mɑ̈nyi Yeudiyɑ̀. 
2CH.20.2	Kɑ jøg møøgø bï-ɑ yï Rɑ̈dh Yöcɑpɑt, ɑköbbii yi gen kinni, “Liny me dwøng obëënø e kɑ̈ɑ̈l-ɑ Edöm kì løøg Luuy Omelø, bï-ɑ be mɑ̈nyø. Ge ɑ́rum ki mɑgi kɑɑl Adhɑdhöt Tɑmɑr.” (Kɑɑlɑni ɑ cwøl ɑ́ Ein Gedì). 
2CH.20.3	Kɑ Yöcɑpɑt obwøgø, ɑkwɑjje Jwøng-ɑ Ácwɑ̈ɑ̈j. Codhe, kɑ ji köbbe kì yij pödhø bëne kinni, twöön gen ri gen ki gïncɑm. 
2CH.20.4	Ajwɑni tyëng kɑ̈ddi Yeudiyɑ̀ bënn Yerusɑlem be pyëji Jwøng-ɑ Ácwɑ̈ɑ̈j ki gïn-ɑ cuggi gwøgø, 
2CH.20.5	kɑ ri gen cøng gen ódɑ̈ri Kengø geki tyëng Yerusɑlem bënn. Kɑ Rɑ̈dh Yöcɑpɑt ókedhø kɑ ócungø kì bøli gïn, 
2CH.20.6	ɑkwɑ̈jje ki cwɑg mø døngø kinni, “Yïn ɑ Jwøng-ɑ Ácwɑ̈ɑ̈j, Jwøøg kweyyi wøn, piny bëne kí ji-ɑ yije jɑɑg yi yïn, yï ying-ɑ pɑɑrí mɑl. Yï teeg cɑrø, o bong dhɑnhø me tyɑm yïn. 
2CH.20.7	 Yï bɑ Jwøøg wøn. Keny-ɑ ɑ́bëën tyëng Isrɑil yij piny men, ji-ɑ ɑ́bëëd kì piny keny ɑ́cyeed yi yïn wɑ̈g, kɑ pinyɑni mëggí kwɑrri Abrɑhɑm mɑ̈dhí, o bëëde ɑ́ mi gen gïti ɑtheer. 
2CH.20.8	Ge ɑ́bëëd kì keny, kɑ yï gëddi gen ki Kengø mɑ mi nyingí. O ge ngɑ̈ny wøw kinni, 
2CH.20.9	keløg e dɑ rɑj mø pɑ̈dhi kömi gen, wɑlɑ̀ liny, wɑlɑ̀ yømø nɑ̈ɑ̈g, wɑlɑ̀ kɑ̈j, ge óbï be cung kì bøli Kengø men, keny-ɑ nyi mɑlli yïn. Kɑ yï kwɑjji yi gen kɑ̀ ying gen yij orɑng, kɑ kwɑ̈jjø mi gen lïng yi yïn, kɑ ge yiel yi yïn.
2CH.20.11	O ɑnɑn wø yöd wø ceg kɑ cyeed wɑ̈g yi gen kì piny-ɑ ɑ́mëggí wøn. 
2CH.20.12	Yï bɑ Jwøøg wøn! Cɑy gen, mɑ́ linyɑni dwøng cɑrø, wø pɑ cuggi cung kì bøli gen. Bong gïn ngɑ̈nyi yi wøn me cuggi gwøgø yi wøn, de wø kwɑjj-ɑ yïn, køny wøn.”
2CH.20.13	Tyëng Yeudiyɑ̀ bënn, jøg-ɑ cwøw kí tyëng-ɑ mɑ̈nn kí othønhø, ɑ́bëëd ge ócungø kì bøli Kengø. 
2CH.20.14	Abëën wëyi Jwøng-ɑ Ácwɑ̈ɑ̈j kömi Kwɑɑr Leebì mɑ ɑ́bëëd e ócungø kì kelli ji mø ngenyø. Nyingi Kwɑɑr Leebì menɑni bɑ Yɑɑdhiel wɑ̈d Dhekɑriyɑ̀, wɑ̈d Mɑtɑniyɑ̀, wɑ̈d Yeiel, wɑ̈d Benɑiyɑ̀ kì kelli kwɑrri Asɑp. 
2CH.20.15	 Akööb Yɑɑdhiel kinni, “Yïn ɑ Rɑ̈dh Yöcɑpɑt wuki tyëng Yeudiyɑ̀ kí tyëng Yerusɑlem bënn, Jwøng-ɑ Ácwɑ̈ɑ̈j okööbø kinni i pëthi wun ko lïngi, wɑlɑ̀ wu ko böggi yi ngenyi linyɑni; bɑ Jwøk ɑ ónyɑg liny, de pɑth ki wun. 
2CH.20.16	Pɑ̈ɑ̈r wun kömi gen dhuki, keny-ɑ óbëën gen ge töng-ɑ mɑl kì Dhidh, wu órwööm ki gen kì cögi tör men-ɑ cyɑ̈gi ki thïm Yeruel. 
2CH.20.17	 Pɑth ki wun ɑ ónyɑg linyɑni. Wɑ̈dhu pëggi kɑ̈jji wun, kɑ wu yïd wun, o lidh yi wun kinni, wu ówëggi tyɑ̈mø yi Jwøng-ɑ Ácwɑ̈ɑ̈j. Wun ɑ tyëng Yeudiyɑ̀ kí tyëng Yerusɑlem, wu ko lyebbi wɑlɑ̀ wu ko böggi. Kedhu be liny, wu ókøny yi Jwøng-ɑ Ácwɑ̈ɑ̈j!”
2CH.20.18	Codhe, kɑ Rɑ̈dh Yöcɑpɑt wïje kuule piny geki ji bënn, kɑ Jwøng-ɑ Ácwɑ̈ɑ̈j mɑl yi gen. 
2CH.20.19	Adhwödhi Kwɑrri Leebì mɑl, ɑ løg tyëng gøl Kɑ̈ɑ̈th kí tyëng gøl Körɑ̀, kɑ Jwøng-ɑ Ácwɑ̈ɑ̈j, Jwøøg Isrɑil lenhi gen ki cwɑg mø døngø.
2CH.20.20	Dhuki kì mwøl ɑmøøl liny yij pɑ̈l-ɑ buti Tekoɑ̀. Keny-ɑ ɑ́wɑ̈dhi gen, ɑköbbi gen yi Yöcɑpɑt kinni, “Wu tyëng Yeudiyɑ̀ kí tyëng Yerusɑlem ngɑ̈dhu Jwøng-ɑ Ácwɑ̈ɑ̈j, Jwøgee, o wu ócungi wun wu teg. Yïëyu møg-ɑ ɑ́köbbi wun yi jøtöng møge.” 
2CH.20.21	Kɑ ɑ́rume nywɑgi kwøb ki ji, ɑkɑ̈bbe ki ji møg wör ki wörri lenhi Jwøng-ɑ Ácwɑ̈ɑ̈j, o ge cyɑ̈dhi gen kì bøli yɑy, ge owörø kinni, “Lenhi wɑ Jwøng-ɑ Ácwɑ̈ɑ̈j, mɑ́ mɑ̈ɑ̈dø mee gït-ɑ ɑtheer.”
2CH.20.22	Keny-ɑ ɑ́cɑ̈gi gen ki wör ceth, kɑ liny-ɑ ɑ́bï kömi Yeudiyɑ̀ bëne göjji otwɑ̈l yi Jwøng-ɑ Ácwɑ̈ɑ̈j 
2CH.20.23	Kɑ liny Amön geki Moɑb pɑ̈ɑ̈r-ɑ kömi liny Edöm, kɑ gï nɑ̈g gen kinni tweet. Keny-ɑ ɑ́rum gen ki nɑ̈gi tyëng Edöm, kɑ ge töng-ɑ ri gen, kɑ ri gen nɑ̈g gen. 
2CH.20.24	Keny-ɑ wɑ̈nhi liny Yeudiyɑ̀ ønbɑ̈r, ɑ́lïïdh gen kun-ɑ di tyëngmɑ̈ɑ̈nø, kɑ gï lidh gen ge buud-ɑ piny ge thøø. Bong dhɑnhø ɑ́kyel me bodhø.
2CH.20.25	Kɑ Yöcɑpɑt kí linye kedh-ɑ be kwɑnyi jɑmm-ɑ ɑ́döng kì bɑng linyɑni, kɑ ge ókɑ̈nø ki dhög, kí gïgcɑmm, kí ógudh, kí jɑmmì mø ngewi gen teeg. Ge ɑ́tyëg-ɑ cyɑ̈ng ɑ́dɑ̈g ge ceg-ɑ cøng ki jɑmm-ɑ ɑ́döng kì bɑng linyɑni, de jɑmmɑni ɑ́dhɑ̈li kɑ̈ɑ̈lø yi gen bënn mɑ́ ge ngenyø. 
2CH.20.26	Kɑ kì ri ngween cyɑ̈ng, ɑcøng gen ri gen kì yij Töör Berɑkɑ̀, kɑ Jwøng-ɑ Ácwɑ̈ɑ̈j lejji gen kipe gïn-ɑ ɑ́gwøg yi en. Bene ɑ cwølli törɑni ɑ́ Berɑkɑ̀. 
2CH.20.27	Apeej liny Yerusɑlem yi Yöcɑpɑt ki medi pyëw me dwøng, mɑ́ tyëngmɑ̈ɑ̈nø ɑ́tyɑm yi Jwøng-ɑ Ácwɑ̈ɑ̈j. 
2CH.20.28	Keny-ɑ ɑ́wɑ̈nhi gen kɑɑldwøng, ɑkedhi gen yij Kengø, ge othumø ki thøm, o ge okudhø ki kɑ̈ngì. 
2CH.20.29	Keny-ɑ ɑ́lïng pödhh-ɑ kyeelø ki kër-ɑ ɑ́tyɑɑm tyëng-ɑ mɑɑn Isrɑil yi Jwøng-ɑ Ácwɑ̈ɑ̈j, kɑ ge ceg-ɑ bwøgø ki mendwøng. 
2CH.20.30	Codhe, ɑjyɑ̈ɑ̈g Yöcɑpɑt ki mër, kɑ thödhi yi Jwøk ki mër kì wɑ̈thi tùng bënn.
2CH.20.31	Yöcɑpɑt ɑ́røny ɑ́ rɑ̈dh e runne bɑ pyɑ̈r ɑ́dɑ̈g wïdɑ́bïj, kɑ ojyɑ̈gø kì Yerusɑlem ki runn pyɑ̈r ɑ́ryew wïdɑ́bïj. Meye bɑ Adhubɑ̀ nyɑɑr Cilkì. 
2CH.20.32	Jyɑ̈gi Yöcɑpɑt pɑ̈r ki jyɑ̈gi Asɑ̀ wïye, ɑ́göög ki gïgdøj kì bøli Jwøng-ɑ Ácwɑ̈ɑ̈j. 
2CH.20.33	De kɑ̈jj-ɑ nyi mɑlli jwögg-ɑ pɑth nuti rëny en. Ji ɑ́bëëd ge nuti dwöög be mɑlli Jwøøg kweyyi gen ki pëthi gen bënn.
2CH.20.34	Jɑmm-ɑ ɑ́gwøg bënn yi Yöcɑpɑt kì ri cɑ̈gi jyɑ̈ge gïti cöge, bɑ ɑgwed kì yij 
2CH.20.35	Kɑ Yöcɑpɑt órëbø kì bøli keny megø ki Akɑdhiyɑ̀ rɑ̈ɑ̈dh Isrɑil, jɑl-ɑ ɑ́göög ki gïgrijjø. 
2CH.20.36	Kɑ ge ogudø kì Edhïön Geber, ki yɑ̈thi nɑɑm omeli dwøng, møg nyi kedhi Tɑrcic. 
2CH.20.37	De jɑltöng, Eliedher wɑ̈d Dödɑbɑu kì Mɑrecɑ̀, Yöcɑpɑt ɑ́köbbe kinni, “Mɑ́ yï ɑ́rëbi ki Akɑdhiyɑ̀, yɑ̈th-ɑ ógur yi yïn ótørri yi Jwøng-ɑ Ácwɑ̈ɑ̈j kipe gïn-ɑ ɑ́gwøg yi yïn.” Kɑ yɑ̈ɑ̈th ótørrø, kɑ ge ocögø ge nuti kedhi Tɑrcic.
2CH.21.1	Akedhi Yöcɑpɑt kun-ɑ di kweyye, kɑ kony kì kɑɑl Debïd kì rörri gøl rɑ̈ɑ̈dhø, kɑ wɑ̈de Yeörɑm røny ɑ́ rɑ̈dh kì keje.
2CH.21.2	Yeörɑm wɑ̈d Yöcɑpɑt rɑ̈ɑ̈dh Yeudiyɑ̀ yïe ɑ́dɑ nyiimëëg ɑ́bïkyel: Adhɑriyɑ̀, Yekiel, Dhekɑriyɑ̀, Adhɑryɑu, Mikɑil, kí Cepɑtiyɑ̀. 
2CH.21.3	Ge ɑ́thödhi yi wïyi gen Yöcɑpɑt ki ɑ́tegø, kí dhɑb, kí jɑmmì mø ngewi gen teg, kí kɑ̈ddi dör kì Yeudiyɑ̀. De lɑwø ɑ́mëgge Yeörɑm, mɑ́ en ɑ bɑ nyeldwøng, ɑ ójɑ̈ggi kì bɑnge. 
2CH.21.4	Keny-ɑ ɑ́jyɑ̈ɑ̈g Yeörɑm ki tegø, nyiimen ɑ́nɑ̈ge bënn geki kwï pëjji Isrɑil thyew.
2CH.21.5	Yeörɑm ɑ́røny ɑ́ rɑ̈dh e runne bɑ pyɑ̈r ɑ́dɑ̈g wïdɑ́ryew, kɑ ojyɑ̈gø kì Yerusɑlem ki runn ɑ́bïdɑ̈g. 
2CH.21.6	Ágöög ki gïgrijjø ni møg-ɑ ɑ́gwøg yi Rɑ̈dh Akɑɑb, kí kwï rɑ̈nhi Isrɑil møøgø, ɑ́røngi kì bøli Jwøng-ɑ Ácwɑ̈ɑ̈j kipe kɑ ɑ́nyöme kì kelli nyigi Rɑ̈dh Akɑɑb. 
2CH.21.7	 Jwøng-ɑ Ácwɑ̈ɑ̈j nuti dwɑddi ryɑ̈gi gøl Debïd, mɑ́ e ɑ́köngi kinni kwɑrri Debïd ɑ ójyɑ̈ɑ̈gø kì yethi rïjj bënn.
2CH.21.9	Codhe, ɑkedh Yeörɑm geki pëjji linye, kí yɑ̈thi kyënyì kɑ ge pɑ̈ɑ̈r-ɑ kömi Edöm. Kɑ ge tyeg yi liny Edöm kì wɑ̈r, de ge ɑ́turri wɑ̈g kì wɑ̈rɑni ceth kɑ ge obodhø. 
2CH.21.10	Kɑ Edöm ódhɑ̈lø dwöög thɑ́ ciggi Yeudiyɑ̀. Kɑ kɑɑl Libnɑ̀ ngɑ̈ny-ɑ wɑ̈ye kì bøli kenyɑni thyew, mɑ́ Yeörɑm Jwøøg kweyyi gen, Jwøng-ɑ Ácwɑ̈ɑ̈j, ɑ́wiye piny. 
2CH.21.11	Kɑ ogëdø ki kɑ̈jji mɑ̈ddø møg nyi mɑlli jwögg-ɑ pɑth ki dyër, kɑ tyëng Yeudiyɑ̀ geki tyëng Yerusɑlem peeje be gwøg ki orøg kì bøli Jwøng-ɑ Ácwɑ̈ɑ̈j.
2CH.21.12	Aödi Yeörɑm ki wɑ̈nyø yi Eliyɑ̀ jɑltöng, wɑ̈nyɑni okööbø kinni, “Yï ɑ́cɑy yi Jwøng-ɑ Ácwɑ̈ɑ̈j, Jwøøg kweyí Debïd, mɑ́ yï nuti bëëdø ni wïyí Rɑ̈dh Yöcɑpɑt, wɑlɑ̀ yï nuti bëëdø ni kweyí Rɑ̈dh Asɑ̀. 
2CH.21.13	De yï ɑ́yöd yï ngøy-ɑ bëëdi rɑ̈nhi Isrɑil, kɑ tyëng Yeudiyɑ̀ geki tyëng Yerusɑlem göjjí pyemi kwøbbi Jwøk, ni kɑ ɑ́göjji Isrɑil pyemi kwøbbi Jwøk yi Akɑɑb geki tyëng-ɑ ɑ́jɑ̈ggi kì bɑnge. Kɑ nyiimyëw møg-ɑ ɑ́bëëd ge døøj kibølí nɑ̈g yi yïn bënn. 
2CH.21.14	Kɑ ɑ́rum bëëde kinøw, jií kí nyigí, kí mɑ̈nní, ócɑy yi Jwøng-ɑ Ácwɑ̈ɑ̈j ki mendwøng, o jɑmmí órënyi yi en. 
2CH.21.15	Yï órɑngi yi rɑ̈ɑ̈m yijí ki menteg, o dëlí ókedh e órënyø yethi cyɑ̈ng.”
2CH.21.16	Kɑ pëthi kwï tyëng Pelistiyɑ̀, kí Árɑb møg-ɑ bëëdø kì buti tyëng Kuc kì kömi nɑm, göjji rënyø ki Yeörɑm yi Jwøng-ɑ Ácwɑ̈ɑ̈j. 
2CH.21.17	Kɑ ge pɑ̈ɑ̈r-ɑ kömi Yeudiyɑ̀, kɑ gøldwøng yɑg gen, kɑ mɑ̈nni rɑ̈dh bënn geki wɑ̈dde kɑ̈l yi gen gɑ ɑmɑgg, den-ɑ́ Akɑdhiyɑ̀, nyel-ɑ thinh kete ɑ ɑ́wiy yi gen.
2CH.21.18	Codhe, ɑgöjji rɑ̈dh rɑ̈ɑ̈m yij yi Jwøng-ɑ Ácwɑ̈ɑ̈j. 
2CH.21.19	Kɑ tyëg-ɑ runn ɑ́ryew e obuddø ki yije. Codhe, ɑthøwe; ɑ́nɑ̈g yi rɑ̈ɑ̈m yije. Nuti rubø ki bwöri koodhø ni kweyye.
2CH.21.20	Yeörɑm ɑ́røny ɑ́ rɑ̈dh e runne bɑ pyɑ̈r ɑ́dɑ̈g wïdɑ́ryew, kɑ ojyɑ̈gø kì Yerusɑlem ki runn ɑ́bïdɑ̈g. Bong dhɑnhø mɑ ɑ́ywöngi keny-ɑ ɑ́thøwe. Akonyii kì kɑɑl Debïd, de nuti koony rörri gøl rɑ̈ɑ̈dhø.
2CH.22.1	Tyëng Árɑb ɑ́kedhi be kɑbi jɑmmi Rɑ̈dh Yeörɑm, kɑ wɑ̈dde nɑ̈g yi gen, den-ɑ́ Akɑdhiyɑ̀ nyel-ɑ thinh ɑ ɑ́wiy yi gen kete. Codhe, ɑrøøny Akɑdhiyɑ̀ ɑ́ rɑ̈dh kì kej wïye yi tyëng Yerusɑlem. 
2CH.22.2	Akɑdhiyɑ̀ ɑ́bëëd runne bɑ pyɑ̈r ɑ́ryew wïdɑ́ryew keny-ɑ ɑ́gööge ɑ́ rɑ̈dh, kɑ ojyɑ̈gø ki run ɑ́kyel kì Yerusɑlem. Meye bɑ Athɑliyɑ̀, nyɑɑr Akɑɑb wɑ̈d Omrì rɑ̈ɑ̈dh Isrɑil. 
2CH.22.3	Akɑdhiyɑ̀ ɑ́bëëd ki bëëdi gøl Akɑɑb, mɑ́ meye ɑ́bëëd ɑ́ en nyi köbbii gwøg ki gïn-ɑ bɑ orøg. 
2CH.22.4	Árøngi kì bøli Jwøng-ɑ Ácwɑ̈ɑ̈j, mɑ́ kì bɑng thøwi wïye, tyëng gøl Akɑɑb ɑ ɑ́bëëd gɑ ji-ɑ nyi kønyii ki kwøb, kɑ órënyø kì bɑng kwøbbi jiɑni. 
2CH.22.5	Kɑ thɑb yi jiɑni, ɑrëbe kí Yörɑm rɑ̈ɑ̈dh Isrɑil, kɑ ge kedh-ɑ be nyɑɑg ki Asɑiil rɑ̈ɑ̈dh Arɑm. Kɑ linyɑni ótuumø kì Rɑmöth kì Gilyɑd, kɑ Yörɑm ree kedhi yi kedø kì yij linyɑni. 
2CH.22.6	Adwööge kɑɑl Yidhriil be tuuri kedde, ɑkedhi Akɑdhiyɑ̀ kunɑni be këëmii.
2CH.22.7	Këëmi Yörɑm yi Akɑdhiyɑ̀ ɑ́gwøg yi Jwøk ɑ́ göj me tɑ̈ɑ̈yii piny. Mɑ́ kɑ̈ng-ɑ ɑ́yinge kunɑni geki Yörɑm, yï gen ɑ́bëën yi Yeeu wɑ̈d Nimcì, jɑl-ɑ ɑ́yieny yi Jwøng-ɑ Ácwɑ̈ɑ̈j ɑ́ ngɑn nɑ̈g tyëng gøl Akɑɑb bënn. 
2CH.22.8	Keny-ɑ ɑ́cɑ̈gi Yeeu ki nɑ̈gi tyëng gøl Akɑɑb, ni kɑ ɑ́kööb Jwøng-ɑ Ácwɑ̈ɑ̈j, ɑrøøme ki pëjji Yeudiyɑ̀ ge ócyɑ̈dhø ki wɑ̈ddi ómï Akɑdhiyɑ̀ kì kelli gen. Ge ɑ́bï-ɑ be lwöögi Akɑdhiyɑ̀ kɑ ɑ́kedhe be këëmø. Kɑ ge nɑ̈g yi Yeeu bënn. 
2CH.22.9	Ayɑbe Akɑdhiyɑ̀ kɑ gø yode e pɑ̈nø kì Sɑmɑriyɑ̀. Akɑ̈ɑ̈le gøn yï Yeeu, kɑ gø nɑ̈ge. De ɑ́kony, mɑ́ e ɑ́wør-ɑ kweye Yöcɑpɑt kipe gïgdøj møg-ɑ ɑ́gøgge kì bøli Jwøng-ɑ Ácwɑ̈ɑ̈j. Bong dhɑnhø mɑ ɑ́döng kì gøl Akɑdhiyɑ̀ me di kwɑny lɑwø.
2CH.22.10	Keny-ɑ ɑ́lïng Athɑliyɑ̀ meyi Rɑ̈dh Akɑdhiyɑ̀ kinni wɑ̈de ónɑ̈gø, ɑkööbe kinni nɑ̈ɑ̈g tyëng gøl rɑ̈ɑ̈dhø kì Yeudiyɑ̀. 
2CH.22.11	Akɑdhiyɑ̀ yïe ɑ́dɑ nyiwɑ̈n me cwøl ɑ́ Yöcebɑ̀, o bɑ cï ókwërø Yöyɑdɑ̀. Kɑ nyel ɑ́kyel kì kelli wɑ̈ddi Akɑdhiyɑ̀ møg-ɑ dwɑddi nɑ̈gø, kwɑl yi Yöcebɑ̀. Kɑ gø kɑɑne øn nyi buud kì buti Kengø. Gø ɑ́yiele ki thøø kì cingi Athɑliyɑ̀. 
2CH.22.12	Kɑ obëëdø ɑ́ ɑkɑn kì Kengø ki runn ɑ́bïkyel, ɑ́ Athɑliyɑ̀ ɑ jyɑ̈gø ɑ́ rɑ̈nh-ɑ dhɑjø.
2CH.23.1	Kì bɑng runn ɑ́bïryew, ɑkööb ókwërø Yöyɑdɑ̀ kinni, bøli keny-ɑ cɑ̈gi ɑ́wɑ̈nhi. Codhe, ɑnywɑge kwøb geki pëjji liny ɑ́bïj ɑ løg. Adhɑriyɑ̀ wɑ̈d Yeroɑm, kí Icmɑil wɑ̈d Yöɑnɑn, kí Adhɑriyɑ̀ wɑ̈d Obed, kí Mɑɑseiyɑ̀ wɑ̈d Adɑiyɑ̀, kí Elicɑpɑt wɑ̈d Dhikrì. 
2CH.23.2	Akedhi gen yethi kɑ̈ddi Yeudiyɑ̀ bënn kɑ Kwɑrri Leebì geki jyɑ̈ggi wɑ̈thi kɑ̈lli cwööl gen Yerusɑlem.
2CH.23.4	Gïn-ɑ ógwøg yi wøn èn: Keny-ɑ óbëën ókwër geki Kwɑrri Leebì be gwøg kì cyɑ̈ɑ̈ng Sɑbɑth, pɑ̈ngu ri wun, wun ɑ́ ɑkudd ɑ́dɑ̈g; ɑkud ɑ́kyel kore dhøggi Kengø, 
2CH.23.5	kɑ ɑkun-ɑ ryew kore gøldwøng, kɑ ɑkun-ɑ ɑ́döng kore Dhøg Wɑɑng Pï. Ji bënn ri gen ócøng gen ódɑ̈ri Kengø. 
2CH.23.6	Ko di dhɑnhø me kedhi Kengø den-ɑ́ ókwër geki Kwɑrri Leebì møg-ɑ göögø keti gen ɑ ókedhi Kengø, mɑ́ ge bɑ ɑkwër, de lïngi ji bënn kwøbbi Jwøng-ɑ Ácwɑ̈ɑ̈j, kɑ ge bëëd gen kì wɑ̈g. 
2CH.23.7	Kwɑrri Leebì møg-ɑ kurø, cungi gen kì bɑdhhi rɑ̈dh, ki pilli gen kì cinggi gen, kɑ ge nyi kedh gen ki rɑ̈dh kun-ɑ kedhe. Nɑ̈ɑ̈g ngɑn-ɑ ópɑ̈nyi kedhi yij Kengø.”
2CH.23.8	Kwøbb-ɑ ɑ́kwøb yi Yöyɑdɑ̀ ɑ́yïëy yi Kwɑrri Leebì geki tyëng Yeudiyɑ̀, kɑ møgɑni gwøg gen ceth. Jøg-ɑ nyi rum ki gwøg pɑ nyi kedhi yethi kɑ̈lli gen kì cyɑ̈ɑ̈ng Sɑbɑth, de pëjjì bënn nyi bëëd ge nud, gen ɑ tyëng-ɑ göögø kí møg-ɑ di kedhi kɑ̈lli gen. 
2CH.23.9	Tønggi Debïd geki ködde møg-ɑ ɑ́ying yij Kengø, ɑ́mëggi pëjji liny yi Yöyɑdɑ̀. 
2CH.23.10	Jøg-ɑ cwøw ɑ́cïb bøli Kengø yi Yöyɑdɑ̀ ri gen wen gen, o pilli gen tiim gen, ge kor-ɑ rɑ̈dh. 
2CH.23.11	Codhe, ɑkɑ̈ɑ̈l Yöɑc wɑ̈g yi Yöyɑdɑ̀, ɑcïbe yɑ̈r wïje, ɑmëgge gøn wɑ̈nyi cigg-ɑ jyɑ̈ɑ̈g yi rɑ̈dh. Codhe, ɑrønyii ɑ́ rɑ̈dh. Yöɑc ɑ́røny yi ókwërø Yöyɑdɑ̀ geki wɑ̈dde, kɑ dhɑnhø bëne óryeerø kinni, “Rɑ̈dh ómïdhi yi Jwøk!”
2CH.23.12	Alïngi ryeeri ji yi Athɑliyɑ̀. Codhe, ɑjwɑne Kengø, keny-ɑ cøng ji ri gen. 
2CH.23.13	Alidhe rɑ̈nh-ɑ nyɑ̈n e ócungø kì dhø Kengø, kì buti löjj møg-ɑ ɑ́cïb kipe rɑ̈nhì, e bɑ ɑwen yi pëjji liny, e kɑ̈ngì okodhø. Ji bënn ɑ́ryeer ki medi pëthi gen, ge okudhø ki kɑ̈ngì, ji owörø, thøm othomø. Kɑ Athɑliyɑ̀ ógødhe kɑge, ɑryeere kinni, “Amolpiny! Amolpiny!”
2CH.23.14	Yöyɑdɑ̀ nuti dwɑddi nɑ̈gi Athɑliyɑ̀ kì dhø Kengø. Codhe, ɑcwøle pëjji liny kɑ gï köbbe kinni, “Kwɑnyu en kɑ kïdhu wɑ̈g kì kɑɑm ɑtødd ɑ́ryew møg korii, kɑ ngɑn-ɑ ódwɑddi yielii nɑ̈g wun.”
2CH.23.15	Amɑg ge gøn, kɑ gø køøl gen gøldwøng, ɑnɑ̈g ge gøn kì Dhøg Kyënyì.
2CH.23.16	Anywɑ̈ɑ̈g ókwërø Yöyɑdɑ̀ ki kwøb geki Rɑ̈dh Yöɑc kí ji bënn kinni, ge óbëëdø gɑ jii Jwøng-ɑ Ácwɑ̈ɑ̈j ceth. 
2CH.23.17	Codhe, ɑkedhi gen kengi Bɑɑl, kɑ gø cøør gen piny. Acøør gen këlli lɑm piny kɑ ngïjjì tørri gen, ɑnɑ̈g gen Mɑtɑn ókwëri Bɑɑl kì buti këlli lɑm. 
2CH.23.18	Akwɑɑny ókwër geki Kwɑrri Leebì yi Yöyɑdɑ̀, o ge kor gen gwøg kì yij Kengø. Gwøng-ɑ ɑ́mëggi gen yi Rɑ̈dh Debïd, o ge nyi rɑ̈b gen gënh-ɑ nyi mëggi Jwøng-ɑ Ácwɑ̈ɑ̈j ni kɑ ógwedii kì yethi Ciggi Mosɑ̀. Gen ɑ wör, ɑ thom thøm, ɑ gwøg kwër kì cyɑ̈nggi kwër. 
2CH.23.19	Dhø Kengø ɑ́cïbi yi Yöyɑdɑ̀ ki jøg mø kurø, kipe kinni o ngɑn pɑ dhïw nyi mɑ̈ɑ̈n kedhi yij Kengø.
2CH.23.20	Abëën pëjji liny, kí jøgdøngø geki kwï ji bënn be rëbø ki Yöyɑdɑ̀, ɑkwɑny gen rɑ̈dh kì Kengø, kɑ gø kïdhi gen gøldwøng. Ákɑ̈l yi gen kɑ dhøng-ɑ dwøng, kɑ rɑ̈dh pëgg-ɑ wïj kwøøm rɑ̈ɑ̈dhø. 
2CH.23.21	Ji bënn ɑ́bëëd pëthi gen med, kɑ ɑ́rum Athɑliyɑ̀ ki nɑ̈gø, kɑ kɑɑl ókwöjø.
2CH.24.1	Yöɑc ɑ́røny ɑ́ rɑ̈ɑ̈dh Yeudiyɑ̀ e runne bɑ ɑ́bïryew, kɑ ojyɑ̈gø ki runn pyɑ̈r ɑ́ngwen kì Yerusɑlem. Meye bɑ Dhibiyɑ̀ kì Bircebɑ̀. 
2CH.24.2	Yöɑc ɑ́göög ki gïgdøj kì bøli Jwøng-ɑ Ácwɑ̈ɑ̈j keny-ɑ ɑ́bëëd Yöyɑdɑ̀ nudd e onëënø 
2CH.24.3	Yöɑc ɑ́nyömmi ki mɑ̈nn ɑ́ryew yi ókwërø Yöyɑdɑ̀, kɑ Yöɑc nyöddi yi mɑ̈nnɑni ki wɑ̈dd geki womɑ̈nn.
2CH.24.4	Kì bɑng kɑ ɑ́rum Yöɑc ki rønyø ɑ́ rɑ̈dh, ɑkööbe kinni dwɑdd-ɑ thïgi Kengø. 
2CH.24.5	Aköbbe ókwër geki Kwɑrri Leebì kinni, kedhi gen yethi kɑ̈ddi Yeudiyɑ̀, kɑ ge cung gen ki ngyëny mø gïïr kì yï ji, o ngyënyyɑni nyi thïg Kengø kì yethi runn. Kɑ okööbø kinni gwøøg møgɑni ceth. De Kwɑrri Leebì ɑ́buddi kì kömi kwøb. 
2CH.24.6	 Codhe, ɑcwøle Yöyɑdɑ̀ jɑngi ókwër, kɑ gø pyëje kinni, “Á kipe ngø ɑ bɑɑny ókwër ki köbbø kinni kɑ̈ɑ̈l gen gwɑ̈j kì Yeudiyɑ̀ kí Yerusɑlem ni kɑ ɑ́kwøbii yi Mosɑ̀ bɑ̈ng Jwøng-ɑ Ácwɑ̈ɑ̈j, kinni nyi muuj ji ki gwɑ̈ɑ̈j Kemi Kwër?”
2CH.24.7	Mɑ́ nyigi Athɑliyɑ̀, ngɑn-ɑ rɑj, ɑ́kedhi ød Jwøk, kɑ jɑmmi kwër kì ød Jwøng-ɑ Ácwɑ̈ɑ̈j kïdhi gen be mɑlli Bɑɑl.
2CH.24.8	Aköbbi Kwɑrri Leebì yi rɑ̈dh kinni, göög gen ki Sɑndug kɑ cïb dhø Kengø. 
2CH.24.9	Aödi gen Yerusɑlem geki Yeudiyɑ̀ ki wöödø kinni kɑ̈ni dhɑnhø bëne ki gwɑ̈j men mëggi Jwøng-ɑ Ácwɑ̈ɑ̈j. Ni møg-ɑ ɑ́cøng kì tyeli mɑl kì yij ryɑng yi Mosɑ̀ bɑ̈ng Jwøng-ɑ Ácwɑ̈ɑ̈j. 
2CH.24.10	Kɑ ji pëthi gen ómïnø geki pëjji gen yi møgɑni, kɑ gwɑ̈ɑ̈j gen kɑ̈ɑ̈l gen, kɑ gø kïdhi gen yij sɑndungɑni, kɑ ceg-ɑ pɑ̈ngø. 
2CH.24.11	Sɑndungɑni nyi ceg kɑ muuj jɑngi gøldwøng yethi cyɑ̈ng yi Kwɑrri Leebì. O kenyi pɑ̈ng sɑndug yi ngyëny, ngyëny nyii kwɑnyø yi jɑngi gøldwøng geki Ókwër-ɑ Dwøng, kɑ Sɑndug nyi dwøøg keje yi gen. Kɑ ge ocungø ki ngyëny mø ngenyø ki mendwøng.
2CH.24.12	Ngyëny nyi mëgg-ɑ jøg-ɑ thïg Kengø yi rɑ̈dh geki Yöyɑdɑ̀, kɑ ge okïrø ki jøg-ɑ nyi twïgø ki kïttì, kí bödhhi pɑ̈m, kí jøg-ɑ nyi thɑ̈dhø ki ngyëny, o ge thïg gen Kengø. 
2CH.24.13	Ge ɑ́göög bënn ki gwøg me teeg cɑrø, kɑ Kengø thïg gen, kɑ døøg-ɑ keje ni kɑ ɑ́bëëde e teg cøn. 
2CH.24.14	Keny-ɑ ɑ́rum jøg-ɑ thïg Kengø ki gwøg, ɑmëggi dhɑb kí ɑ́tegø men-ɑ ɑ́döng rɑ̈dh geki Yöyɑdɑ̀. Kɑ gï göög gen ki tɑ̈mmì kí jɑmmi Kengø møg-ɑ kyeelø.
2CH.24.14	Kɑ̈ng-ɑ ɑ́bëëd Yöyɑdɑ̀ e onëënø, gëdhhì ɑ́bëëd ge nyii muujø kì yij Kengø kì bøli kej gen ceth, kì yethi cyɑ̈ng bënn. 
2CH.24.15	Yöyɑdɑ̀ ɑ́yöø ki mendwøng, kɑ runne ogöögø ki miyø kí pyɑ̈r ɑ́dɑ̈g, codhe ɑthøwe. 
2CH.24.16	Akoonyii kej rörri rorr kì kɑɑl Debïd, ɑ́ pwøj kipe gïgdøj møg-ɑ ɑ́gögge tyëng Isrɑil, kí Jwøk kí Kengø.
2CH.24.17	De keny-ɑ ɑ́rum Yöyɑdɑ̀ ki thøø, ɑköbbi Rɑ̈dh Yöɑc yi pëjji Yeudiyɑ̀ ki gïg-ɑ dwɑddi gwøgø yi en, kɑ mø gen yïëy yi rɑ̈dh. 
2CH.24.18	Codhe, kɑ ji ówïyø ki mɑ̈ddø kì yij Kengi Jwøng-ɑ Ácwɑ̈ɑ̈j, Jwøøg kweyyi gen, kɑ ge døøg-ɑ be mɑlli ngïjji Aceerɑ̀ Jwøng-ɑ dhɑjø. Arënyi pyëw Jwøng-ɑ Ácwɑ̈ɑ̈j ki tyëng Yeudiyɑ̀ geki tyëng Yerusɑlem, kì bɑng kɑ ɑ́göög gen ki orøg. 
2CH.24.19	Aöd Jwøng-ɑ Ácwɑ̈ɑ̈j ki jøtöng møg köbbi gen kinni døøg gen kö Jwøng-ɑ Ácwɑ̈ɑ̈j. De ji ɑ́bɑ̈nyi lïngi møgɑni. 
2CH.24.20	 Codhe, ɑbëën wëyi Jwøk kömi Dhekɑriyɑ̀ wɑ̈d ókwërø Yöyɑdɑ̀. Acunge kì keny me cugge nenni yi ji, kɑ okööbø kinni, “Jwøk, Jwøng-ɑ Ácwɑ̈ɑ̈j okööbø kinni gede kwøbbe ɑ pyeem gen yi wun, ɑ kɑ̈nu kömi wun ki ryɑ̈g! Mɑ́ e ɑ́wiy piny yi wun, wu lonye kɑ wiy piny!” 
2CH.24.21	Kɑ Dhekɑriyɑ̀ köme mënni ki kwøb. Amuuj rɑ̈dh ki cigg kɑ Dhekɑriyɑ̀ bɑ̈lli ki tuggi kïttì kì ódɑ̈ri Kengø, ɑthøwe. 
2CH.24.22	Wïj Rɑ̈dh Yöɑc ɑ́ceg-ɑ wïlø ki gïgdøj møg-ɑ ɑ́gwøg yi Yöyɑdɑ̀ wïyi Dhekɑriyɑ̀, ɑnɑ̈ge Dhekɑriyɑ̀. Keny-ɑ cyɑ̈ngi Dhekɑriyɑ̀ ki thøø, ɑkööbe kinni, “Jwøng-ɑ Ácwɑ̈ɑ̈j ólïdhi kɑ ócɑ̈yyø!”
2CH.24.23	Kì ri thumi runɑni ceth, ɑpɑ̈ɑ̈r liny Arɑm kömi Yeudiyɑ̀ geki Yerusɑlem, kɑ pëjji liny bënn nɑ̈g, kɑ jɑmmì mø ngenyø kɑ̈l kɑ ge muuj rɑ̈ɑ̈dh Arɑm kì Dimɑceg. 
2CH.24.24	Liny Arɑm ɑ́bëëd e nøg cɑrø kibøli liny Yeudiyɑ̀, de liny Arɑm ɑ́wëggi tyɑmi liny Yeudiyɑ̀ yi Jwøng-ɑ Ácwɑ̈ɑ̈j, kì bɑng kɑ ɑ́wiy gen Jwøng-ɑ Ácwɑ̈ɑ̈j, Jwøøg kweyyi gen. Menɑni ɑ́bëëd ɑ́ cɑ́y kiper Rɑ̈dh Yöɑc. 
2CH.24.25	Keny-ɑ ɑ́døøg liny Arɑm, Yöɑc ɑ́döng e ree dɑ kedø me rɑɑj cɑrø, kɑ pëjji liny ɑ́ryew ri gen lugi ge gøn, kɑ gø nɑ̈g gen kì yij pyëne, ɑ́ kej cöngi wɑ̈d ókwërø Yöyɑdɑ̀. Akonyii kì kɑɑl Debïd, de nuti koony-ɑ kej rörri rorr. 
2CH.24.26	(Jøg-ɑ ɑ́nɑ̈g Yöɑc bɑ Dhɑbɑd wɑ̈d Cimeɑth jɑl Amön, kí Yödhɑbɑd wɑ̈d Cimrit ngeti Moɑb). 
2CH.24.27	 yije dɑ wɑ́ji wɑ̈ddi Yöɑc, geki rɑjj-ɑ ɑ́töng kipere, kí møg-ɑ bɑ ɑgwed kì ri kër-ɑ ɑ́thïge Kengø. Arøøny Amɑdhiyɑ̀ wɑ̈de ɑ́ rɑ̈dh kì bɑnge.
2CH.25.1	Amɑdhiyɑ̀ ɑ́røny ɑ́ rɑ̈dh e runne bɑ pyɑ̈r ɑ́ryew wïdɑ́bïj, kɑ ojyɑ̈gø kì Yerusɑlem ki runn pyɑ̈r ɑ́ryew wïdɑ́bïngwen. Meye bɑ Yöɑdïn kì Yerusɑlem. 
2CH.25.2	Ágöög ki gïgdøj kì bøli Jwøng-ɑ Ácwɑ̈ɑ̈j. De nuti göögø kɑ pyëwe bëne. 
2CH.25.3	Keny-ɑ ɑ́rume cïbi lɑwø piny ceth, ɑnɑ̈ge jøg-ɑ ɑ́nɑ̈g wïye. 
2CH.25.4	 Nyigi jøgɑni nuti nɑ̈ɑ̈g en, de ɑ́göög ceth kì bɑng møg-ɑ ɑ́kwøb yi Jwøng-ɑ Ácwɑ̈ɑ̈j kì yethi Ciggi Mosɑ̀ kinni, “Wëëg geki mëëg ko nɑ̈g kiper orøng-ɑ gwøg yi nyigi gøn, o nywøl ko nɑ̈g kiper orøng-ɑ gwøg yi wëëg gen geki mëëg gen, de nyi nɑ̈ɑ̈g dhɑnhø kete kiper orøng-ɑ gwøg yi en.”
2CH.25.5	Jøliny Yeudiyɑ̀ geki Ben Yɑmïn ɑ́cøng yi Rɑ̈dh Amɑdhiyɑ̀ kɑ gï cïmme gɑ køøm kì wɑ̈thi kɑ̈lli gen, kɑ kömi jøliny ɑ́lïp geki jøliny miyø cïbe ki pëjji gen. Jølinyɑni bënn kwɑnni gen bɑ ɑ́lïp miy ɑ́dɑ̈g, mø runni gen cɑ̈gi kì ri runn pyɑ̈r ɑ́ryew gïti mɑl. Ge bɑ jøliny møg-ɑ óyienyø kidøøj, ri gen tiim gen kiper liny, ge ngɑ̈ny këddø kí tøngg geki ködd. 
2CH.25.6	Kɑ kömi linyɑni kïrre ki ɑ́lïp miyø kì Isrɑil, ki ngyëny ɑ́tegg ɑ́lïp ɑ́dɑ̈g kí miy ɑ́ngwen. 
2CH.25.7	De jɑlkwøbbi Jwøk ɑ́kedhi yï rɑ̈dh kɑ gø köbbe kinni, “Jøliny Isrɑil ko kɑ̈ɑ̈l yi yïn. Jwøng-ɑ Ácwɑ̈ɑ̈j tøøk kì kelli liny-ɑ kɑ̈ɑ̈l Isrɑil. 
2CH.25.8	Yï orumø kinni, ce yï ógöögø yï teg yi gen kì yij liny, de bɑ Jwøk ɑ yïe di tegø me wëggi dhɑnhø tyɑ̈mø wɑlɑ̀ ɑ wëggi dhɑnhø tyɑmø yi tyëngmɑ̈ɑ̈nø.”
2CH.25.9	Apyëëj jɑlkwøbbi Jwøk menɑni yi Amɑdhiyɑ̀ kinni, “De ngyëny ɑ́tegg møg-ɑ ɑ́mëggɑ gen gwøg-ɑ dï?”
2CH.25.9	Alöggi jɑlkwøbbi Jwøk kinni, “Yï óthödhi yi Jwøng-ɑ Ácwɑ̈ɑ̈j ki mø ngenyø kibøli møgɑni!” 
2CH.25.10	Codhe, kɑ liny Isrɑil men-ɑ ɑ́kïr yi Rɑ̈dh Amɑdhiyɑ̀, gï köbbe kinni døøg gen myërri gen. Kɑ pëthi gen órënyø ki mendwøng ki tyëng Yeudiyɑ̀ keny-ɑ ɑ́köbbi gen kinni døøg wun yethi myërri wun.
2CH.25.11	De Amɑdhiyɑ̀ pyëwe ɑ́cwede, kɑ linye peeje yij Töör Omelø. Anyïɑ̈ggi gen kì kunɑni, kɑ ge ónɑ̈ggø ki ɑ́lïp pyɑ̈rø kì kelli liny Edöm. 
2CH.25.12	Kɑ ɑ́lïp pyɑ̈rø møøgø mɑg yi gen. Akɑ̈ɑ̈l ɑmɑggɑni yi gen, kɑ gï kïdhi gen oledh Kïti Selɑ̀, kɑ gï dhur gen piny kì wïj kïnɑni. Kɑ ge othøø kì thɑ kït.
2CH.25.13	Jøliny Isrɑil møg-ɑ ɑ́mɑ̈ɑ̈n kedhi be liny yi Amɑdhiyɑ̀, ge ɑ́pɑ̈ɑ̈r kömi kɑ̈ddi Yeudiyɑ̀ møg-ɑ kɑɑm Sɑmɑriyɑ̀ geki Bet Örøn, kɑ ji ɑ́lïp ɑ́dɑ̈g nɑ̈g yi gen, kɑ jɑmmì mø ngenyø ki mendwøng kɑ̈l yi gen.
2CH.25.14	Keny-ɑ ɑ́dwöög Amɑdhiyɑ̀ kì be tyɑmi liny Edöm, kɑ ngïjji jwöggi Edöm kɑ̈ɑ̈le, kɑ gï gwøge gɑ jwögge, kɑ gï nyi rɑ̈bbe ki bɑkur kɑ gï mɑlle. 
2CH.25.15	Kɑ pyëw Jwøng-ɑ Ácwɑ̈ɑ̈j órënyø ki gïn-ɑ ɑ́gwøg yi en, ɑöde yï Amɑdhiyɑ̀ ki jɑltöng. Aköbbii yi jɑltöng kinni, “Á kipe ngø ɑ mɑllí jwögg-ɑ pɑth møg-ɑ ɑ́dhɑ̈li yieli jii gen kì cingí?”
2CH.25.16	Kɑ kyëddi yi Amɑdhiyɑ̀ kinni, “Á ɑ́wën ɑ ɑ́gwøøg yïn, yïn ɑ́ jɑl tøg buri rɑ̈dh? Kud, ke pɑ kud yï ceg kɑ nɑ̈gø!”
2CH.25.16	Akud jɑltöng, de ɑ́kööb kinni, “Ngɑ̈nyi yi yɑn kinni, Jwøk yï ɑ́rum ki nɑ̈gø yi en, kì bɑng kɑ ɑ́bɑɑny kwøbbɑ ki lïngø.”
2CH.25.17	Amɑdhiyɑ̀ rɑ̈ɑ̈dh Yeudiyɑ̀ geki jøg-ɑ nyi kønyii ki kwøb, kwøb ɑ́nywɑg gen kinni ge kedh-ɑ be nyɑɑg ki Isrɑil. Codhe, ɑöde rɑ̈ɑ̈dh Isrɑil, Yeöɑc wɑ̈d Yöɑkɑdh, ki wöödø kinni bëe be nyɑɑg ki en. 
2CH.25.18	Aløøg kwøbbi Amɑdhiyɑ̀ yi Yeöɑc rɑ̈ɑ̈dh Isrɑil kinni, “Cyɑ̈ng ɑ́kyel, yɑdh sɑndɑl ɑ́ödi ki wöödø yi otwelø kì kïtti Lubnɑn kinni, muuj nyɑrí o nywøm yi wɑ̈dɑ. De dɑ lɑ̈ɑ̈y pɑ̈l me dwøng mɑ ɑ́kɑ̈ɑ̈l kenyɑni kɑ otwelø ywöönye piny. 
2CH.25.19	Anɑn, Amɑdhiyɑ̀ yï pwöd-ɑ köörí ce dɑ tyëng Edöm mø tyɑɑm yïn, de yɑ köbb-ɑ yïn kinni, bëëd kì kɑɑlí. Á kipe ngø ɑ yɑ̈ɑ̈b ki göj men-ɑ ókɑ̈ɑ̈l ryɑ̈g kömí wuki jií.”
2CH.25.20	De Amɑdhiyɑ̀ ɑ́bɑ̈nyi lïngø. Ábëëd ɑ́ gïn-ɑ ɑ́dwɑddi yi Jwøk, eni tyɑmi Amɑdhiyɑ̀, mɑ́ e ɑ́døøg be mɑlli jwöggi Edöm. 
2CH.25.21	Codhe, ɑkedhi Yeöɑc rɑ̈ɑ̈dh Isrɑil be nyɑɑg ki Amɑdhiyɑ̀ rɑ̈ɑ̈dh Yeudiyɑ̀. Kɑ ge røøm-ɑ Bet Cemec kì Yeudiyɑ̀. 
2CH.25.22	Atyɑɑm liny Yeudiyɑ̀, kɑ jø Yeudiyɑ̀ reng-ɑ yethi myërri gen. 
2CH.25.23	Kɑ Rɑ̈dh Amɑdhiyɑ̀ mɑg yi Rɑ̈dh Yeöɑc kì Bet Cemec, kɑ gø kïdhe Yerusɑlem, kɑ budi döri Yerusɑlem cøøre piny, cɑg kì Dhøg Eprɑim gïti Dhøg Wïj Tung, kɑɑm-ɑ ɑ́dhure piny bɑ mïtïr miy ɑ́ryew. 
2CH.25.24	Akwɑnye dhɑb kí ɑ́tegø møg-ɑ ɑ́mïdhi yi Obed Edöm kì yij Kengø, kí jɑmmi Kengø bënn, kí jɑmmi gøldwøng møg-ɑ per gen teg, kɑ gï kïdhe Sɑmɑriyɑ̀. Ákɑ̈ɑ̈d thyew ki ɑmɑgg.
2CH.25.25	Amɑdhiyɑ̀ rɑ̈ɑ̈dh Yeudiyɑ̀ ɑ́bëëd ki runn pyɑ̈rø wïdɑ́bïj kì bɑng thøwi Yeöɑc rɑ̈ɑ̈dh Isrɑil. 
2CH.25.26	Gïg-ɑ kyeelø bënn møg-ɑ ɑ́gwøg yi Rɑ̈dh Amɑdhiyɑ̀ cɑg kì ri jɑ̈gge gïti thume bɑ ɑgwed kì yij 
2CH.25.27	Cɑg kì bøli keny-ɑ ɑ́cɑ̈ge ki pyemi kwøbbi Jwøng-ɑ Ácwɑ̈ɑ̈j, Amɑdhiyɑ̀ ɑ́göggi ki ɑmolpiny kì Yerusɑlem kì cyɑ̈n, ɑpɑ̈ɑ̈re kɑɑl Lɑkic, de tyëngmɑ̈ɑ̈nø ɑ́løg bɑnge, kɑ gø nɑ̈g gen kì kunɑni. 
2CH.25.28	Akɑ̈ɑ̈lii Yerusɑlem kì kömi kyeny, kɑ kony kì kej rörri rorr, kì kɑɑl Debïd.
2CH.26.1	Kɑ Udhiyɑ̀ wɑ̈d Amɑdhiyɑ̀ kwɑny yi tyëng Yeudiyɑ̀ bënn, e runne bɑ pyɑ̈rø wïdɑ́bïkyel, kɑ gø røøny gen kej wïye ɑ́ rɑ̈dh. 
2CH.26.2	Kì bɑng thøwi Amɑdhiyɑ̀ ɑ ɑ́mɑɑg Elɑth yi Udhiyɑ̀ kɑ gø døøge ki gerø.
2CH.26.3	Udhiyɑ̀ ɑ́røny ɑ́ rɑ̈dh e runne bɑ pyɑ̈rø wïdɑ́bïkyel, kɑ ojyɑ̈gø kì Yerusɑlem ki runn pyɑ̈r ɑ́bïj wïdɑ́ryew. Meye bɑ Yekoliyɑ̀ kì Yerusɑlem. 
2CH.26.4	Udhiyɑ̀ ɑ́göög ki gïndøj kì bøli Jwøng-ɑ Ácwɑ̈ɑ̈j ni wïye. 
2CH.26.5	Ábëëd e nyi kedh-ɑ be lïngi kwøbbi Jwøk kì yï Dhekɑriyɑ̀. O keny-ɑ ɑ́tyer pyëwe Jwøng-ɑ Ácwɑ̈ɑ̈j, e yije bong ɑ́dud, ɑgyëdhii yi Jwøk.
2CH.26.6	Udhiyɑ̀ ɑ́kedhi be nyɑɑg ki tyëng Pelistiyɑ̀. Kɑ dörri kɑ̈ddi Gɑth, kí Yɑmniyɑ̀, kí Acdöd cøøre piny, kɑ ogëdø ki kɑ̈ddi dör kì buti Acdöd, kí kɑ̈dd møøgø kì Pelistiyɑ̀. 
2CH.26.7	Ákøny yi Jwøk ki tyɑmi tyëng Pelistiyɑ̀, kí Árɑb møg-ɑ bëëdø kì Gurbɑɑl kí tyëng Meun. 
2CH.26.8	Udhiyɑ̀ ɑ́bëëd e nyii thödhø yi tyëng Amön ki gwɑ̈j, kɑ ceg-ɑ ti tëngø, kɑ pere wɑ̈dh-ɑ Rïp.
2CH.26.9	Yerusɑlem ɑ́gwøg yi Udhiyɑ̀ e teg, kɑ gø gëdde ki dör mø bɑ̈rrø kì Dhøg Wïj Tung, kí Dhøg Tör, kí ɑ́duud dörø. 
2CH.26.10	Ágëëd thyew ki kɑ̈ddi dör mø bɑ̈rrø kì yij ryɑng, kɑ okunyø ki yïïth mø gïïr, mɑ́ yïe ɑ́dɑ dhög mø ngenyø ki mendwøng kì thɑ́ kïttì kì wɑɑng cyɑ̈ɑ̈ng böörø, kí piny-ɑ wïje pɑ̈r. Kì bɑng kɑ ɑ́bëëde e mɑɑr-ɑ pur, ji ɑ́cïje ki pïdhø ki bɑ̈ggi oløg kì myërri kelli kïttì, kɑ gï cïje kí puri piny-ɑ lɑ̈be med.
2CH.26.11	Yïe ɑ́dɑ liny me dwøng me ree tiim en kipe nyɑɑg. Yeiel geki Mɑɑseiyɑ̀ ɑ bɑ pëjji linyɑni, ge jɑɑg-ɑ yi Anɑniyɑ̀, jɑl tøg buri rɑ̈dh. 
2CH.26.12	Linyɑni pyejj-ɑ yi pëjjì ɑ́lïp ɑ́ryew kí miy ɑ́bïkyel, 
2CH.26.13	kwɑnni jøliny-ɑ pyejji yi gen bɑ ɑ́lïp miy ɑ́dɑ̈g kí ɑ́bïryew, kí miy ɑ́bïj ge ócuggø nyɑɑg ki tyëng-ɑ mɑɑn rɑ̈dh. 
2CH.26.14	Jøliny ɑ́nëngi yi Rɑ̈dh Udhiyɑ̀ kí ködd, kí tøngg, kí ɑcudh, kí ɑ́dhedheg, kí wethh, kí nywøli wethh, kí lel mø bɑ̈ddì. 
2CH.26.15	Bödhhi thɑ̈dh ɑ́göög ki jɑmmì møg-ɑ nyi pööd ki wethh, kí møg-ɑ nyi bɑ̈ɑ̈d ki tuggi kïttì mø døngø kì wïj dörø, kì wɑ̈thi tùngi döri kɑɑl. Kɑ pere tɑɑy-ɑ kömi piny bëne, kɑ ótëngø ki mendwøng, kì bɑng kɑ ɑ́kønyii yi Jwøk.
2CH.26.16	De keny-ɑ ɑ́tëngi Rɑ̈dh Udhiyɑ̀, ɑmɑgii yi ɑthwøg, bene ɑthwøngɑni ɑ ɑ́kɑ̈ɑ̈l pɑ̈ɑ̈nhe. Dhø Jwøk ɑ́pyem yi Udhiyɑ̀ kɑ kedh-ɑ yij Kengø be rɑ̈b ki bɑkur kì wïj këli bɑkur. 
2CH.26.17	Kɑ ókwërø Adhɑriyɑ̀ geki ókwër pyɑ̈r ɑ́bïdɑ̈g mø teg, løg-ɑ bɑng rɑ̈dh, 
2CH.26.18	 be kyëddii, kɑ ge okööbø kinni, “Udhiyɑ̀! Jwøng-ɑ Ácwɑ̈ɑ̈j, pɑ rɑ̈bbi yi yïn ki bɑkur, den-ɑ́ ókwër keti gen. Ókwërr-ɑ bɑ kwɑrri Aɑron bɑ gen ɑ ɑ́kwër kipe gwøngɑni. Dhwöödh kì kej kwër keny. Pyëw Jwøk, Jwøng-ɑ Ácwɑ̈ɑ̈j ɑ́rënyi yi yïn, bong gyëdhe me yod yi yïn kinni tek.”
2CH.26.19	Udhiyɑ̀ ɑ́bëëd e ócungø kì yij Kengø kì buti këli bɑkur, o ópɑni bɑkur omïdhø yi en kì cinge. Kɑ mɑg yi liny ki ókwër, kɑ bøle mɑg yi wɑɑny kì bøli kenyɑni ceth. 
2CH.26.20	Abwøg Adhɑriyɑ̀ geki ókwër keny-ɑ ɑ́lidh gen bøli rɑ̈dh, codhe ɑjwɑn ge gøn ki kïdhi wɑ̈g kì yij Kengø, mɑ́ e ɑ́rum ki cɑyø yi Jwøng-ɑ Ácwɑ̈ɑ̈j.
2CH.26.21	Kwï runni Rɑ̈dh Udhiyɑ̀ ɑ́tyëg yi en e ywëdhø, kì bɑng kɑ ɑ́mɑgii yi wɑɑny, pɑ cuggi kedhi yij Kengø këti. Ábëëd ɑ gøle, e bong gwøg me gwøg yi en. Codhe, ɑkwɑɑny lɑwø yi wɑ̈de.
2CH.26.22	Kwï jɑmm-ɑ ɑ́gwøg yi Rɑ̈dh Udhiyɑ̀ keny-ɑ ɑ́bëëde e ojyɑ̈gø, bɑ ɑgwed yi jɑltöng, Icɑyɑ̀ wɑ̈d Amodh. 
2CH.26.23	 Akedhi Udhiyɑ̀ kun-ɑ di kweyye, de nuti koony rörri gøl rɑ̈ɑ̈dhø, kì bɑng wɑɑny men-ɑ ɑ́mɑgii. Yöthɑm wɑ̈de ɑ ɑ́røny ɑ́ rɑ̈dh kì bɑnge.
2CH.27.1	Yöthɑm ɑ́göög ɑ́ rɑ̈dh e runne bɑ pyɑ̈r ɑ́ryew wïdɑ́bïj, kɑ ojyɑ̈gø kì Yerusɑlem ki runn pyɑ̈rø wïdɑ́bïkyel. Meye bɑ Yerucɑ̀, nyɑɑr Dhɑdök. 
2CH.27.2	Kɑ ogöögø ki gïgdøj kì bøli Jwøng-ɑ Ácwɑ̈ɑ̈j, ni gïg-ɑ ɑ́gwøg yi wïye, de nuti røngø ni wïye ɑ ɑ́rɑ̈ɑ̈b ki bɑkur kì yij Kengø. De ji ɑ́cög ge ogöögø ki orøg.
2CH.27.3	Yöthɑm ɑ ɑ́ger Dhøg Wɑɑng Wuudø, dhøng-ɑ yïëbbi Kengø. Kɑ döri Yerusɑlem thïge kì keny-ɑ nyi cwøl ɑ́ Opel. 
2CH.27.4	Ágëëd ki kɑ̈dd kì wɑ̈thi kïtti Yeudiyɑ̀, kɑ ogëdø ki dör mø bɑ̈rrø møg-ɑ nyi kur. 
2CH.27.5	Ányïɑ̈ggi ki rɑ̈ɑ̈dh Amön, kɑ gø tyɑme geki linye. Codhe, kɑ tyëng Amön cir yi en o ge thödhi ge gøn ki gwɑ̈j kì yij run, ki runn ɑ́dɑ̈g. Gwɑ̈nyɑni kì run ɑ́kyel bɑ kïllì ɑ́lïp ɑ́dɑ̈g kí miy ɑ́ngwen møgi ɑ́tegø, kí tøn ɑ́lïp ɑ́kyel mø gemè, kí tøn ɑ́lïp ɑ́kyel mø ceir. 
2CH.27.6	Yöthɑm ɑ́göög e teg, mɑ́ e ɑ́mïdh-ɑ kwøbbi Jwøge, Jwøng-ɑ Ácwɑ̈ɑ̈j. 
2CH.27.7	Gïg-ɑ kyeelø møg-ɑ ɑ́cwöb kì ri jyɑ̈gi Yöthɑm, kí lìny-ɑ nyɑge, kí yëthi jyɑ̈ge bënn, bɑ ɑgwed kì yij 
2CH.27.8	Runni Yöthɑm ɑ́bëëd gɑ pyɑ̈r ɑ́ryew wïdɑ́bïj, keny-ɑ ɑ́gööge ɑ́ rɑ̈dh, kɑ ojyɑ̈gø kì Yerusɑlem ki runn pyɑ̈rø wïdɑ́bïkyel. 
2CH.27.9	Akedhi Yöthɑm kun-ɑ di kweyye, kɑ koony kɑɑl Debïd, kɑ Akɑɑdh wɑ̈de røny ɑ́ rɑ̈dh.
2CH.28.1	Akɑɑdh ɑ́göög ɑ́ rɑ̈dh e runne bɑ pyɑ̈r ɑ́ryew, kɑ ojyɑ̈gø kì Yerusɑlem ki runn pyɑ̈rø wïdɑ́bïkyel. Nuti göögø ki gïgdøj kì bøli Jwøng-ɑ Ácwɑ̈ɑ̈j ni kweye Debïd. 
2CH.28.2	De ɑ́ngøy-ɑ bëëdi rɑ̈nhi Isrɑil. Yïe ɑ́dɑ ngïjji Bɑɑl møg-ɑ ógwøgø ki ngyënyø dødø, 
2CH.28.3	kɑ orɑ̈bø ki bɑkur kì Töör Kinöm, kɑ wɑ̈dde mëgge Bɑɑl gɑ gënh-ɑ nyi rɑ̈b bëne, e ngøy-ɑ gïgrijjø møg-ɑ ɑ́gwøg yi tyëng-ɑ cyeed wɑ̈g yi Jwøng-ɑ Ácwɑ̈ɑ̈j kì piny, keny-ɑ ɑ́wɑ̈nhi tyëng Isrɑil. 
2CH.28.4	Akɑɑdh ɑ́muuj ki gëdhhì, kɑ orɑ̈bø ki bɑkur kì kɑ̈jj-ɑ yethi gen nyi mɑlli jwögg-ɑ pɑth ki dyër, kí wɑ̈thi kïttì, kí thɑ́ yenh-ɑ di tïb.
2CH.28.6	Kɑ jöddi Yeudiyɑ̀ ɑ́lïp miyø kí pyɑ̈r ɑ́ryew nɑ̈g cyɑ̈ng ɑ́kyel yi Pekɑ̀ rɑ̈ɑ̈dh Isrɑil. Gïn ni menɑni, ɑ́wëggi cwöbø yi Jwøng-ɑ Ácwɑ̈ɑ̈j, Jwøøg kweyyi gen, mɑ́ e ɑ́wiy piny yi tyëng Yeudiyɑ̀. 
2CH.28.7	Kɑ Mɑɑseiyɑ̀ wɑ̈d Rɑ̈dh Akɑɑdh, kí Adhrikɑm jɑngi gøldwøng kí Elkɑnɑ̀ ókwøøm rɑ̈dh, ge nɑ̈g yi Dhikrì ge bënn. 
2CH.28.8	Ngö tyëng Yeudiyɑ̀ bɑ wɑdd ki tyëng Isrɑil, tyëng-ɑ mɑ̈nn kí othønhø mø bɑ cwøw kí mɑ̈nn, gɑ ɑ́lïp miy ɑ́ryew ɑ́mɑg yi tyëng Isrɑil, kɑ gï kïdhi gen Sɑmɑriyɑ̀, kyeel kí jɑmmì mø ngenyø.
2CH.28.9	Ádɑ jɑltööng Jwøng-ɑ Ácwɑ̈ɑ̈j me cwøl ɑ́ Oded, kì Sɑmɑriyɑ̀. Árøøm dhø döri kɑɑl ki liny Isrɑil ge kwøll-ɑ tyëng Yeudiyɑ̀ møg-ɑ ɑ́mɑg yi gen. Akööbe kinni, “Jwøng-ɑ Ácwɑ̈ɑ̈j, Jwøøg kweyyi wun ɑ́bëëd pyëwe rɑɑj ki Yeudiyɑ̀, bene ɑ cïbe gïn cinggi wun, de ɑnɑn Jwøng-ɑ Ácwɑ̈ɑ̈j ɑ́lïng ki rɑ̈ji nɑ̈ng-ɑ ɑ́nɑ̈gu gen. 
2CH.28.10	O ɑnɑn wu dwɑdd-ɑ gwøgi cwøw kí mɑ̈nni Yerusɑlem geki Yeudiyɑ̀ gɑ bɑ̈nggi wun. Wu kwïj wøw thyew kinni wu ɑ́røngi ni gen kì bøli Jwøng-ɑ Ácwɑ̈ɑ̈j? 
2CH.28.11	Anɑn lïngu kwøbbɑ, kɑ wɑddi wun møg-ɑ ɑ́kɑ̈ɑ̈l yi wun gɑ ɑmɑgg, wiy ge døøg gen myërri gen. Ke pɑ wiyu gen, Jwøng-ɑ Ácwɑ̈ɑ̈j pyëwe órënyi, kɑ wu cɑy yi en.”
2CH.28.12	Kɑ pëjji gøl Eprɑim ɑ́ngwen: Adhɑriyɑ̀ wɑ̈d Yöɑnɑn, kí Berekiyɑ̀ wɑ̈d Mecilemöth, kí Kedhekiyɑ̀ wɑ̈d Cɑlum, kí Amɑsɑ̀ wɑ̈d Adlɑy, óbɑ̈nyø thyew ki gïg-ɑ ɑ́gwøg yi liny Isrɑil. 
2CH.28.13	Akööb gen kinni, “Amɑggɑni ko kɑ̈ɑ̈l wun Sɑmɑriyɑ̀! Wɑ ɑ́rum ki orøg kì bøli Jwøng-ɑ Ácwɑ̈ɑ̈j, kɑ pyëwe órënyø ki men cugge cɑyi wɑ.” 
2CH.28.14	Codhe, kɑ ɑmɑgg geki jɑmm-ɑ ɑ́kɑ̈ɑ̈l kì Yeudiyɑ̀, mëggi teedø geki jɑggi gen yi liny Isrɑil. 
2CH.28.15	Kɑ jøgɑni gɑ ɑ́ngwen kwɑny o ge thödhi gen ɑmɑgg ki ógudh kì ri ógudh-ɑ ɑ́mɑ̈ɑ̈g. Kɑ ɑmɑgg thödhi gen ki ógudh, kí wɑr, kí gïgcɑmm, kí pï. Kɑ keddi gen gïny ki møøw dhetun. Ji-ɑ dhɑl yi cyɑ̈dhø ki tyelli gen, ɑ́cïb kömi ɑderr, kɑ ɑmɑgg bënn dwøøg Yerikö, kɑɑl benø kì piny Yeudiyɑ̀. Codhe, kɑ tyëng Isrɑil dwöög-ɑ Sɑmɑriyɑ̀.
2CH.28.16	Kɑ tyëng Edöm pɑ̈ɑ̈r-ɑ kömi Yeudiyɑ̀, kɑ ji mø gïïr kɑ̈l yi gen gɑ ɑmɑgg. 
2CH.28.17	Kɑ Akɑɑdh öd-ɑ yï Tiglɑth Pileser, rɑ̈nhdwøøng Acuur, kinni o køny yi en. 
2CH.28.18	Kì bøli kenyɑni, tyëng Pelistiyɑ̀ ɑ́bëëd ge nyi mɑ̈ny-ɑ myërri thɑ́ kïttì kì wɑɑng cyɑ̈ɑ̈ng mwøl geki myërri Yeudiyɑ̀ kì wɑɑng wurlwɑl. Kɑ kɑ̈ddi Bet Cemec kí Ayɑlön, kí Gederöth geki kɑ̈ddi Sökö, kí Timnɑ̀, kí Gimdhö geki myërri gen mɑg yi gen, kɑ ge pëgg-ɑ be bëëdø kì kɑ̈ddɑni. 
2CH.28.19	Kömi Yeudiyɑ̀ ɑ́kïdhi yi Jwøng-ɑ Ácwɑ̈ɑ̈j ki ryɑ̈g, mɑ́ Rɑ̈dh Akɑɑdh jie nuti göggø yi en ki gïndøj, kɑ dhø Jwøng-ɑ Ácwɑ̈ɑ̈j pyeme. 
2CH.28.20	Rɑ̈nhdwøøng Acuur ɑ́bɑ̈nyi kønyi Rɑ̈dh Akɑɑdh, kɑ yöd gø gögge’ ryɑ̈g. 
2CH.28.21	Codhe, kɑ dhɑb kwɑny yi Rɑ̈dh Akɑɑdh kì yij Kengø, kí gøldwøng, kí kɑ̈lli jɑgg, kɑ gï mëgge rɑ̈nhdwøøng Acuur, de nuti kønyø yi rɑ̈nhdwøngɑni.
2CH.28.22	Keny-ɑ ɑ́ti ɑkørr ngënyø kì kömi Akɑɑdh, kɑ ceg-ɑ pëddø ki orøg kì bøli Jwøng-ɑ Ácwɑ̈ɑ̈j. 
2CH.28.23	Jwöggi Arɑm møg-ɑ ɑ́tyɑmii, ɑ́nënge ki gëdhhì. Mɑ́ e ɑ́kööb kinni, “Rɑ̈nhi Arɑm ɑ́køny yi jwöggi Arɑm, o ke thödhɑ gen ki gëdhhì, yɑ ócuggø kønyø yi gen thyew.” Menɑni ɑ́kɑ̈ni köme ki rɑj geki pödhe. 
2CH.28.24	Jɑmmi Kengø ɑ́kwɑny yi Akɑɑdh kɑ gï tørre kinni tweet, kɑ dhø Kengø cyëëg yi en, kɑ ree gëdde ki këlli lɑm kì Yerusɑlem bëne. 
2CH.28.25	Akɑɑdh ɑ́gëëd ki keny nyi mɑlli jwögg-ɑ pɑth kì yethi kɑ̈ddi Yeudiyɑ̀ geki myërre bënn, kɑ̈jjɑni ɑ yethi gen nyi rɑ̈bbe gïn ki bɑkur, e rëny-ɑ pyëw Jwøng-ɑ Ácwɑ̈ɑ̈j, Jwøøg kweyyi gen.
2CH.28.26	Jɑmm-ɑ kyeelø bënn cɑg kì ri cɑ̈gi jyɑ̈ge gïti thume, bɑ ɑgwed kì yij 
2CH.28.27	 Akedhi Akɑɑdh kun-ɑ di kweyye, kɑ koony rörri gøl rɑ̈ɑ̈dhø. Arøøny Kedhekiyɑ̀ wɑ̈de ɑ́ rɑ̈dh.
2CH.29.1	Kedhekiyɑ̀ ɑ́göög ɑ́ rɑ̈dh e runne bɑ pyɑ̈r ɑ́ryew wïdɑ́bïngwen. Meye bɑ Abiyɑ̀ nyɑɑr Dhekɑriyɑ̀. 
2CH.29.2	Ágöög ki gïgdøj kì bøli Jwøng-ɑ Ácwɑ̈ɑ̈j ni kweye Rɑ̈dh Debïd.
2CH.29.3	Kì kyeel dwɑ̈tt kì yij run-ɑ ɑ́jɑ̈ggi Kedhekiyɑ̀, dhøggi Kengø ɑ́døøge ki yiebø, kɑ gï thïge. 
2CH.29.4	Ókwër geki Kwɑrri Leebì ɑ́cønge kej ɑ́kyel kì ódɑ̈ri Kengø kì wɑɑng cyɑ̈ɑ̈ng mwøl. 
2CH.29.5	Aköbbe gïn kinni, “Wun ɑ Kwɑrri Leebì, kwëru ri wun kɑ Kengi Jwøng-ɑ Ácwɑ̈ɑ̈j, Jwøøg kweyyi wun kwër wun thyew. Kɑ̈ɑ̈lu gïg-ɑ óywëëdh Kengø wɑ̈g. 
2CH.29.6	Jwøgee, Jwøng-ɑ Ácwɑ̈ɑ̈j dhøge ɑ́pyem yi kweyyee, kɑ ge ogöögø ki gïnrɑj kì bøle. Áwiy piny yi gen, kɑ ngɑ̈thi gen lugi gen keny-ɑ bëëde. 
2CH.29.7	Dhøggi Kengø ɑ́cyëëg gen, kɑ lɑ̈mbɑ̈ɑ̈ wëggi gen thøø, kɑ ge ówïyø rɑ̈b ki bɑkur geki gënh-ɑ nyi rɑ̈b bëne kì yij Kengi Jwøøg Isrɑil. 
2CH.29.8	Arënyi pyëw Jwøng-ɑ Ácwɑ̈ɑ̈j ki Yeudiyɑ̀ geki Yerusɑlem, ɑgöggi gen ki gïnrɑj yi Jwøng-ɑ Ácwɑ̈ɑ̈j, kɑ dhɑnhø bëne obwøgø, kì bɑng gïn-ɑ ɑ́göggi gen yi Jwøng-ɑ Ácwɑ̈ɑ̈j. Møgɑni ngɑ̈nyi yi wun kidøøj. 
2CH.29.9	Wëëgee ɑ́nɑ̈g kì yij liny, kɑ mɑ̈nnee kí nyigee kɑ̈l gɑ ɑmɑgg.
2CH.29.10	“Anɑn, pyëwɑ dwɑdd-ɑ nywɑ̈g ki kwøb ki Jwøng-ɑ Ácwɑ̈ɑ̈j, Jwøøg Isrɑil, o gööge pyëwe pɑ rɑɑj ki wɑ. 
2CH.29.11	Wɑ̈ddɑ, piny ko wëggu pöödhø. Bɑ wun ɑ ɑ́yieny yi Jwøng-ɑ Ácwɑ̈ɑ̈j, o wu nyi rɑ̈bbu en ki bɑkur, o wu nyi peeju ji be mɑllii.”
2CH.29.12+2CH.29.13+2CH.29.14	Codhe, ɑdhwödh Kwɑrri Leebì møg:
2CH.29.12+2CH.29.13+2CH.29.14	Mɑɑ̈th wɑ̈d Amɑsɑy, kí Yöiil wɑ̈d Adhɑriyɑ̀ kì gøl Kɑ̈ɑ̈th.
2CH.29.12+2CH.29.13+2CH.29.14	Kïc wɑ̈d Abdì, kí Adhɑriyɑ̀ wɑ̈d Yeɑlelel kì gøl Merɑrì.
2CH.29.12+2CH.29.13+2CH.29.14	Yöɑ̀ wɑ̈d Dhimnɑ̀, kí Eden wɑ̈d Yöɑ̀, kì gøl Gercön.
2CH.29.12+2CH.29.13+2CH.29.14	Cimrì kí Yeiel kì gøl Elidhɑpɑn.
2CH.29.12+2CH.29.13+2CH.29.14	Dhekɑriyɑ̀ kí Mɑtɑniyɑ̀ kì gøl Asɑp.
2CH.29.12+2CH.29.13+2CH.29.14	Yëuel kí Cimeì kì gøl Ëmɑn.
2CH.29.12+2CH.29.13+2CH.29.14	Cemɑiyɑ̀ kí Udhiel kì gøl Yeduthun.
2CH.29.15	Kwɑrri Leebì møgɑni, wɑddi gen ɑ́cøng gen, kɑ ri gen kwër gen. Codhe, kɑ Kengø kwër yi gen ni kɑ ɑ́köbbi gen yi rɑ̈dh, ni kɑ ókwøbii kì yethi Ciggi Jwøng-ɑ Ácwɑ̈ɑ̈j. 
2CH.29.16	Akedhi ókwër yij Kengø be kwërii, kɑ gïg-ɑ ywëdhø bënn kɑ̈ɑ̈l gen wɑ̈g kì yij Kengø, kɑ gï cïb gen yij ódɑ̈ri gøl Kengø. Akwɑɑny gen yi Kwɑrri Leebì kì kenyɑni kɑ gï kïdhi gen yij töör Kidrön.
2CH.29.17	Kwëri Kengø ɑ́cɑ̈g ɑ kyeel cyɑ̈nggi dwɑ̈n-ɑ mɑl, kɑ óthumø bëne kì bïdɑ̈ɑ̈g cyɑ̈ng. Kengi Jwøng-ɑ Ácwɑ̈ɑ̈j ɑ́kwër bëne kí øn-ɑ kedhi yij Kengø. Codhe, ɑdøøg gen ki gwøg ki cyɑ̈ng ɑ́bïdɑ̈g møøgø, kɑ ge gït-ɑ cyɑ̈nggi dwɑ̈y pyɑ̈rø wïdɑ́bïkyel, ge gwir-ɑ Kengø kipe mɑ̈ddø
2CH.29.18	Akedhi Kwɑrri Leebì yï Rɑ̈dh Kedhekiyɑ̀ kɑ gø köbbi gen kinni, “Kengø bëne ɑ́rum ki kwërø yi wøn, geki kël-ɑ wïje nyi rɑ̈ɑ̈b gëdhhì, kí tɑrɑbeedh ópuun kwër, kí jɑmmi gen bënn. 
2CH.29.19	Kɑ jɑmm-ɑ ɑ́kɑ̈ɑ̈l wɑ̈g bënn yi Rɑ̈dh Akɑɑdh kì yethi runn-ɑ ɑ́pyeme dhø Jwøk dwöög yi wøn, kɑ ge døøg wøn ki kwërø. Jɑmmɑni bënn nud kì bøli këli lɑm mi Jwøng-ɑ Ácwɑ̈ɑ̈j.”
2CH.29.20	Codhe ɑjwɑɑn pëjji kɑɑl ki cøngø yi Rɑ̈dh Kedhekiyɑ̀, kɑ ge kedh-ɑ yij Kengø bënn. 
2CH.29.21	Ge ɑ́kɑ̈ɑ̈d ki wɑ̈dhh ɑ́bïryew, kí órömm-ɑ døngø ɑ́bïryew, kí órömm-ɑ thønhø ɑ́bïryew, gɑ gëdhhi orøg, mø gøøm bøli rɑ̈dh kí tyëng Yeudiyɑ̀ geki kwëri Kengø. Aköbbi ókwër kwɑrri Aɑron yi rɑ̈dh kinni, ngɑl gen jɑmmɑni gɑ gëdhhì kì wïj këli lɑm. 
2CH.29.22	Wɑ̈dhh ɑ ɑ́kwøng ki ngɑlø yi ókwër, codhe ɑngɑl gen órömm-ɑ døngø, keny-ɑ ɑ́rume ɑngɑl gen órömm-ɑ thønhø. Kɑ remmi gëdhhɑni kiny gen ri këli lɑm. 
2CH.29.23	Kì cyɑ̈n, ɑmuuj gen ónyögg rɑ̈dh geki ji-ɑ mɑ̈ddi, kɑ cinggi gen thɑɑny gen kömi ónyöggɑni. 
2CH.29.24	Codhe, ɑngɑɑl ónyöggɑni yi ókwër kɑ remmi gen køny gen kömi këli lɑm, ɑ́ gëëdhi men gøøm orøøg ji bënn, mɑ́ rɑ̈dh ɑ́kööb kinni, i muuj gënh-ɑ nyi rɑ̈b bëne kí gënhi orøg kipe tyëng Isrɑil bënn.
2CH.29.25	Kwøbb-ɑ ɑ́mëggi Rɑ̈dh Debïd yi Jwøng-ɑ Ácwɑ̈ɑ̈j ki dhøg jɑltöng Gɑd, kí jɑltöng Nɑthɑn, ge ɑ́mïdhi yi rɑ̈dh ceth. Kɑ Kwɑrri Leebì cïbe yij Kengø ki thøm. 
2CH.29.26	Thøm mø ni møgɑni ɑ ɑ́ying yï Rɑ̈dh Debïd, kɑ ókwër ócungø thyew ki kɑ̈ngì kì cinggi gen. 
2CH.29.27	Akööb Kedhekiyɑ̀ kinni, i muuj gënh-ɑ nyi rɑ̈b bëne. Kɑ̈ng-ɑ ɑ́muuj gëëdhi, ɑmɑlli Jwøng-ɑ Ácwɑ̈ɑ̈j ki wör yi ji, ki thøm kɑ kɑ̈ngì kodh. 
2CH.29.28	Ji ɑ́kedhi be mɑ̈ddø bënn, ge nuti wïyø wör, o thøm nuti ywömø gïti kɑ ɑ́rɑ̈bi gëdhhì bënn. 
2CH.29.29	Codhe, kɑ Rɑ̈dh Kedhekiyɑ̀ kí ji bënn ri gen bøødh gen piny kɑ Jwøk mɑl yi gen. 
2CH.29.30	Aköbbi Kwɑrri Leebì yi rɑ̈dh geki jɑggi pödhø kinni, i mɑlli gen Jwøng-ɑ Ácwɑ̈ɑ̈j ki wör møg-ɑ ɑ́gwed yi Rɑ̈dh Debïd geki Asɑp jɑltöng. Kɑ ji owörø bënn ki wör pëthi gen omedø, ri gen bøødh gen, ge mɑll-ɑ Jwøk.
2CH.29.31	Aköbbi ji yi Kedhekiyɑ̀ kinni, “Anɑn wu ɑ́rum ki kwërø, o wu dhïw, kɑ̈ɑ̈lu gëdhhi pwøj mø Jwøng-ɑ Ácwɑ̈ɑ̈j.” Agwøg gen møgɑni, kɑ kwï gen ókɑ̈nø thyew ki jɑmmì møg ngɑl gɑ gënh-ɑ nyi rɑ̈b bëne, ngö ge nuti köbbø kinni kɑ̈ni gen. 
2CH.29.32	Ge ɑ́kɑ̈ni ki wɑ̈dhh pyɑ̈r ɑ́bïryew, kí ɑ́tegg miyø kí römm miy ɑ́ryew, gɑ gënh-ɑ nyi rɑ̈b bëne, men rɑ̈bbi Jwøng-ɑ Ácwɑ̈ɑ̈j, 
2CH.29.33	ge ɑ́kɑ̈ni thyew ki wɑ̈dhh miy ɑ́bïkyel, kí dyëg ɑ́lïp ɑ́dɑ̈g, gɑ gëdhhì mër. 
2CH.29.34	De kɑ ɑ́bëëde e bong ókwër mø ngenyø møg ngɑl jɑmmɑni, ɑkøny gen yi Kwɑrri Leebì gïti kɑ ɑ́rum gwøg. Kì bøli kenyɑni ókwër ɑ́bëëd ri gen kwëër gen, (Kwɑrri Leebì ókwër ɑ́lod gen ki gwøgi kwër). 
2CH.29.35	Ábëëd ɑ́ ókwër ɑ nyi rɑ̈b dwɑ̈li gëdhhi mër, kí gënh-ɑ nyi rɑ̈b bëne, o gen ɑ nyi køny møgi oløg men-ɑ nyi muuj kyeel ki gënh-ɑ nyi rɑ̈b bëne.
2CH.29.35	Codhe, ɑcigi mɑ̈ddø cɑ̈gø kì Kengø. 
2CH.29.36	Rɑ̈dh Kedhekiyɑ̀ geki ji ɑ́bëëd pëthi gen med, mɑ́ ge ɑ́køny yi Jwøk, kɑ jɑmmɑni jwɑn ki gwøgø.
2CH.30.1	Aödi tyëng Isrɑil geki tyëng Yeudiyɑ̀ ki wɑ̈nyø yi Rɑ̈dh Kedhekiyɑ̀, geki tyëng Eprɑim, kí tyëng Mɑnɑsè thyew, i bï gen Kengi Jwøng-ɑ Ácwɑ̈ɑ̈j, Jwøøg Isrɑil kì Yerusɑlem be gwøgi Kwëër Ákɑɑdh. 
2CH.30.2	Ayïëy rɑ̈dh geki pëjji tyëng Isrɑil kí Yerusɑlem kinni, Kwëër Ákɑɑdh ógwøg yi gen kì ryeew dwɑ̈tt. 
2CH.30.3	 Kwëër Ákɑɑdh nuti gwøgø yi gen kì bøli keje, mɑ́ ókwër ɑ́bëëd ri gen nuti kwëër gen bënn, o ji ɑ́bëëd ri gen nuti cøng gen kì Yerusɑlem bënn. 
2CH.30.4	Rɑ̈dh geki ji ɑ́bëëd pëthi gen med ki møgɑni, 
2CH.30.5	codhe, ɑcwøøl tyëng Isrɑil bënn, cɑg kì Dɑn kì wɑɑng wuudø gïti Bircebɑ̀ kì wɑɑng wurlwɑl, i bï gen Yerusɑlem be gwøgi Kwëër Ákɑɑdh mi Jwøng-ɑ Ácwɑ̈ɑ̈j, Jwøøg Isrɑil, i bï gen kwɑnni gen gïïr kibøli møg-ɑ ɑ́bëëd ge nyii bëënø cøn. 
2CH.30.6	Akedhi jøwöödø be ngɑ̈ji ji ni kɑ ɑ́köbbi gen yi rɑ̈dh geki jɑgg, kinni kedhi gen be köbbi tyëng Yeudiyɑ̀ bënn geki Isrɑil kinni:
2CH.30.6	“Wu tyëng Isrɑil, dwöög wun kö Jwøng-ɑ Ácwɑ̈ɑ̈j, Jwøøg Abrɑhɑm, kí Isɑɑk, kí Yɑgob, o ódwööge yï wun, wun ɑ tyëng-ɑ ɑ́bodh kì cinggi rɑ̈nhi Acuur. 
2CH.30.7	Wu ko bëëd ni kweyyi wun geki wɑddi wun tyëng Isrɑil, møg-ɑ ɑ́pyem dhø Jwøng-ɑ Ácwɑ̈ɑ̈j, Jwøøg wun. Ni kɑ̀ nennu en, gï ɑ́cɑye ki cɑ́y mø teeg cɑrø. 
2CH.30.8	Wu ko bëëd muddi wun teeg ni kɑ ɑ́bëëd gen, de lïngu kwøbbi Jwøng-ɑ Ácwɑ̈ɑ̈j. Bïu Kengø kì Yerusɑlem, eni keny-ɑ ɑ́gwøg yi Jwøøg wun, Jwøng-ɑ Ácwɑ̈ɑ̈j ɑ́ kej kwër gïti ɑtheer, kɑ mɑlli wun, o pyëwe lɑ̈ɑ̈me ki wun. 
2CH.30.9	Keløg wu dwöög-ɑ kö Jwøng-ɑ Ácwɑ̈ɑ̈j, tyëng-ɑ ɑ́kɑ̈l wɑddi wun gɑ ɑmɑgg yethi gen óywöngi ki gïn, ko gï wiy gen, o ge dwöög gen pönhï. Jwøng-ɑ Ácwɑ̈ɑ̈j, Jwøøg wun døj, o yije nyii ywöngø, keløg wu døøg-ɑ kööre, wu óyïëy yi en.”
2CH.30.10	Akedhi jøwöödø yethi kɑ̈ddi Eprɑim geki Mɑnɑsè, gïti gøl Dhebulun kì wɑɑng wuudø, de ge ɑ́gɑggi kɑ ge gwɑddi yi ji. 
2CH.30.11	De ɑ́dɑ ɑ́kyëlli ji kì gøl Aceer, kí gøl Mɑnɑsè, kí gøl Dhebulun mɑ ɑ́dwøøg pëthi gen piny, kɑ ge bï-ɑ Yerusɑlem. 
2CH.30.12	Jwøk ɑ́bëëd e ogöögø thyew kì Yeudiyɑ̀, kɑ ji wëgge rebi dhøggi gen kipe møg-ɑ ɑ́yïëy yi gen kinni, kwøbbi Jwøng-ɑ Ácwɑ̈ɑ̈j ómïdhi yi gen kì bɑng møg-ɑ ɑ́köbbi gen yi rɑ̈dh geki jyɑ̈gge.
2CH.30.13	Ji mø gïïr ri gen ɑ́cøng gen Yerusɑlem kì ryeew dwɑ̈tt, be gwøgi Kwëër Olwëny. 
2CH.30.14	Akwɑny gen këlli lɑm møg-ɑ ɑ́ying Yerusɑlem bënn, ɑ ɑ́bëëd wɑ̈thi gen nyii rɑ̈bø ki gëdhhì geki bɑkur, kɑ gï leeng gen yij töör Kidrön. 
2CH.30.15	Kɑ órömi Kwëër Ákɑɑdh ngɑl kì pyɑ̈rø wïdɑ́ngween cyɑ̈nggi ryeew dwɑ̈tt. Kɑ ókwër geki Kwɑrri Leebì møg-ɑ ɑ́bëëd ri gen nuti kwëër gen wɑ̈thi gen ólɑ̈ɑ̈yø. Codhe, ɑkwër gen ri gen kɑ ge kïdh-ɑ yij Kengø, bøli Jwøng-ɑ Ácwɑ̈ɑ̈j ki gënh-ɑ nyi rɑ̈b bëne. 
2CH.30.16	Kɑ ge kedh-ɑ kɑ̈jji gen kì yij Kengø ni kɑ ókwøbii kì yethi Ciggi Mosɑ̀, jɑlkwøbbi Jwøk. Kɑ ókwër gɑ̈mmi remmi gëdhhì yi Kwɑrri Leebì, kɑ gø kiny gen ri këli lɑm. 
2CH.30.17	Ji mø gïïr ɑ́bëëd ri gen nuti kwëër gen, o órömmi Kwëër Ákɑɑdh møg-ɑ ɑ́kɑ̈ɑ̈l yi gen, pɑ cuggi ngɑlø yi gen, codhe, ɑngɑ̈lli órömmɑni gen yi Kwɑrri Leebì, kɑ gï thyëyi gen Jwøng-ɑ Ácwɑ̈ɑ̈j. 
2CH.30.18	Ji mø gïïr kì myërri Eprɑim, kí Mɑnɑsè, kí Isɑkɑr, kí Dhebulun ɑ́bëëd ri gen nuti kwëër gen kɑ gwøgi Kwëër Ákɑɑdh yi gen ódhɑ̈lø pɑ̈dhi keje. Akwɑ̈jji Rɑ̈dh Kedhekiyɑ̀ kiper gen kinni, 
2CH.30.19	“Yïn ɑ Jwøng-ɑ Ácwɑ̈ɑ̈j, Jwøøg kweyyi wøn, yï døj, dwöög lɑɑwí piny kipe ji møg-ɑ mɑlli yïn ki pëthi gen bënn, cɑgg ge ywëdhø.” 
2CH.30.20	Aløøg kwɑ̈jji Rɑ̈dh Kedhekiyɑ̀ yi Jwøng-ɑ Ácwɑ̈ɑ̈j, kɑ lɑɑwe dwööge piny, ɑcöge gï nuti cɑɑy en. 
2CH.30.21	Tyëng-ɑ ɑ́cøng ri gen Yerusɑlem, Kwëër Olwëny ɑ́gwøg yi gen ki cyɑ̈ng ɑ́bïryew ki medi pyëw me dwøng. Kwɑrri Leebì geki ókwër, Jwøng-ɑ Ácwɑ̈ɑ̈j nyii lenhø yi gen kì yethi cyɑ̈nggɑni bënn ki tegi gen bëne. 
2CH.30.22	Kwɑrri Leebì ɑ́pwøj yi Kedhekiyɑ̀ kipe kɑ ɑ́mɑlli gen Jwøng-ɑ Ácwɑ̈ɑ̈j ki mɑll-ɑ dyër.
2CH.30.22	Kì bɑng cyɑ̈ng ɑ́bïryew, ɑmuuj gen ki gëdhhì gɑ møg lenhi Jwøng-ɑ Ácwɑ̈ɑ̈j, Jwøøg kweyyi gen. 
2CH.30.23	Kɑ teedø oyïëyø kinni kwër ócigi gwøgø yi gen ki cyɑ̈ng ɑ́bïryew møøgø. Codhe, ɑcigi gen kwër gwøgø ki medi pëthi gen. 
2CH.30.24	Anëngi ji yi Rɑ̈dh Kedhekiyɑ̀ ki wɑ̈dhh ɑ́lïp, kí dyëg ɑ́lïp ɑ́bïryew møg nɑ̈g o ge cɑm, kɑ ge nëngi yi jɑgg ki wɑ̈dhh ɑ́lïp møøgø. Kɑ ókwër mø ngenyø ri gen thyey gen. 
2CH.30.25	Ji bënn ɑ́bëëd pëthi gen omedø, ɑ løg tyëng Yeudiyɑ̀, kí ókwër, kí Kwɑrri Leebì, kí ji-ɑ ɑ́bï ge kɑ̈ɑ̈l-ɑ piny Isrɑil, kí tyëngpɑth møg-ɑ bëëdø kì Isrɑil geki Yeudiyɑ̀. 
2CH.30.26	Ji ɑ́bëëd pëthi gen omedø kì Yerusɑlem, mɑ́ e bong gïn ni menɑni mɑ ɑ́cwöb, kër-ɑ ɑ́jyɑ̈ɑ̈g Rɑ̈dh Sølømøn wɑ̈d Debïd. 
2CH.30.27	Codhe, ɑdhwödh ókwër geki Kwɑrri Leebì kɑ teedø kwëng gen. Kɑ kwɑ̈jji gen lïngi yi Jwøk kì pɑɑre mɑl, kɑ gø yïëye.
2CH.31.1	Keny-ɑ ɑ́rum kwër, kɑ tyëng Isrɑil kedh-ɑ yethi kɑ̈ddi Yeudiyɑ̀ bënn, kɑ löjj bënn geki ngïjji Aceerɑ̀ mød gen piny, kɑ këlli lɑm geki kɑ̈jji mɑ̈ddø kedhhi gen. Gïn ni menɑni ɑ́gwøg yi gen kì Yeudiyɑ̀ bëne, geki myërri gøl Ben Yɑmïn, kí Eprɑim, kí Mɑnɑsè. Codhe, ɑdøøg tyëng Isrɑil kɑ̈ddi gen.
2CH.31.2	Rɑ̈dh Kedhekiyɑ̀ ókwër geki Kwɑrri Leebì ɑ́døøge ki pyëlø, kɑ ngɑn nyi mëgge gwøge. Gïg-ɑ gøggi bɑ gënh-ɑ nyi rɑ̈b bëne, kí gënhi mër, kí mɑ̈ddø kì yij Kengø, kí lenhi Jwøng-ɑ Ácwɑ̈ɑ̈j, kí pwøje. 
2CH.31.3	 Kɑ omuujø kì kelli dhöge kí dyëge ki gëdhh-ɑ nyi rɑ̈b kì mwøl kí böörø, kí mø Sɑbɑth, kí møg-ɑ nyi muuj kì Kwëër Dwɑ̈n-ɑ Nyɑ̈n, kí gëdhhi cyɑ̈nggi kwër møg-ɑ kyeelø, ni kɑ ókwøbii kì yethi Ciggi Jwøng-ɑ Ácwɑ̈ɑ̈j.
2CH.31.5	Keny-ɑ ɑ́rum ji ki köbbø, ɑkɑ̈ni gen ki mwölli byel, kí møgi oløg, kí møøw dhetun, kí møøw kïc, kí jɑmm-ɑ kyeelø møg-ɑ cyeg kì yethi pwödhhi gen. Ge ɑ́kɑ̈ni thyew ki ɑ́kyeel pyɑ̈rri jɑmm-ɑ nud bënn kì yï gen. 
2CH.31.6	Ji-ɑ bëëdø kì kɑ̈ddi Yeudiyɑ̀ bënn ɑ́kɑ̈ni ki ɑ́kyeel pyɑ̈rri dhögi gen geki dyëgi gen, kɑ ge ókɑ̈nø thyew ki jɑmmì mø ngenyø ki mendwøng, kɑ gï thyëyi gen Jwøng-ɑ Ácwɑ̈ɑ̈j, Jwøøg kweyyi gen. 
2CH.31.7	Muunyi jɑmmì ɑ́cɑ̈g ɑ dɑ̈ɑ̈g dwɑ̈tt kɑ wɑ̈dh-ɑ bïryeew dwɑ̈tt ji nudd ge ókɑ̈ddø ki jɑmmì. 
2CH.31.8	Keny-ɑ ɑ́liidh ngenyi jɑmm-ɑ ɑ́muuj yi Rɑ̈dh Kedhekiyɑ̀ geki jyɑ̈gge, ɑmɑl gen Jwøng-ɑ Ácwɑ̈ɑ̈j, kɑ tyëng Isrɑil pwøj yi gen. 
2CH.31.9	Apyëëj ókwër geki Kwɑrri Leebì yi rɑ̈dh kipe møgɑni. 
2CH.31.10	Alöggi Ókwër-ɑ Dwøng, Adhɑriyɑ̀ kwɑɑr Dhɑdök kinni, “Kër-ɑ ɑ́cɑ̈gi ji ki kɑ̈ni yij Kengi Jwøng-ɑ Ácwɑ̈ɑ̈j ki jɑmm-ɑ ɑ́muuj yi gen, wø ɑ́cyɑ̈ɑ̈m, kɑ wø oyɑ̈ngø, kɑ møøgø odöngø kì ri jɑmmɑni bënn, mɑ́ Jwøng-ɑ Ácwɑ̈ɑ̈j jie ɑ́gyëdhe.”
2CH.31.11	Kɑ ocïgø kinni gëëd teedø ki udd-ɑ ókïdhi jɑmmì kì buti Kengø, codhe ɑgëëd gen. 
2CH.31.12	Akïdhi jɑmm-ɑ ɑ́muuj, kí ɑ́kyeel pyɑ̈rri jɑmmì yethi uddɑni. Kɑ ge cïb cingi Könɑniyɑ̀ Kwɑɑr Leebì, o ómen Cimeì ɑ bɑ ókwøme. 
2CH.31.13	Kwɑrri Leebì pyɑ̈rø ɑ́kwɑny o ge køny ge gïn, jøgɑni bɑ: Yekiel, Adhɑdhiyɑ̀, Nɑɑ̈th, Asɑiil, Yerimöth, Yödhɑbɑd, Eliel, Ismɑkiyɑ̀, Mɑɑ̈th, kí Benɑiyɑ̀. Gïgɑni bënn ɑ́gwøg kì bɑng møg-ɑ ɑ́kwøb yi Rɑ̈dh Kedhekiyɑ̀ geki Adhɑriyɑ̀ Ókwër-ɑ Dwøng. 
2CH.31.14	Körè wɑ̈d Imnɑ̀, Kwɑɑr Leebì, en ɑ bɑ jɑgø men-ɑ kor Dhøg Wɑɑng Cyɑ̈ɑ̈ng Mwøl, dhøng-ɑ yïëbbi Kengø, en ɑ cinge nyi cïb jɑmm-ɑ muuj Jwøng-ɑ Ácwɑ̈ɑ̈j, o en ɑ nyi pɑ̈ngi gen. 
2CH.31.15	Kì kɑ̈dd-ɑ kyeelø Kwɑrri Leebì møg-ɑ nyi pɑ̈ngi jɑmmì yethi gen bong ɑ́dud, ge bɑ Eden, kí Miniɑmïn, kí Jöcwø, kí Cemɑiyɑ̀, kí Amɑriyɑ̀, kí Cekɑniyɑ̀. Gïncɑm nyi pɑ̈ngi yi gen kì kelli Kwɑrri Leebì wɑddi gen, e køøl-ɑ kömi gwøng-ɑ gwøg yi gen, 
2CH.31.16	o pɑ pɑ̈ngi ɑ́ wɑ̈thi kɑ̈llì. Cwøw bënn møg-ɑ runni gen bɑ pyɑ̈r ɑ́dɑ̈g gïti mɑl, dhɑnhø nyi mëgg-ɑ gïn-ɑ kyëëw ki gwøng-ɑ gwøg yi en kì yij Kengø. 
2CH.31.17	Ókwërø nyi mëggi gwøge e myer ɑ́ wɑ̈thi kɑ̈lli gen, o Kwɑrri Leebì cɑg kì ri ngɑn runne bɑ pyɑ̈r ɑ́ryew gïti mɑl, ge nyi mëggi gwøøg gen gɑ ɑkudd. 
2CH.31.18	Nyingi gen bɑ ɑgwed kì kej ɑ́kyel ki mɑ̈nni gen, kí nyigi gen, kí wɑddi gen møg-ɑ kyeelø, mɑ́ ge di dwɑddø kinni bëëd gen ri gen gwiir gen kipe gwøgi kwër kì bøli keje. 
2CH.31.19	Ókwërr-ɑ bëëdø kì kɑ̈dd-ɑ bɑ mø kwɑrri Aɑron, wɑlɑ̀ kì pìny-ɑ yethi gen cyɑ̈ɑ̈m yi dhögi kɑ̈ddɑni, dɑ jøg nyi pɑ̈ngi gïgcɑmm kì kelli kɑ̈lli gen geki kɑ̈lli Kwɑrri Leebì.
2CH.31.20	Kì yij Yeudiyɑ̀ bëne, Rɑ̈dh Kedhekiyɑ̀ ɑ́göög ki gïgdøj mɑ ɑ́mïni pyëw Jwøng-ɑ Ácwɑ̈ɑ̈j. 
2CH.31.21	Gwøge ɑ́pɑ̈dhi keje, mɑ́ gïg-ɑ ɑ́gøgge kipe Kengø nyi gwøg yi en e ködd-ɑ kömi cigg. Ágöög thyew e gɑ̈nn-ɑ Jwøge, o yije bong ɑ́dud.
2CH.32.1	Kì bɑng kɑ ɑ́rum gïg-ɑ dyër møg-ɑ ɑ́gøggi yi Rɑ̈dh Kedhekiyɑ̀ kipe nyingi Jwøng-ɑ Ácwɑ̈ɑ̈j, ɑbëën Rɑ̈nhdwøng Senɑkerib, rɑ̈nhdwøøng Acuur be mɑgi Yeudiyɑ̀. Kɑ kɑ̈ddi dör tyeg yi linye, kɑ jøge köbbe kinni, i dhur gen dör piny, kɑ ge kedhi gen yethi kɑ̈ddɑni. 
2CH.32.2	Keny-ɑ ɑ́lidhii yi Kedhekiyɑ̀ kinni, Senɑkerib dwɑdd-ɑ pɑ̈ɑ̈r kömi Yerusɑlem thyew, 
2CH.32.3	ɑnywɑ̈ge ki kwøb geki pëjji liny kinni rïg nyingi pï kì ngɑ̈ɑ̈j kɑɑl, o liny Acuur ójɑde ki pï keny-ɑ ócyɑ̈ngi gen ki Yerusɑlem. 
2CH.32.4	Acøng ji mø gïïr yi pëjjì, kɑ nyingi pï rïg gen. 
2CH.32.5	Pyëw rɑ̈dh ɑ́tëngi keny-ɑ ɑ́thïge döri kɑɑl, kɑ wïj dörø gëdde ki ud mø bɑ̈rrø, kɑ ngɑ̈ɑ̈j dör-ɑ weenø gëdde ki dörø megø. Kɑ othɑ̈dhø thyew ki tøngg mø ngenyø kí ködd. 
2CH.32.6	Kɑ orönyø ki pëjji liny, ɑcwøle teedø ódɑ̈ri kɑɑl. Kɑ gï köbbe kinni, 
2CH.32.7	“Cwed wun pëthi wun, kɑ wu ko böggi yi rɑ̈nhdwøøng Acuur. Wɑlɑ̀ wu ko bwøg yi liny-ɑ pyejji yi en. Yïee dɑ tegø me dwøng kì tungee, me lod teng-ɑ ying tuung gen. 
2CH.32.8	Yïe dɑ tegi dhɑnhø, de yïee dɑ Jwøng-ɑ Ácwɑ̈ɑ̈j, Jwøgee. Wɑ ókøny yi en, o ónyïɑ̈ggi kiperee.” Kɑ pëthi ji ótëngø yi møg-ɑ ɑ́kwøb yi rɑ̈ɑ̈dh gen.
2CH.32.9	Kì bɑng kenyɑni, e Senɑkerib nudd e ying-ɑ Lɑkic geki linye, ɑöde Kedhekiyɑ̀ geki tyëng Yeudiyɑ̀ møg-ɑ bëëdø kì Yerusɑlem ki kwøb kinni, 
2CH.32.10	“Yɑ Rɑ̈nhdwøng Senɑkerib, rɑ̈nhdwøøng Acuur, ɑ pëjji kinni, ɑ́ gïn ɑ thödhi wun ki tegi pëëth, ɑ bëëd wun kì Yerusɑlem, e ótyegø yi liny. 
2CH.32.11	Kedhekiyɑ̀ ɑ ɑ́köbbi wun kinni wu óyiel yi Jwøng-ɑ Ácwɑ̈ɑ̈j, Jwøøg wun ki cinggi wøn! De wu ɑ́wëny yi Kedhekiyɑ̀, wu ónɑ̈g yi kɑ̈j geki röödhø. 
2CH.32.12	Pɑth ki Kedhekiyɑ̀ ɑ ɑ́rënyi kɑ̈jj-ɑ nyi mɑlli Jwøng-ɑ Ácwɑ̈ɑ̈j geki këlli lɑm. Kɑ tyëng Yeudiyɑ̀ geki tyëng Yerusɑlem köbbe kinni, i mɑ̈ddi gen kɑ ge rɑ̈ɑ̈b gen ki bɑkur kì wïj këli lɑm ɑ́kyel? 
2CH.32.13	Gïg-ɑ ɑ́göggi pödhh-ɑ kyeelø yi kweyyɑ, kí møg-ɑ ɑ́göggɑ gen kwïj yi wun? Dɑ jwøg mɑ ɑ́yiel gen kì cingi rɑ̈nhdwøøng Acuur? 
2CH.32.14	Á ɑ́wën ɑ ɑ́di pödhø mɑ ɑ́yiel yi jwøge kì cinggi wøn? Á gïn ɑ wëggi wun rumø kinni wu óyiel yi Jwøøg wun kì cingɑ? 
2CH.32.15	Ri wun ko wëggu wënyø yi Kedhekiyɑ̀, wɑlɑ̀ ri wun ko wëggu peej pɑ̈l yi en. Wu ko yïëy ki kwøbbe! Bong pödhø ɑ́kyel mɑ jie ɑ́yiel yi jwøøg gen kì cingi rɑ̈nhdwøøng Acuur. O bɑ dyër ceth, wu koo yiel yi Jwøøg wun!”
2CH.32.16	Pëjji Acuur ɑ́kööb ki kwøb mø rijjø kì ri Jwøng-ɑ Ácwɑ̈ɑ̈j geki Kedhekiyɑ̀, bɑ̈ng Jwøng-ɑ Ácwɑ̈ɑ̈j. 
2CH.32.17	Wɑ̈nyø men-ɑ ɑ́gwed yi rɑ̈nhdwøng, nyingi Jwøng-ɑ Ácwɑ̈ɑ̈j, Jwøøg Isrɑil ɑ́bwöle. Wɑ̈nyɑni okööbø kinni, “Jwöggi pödhh-ɑ kyeelø jii gen nuti yieel gen kì cingɑ, o Jwøøg Kedhekiyɑ̀ jie koo yiele kì cingɑ!” 
2CH.32.18	Møgɑni ɑ́kwøb yi pëjjɑni ge óryeerø ki dhøg Ibru, kipe kinni o pëthi tyëng Yerusɑlem møg-ɑ ying wïj döri kɑɑl mɑg yi wɑ̈ɑ̈rø, codhe o mɑgi kɑɑl gööge e yööd. 
2CH.32.19	Ge ɑ́kööb kì ri Jwøøg Yerusɑlem ni kenyi kööb gen kì ri jwöggi pödhhi kömi piny, gen ɑ jwögg-ɑ bɑ ɑgwøg ki cinggi ji.
2CH.32.20	Codhe, ɑkwɑjji Jwøk yi Rɑ̈dh Kedhekiyɑ̀ geki jɑltöng, Icɑyɑ̀ wɑ̈d Amodh, kɑ ge ywøøg-ɑ kööre kipe kinni o ge køny yi en. 
2CH.32.21	Aöni Jwøng-ɑ Ácwɑ̈ɑ̈j ki wëywödø me nɑ̈g jøliny geki pëjji liny Acuur, ɑdøøg rɑ̈nhdwøøng Acuur pödhe e yɑ̈rø. Kɑ kedh-ɑ yij kengi jwøge, ɑnɑ̈ɑ̈gii yij kengɑni yi men-ɑ́ dïl wɑ̈dde ki pilli gen.
2CH.32.22	Men bene yuu-ɑ ɑ́yieel Rɑ̈dh Kedhekiyɑ̀ geki tyëng Yerusɑlem yi Jwøng-ɑ Ácwɑ̈ɑ̈j kì cingi Senɑkerib, rɑ̈nhdwøøng Acuur. Kɑ gï wëgge bëëdø ki mër geki tyëng pödhh-ɑ bɑdhhi gen bënn. 
2CH.32.23	Ji mø ngenyø ɑ́bï Yerusɑlem be muuji Jwøng-ɑ Ácwɑ̈ɑ̈j ki gëdhhì. Kɑ Kedhekiyɑ̀ muuj gen ki jɑmmì. Kɑ Kedhekiyɑ̀ pere ótëngø kì yï pödhh-ɑ kyeelø kì bɑng kenyɑni.
2CH.32.24	Kɑ Rɑ̈dh Kedhekiyɑ̀ dële ócɑ̈gø rɑ̈m kì yethi cyɑ̈nggɑni, kɑ køm-ɑ thøø. Akwɑ̈jje, kɑ nëngi yi Jwøng-ɑ Ácwɑ̈ɑ̈j ki ngïji men nyodh kinni dële ódönyi. 
2CH.32.25	De Kedhekiyɑ̀ Jwøng-ɑ Ácwɑ̈ɑ̈j nuti pwøøj en kipe gïn-ɑ ɑ́göggii, kì bɑng kɑ̀ bëëde ɑ́ jɑlngöönø. Kɑ Yeudiyɑ̀ geki Yerusɑlem orɑngø kì bɑng bëëdø menɑni. 
2CH.32.26	Kɑ Kedhekiyɑ̀ geki tyëng Yerusɑlem ówïyø ngöönø kì cyɑ̈ɑ̈n piny, codhe ɑcög ji ge nuti cɑyø yi Jwøng-ɑ Ácwɑ̈ɑ̈j, gïti kɑ ɑ́thøw Kedhekiyɑ̀.
2CH.32.27	Rɑ̈dh Kedhekiyɑ̀ ɑ́kɑ̈ri ki mendwøng, kɑ gɑ̈nni yi dhɑnhø bëne. Kɑ ogëdø ki kɑ̈jj-ɑ nyi mïdhi dhɑbe, kí ɑ́tegø, kí tigg-ɑ per gen teg, kí yenh-ɑ yømi gen med, kí ködd, kí jɑmm-ɑ ngewi gen teeg. 
2CH.32.28	Ágëëd thyew ki kɑ̈jj-ɑ nyi mïdhi byelle, kí møgi oløg, kí møøw dhetun, kí lwɑ̈ggi dhöge, geki dyëge. 
2CH.32.29	Áthödhi yi Jwøk thyew ki ngenyi dyel kí dhyɑng bëne, kí ngenyi gïïpiny bëne, kɑ ogëdø ki kɑ̈dd mø ngenyø. 
2CH.32.30	Kedhekiyɑ̀ ɑ ɑ́thør wɑɑng pïi Gïön, kɑ okunyø ki wøøl pïgɑni gø kɑ̈ɑ̈le’ thɑ döri Yerusɑlem, o pï töngi gen yij kɑɑl. Gïg-ɑ ɑ́gøggi bënn yi Kedhekiyɑ̀ ɑ́pɑ̈dhi kɑ̈jji gen ceth. 
2CH.32.31	Keny-ɑ ɑ́bëën tyëngwöödø møg kɑ̈ɑ̈l Bɑbïl, ge bï-ɑ be lidhi gïg-ɑ ɑ́cwöb kì yij pinyɑni, kɑ Kedhekiyɑ̀ wiy yi Jwøk o gwøge gïn-ɑ pyëwe, e rɑng-ɑ gøn.
2CH.32.32	Gïg-ɑ kyeelø møg-ɑ ɑ́gwøg yi Kedhekiyɑ̀ bënn, kí kɑ ɑ́mëgge ree Jwøng-ɑ Ácwɑ̈ɑ̈j, bɑ ɑgwed kì yij 
2CH.32.33	Akedhi Kedhekiyɑ̀ kun-ɑ di kweyye, kɑ koony rörri gøl rɑ̈ɑ̈dhø, kì tung-ɑ bɑ ótong. Kɑ ywøg yi tyëng Yeudiyɑ̀ geki tyëng Yerusɑlem bënn. Wɑ̈de Mɑnɑsè ɑ ɑ́røøny keje ɑ́ rɑ̈dh.
2CH.33.1	Mɑnɑsè ɑ́røny ɑ́ rɑ̈ɑ̈dh Yeudiyɑ̀ e runne bɑ pyɑ̈rø wïdɑ́ryew, kɑ ojyɑ̈gø ki runn pyɑ̈r ɑ́bïj wïdɑ́bïj kì Yerusɑlem. 
2CH.33.2	 Mɑnɑsè ɑ́røngi kì bøli Jwøng-ɑ Ácwɑ̈ɑ̈j ki orøng ni orøng-ɑ ɑ́gwøg yi jurr-ɑ ɑ́cyeed wɑ̈g yi Jwøng-ɑ Ácwɑ̈ɑ̈j kì bøli tyëng Isrɑil. 
2CH.33.3	Kɑ̈jj-ɑ nyi mɑlli jwögg-ɑ pɑth møg-ɑ ɑ́rënyi yi wïye Kedhekiyɑ̀ ɑ́døøge ki gerø. Ágëëd ki këlli lɑm møg-ɑ nyi mɑlli Bɑɑl, kɑ ogöögø ki ngïjji Aceerɑ̀ jwøng-ɑ dhɑjø, kɑ kyell mɑlle. 
2CH.33.4	 Ágëëd ki këlli lɑm mø jwögg-ɑ pɑth kì yij Kengø, keny-ɑ ɑ́kwøb yi Jwøng-ɑ Ácwɑ̈ɑ̈j kinni bene keny-ɑ yije ómɑllii gïti ɑtheer. 
2CH.33.5	Ágëëd ki këlli lɑm møg nyi mɑlle kyell kì ódɑ̈rri Kengø ryeet. 
2CH.33.6	Wɑ̈dde ɑ́muuje gɑ gënh-ɑ nyi rɑ̈b kì yij Töör Kinöm, kɑ nyii rɑ̈ngø ki ɑ́jwöggì, kɑ nyii pëjjø ki yɑdh. Mɑnɑsè ɑ́göög ki orøng dwøng kì bøli Jwøng-ɑ Ácwɑ̈ɑ̈j, kɑ pyëw Jwøng-ɑ Ácwɑ̈ɑ̈j wëgge rënyø. 
2CH.33.7	 Ngïjji jwögg-ɑ pɑth ɑ́cïbe yij Kengø, keny-ɑ ɑ́köbbi Debïd geki wɑ̈de Sølømøn yi Jwøk kinni, “Kengø men kì Yerusɑlem, bene keny-ɑ ɑ́yieny yi yɑn kì kelli pìnyi kɑ̈lli Isrɑil gɑ pyɑ̈rø wïdɑ́ryew, ɑ́ keny nyi mɑlli yɑn gïti ɑtheer. 
2CH.33.8	De keløg kwøbbɑ ómïdhi yi tyëng Isrɑil kɑ ciggɑ bënn møg-ɑ ɑ́mëggi gen yi bɑ̈ngɑ Mosɑ̀ mïdhi yi gen, ge koo wëggɑ cyeed wɑ̈g kì piny-ɑ ɑ́mëggɑ kweyyi gen.” 
2CH.33.9	Tyëng Yeudiyɑ̀ ɑ́peej yij orøng dwøng yi Mɑnɑsè; orøg me lod orøng-ɑ ɑ́gwøg yi pödhh-ɑ ɑ́cyeddi yi Jwøng-ɑ Ácwɑ̈ɑ̈j kì bøli gen.
2CH.33.10	Mɑnɑsè geki jie ɑ́rum ki kyëddø yi Jwøng-ɑ Ácwɑ̈ɑ̈j kinni, wiy gen gwøg ki orøg, de ge ɑ́bɑ̈nyi lïngø. 
2CH.33.11	Codhe, kɑ pëjji liny Acuur kɑ̈ɑ̈l yi Jwøng-ɑ Ácwɑ̈ɑ̈j, ɑmɑg gen Yeudiyɑ̀. Kɑ Mɑnɑsè mɑg, kɑ ngön ki ɑ́bɑ̈dhh, kɑ peej Bɑbïl ɑ́ ɑtwöj ki ɑ́cwecwel. 
2CH.33.12	Ágöög ki mölø kì bɑng kɑ ɑ́rɑnge, kɑ ywøøg-ɑ kö Jwøng-ɑ Ácwɑ̈ɑ̈j, Jwøge, ɑkwɑ̈jje kipe kønyø. 
2CH.33.13	Kwɑ̈jji Mɑnɑsè ɑ́yïëy yi Jwøk, kɑ gø wiye døøge Yerusɑlem be jyɑ̈gø.
2CH.33.14	Codhe, kɑ wïj döri kɑɑl Debïd kì wɑɑng cyɑ̈ng mwøl tïng yi Mɑnɑsè, o bɑ̈re, cɑg kì yij tör-ɑ cyɑ̈gi ki nyingi pïi Gïön kì wɑɑng wuudø, kì bøli Dhøg Rij, kí kɑɑl men-ɑ cwøl ɑ́ Opel. Kɑ yethi kɑ̈ddi dör kì Yeudiyɑ̀ kïdhe thyew ki pëjji liny. 
2CH.33.15	Ngïjji jwögg-ɑ pɑth møg-ɑ ɑ́cïb yi en yij Kengø ɑ́nyiige, ɑnyiige këlli lɑm mø jwögg-ɑ pɑth møg-ɑ ɑ́ying wïj kïn-ɑ köme ógeer Kengø kì Yerusɑlem. Gïgɑni bënn ɑ́kɑ̈ɑ̈le wɑ̈g kì kɑɑl, kɑ gï wedde. 
2CH.33.16	Kɑ këli lɑm men-ɑ wïje nyi rɑ̈bbi Jwøng-ɑ Ácwɑ̈ɑ̈j thïg yi en, kɑ omuujø ki gënhi mër, kí gëdhhi pwøj kì wïj këlɑni. Aköbbe tyëng Yeudiyɑ̀ bënn kinni mɑlli gen Jwøng-ɑ Ácwɑ̈ɑ̈j, Jwøøg Isrɑil. 
2CH.33.17	Ji ɑ́bëëd ge nyii muujø ki gëdhhì kì kɑ̈jj-ɑ kyeelø møg-ɑ yethi gen nyi mɑ̈ddi, ge nyi ngɑ̈dd-ɑ Jwøng-ɑ Ácwɑ̈ɑ̈j kete.
2CH.33.18	Gïg-ɑ kyeelø møg-ɑ ɑ́gwøg yi Mɑnɑsè, ɑ løg kwɑ̈jjø men-ɑ ɑ́kwɑjje Jwøge, kí kwøbbi jøtöng møg-ɑ ɑ́köbbii ki nyingi Jwøng-ɑ Ácwɑ̈ɑ̈j, Jwøøg Isrɑil, ge bɑ ɑgwed bënn kì yij 
2CH.33.19	Kwɑ̈jji rɑ̈dh, kí løøgi kwɑ̈nyɑni yi Jwøk, kí orøng-ɑ ɑ́gwøg yi en kɑ̈ng-ɑ́ nute yewø, kí rɑjj-ɑ ɑ́gwøge kì kɑ̈jj-ɑ yethi gen nyi mɑlli jwögg-ɑ pɑth, kí ngïjji Aceerɑ̀ jwøng-ɑ dhɑjø møg-ɑ ɑ́gwøg yi en, kí ngïjjì møg-ɑ nyi mɑlli yi en, ge bɑ ɑgwed bënn kì yij 
2CH.33.20	Akedhi Mɑnɑsè kun-ɑ di kweyye, kɑ kony kì gøldwøng. Arøøny Amön wɑ̈de keje ɑ́ rɑ̈dh.
2CH.33.21	Amön ɑ́røny ɑ́ rɑ̈ɑ̈dh Yeudiyɑ̀ e runne bɑ pyɑ̈r ɑ́ryew wïdɑ́ryew, kɑ ojyɑ̈gø kì Yerusɑlem ki runn ɑ́ryew. 
2CH.33.22	Amön ɑ́røngi kì bøli Jwøng-ɑ Ácwɑ̈ɑ̈j, ni orøng-ɑ ɑ́gwøg yi Mɑnɑsè wïye. Kɑ ngïjji jwögg-ɑ pɑth møg-ɑ ɑ́mɑlli yi wïye gï mɑlle. 
2CH.33.23	De pɑ pɑ̈r ki wïye, nuti gwøg ki mölø, o nuti ywøøg kö Jwøng-ɑ Ácwɑ̈ɑ̈j, de ɑ́røngi ki orøg me dwøng kibøli men-ɑ ɑ́gwøg yi wïye.
2CH.33.24	Kɑ Amön mol yi bɑ̈ngge, kɑ gø nɑ̈g gen kì gøldwøng. 
2CH.33.25	Aloony jøg-ɑ ɑ́nɑ̈g Amön ki nɑ̈gø yi tyëng Yeudiyɑ̀, kɑ Yöciyɑ̀ wɑ̈de røøny keje ɑ́ rɑ̈dh.
2CH.34.2	Yöciyɑ̀ ɑ́göög ki gïgdøj kì bøli Jwøng-ɑ Ácwɑ̈ɑ̈j; ɑ́bëëd ceth e nɑ kwɑn Debïd; Ciggi Jwøk bënn ɑ́mïdhe ki menteg.
2CH.34.3	Kì bïdɑ̈ɑ̈g runni Yöciyɑ̀ kì yij lɑwø, e nud ɑ́ nyelthinh, ɑcɑ̈ge ki mɑlli Jwøøg kweye Rɑ̈dh Debïd, kɑ kì bɑng runn ɑ́ngwen, ɑcɑ̈ge ki tørri kɑ̈jj-ɑ nyi mɑlli Jwögg-ɑ pɑth, kí ngïjji Aceerɑ̀ jwøng-ɑ dhɑjø, kí ngïjji jwögg-ɑ kyeelø bënn. 
2CH.34.4	 Kɑ këlli lɑm møg-ɑ nyi mɑlli Bɑɑl toor piny yi jø Yöciyɑ̀, kɑ këlli bɑkur møg-ɑ ying buti gen toor piny. Ngïjji Aceerɑ̀ ɑ́mød gen piny kɑ ge ogöögø ki búr, kí ngïjji jwögg-ɑ kyeelø bënn. Codhe kɑ búr menɑni kedhhi gen kì wɑ̈thi rörri ji-ɑ ɑ́nëngi jwögg-ɑ pɑth ki gëdhhì. 
2CH.34.5	 Kɑ cu ókwërri jwögg-ɑ pɑth rɑ̈b yi Yöciyɑ̀ kì wɑ̈thi këlli lɑm møg-ɑ nyi mɑ̈ddi yi gen. Yeudiyɑ̀ geki Yerusɑlem ɑ́göög ge dhïw kì bɑng gwøngɑni. 
2CH.34.6	Gïn ni menɑni ɑ́gwøg yi en kì yethi kɑ̈ddi Mɑnɑsè møg-ɑ ryɑ̈gø, kí kɑ̈ddi Eprɑim, kí kɑ̈ddi Cimeøn gïti Nɑptɑlì kì wɑɑng wuudø. 
2CH.34.7	Këlli lɑm bënn møg-ɑ ɑ́ying Isrɑil ɑ́toore piny, kɑ ngïjji Aceerɑ̀ møde kɑ ge ogöögø ki búr, kɑ këlli bɑkur kedhhe, codhe ɑdøøge Yerusɑlem.
2CH.34.8	Kì pyɑ̈rø wïdɑ́bïdɑ̈ɑ̈g runni Yöciyɑ̀ kì yij lɑwø, keny-ɑ ɑ́rum piny ki kwërø geki Kengø, bene cögi mɑlli jwögg-ɑ pɑth, ɑöd Yöciyɑ̀ ki jøg ɑ́dɑ̈g møg thïg Kengi Jwøk, Jwøng-ɑ Ácwɑ̈ɑ̈j, ɑ løg Cɑpɑn wɑ̈d Adhɑliyɑ̀, kí Mɑɑseiyɑ̀ jɑngi Yerusɑlem, kí Yöɑ̀ wɑ̈d Ókwër-ɑ Dwøng Yöɑkɑdh. 
2CH.34.9	Ngyëny møg-ɑ ɑ́cøng kì yij Kengø yi ókwërr-ɑ nyi kor Kengø, ge ɑ́mëgg-ɑ Kilkiyɑ̀ Ókwër-ɑ Dwøng, ngyënyyɑni ɑ́cøng-ɑ yi gøl Eprɑim kí gøl Mɑnɑsè, kí kwï tyëng Isrɑil, kí tyëng Yeudiyɑ̀, kí gøl Ben Yɑmïn, kí tyëng Yerusɑlem. 
2CH.34.10	Codhe, ɑmëggi ngyënyyɑni jøg ɑ́dɑ̈g møg-ɑ thïg Kengø, kɑ gï lony gen, 
2CH.34.11	ki mëggi bödhhi yiedh ki pɑ̈mmì, geki bödhhi gyer, o ngëëw yi gen ki ópɑddi kïttì geki pɑ̈mm-ɑ thïg udd-ɑ ɑ́wëggi rënyø yi rɑ̈nhi Yeudiyɑ̀. 
2CH.34.12	Jøg-ɑ gëdø yethi gen bong ɑ́dud. Ge ɑ́kwøll-ɑ yi Kwɑrri Leebì ɑ́ngwen, ɑ løg Yɑɑth, kí Obɑdiyɑ̀ kì gøl Merɑrì, kí Dhekɑriyɑ̀, kí Meculɑm kì gøl Kɑ̈ɑ̈th. (Kwɑrri Leebì bënn ɑ́bëëd gɑ bödhhi thøm.) 
2CH.34.13	Kwɑrri Leebì møg-ɑ kyeelø ɑ́bëëd ge nenn-ɑ jɑmm-ɑ göög, o møøgø kwøll-ɑ jøgwøg, møøgø gwed-ɑ jɑmmì, møøgø ceg-ɑ kur.
2CH.34.14	Keny-ɑ ɑ́dwɑɑy ngyëny øn-ɑ ɑ́mïdhi gen, ɑyood Wɑ̈nyi Ciggi Jwøng-ɑ Ácwɑ̈ɑ̈j yi Kilkiyɑ̀, eni wɑ̈nyi cigg-ɑ ɑ́mëggi Mosɑ̀ yi Jwøk. 
2CH.34.15	Aköbbi Cɑpɑn yi Kilkiyɑ̀ kinni, “Wɑ̈nyi Cigg ɑ́yod yi yɑn kì yij Kengø.” Wɑ̈nyɑni ɑ́mëggi Cɑpɑn yi Kilkiyɑ̀. 
2CH.34.16	Kɑ wɑ̈nyɑni muuj rɑ̈dh yi Cɑpɑn. Adwögge gøn møg-ɑ́ per gïn ɑ́öri gen kinni, “Jɑmm-ɑ ɑ́kwøb yi yïn bënn ɑ́gwøg yi wøn. 
2CH.34.17	Ngyënyy-ɑ ɑ́ying yij Kengø ɑ́mëggi wøn tyëng-ɑ göögø geki jøg-ɑ kwølli gen.” 
2CH.34.18	Codhe, ɑköbbe rɑ̈dh kinni, “Dɑ wɑ̈nyø mɑ ɑ́mëggi yɑn yi Kilkiyɑ̀, nud kì yïɑ kì keny.” Kɑ wɑ̈nyɑni rɑ̈ngi rɑ̈dh yi Cɑpɑn.
2CH.34.19	Keny-ɑ ɑ́lïngi kwøbbi Wɑ̈nyi Cigg yi rɑ̈dh, ɑkɑge ógødhe yi rɑ̈ɑ̈m pyëwe, 
2CH.34.20	Kɑ Kilkiyɑ̀, kí Akikɑm wɑ̈d Cɑpɑn, kí Abdön wɑ̈d Mikɑiyɑ̀, kí Cɑpɑn jɑlgwed, kí Asɑiyɑ̀ jɑngi gøldwøng, köbbi yi rɑ̈dh kinni, 
2CH.34.21	“Kedhu be pyëji Jwøng-ɑ Ácwɑ̈ɑ̈j kiperɑ geki kiper ji møg-ɑ ɑ́döng kì Isrɑil geki Yeudiyɑ̀. Lidhu gïn-ɑ bɑ ɑgwed kì yij Wɑ̈nyi Cigg. Pyëw Jwøng-ɑ Ácwɑ̈ɑ̈j rɑɑj ki wɑ, mɑ́ Ciggi Jwøng-ɑ Ácwɑ̈ɑ̈j nuti mïdhø yi kweyyee, o gïn ógwedø kì yij Wɑ̈nyi Cigg kinni, gwøg yi gen nuti gwøøg gen.”
2CH.34.22	Kɑ Kilkiyɑ̀ geki jøg-ɑ kyeelø kedh-ɑ be pyëji Kuldɑ̀ ngetitöng ni kɑ ɑ́köbbi gen yi rɑ̈dh. Ngɑnɑni ɑ́bëëd ɑ Yerusɑlem kì byëng-ɑ ɑ́cer gerø. (Nyingi jɑlgøle cwøl ɑ́ Cɑlum wɑ̈d Tikbɑ̀, wɑ̈d Arkɑs jɑl-ɑ mïdhi ógudhi kwër). Kɑ ngɑnɑni köbbi gen gïn-ɑ ɑ́cwöb, 
2CH.34.23	ɑköbbe jøgɑni i døøg gen kun-ɑ di rɑ̈dh, kɑ gø köbbi gen kinni, 
2CH.34.24	wöödø men-ɑ kɑ̈ɑ̈l yï Jwøng-ɑ Ácwɑ̈ɑ̈j bɑ kinni, “Cyënn-ɑ ógwedø kì yij wɑ̈ny-ɑ ɑ́rɑ̈ngi rɑ̈dh, kɑ̈ɑ̈lɑ’ kömi Yerusɑlem. 
2CH.34.25	Yɑ ɑ́bɑny yi gen, kɑ jwögg-ɑ pɑth nëngi gen ki gëdhhì, kɑ pyëwɑ rënyi yi gen ki gïg-ɑ ɑ́gwøg yi gen. Pyëwɑ ɑ́mɑg yi liny ki Yerusɑlem, o linyɑni pɑ cög. 
2CH.34.26	Keløg ɑ́ per rɑ̈dh kiree, møg-ɑ köbbɑ en, yɑ Jwøng-ɑ Ácwɑ̈ɑ̈j, Jwøøg Isrɑil bɑ kinni: møg-ɑ ɑ́rɑng kì yij wɑ̈nyɑni ɑ́lïngi yi yïn, 
2CH.34.27	kɑ yï óyewø, kɑ rií gwøøg mölø kì bølɑ, kɑ ógudhí pyëëd wɑ̈g kì bɑng rɑ̈ɑ̈m pyëwí, keny-ɑ ɑ́lïng kinni, Yerusɑlem bɑ men ryɑ̈gɑ geki jie. Kwɑ̈jjí ɑ́lïngɑ, 
2CH.34.28	o cɑ́y møg-ɑ ókɑ̈ɑ̈l kömi Yerusɑlem, pɑ bï ɑnɑn; ge óbï yï rum thøø. Yï ówiy yi yɑn o yï thøw ki mër.”
2CH.34.28	Kɑ kwøbbɑni muuj Rɑ̈dh Yöciyɑ̀ yi jøgɑni.
2CH.34.29	Aöd Rɑ̈dh Yöciyɑ̀, kɑ jøgdøngi Yeudiyɑ̀ geki Yerusɑlem cwööl. 
2CH.34.30	Kɑ rɑ̈dh geki ókwër, kí Kwɑrri Leebì, ki ji bënn tyëng-ɑ ɑbuur kí tyëngkɑ̈rì kedh-ɑ yij Kengø. Arɑ̈nggi gen kwøbb-ɑ yij Wɑ̈nyi Cigg, eni wɑ̈ny-ɑ ɑ́yod kì yij Kengø. 
2CH.34.31	Acungi rɑ̈dh kì ri lööj rɑ̈ɑ̈dhø, kɑ óköngø kì bøli Jwøng-ɑ Ácwɑ̈ɑ̈j kinni ócyɑ̈dhi kì bɑng Jwøng-ɑ Ácwɑ̈ɑ̈j, kɑ cigge geki kwönge mïdhe ki pyëwe, kí tege bëne, kí gøggi kwöng-ɑ ógwedø kì yij wɑ̈nyɑni. 
2CH.34.32	Kɑ tyëng gøl Ben Yɑmïn kí tyëng-ɑ nud kì Yerusɑlem köbbe köngø kinni Ciggɑni ómïdhi yi gen. Codhe, kɑ tyëng Yerusɑlem oyïëyø ki mïdhi kwøbb-ɑ ɑ́nywɑg yi gen ki Jwøøg kweyyi gen. 
2CH.34.33	Kɑ ngïjji jwögg-ɑ pɑth bënn dhur piny yi Yöciyɑ̀ kì yij pödhi Isrɑil, kɑ ji köbbe kinni göggi gen Jwøng-ɑ Ácwɑ̈ɑ̈j, Jwøøg kweyyi gen.
2CH.35.1	Kwëër Ákɑɑdh ɑ́gwøg yi Yöciyɑ̀ kì Yerusɑlem kiper wøri Jwøng-ɑ Ácwɑ̈ɑ̈j, ɑ́gwøg yi en kì pyɑ̈rø wïdɑ́ngween cyɑ̈nggi kyeel dwɑ̈tt, kɑ ge ongɑ̈dø ki gëdhhì mø gïïr. 
2CH.35.2	Ókwër ɑ́thödhi yi en ki gwøøg gen kì yij Kengø, kɑ gï köbbe kinni gwøg gen gïgɑni kidøøj. 
2CH.35.3	Kɑ Kwɑrri Leebì geki jøpwönyi Isrɑil møg-ɑ ɑ́mëggi ri gen Jwøng-ɑ Ácwɑ̈ɑ̈j köbbe kinni, “Cïb Sɑnduug Cigg yij Kengø men-ɑ ɑ́ger yi Rɑ̈dh Sølømøn wɑ̈d Debïd. Sɑnduug Cigg ko rïïj e ocɑngø yi wun, de göggu Jwøng-ɑ Ácwɑ̈ɑ̈j, Jwøøg wun geki jie tyëng Isrɑil. 
2CH.35.4	 Kwɑnyu kɑ̈jji wun kì yij Kengø wun ɑ́ wɑ̈thi kɑ̈llì, ni kɑ ɑ́pɑ̈ngi gwøøg wun yi Rɑ̈dh Debïd geki wɑ̈de Sølømøn, 
2CH.35.5	kɑ ri wun gwir wun, o wu nyi bëëd wun wu nud ceth, wu køny-ɑ tyëng Isrɑil bënn. 
2CH.35.6	Wu óngɑ̈dø ki órömm kí ónyöggi Kwëër Ákɑɑdh. De kwëru ri wun, o wu göög wun wu dhïw, kɑ gëdhhì gwir wun kipe nyiimï wun tyëng Isrɑil, ni kɑ ɑ́ceg Mosɑ̀ yi Jwøng-ɑ Ácwɑ̈ɑ̈j.”
2CH.35.7	Kɑ ji nëngi yi Rɑ̈dh Yöciyɑ̀ ki jɑmmi Kwëër Ákɑɑdh; ɑ́muuj kì ri jɑmme ki dyëg ɑ́lïp pyɑ̈r ɑ́dɑ̈g mø bɑ órömm-ɑ døngø, kí órömm-ɑ thønhø, kí ónyögg. Kɑ omuujø ki wɑ̈dhh ɑ́lïp ɑ́dɑ̈g. 
2CH.35.8	Kɑ ji, kí ókwër, kí Kwɑrri Leebì thödhi ki jɑmmì yi jyɑ̈ggi rɑ̈dh. Kɑ ókwër nëngi yi jɑggi Kengø, ɑ løg Kilkiyɑ̀ Ókwër-ɑ Dwøng, kí Dhekɑriyɑ̀, kí Yekiel, ki dyëg ɑ́lïp ɑ́ryew kí miy ɑ́bïkyel, kí wɑ̈dhh miy ɑ́dɑ̈g møg ngɑl gɑ gëdhhì kì yethi cyɑ̈nggi kwër. 
2CH.35.9	Jɑggi Kwɑrri Leebì, Könɑniyɑ̀, kí Cemɑiyɑ̀ geki ómen Nethɑnel, kí Acɑbiyɑ̀, kí Yeiel, kí Yödhɑbɑd, ge ɑ́muuj ki órömm ɑ́lïp ɑ́bïj, kelli gen dɑ ónyögg-ɑ thønhø, kí wɑ̈dhh gɑ miy ɑ́bïj mø kelli gen di ónyögg, møg ngɑl gɑ gëdhhì yi Kwɑrri Leebì.
2CH.35.10	Keny-ɑ ɑ́rum jɑmm-ɑ gwøøg Kwëër Ákɑɑdh ki gwirø bënn, ɑpëggi ókwër kɑ̈jji gen geki Kwɑrri Leebì, ni kɑ ɑ́kwøbii yi rɑ̈dh. 
2CH.35.11	Keny-ɑ ɑ́rum órömm geki ónyögg ki ngɑlø, ɑyeej gen yi Kwɑrri Leebì, kɑ ri këli lɑm wïddi ki rem yi ókwër. 
2CH.35.12	Apɑ̈ngi gëdhhì kì kelli teedø e pɑ̈ngi ɑ́ wɑ̈thi kɑ̈llì, o ge muuj gɑ gënh-ɑ nyi rɑ̈b bëne, ni kɑ ógwedii kì yethi Ciggi Mosɑ̀. 
2CH.35.13	 Kɑ Kwɑrri Leebì obudø ki rïngø, kɑ kwëe thɑl kì yethi ɑ́tɑ̈yyì kí dɑ̈gg, ni kenyi gwøøg jɑmmi kwër ceth. Codhe, ɑpɑ̈ngi rïngø kì kelli teedø. 
2CH.35.14	Keny-ɑ ɑ́rum teedø ki nëngø cyee, ɑkɑ̈bbi Kwɑrri Leebì geki ókwër, kwɑrri Aɑron ki rïngø, mɑ́ ge ɑ́tyëg cɑ̈ng ge orɑ̈bø ki gënh-ɑ nyi rɑ̈b bëne geki dwɑ̈li gëdhhi mër. 
2CH.35.15	 Bödhhi thøm møg, jø gøl Asɑp Kwɑɑr Leebì, ɑ́ying-ɑ kɑ̈jji gen, ni kɑ ɑ́pyëël møgɑni yi Rɑ̈dh Debïd cøn ge ómyerø; ɑkuud Asɑp, kí ɑkuud Ëmɑn, kí ɑkuud Yeduthun, ɑ bɑ jɑltöng mi rɑ̈dh. Jøg-ɑ kor dhøggi Kengø ɑ́ying-ɑ kɑ̈jji gen ceth, ge nuti pɑ̈nyi nyegø kì kɑ̈jji gen, mɑ́ ge ɑ́bëëd ge ceg kɑ kɑ̈llø kidøøj yi wɑddi gen, ɑ løg Kwɑrri Leebì. 
2CH.35.16	Kɑ møg-ɑ ɑ́kwøb yi Rɑ̈dh Yöciyɑ̀, órumø ki gwøgø kipe mɑlli Jwøng-ɑ Ácwɑ̈ɑ̈j, kí kwööng Kwëër Ákɑɑdh, kí muuji gënh-ɑ nyi rɑ̈b bëne kì wïj këli lɑm. 
2CH.35.17	 Kwëër Ákɑɑdh, kí Kwëër Olwëny, ɑ́gwøg yi tyëng Isrɑil bënn møg-ɑ ɑ́bëëd ge nud kì yethi cyɑ̈nggɑni gɑ ɑ́bïryew. 
2CH.35.18	Kööl kì ri cyɑ̈nggi Sɑmwel jɑltöng, bong Kwëër Ákɑɑdh mɑ ɑ́gwøg ni menɑni kinni tek. Bong rɑ̈dh kì kelli rɑ̈nhh-ɑ ɑ́jyɑ̈ɑ̈g cøn, mɑ ɑ́göög ki Kwëër Ákɑɑdh ni men-ɑ ɑ́gwøg yi Rɑ̈dh Yöciyɑ̀, geki ókwër, kí tyëng Yeudiyɑ̀, kí tyëng Isrɑil, kí tyëng Yerusɑlem, 
2CH.35.19	kì pyɑ̈rø wïdɑ́bïdɑ̈ɑ̈g runni Yöciyɑ̀ kì yij lɑwø.
2CH.35.20	Keny-ɑ ɑ́rum jɑmmi Kengø bënn ki gwøgø yi Rɑ̈dh Yöciyɑ̀, kɑ Rɑ̈dh Nekö rɑ̈ɑ̈dh Rïp liny pëëje be nyɑɑg ki Kɑrkemec kì kömi Nɑm Porɑt. Arødhii yi Rɑ̈dh Yöciyɑ̀. 
2CH.35.21	De Yöciyɑ̀ ɑ́ödi yi Nekö ki kwøb kinni, “Yïn ɑ rɑ̈ɑ̈dh Yeudiyɑ̀, yïɑ bɑ̈r ki yïn, pɑth ki wɑ ɑ nyïɑ̈ggi. De yɑ nyïɑ̈ggi kɑ tyëng-ɑ mɑ̈n ki yɑn, o Jwøk yɑ ɑ́köbbe kinni jwɑnɑ. Yɑ kɑ̈ll-ɑ yi Jwøk, de yï ko rïwwi kì bøli Jwøk, kipe yï ónɑ̈g yi en.” 
2CH.35.22	De Yöciyɑ̀ ɑ́bëëd pyëwe tyer-ɑ nyɑɑg. Kɑ óbɑ̈nyø ki lïngi møg-ɑ ɑ́kwøb yi Jwøk ki dhøg Rɑ̈dh Nekö. Codhe, kɑ ree kɑɑnge, ɑkedhe be nyɑɑg kì yij Töör Megidø.
2CH.35.23	Keny-ɑ ɑ́nyïɑ̈ggi liny, kɑ Rɑ̈dh Yöciyɑ̀ ree pɑ̈dhi yi weth liny Rïp. Aköbbe bɑ̈ngge kinni, “Kɑ̈lu yɑn, riɑ dɑ kedø me rɑj!” 
2CH.35.24	Kɑ kɑ̈ɑ̈l piny yi bɑ̈ngge kì yij yɑ̈ye, kɑ gø cïb gen yij yɑ̈y megø. Kɑ gø kïdhi gen Yerusɑlem. Athøwe kì kunɑni, kɑ koony buti kweyye. Kɑ ywøg yi tyëng Yeudiyɑ̀ geki tyëng Yerusɑlem bënn.
2CH.35.25	Jermɑyɑ̀ jɑltöng ɑ́cyɑ̈ɑ̈g ki wör møg ywøøge Yöciyɑ̀. Codhe, ɑgööge ki kwöng kì Isrɑil, kinni nyi wöör wörɑni kenyi wøøw Yöciyɑ̀. Wörɑni nud kì kelli wörri ywøg.
2CH.35.26	Gïg-ɑ ɑ́gwøg yi Yöciyɑ̀, kí mëgge ree Jwøng-ɑ Ácwɑ̈ɑ̈j, geki mïdhi cigg yi en, 
2CH.35.27	kí wɑ́je kì ri cɑ̈gi gen gïti cögi gen, ge bɑ ɑgwed bënn kì yij 
2CH.36.1	Yöɑkɑdh wɑ̈d Yöciyɑ̀ ɑ́yieny yi tyëng Yeudiyɑ̀ kɑ gø røny gen ɑ́ rɑ̈dh kì Yerusɑlem. 
2CH.36.2	Yöɑkɑdh ɑ́bëëd runne bɑ pyɑ̈r ɑ́ryew wïdɑ́dɑ̈g keny-ɑ ɑ́gööge ɑ́ rɑ̈dh, kɑ ojyɑ̈gø kì Yerusɑlem ki dwɑ̈tt ɑ́dɑ̈g. 
2CH.36.3	Kɑ kɑ̈l yi Nekö rɑ̈ɑ̈dh Rïp ɑ́ ɑmɑg, kɑ Yeudiyɑ̀ köbbe col ki kïlli ɑ́tegø ɑ́lïp ɑ́dɑ̈g kí miy ɑ́ngwen, geki kïlli dhɑb pyɑ̈r ɑ́dɑ̈g wïdɑ́ngwen. 
2CH.36.4	 Kɑ Eliɑkim ómï Yöɑkɑdh røny yi Nekö ɑ́ rɑ̈ɑ̈dh Yeudiyɑ̀ kɑ nyinge wile ɑ́ Yöyɑkim. Akïdhi Yöɑkɑdh Rïp yi Nekö.
2CH.36.6	 Nebukɑdnesɑr, rɑ̈ɑ̈dh Bɑbïlöniyɑ̀ ɑ́bï be mɑgi piny Yeudiyɑ̀, kɑ Yöyɑkim kïdhe Bɑbïlöniyɑ̀ ɑ́ ɑtwöj ki ɑ́cwecwel. 
2CH.36.7	Nebukɑdnesɑr jɑmmi Kengø ɑ́kwɑnye kɑ gï cïbe gøldwøng kì Bɑbïl. 
2CH.36.8	Gïg-ɑ kyeelø bënn møg-ɑ ɑ́gwøg yi Yöyɑkim, geki gïgrijjø møg ɑ́gwøg yi en, kí orøng-ɑ ɑ́gwøge, ge bɑ ɑgwed kì yij 
2CH.36.9	Yöyɑkin ɑ́bëëd runne bɑ pyɑ̈rø wïdɑ́bïdɑ̈g keny-ɑ gööge ɑ́ rɑ̈ɑ̈dh Yeudiyɑ̀, kɑ ojyɑ̈gø ki dwɑ̈tt ɑ́dɑ̈g kí cyɑ̈ng pyɑ̈rø kì Yerusɑlem. Kɑ ogöögø thyew ki gïnrɑj kì bøli Jwøng-ɑ Ácwɑ̈ɑ̈j. 
2CH.36.10	 Keny-ɑ ɑ́bëën dhødïng, ɑkïdhi Yöyɑkin Bɑbïlöniyɑ̀ ɑ́ ɑmɑg yi Nebukɑdnesɑr, kɑ kɑ̈r-ɑ ɑ́ying yij Kengø kɑ̈ɑ̈le. Kɑ Dhedekiyɑ̀ ómï wïyi Yöyɑkin røny ɑ́ rɑ̈ɑ̈dh Yeudiyɑ̀ geki Yerusɑlem yi Nebukɑdnesɑr.
2CH.36.12	Dhedekiyɑ̀ ɑ́göög ki gïnrɑj kì bøli Jwøng-ɑ Ácwɑ̈ɑ̈j, kɑ ódhɑ̈lø lïngi kwøbbi Jermɑyɑ̀ jɑltöng, ngɑn-ɑ kømmi kwøbbi Jwøng-ɑ Ácwɑ̈ɑ̈j.
2CH.36.14	Kɑ pëjji Yeudiyɑ̀, geki ókwër, kí ji bënn ogöögø ki gïgrijjø ni jurr-ɑ bɑdhhi gen, kɑ ge kedh-ɑ be mɑlli ngïjji jwögg-ɑ pɑth, kɑ Keng-ɑ ɑ́kwër yi Jwøng-ɑ Ácwɑ̈ɑ̈j bwöl yi gen. 
2CH.36.15	Jwøng-ɑ Ácwɑ̈ɑ̈j, Jwøøg kweyyi gen ɑ́bëëd e jie nyii ödø yi en ki jøtöng møg-ɑ nyi kyëddi gen, mɑ́ e ɑ́dwɑdd-ɑ kori jie geki Kenge. 
2CH.36.16	De jøwööni Jwøk nyi ceg kɑ gɑggø yi gen, kɑ kwøbbe bɑny yi gen, gïti kɑ ɑ́rënyi pyëw Jwøng-ɑ Ácwɑ̈ɑ̈j ki jie ki mendwøng.
2CH.36.18	Kɑ jɑmmi Kengø bënn kwɑny yi rɑ̈ɑ̈dh Bɑbïlöniyɑ̀, kí kɑ̈ɑ̈r Kengø, kí jɑmmi gøldwøng geki jɑmmi jyɑ̈gge, kɑ gïgɑni bënn kïdhi Bɑbïl. 
2CH.36.19	Kɑ Kengø, kí kɑɑl geki udde kí jɑmmì bënn rɑ̈b yi liny Bɑbïlöniyɑ̀, kɑ döri kɑɑl dhur gen piny. 
2CH.36.20	Kɑ ji-ɑ ɑ́bødh ki nɑ̈gø kïdhe Bɑbïl, kun-ɑ ɑ́göög gen ki bɑ̈ngge kí bɑ̈nggi wɑ̈dde, gïti kɑ ɑ́døøg rɑ̈ɑ̈dhø Pɑres. 
2CH.36.21	 Møg-ɑ ɑ́kwøb yi Jwøng-ɑ Ácwɑ̈ɑ̈j ki dhøg Jermɑyɑ̀ jɑltöng ɑ́pɑ̈dhi kɑ̈jji gen, kinni, “Piny ódöng e bong gïn ying yije, o óbëëdø kinøw ki runn pyɑ̈r ɑ́bïryew, o piny ree ywöme.”
2CH.36.22	Kì kyeel runni Körec rɑ̈nhdwøøng Pɑres kì yij lɑwø, møg-ɑ ɑ́kwøb yi Jwøng-ɑ Ácwɑ̈ɑ̈j ki dhøg Jermɑyɑ̀ jɑltöng ɑ́pɑ̈dhi kɑ̈jji gen. Kɑ pyëw Rɑ̈nhdwøng Körec yiebe, kɑ tyëng pödhe gwëde kwøb møg kinni,
EZR.1.3	Wiy wu ómïdhi yi Jwøk, wun ɑ jie bënn, kɑ wu wëgge døøg Yerusɑlem, kì Yeudiyɑ̀, kɑ Kengi Jwøng-ɑ Ácwɑ̈ɑ̈j, Jwøøg Isrɑil ger yi wun. Bene en Jwøng-ɑ ying Yerusɑlem. 
EZR.1.4	Tyëng-ɑ døøg, køny gen yi wɑddi gen ki dhɑb kí ɑ́tegø, kí lɑ̈yy-ɑ tyëddi ki jɑmmì, kí gëdhhì møg-ɑ óthyer kì Kengi Jwøk kì Yerusɑlem.”
EZR.1.5	Codhe, ɑdhwödh jyɑ̈ggi wɑ̈thi kɑ̈lli Yeudɑ̀ geki Ben Yɑmïn, kí ókwër, kí Kwɑrri Leebì, kí ji bënn møg-ɑ ɑ́cïj yi wëyi Jwøk, ge kedh-ɑ be geri Kengi Jwøng-ɑ Ácwɑ̈ɑ̈j kì Yerusɑlem. 
EZR.1.6	Ge ɑ́køny yi tyëng-ɑ buti gen bënn ki ngyëny ɑ́tegg, kí dhɑb, kí dhög geki dyëg, kí lɑ̈yy-ɑ kɑ̈ddi ki jɑmmì ki gïg-ɑ per gen teg, gïgɑni ɑ́muuj yi tyëngɑni kɑ medi pëthi gen.
EZR.1.7	Jɑmm-ɑ ɑ́kɑ̈l yi Nebukɑdnesɑr kì Yerusɑlem kì yij Kengø, kɑ gï cïbe yij kengi jwøge, ge ɑ́dwöög yi Körec. 
EZR.1.8	Gï ɑ́mëgge Mithredɑth jɑl-ɑ nyi mïdhi jɑmmì, o gï kwɑ̈nne Cecbɑdhɑr, jɑng-ɑ mïdhi jɑmmi gøldwøng kì Yeudiyɑ̀. 
EZR.1.9+EZR.1.10	Gïgɑni bɑ:
EZR.1.9+EZR.1.10	Tɑ̈mmi dhɑb mø gëdhhì
EZR.1.9+EZR.1.10	30
EZR.1.9+EZR.1.10	Tɑ̈mmi ɑ́tegø mø gëdhhì
EZR.1.9+EZR.1.10	1,000
EZR.1.9+EZR.1.10	Pɑll
EZR.1.9+EZR.1.10	29
EZR.1.9+EZR.1.10	Tɑ̈mmi dhɑb møg thønhø
EZR.1.9+EZR.1.10	30
EZR.1.9+EZR.1.10	Tɑ̈mmi ɑ́tegø møg thønhø
EZR.1.9+EZR.1.10	410
EZR.1.9+EZR.1.10	Jɑmm-ɑ kyeelø
EZR.1.9+EZR.1.10	1,000
EZR.1.11	Kwɑnni jɑmmi dhɑb geki jɑmmi ɑ́tegø bënn bɑ ɑ́lïp ɑ́bïj kí miy ɑ́ngwen. Bene jɑmm-ɑ ɑ́kɑ̈ɑ̈l yi Cecbɑdhɑr keny-ɑ ɑ́kɑ̈ɑ̈le tyëng-ɑ ɑ́ying yïnø kì Bɑbïl e gï kïdhe’ Yerusɑlem.
EZR.2.1	Møg bene tyëng-ɑ ɑ́dwöög kì Bɑbïlöniyɑ̀, kun-ɑ ɑ́køøl gen gɑ ɑmɑgg yi Nebukɑdnesɑr, rɑ̈ɑ̈dh Bɑbïlöniyɑ̀, ge dwöög-ɑ Yerusɑlem kì Yeudiyɑ̀, ngɑn nyi døøg-ɑ pɑɑ gen. 
EZR.2.2	Ge ɑ́dwöög kɑ pëjji gen, Dherubɑbïl, kí Jöcwø, kí Nëmɑyɑ̀, kí Serɑiyɑ̀, kí Reelɑiyɑ̀, kí Mordekɑy, kí Bilcɑn, kí Mispɑr, kí Bigbɑy, kí Reum, kí Bɑnɑ̀.
EZR.2.2	Møg bɑ nyingi wɑ̈thi kɑ̈lli Isrɑil møg-ɑ ɑ́dwöög, jɑngi kɑl kí kwɑnni jie:
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Pɑröc –- 2,172.
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Cepɑtiyɑ̀ –- 372
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Arɑ̀ –- 775
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Pɑkɑth Moɑb, ɑ løg kwɑrri Jöcwø geki kwɑrri Yöɑb –- 2,812.
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Elɑm –- 1,254
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Dhɑtu –- 945
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Dhɑkɑy –- 760
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Bɑnì –- 642
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Bebɑy –- 623
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Adhgɑd –- 1,222
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Adönikɑm –- 666
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Bigbɑy –- 2,056
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Adïn –- 454
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Ater, ɑ nyi cwøl ɑ́ Kedhekiyɑ̀ thyew –- 98
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Bedhɑy –- 323
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Yörɑ̀ –- 112
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Acum –- 223
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Gibɑr –- 95
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Tyëng-ɑ́ kweyyi gen ɑ́bëëd kì kɑ̈dd møg ge ɑ́dwöög, kí kwɑnni gen møg-ɑ bøli nyingi kɑ̈ddɑni ek:
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Betleem – 123
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Netöpɑ̀ – 56
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Anɑthöth – 128
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Adhmɑbeth – 42
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Kiriɑt Yeɑrïm geki Kepïrɑ̀, kí Biröth – 743
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Rɑmɑ̀ geki Gebɑ̀ – 621
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Mikmɑc – 122
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Betiil geki Aɑy – 223
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Nebö – 52
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Mɑgbïc – 156
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Elɑm men-ɑ kyeelø – 1,254
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Arïm – 320
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Löd, kí Adid, kí Önö – 725
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Yerikö – 345
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Senɑ̀ – 3,630
EZR.2.36+EZR.2.37+EZR.2.38+EZR.2.39	Møg bɑ kɑ̈lli ókwër møg-ɑ ɑ́dwöög, jɑngi gøl kí jie:
EZR.2.36+EZR.2.37+EZR.2.38+EZR.2.39	Yedɑiyɑ̀ (kì gøl Jöcwø) – 973
EZR.2.36+EZR.2.37+EZR.2.38+EZR.2.39	Imer – 1,052
EZR.2.36+EZR.2.37+EZR.2.38+EZR.2.39	Pɑcur – 1,247
EZR.2.36+EZR.2.37+EZR.2.38+EZR.2.39	Arïm – 1,017
EZR.2.40+EZR.2.41+EZR.2.42	Kɑ̈lli Kwɑrri Leebì møg-ɑ ɑ́dwöög kì yïnø; jɑngi gøl kí jie:
EZR.2.40+EZR.2.41+EZR.2.42	Jöcwø geki Kɑdmiel (ɑ løg kwɑrri Ödɑbiyɑ̀) — 74
EZR.2.40+EZR.2.41+EZR.2.42	Tyëng-ɑ nyi thumø ki thøm (ɑ løg kwɑrri Asɑp) — 128
EZR.2.40+EZR.2.41+EZR.2.42	Tyëng-ɑ nyi kor Kengø (ɑ løg kwɑrri Cɑlum, kí kwɑrri Ater, kí kwɑrri Tɑlmön, kí kwɑrri Akkub, kí kwɑrri Atitɑ̀, kí kwɑrri Cöbɑy) — 139
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Tyëng-ɑ ɑ́dwöög kì wɑ̈thi kɑ̈lli tyëng-ɑ nyi göögø kì Kengø bɑ:
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Dhïɑ̀, Asupɑ̀, Tɑbɑöth
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Kerös, Siɑ̀, Pɑdön
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Lebɑnɑ̀, Agɑbɑ̀, Akkub
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Agɑb, Cɑmlɑy, Aɑnɑn,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Gidel, Gɑɑ̈r, Reɑiyɑ̀
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Redhïn, Neködɑ̀, Gɑdhɑm
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Udhɑ̀, Pɑseɑ̀, Besɑy,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Asnɑ̀, Meunïm, Nepisïm,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Bɑkbuk, Akupɑ̀, Arur
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Bɑdhluth, Meidɑ̀, Arcɑ̀,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Bɑrkös, Siserɑ̀, Temɑ̀,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Nedhiyɑ̀, kí Atipɑ̀.
EZR.2.55+EZR.2.56+EZR.2.57	Wɑ̈thi Kɑ̈lli bɑ̈nggi Sølømøn møg-ɑ ɑ́dwöög kì yïnø bɑ:
EZR.2.55+EZR.2.56+EZR.2.57	Sötɑy, Äsöpereth, Perudɑ̀,
EZR.2.55+EZR.2.56+EZR.2.57	Yɑɑlɑ̀, Dɑrkön, Gidel,
EZR.2.55+EZR.2.56+EZR.2.57	Cepɑtiyɑ̀, Atïl, Pökereth Adhebɑim, kí Amì.
EZR.2.58	Kwɑnni kwɑrri tyëng-ɑ ɑ́göög kì Kengø bënn geki kwɑrri bɑ̈nggi Sølømøn ɑ́bëëd gɑ 392.
EZR.2.59+EZR.2.60	Dɑ ji mɑ ɑ́bï kí Delɑiyɑ̀ geki Töbiyɑ̀, kí Neködɑ̀ mø kwɑnni gen bɑ miy ɑ́bïkyel kí pyɑ̈r ɑ́ngwen wïdɑ́ryew, ge ɑ́bï ge kɑ̈ɑ̈l-ɑ Tel Melɑ̀, Tel Arcɑ̀, Kerub, Adɑn, kí Imer, de kɑ̈lli gen kì Isrɑil ɑ́dhɑ̈li yodø yi gen, wɑlɑ̀ kweyyi gen nuti yood gen.
EZR.2.61+EZR.2.62	Møg bɑ wɑ̈thi kɑ̈lli ókwërr-ɑ ɑ́bong gwedd mø nyodh kweyyi gen, kí mɑ bëëd gen gɑ ókwër kidyër, ge bɑ Kwɑrri Abɑiyɑ̀, kí kwɑrri Aködh, kí kwɑrri Bɑrdhilɑy (Bɑrdhilɑy ɑ́nywøm-ɑ nyɑɑr Bɑrdhilɑy kì Gilyɑd, ɑcöllii nyingi øre.) Keny-ɑ ɑ́yɑb gen nyingi gen kì ri nyingi kɑ̈lli ókwër, gï ɑ́dhɑ̈li yodø yi gen, codhe ɑwiy gen wɑ̈g kì kelli ókwër. 
EZR.2.63	 Akyeer gen yi jɑgø ki cɑm ki jɑmmi kwër, pïd keny-ɑ ódi ókwërø men-ɑ ópyëj Jwøng-ɑ Ácwɑ̈ɑ̈j ki Urïm geki Thumïm.
EZR.2.64+EZR.2.65+EZR.2.66+EZR.2.67	Kwɑnni tyëng-ɑ ɑ́dwöög bënn – 42,360
EZR.2.64+EZR.2.65+EZR.2.66+EZR.2.67	Bɑ̈nggi gen cwøw kí mɑ̈nn – 7,337
EZR.2.64+EZR.2.65+EZR.2.66+EZR.2.67	Bödhhi thøm, cwøw kí mɑ̈nn – 200
EZR.2.64+EZR.2.65+EZR.2.66+EZR.2.67	Kyënyì – 736
EZR.2.64+EZR.2.65+EZR.2.66+EZR.2.67	Ógɑll – 245
EZR.2.64+EZR.2.65+EZR.2.66+EZR.2.67	Amɑl – 435
EZR.2.64+EZR.2.65+EZR.2.66+EZR.2.67	Aderr – 6,720
EZR.2.68	Kwï wɑ̈thi kɑ̈lli Isrɑil keny-ɑ ɑ́wɑ̈dhi gen Kengi Jwøng-ɑ Ácwɑ̈ɑ̈j, men-ɑ Yerusɑlem, ɑmuuj gen ki gëdhhì kipe Kengi Jwøk, kipe kinni o døøge keje. 
EZR.2.69	Ge ɑ́muuj ki gïn-ɑ ɑ́cuggi muujø yi gen ceth kipe gwøg, kɑ kwɑnni jɑmmɑni bënn wɑ̈dh-ɑ ri kïllì 500 mø dhɑb, kí kïllì 2,800 mø ɑ́tegø, kí ɑ́ywödhh-ɑ thønhø mø ókwër 100.
EZR.3.1	Kì bïryeew dwɑ̈tt e tyëng Isrɑil rum pëggi yethi myërri gen bënn, ɑcugi ji kì Yerusɑlem. 
EZR.3.2	 Codhe, ɑdhwödh Jöcwø wɑ̈d Yödhɑdɑk, kí ókwërr-ɑ kyeelø, kí Dherubɑbïl wɑ̈d Ceɑltiel, ɑger gen këli lɑm mi Jwøøg Isrɑil, kinni o wïje nyi rɑ̈b gen gëdhhì ni kɑ ógwedii kì yij Wɑ̈nyi Ciggi Mosɑ̀ jɑlkwøbbi Jwøk. 
EZR.3.3	 Cɑgg ɑ́ kɑ ɑ́bëëd ge óböggø yi tyëng-ɑ bëëdø kì pönhɑni, këli lɑm ɑ́døøg gen ki geer keje cøn, kɑ ge døøg-ɑ be rɑ̈b ki gëdhhi mwøl geki gënhi böörø. 
EZR.3.4	 Kɑ Kwëër Akɑnnì gwøg yi gen ni kɑ ɑ́cegii ceth, kɑ gëdhhì møg-ɑ dwɑddi nyi gwøg yi gen yethi cyɑ̈ng ceth. 
EZR.3.5	 Kɑ ge nyii muujø ki gëdhh-ɑ nyi rɑ̈b kì bøli kɑ̈jji gen ceth, kí gëdhhi cɑ̈gi dwɑ̈y, geki gëdhhi kwëër Jwøng-ɑ Ácwɑ̈ɑ̈j møg-ɑ per gen nyi cugi yi ji bënn, kí jwödhø møg-ɑ nyi muuj yi ji. 
EZR.3.6	Kì kyeel cyɑ̈nggi bïryeew dwɑ̈tt, ɑcɑ̈gi gen ki nëngi Jwøng-ɑ Ácwɑ̈ɑ̈j ki gënh-ɑ nyi rɑ̈b bëne, kí gëdhh-ɑ kyeelø bënn, ngö tyelli Kengi Jwøng-ɑ Ácwɑ̈ɑ̈j ɑ́bëëd ge nuti këël piny.
EZR.3.7	Amuuj ji ki ngyëny, ge thödh-ɑ jøg-ɑ nyi twïgø ki kïttì, kí jøg-ɑ nyi yïëdhø ki pɑ̈mmì, kɑ ge omuujø ki gïgcɑmm, kí møw, kí gïgmɑdh, gɑ møg ör kɑ̈ddi Suur geki Sïdön, o ge wil ki yenh sɑndɑl kì Lubnɑn, o yenhɑni kɑ̈ɑ̈l Yɑpɑ̀ ki nɑm. Møgɑni bënn ɑ́gwøg ge rumø ki yïëyø yi Körec, rɑ̈nhdwøøng Pɑres. 
EZR.3.8	Codhe, kì ri ryeew dwɑ̈tt kì yij run, ɑkedhi gen kej Kengø kì Yerusɑlem, ɑcɑ̈gi gen ki gwøg. Dherubɑbïl, kí Jöcwø, kí jø pödhi gen bënn, kí ókwër, kí Kwɑrri Leebì, kí tyëng-ɑ ɑ́dwöög Yerusɑlem bënn, ge ɑ́mɑ̈gi ki gwøg. Kwɑrri Leebì bënn møg-ɑ runni gen bɑ pyɑ̈r ɑ́ryew gïti mɑl, gen ɑ́ cinggi gen ɑ́cïb gwøg døøgi Kengø ki gerø. 
EZR.3.9	Jöcwø geki wɑ̈dde, kí Kɑdmiel geki wɑ̈dde, kí wɑddi gøn, kí Binuy, kí Ödɑbiyɑ̀, ge bënn ɑ ɑ́nenni gwøøg Kengø, kyeel geki wɑ̈ddi Ënɑdɑd, ɑ løg Kwɑrri Leebì bënn, geki wɑ̈ddi gen, kí wɑddi gen. Ge ɑ́kwɑny-ɑ nenni gwøøg geri ød Jwøk.
EZR.3.11	 Awör gen ge lejj-ɑ Jwøng-ɑ Ácwɑ̈ɑ̈j, o ge pøjj-ɑ en kinni,
EZR.3.11	“Jwøng-ɑ Ácwɑ̈ɑ̈j døøj, o Isrɑil mɑɑr yi en gïti ɑtheer.”
EZR.3.11	Kɑ ji óryeerø, ngɑn ryeer kɑ döngi cwɑgge bëne, e lejj-ɑ Jwøng-ɑ Ácwɑ̈ɑ̈j kipe kɑ ɑ́cɑ̈gi gwøøg geri Kengi Jwøng-ɑ Ácwɑ̈ɑ̈j. 
EZR.3.12	Ókwër mø gïïr, kí Kwɑrri Leebì, kí jyɑ̈ggi wɑ̈thi kɑ̈llì, møg-ɑ ɑ́lidh Kengi tyeli mɑl, keny-ɑ ɑ́lidh gen tyelli Kengø ge këël-ɑ piny, ɑywöngi gen ki ywøng dwøng. De tyëng-ɑ kyeelø møg-ɑ ɑ́ying kenyɑni kïïw-ɑ medi pëthi gen. 
EZR.3.13	Kɑ bong-ɑ ngɑn cuggi yodi ryeeri medi pyëw kí men-ɑ töngi ɑ́ ywøg, mɑ́ cwɑggi ji ɑ́wɑ̈dhi mɑl kidøøj, kɑ ge lïngi kì kun lɑ̈wi.
EZR.4.1	Alïng tyëngmɑ̈ɑ̈nø kì Yeudiyɑ̀ geki Ben Yɑmïn kinni i tyëng-ɑ ɑ́dwöög ceg-ɑ døøgø ki gyer ki Kengi Jwøng-ɑ Ácwɑ̈ɑ̈j, Jwøøg Isrɑil. 
EZR.4.2	 Abëën gen yï Dherubɑbïl geki jyɑ̈ggi wɑ̈thi kɑ̈llì, ɑköbbi ge gïn kinni, “Wiy wu køny yi wøn ki geri Kengø. Wø nyi mɑll-ɑ Jwøng-ɑ nyi mɑlli yi wun thyew, kɑ nyi nëngi yi wøn ki gëdhhì kër-ɑ ɑ́ör wøn be bëëdø keny yi Esɑrɑdön, rɑ̈nhdwøøng Acuur.”
EZR.4.3	Kɑ Dherubɑbïl geki Jöcwø, kí jɑggi wɑ̈thi kɑ̈llì ólöggø kinni, “Wø pɑ dwɑddi kønyø yi wun ki geri Kengi Jwøng-ɑ Ácwɑ̈ɑ̈j, Jwøøg wøn, de Jwøng-ɑ Ácwɑ̈ɑ̈j, Jwøøg Isrɑil, gëdd-ɑ yi wøn keti wøn, ni kɑ ɑ́ceg wøn yi Körec, rɑ̈nhdwøøng Pɑres.”
EZR.4.4	Codhe, ɑlunyi tyëng-ɑ ɑ́yood piny ki bɑ̈nni wɑ̈thi tyëng Yeudiyɑ̀, kɑ gï nyi nɑ̈ni gen kinni, o ge bwøg gen ki gyer. 
EZR.4.5	Kɑ tyëng Pɑres møg-ɑ døngø kì kɑ̈jji gwøg, kwɑjji yi gen ki ngyëny, kipe kinni o gwøg cung yi gen. Ge ɑ́bëëd ge göög ɑ nøw ceth kì ri jyɑ̈gi Körec gïti kɑ ɑ́jɑ̈ggi Dɑryøs.
EZR.4.7	Kì yethi cyɑ̈nggi Rɑ̈nhdwøng Artɑkerkes ɑ ɑ́gwëëd Biclɑm, kí Mithredɑth, kí Tɑbiil, kí kwï jø gen møg-ɑ kyeelø ki wɑ̈nyø, ge gwëd-ɑ Artɑkerkes, rɑ̈nhdwøøng Pɑres, wɑ̈nyɑni bɑ ɑgwed ki dhøg tyëng Arɑm, o óceg kɑ løgø keny-ɑ órɑngii.
EZR.4.8	Thyew jɑgø Reum, kí Cimcɑy jɑlgwed, ge ɑ́gwëdi yï Artɑkerkes ki wɑ̈nyø me gøøny gen tyëng Yerusɑlem.
EZR.4.9	Gø ɑ́gwed gen kinni, “Wɑ̈nyø men kɑ̈ɑ̈l-ɑ yï jɑgø Reum, geki Cimcɑy jɑlgwed, kí kwï jø gen møg-ɑ kyeelø, ɑ løg jyɑ̈ggi gøny, kí jɑggi gwøg møg-ɑ ɑ́kɑ̈ɑ̈l Erek, kí Bɑbïl, kí Susɑ̀, kì Elɑm, 
EZR.4.10	kí kwï tyëng-ɑ kyeelø møg-ɑ ɑ́kɑ̈ɑ̈l yi jɑldwøng, jɑlteg Acuurbɑnibɑl, kɑ gï cïbe kɑ̈ddi Sɑmɑriyɑ̀, kí kwï myërri løøg Nɑm Porɑt kì wɑɑng cyɑ̈ɑ̈ng böörø.”
EZR.4.11	Bene møg-ɑ ógweed yij wɑ̈nyɑni ek:
EZR.4.11	“Wɑ̈nyø gwëd-ɑ Rɑ̈nhdwøng Artɑkerkes yi bɑ̈ngge, jø myërri løøg Nɑm Porɑt kì wɑɑng cyɑ̈ɑ̈ng böörø.
EZR.4.12	“Wø ngɑ̈j-ɑ yïn wuö kinni, tyëng Yeudiyɑ̀ møg-ɑ ɑ́kɑ̈ɑ̈l kun-ɑ di wun, ɑ ɑ́bï Yerusɑlem, ge ceg-ɑ døøgø ki geri kɑɑlɑni, kɑɑl orøg, kɑɑl-ɑ mune teg. Ge køm-ɑ rumø ki geri dörø. 
EZR.4.13	Keny-ɑ órum kɑɑlɑni ki døøgø gerø, kɑ döre ger, tyëngɑni pɑ cudø ki gwɑ̈j këti, o ngyënyyi gøldwøng ceg-ɑ nungø. 
EZR.4.14	Mɑ́ wø bɑ jií, wø pɑ dwɑddi kinni o gïn ni menɑni cwöbe, bene ɑödi wøn yïí ki wöödø men, 
EZR.4.15	kinni muuj ki cigg kinni yɑɑb yethi wɑ̈jj-ɑ ɑ́mïdhi yi kweyyí, o yod yi yïn kinni kɑɑlɑni ɑ́bëëd e mune teg, kɑ rɑ̈nhì nyi gögge ki rɑj. Bene ɑ bɑnge ɑ́dhur kɑɑlɑni piny. 
EZR.4.16	Bene ɑ dwɑddi wøn nyudhi yïn kinni keløg e odøøgø ki gerø, kɑ döre ócungø, myërri løøg Nɑm Porɑt kì wɑɑng cyɑ̈ɑ̈ng böörø, pɑ cuggi jɑɑgø yi yïn këti.”
EZR.4.17	Codhe, ɑlöggi rɑ̈nhdwøng kinni,
EZR.4.17	“Yɑ gwëd-ɑ jɑgø Reum, kí Cimcɑy jɑlgwed, kí jø gen møg-ɑ bëëdø kì Sɑmɑriyɑ̀, kí myërri løøg Nɑm Porɑt kì wɑɑng cyɑ̈ɑ̈ng böörø, yɑ mɑ̈dh-ɑ wun.
EZR.4.18	“Wɑ̈ny-ɑ ɑ́ör yi wun ɑ́løg, kɑ rɑ̈ngi yɑn. 
EZR.4.19	Kɑ yɑ omuujø ki cigg kinni yɑɑb yethi wɑ̈j. Kɑ yod ceth kinni Yerusɑlem ɑ́bëëd ɑ́ kɑɑl me mune teg, kwøbbi rɑ̈nhì nyii pyemø yi en, tyëngɑni muddi gen teg o ge bɑ jii göj. 
EZR.4.20	Ájɑɑg-ɑ yi rɑ̈nhì mø teg, kɑ modïri løøg Nɑm Porɑt kì wɑɑng cyɑ̈ɑ̈ng böörø, jɑɑg yi rɑ̈nhhɑni thyew kɑ ge nyii kɑ̈bbø ki gwɑ̈j kí jɑmmì møøgø. 
EZR.4.21	Kɑ ɑ́rum bëëde kinøw, muuj wun ki cigg kinni cuung gyer yi jøgɑni, gïti keny-ɑ ómuujɑ ki cigg møøgø. 
EZR.4.22	Jwɑɑn møgɑni ki gwøgø, o óbëëd e bong rɑj møg cwöb kì yij pödhɑ.”
EZR.4.23	Keny-ɑ ɑ́rɑ̈ngi wɑ̈nyi Rɑ̈dh Artɑkerkes, Reum, kí Cimcɑy jɑlgwed, kí jø gen, ɑjwɑni gen yï tyëng Yeudiyɑ̀ kì Yerusɑlem, kɑ gï cïrri gen cuungi gwøg.
EZR.5.1	Bøli kenyɑni ɑ ɑ́cɑ̈gi jøtöng ɑ́ryew, ɑ løg Agɑy, kí Dhekɑriyɑ̀ wɑ̈d Idö ki kwøb ki nyingi Jwøøg Isrɑil, ge köbb-ɑ Yeud møg-ɑ bëëdø kì Yeudiyɑ̀ geki Yerusɑlem. 
EZR.5.2	 Codhe, ɑdhwödh Dherubɑbïl wɑ̈d Ceɑltiel geki Jöcwø wɑ̈d Yödhɑdɑk keny-ɑ ɑ́lïngi gen mø jøtöng, kɑ ge ódøøgø ki cɑ̈gø ki gyer ki Kengø kì Yerusɑlem, kɑ ge køny yi jøtöngɑni ryeet.
EZR.5.3	Bøli kenyɑni ceth ɑ ɑ́bëën Tɑtenɑy, jɑngi myërri løøg Nɑm Porɑt kì wɑɑng cyɑ̈ɑ̈ng böörø, geki Cethɑr Bodhenɑy, kí jø gen, ge bï-ɑ yï jøg-ɑ gëdø, kɑ ge okööbø kinni, “Á men ɑ ɑ́köbbi wun kinni gëëd wun, ɑ tyëgu dörø men?” 
EZR.5.4	Jøgɑni ɑ́pëjji thyew ki nyingi ji møg-ɑ ɑ́kunyi ki geri Kengø bënn. 
EZR.5.5	De jøgdøngi Yeud ɑ́bëëd ge okorø yi Jwøøg gen, o bong gïjø mɑ ɑ́gwøg yi jɑggi Pɑres, ge ɑ́yïd-ɑ møg-ɑ óløøg yi rɑ̈nhdwøng. 
EZR.5.6	Men bene wɑ̈ny-ɑ ɑ́öri rɑ̈nhdwøng yi gen.
EZR.5.7	“Wø öd-ɑ yï Rɑ̈nhdwøng Dɑryøs. Yï ójyɑ̈ɑ̈gø ki mër.
EZR.5.8	“Wiy yod yi rɑ̈nhdwøng kinni, wø ɑ́kedhi Yeudiyɑ̀, kɑ yod yi wøn kinni Kengi Jwøng-ɑ dwøng ceg kɑ gerø ki kïttì mø døngø, e pɑ̈mmì cïb-ɑ ri döre. Gyerɑni nënni e pödh-ɑ bøle kidøøj.
EZR.5.9	“Jøgdøngi tyëngɑni ɑ́pyëj yi wøn, ki ngɑn-ɑ muujø ki cigg kinni døøg Kengø men ki gerø. 
EZR.5.10	Kɑ ge pyëj yi wøn ki nyingi gen thyew, kipe kinni o nyingi pëjji gen gwëdi wøn yïn.
EZR.5.11	“Alöggi gen kinni, ‘Wø bɑ bɑ̈nggi Jwøøg mɑl kí piny, o wø døøg-ɑ Keng-ɑ ɑ́ger yi rɑ̈nh teg, rɑ̈ɑ̈dh Isrɑil kɑ̈ge dööng ki gerø. 
EZR.5.12	 De keny-ɑ ɑ́wëggi pyëw Jwøøg mɑl rënyø yi kweyyi wøn, ɑcïbe gïn cingi Nebukɑdnesɑr, rɑ̈ɑ̈dh Bɑbïlöniyɑ̀, jɑl Kildɑn, ɑdhure Kengø men piny, ɑkïdhe ji yïnø, Bɑbïlöniyɑ̀. 
EZR.5.13	 Kì kyeel runni Körec rɑ̈nhdwøøng Bɑbïlöniyɑ̀ kì yij lɑwø, ɑ ɑ́muuje ki cigg kinni døøg Kengi Jwøk ki gerø. 
EZR.5.14	Cɑgg ɑ́ jɑmmi Kengi Jwøk, ɑ løg dhɑb kí ɑ́tegø møg-ɑ ɑ́kɑ̈l yi Nebukɑdnesɑr kì Kengi Yerusɑlem, kɑ gï kïdhe kengi Bɑbïl, ge ɑ́mëggi Cecbɑdhɑr yi Körec, kɑ gï mëgge jɑngi Yeudiyɑ̀. 
EZR.5.15	Aköbbe gøn kinni, kwɑnye jɑmmɑni, kɑ ge dwøøg kɑ̈jji gen kì yij Kengø kì Yerusɑlem. Kɑ Kengi Jwøk døøg ki geer keje ceth. 
EZR.5.16	Codhe, ɑbëën Cecbɑdhɑr kɑ tyelli Kengø këële piny, ɑcɑ̈gi gyer kì bøli kenyɑni ceth, de Kengø nuti thumø.’
EZR.5.17	“Anɑn, keløg pyëwí med, wiy yɑb kì yethi wɑ̈jji gøldwøng kì Bɑbïl, keløg e dɑ ciggi døøgi Kengi Yerusɑlem ki gerø møg-ɑ ómuujø yi Körec, kɑ wiy wø lïngi wøn löggi rɑ̈dh kì ri kwøbbɑni.”
EZR.6.1	Codhe, kɑ Rɑ̈nhdwøng Dɑryøs omuujø ki cigg kinni i yɑɑb wɑ̈jji gøldwøng møg-ɑ nud kì Bɑbïl. 
EZR.6.2	De wɑ̈ny-ɑ nyi bɑn ɑ́yod-ɑ kɑɑldwøng Ekbɑtɑnɑ̀, kì Modïri Mɑdɑy, e yije dɑ møg-ɑ ógwedø kinni:
EZR.6.3	“Rɑ̈nhdwøng Körec ɑ́muuj ki cigg, kì kyeel runne kì yij lɑwø kinni i døøg Kengø ki gerø kì Yerusɑlem ɑ́ keny nyi muuj gëdhhì, ɑ yije nyi rɑ̈ɑ̈b gëdhhì. Geer Kengø döre bɑ mïtïr pyɑ̈r ɑ́ryew wïdɑ́bïryew, o lɑ̈je bɑ mïtïr pyɑ̈r ɑ́ryew wïdɑ́bïryew. 
EZR.6.4	Geer dörø e cïmmi ɑ́ lwøøb ópɑddi kïttì ɑ́dɑ̈g, kömi gen cïb-ɑ lwøøb yenh ɑ́kyel. Jɑmm-ɑ gëëd bënn ngew kɑ ngyënyyi gøldwøng. 
EZR.6.5	Kɑ jɑmmi dhɑb kí ɑ́tegø møg-ɑ ɑ́kɑ̈ɑ̈l Bɑbïl yi Rɑ̈dh Nebukɑdnesɑr kì Kengø kì Yerusɑlem, dwøøg kɑ̈jji gen kì yij Kengi Yerusɑlem.”
EZR.6.6	Codhe, ɑöd Dɑryøs ki wɑ̈nyø kinni,
EZR.6.6	“Yɑ gwëd-ɑ Tɑtenɑy, jɑngi myërri løøg Nɑm Porɑt, kì wɑɑng cyɑ̈ɑ̈ng böörø.
EZR.6.6	“Lɑ̈ɑ̈w wun ri wun ki Kengø, wuki Cethɑr Bodhenɑy, kí jø wun. 
EZR.6.7	Wu ko ludhi yethi kwøbbi geri Kengi Jwøk. Wiy jyɑ̈ggì geki tyëngdøngi Yeud døøg gen Kengi Jwøk ki gerø kì keje ceth. 
EZR.6.8	Thyew yɑ köbb-ɑ wun kipe gïn-ɑ ógwøg yi wun kipe Yeud møg-ɑ døøg Kengi Jwøk ki gerø, gïg-ɑ dwɑddi kipe gyer jwɑnu gen ki muujø. Colu gen bënn kì ri ngyënyyi gøldwøng, geki gwɑ̈ɑ̈j modïri løøg Nɑm Porɑt kì wɑɑng cyɑ̈ɑ̈ng böörø. 
EZR.6.9	Gïg-ɑ dwɑddi, ying gɑ dyëg-ɑ römm, wɑlɑ̀ wɑ̈dhh, wɑlɑ̀ órömm-ɑ thønhø møg rɑ̈bbi Jwøøg mɑl, wɑlɑ̀ gemè, wɑlɑ̀ omelø, wɑlɑ̀ møgi oløg, wɑlɑ̀ møøw dhetun møg-ɑ dwɑddi yi ókwëri Yerusɑlem, nyi mëggi gï gen ceth yethi cyɑ̈ng. 
EZR.6.10	Kipe o ge nyi muuj gen ki gëdhh-ɑ dwɑddi yi pyëw Jwøøg mɑl, o ge kwɑ̈jji gen kiperɑ wøki wɑ̈ddɑ. 
EZR.6.11	Cigg møg-ɑ muujɑ thyew, bɑ kinni ngɑn-ɑ ópyem ciggɑni yɑdh ówöödh wɑ̈g kì ri øde, o dhø yɑnhɑni tyeng e bedh, o ngɑnɑni cwøb ki yɑnhɑni, o twïye wɑ̈g kì ree, codhe o gøle gwøg ɑ́ thur. 
EZR.6.12	Wiy Jwøng-ɑ ɑ́myeg Yerusɑlem ɑ́ keny nyi mɑllii nɑ̈ge rɑ̈nh-ɑ ópëmø, wɑlɑ̀ pönh-ɑ ópyem ciggɑni, wɑlɑ̀ ngɑn-ɑ ódwɑddi dhuri Kengi Jwøk men-ɑ Yerusɑlem piny. Yɑn yɑ Dɑryøs ɑ ɑ́muuj cigg møg, mïdhi gen ceth.”
EZR.6.13	Kɑ cigg-ɑ ɑ́öri Tɑtenɑy, jɑngi myërri løøg Nɑm Porɑt kì wɑɑng cyɑ̈ɑ̈ng böörø, geki Cethɑr Bodhenɑy, kí jø gen yi Rɑ̈nhdwøng Dɑryøs, yïëy yi gen ni kɑ ɑ́ceg gen ceth. 
EZR.6.14	 Kɑ geri Kengø yi pëjji Yeud, pödh-ɑ bøle kidøøj, ge ocïjø yi jøtöng ryeet, ɑ løg Agɑy geki Dhekɑriyɑ̀. Kengø ɑ́tyëg yi gen ni kɑ ɑ́ceg gen yi Jwøøg Isrɑil, kí Körec, geki Dɑryøs, kí Artɑkerkes rɑ̈nhi Pɑres. 
EZR.6.15	Atyëg gen geri Kengø kì dɑ̈ɑ̈g cyɑ̈nggi dwɑ̈y Adɑr, kì bïkyeel runni Rɑ̈nhdwøng Dɑryøs kì yij lɑwø. 
EZR.6.16	Codhe, ɑthyeey Kengi Jwøk ki medi pëëth yi ókwër, kí Kwɑrri Leebì, kí ji bënn møg-ɑ ɑ́dwöög kì yïnø. 
EZR.6.17	Kì ri thyeyi Kengi Jwøk, ge ɑ́muuj-ɑ wɑ̈dhh 100, kí dyëg 200, kí órömm 400 gɑ gëdhhì, kí ónyögg 12 gɑ gëdhhi orøg, dyel ɑ́kyel kipe wïj kɑl ɑ́kyel kì kelli kɑ̈lli Isrɑil. 
EZR.6.18	Kɑ ge orönyø ki ókwërø, kí Kwɑrri Leebì, kɑ ge pɑ̈ngi gɑ ɑkudd, kipe gwøøg Kengø kì Yerusɑlem ni kɑ ógweedii yij Wɑ̈nyi Ciggi Mosɑ̀.
EZR.6.20	Mɑ́ ókwër geki Kwɑrri Leebì, ri gen ɑ́rum ki kwërø yi gen, o ge dhïwi gen. 
EZR.6.21	Gëdhhì ɑ́cɑm-ɑ yi tyëng Isrɑil møg-ɑ ɑ́dwöög kì yïnø bënn. 
EZR.6.22	Kɑ Kwëër Ákɑɑdh gwøg yi gen ki medi pëëth, ge cɑm-ɑ olwëny ki cyɑ̈ng ɑ́bïryew, mɑ́ pëthi gen ɑ́wëggi mïnø yi Jwøng-ɑ Ácwɑ̈ɑ̈j, kɑ pyëw rɑ̈nhdwøøng Acuur luge gïn, kɑ gï thödhe ki tegø men tyëg gen gwøøg geri Kengi Jwøøg Isrɑil.
EZR.7.1	Anɑn kì bɑng runn mø gïïr, kì bøli keny-ɑ ɑ́bëëd Artɑkerkes bɑ rɑ̈nhdwøøng Pɑres, ɑ́dɑ jɑl me cwøl ɑ́ Edhrɑ̀ me kɑ̈ɑ̈l thɑ gøl Aɑron Ókwër-ɑ Dwøng. Edhrɑ̀ bɑ wɑ̈d Serɑiyɑ̀, wɑ̈d Adhɑriyɑ̀, wɑ̈d Kilkiyɑ̀, 
EZR.7.2	wɑ̈d Cɑlum, wɑ̈d Dhɑdök, wɑ̈d Akitub, 
EZR.7.3	wɑ̈d Amɑriyɑ̀, wɑ̈d Adhɑriyɑ̀, wɑ̈d Merɑyöth, 
EZR.7.4	wɑ̈d Dherɑiyɑ̀, wɑ̈d Udhì, wɑ̈d Bukì, 
EZR.7.5	wɑ̈d Abicuɑ̀, wɑ̈d Pineɑs, wɑ̈d Eliɑdhɑr, wɑ̈d Aɑron.
EZR.7.6	Edhrɑ̀ ɑ́bëëd ɑ́ jɑl me dïdø, me ngɑ̈nyi Ciggi Jwøng-ɑ Ácwɑ̈ɑ̈j, Jwøøg Isrɑil, møg-ɑ ɑ́mëgge Mosɑ̀. Edhrɑ̀ ɑ́bëëd ɑ́ ɑgyëdh yi Jwøng-ɑ Ácwɑ̈ɑ̈j, kɑ gïg-ɑ ɑ́dwɑdde bënn mëggii yi rɑ̈nhdwøng, ɑkedhe kì Bɑbïlöniyɑ̀. 
EZR.7.7	Akedh tyëng Isrɑil kyeel ki gøn, gen ɑ ókwër, kí Kwɑrri Leebì, kí jøwör, kí jøkor, kí jøgwøøg Kengø. Ge ɑ́kedhi Yerusɑlem, kì bïryeew runni Artɑkerkes kì yij lɑwø. 
EZR.7.8+EZR.7.9	Ge ɑ́dhwödh kì Bɑbïlöniyɑ̀ kì kyeel cyɑ̈nggi kyeel dwɑ̈tt. Ge ɑ́køny yi Jwøk, kɑ ge wɑ̈dh-ɑ Yerusɑlem kì kyeel cyɑ̈nggi bïïj dwɑ̈tt. 
EZR.7.10	Edhrɑ̀ ɑ́bëëd pyëwe cïb en ri rɑngi Ciggi Jwøng-ɑ Ácwɑ̈ɑ̈j, kí gwøgi gïn-ɑ dwɑddi yi ciggɑni, kí pwönyi tyëng Isrɑil ki ciggɑni bënn.
EZR.7.11	Møg bɑ wɑ̈jj-ɑ ɑ́mëggi ókwërø Edhrɑ̀, jɑl-ɑ nyi gwëdi Ciggi Jwøng-ɑ Ácwɑ̈ɑ̈j tyëng Isrɑil, men-ɑ ɑ́mëggii yi Artɑkerkes, ógwedø kinni:
EZR.7.12	“Rɑ̈nhdwøng Artɑkerkes gwëd-ɑ ókwërø Edhrɑ̀, jɑl-ɑ nyi gwed ciggi Jwøøg mɑl.
EZR.7.13	“Yɑn ɑ muujø ki cigg èn, ngɑn-ɑ dwɑddi døøg Yerusɑlem kì kelli tyëng Isrɑil, kì yij pödhɑ, kí ókwër, geki Kwɑrri Leebì wiy døg gen. 
EZR.7.14	Yï ör-ɑ yi yɑn wøki jø tøg burø gɑ ɑ́bïryew, kipe kinni o yï lidh bëën-ɑ bëëd ji kì Yeudiyɑ̀ geki Yerusɑlem, mɑ mïdhi ciggi Jwøgí yi teedø, 
EZR.7.15	o yï kɑ̈l dhɑb kí ɑ́tegø møg-ɑ ɑ́muuj yi rɑ̈dh geki jø tøg bure, ge nëng-ɑ Jwøøg Isrɑil, ɑ Kenge ying Yerusɑlem. 
EZR.7.16	Átegø kí dhɑb møg-ɑ ɑ́yod yi yïn kì kɑɑl Bɑbïl bëne geki myërre, kí gëdhh-ɑ ɑ́muuj yi tyëng Isrɑil, geki ókwër gɑ mø Kengi Jwøøg gen kì Yerusɑlem, ókɑ̈l yi yïn thyew.
EZR.7.17	“Mïdhí ngyënyyɑni kidøøj, o ge óngëëw yi yïn ki wɑ̈dhh, kí órömm-ɑ døngø, kí órömm-ɑ thønhø, kí gemè, kí møgi oløg, møg muuj gɑ gëdhhì kì wïj këli lɑm, kì Kengi Jwøgí men-ɑ Yerusɑlem. 
EZR.7.18	Átegø kí dhɑm-ɑ döng ócuggø gwøøg yi wun ki gïn-ɑ ódwɑddi yi wun ki gwøgø, ɑ́ gïjø me cyɑ̈dhi kì yuu Jwøk. 
EZR.7.19	Jɑmm-ɑ ɑ́mëggi wun bënn gɑ møg göög kì Kengi Jwøøg wun, thërru gen Jwøk kì Yerusɑlem. 
EZR.7.20	O keløg e dɑ gïg møøgø møg-ɑ ódwɑddi yi yïn kipe Kengø, kwɑnyu gen kì ri jɑmmi gøldwøng.
EZR.7.21	“Yɑ ceg-ɑ jɑgg-ɑ mïdhi ngyëny kì myërri løøg Nɑm Porɑt, kì wɑɑng cyɑ̈ɑ̈ng böörø kinni, nyi mëggi gen Edhrɑ̀, jɑl-ɑ nyi gwed ciggi Jwøøg Mɑl, gïn-ɑ nyi cwøl yi en ceth, 
EZR.7.22	gïti keny-ɑ ógööge ki kïllì ɑ́lïp ɑ́dɑ̈g kí miy ɑ́ngwen mø ɑ́tegø, kí kïllì ɑ́lïp pyɑ̈rø mø gemè, kí møgi oløg ɑ́ røthøl ɑ́lïp ɑ́ngwen, kí møøw dhetun ɑ́ røthøl ɑ́lïp ɑ́ngwen, kí omelø men-ɑ ódwɑddi. 
EZR.7.23	Nyi muuj gïn-ɑ dwɑddi yi Jwøøg Mɑl kipe Kenge ceth, o cöge e pyëwe pɑ rënyi ki yɑn, wøki tyëng-ɑ ójyɑ̈ɑ̈gø kì bɑngɑ. 
EZR.7.24	Wu pɑth ki ɑyïëy ki kɑ̈bbø ki gwɑ̈j kì yï ókwër geki Kwɑrri Leebì, kí jøwör, ki jøkor, kí jøgwøg, kí jøg-ɑ nyi göögø kì yij Kengø.
EZR.7.25	“Yïn, Edhrɑ̀, ki peli wïj men-ɑ ɑ́mëggi yïn yi Jwøgí, kɑ̈bbí ki jɑggi kɑ̈dd geki jɑggi myërr, kì myërri løøg Nɑm Porɑt kì wɑɑng cyɑ̈ɑ̈ng böörø, gɑ tyëng-ɑ ngɑ̈nyi ciggi Jwøgí bënn, kɑ tyëng-ɑ kwïj ciggɑni, pwönyi yi gen. 
EZR.7.26	Ngɑn-ɑ ócög e pɑ kɑ̈lli bɑng ciggi Jwøgí, wɑlɑ̀ bɑng ciggi pödhø, cɑy ki thøø, wɑlɑ̀ ör yïnø, wɑlɑ̀ cude ki ngyëny, wɑlɑ̀ mɑg.”
EZR.7.27	Akööb Edhrɑ̀ kinni, “Pwøj wɑ Jwøng-ɑ Ácwɑ̈ɑ̈j, Jwøøg kweyyee, mɑ́ pyëw rɑ̈dh ɑ́wëgge okøn kipe thyeyi Kengi Jwøng-ɑ Ácwɑ̈ɑ̈j men-ɑ Yerusɑlem. 
EZR.7.28	Jwøng-ɑ Ácwɑ̈ɑ̈j mɑɑr-ɑ mɑɑre yɑn ɑ́nyodhe kì bøli rɑ̈nhdwøng geki jø tøg bure, kɑ pyëwɑ wëgge tëngø, ɑcøngɑ pëjji Isrɑil, o wø dwöög wøn ki gen.”
EZR.8.1	Møg bɑ nyingi jɑggi wɑ̈thi kɑ̈llì, møg-ɑ ɑ́dwöög Yerusɑlem geki Edhrɑ̀, ge dwöög ɑ yïnø kì Bɑbïlöniyɑ̀, kì bøli keny-ɑ ɑ́jyɑ̈ɑ̈g Rɑ̈nhdwøng Artɑkerkes.
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Gercöm kì wïj gøl Pineɑs.
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Dɑniel kì wïj gøl Ithɑmɑr
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Atuc wɑ̈d Cekɑniyɑ̀ kì wïj gøl Debïd
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Dhekɑriyɑ̀ kì wïj gøl Pɑröc, kí jø gøl gen gɑ 150
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Eliönɑy wɑ̈d Dherɑiyɑ̀, kì wïj gøl Pɑkɑth Moɑb, kí jø gøl gen gɑ 200
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Cekɑniyɑ̀ wɑ̈d Yɑɑdhiel, kì wïj gøl Dhɑtu, kí jø gøl gen gɑ 300
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Ebed wɑ̈d Yönɑthɑn, kì wïj gøl Adïn, kí jø gøl gen gɑ 50
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Yecɑiyɑ̀ wɑ̈d Athɑliyɑ̀, kì wïj gøl Elɑm, kí jø gøl gen gɑ 70
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Dhebɑdiyɑ̀ wɑ̈d Mikɑil, kì wïj gøl Cepɑtiyɑ̀, kí jø gøl gen gɑ 80
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Obɑdiyɑ̀ wɑ̈d Yekiel, kì wïj gøl Yöɑb, kí jø gøl gen gɑ 218
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Celömith wɑ̈d Yosipiyɑ̀, kì wïj gøl Bɑnì, kí jø gøl gen gɑ 160
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Dhekɑriyɑ̀ wɑ̈d Bebɑy, kì wïj gøl Bebɑy, kí jø gøl gen gɑ 28
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Yöɑnɑn wɑ̈d Akɑtɑn, kì wïj gøl Adhgɑd, kí jø gøl gen gɑ 110
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Elipelet, Yeuel, kí Cemɑiyɑ̀, kì gøl Adönikɑm, ge ɑ́dwöög kɑ jøg mø kwɑnni gen bɑ 60 (ge ɑ́bï-ɑ cyɑ̈n)
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Uthɑy geki Dhɑkur, kì wïj gøl Bigbɑy, kí jø gøl gen gɑ 70
EZR.8.15	Kɑ ji cøngɑ bënn, kì kömi nɑm-ɑ rengi kɑɑl Aɑbɑ̀, ɑbëëd wøn kì kunɑni ki cyɑ̈ng ɑ́dɑ̈g. Kɑ yodɑ kinni dɑ ókwër kì kelli ji, de bong Kwɑrri Leebì. 
EZR.8.16	Aödɑ be cwööli Eliedher, kí Ariel, kí Cemɑiyɑ̀, kí Elnɑthɑn, kí Yöyɑrïb, kí Elnɑthɑn, kí Nɑthɑn, kí Dhekɑriyɑ̀, kí Meculɑm. Kɑ yɑ öd-ɑ be cwööli jøpwönyø ɑ́ryew, ɑ løg Yöyɑrïb geki Elnɑthɑn. 
EZR.8.17	Aörɑ gen yï Idö, jɑngi Kɑsipiyɑ̀, kɑ ge köbbɑ møg-ɑ óköbbi Kɑsipiyɑ̀ geki jøge yi gen, ɑ løg bɑ̈nggi Kengø kì Kɑsipiyɑ̀, kinni ödi wøn yi gen ki ji møg göögø kì yij Kengø Jwøgee. 
EZR.8.18	Wø ɑ́køny yi Jwøk, kɑ wø öri gen Cerebiyɑ̀ Kwɑɑr Leebì, jɑl me cuggi gwøg, o bɑ jɑl wïj gøl Mɑklì, ɑ́bï kɑ wɑ̈dde geki myiimen, gɑ pyɑ̈rø wïdɑ́bïdɑ̈g. 
EZR.8.19	Acɑbiyɑ̀ geki Yecɑiyɑ̀, jø wïj gøl Merɑrì ɑ́ör yi gen thyew geki wɑddi gen gɑ 20. 
EZR.8.20	Thyew ɑ́dɑ bɑ̈nggi Kengø 220, møg-ɑ́ kweyyi gen ɑ́cïb wɑ̈yi gen yi Debïd geki jyɑ̈gge, o ge køny gen Kwɑrri Leebì. Ge bɑ ɑgwed ki nyingi gen bënn.
EZR.8.21	Acïgɑ kinni thuum ji bënn kì kömi Nɑm Aɑbɑ̀, o ri wøn dwöög wøn piny kì bøli Jwøgee, wø kwɑjj-ɑ en kinni, kore wøn, wøki nyigi wøn, kí jɑmmì bënn, o wø kɑ̈l yi en ki tɑrø. 
EZR.8.22	Wïjɑ ɑ́ceg-ɑ lɑ̈ɑ̈yø ki cwöd kì yï rɑ̈nhdwøng, ki jøliny møg cyɑ̈dhi tyelli gen kí møg-ɑ cyɑ̈dhi kì kömi kyënyì, gɑ møg di kor wøn ki tyëngmɑ̈ɑ̈nø kì kö yöö, mɑ́ rɑ̈nhdwøng ɑ́köbbi yi wøn kinni, “Jwøøg wøn nyi gyëdh-ɑ ngɑn-ɑ gɑ̈nii, de pyëwe pɑ nyi med ki ngɑn-ɑ nyi wiyii piny.” 
EZR.8.23	Codhe, ɑthuum wøn, kɑ møgɑni kwɑjji wøn kì yï Jwøgee, ɑ løøge kwɑ̈jji wøn.
EZR.8.24	Codhe, ɑkɑ̈bbɑ kì kelli pëjji ókwër ki pyɑ̈rø wïdɑ́ryew, ɑ løg, Cerebiyɑ̀, kí Acɑbiyɑ̀, kí pyɑ̈rø kì kelli wɑddi gen. 
EZR.8.25	Kɑ ge rumɑ ɑ́tegø, kí dhɑb, kí jɑmmì møg-ɑ ɑ́muuj yi rɑ̈nhdwøng, geki jø tøg bure, kí jyɑ̈gge, kí tyëng Isrɑil bënn gɑ møg göög kì Kengi Jwøgee. Kɑ ge mëggɑ ókwër. 
EZR.8.26+EZR.8.27	Møg bene gen jɑmm-ɑ ɑ́mëggɑ ókwër:
EZR.8.26+EZR.8.27	Átegø —– tøn 22
EZR.8.26+EZR.8.27	Jɑmm-ɑ óthɑ̈dhø ki ɑ́tegø, kwɑnni gen bɑ miyø —– kïllì 70
EZR.8.26+EZR.8.27	dhɑb —– kïllì 3,400
EZR.8.26+EZR.8.27	tɑ̈mmi dhɑb, kwɑnni gen bɑ pyɑ̈r ɑ́ryew —– kïllì 8.4
EZR.8.26+EZR.8.27	tɑ̈mmi dilɑl mø myër, gɑ ɑ́ryew, mø ngewi gen pɑ̈r ki ngewi tɑ̈mmi dhɑb.
EZR.8.28	Aköbbɑ gen kinni, “Wu bɑ ɑkwër wun ɑ́ mø Jwøng-ɑ Ácwɑ̈ɑ̈j, Jwøøg kweyyi wun, o jɑmmì møg bɑ ɑkwër thyew, o dhɑb kí ɑ́tegø, bɑ møg-ɑ ɑ́muuj ge mëgg-ɑ Jwøng-ɑ Ácwɑ̈ɑ̈j, Jwøøg kweyyi wun. 
EZR.8.29	Koru gen kidøøj gïti keny-ɑ órøm wun gen kì bøli ókwërr-ɑ døngø geki Kwɑrri Leebì, kí jyɑ̈ggi wɑ̈thi kɑ̈lli Isrɑil, keny-ɑ ówɑ̈dhi wɑ Yerusɑlem. Ge órøm kì yij kɑ̈ni Kengi Jwøng-ɑ Ácwɑ̈ɑ̈j.” 
EZR.8.30	Codhe, ɑkwɑɑny ɑ́tegø, kí dhɑb, kí jɑmm-ɑ kyeelø yi ókwër geki Kwɑrri Leebì, kinni o gï kɑ̈ɑ̈l gen Kengi Jwøgee, kì Yerusɑlem.
EZR.8.31	Adhwödh wøn kì kömi Nɑm Aɑbɑ̀ kì pyɑ̈rø wïdɑ́ryeew cyɑ̈nggi kyeel dwɑ̈tt, wø kedh-ɑ Yerusɑlem. Wø ɑ́kwɑy yi Jwøng-ɑ Ácwɑ̈ɑ̈j, kɑ wø korre ki tyëngmɑ̈ɑ̈nø, kí ji-ɑ di cuggi buddø kì yethi yëthi wøn thyew, kì yij weel wøn. 
EZR.8.32	Keny-ɑ ɑ́wɑ̈dhi wøn Yerusɑlem, ɑywöm wøn ri wøn ki cyɑ̈ng ɑ́dɑ̈g. 
EZR.8.33	Kì ngween cyɑ̈ng, ɑrøm wøn ɑ́tegø, kí dhɑb, kí jɑmm-ɑ kyeelø kì Kengi Jwøgee. Kɑ ge mëggi wøn ókwërø Meremöth wɑ̈d Uriyɑ̀ geki Eliɑdhɑr wɑ̈d Pineɑs, kí Kwɑrri Leebì ɑ́ryew, ɑ løg Yödhɑbɑd wɑ̈d Jöcwø geki Noɑdiyɑ̀ wɑ̈d Binuy. 
EZR.8.34	Jɑmmì bënn ɑ́kwɑn kɑ ge røm. Codhe, ɑgweed møgɑni bënn kì bøli kenyɑni ceth.
EZR.8.35	Kɑ tyëng-ɑ ɑ́dwöög kì yïnø bënn omuujø ki gëdhhì møg rɑ̈bbi Jwøøg Isrɑil. Ge ɑ́muuj-ɑ wɑ̈dhh pyɑ̈rø wïdɑ́ryew kipe Isrɑil bëne, kí órömm-ɑ døngø pyɑ̈r ɑ́bïngwen wïdɑ́bïkyel, kí órömm-ɑ thønhø pyɑ̈r ɑ́bïryew wïdɑ́bïryew, kí ónyögg pyɑ̈rø wïdɑ́ryew gɑ gëdhhi orøg. Møgɑni bënn ge ɑ́rɑ̈bbi Jwøng-ɑ Ácwɑ̈ɑ̈j gɑ gëdhhì. 
EZR.8.36	Wɑ̈jj-ɑ ɑ́gwed yi Rɑ̈nhdwøng Artɑkerkes, e gwëd-ɑ jyɑ̈ggi rɑ̈dh, kí jøg-ɑ jyɑ̈gø kì yij mïïrì, kí jɑggi myërri løøg Nɑm Porɑt kì wɑɑng cyɑ̈ɑ̈ng böörø, ɑ́muuj gen. Kɑ ge køny yi tyëngɑni, ki gwøøg Kengi Jwøk, ni kɑ ɑ́cïg rɑ̈nhdwøng.
EZR.9.1	Keny-ɑ ɑ́rum jɑmmɑni ki gwøgø bënn, kɑ kwï jɑggi tyëng Isrɑil bï-ɑ yïɑ, ɑkööb gen kinni, “Tyëng Isrɑil, kí ókwër, kí Kwɑrri Leebì ɑ́bëëd ri gen nuti dɑ̈ɑ̈ng gen ki tyëng-ɑ bëëdø kì piny men geki rɑjji gen, ɑ løg tyëng Amön, kí Moɑb, kí Rïp, kí Kɑnɑɑn, kí Kit, kí Perïdh, kí Yebus, kí Amör. Ge ɑ́bëëd ge gøgg-ɑ gïgrijjø møg-ɑ ɑ́gøggi yi jiɑni. 
EZR.9.2	Tyëng Isrɑil ɑ́nyömi ki nyigi jurr-ɑ kyeelø, kɑ jii Jwøk møg-ɑ ɑ́kwër oywëdhø, bɑ pëjjì geki jyɑ̈ggi mïïri ɑ ɑ́cɑg møgɑni.” 
EZR.9.3	Keny-ɑ ɑ́lïngɑ møgɑni ɑkɑgɑ ógudhɑ, kɑ yëyyi wïjɑ geki yëyyi tïgɑ pyedɑ, ɑpëggɑ piny yɑ juudø yi rɑ̈ɑ̈m pyëwɑ. 
EZR.9.4	Abëën tyëng-ɑ ɑ́bwøg yi kwøbbi Jwøøg Isrɑil, kí gïgrijjø møg-ɑ ɑ́gwøg yi tyëng-ɑ ɑ́dwöög kì yïnø, kɑ ri gen cøng gen butɑ, yɑ obëëdø kì piny yɑ juudø gïti bøli kej gënhi böörø.
EZR.9.5	Keny-ɑ ɑ́wɑ̈nhi bøli kej gënhi böörø, ɑdhwödhɑ mɑl kì keny-ɑ ɑ́bëëdɑ yɑ juudø, kí ógudh møg-ɑ kɑgø kì riɑ, ɑbøødhɑ riɑ piny, kɑ cinggɑ thɑ̈ngɑ Jwøng-ɑ Ácwɑ̈ɑ̈j, Jwøgɑ, 
EZR.9.6	Akööbɑ kinni, “Yïn ɑ Jwøk, wïjɑ ólɑ̈yyø, yɑ óböggø ki tïngi wïjɑ mɑl kì bøli, mɑ́ orøøg wøn dwøng cɑrø, wɑ̈thi wøn pöödh en. 
EZR.9.7	Wø ɑ́røngi ki orøg me dwøng, cɑg kì ri kweyyi wøn, pïd dicyɑ̈ngtïn. Kì bɑng orøøg wøn, wøki rɑ̈nhi wøn, kí ókwërri wøn, ɑ ɑ́pɑ̈dhi wøn cinggi rɑ̈nhì mø pɑth, o wø nɑ̈g yi gen, o wø køøl yïnø, o jɑmmi wøn kɑb yi gen, o wø göggi ki ɑyɑ̈r yi gen, ni gïg-ɑ nudd ge ogøggø yi wøn gïti dicyɑ̈ngtïn. 
EZR.9.8	De ɑnɑn, yïn ɑ Jwøng-ɑ Ácwɑ̈ɑ̈j, Jwøøg wøn, wø ɑ́göggí ki gïndøj kɑ keny me thiinh, yï ɑ́wïyi ki kwï ji møg döng ge nuti kïdhi yïnø, kɑ wø wëggí bëëdø kì kej kwër, e bong gïn böggi yi wøn. Wø ɑ́gøny yi yïn kì yij bɑ̈ɑ̈ngø, kɑ wø nëngí ki nënnì mø nyɑ̈n. 
EZR.9.9	Wø ɑ́bëëd wø bɑ bɑ̈ngg, de wø nuti wëggi yïn cöög yij bɑ̈ɑ̈ngø. Wø ɑ́wëggí wørø yi rɑ̈nhi Pɑres, ɑwëggi wøn bëëdø kì pönhï yi gen, o Kengí, Keng-ɑ ɑ́bëëd e rënyø ger yi wøn, o wø bëëd wøn wø pɑ böggi kì Yeudiyɑ̀ geki Yerusɑlem.
EZR.9.10	“Anɑn yïn ɑ Jwøk, ɑ́ ngø ɑ ókwøb yi wøn kì bɑng møg? Ciggí ɑ́pyem yi wøn. 
EZR.9.11	Cigg-ɑ ɑ́mëggí wøn ki cinggi bɑ̈nggí, tyëngtöng kinni, piny-ɑ yije kedhi yi wøn, ɑ́ men kwɑny yi wøn, bɑ piny me rɑj; pinyɑni bëne ɑ́rum ki rënyø yi ji-ɑ bëëdø kì yije, ki gïgrijjø møg-ɑ ɑ́gøggi yi gen. 
EZR.9.12	 Wø ɑ́kyëddi yi gen kinni, wɑ̈ddi wøn ko nyömi ki nyigi tyëngɑni, kɑ nyigi wøn ko nywøm yi wɑ̈ddi gen. I wø ko wöl rumø kì ri kwøbbi mër kí gïndøj ki per gen. Kipe kinni o wø óbëëd wøn wø teg, o gïgdøj mø pinyɑni ócɑm yi wøn, o pinyɑni óbëëde ɑ́ mi kwɑrri wøn gïti ɑtheer. 
EZR.9.13	Gïg-ɑ ɑ́bï kömi wøn bënn bɑ gööj orøng-ɑ ɑ́gwøg yi wøn, orøng-ɑ ɑ́gwøg yi wøn, ngɑ̈nyi yi wøn kinni yï bɑ Jwøøg wøn, ɑ nyi cɑy wøn ki cɑ́y mø nøg kibøli orøøg wøn, wø nuti nɑ̈ɑ̈g yïn. 
EZR.9.14	Ciggí ɑ́døøg ki pyemø yi wøn kidï këti, ɑnyömi wøn ki nyigi jurr-ɑ rijjø ni møg? Ngɑ̈nyi yi wøn kinni keløg wø ogöögø ki gïn ni menɑni, pyëwí órënyi, kɑ wø nɑ̈g yi yïn wø bënn, e bong ngɑn wiy yi yïn e onëënø. 
EZR.9.15	Jwøng-ɑ Ácwɑ̈ɑ̈j, Jwøøg Isrɑil, bene yïn ɑ døj, mɑ́ wø ɑ́wiy yi yïn wø onëënø, wøn ɑ bølí ek ki orøøg wøn, wø pɑ døøj ki cung kì bølí.”
EZR.10.1	Kɑ̈ng-ɑ ɑ́bëëd Edhrɑ̀ ree bøødh en piny kì bøli Kengi Jwøk, e óywöngø e gøny-ɑ orøngɑni, ɑbëën tyëng Isrɑil mø gïïr yïe. Tyëngɑni kelli gen dɑ jøg-ɑ cwøw, kí tyëng-ɑ mɑ̈nn, kí othønhø, mɑ́ ji ɑ́ywöngi ki ywøg me teeg. 
EZR.10.2	Aköbbi Edhrɑ̀ yi Cekɑniyɑ̀ wɑ̈d Yekiel, wɑ̈d Elɑm kinni, “Yïëyø mi wøn ki Jwøk ɑ́wiy yi wøn keny-ɑ ɑ́nyömi wøn ki nyigi jurr-ɑ kyeelø, de cɑgg ɑ́ kinøw, Isrɑil nudd yïe dɑ ngɑ̈ɑ̈dhø. 
EZR.10.3	Wø ceg-ɑ köngø kì bøli Jwøgee kinni, mɑ̈nn-ɑ pɑth møgɑni ge ceg kɑ tɑ̈ngø yi wøn, ge ócyeddi yi wøn, geki nyigi gen. Gïn-ɑ óköbbí wøn wuki tyëng-ɑ böggi Jwøk ógwøg yi wøn, gen ɑ møg-ɑ kømmi yi Ciggi Jwøk. 
EZR.10.4	Edhrɑ̀, gwøg ying-ɑ cingí, göög yï ókøny yi wøn.”
EZR.10.5	Codhe, kɑ pëjjì kí ókwër geki Kwɑrri Leebì, kí kwï tyëng-ɑ kyeelø bënn, köbbi köngø yi Edhrɑ̀ kinni møg-ɑ ɑ́kwøb yi Cekɑniyɑ̀ ógwøg yi gen ceth. 
EZR.10.6	Adhwödh Edhrɑ̀ kì bøli Kengi Jwøk, kɑ kedh-ɑ keny-ɑ nyi bëëd yi Yöɑnɑn wɑ̈d Eliɑcïb, ɑlɑnge wɑ̈r pyëwe orɑ̈mø yi gïnrɑj men-ɑ ɑ́gwøg yi tyëng-ɑ ɑ́dwöög kì yïnø. Edhrɑ̀ nuti cyɑ̈mø wɑlɑ̀ nuti mɑ̈dhø ki gïïpiny.
EZR.10.7	Aör wöödø Yerusɑlem geki Yeudiyɑ̀ bënn kinni, tyëng-ɑ ɑ́dwöög kì yïnø bënn cøng gen ri gen Yerusɑlem. 
EZR.10.8	Ngɑn-ɑ pɑ bï kì yethi cyɑ̈ng ɑ́dɑ̈g ni kɑ ɑ́kwøbii yi pëjjì, jɑmme bënn ceg kɑ kwɑnyø, o en kiree, pɑ bëëdø ɑ́ dhɑnhø ɑ́kyel kì kelli teen-ɑ ɑ́dwöög kì yïnø. 
EZR.10.9	Codhe, kɑ jøg-ɑ bëëdø kì piny Ben Yɑmïn geki Yeudɑ̀ bënn ri gen cøng gen, kì yethi cyɑ̈ng ɑ́dɑ̈g, kì bïngween dwɑ̈tt, kì cyɑ̈nggi dwɑ̈y pyɑ̈r ɑ́ryew. Ge ɑ́cug ɑ Yerusɑlem kì bøli Kengi Jwøk, dëlli gen okïïrø yi tegi kødh geki tegi kwøbb-ɑ́ per gen ɑ́cugi.
EZR.10.10	Adhwödhi ókwërø Edhrɑ̀ mɑl, kɑ gï köbbe kinni, “Cigg nuti mïdhø yi wun keny-ɑ ɑ́nyömi wun ki nyigi jurr-ɑ kyeelø, kɑ bɑ̈jji Isrɑil med yi wun. 
EZR.10.11	Anɑn yewi wun ki orøøg wun kì bøli Jwøng-ɑ Ácwɑ̈ɑ̈j, Jwøøg kweyyi wun. Kɑ wu nyi gwøgu gïg-ɑ dwɑddi yi en, kɑ ri wun lɑ̈ɑ̈w wun ki tyëngpɑth møg-ɑ bëëdø kì pinyee, kɑ mɑ̈nni wun, ɑ løg nyigi jurr-ɑ kyeelø tɑ̈ng wun.”
EZR.10.12	Alöggi ji bënn ge óryeerø kinni, “Møg-ɑ ɑ́köbbí wøn, ógwøg yi wøn ceth.” 
EZR.10.13	Akööb gen kinni, “Kødh dwøng, o ji pɑ cuggi cung kì wɑ̈g. Gwøg men pɑ cuggi tyëgø ki cyɑ̈ng ɑ́kyel wɑlɑ̀ ɑ́ryew, mɑ́ ji mø gïïr kì kelli wøn ɑ ɑ́røngi. 
EZR.10.14	Wiy jɑggi wøn bëëd gen kì Yerusɑlem, ge nenn-ɑ møgɑni. O jøg-ɑ yï gen di nyigi jurr-ɑ kyeelø bï gen kì bøli keny-ɑ ókwøb geki jøgdøngø kí jɑgg. Codhe, o cɑ́yi Jwøgee bï gen wɑ̈g kì kömee.” 
EZR.10.15	Bong ngɑn mɑ ɑ́bɑny møgɑni, den-ɑ́ Yönɑthɑn wɑ̈d Asɑiil geki Yɑɑdheiyɑ̀ wɑ̈d Tikbɑ̀ keti gen, kɑ mø gen yïëy yi Meculɑm geki Cɑbethɑy Kwɑrri Leebì.
EZR.10.16	Møgɑni ɑ́yïëy yi tyëng-ɑ ɑ́dwöög kì yïnø, ɑyïëy ókwërø Edhrɑ̀ kɑ ókɑ̈bbø ki jɑggi wɑ̈thi kɑ̈llì, mø gwed nyingi gïn. Ge ɑ́cɑ̈g ɑ kyeel cyɑ̈nggi pyɑ̈ri dwɑ̈tt, ɑpëggi gen piny be yɑbi thɑ́ møgɑni. 
EZR.10.17	Kɑ tyëng-ɑ nyömø ki nyigi jurr-ɑ kyeelø óthumø ki yodø kì cyɑ̈ng-ɑ mɑl kì kyeel dwɑ̈tt.
EZR.10.18	Møg bene gen nyingi jøg-ɑ yï gen ɑ́di nyigi jurr-ɑ kyeelø:
EZR.10.18	Wïj gøl Jöcwø geki kɑ̈lli nyiimen yɑɑg-ɑ cwøw, wɑ̈ddi Yödhɑdɑk. Mɑɑseiyɑ̀, kí Eliedher, kí Yɑrïb kí Gedɑliyɑ̀. 
EZR.10.19	Ge ɑ́yïëy kinni mɑ̈nni gen ótɑ̈ng yi gen ceth, kɑ ge omuujø ki dyel ɑ́ gënhi orøøg gen.
EZR.10.20	Gøl Imer: Aɑnɑnì geki Dhebɑdiyɑ̀.
EZR.10.21	Gøl Arïm: Mɑɑseiyɑ̀, Eliyɑ̀, Cemɑiyɑ̀, Yekiel, kí Udhiyɑ̀.
EZR.10.22	Gøl Pɑcur: Eliönɑy, Mɑɑseiyɑ̀, Icmɑil, Nethɑnel, Yödhɑbɑd, kí Elɑsɑ̀.
EZR.10.23	Yödhɑbɑd, Cimeì, Kelɑiyɑ̀ (ɑ cwøl ɑ́ Kelitɑ̀), Pethɑiyɑ̀, Yeudɑ̀, kí Eliedher.
EZR.10.24	bɑ Eliɑcïb
EZR.10.24	Cɑlum, Telem, kí Urì.
EZR.10.25	Gøl Pɑröc: Rɑmiyɑ̀, Idhiyɑ̀, Mɑlkiyɑ̀, Miyɑmïn, Eliɑdhɑr, kí Mɑlkiyɑ̀, kí Benɑiyɑ̀.
EZR.10.26	Gøl Elɑm: Mɑtɑniyɑ̀, Dhekɑriyɑ̀, Yekiel, Abdì, Yeremöth, kí Eliyɑ̀
EZR.10.27	Gøl Dhɑtu: Eliönɑy, Eliɑcïb, Mɑtɑniyɑ̀, Yeremöth, Dhɑbɑd, kí Adhïdhɑ̀.
EZR.10.28	Gøl Bebɑy: Yöɑnɑn, Aɑnɑniyɑ̀, Dhɑbɑy, kí Athlɑy.
EZR.10.29	Gøl Bɑnì: Meculɑm, Mɑluk, Adɑiyɑ̀, Yɑcub, Ceɑl kí Yeremöth.
EZR.10.30	Gøl Pɑkɑth Moɑb: Adnɑ̀, Kelɑl, Benɑiyɑ̀, Mɑɑseiyɑ̀, Mɑtɑniyɑ̀, Bedhɑlel, Binuy, kí Mɑnɑsè.
EZR.10.31+EZR.10.32	Gøl Arïm: Eliedher, Iciyɑ̀, Mɑlkiyɑ̀, Cemɑiyɑ̀, Cimeøn, Ben Yɑmïn, Mɑluk kí Cemɑriyɑ̀.
EZR.10.33	Gøl Acum: Mɑtenɑy, Mɑtɑtɑ̀, Dhɑbɑd, Elipelet, Yeremɑy, Mɑnɑsè, kí Cimeì.
EZR.10.34+EZR.10.35+EZR.10.36+EZR.10.37	Gøl Bɑnì: Mɑɑdɑy, Amrɑm, Uel, Benɑiyɑ̀, Bedeiyɑ̀, Keluì, Bɑniyɑ̀, Meremöth, Eliɑcïb, Mɑtɑniyɑ̀, Mɑtenɑy, kí Yɑɑsu.
EZR.10.38+EZR.10.39+EZR.10.40+EZR.10.41+EZR.10.42	Gøl Binuy: Cimeì, Celemiyɑ̀, Nɑthɑn, Adɑiyɑ̀, Mɑknɑdebɑy, Cɑcɑy, Cɑrɑy, Adhɑrel, Celemiyɑ̀, Cemɑriyɑ̀, Cɑlum, Amɑriyɑ̀, kí Yosep.
EZR.10.43	Gøl Nebö: Yeiel, Mɑtithiyɑ̀, Dhɑbɑd, Dhebïnɑ̀, Yɑdɑy, Yöiil, kí Benɑiyɑ̀.
EZR.10.44	Jøgɑni bënn ge ɑ́nywøm-ɑ nyigi jurrì møøgø, kɑ mɑ̈nnɑni ryem gen bënn geki nyigi gen.
NEH.1.1	Møg bene gïg-ɑ ɑ́gwøg yi Nëmɑyɑ̀ wɑ̈d Akɑliyɑ̀.
NEH.1.1	Kì dwɑ̈y Kisleb, e Artɑkerkes, rɑ̈nhdwøøng Pɑres yïe dɑ runn pyɑ̈r ɑ́ryew kì yij lɑwø, yɑn yɑ Nëmɑyɑ̀, yɑ ɑ́bëëd yɑ ying-ɑ Susɑ̀ kɑɑldwøng. 
NEH.1.2	Kɑ Aɑnɑnì ómïɑ obëënø, e kɑ̈ɑ̈l-ɑ Yeudiyɑ̀ geki ji møøgø. Kɑ pyëjɑ kiper Yerusɑlem, kí wɑddi wøn, Yeud møg-ɑ ɑ́bodh kɑ ge odøøgø kì Bɑbïlöniyɑ̀ kun-ɑ ɑ́kïdhi gen. 
NEH.1.3	Kɑ yɑ köbbi yi gen kinni i tyëng-ɑ ɑ́wɑ̈dhi pödhi wøn ying-ɑ yij orɑng me teg, kì bɑng kɑ̀ bëëd ge óyɑ̈ɑ̈rø yi tyëngpɑth. Yɑ ɑ́köbbi yi gen thyew i döri Yerusɑlem nudd e pɑ̈ɑ̈dhø, o thïggi döre bɑ ɑrɑ̈b. 
NEH.1.4	Keny-ɑ ɑ́lïngɑ møgɑni bënn, ɑpëggɑ piny kɑ yɑ óywöngø.
NEH.1.4	Yɑ ɑ́mɑ̈gi ki cyɑ̈ng mø gïïr yɑ okïïmø, o yɑ nuti cyɑ̈mø. Kɑ Jwøk kwɑjjɑ kinni, 
NEH.1.5	“Wuö Jwøøg Mɑl! Yï dwøng, o wø óböggø yi yïn. Møg-ɑ ɑ́yïëy yi yïn nyii mïdhø yi yïn kidøøj, kipe tyëng-ɑ mɑɑr yïn ge mïdh-ɑ ciggí. 
NEH.1.6	Lugí thɑ̈wwí yɑn, yïn ɑ Jwøng-ɑ Ácwɑ̈ɑ̈j, kɑ kwɑ̈jjɑ lïngí, kenyi kwɑ̈jjɑ kì wɑ̈r kí dicɑ̈ng kipe bɑ̈nggí, ɑ løg tyëng Isrɑil. Yɑ ɑ́yïëy kinni, wø ɑ́røngi, wø tyëng Isrɑil, wø ɑ́røngi wøki kweyyi wøn. 
NEH.1.7	Wø ɑ́göög ki gïjø me rɑj kì bølí, o wø nuti gwøg ki møg-ɑ ɑ́cïgi wøn, ciggí møg-ɑ ɑ́mëggi wøn yi bɑ̈ngí Mosɑ̀ nuti mïdhø yi wøn. 
NEH.1.8	 Anɑn pɑr møg-ɑ ɑ́köbbí Mosɑ̀ kinni, ‘Wu tyëng Isrɑil, keløg ciggɑ koo mïdhi yi wun, wu kedhhɑ’ kedhhø kì kelli pödhh. 
NEH.1.9	 De keløg wu dwöög-ɑ köörɑ, kɑ møg-ɑ ɑ́köbbɑ wun gwøg yi wun, wu dwöögɑ’ keny-ɑ ɑ́myeg yi yɑn ɑ́ keny nyi mɑlli yɑn, cɑgg wu tɑɑy kömi piny.’
NEH.1.10	“Wuö, møg bɑ bɑ̈nggí, jií ceth. Ge ɑ́yiel-ɑ yi yïn ki tegí, teng-ɑ dwøng. 
NEH.1.11	Lïngí kwɑ̈jjɑ kí kwɑ̈jji bɑ̈nggí møg-ɑ wør yïn bënn. Wiy yɑ yodɑ gïn-ɑ dwɑddɑ dicyɑ̈ngtïn, kɑ wiy rɑ̈nhdwøng pyëwe lɑ̈ɑ̈me ki yɑn.”
NEH.1.11	Ábëëd ɑ́ yɑn ɑ nyi kɑ̈lli møgi oløg mi rɑ̈nhdwøng kì yethi cyɑ̈nggɑni.
NEH.2.1	Cyɑ̈ng ɑ́kyel kì bɑng dwɑ̈tt ɑ́ngwen, e Rɑ̈nhdwøng Artɑkerkes ocyɑ̈mø, ɑmuujɑ en ki møgi oløg. Yɑ nuti liidh en cyɑ̈ng ɑ́kyel e pyëwɑ nënne e pɑ med. 
NEH.2.2	Codhe, ɑpyëje yɑn kinni, “Yïde ɑ nënní yï juudø, o dëlí pɑ rɑ̈mø? Men bɑ rɑ̈ɑ̈m pyëw.”
NEH.2.2	Kɑ yɑ obwøgø, 
NEH.2.3	 ɑlöggɑ kinni, “Yï ómïdhi yi Jwøk wuö gïti ɑtheer, yɑ óbëëdø pyëwɑ med kidï, e kɑɑl-ɑ́ yije ɑ́koony kweyyi wøn ótørrø, o thïgge órɑ̈bø ki mɑc?”
NEH.2.4	Apëjji rɑ̈nhdwøng kinni, “Á gïn ɑ dwɑddi yi yïn?”
NEH.2.4	Kɑ Jwøøg Mɑl kwɑjjɑ. 
NEH.2.5	Codhe, ɑköbbɑ rɑ̈nhdwøng kinni, “Keløg pyëwí med ki yɑn wuö, o yï dwɑdd-ɑ muuji gïn-ɑ kwɑjjɑ, ör yɑn Yeudiyɑ̀, kɑɑl-ɑ ɑ́koony kweyyɑ, o døøgɑ ki gerø.”
NEH.2.6	Aköbbi yɑn yi rɑ̈nhdwøng, (e bɑ̈rɑ̈dh obëëdø kì bute) kinni, “Yï ótyëg-ɑ keny me bëëdø kidï yï tøøk, o yï ódwöög kì wɑɑng?” Kɑ köbbɑ.
NEH.2.7	Akwɑjjɑ en kinni gwëde yɑn ki wɑ̈j møg muujɑ jɑggi myërri løøg Nɑm Porɑt kì wɑɑng cyɑ̈ɑ̈ng böörø, møg köbbi gen kinni wiy gen yɑn, o yɑ kedhɑ Yeudiyɑ̀. 
NEH.2.8	Yɑ ɑ́cwöddi thyew ki wɑ̈nyø men mëggɑ Asɑp, jɑl-ɑ mïdhi thïm rɑ̈nhdwøng, o yɑ nënge ki yenh møg gwøøg thïggi ønteg men-ɑ nyi koor Kengø, kí thïggi dhøggi döri kɑɑl, kí thïggi gøl-ɑ óbëëdɑ. Kɑ yɑ mëggi gïg-ɑ ɑ́cwøl yi yɑn bënn yi rɑ̈nhdwøng, mɑ́ yɑ ɑ́ceg kɑ kønyø yi Jwøk.
NEH.2.9	Rɑ̈nhdwøng ɑ́muuj ki pëjji jøliny tyel, kí jøkyënyì møg lwøøg wøn. Kɑ yɑ kedh-ɑ myërri løøg Nɑm Porɑt kì wɑɑng cyɑ̈ɑ̈ng böörø. Kɑ wɑ̈jj-ɑ ɑ́gwëdi jɑggi myërrɑni yi rɑ̈nhdwøng mëggɑ gen. 
NEH.2.10	De Sɑnbɑlɑt jɑl kɑɑl Bet Örøn geki Töbiyɑ̀ jɑl myërri Amön, pëthi gen ɑ́ceg rënyø keny-ɑ ɑ́lïng gen kinni i dɑ dhɑnhø me bëën be göggi tyëng Isrɑil ki gïndøj.
NEH.2.11	Yɑ ɑ́kedhi Yerusɑlem, kɑ yɑ obëëdø ki cyɑ̈ng ɑ́dɑ̈g, 
NEH.2.12	e bong dhɑnhø mɑ ɑ́köbbɑ møg-ɑ ɑ́nyudhi yɑn yi Jwøk gɑ møg göggɑ Yerusɑlem. Kɑ yɑ odhwödhø kì dïwɑ̈r, yɑ ɑ́cwøl-ɑ ji mø nøg kì kelli jøgɑ. Aderø kete ɑ ɑ́kɑ̈l yi wøn, ɑ́ men köme cyɑ̈dhɑ. 
NEH.2.13	Yɑ ɑ́kedhi wɑ̈g kì wɑ̈r, kɑ yɑ kɑ̈l-ɑ Dhøg Tör kì wɑɑng cyɑ̈ɑ̈ng böörø, kɑ wø yöd-ɑ wɑɑng wurlwɑl, kɑ wø kɑ̈l-ɑ buti Wɑɑng Pï, wø pödh-ɑ Dhøg Thur. Yɑ ɑ́cyɑ̈dhi yɑ nenn-ɑ döri kɑɑl keny-ɑ ótørrii, kí thïgge keny-ɑ ɑ́rɑ̈ɑ̈b gen ki mɑc. 
NEH.2.14	Codhe, ɑkedhɑ Dhøg Wɑɑng Pï, geki Luuy Rɑ̈dh kì tung-ɑ wɑɑng wuudø. Kɑ ɑder-ɑ köme cyɑ̈dhɑ ojɑdø ki keny kɑ̈ɑ̈le yi tuggì, 
NEH.2.15	ɑdøøgɑ yɑ kɑ̈ll-ɑ yij töör Kidrön, yɑ nenn-ɑ dörø. Codhe, ɑløgɑ riɑ yuu-ɑ ɑ́kɑ̈ɑ̈lɑ, kɑ yɑ døøg-ɑ kɑɑl yɑ kɑ̈l-ɑ Dhøg Tör.
NEH.2.16	Bong dhɑnhø kì kelli jɑggi kɑɑlɑni mɑ ɑ́yod kun-ɑ ɑ́kedhɑ, wɑlɑ̀ gïn-ɑ ɑ́gwøgɑ, thyew ɑ́bëëd e bong gïjø mɑ ɑ́köbbɑ wɑddi wøn Yeud, ɑ løg ókwër, kí jɑgg, kí pëjjì, kí tyëng-ɑ ɑ́kunyi ki gwøg bënn. 
NEH.2.17	Aköbbɑ gen kinni, “Wu onëënø ki rɑj møg-ɑ yethi gen di wɑ, kí bëëdi Yerusɑlem e rënyø, thïgge bɑ ɑrɑ̈b ki mɑc. Ger wɑ döri Yerusɑlem, o ɑyɑ̈r men-ɑ kömee lɑ̈ɑ̈nye.” 
NEH.2.18	Kɑ ge köbbɑ ki kër-ɑ ɑ́køny yɑn yi Jwøk, kí møg-ɑ ɑ́köbbi yɑn yi rɑ̈nhdwøng.
NEH.2.18	Alöggi gen kinni, “Cɑ̈gi wɑ ki gyer!” Kɑ pëthi gen cwïddi gen gwøg.
NEH.2.19	Keny-ɑ ɑ́lïngi møgɑni yi Sɑnbɑlɑt, geki Töbiyɑ̀, kí wɑ̈d Árɑb me cwøl ɑ́ Gecem, ɑgɑ̈ɑ̈g gen ge okööbø kinni, “Wu orumø kinni wu gwøg-ɑ ngø? Wu pɑ pyem-ɑ kwøbbi rɑ̈nhdwøng?”
NEH.2.20	Alöggɑ kinni, “Wø ókøny yi Jwøøg Mɑl, kɑ gwøngɑni tyëg yi wøn. Wø bɑ bɑ̈ngge, o wø ceg-ɑ cɑ̈gø ki gyer ceth. De bong gïi wun kì Yerusɑlem, o bong kwööng wun kì yije.”
NEH.3.1	Møg bɑ kwøbbi kër-ɑ ɑ́døøg döri kɑɑldwøng ki gerø. Eliɑcïb, Ókwër-ɑ Dwøng geki ókwër, ge ɑ́ger-ɑ tung-ɑ Dhøg Dyëg, kɑ thïgge cïb gen, kɑ gø thyey gen. Dörø ɑ́thyey yi gen gïti Ønbɑ̈r mi Miyø, ki Ønbɑ̈r mi Anɑnel.
NEH.3.2	Kɑ bun-ɑ bɑnge ger yi jø Yerikö.
NEH.3.2	Kɑ bun-ɑ bɑnge ger yi Dhɑkur wɑ̈d Imrì.
NEH.3.3	Gøl Asenɑ̀ ɑ́ger-ɑ tung-ɑ Dhøg Rij. Kɑ win geki thïg cïb gen kɑ̈jji gen, kɑ rïwwi geki ɑdëdd cïb gen.
NEH.3.4	Meremöth wɑ̈d Uriyɑ̀, wɑ̈d Aködh, ɑ ɑ́ger bun-ɑ bɑnge.
NEH.3.4	Meculɑm wɑ̈d Berekiyɑ̀, wɑ̈d Mecedhɑbel, ɑ ɑ́ger bun-ɑ bɑnge.
NEH.3.4	Bɑnge ɑ ɑ́gëëd yi Dhɑdök wɑ̈d Bɑɑnɑ̀.
NEH.3.5	Bun-ɑ bɑnge ɑ́ger-ɑ yi jø Tekoɑ̀, de jɑggi kɑɑlɑni ɑ́bɑ̈nyi geri keny-ɑ ɑ́mëggi gen yi jyɑ̈ggi gwøg.
NEH.3.6	Yöyɑdɑ̀ wɑ̈d Pɑseɑ̀ geki Meculɑm wɑ̈d Besodeiyɑ̀, ɑ ɑ́ger tung-ɑ Dhøg Yecɑnɑ̀. Kɑ win geki thïg cïb gen kɑ̈jji gen, kɑ rïwwi geki ɑdëdd cïb gen.
NEH.3.7	Melɑtiyɑ̀ jɑl Gibeon, kí Yɑdön jɑl Merönöth, kí jø Gibeon kí Midhpɑ̀, gen ɑ ɑ́ger bun-ɑ bɑnge gïti gøl jɑngi myërri løøg Nɑm Porɑt kì wɑɑng cyɑ̈ɑ̈ng böörø.
NEH.3.8	Udhiel wɑ̈d Kɑrɑiyɑ̀, ɑ bɑ bødhi dhɑb, ɑ ɑ́ger bun-ɑ bɑnge.
NEH.3.8	Aɑnɑniyɑ̀, jɑlgwøg ki mɑ̈th-ɑ yømi gen med, ɑ ɑ́ger bun-ɑ bɑnge gïti Dör-ɑ bɑ Dhïl.
NEH.3.9	Repɑiyɑ̀ wɑ̈d Ur jɑngi budi Mɑrkɑdh Yerusɑlem, ɑ ɑ́ger bun-ɑ bɑnge.
NEH.3.10	Yedɑiyɑ̀ wɑ̈d Arumɑp, ɑ ɑ́ger bun-ɑ bɑnge, o bunɑni ɑ́ying-ɑ buti gøle.
NEH.3.10	Atuc wɑ̈d Aɑcɑbneiyɑ̀, ɑ ɑ́ger bun-ɑ bɑnge.
NEH.3.11	Mɑlkiyɑ̀ wɑ̈d Arïm geki Acub wɑ̈d Pɑkɑth Moɑb, ɑ ɑ́ger bun-ɑ bɑnge geki Ønbɑ̈r mi Purun.
NEH.3.12	Cɑlum wɑ̈d Alöec jɑngi budi Mɑrkɑdh Yerusɑlem bun-ɑ kyeelø, ɑ ɑ́ger bun-ɑ bɑnge. (Ákøny-ɑ yi nyige, womɑ̈nn ki gwøg.)
NEH.3.13	Anun geki ji møg-ɑ bëëdø kì kɑɑl Dhɑnoɑ̀ ɑ ɑ́ger tung-ɑ Dhøg Tör. Kɑ win geki thïg cïb gen kɑ̈jji gen, kɑ rïwwi geki ɑ́dëdd cïb gen, kɑ dörø thïg yi gen, e bɑ̈re bɑ mïtïr miy ɑ́ngwen kí pyɑ̈r ɑ́ngwen, e gït-ɑ buti Dhøg Thur.
NEH.3.14	Mɑlkiyɑ̀ wɑ̈d Rekɑb, jɑngi Bet Akerem, ɑ ɑ́thïg dör-ɑ tung-ɑ Dhøg Thur, kɑ thïgge cïbe, kɑ ɑdëdde, kí rïwwe cïbe.
NEH.3.15	Cɑlum wɑ̈d Kölödhè, jɑngi Midhpɑ̀, ɑ ɑ́ger Dhøg Wɑɑng Pï. Kí yuu-ɑ kedhi dhøngɑni, kɑ thïgge cïbe, kí ɑdëdde, kí rïwwe. Kɑ dör-ɑ buti bɑɑg gøldwøng men-ɑ nyi cwøl ɑ́ Luuy Celɑ̀ gere gïti buti yuu-ɑ nyi yethi pɑ Debïd.
NEH.3.16	Nëmɑyɑ̀ wɑ̈d Adhbuk jɑl-ɑ jɑɑg budi kɑɑl Betdhur, ɑ ɑ́ger bun-ɑ bɑnge, e gït-ɑ röri Debïd, kí luy, kí kɑ̈jj-ɑ nyi bëëd yi jøliny.
NEH.3.17	Kɑ kwï dörø men-ɑ ɑ́döng ger yi Kwɑrri Leebì møg:
NEH.3.17	Reum wɑ̈d Bɑnì, ɑ ɑ́ger bun-ɑ bɑnge,
NEH.3.17	Ageer bun-ɑ bɑnge yi Acɑbiyɑ̀, jɑngi budi kɑɑl Keilɑ̀, e ger-ɑ kej kɑɑl gen.
NEH.3.18	Bɑbɑy wɑ̈d Ënɑdɑd jɑl-ɑ jɑɑg budi Keilɑ̀ bun-ɑ kyeelø, ɑ ɑ́ger bun-ɑ bɑnge.
NEH.3.19	Edher wɑ̈d Yëcuɑ̀, jɑngi Midhpɑ̀, ɑ ɑ́ger bun-ɑ cɑ̈gi kì ri ød jɑmmi liny gïti ɑ́duud dörø.
NEH.3.20	Bɑruk wɑ̈d Dhɑbɑy ɑ ɑ́ger bun-ɑ bɑnge, cɑg kì ri ɑ́dunɑni gïti gøl Eliɑcïb, Ókwër-ɑ Dwøng.
NEH.3.21	Meremöth wɑ̈d Uriyɑ̀ wɑ̈d Aködh ɑ ɑ́ger bun-ɑ bɑnge gïti cögi gøl Eliɑcïb.
NEH.3.22	Budi dörø men-ɑ bɑnge, ɑ́ger-ɑ yi ókwër møg:
NEH.3.22	Ókwërr-ɑ bëëdø kì myërr-ɑ buti Yerusɑlem, ɑ ɑ́ger bun-ɑ bɑnge.
NEH.3.23	Ben Yɑmïn geki Acub, ɑ ɑ́ger bun-ɑ buti kɑ̈lli gen.
NEH.3.23	O Adhɑriyɑ̀ wɑ̈d Mɑɑseiyɑ̀, wɑ̈d Anɑniyɑ̀, ɑ́ger-ɑ dör-ɑ buti gøle.
NEH.3.24	Binuy wɑ̈d Ënɑdɑd, ɑ ɑ́ger bun-ɑ bɑnge, cɑg kì buti gøl Adhɑriyɑ̀, gïti ɑ́duud dörø.
NEH.3.25+NEH.3.26	Pɑlɑl wɑ̈d Udhɑy, ɑ ɑ́ger bun-ɑ bɑnge, cɑg kì ɑ́duud dörø, kí ønbɑ̈r men-ɑ buti gøldwøng, kì ri ódɑ̈ri jøkor.
NEH.3.25+NEH.3.26	Pedɑiyɑ̀ wɑ̈d Pɑröc, ɑ ɑ́ger bun-ɑ bɑnge, gïti buti Dhøg Pï, kì wɑɑng cyɑ̈ɑ̈ng mwøl geki ønbɑ̈r men-ɑ koor Kengø. (Kenyɑni ying-ɑ buti byëng-ɑ cwøl ɑ́ Opel, ɑ yije bëëd yi jøg-ɑ göögø kì Kengø.)
NEH.3.27	Jø Tekoɑ̀, ɑ ɑ́ger bun-ɑ bɑnge, e reb kɑ bun-ɑ ɑ́kwøng yi gen ki gerø, cɑg kì ønbɑ̈r men-ɑ dwøng, ɑ koor Kengø, e pïd-ɑ ri ønbɑ̈r men-ɑ buti Opel.
NEH.3.28	Kɑ bun-ɑ kedhi kuni Dhøg Kyënyì ger yi ókwër, e ngɑn ger-ɑ keny-ɑ røøm ki gøle.
NEH.3.29	Dhɑdök wɑ̈d Imer, ɑ ɑ́ger bun-ɑ bɑnge, o bunɑni røøm kɑ gøle.
NEH.3.29	Cemɑiyɑ̀ wɑ̈d Cekɑniyɑ̀, jɑl-ɑ kor Dhøg Wɑɑng Cyɑ̈ɑ̈ng Mwøl, en ɑ ɑ́ger bun-ɑ bɑnge.
NEH.3.30	Aɑnɑniyɑ̀ wɑ̈d Celemiyɑ̀ geki Anun, ɑ løg bïkyeel wɑ̈ddi Dhɑlɑp, gen ɑ ɑ́ger bun-ɑ bɑnge, o bɑ ryeew gyer kì yï gen.
NEH.3.30	Meculɑm wɑ̈d Berekiyɑ̀, ɑ ɑ́ger bun-ɑ bɑnge, bunɑni røøm ki gøle.
NEH.3.31	Mɑlkiyɑ̀ bødhi dhɑb, ɑ ɑ́ger bun-ɑ bɑnge, gïti buti øn-ɑ bɑ kej ngyew yi tyëng-ɑ nyi göögø kì Kengø, kì buti Dhøg Mipkɑd, kì buti øn-ɑ kömi wïj tøg dörø, kì wɑɑng wuudø kì kuni wɑɑng cyɑ̈ɑ̈ng mwøl.
NEH.3.32	Bun-ɑ cyɑ̈n ɑ́ger-ɑ yi bödhhi dhɑb geki jøngyew, cɑg kì ɑ́duud dörø gïti Dhøg Dyëg.
NEH.4.1	Keny-ɑ ɑ́lïng Sɑnbɑlɑt kinni wø Yeud, wø cɑ̈gø ki gyer ki dörø, ɑrënyi pyëwe ki mendwøng, kɑ ócɑ̈gø ki benyi wøn. 
NEH.4.2	Akööbe kì bøli mɑ̈dhhe geki jøliny kì Sɑmɑriyɑ̀ kinni, “Á ngø ɑ ceg ki dwɑddi gwøgø yi Yeud, ge nyødh ni møg? Ge dwɑdd-ɑ døøgi kɑɑlɑni ki gerø? Ge orumø kinni ke muuj gen ki gëdhhì, kɑɑlɑni ogerø yi gen ki cyɑ̈ng ɑ́kyel? Ópɑddi kïtt-ɑ ɑ́ying ri dörø ócuggø dwøøg be gyer yi gen ge rɑ̈bbø rɑ̈bbø?”
NEH.4.3	Töbiyɑ̀ ɑ́bëëd e ócungø kì bute, ɑkööbe kinni, “Á dörø me ni ngø ɑ ger yi gen? Cɑgg ɑ́ ógwøgø, ke yedhe wïj dörɑni, gø pɑ dhure piny!”
NEH.4.4	Akwɑjjɑ Jwøk kinni, “Wuö, Jwøk! Wiy byënyi gen døøge wɑ̈thi gen, wiy jɑmmi gen kɑb bënn, kɑ wiy ge kïdhi pödhh møøgø gɑ ɑmɑgg. 
NEH.4.5	Lɑɑwí ko dwöög piny kipe gïgrijjø møg-ɑ ɑ́gwøg yi gen, kɑ wïjí ko wïl ki orøøg gen, mɑ́ wø ɑ́gwɑddi yi gen wøn ɑ tyëng-ɑ gëdø.”
NEH.4.6	Kɑ wø ogëdø ki dörø. Kɑ dörø wɑ̈dh-ɑ kööre kì bɑng keny me thiinh, mɑ́ pëthi ji dɑ gwøg.
NEH.4.7	De Sɑnbɑlɑt, kí Töbiyɑ̀, kí Árɑb, kí tyëng Amön, kí tyëng Acdöd keny-ɑ ɑ́lïng gen kinni döri Yerusɑlem ɑ́cyɑ̈ngi ki rumø ki gerø yi wøn, o kɑ̈jj-ɑ pɑ̈ɑ̈dhø kì ri dörø ɑ́rum ki thïgø, kɑ pëthi gen ceg-ɑ rënyø ki mendwøng. 
NEH.4.8	Kɑ ge oyɑ̈bø ki yuu-ɑ ópɑ̈ɑ̈r gen kömi Yerusɑlem, o gwøg rënyi yi gen, 
NEH.4.9	de Jwøøg wøn ɑ́kwɑjji yi wøn, kɑ wø ókɑ̈bbø ki ji møg kurø kì wɑ̈r kí dicɑ̈ng.
NEH.4.10	Tyëng Yeudiyɑ̀ yï gen ɑ́dɑ wör mø kööbø kinni,
NEH.4.10	“Wø ɑ́nyönhi yi tyëddø ki gïgpeg,
NEH.4.10	Dɑ börri kïttì møg dwɑddi yëëg pɑ̈l.
NEH.4.10	Dörø óger yi wøn kidï dicyɑ̈ngtïn?”
NEH.4.11	Tyëng-ɑ mɑɑn wøn ɑ́rum kinni i ge pɑ nenni yi wøn, wɑlɑ̀ ce gïg-ɑ gøggi yi gen kwïj yi wøn, gïti ke di wɑ̈nhi gen kömi wøn, o wø di nɑ̈g yi gen, o gwøøg wøn di cung yi gen. 
NEH.4.12	De Yeud møg-ɑ bëëdø kì kelli tyëngmɑ̈ɑ̈nø, nyi bï-ɑ be köbbi wøn, ki gïn-ɑ dwɑddi göggi wøn yi tyëngmɑ̈ɑ̈nø. 
NEH.4.13	Codhe, ɑcïbɑ cinggi ji ki pil, kí tøngg, kí wethh, kɑ ge cïmmɑ gɑ dhøggi kɑ̈llì kì ngɑ̈ɑ̈j dörø, kí kɑ̈jj-ɑ nuti thumø ki gerø.
NEH.4.14	Kɑ ɑ́lïdhɑ kinni ji ɑ́bwøg, ɑköbbɑ gen, geki tyëngdøngø kí jøgwøg kinni, “Wu ko böggi yi tyëng-ɑ mɑɑn wɑ, pɑr wun Jwøge kí dönge, kí gïïngɑ̈ngø møg-ɑ nyi gwøge, kɑ wu nyïɑ̈ggi wun, kipe nyigi wun geki mɑ̈nni wun, kí kɑ̈lli wun thyew.” 
NEH.4.15	Kɑ yod yi tyëng-ɑ mɑɑn wøn kinni gïn-ɑ ɑ́dwɑddi gwøgø yi gen yood wøn, kɑ yod yi gen thyew kinni rummi gen ɑ́nɑ̈g yi Jwøk. Codhe, kɑ wø døøg-ɑ be gyer ki dörø wø bënn.
NEH.4.16	Cɑ̈gi kì bøli kenyɑni, jøgɑ ɑ́pɑ̈ngɑ gɑ bud ɑ́ryew, kɑ̀ gëëd budø ɑ́kyel, bun-ɑ kyeelø ceg-ɑ kur, ge orugø ki ɑ́dhedheg, kí tøngg, kí ködd, kí wethh kì cinggi gen. Kɑ ji cïj yi jɑggi gen kidøøj. 
NEH.4.17	Ji møg-ɑ gëdø, kí ji møg-ɑ kɑ̈lli jɑmm-ɑ gëëd, dhɑnhø ɑ́göög-ɑ cingø ɑ́kyel, o cing-ɑ kyeelø mïdhe’ jɑmmi liny, 
NEH.4.18	kí pile gø twööj en pyere. Jɑl-ɑ ókodh kɑng ɑ́ying-ɑ butɑ. 
NEH.4.19	Kɑ jøgdøngø geki jɑgg kí ji bënn köbbɑ kinni, “Wɑ göögø kellee lɑ̈wi, o riee wɑɑd wɑ kö dörø. 
NEH.4.20	Keny-ɑ ólïngi wun ywøøg kɑng, kɑ ri wun cung wun butɑ, Jwøgee ónyïɑ̈ggi kiperee.” 
NEH.4.21	Kì yethi cyɑ̈ng bënn, wø nyi cɑ̈gi ki gwøg piny bɑ bɑ̈ɑ̈rø, kɑ wø nyii rïïjø wø ogöögø gïti kenyi yuudh wøw kɑ kyell ónënnø, budi ji ceg-ɑ gyer ki dörø, o bun-ɑ kyeelø ceg-ɑ kur kí tøngg kì cinggi gen.
NEH.4.22	Aköbbɑ jøg-ɑ cinggi gen di gwøg, geki jøg-ɑ nyi køny gen kinni, nyi bëëd gen kì Yerusɑlem kì wɑ̈r, ge okurø, o gwøg nyi gwøg kì dicɑ̈ng. 
NEH.4.23	Ógudhɑ pɑ nyi kɑ̈ɑ̈l-ɑ wɑ̈g, cɑgg ɑ́ kì wɑ̈r, jøg-ɑ göög wøn, kí jøg-ɑ kurø, ógudhi gen pɑ nyi luny gen wɑ̈g thyew. Jɑmmi liny mø wøn pɑ nyi cïb wøn piny.
NEH.5.1	Kì bɑng keny me thiinh, ɑcɑ̈gi ji mø gïïr ki køør, cwøw kí mɑ̈nn kì ri gïg-ɑ göggi gen yi wɑddi gen Yeud. 
NEH.5.2	Kwï gen ɑ́kööb kinni, “Kwɑnni wøn gïïr kì yethi kɑ̈lli wøn, wø dwɑdd-ɑ byel møg cɑm yi wøn kipe wø óywɑj yi kɑ̈j.”
NEH.5.3	Kɑ møøgø okööbø kinni, “Wø ɑ́muuj ki pwödh, kí bɑ̈ggi oløg, kí kɑ̈lli wøn, ge ɑ́mëggi wøn tyëngmøøgø, kipe kinni o wø yïddi wøn ki byel møg cɑ̈mmi kɑ̈j yi wøn.”
NEH.5.4	Kɑ kwï møøgø okööbø kinni, “Wø ɑ́ceg-ɑ wïdhø ki ngyëny møg col wøn gwɑ̈ɑ̈j rɑ̈dh men-ɑ ɑ́cïb kipe pwödhhi wøn, kí bɑ̈ggi oløg thyew. 
NEH.5.5	Wø bɑ Yeud ni gen, nyigi wøn pɑ pɑ̈r ki nyigi gen? De nyigi wøn ce ɑ́di rumø ki ngëwwi gen yi wøn gɑ bɑ̈ngg? Bong gïn cuggi ki gwøgø yi wøn, mɑ́ pwödhhi wøn kí bɑ̈ggi oløg ɑ́rum ki kwɑnyø kì cinggi wøn yi tyëng-ɑ́ ngyënyyi gen ɑ́widh yi wøn.”
NEH.5.6	Arënyi pyëwɑ keny-ɑ ɑ́lïngɑ gøøny gen, 
NEH.5.7	 kɑ yɑ okööbø kinni møgɑni ólidh yi yɑn. Kɑ jøgdøngø cɑyɑ geki jyɑ̈ggì bënn, kɑ ge köbbɑ kinni, “Wude ɑ guud wun nyingi nyiimï wun, Yeud?”
NEH.5.7	Kɑ yɑ ócwöddø ki burø me dwøng kipe ɑkørrɑni. 
NEH.5.8	Kɑ yɑ okööbø kinni, “Wɑ ɑ́dwöög-ɑ nyiimïee wɑ̈g kì yij bɑ̈ɑ̈ngø kì cinggi tyëngpɑth møg-ɑ ɑ́ngew gen. De wude ɑ yöd wu dwɑdd-ɑ kinni o nyiimïee ri gen ngëwwi gen wun?” Kɑ jɑgg okudø, ge ɑ́jɑd ki gïn kwøb yi gen.
NEH.5.9	Aköbbɑ gen kinni, “Gïn-ɑ gwøg yi wun rɑɑj! Yïëy wun Jwøk kɑ wu gwøg wun gïndøj. Kɑ tyëngmɑ̈ɑ̈nø, ɑ bɑ tyëngpɑth ko wëggi wun ki yöö men benyi gen wɑ. 
NEH.5.10	Ji møøgø ɑ́wïdhɑ ki ngyëny kí byel, kɑ ji møøgø ówïdhø kì yï mɑ̈dhhɑ. Kɑ tyëng-ɑ göögø ki yɑn, ji møøgø wïdhi gen ki ngyëny kí byel. Anɑn wiy wɑ møg-ɑ di culi wɑ bënn. 
NEH.5.11	Wiyu møg-ɑ ɑ́wïdhu ji bënn; ngyëny, kí byel, kí møgi oløg, kí møøw dhetun. Kɑ pwödhhi gen döggu gen, kí bɑ̈ggi gen, kí yenh dhetun, kí uddi gen bënn, ɑnɑn ceth!”
NEH.5.12	Kɑ jɑgg ólöggø kinni, “Møg-ɑ ɑ́kwøb yi yïn ógwøg yi wøn. Jɑmmì ódöggi wøn wëëg gen, o jɑmm-ɑ ɑ́widh ócög ge pɑ culi wøn.”
NEH.5.12	Acwöölɑ ókwër, kɑ jɑgg köbbɑ o ge köngi gen kì bøli ókwërrɑni, kinni møg-ɑ ɑ́kwøb yi gen ómïdhi yi gen ceth. 
NEH.5.13	Codhe, kɑ ɑcwɑdø men-ɑ ɑ́bëëd e twööj yɑn yijɑ pɑ̈ɑ̈dɑ wɑ̈g kɑ bɑ̈ɑ̈dɑ. Aköbbɑ gen kinni, “Men bene gïn-ɑ ógöggi dhɑnhø men-ɑ koo mïdhi møgɑni kì kelli wun yi Jwøk èn. Jwøk uddi wun kí jɑmmi wun ókwɑny yi en kì yï wun, kɑ wu wiye ki cinggi wun.”
NEH.5.13	Akööb ji-ɑ ɑ́bëëd ge nud bënn kinni, “Amen.” Kɑ Jwøng-ɑ Ácwɑ̈ɑ̈j lenhi yi gen. Kɑ jyɑ̈ggì köngi gen mïdhi gen ceth.
NEH.5.14	Ki kër-ɑ ɑ́kwɑɑny yɑn, yɑn ɑ́ jɑngi Yeudiyɑ̀, cɑg kì pyɑ̈r ɑ́ryeew runni Rɑ̈nhdwøng Artɑkerkes, gïti pyɑ̈r ɑ́dɑ̈g wïdɑ́ryeew runne kì yij lɑwø, yɑ nuti kɑ̈bbø kì yï ji ki gwɑ̈ny-ɑ nyi kwɑny ɑ́ mi gïgcɑmmi jɑgø, men di cɑm yi yɑn wøki jyɑ̈ggɑ, 
NEH.5.15	jøg-ɑ ɑ́kwöngi ki jyɑ̈gø kì bølɑ bënn, ge ɑ́bëëd ji orɑngø kì cinggi gen. Ge nyi cwøl-ɑ ngyëny ɑ́tegg pyɑ̈r ɑ́ngwen cyɑ̈ng ɑ́kyel, gɑ møg ngeew gïncɑm kí møgi oløg. Cɑgg ɑ́ bɑ̈nggi gen, nyingi ji ɑ́guud yi gen. De yɑ ɑ́bɑ̈ɑ̈n ki gen, mɑ́ yɑ wør-ɑ Jwøk. 
NEH.5.16	Tegɑ kí rummɑ ɑ́cïbɑ kömi geri dörø, ɑcögɑ e bong kɑ̈r mɑ ɑ́yodɑ. Kɑ jøgɑ bënn pëgg-ɑ be gwøg. 
NEH.5.17	Tɑwɑ nyi cyɑ̈ɑ̈m-ɑ yi Yeud mø kwɑnni gen bɑ miyø kí pyɑ̈r ɑ́bïj geki pëjji gen, kí tyëng-ɑ nyi kɑ̈ɑ̈l pödhh-ɑ buti wøn kì yethi cyɑ̈ng bënn. 
NEH.5.18	Yɑ nyi ngɑl-ɑ wɑdh, kí römm-ɑ cwɑɑdhø ɑ́bïkyel, kí gyen mø gïïr cyɑ̈ng ɑ́kyel. Kɑ yɑ nyii muujø ki møgi oløg me nyɑ̈n, kì bɑng cyɑ̈ng pyɑ̈rø. De gïg-ɑ peg kì kömi ji ngɑ̈nyi yi yɑn, bene ɑ cögɑ yɑ nuti cwöddø ki jɑmm-ɑ nyi mëggi ngɑn-ɑ bɑ jɑgø.
NEH.5.19	Yɑ kwɑjj-ɑ yïn, yïn ɑ Jwøk, nyi pɑr yɑn kipe gïndøj men-ɑ ɑ́göggɑ ji møg.
NEH.6.1	Kɑ Sɑnbɑlɑt geki Töbiyɑ̀ kí Gecem, kí tyëngmɑ̈ɑ̈nø møøgø, olïngø kinni i dörø rumø ki gerø, o bong kɑɑm mɑ ɑ́döng kì ree, ngö thïggi dhøggi dörø nuti cïb kɑ̈jji gen. 
NEH.6.2	Codhe, kɑ Sɑnbɑlɑt kí Gecem ön-ɑ yïɑ ki wöödø kinni, “Bïí o wɑ yïddi wɑ kì myërri Thwøri Önö.” Menɑni ɑ́bëëd ɑ́ wëënyø, kipe kinni o yɑ göggi gen ki gïnrɑj. 
NEH.6.3	Kɑ ge ödɑ ki ji møg köbbi gen kinni, “Yɑ gwøg-ɑ gwøg me pere teg, yɑ pɑ cuggi kedhi kunɑni. Gwøg pɑ cung yi yɑn kipe kinni, o yɑ bïɑ kun-ɑ di wun.”
NEH.6.4	Kɑ yɑ ödi gen ki wöödø me ni menɑni tyel ɑ́ngwen, kɑ ge nyi løøgɑ ni menɑni.
NEH.6.5	Kɑ Sɑnbɑlɑt ön-ɑ yïɑ ki bïïj wööd, wɑ̈nyɑni ɑ́kɑ̈ɑ̈l-ɑ yi ɑ́kyel kì kelli bɑ̈ngge, e wɑ̈nyø bɑ ɑyieb. 
NEH.6.6	Keny-ɑ ɑ́rɑngɑ wɑ̈nyɑni, møg-ɑ ógwedø bɑ kinni,
NEH.6.6	“Dɑ wöödø me cyɑ̈dhi kì yethi pödhh bënn, kɑ kwøb yi Gecem thyew kinni møgɑni bɑ dyër, i yï dwɑdd-ɑ ngɑ̈nyi wɑ̈yí wuki Yeud, bene ɑ bɑnge døøg wun dörø ki gerø. Ákööb thyew i rií dwɑddí gwøgø yïn ɑ́ rɑ̈dh. 
NEH.6.7	O yï ɑ́rum ki kɑ̈bbø jøtöng møg töngø kì Yerusɑlem kinni, i yï bɑ rɑ̈ɑ̈dh Yeudiyɑ̀. Kwøbbɑni koo bɑ̈jji ki lïngø yi rɑ̈dh. De bïí o wɑ lwööb wɑ kì ri møgɑni kì kej ɑ́kyel.”
NEH.6.8	Aløøgɑ møge kinni, “Kwøbb-ɑ kømmi yi yïn pɑth ki dyër. Bɑ yï ketí ɑ ɑ́cwɑ̈j møgɑni.”
NEH.6.9	Ge ɑ́ceg-ɑ ri gen ki pɑ̈nyø lwɑ̈ggi wøn o wø di bwøg wøn, o gwøg di wiy yi wøn. Kɑ yɑ ókwɑ̈jjø kinni, “De ɑnɑn, yïn ɑ Jwøk, wiy cingɑ tënge.”
NEH.6.10	Bøli kenyɑni ɑ ɑ́kedhɑ be këëmi Cemɑiyɑ̀ wɑ̈d Delɑiyɑ̀, wɑ̈d Meëtɑbel, o ɑ́bëëd e pɑ nyi cyɑ̈dhi. Kɑ yɑ köbbe kinni, “Wɑ ceg-ɑ kedhi be pɑ̈ni kej kwër kì yij Kengø. O thïgø cyëëg wɑ kömee, mɑ́ ge bɑ møg-ɑ óbï be nɑ̈gi yïn ceth e piny bɑ wɑ̈r.”
NEH.6.11	Alöggɑ kinni, “Pɑth ki ngɑn ni yɑn ɑ cuggi rengø kɑ pɑ̈n-ɑ yij Kengø. Gïn ni menɑni pɑ cuggi gwøgø yi yɑn.”
NEH.6.12	Keny-ɑ ɑ́tiɑ rumø kì ri møgɑni, kɑ yodɑ kinni Cemɑiyɑ̀ nuti köbb-ɑ yi Jwøk, de bɑ Töbiyɑ̀ geki Sɑnbɑlɑt ɑ kwɑjjii ki ngyëny kipe kinni, o yɑ köbbe kinøw. 
NEH.6.13	Cemɑiyɑ̀ ɑ́kïr gen ki ngyëny kɑ per kinni, o yɑ göjje böggø, o yɑ di göögɑ ki orøg, codhe, o yɑ di gɑggi yi teedø.
NEH.6.14	Akwɑ̈jjɑ kinni, “Yïn ɑ Jwøk, pɑr gïn-ɑ ɑ́gwøg yi Töbiyɑ̀ geki Sɑnbɑlɑt, kɑ ge cɑɑy. Pɑr ngɑndhɑjø men-ɑ cwøl ɑ́ Noɑdiyɑ̀, kí tyëngtöng møg-ɑ ɑ́pɑ̈nyi ri gen ki göjji yɑn wɑ̈ɑ̈rø.”
NEH.6.15	Kɑ dörø óthumø ki gerø, kì bɑng cyɑ̈ng pyɑ̈r ɑ́bïj wïdɑ́ryew, kì cyɑ̈nggi dwɑ̈y Elul, pyɑ̈r ɑ́ryew wïdɑ́bïj. 
NEH.6.16	Keny-ɑ ɑ́lïngi møgɑni yi tyëngmɑ̈ɑ̈nø, kì pödhh-ɑ cyɑ̈gi ki wøn, kɑ ge obwøgø, mɑ́ gø ɑ́yod gen kinni, gwøngɑni ógwøgø kɑ kunyi Jwøk.
NEH.6.17	Kì bøli kenyɑni, jøgdøngi Yeud ɑ́bëëd ge okööbø ki Töbiyɑ̀. 
NEH.6.18	Ji mø gïïr ɑ́ying-ɑ tunge, mɑ́ øre Cekɑniyɑ̀ wɑ̈d Arɑ̀ bɑ ngeti Yeud. Thyew wɑ̈de Yöɑnɑn ɑ́nywøm-ɑ nyɑɑr Meculɑm wɑ̈d Berekiyɑ̀. 
NEH.6.19	Ji nyii kööbø kì bølɑ ki gïgdøj møg-ɑ ɑ́gwøg yi Töbiyɑ̀, kɑ gïg-ɑ kømmɑ bënn nyi köbbii, kɑ yɑ nyi öde ki wɑ̈j møg pɑ̈nye yɑn, kinni o yɑ di bwøgɑ.
NEH.7.1	Anɑn dörø ɑ́rum ki gerø, kɑ thïggi dhøge tïng mɑl, kɑ jøg-ɑ kor dhøggi dörø, kí jøwör, kí Kwɑrri Leebì møg-ɑ kyeelø, órumø ki mëggi gwögg-ɑ gwøg yi gen. 
NEH.7.2	Kɑ yɑ ókɑ̈bbø ki jøg ɑ́ryew, o ge jɑɑg gen kɑɑldwøng Yerusɑlem, ɑ løg ómïɑ Aɑnɑnì geki Aɑnɑniyɑ̀, pënyi liny-ɑ kor kɑɑl. Aɑnɑniyɑ̀ bɑ jɑl nyi gøggi dyër, o Jwøk böggi yi en ki mendwøng. 
NEH.7.3	Kɑ ge köbbɑ kinni, thïggi dhøggi döri Yerusɑlem ko nyi yieb yi wun, gïti kenyi tuul cɑ̈ng, kɑ ge nyi cyëëg e jøkor nuti kedhi kɑ̈lli gen. Kɑ ge köbbɑ thyew kinni kwɑny gen tyëng-ɑ nyi kurø kì kelli tyëng-ɑ bëëdø kì Yerusɑlem, kɑ ngɑn nyi cïb keny-ɑ kor yi en, o møg-ɑ kyeelø kor gen kɑ̈lli gen.
NEH.7.4	Yerusɑlem bɑ kɑɑl me yije lɑɑj, de tyëng-ɑ bëëdø kì yije kwɑnni gen nøg, o bong ud møg-ɑ ógerø ge gïïr. 
NEH.7.5	Aköbbi yɑn yi Jwøk kinni cøngɑ ji, kí jøgdøngi pödhø, kí jɑgg geki jyɑ̈ggi mïïri, kɑ ge gwed ki kɑ̈lli gen. Kɑ wɑ̈nyø men-ɑ yije ógweed kɑ̈ll-ɑ ɑ́kwöngi ki dwöögø kì yïnø yodɑ, møg-ɑ ógweed yije ek:
NEH.7.6	Tyëng-ɑ ɑ́dwöög kì yïnø ge bï-ɑ Yerusɑlem geki Yeudiyɑ̀, ge ɑ́bï ge kɑ̈ɑ̈l-ɑ Bɑbïlöniyɑ̀, kër-ɑ ɑ́kɑ̈ɑ̈l gen gɑ ɑmɑgg yi Rɑ̈dh Nebukɑdnesɑr. Ngɑn ɑ́bï e døøg-ɑ kɑɑl gen. 
NEH.7.7	Jɑggi gen bɑ: Dherubɑbïl, kí Jöcwø, kí Nëmɑyɑ̀, kí Adhɑriyɑ̀, kí Rɑɑmiyɑ̀, kí Nɑɑ̈mɑnì, kí Mordekɑy, kí Bilcɑn, kí Mispereth, kí Bigbɑy, kí Neum, kí Bɑɑnɑ̀.
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Møg bɑ kwɑnni tyëng kɑ̈lli Isrɑil møg-ɑ ɑ́dwöög kì yïnø:
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Pɑröc — 2,172
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Cepɑtiyɑ̀ — 372
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Arɑ̀ — 652
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Pɑkɑth Moɑb, (ɑ bɑ kwɑrri Jöcwø geki Yöɑb) — 2,818
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Elɑm — 1,254
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Dhɑtu — 845
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Dhɑkɑy — 760
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Binuy — 648
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Bebɑy — 628
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Adhgɑd — 2,322
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Adönikɑm — 667
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Bigbɑy — 2,067
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Adïn — 655
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Ater, ɑ cwøl ɑ́ (Kedhekiyɑ̀) — 98
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Acum — 328
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Bedhɑy — 324
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Arïp — 112
NEH.7.8+NEH.7.9+NEH.7.10+NEH.7.11+NEH.7.12+NEH.7.13+NEH.7.14+NEH.7.15+NEH.7.16+NEH.7.17+NEH.7.18+NEH.7.19+NEH.7.20+NEH.7.21+NEH.7.22+NEH.7.23+NEH.7.24+NEH.7.25	Gibeon — 95
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Ji-ɑ́ kweyyi gen ɑ́bëëd kì yethi myërr møg, ɑ́dwöög:
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Betleem geki Netöpɑ̀ — 188
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Anɑthöth — 128
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Bet Adhmɑbeth — 42
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Kiriɑt Yeɑrïm, kí Kepïrɑ̀, kí Beeröth — 743
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Rɑmɑ̀ kí Gebɑ̀ — 621
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Mikmɑc — 122
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Betiil geki Aɑy — 123
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Nebö men-ɑ kyeelø — 52
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Elɑm men-ɑ kyeelø — 1,254
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Arïm — 320
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Yerikö — 345
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Lod, Adid, kí Önö — 721
NEH.7.26+NEH.7.27+NEH.7.28+NEH.7.29+NEH.7.30+NEH.7.31+NEH.7.32+NEH.7.33+NEH.7.34+NEH.7.35+NEH.7.36+NEH.7.37+NEH.7.38	Senɑɑ̀ — 3,930
NEH.7.39+NEH.7.40+NEH.7.41+NEH.7.42	Møg bɑ kɑ̈lli ókwër møg-ɑ ɑ́dwöög kì yïnø:
NEH.7.39+NEH.7.40+NEH.7.41+NEH.7.42	Yedɑiyɑ̀ (kwɑrri Jöcwø) — 973
NEH.7.39+NEH.7.40+NEH.7.41+NEH.7.42	Imer — 1,052
NEH.7.39+NEH.7.40+NEH.7.41+NEH.7.42	Pɑcur — 1,247
NEH.7.39+NEH.7.40+NEH.7.41+NEH.7.42	Arïm — 1,017
NEH.7.43+NEH.7.44+NEH.7.45	Møg bɑ Kwɑrri Leebì møg-ɑ ɑ́dwöög kì yïnø:
NEH.7.43+NEH.7.44+NEH.7.45	Jöcwø kí Kɑdmiel (kwɑrri Ödɑbiyɑ̀) — 74
NEH.7.43+NEH.7.44+NEH.7.45	Jøwör (kwɑrri Asɑp) — 148
NEH.7.43+NEH.7.44+NEH.7.45	Jøkori Kengø (kwɑrri Cɑlum, Ater, Tɑlmön, Akkub, Aɑtitɑ̀, kí Cöbɑy) – 138
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Kɑ̈lli tyëng-ɑ nyi göögø kì Kengø, møg-ɑ ɑ́dwöög kì yïnø:
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Dhïɑ̀, Asupɑ̀, Tɑbɑöth,
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Kerös, Sïɑ̀, Pɑdön,
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Lebɑnɑ̀, Agɑbɑ̀, Cɑlmɑy,
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Aɑnɑn, Gidel, Gɑɑ̈r,
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Reɑiyɑ̀, Redhïn, Neködɑ̀,
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Gɑdhɑm, Udhɑ̀, Pɑseɑ̀,
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Besɑy, Meunïm, Nepucesïm,
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Bɑkbuk, Akupɑ̀, Arur,
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Bɑdhluth, Meidɑ̀, Arcɑ̀
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Bɑrkös, Siserɑ̀, Temɑ̀,
NEH.7.46+NEH.7.47+NEH.7.48+NEH.7.49+NEH.7.50+NEH.7.51+NEH.7.52+NEH.7.53+NEH.7.54+NEH.7.55+NEH.7.56	Nedhiyɑ̀, kí Atipɑ̀.
NEH.7.57+NEH.7.58+NEH.7.59	Bɑ̈nggi Sølømøn møg-ɑ ɑ́dwöög kì yïnø:
NEH.7.57+NEH.7.58+NEH.7.59	Sötɑy, Söpereth, Perïdɑ̀,
NEH.7.57+NEH.7.58+NEH.7.59	Yɑɑlɑ̀, Dɑrkön, Gidel,
NEH.7.57+NEH.7.58+NEH.7.59	Cepɑtiyɑ̀, Atïl, Pökereth Adhebɑim, kí Amön.
NEH.7.60	Kwɑnni kɑ̈lli bɑ̈nggi Kengø geki bɑ̈nggi Sølømøn møg-ɑ ɑ́dwöög kì yïnø, bɑ 392.
NEH.7.61+NEH.7.62	Dɑ ji mɑ ɑ́bï kí Delɑiyɑ̀ geki Töbiyɑ̀, kí Neködɑ̀ mø kwɑnni gen bɑ miy ɑ́bïkyel kí pyɑ̈r ɑ́ngwen wïdɑ́ryew, ge ɑ́bï ge kɑ̈ɑ̈l-ɑ Tel Melɑ̀, Tel Arcɑ̀, Kerub, Adɑn, kí Imer, de kɑ̈lli gen kì Isrɑil ɑ́dhɑ̈li yodø yi gen, wɑlɑ̀ kweyyi gen nuti yood gen.
NEH.7.63+NEH.7.64	Kɑ̈lli ókwër møg, ɑ́dhɑ̈li yodi wɑ̈thi kɑ̈lli gen kì Isrɑil: Öbɑiyɑ̀, Aködh, kí Bɑrdhilɑy. (Bɑrdhilɑy ɑ́nywøm-ɑ nyɑɑr Bɑrdhilɑy kì Gilyɑd, ɑcöllii nyingi øre). Mɑ́ wɑ̈thi kɑ̈lli ókwërr-ɑ ri gïn kɑ̈ɑ̈l yi gen nuti yood gen, ɑkyeer gen kinni ge pɑ cuggi bëëdø gɑ ókwër. 
NEH.7.65	 Kɑ ge kyëddi yi jɑng-ɑ bɑ ngeti Yeud kinni, ge pɑ cuggi cɑm ki jɑmm-ɑ mëggi Jwøk, gïti keny-ɑ ódi ókwërø men-ɑ óyod thɑ́ gen ki Urïm geki Thumïm: 
NEH.7.66+NEH.7.67+NEH.7.68+NEH.7.69	Kwɑnni tyëng-ɑ ɑ́dwöög bënn kì yïnø — 42,360
NEH.7.66+NEH.7.67+NEH.7.68+NEH.7.69	Kwɑnni bɑ̈nggi gen; cwøw kí mɑ̈nn — 7,337
NEH.7.66+NEH.7.67+NEH.7.68+NEH.7.69	Jøg-ɑ cwøw kí tyëng-ɑ mɑ̈nn møg-ɑ nyi wör ki thøm — 245
NEH.7.66+NEH.7.67+NEH.7.68+NEH.7.69	Kyënyì — 736
NEH.7.66+NEH.7.67+NEH.7.68+NEH.7.69	Ógɑll — 245
NEH.7.66+NEH.7.67+NEH.7.68+NEH.7.69	Amɑl — 435
NEH.7.66+NEH.7.67+NEH.7.68+NEH.7.69	Aderr — 6,720
NEH.7.70+NEH.7.71+NEH.7.72	Ji mø gïïr ɑ́gwɑ̈ɑ̈j kipe døøgi Kengø ki gerø; tyëng-ɑ ɑ́muuj.
NEH.7.70+NEH.7.71+NEH.7.72	Jɑngi pödhø
NEH.7.70+NEH.7.71+NEH.7.72	dhɑb kïllì 8
NEH.7.70+NEH.7.71+NEH.7.72	tɑ̈mmi kwër 50
NEH.7.70+NEH.7.71+NEH.7.72	ógudhi ókwër 530
NEH.7.70+NEH.7.71+NEH.7.72	Jɑggi wɑ̈thi kɑ̈llì
NEH.7.70+NEH.7.71+NEH.7.72	dhɑb kïllì 168
NEH.7.70+NEH.7.71+NEH.7.72	ɑ́tegø kïllì 1,250
NEH.7.70+NEH.7.71+NEH.7.72	Ji møg-ɑ kyeelø
NEH.7.70+NEH.7.71+NEH.7.72	dhɑb kïllì 168
NEH.7.70+NEH.7.71+NEH.7.72	ɑ́tegø kïllì 140
NEH.7.70+NEH.7.71+NEH.7.72	ógudhi ókwër 67
NEH.8.1	Kì bïryeew dwɑ̈tt, tyëng Isrɑil ɑ́bëëd ge rum pëggi piny kì yethi kɑ̈ddi gen. Kɑ ji bënn ócugø kì Yerusɑlem kì ódɑ̈ri Dhøg Pï, kì cyɑ̈ng-ɑ mɑl kì yij dwɑ̈yɑni. Kɑ ókwërø Edhrɑ̀ jɑl-ɑ mïdhi wɑ̈nyi cigg-ɑ ɑ́mëggi Isrɑil yi Jwøng-ɑ Ácwɑ̈ɑ̈j ki cingi Mosɑ̀, köbbi yi gen kinni dwɑɑye wɑ̈nyi Cigg. 
NEH.8.2	Codhe, kɑ Edhrɑ̀ wɑ̈nyi Cigg kɑ̈ɑ̈le bøli teedø, cwøw, kí mɑ̈nn, kí othønhø møg-ɑ cuggi ki lïngø, cyɑ̈ngɑni ɑ́bëëd ɑ́ cyɑ̈ng-ɑ mɑl kì bïryeew dwɑ̈tt. 
NEH.8.3	Kɑ wɑ̈nyɑni rɑnge kì ódɑ̈r-ɑ Dhøg Pï, kì bøli teenɑni bëne, ɑ́cɑ̈g ɑ mwøl ki rɑng kɑ gït-ɑ dicɑ̈ng, teedø olïngø bënn.
NEH.8.4	Edhrɑ̀ ɑ́cung ɑ wïj gyeem pɑ̈m men-ɑ ógurø kipe gwøngɑni. Jøg-ɑ ɑ́cungi kì wïj cingi kyëje bɑ: Mɑtithiyɑ̀, kí Cemɑ̀, kí Anɑiyɑ̀, kí Uriyɑ̀, kí Kilkiyɑ̀ geki Mɑɑseiyɑ̀. O wïj cingi cɑɑme cung-ɑ yi Pedɑiyɑ̀, kí Micɑil, kí Mɑlkiyɑ̀, kí Acum, kí Acbɑdɑnɑ̀, kí Dhekɑriyɑ̀, kí Meculɑm.
NEH.8.5	Keny-ɑ ɑ́cungi Edhrɑ̀ kì wïj gyeem pɑ̈m-ɑ ɑ́gwøg e bɑ̈r, kɑ wïje kɑ̈ɑ̈l-ɑ mɑl kì kelli ji, kɑ teedø nenn-ɑ yïe bënn, kɑ teedø dhwödh-ɑ mɑl bënn keny-ɑ ɑ́yiebe wɑ̈nyø. 
NEH.8.6	Akööb Edhrɑ̀ kinni, “Lenhi wɑ Jwøng-ɑ Ácwɑ̈ɑ̈j, Jwøng-ɑ dwøng.”
NEH.8.6	Kɑ ji bënn cinggi gen thɑɑng gen mɑl, ɑkööb gen kinni, “Amen! Amen!” Kɑ ri gen bøødh gen piny ge mɑl-ɑ Jwøk wɑ̈thi gen kuul gen piny.
NEH.8.7	Adhwödhi gen mɑl kɑ ge ócungø kì kɑ̈jji gen, kɑ cigg löbbi gen yi Kwɑrri Leebì møg: Jöcwø, kí Bɑnì, kí Cerebiyɑ̀, kí Yɑmïn, kí Akkub, kí Cɑbethɑy, kí Ödiyɑ̀, kí Mɑɑseiyɑ̀, kí Kelitɑ̀, kí Adhɑriyɑ̀, kí Yödhɑbɑd, kí Aɑnɑn, kí Pelɑiyɑ̀. 
NEH.8.8	Ciggi Jwøk ɑ́rɑng gï löbb-ɑ gen, o møg-ɑ rɑng lïngi yi gen kidøøj.
NEH.8.9	Kɑ jɑgø Nëmɑyɑ̀, kí ókwërø Edhrɑ̀ o bɑ jɑlgwed ki Cigg, kí Kwɑrri Leebì møg-ɑ ɑ́pwönyi, ji köbbi gen kinni, “Cyɑ̈ngtïn bɑ cyɑ̈ɑ̈ng kwëër Jwøng-ɑ Ácwɑ̈ɑ̈j, Jwøøg wun, wu ko kïïm wɑlɑ̀ wu ko ywöngi.” Mɑ́ ji ɑ́ywöngi keny-ɑ ɑ́lïngi gen Cigg. 
NEH.8.10	Aköbbi ge gïn kinni, “Kedhu myërri wun, kɑ wu cyɑ̈ɑ̈m wun, kɑ wu yɑ̈ng wun, kɑ wu mɑ̈ɑ̈dh wun ki mugg-ɑ med, kɑ tyëng-ɑ jɑdø nëngi wun, mɑ́ cyɑ̈ngtïn bɑ cyɑ̈ɑ̈ng kwëër Jwøgee; de wu ko kïïm, mɑ́ medi pyëw-ɑ ɑ́muuj yi Jwøng-ɑ Ácwɑ̈ɑ̈j, bene tegi wun.”
NEH.8.11	Kɑ Kwɑrri Leebì kedh-ɑ kelli ji be cïji gen, o pëthi gen dwöög gen. Aköbbi ge gïn kinni, “Pëthi wun ko bëëd ge rijjø, mɑ́ cyɑ̈ngtïn bɑ cyɑ̈ɑ̈ng kwër.” 
NEH.8.12	Codhe, kɑ ji bënn kedh-ɑ yethi myërri gen, kɑ ge ocyɑ̈mø, kɑ ge omɑ̈dhø, e pëthi gen omedø, kɑ ge onywɑ̈gø ki ji-ɑ bong gïg nud kì yï gen, mɑ́ møg-ɑ ɑ́rɑ̈ngi gen ɑ́lïngi yi gen.
NEH.8.13	Kì cyɑ̈ng-ɑ kyeelø, kɑ jøgdøngø kí jyɑ̈ggi wɑ̈thi kɑ̈llì, kí ókwër, kí Kwɑrri Leebì kedh-ɑ yï Edhrɑ̀ o gï pwönye ki Cigg. 
NEH.8.14	 Ayod ge gøn kinni cigg-ɑ ɑ́muuj yi Jwøng-ɑ Ácwɑ̈ɑ̈j ki cingi Mosɑ̀, ceg-ɑ tyëng Isrɑil kinni nyi bëëd gen kì thɑ̈thi ɑkɑnnì kì yethi cyɑ̈nggi Kwëër Akɑnnì. 
NEH.8.15	Codhe, ɑceg gen ji bënn, kì Yerusɑlem, kí kɑ̈dd-ɑ døngø kinni, “Kedhu wɑ̈thi kïttì, kɑ wu kɑ̈ni wun ki bɑ̈ddi dhetun, kí sɑnober, kí ówɑwwi benø geki yenh-ɑ mɑr, kɑ wu gëëd wun ki ɑkɑnnì, ni kɑ ógwedii kì yethi cigg.”
NEH.8.16	Codhe, ɑkɑ̈ni ji ki bɑ̈ddi yenh, kɑ ge ogëdø ki ɑkɑnnì kì óthɑɑng wɑ̈thi uddi gen, kí ódɑ̈ri Kengø, kí ódɑ̈rri kɑɑl, kí ódɑ̈ri Dhøg Pï, kí ódɑ̈ri Dhøg Eprɑim. 
NEH.8.17	Ji bënn møg-ɑ ɑ́bï ge kɑ̈ɑ̈l-ɑ yïnø, ɑ́gëëd ki ɑkɑnnì, kɑ ge obëëdø kì yethi ɑkɑnnɑni. Men bene kwøngi kwërɑni ki gwøgø, kër-ɑ ɑ́gwøøgii keny-ɑ ɑ́jyɑ̈ɑ̈g Jöcwø wɑ̈d Nun. Ji bënn ɑ́bëëd pëthi gen med cɑrø. 
NEH.8.18	Cɑg kì cyɑ̈ng-ɑ ɑ́cɑ̈gi Kwëër Akɑnnì, gïti cyɑ̈ng-ɑ ɑ́thume, ge ɑ́bëëd ge ceg-ɑ rɑng kì ri wɑ̈nyi Jwøk yethi cyɑ̈ng. Ge ɑ́tug ki cyɑ̈ng ɑ́bïryew, kɑ ge cug-ɑ be mɑ̈ddø kì bïdɑ̈ɑ̈g cyɑ̈ng, ni kɑ ógwedii kì yethi Cigg.
NEH.9.1+NEH.9.2	Kɑ tyëng Isrɑil ócugø kipe kinni o ge thuum gen, o ge nyodh gen ywøøg yethi gen kipe orøøg gen, kì pyɑ̈r ɑ́ryew wïdɑ́ngween cyɑ̈nggi dwɑ̈yɑni. Ri gen ɑ́rum ki lɑ̈ɑ̈wø yi gen ki tyëngpɑth. Ge ɑ́rug-ɑ ocwɑ̈llì, o wɑ̈thi gen buug gen ki búr ɑ́ ngïji kïïmø. Codhe, kɑ ge dhwödh-ɑ mɑl, ɑcɑ̈gi gen ki töngi orøng-ɑ ɑ́gwøg yi gen geki kweyyi gen. 
NEH.9.3	Kɑ ge rɑ̈ngi Ciggi Jwøng-ɑ Ácwɑ̈ɑ̈j, Jwøøg gen ki sɑɑ̀ ɑ́dɑ̈g. Kɑ sɑɑ̀ ɑ́dɑ̈g møøgø tyëg gen ge töng-ɑ orøøg gen, kɑ Jwøng-ɑ Ácwɑ̈ɑ̈j, Jwøøg gen mɑlli gen.
NEH.9.4	Dɑ ótong mɑ ɑ́thør ɑ́ kej Kwɑrri Leebì, kɑ Jöcwø ócungø kì wïj ótongɑni, geki Bɑnì, kí Kɑdmiel, kí Cebɑniyɑ̀, kí Bunì, kí Cerebiyɑ̀, kí Bɑnì, kí Kenɑnì. Kɑ Jwøng-ɑ Ácwɑ̈ɑ̈j Jwøøg gen, kwɑjji gen ge óryeerø.
NEH.9.5	Codhe, kɑ ji löggi yi Kwɑrri Leebì: Jöcwø, Kɑdmiel, Bɑnì, Aɑcɑbneiyɑ̀, Cerebiyɑ̀, Ödiyɑ̀, Cebɑniyɑ̀, kí Pethɑiyɑ̀, ge ɑ́kööb kinni,
NEH.9.5	“Dhwödhu mɑl, kɑ Jwøng-ɑ Ácwɑ̈ɑ̈j, Jwøøg wun lenhi wun!
NEH.9.5	Lenhu en gïti ɑtheer!
NEH.9.5	Wiy nyinge kwërø lenhi yi ji bënn,
NEH.9.5	cɑgg pwøjj-ɑ pwøjii yi ji pɑ kyëëw ki dönge.”
NEH.9.6	Codhe, kɑ tyëng Isrɑil ókwɑ̈jjø kinni,
NEH.9.6	“Wuö, yï ketí ɑ bɑ Jwøng-ɑ Ácwɑ̈ɑ̈j,
NEH.9.6	yïn ɑ ɑ́cwɑ̈j mɑl, kí kyelli mɑl.
NEH.9.6	Yïn ɑ ɑ́cwɑ̈j piny kí nɑɑm omelø kí jɑmm-ɑ yethi gen bënn.
NEH.9.6	Kɑ ge thödhí bënn ki wëy.
NEH.9.6	Gïg-ɑ teg kì mɑl ri gen nyi bøødh ge’ piny kɑ yï mɑlli yi gen.
NEH.9.7	kɑ kɑ̈ɑ̈l yi yïn wɑ̈g kì Ur kì Bɑbïlöniyɑ̀,
NEH.9.7	kɑ nyinge wil yi yïn gɑ Abrɑhɑm.
NEH.9.8	kɑ wu olwöbø ki en.
NEH.9.8	Kɑ köbbí kinni, ómëggí piny tyëng Kɑnɑɑn,
NEH.9.8	kí piny tyëng Kit, kí piny tyëng Amör,
NEH.9.8	kí piny tyëng Perïdh, kí piny tyëng Yebus, kí piny tyëng Girgɑc,
NEH.9.8	o bëëde ɑ́ piny-ɑ óbëëd yi kwɑrre.
NEH.9.8	Kɑ kwøbbí mïdhi yi yïn ceth, mɑ́ yï tir.
NEH.9.9	kɑ kwɑ̈jji gen kipe yielø lïngí kì Nɑɑm Omeli Kwɑrø.
NEH.9.10	ge ɑ́göggí ki ngïjjì kí gïïngɑ̈ngø,
NEH.9.10	mɑ́ kër-ɑ ɑ́guude nyingi jií ngɑ̈nyi yi yïn.
NEH.9.10	Kɑ nyingi gen tïng yi yïn mɑl gïti dicyɑ̈ngtïn.
NEH.9.11	kɑ ge kɑ̈l-ɑ yij pyëën nɑm e thwøwø.
NEH.9.11	Kɑ tyëng-ɑ ɑ́rïngi kì bɑng gen, omudø kì nɑm,
NEH.9.11	ge ɑ́biil piny ni tungi kït, kɑ ɑpɑgø ceg-ɑ ì bɑɑw kì kömi gen.
NEH.9.12	kɑ yuu gen nyi meny yi yïn ki mɑc kì wɑ̈r.
NEH.9.13	kɑ yï okööbø ki jií,
NEH.9.13	kɑ ge thödhí ki cigg-ɑ dyër, kí pwöny-ɑ dyër.
NEH.9.14	Ge ɑ́pwönyí ki mïdhi Sɑbɑth ɑ́ cyɑ̈ɑ̈ng kwër,
NEH.9.14	kɑ ciggí mëggí gen ki cingi Mosɑ̀ bɑngí.
NEH.9.15	kɑ yï kɑ̈n-ɑ wɑ̈g ki pï kì yij kït, keny-ɑ ɑ́di ri gen röödhø.
NEH.9.15	Ge ɑ́köbbí kinni kwɑny gen pinyɑni;
NEH.9.15	eni piny-ɑ ɑ́kwöng yi yïn kinni ómëggí gen.
NEH.9.16	kɑ ge óbɑ̈nyø ki mïdhi ciggí.
NEH.9.17	wɑ̈thi gen ɑ́wïl ki gïïngɑ̈ngø møg-ɑ ɑ́gwøg yi yïn.
NEH.9.17	Kɑ ge ókɑ̈bbø ki pëëji,
NEH.9.17	men dwøøg gen Rïp yij bɑ̈ɑ̈ngø.
NEH.9.17	De yï bɑ Jwøng pyëwí nyi lɑ̈ɑ̈m,
NEH.9.17	yï døj o yï pëddi mɑ̈ɑ̈dø, o yï pɑ nyi jwɑn ki mɑgø yi liny.
NEH.9.17	Lɑɑwí ɑ́dwøøg piny, ge nuti cɑɑy yïn.
NEH.9.18	kɑ ge okööbø kinni, i bene jwøng-ɑ ɑ́pëëj gen wɑ̈g kì Rïp.
NEH.9.18	Kɑ ge ogöögø ki ɑyɑ̈r me dwøng.
NEH.9.19	mɑ́ lɑ̈mpyëwí bong cöge.
NEH.9.19	Lööj pøølø geki mɑc nuti mɑ̈ɑ̈n yïn gen,
NEH.9.19	gen ɑ gïg-ɑ nyi nyudhi gen yöö kì dicɑ̈ng, kí wɑ̈r.
NEH.9.20	Kì bɑng døøjí, ge ɑ́köbbí gïn-ɑ ógwøg yi gen,
NEH.9.20	ge ɑ́mëggí mɑnɑ̀ ɑ́ men cɑm yi gen, kɑ ge nëngí ki pïg mɑdh yi gen.
NEH.9.21	Kì yethi runn pyɑ̈r ɑ́ngwen kì yij ryɑng,
NEH.9.21	ge ɑ́thödhí ki gïg-ɑ ɑ́dwɑddi yi gen bënn,
NEH.9.21	ógudhi gen nuti wöl kɑggø,
NEH.9.21	o tyelli gen nuti kwödø yi wɑ̈dh.
NEH.9.22	eni pìny-ɑ ɑ́cïb gen kew.
NEH.9.22	Piny Sïön rɑ̈ɑ̈dh Kicbön ɑ́mɑg gen,
NEH.9.22	geki piny Og rɑ̈ɑ̈dh Bɑcɑn.
NEH.9.23	kɑ ge thödhí ki tegø men-ɑ ɑ́tyɑ̈ɑ̈m gen,
NEH.9.23	kɑ ge cïb piny-ɑ ɑ́köbbi kweyyi gen kinni gø ómëggí gen.
NEH.9.24	kɑ tyëng-ɑ ɑ́bëëd kì yije tyɑm yi yïn.
NEH.9.24	Jií ɑ́thödhí ki tegø men cuggi gen ki gwøgi gïn dwɑddi yi gen
NEH.9.24	gø göggi ge’ tyëng Kɑnɑɑn kí rɑ̈nhi gen.
NEH.9.25	kɑ piny-ɑ lɑ̈be med, kí udd-ɑ pɑ̈ng yi jɑmmì kwɑny gen,
NEH.9.25	kí ɑwölli pï mø rumø ki konyø,
NEH.9.25	kí yenh dhetun, kí yenhi nywøl, kí bɑ̈ggi oløg.
NEH.9.25	Ge ɑ́cyɑ̈ɑ̈m kɑ ge oyɑ̈ngø, kɑ ge ócwïyø.
NEH.9.25	Pëthi gen ɑ́mïni yi gïgdøj møg-ɑ ɑ́mëggí gen.
NEH.9.26	ngɑ̈thi gen ɑ́lugi gen ciggí.
NEH.9.26	Kɑ jøtöng møg-ɑ ɑ́kyëddi gen nɑ̈g gen.
NEH.9.26	tyëng-ɑ ɑ́köbbi gen kinni dwöög gen köörí ɑ́nɑ̈g yi gen.
NEH.9.26	Kɑ yï nyi gwɑddi yi gen.
NEH.9.27	Codhe, ɑwëggí gen tyɑmø yi tyëngmɑ̈ɑ̈nø, o gï jɑɑg gen.
NEH.9.27	Kɑ ge orɑngø kì cinggi tyëngɑni, ɑywøøg gen köörí,
NEH.9.27	kɑ kwɑ̈jji gen løøg yi yïn, yï ying-ɑ pɑɑrí mɑl.
NEH.9.27	Pyëwí ɑ́lɑ̈ɑ̈m ki gen kɑ ge ödí ki pëjjì,
NEH.9.27	møg yiel gen kì cinggi tyëngmɑ̈ɑ̈nø.
NEH.9.28	Keny-ɑ ɑ́dwöög mër, kɑ ge døøg-ɑ be orøg,
NEH.9.28	ɑcigí gen wëggi tyɑmø yi tyëngmɑ̈ɑ̈nø.
NEH.9.28	De kenyi yewi gen kɑ ge ywøøg-ɑ köörí,
NEH.9.28	kwɑ̈jji gen nyii lïngø yi yïn kì pɑɑrí mɑl,
NEH.9.28	kɑ ge nyi yiel yi yïn.
NEH.9.29	de ge nyii thwøgø, kɑ ciggí bɑny yi gen,
NEH.9.29	ngö mïdhi ciggí bɑ nënnì.
NEH.9.29	Muddi gen teeg, o ge ɑ́bɑ̈nyi lïngi møgí.
NEH.9.30	Jøtöng møgí nyi nyudhí gïn-ɑ kwøb yi gen,
NEH.9.30	de jií nuti lïngø,
NEH.9.30	codhe, ɑwëggí gen tyɑmø yi pödhh møøgø.
NEH.9.31	“De lɑ̈mpyëwí pɑ nyi thumi
NEH.9.31	ge nuti wiy piny yi yïn, wɑlɑ̀ ge nuti nɑ̈ɑ̈g yïn,
NEH.9.31	Mɑ́ yï bɑ Jwøng pyëwí yöd.
NEH.9.32	Yï ceg kɑ böggø mɑ́ yï teg.
NEH.9.32	Lwömí ɑ́mïdhí ki tɑri pyëwí.
NEH.9.32	Cɑg kì bøli keny-ɑ ɑ́guud nyingi wøn yi rɑ̈nhi Acuur,
NEH.9.32	cɑgg ɑ́ ɑnɑn, wø nudd wø ceg-ɑ orɑng!
NEH.9.32	Wøkí rɑ̈nhi wøn, kí jɑggi wøn, kí ókwërri wøn, kí jøtöng mø wøn,
NEH.9.32	kí kweyyi wøn, kí jii wøn bënn.
NEH.9.32	Pɑr orɑng-ɑ ɑ́rɑngi wøn bëne!
NEH.9.33	Yï ɑ́gwøg-ɑ dyër kɑ ɑ́cɑɑy wøn,
NEH.9.33	yï ɑ́bëëd pyëwí tɑr, cɑgg ɑ́ kɑ ɑ́røngi wøn.
NEH.9.34	Kweyyi wøn, kí rɑ̈nhi wøn, kí jɑggi wøn, kí ókwërri wøn,
NEH.9.34	ciggí nuti mïdhi gen.
NEH.9.34	O møg-ɑ nyi köbbí gen pɑ nyi lïngi yi gen.
NEH.9.35	Jií jɑɑg yi rɑ̈nhì kɑ gyëdhhí,
NEH.9.35	kì yij piny-ɑ ɑ́mëggí gen; piny-ɑ lɑɑj, ɑ lɑ̈be med;
NEH.9.35	de yï nuti göggi gen ki pyëw ɑ́kyel, o ge nuti wïyø ki orøg.
NEH.9.36	Anɑn, wø bɑ bɑ̈ngg kì yij piny-ɑ ɑ́mëggí kweyyi wøn,
NEH.9.36	eni piny-ɑ lɑ̈be med, ɑ di thödhi wøn ki gïncɑm.
NEH.9.37	Byell-ɑ cyeg kì pinyɑni nyi cɑm-ɑ yi rɑ̈nhì
NEH.9.37	møg-ɑ ɑ́cïb yi yïn kömi wøn, kì bɑng orøøg wøn.
NEH.9.37	O rɑ̈nhhɑni wø nyi göggi ge’ gïg-ɑ dwɑddi yi gen, wøki jɑmmi wøn,
NEH.9.37	wø ying-ɑ yij ɑbɑɑrø me dwøng!”
NEH.9.38	Kì bɑng møg-ɑ ɑ́cwöb bënn, wø tyëng Isrɑil, wø gweed-ɑ lwömi wøn piny wøki jɑggi wøn, kí Kwɑrri Leebì, kí ókwërri wøn, cinggi wøn thɑɑny wø’ kömi lwöm-ɑ ɑ́yïëy yi wøn èn.
NEH.10.1	Tyëng-ɑ ɑ́kwøng nyingi gen ki gwedø bɑ, jɑgø Nëmɑyɑ̀ wɑ̈d Akɑliyɑ̀, kí Dhedekiyɑ̀. Ji møg thyew nyingi gen ɑ́gwed gen:
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Serɑiyɑ̀, Adhɑriyɑ̀, Jermɑyɑ̀,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Pɑcur, Amɑriyɑ̀, Mɑlkiyɑ̀,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Atuc, Cebɑniyɑ̀, Mɑluk,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Arïm, Meremöth, Obɑdiyɑ̀,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Dɑniel, Ginethön, Bɑruk,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Meculɑm, Abiyɑ̀, Miyɑmïn,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Mɑɑdhiyɑ̀, Bilgɑy, Cemɑiyɑ̀.
NEH.10.9+NEH.10.10+NEH.10.11+NEH.10.12+NEH.10.13	Jöcwø wɑ̈d Adhɑniyɑ̀,
NEH.10.9+NEH.10.10+NEH.10.11+NEH.10.12+NEH.10.13	Binuy kì gøl Ënɑdɑd,
NEH.10.9+NEH.10.10+NEH.10.11+NEH.10.12+NEH.10.13	Kɑdmiel, Cebɑniyɑ̀, Ödiyɑ̀
NEH.10.9+NEH.10.10+NEH.10.11+NEH.10.12+NEH.10.13	Kelitɑ̀, Pelɑiyɑ̀, Aɑnɑn,
NEH.10.9+NEH.10.10+NEH.10.11+NEH.10.12+NEH.10.13	Miikɑ̀, Reköb, Acɑbiyɑ̀
NEH.10.9+NEH.10.10+NEH.10.11+NEH.10.12+NEH.10.13	Dhɑkur, Cerebiyɑ̀, Cebɑniyɑ̀
NEH.10.9+NEH.10.10+NEH.10.11+NEH.10.12+NEH.10.13	Ödiyɑ̀, Bɑnì, kí Beninu.
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Pɑröc, Pɑkɑth Moɑb,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Elɑm, Dhɑtu, Bɑnì.
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Bunì, Adhgɑd, Bebɑy,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Adöniyɑ̀, Bigbɑy, Adïn,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Ater, Kedhekiyɑ̀, Adhur,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Ödiyɑ̀, Acum, Bedhɑy,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Arïp, Anɑthöth, Nebɑy.
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Mɑgpiɑc, Meculɑm, Kedhïr,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Mecedhɑbel, Dhɑdök, Yɑduɑ̀,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Pelɑtiyɑ̀, Aɑnɑn, Anɑiyɑ̀.
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Öciyɑ̀, Anɑniyɑ̀, Acub,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Alöec, Pilkɑ̀, Cöbek,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Reum, Acɑbnɑ̀, Mɑɑseiyɑ̀,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Akiyɑ̀, Aɑnɑn, Anɑn,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Mɑluk, Arïm, kí Bɑnɑ̀.
NEH.10.28	Wø tyëng Isrɑil, kí ókwër, kí Kwɑrri Leebì, kí tyëng-ɑ kor dhøggi döri kɑɑl, kí tyëng-ɑ kor Kengø, kí tyëng-ɑ nyi wör kì Kengø, kí tyëng-ɑ göögø kì Kengø, kí tyëng-ɑ mïdhi Ciggi Jwøk; wøn ɑ tyëng-ɑ ɑ́lɑ̈ɑ̈w ri wøn ki tyëngpɑth møg-ɑ bëëdø kì piny wøn, kí mɑ̈nni wøn, geki nyigi wøn bënn, møg-ɑ ɑ́døngi, ɑ cuggi ki lïngø, dhøggi wøn bënn èn: 
NEH.10.29	wø ɑ́köngi kinni Ciggi Jwøk ómïdhi yi wøn, gen ɑ cigg-ɑ ɑ́mëggí Mosɑ̀ bɑ̈ngí, o gïg-ɑ nyi kwøb yi Jwøng-ɑ Ácwɑ̈ɑ̈j, Jwøøg wøn, kí kwönge ógwøg yi wøn, geki gïg-ɑ dwɑddi yi en bënn.
NEH.10.31	Piny koo pur yi wøn kì bïryeew runn, o körri wøn bënn møg-ɑ cwɑggi ji, ówiy yi wøn.
NEH.10.33	Wø ókïdhi Kengø ki ópuun kwër, kí byëlø, kí gëdhh-ɑ nyi ngɑl yethi cyɑ̈ng, geki cyɑ̈nggi Sɑbɑth, kí cɑ̈gi dwɑ̈y, kí cyɑ̈nggi kwër møg-ɑ kyeelø. Wø ómuujø thyew ki gëdhh-ɑ kyeelø bënn geki gëdhhi orøg, kí gïg-ɑ ódwɑddi kipe Kengø.
NEH.10.34	Wø ólëngø ki wél kì kelli ókwër, kí Kwɑrri Leebì, kí ji bënn kipe kwɑnyi tyëng-ɑ nyi kɑ̈ni ød Jwøng-ɑ Ácwɑ̈ɑ̈j, Jwøgee ki yugg, e leng ɑ́ wɑ̈thi kɑ̈llì kì runï kí runï, ni kɑ ógwedii kì yethi Cigg.
NEH.10.39	Jɑmm-ɑ ógwɑj; ɑ løg byel, kí møgi oløg, kí møøw dhetun ókïdh-ɑ yethi udd-ɑ nyi mïdhi jɑmmì yi tyëng Isrɑil geki Kwɑrri Leebì, kì keny-ɑ nyi di jɑmmi thɑl mø Kengø, kí keny-ɑ nyi bëëd yi ókwërr-ɑ göögø, kí jøg-ɑ kor Kengø, kí jøwör.
NEH.10.39	Ød Jwøøg wøn pɑ cuggi wøyø yi wøn.
NEH.11.1	Codhe, kɑ jɑggi Isrɑil dɑ̈g-ɑ Yerusɑlem, de tyëng-ɑ kyeelø ɑ́ceg-ɑ leng ki wél, o ji pyɑ̈rø kelli gen nyi kwɑɑny dhɑnhø ɑ́kyel, ɑ́ men bëëdø kì Yerusɑlem kɑɑl kwër, o møg-ɑ kyeelø bëëd gen kì yethi myërr. 
NEH.11.2	Kɑ jøg-ɑ ɑ́yïëy bëëdø kì Yerusɑlem kwëng yi teedø bëne. 
NEH.11.3	 Tyëng Isrɑil, kí ókwër, kí Kwɑrri Leebì, kí jøgwøøg Kengø, kí kwɑrri bɑ̈nggi Sølømøn ge ɑ́bëëd ɑ pìnyi gen kì myërri gen kí kɑ̈ddi gen.
NEH.11.3	Møg bɑ nyingi jɑggi Yeudiyɑ̀ møg-ɑ ɑ́bëëd kì Yerusɑlem.
NEH.11.4	Athɑiyɑ̀ wɑ̈d Udhiyɑ̀ wɑ̈d Dhekɑriyɑ̀, wɑ̈d Amɑriyɑ̀, wɑ̈d Cepɑtiyɑ̀, wɑ̈d Mɑɑ̈lɑlel, wɑ̈d Peredh, wɑ̈d Yeudɑ̀.
NEH.11.5	Mɑɑseiyɑ̀ wɑ̈d Bɑruk, wɑ̈d Kölödhè, wɑ̈d Adhɑiyɑ̀, wɑ̈d Adɑiyɑ̀, wɑ̈d Yöyɑrïb, wɑ̈d Dhekɑriyɑ̀, wɑ̈d Celɑ̀, wɑ̈d Yeudɑ̀.
NEH.11.6	Jøg-ɑ bɑ kwɑrri Peredh, møg-ɑ ɑ́bëëd kì Yerusɑlem, kwɑnni gen bɑ miy ɑ́ngwen kí pyɑ̈r ɑ́bïkyel wïdɑ́bïdɑ̈g.
NEH.11.7	Sɑlu wɑ̈d Meculɑm, wɑ̈d Yöiid, wɑ̈d Pedɑiyɑ̀, wɑ̈d Kolɑiyɑ̀, wɑ̈d Mɑɑseiyɑ̀, wɑ̈d Ithiel, wɑ̈d Yecɑiyɑ̀.
NEH.11.8	Bɑng gen dɑ wɑddi Gɑbɑy kí Sɑlɑy.
NEH.11.8	Kwɑnni gen bɑ miy ɑ́bïngwen kí pyɑ̈r ɑ́ryew wïdɑ́bïdɑ̈g. 
NEH.11.9	Pënyi gen ɑ́bëëd ɑ́ Yöiil wɑ̈d Dhikrì, o ókwøme bɑ Yeudɑ̀ wɑ̈d Asenuɑ̀ kì Yerusɑlem.
NEH.11.10	Yedɑiyɑ̀ wɑ̈d Yöyɑrïb, wɑ̈d Yɑcin,
NEH.11.11	kí Serɑiyɑ̀ wɑ̈d Kilkiyɑ̀, wɑ̈d Meculɑm, wɑ̈d Dhɑdök, wɑ̈d Merɑyöth, wɑ̈d Akitub ɑ ɑ́bëëd ɑ́ Ókwër-ɑ Dwøng. 
NEH.11.12	Kwɑrri gen møg-ɑ ɑ́göög kì Kengø kwɑnni gen bɑ miy ɑ́bïdɑ̈g kí pyɑ̈r ɑ́ryew wïdɑ́ryew,
NEH.11.12	Adɑiyɑ̀ wɑ̈d Yeroɑm, wɑ̈d Pelɑliyɑ̀, wɑ̈d Amdhì, wɑ̈d Dhekɑriyɑ̀, wɑ̈d Pɑcur, wɑ̈d Mɑlkiyɑ̀. 
NEH.11.13	Kwɑnni gen bënn, bɑ miy ɑ́ryew kí pyɑ̈r ɑ́ngwen wïdɑ́ryew, ge ɑ́bëëd gɑ jɑggi wɑ̈thi kɑ̈llì.
NEH.11.13	Amɑcsɑy wɑ̈d Adhɑrel, wɑ̈d Adhɑy, wɑ̈d Mecilemöth, wɑ̈d Imer. 
NEH.11.14	Gølɑni yije ɑ́dɑ jøg mø teg ki liny, kwɑnni gen bɑ miyø kí pyɑ̈r ɑ́ryew wïdɑ́bïdɑ̈g, pënyi gen bɑ Dhɑbdiel wɑ̈d Agɑdölïm.
NEH.11.15	Cemɑiyɑ̀ wɑ̈d Acub, wɑ̈d Adhrikɑm, wɑ̈d Acɑbiyɑ̀, wɑ̈d Bunì.
NEH.11.16	Cɑbethɑy, geki Yödhɑbɑd ge bɑ pëjji Kwɑrri Leebì, o gen ɑ nenni gwøøg thïgi Kengø kì yiny-ɑ wɑ̈g.
NEH.11.17	Mɑtɑniyɑ̀ wɑ̈d Miikɑ̀, wɑ̈d Dhebedì, wɑ̈d Asɑp, en ɑ nyi kwɑn wörri pwøj.
NEH.11.17	Bɑkbukiyɑ̀ ɑ ɑ́køny Mɑtɑniyɑ̀,
NEH.11.17	kí Abdɑ̀ wɑ̈d Cɑmuɑ̀, wɑ̈d Gɑlɑl, wɑ̈d Yeduthun.
NEH.11.18	Kwɑrri Leebì møg-ɑ ɑ́bëëd kì Yerusɑlem kɑɑl kwër, kwɑnni gen bënn bɑ miy ɑ́ryew kí pyɑ̈r ɑ́bïdɑ̈g wïdɑ́ngwen.
NEH.11.19	Akkub, kí Tɑlmön, kí wɑddi gen møg-ɑ kurø bënn, kwɑnni gen bɑ miyø kí pyɑ̈r ɑ́bïryew wïdɑ́ryew.
NEH.11.20	Tyëng Isrɑil, kí ókwër, kí Kwɑrri Leebì, møg-ɑ ngenyø ɑ́bëëd ɑ kɑ̈jji gen kì yethi kɑ̈dd, kí yethi myërri Yeudiyɑ̀. 
NEH.11.21	Tyëng-ɑ nyi göögø kì Kengø, ɑ́bëëd ɑ byëng-ɑ cwøl ɑ́ Opel kì Yerusɑlem, o ge ɑ́jɑɑg-ɑ yi Dhïɑ̀ geki Gicpɑ̀.
NEH.11.22	Jɑl-ɑ kwølli Kwɑrri Leebì kì Yerusɑlem ɑ́bëëd ɑ́ Udhì wɑ̈d Bɑnì, wɑ̈d Acɑbiyɑ̀, wɑ̈d Mɑtɑniyɑ̀, wɑ̈d Miikɑ̀, kì gøl Asɑp, gen ɑ nyi wör ki thøm kì Kengø. 
NEH.11.23	Rɑ̈dh ɑ́cïg kiper gen kinni, i nyi wil gen tyëng-ɑ wör kì Kengø yethi cyɑ̈ng, e ceg kɑ lunyø.
NEH.11.24	Pethɑiyɑ̀ wɑ̈d Mecedhɑbel, kì gøl Dherɑ̀ wɑ̈d Yeudɑ̀, en ɑ ɑ́bëëd ɑ́ kej wɑɑng tyëng Isrɑil kì tøg buri Pɑres.
NEH.11.25	Ji mø gïïr ɑ́bëëd ɑ yethi kɑ̈ddi gen kì buti pwödhhi gen. Tyëng Yeudiyɑ̀ ɑ́bëëd ɑ Kiriɑt Arbɑ̀ geki myërre, kí Dïbön kí myërre, kí Yekɑbdhiil geki myërre, 
NEH.11.26	kí Yëcuɑ̀, kí Mölɑdɑ̀, kí Betpelet, 
NEH.11.27	kí Adhɑr Cuɑl, kí Bircebɑ̀ geki myërre, 
NEH.11.28	kí Dhiklɑg, kí Mekönɑ̀ geki myërre, 
NEH.11.29	kí Enrimön, kí Dhörɑ̀, kí Yɑrmuth, 
NEH.11.30	kí Dhɑnoɑ̀, kí Adulɑm geki myërri gen. Kí Lɑkic kí pwödhhe møg-ɑ́ yethi gen ɑ́dɑ̈ggi, kí Adhekɑ̀ kí myërre. Menɑni wɑng-ɑ kinni tyëng Yeudiyɑ̀ ɑ́bëëd ɑ piny-ɑ kɑɑm Bircebɑ̀ kì wɑɑng wurlwɑl, gïti Töör Kinöm kì wɑɑng wuudø.
NEH.11.31	Tyëng gøl Ben Yɑmïn ɑ́bëëd ɑ Gebɑ̀, Mikmɑc, Aɑy, Betiil myërri gen, 
NEH.11.32	Anɑthöth, Nöb, Anɑniyɑ̀, 
NEH.11.33	Adhör, Rɑmɑ̀, Gitɑim, 
NEH.11.34	Adid, Dheböïm, Nebɑlɑt, 
NEH.11.35	Löd, Önö, kí yij Töör Bödhhì. 
NEH.11.36	Kwï Kwɑrri Leebì møg-ɑ ɑ́bëëd kì piny Yeudiyɑ̀, ɑ́cïb-ɑ kelli gøl Ben Yɑmïn.
NEH.12.1	Ókwër geki Kwɑrri Leebì møg-ɑ ɑ́dwöög kì yïnø, kyeel kí Dherubɑbïl wɑ̈d Ceɑltiel, kí Jöcwø Ókwër-ɑ Dwøng bɑ:
NEH.12.2+NEH.12.3+NEH.12.4+NEH.12.5+NEH.12.6+NEH.12.7	Serɑiyɑ̀, Jermɑyɑ̀, Edhrɑ̀,
NEH.12.2+NEH.12.3+NEH.12.4+NEH.12.5+NEH.12.6+NEH.12.7	Amɑriyɑ̀, Mɑluk, Atuc,
NEH.12.2+NEH.12.3+NEH.12.4+NEH.12.5+NEH.12.6+NEH.12.7	Cekɑniyɑ̀, Reum, Meremöth,
NEH.12.2+NEH.12.3+NEH.12.4+NEH.12.5+NEH.12.6+NEH.12.7	Idö, Ginethɑy, Abiyɑ̀,
NEH.12.2+NEH.12.3+NEH.12.4+NEH.12.5+NEH.12.6+NEH.12.7	Miyɑmïn, Mɑɑdiyɑ̀, Bilgɑ̀,
NEH.12.2+NEH.12.3+NEH.12.4+NEH.12.5+NEH.12.6+NEH.12.7	Cemɑiyɑ̀, Yöyɑrïb, Yedɑiyɑ̀,
NEH.12.2+NEH.12.3+NEH.12.4+NEH.12.5+NEH.12.6+NEH.12.7	Sɑlu, Amök, Kilkiyɑ̀, kí Yedɑiyɑ̀.
NEH.12.2+NEH.12.3+NEH.12.4+NEH.12.5+NEH.12.6+NEH.12.7	Jøgɑni ɑ́bëëd gɑ jɑggi ókwër keny-ɑ ɑ́bëëd ɑ́ Jöcwø ɑ jyɑ̈gø.
NEH.12.8	Jøg bɑ gen ɑ nyi kwɑn wörri pwøj: Jöcwø, kí Binuy, kí Kɑdmiel, kí Cerebiyɑ̀, kí Yeudɑ̀, kí Mɑtɑniyɑ̀.
NEH.12.9	Tyëng-ɑ nyi wör bɑ: Bɑkbukiyɑ̀, kí Unö, kí wɑddi gen Kwɑrri Leebì.
NEH.12.10	Jöcwø bɑ wïyi Yöyɑkim, Yöyɑkim bɑ wïyi Eliɑcïb, Eliɑcïb bɑ wïyi Yöyɑdɑ̀, 
NEH.12.11	Yöyɑdɑ̀ bɑ wïyi Yönɑthɑn, Yönɑthɑn bɑ wïyi Yɑduɑ̀.
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Keny-ɑ ɑ́bëëd Yöyɑkim ɑ́ Ókwër-ɑ Dwøng, ókwër møg-ɑ ɑ́bëëd gɑ jɑggi kɑ̈lli gen bɑ:
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Merɑiyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Serɑiyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Aɑnɑniyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Jermɑyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Meculɑm
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Edhrɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Yöɑnɑn
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Amɑriyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Yönɑthɑn
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Mɑlucì
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Yosep
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Cebɑniyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Adnɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Arïm
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Ëlkɑy
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Merɑyöth
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Dhekɑriyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Idö
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Meculɑm
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Ginethön
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Dhikrì
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Abiyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	(bong nying kì yij wɑ̈nyi Ibru)
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Miniɑmïn
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Piltɑy
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Moɑdiyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Cɑmuɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Bilgɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Yönɑthɑn
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Cemɑiyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Mɑtenɑy
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Yöyɑrïb
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Udhì
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Yedɑiyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Kɑlɑy
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Sɑlɑy
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Eber
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Amök
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Acɑbiyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Kilkiyɑ̀
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Nethɑnel
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Yedɑiyɑ̀
NEH.12.22	Wɑ̈nyi nyingi kɑ̈lli ókwër geki Kwɑrri Leebì keny-ɑ ɑ́bëëd ókwërr-ɑ døngø møg onëënø bɑ Eliɑcïb, kí Yöyɑdɑ̀, kí Yönɑthɑn, kí Yɑduɑ̀. Gwedi wɑ̈nyɑni ɑ́thum ɑ keny-ɑ ɑ́bëëd Dɑryøs ɑ́ rɑ̈nhdwøøng Pɑres.
NEH.12.23	Jɑggi wɑ̈thi kɑ̈lli Kwɑrri Leebì ɑ́gweed yij Wɑ̈nyi Kwøbbi Cyɑ̈ngg-ɑ ɑ́jyɑ̈ɑ̈g Yönɑthɑn wɑ̈d Eliɑcïb.
NEH.12.24	Jɑggi Kwɑrri Leebì ɑ́bëëd gɑ: Acɑbiyɑ̀, kí Cerebiyɑ̀, kí Jöcwø, kí Binuy, kí Kɑdmiel. Ge ɑ́bëëd ri gen pɑ̈ngi gen gɑ ɑkudd, ɑkudd ɑ́ryew ɑ nyi lenhi Jwøk wïj ɑ́kyel ge lømm-ɑ dhøggi gen, o Jwøk nyi pwøj yi gen, ni kɑ ɑ́cïg Rɑ̈dh Debïd, jɑlkwøbbi Jwøk.
NEH.12.25	Jøkori Kengø, møg-ɑ nyi kor udd-ɑ mïdhi jɑmmì, kì buti Kengø bɑ: Mɑtɑniyɑ̀, kí Bɑkbukiyɑ̀, kí Obɑdiyɑ̀, kí Meculɑm, kí Tɑlmön, kí Akkub.
NEH.12.26	Jøgɑni ɑ́göög ɑ bøli keny-ɑ ɑ́jyɑ̈ɑ̈g Yöyɑkim Ókwër-ɑ Dwøng, wɑ̈d Jöcwø, wɑ̈d Yödhɑdɑk, kì bøli keny-ɑ ɑ́bëëd Nëmɑyɑ̀ ɑ́ jɑgø, o Edhrɑ̀ ɑ bɑ jɑlgwed ki Cigg.
NEH.12.27	Keny-ɑ ɑ́thyeey döri Yerusɑlem, ɑcwööl Kwɑrri Leebì kì kɑ̈jj-ɑ di gen bënn, o ge thyey gen döri Yerusɑlem ki wörri pwøj, kí kɑ̈ngì geki thøm, kí bullì (ki jɑmmi wör møg-ɑ kyeelø.) 
NEH.12.28	Kɑ Kwɑrri Leebì møg-ɑ nyi wör ri gen cung gen kì kɑ̈jj-ɑ bëëd yi gen kì bɑdhhi Yerusɑlem, kí myërr-ɑ bɑdhhi Netöpɑ̀, 
NEH.12.29	kí Bet Gilgɑl, kí Gebɑ̀, kí Adhmɑbeth. 
NEH.12.30	Ókwër geki Kwɑrri Leebì ri gen ɑ́kwër gen, kɑ ji kwër gen, kí dhøggi dörø, kí dörø.
NEH.12.31	Kɑ jɑggi Yeudiyɑ̀ cøngɑ wïj dörø mɑl, kɑ ge cïbɑ bøli ɑkudd ɑ́ryew, o ge cyɑ̈dhi gen ge wen-ɑ döri kɑɑldwøng, ge pwøj-ɑ Jwøk.
NEH.12.31	Akun-ɑ mɑl ɑ́kɑ̈l-ɑ tuung kyëj kì wïj dörø ge kedh-ɑ Dhøg Thur. 
NEH.12.32	Öcɑiyɑ̀ ɑ́cyɑ̈dh ɑ bɑng jøwör, kí jɑggi Yeudiyɑ̀ kì bɑng gen. 
NEH.12.33+NEH.12.34+NEH.12.35	Ókwërr-ɑ kødhhi kɑ̈ngì kì bɑng gen bɑ: Adhɑriyɑ̀, kí Edhrɑ̀, kí Meculɑm, kí Yeudɑ̀, kí Ben Yɑmïn, kí Cemɑiyɑ̀, kí Jermɑyɑ̀. Bɑng gen ɑ bëën yi Dhekɑriyɑ̀, wɑ̈d Yönɑthɑn, wɑ̈d Cemɑiyɑ̀, wɑ̈d Mɑtɑniyɑ̀, wɑ̈d Mikɑiyɑ̀, wɑ̈d Dhɑkur, wɑ̈d Asɑp. 
NEH.12.36	Kí jø gøl gen møg kì bɑnge, ɑ løg; Cemɑiyɑ̀, kí Adhɑrel, kí Milɑlɑy, kí Gilɑlɑy, kí Mɑɑy, kí Nethɑnel, kí Yeudɑ̀, kí Aɑnɑnì. Jøgɑni bënn cinggi gen ɑ́dɑ thøm mø ni thoom Debïd, bɑ̈ng Jwøk. Akunɑni ɑ́pyejj-ɑ yi Edhrɑ̀ jɑlgwed ki Cigg. 
NEH.12.37	Kɑ ge ókedhø kì Dhøg Wɑɑng Pï, ge yedh-ɑ mɑl kɑɑl Debïd, kɑ gøldwøng pöödh gen, kedh ge døøg-ɑ kuni Dhøg Wɑɑng Pï kì wɑɑng cyɑ̈ɑ̈ng mwøl.
NEH.12.38	Kɑ ɑkuud pwøj men-ɑ kyeelø kɑ̈l-ɑ tuung cɑɑm, ge kɑ̈l-ɑ wïj dörø, kɑ yɑ løg-ɑ bɑng gen wøki kwï ji-ɑ ɑ́döng. Wø ɑ́kɑ̈l wïj dörø, kɑ wø ókedhø wø pöödh-ɑ Ønbɑ̈r mi Purun, wø kedh-ɑ kuni dör-ɑ peg, 
NEH.12.39	kɑ wø ókedhø wø pöödh-ɑ Dhøg Eprɑim, kí Dhøng-ɑ Weenø, kí Dhøg Rij kí Ønbɑ̈r men-ɑ cölli Anɑnel, kí Ønbɑ̈r mi Miyø, kɑ wø wɑ̈dh-ɑ Dhøg Dyëg. Acungi wøn kì dhøng-ɑ yïëbbi Kengø.
NEH.12.40	Codhe, kɑ ɑkudd-ɑ ɑ́pwøj Jwøk ryeet, wɑ̈dh-ɑ dhø Kengø.
NEH.12.40	Kɑ ge órëbø ki wøki jøg-ɑ ɑ́cyɑ̈dhi wøn. 
NEH.12.41	Akun-ɑ ɑ́cyɑ̈dhi ki yɑn yije ɑ́dɑ ókwër mø kudhø ki kɑ̈ngì, ɑ løg, Eliɑkim, kí Mɑɑseiyɑ̀, kí Miniɑmïn, kí Mikɑiyɑ̀, kí Eliönɑy, kí Dhekɑriyɑ̀, kí Aɑnɑniyɑ̀, 
NEH.12.42	bɑng gen ɑ́dɑ Mɑɑseiyɑ̀, kí Cemɑiyɑ̀, kí Eliɑdhɑr, kí Udhì, kí Yöɑnɑn, kí Mɑlkiyɑ̀, kí Elɑm, kí Edher. Jøwör møg-ɑ ɑ́pyejji yi Yedhrɑiyɑ̀, ɑ́wör ge óryeerø.
NEH.12.43	Dicyɑ̈ngɑni, gëdhhì mø gïïr ɑ́muuj, kɑ ge otugø ki medi pëthi gen, mɑ́ ge ɑ́thödhi yi Jwøk ki medi pyëw me dwøng. Kɑ tyëng-ɑ mɑ̈nn bï-ɑ be tugø geki othønhø, kɑ cwɑggi ji wɑ̈dh-ɑ kun lɑ̈wi cɑrø.
NEH.12.44	Kì bøli kenyɑni, ɑ́dɑ jøg mɑ ɑ́kwɑny gɑ jɑggi udd-ɑ mïdhi jɑmm-ɑ nyi kɑ̈ɑ̈l gɑ gwɑ̈ɑ̈j Kengø, kí ɑ́kyeel pyɑ̈rri byel, kí mwölli nywøli yenh møg-ɑ nyi kwöngi ki cyegø kì yij run. Jøgɑni ɑ́bëëd gɑ jøg-ɑ nyi cøng gwɑ̈j kì yethi pwödh, kí kɑ̈dd, kipe ókwër geki Kwɑrri Leebì, ni kɑ ógwedii kì yethi Cigg. Tyëng Yeudiyɑ̀ bënn ɑ́bëëd pëthi med ki ókwër geki Kwɑrri Leebì, 
NEH.12.45	 mɑ́ gen ɑ nyi göggi Jwøøg gen, kí guöög dhïwi dëllì. Jøwör, kí jøg-ɑ kurø kì dhø Kengø, ɑ́bëëd ge gwøg-ɑ gwøøg gen ni kɑ ɑ́cïg Debïd geki wɑ̈de Sølømøn. 
NEH.12.46	Cɑ̈gi kì ri Rɑ̈dh Debïd kí bødhi thom Asɑp cøn, Jwøk nyii lejjø yi gen, kɑ nyi pwøj yi gen ki wör. 
NEH.12.47	Thyew kì ri Dherubɑbïl, kí Nëmɑyɑ̀, bödhhi thøm geki tyëng-ɑ kor Kengø, ge ɑ́bëëd ge nyi mëgg-ɑ gïgcɑmmi gen yethi cyɑ̈ng yi tyëng Isrɑil bënn. Kwɑrri Leebì ɑ nyi mëggi jɑmmi kwër, kɑ ókwër nyi mëggi budi gen yi Kwɑrri Leebì.
NEH.13.2	 mɑ́ tyëng Isrɑil nuti pɑɑr gen ki gïgcɑmm geki pï keny-ɑ ɑ́bëën gen wɑ̈g kì Rïp, de ge ɑ́yöd ge kïr-ɑ Bɑlɑɑm, kinni o gï lɑ̈mme cyën, kɑ cyën løg ɑ́ gyëdh yi Jwøgee. 
NEH.13.3	Keny-ɑ ɑ́lïngi ciggɑni yi Isrɑil, kɑ tyëngpɑth bënn kɑ̈ɑ̈l gen wɑ̈g kì kelli gen.
NEH.13.4	Ókwërø Eliɑcïb, ɑ ɑ́mïdhi jɑmmi Kengø, ɑ́bëëd e mër ki Töbiyɑ̀. 
NEH.13.5	Kɑ gø wiye o bëëde kì ød me yije lɑɑj, men-ɑ ɑ́ger ɑ́ men yije nyi mïdhi byëlø, kí bɑkur, kí jɑmm-ɑ nyi göög kì Kengø, kí gïg-ɑ nyi mëggi ókwër, kí ɑ́kyeel pyɑ̈ri byel, kí møgi oløg, kí møøw Dhetun møg-ɑ nyi mëggi Kwɑrri Leebì kí jøwör, kí jøg-ɑ kor Kengø. 
NEH.13.6	Gïgɑni ɑ́cwöb yɑ tøøk kì Yerusɑlem. Kì bøli kenyɑni Artɑkerkes rɑ̈nhdwøøng Bɑbïlöniyɑ̀ runne bɑ pyɑ̈r ɑ́dɑ̈g wïdɑ́ryew kì yij lɑwø, o yɑ ɑ́kedh-ɑ be dwöggii gïg-ɑ ɑ́gwøg. Kɑ ngɑ̈jɑ kinni yɑ dwɑdd-ɑ døøgø. 
NEH.13.7	Codhe, ɑdwöögɑ Yerusɑlem, kɑ yɑ ongɑ̈ngø, keny-ɑ ɑ́yodɑ en kinni, Eliɑcïb Töbiyɑ̀ nëng en ki ød kì buti Kengø. 
NEH.13.8	Arënyi pyëwɑ ki mendwøng, kɑ jɑmmi Töbiyɑ̀ bënn leengɑ wɑ̈g kì ønɑni. 
NEH.13.9	Codhe, ɑmuujɑ ki cigg kinni, lɑɑw yethi ud, kɑ jɑmmi Kengø, kí byëlø, kí bɑkur dwøøg kɑ̈jji gen.
NEH.13.11	Awërɑ ki jɑggi gwøg, kɑ ge pyëjɑ kinni, “Á kipe ngø ɑ wøy wun Kengø?” Acwöölɑ Kwɑrri Leebì geki jøwör kɑ ge dwøøgɑ kɑ̈jji gen. 
NEH.13.12	 Kɑ tyëng Isrɑil bënn døøg-ɑ be kïdhi yethi udd-ɑ mïdhi jɑmmì ki ɑ́kyel pyɑ̈r mø gemè, kí møgi oløg, kí møøw dhetun. 
NEH.13.13	Codhe, ɑkwɑnyɑ ókwërø Celemiyɑ̀, kí Dhɑdök jɑlgwed ki Cigg, kí Pedɑiyɑ̀ Kwɑɑr Leebì gɑ jɑggi udd-ɑ mïdhi jɑmmì. Kɑ Aɑnɑn wɑ̈d Dhɑkur wɑ̈d Mɑtɑniyɑ̀ kwɑnyɑ thyew ɑ́ ngɑn nyi køny gen, mɑ́ yɑ ɑ́bëëd yɑ ngɑ̈ny wøw kinni jøgɑni ócuggø ngɑ̈dhø ceth, o gïgcɑmm ópɑ̈ngi yi gen kì kelli wɑddi gen e yethi gen bong ɑ́dud.
NEH.13.14	Yïn ɑ Jwøgɑ, pɑrrí gïg-ɑ ɑ́gwøgɑ kipe Kengí kí mɑlli yïn.
NEH.13.16	Kwï tyëng Suur møg-ɑ bëëdø kì Yerusɑlem, ge ɑ́kɑ̈ni ki rij kí jɑmmì mø ngew, kɑ gï ngëwwi gen tyëng Yeudiyɑ̀ kì cyɑ̈ɑ̈ng Sɑbɑth. 
NEH.13.17	Kɑ jɑggi Yeudiyɑ̀ deddɑ, ɑpyëjɑ gen kinni, “Á gïn ɑ gwøg yi wun ɑ rɑj ni men? Wude ɑ bwöl wun cyɑ̈ɑ̈ng Sɑbɑth? 
NEH.13.18	Pɑth ki gïg ni møgɑni ɑ́ per gen ɑ́cɑɑy kweyyi wun yi Jwøk, ɑbëën ryɑ̈g kömi kɑɑl men? O ɑnɑn wu dwɑdd-ɑ kɑ̈ni kömi Isrɑil ki göj me wëggi pyëw Jwøk rënyø, kɑ̀ bwöl wun cyɑ̈ɑ̈ng Sɑbɑth?”
NEH.13.19	Kɑ yɑ omuujø ki cigg kinni, nyi cyëëg dhøggi döri Yerusɑlem, kenyi cɑ̈gi cyɑ̈ɑ̈ng Sɑbɑth (kì ri buddi cɑ̈ng,) kɑ ge ko nyi yieb gïti kenyi thumi cyɑ̈ɑ̈ng Sɑbɑth. Kɑ kwï jøgɑ cïbɑ dhøggi dörø, o ge mɑ̈ɑ̈n gen kɑ̈ɑ̈li jɑmmì kɑɑl kì cyɑ̈ɑ̈ng Sɑbɑth. 
NEH.13.20	Kɑ jøngyëwø nïnn-ɑ wɑ̈g kì Yerusɑlem, tyelø ɑ́kyel, wɑlɑ̀ tyel ɑ́ryew. 
NEH.13.21	Kɑ ge köbbɑ kinni, “Wude ɑ buddi wun kì dhø döri kɑɑl? Keløg wu ócigi buddø kì kenyɑni, wu mɑgɑ’ mɑgø.” Cɑg kì bøli kenyɑni, ge nuti dwöögø cyɑ̈ɑ̈ng Sɑbɑth. 
NEH.13.22	Kɑ Kwɑrri Leebì cegɑ kinni, kwër gen ri gen, o ge bï gen be kori dhøggi dörø kipe kinni o cyɑ̈ɑ̈ng Sɑbɑth mïdhi ɑ́ cyɑ̈ɑ̈ng kwër ceth.
NEH.13.22	Yïn ɑ Jwøk, pɑr yɑn kipe møg thyew, kɑ yɑ korrí, mɑ́ mɑ̈ɑ̈dø mií dwøng cɑrø.
NEH.13.24	o budi nyigi gen 'kööb-ɑ dhøg Acdöd, o ge pɑ cuggi kwøb ki dhøg wøn, de ge 'kööb-ɑ dhøggi ji møøgø. 
NEH.13.25	Kɑ ge deddɑ, kɑ ge lɑ̈mmɑ cyën, kɑ kwï gen pwödɑ, kɑ yëyyi gen pyedɑ. Codhe, kɑ ge köbbɑ köngø ki nyingi Jwøk, kinni ri gen koo nywøm yi gen ki jurrɑni. 
NEH.13.26	 Kɑ ge köbbɑ kinni, “Bɑ mɑ̈nni Sølømøn, møg-ɑ bɑ nyigi jurr-ɑ kyeelø ɑ ɑ́peejii yij orøg. Ngö e ɑ́bong-ɑ rɑ̈dh me ni en kì yethi pödhh bënn, o ɑ́bëëd e mɑɑr yi Jwøge, kɑ gwøg yi Jwøk ɑ́ rɑ̈ɑ̈dh Isrɑil bëne, de nuti peej yij orøg yi mɑ̈nne, nyigi jurr-ɑ kyeelø? 
NEH.13.27	Ngøy wøn gwøøg wun, o kwøbbi Jwøgee pyem yi wɑ kɑ̀ nyömi wɑ ki nyigi jurr-ɑ pɑth?”
NEH.13.29	Yïn ɑ Jwøk, pɑrrí kër-ɑ ɑ́ywëëdh lɑwi ókwërø yi jiɑni, kɑ møg-ɑ ɑ́ceg yi yïn kipe ókwër geki Kwɑrri Leebì pɑ̈d yi gen.
NEH.13.30	Kɑ ji kwërɑ kipe gïg-ɑ pɑth bënn, kɑ gwøøg ókwër geki Kwɑrri Leebì pyëlɑ kidøøj, kɑ ngɑn mëggɑ gwøge, 
NEH.13.31	kɑ yɑ nyii muujø, ki yugg møg nyi rɑ̈ɑ̈b gëdhhì geki mwölli gïg-ɑ nyi cyeg, kì bøli kɑ̈jj-ɑ dwɑddi gen.
NEH.13.31	Yïn ɑ Jwøk, nyi pɑ̈r yɑn kipe møgɑni bënn, kɑ yɑ thödhí ki dhwɑ̈ng.
EST.1.3	Kì dɑ̈ɑ̈g runni Kerkes kì yij lɑwø, ɑ ɑ́gööge ki thyëg me dwøng, e ryej-ɑ jɑggi mïïre geki pëjji liny. Jøliny Pɑres kí Mɑdɑy, kí jøgdøngø geki jyɑ̈ggì bënn ɑ́bëëd ge nud thyew. 
EST.1.4	Átyëg-ɑ dwɑ̈tt ɑ́bïkyel e nyodh-ɑ kɑ̈re, kí dhwɑ̈nge, kí tege.
EST.1.5	Kì bɑng ryëj menɑni ɑlunyi rɑ̈nhɑni ki ryeji tyëng kɑɑldwøng Susɑ̀. Áryej-ɑ ji bënn; tyëngkɑ̈rì kí ɑbuur. Ryënyɑni ɑ́tyëg-ɑ cyɑ̈ng ɑ́bïryew, ji otugø kì yethi bɑ̈ggi gøldwøng. 
EST.1.6	Kɑ ódɑ̈ri gøldwøng cørri ki sitɑrr mø kïddi gen bɑ ówɑw kí óbøw møg-ɑ ócwɑ̈jø ki kor-ɑ yöm, ge ómɑɑg ri löjji kïtt-ɑ myër ki yëlli ɑ́tegg, kí thølli kor-ɑ yöm mø kïddi gen bɑ ɑ́cwïcwïl. Kɑ ódɑ̈rɑni cïbi ki kwømm møg-ɑ ógwøgø ki dhɑb kí ɑ́tegø, o piny ótɑgø kɑ ópɑddi kïtt-ɑ myër e kïddi gen bɑ̈nni, ge ógwelø ki tigg mø per gen teg, mø ceg orɑ̈ng. 
EST.1.7	Møgø ɑ́mɑdh kɑ óthɑ̈ggi dhɑb mø bëëdi gen bɑ̈nni; bong ɑ́ryew mø pɑ̈r kinni tek. Møgø ɑ́gwøg kì gøldwøng e gïïr cɑrø. 
EST.1.8	Gïg mɑdh ɑ́bëëd ge gïïr ki mendwøng, mɑ́ rɑ̈dh bɑ̈ngge ɑ́cege kinni gwøøg jɑmmì ge gïïr, o bëëd e bong ngɑn pɑ yɑ̈ng.
EST.1.9	Bɑ̈rɑ̈dh Bɑctì tyëng-ɑ mɑ̈nn ɑ́ryeje thyew kì gøldwøng, kì bøli kenyɑni.
EST.1.10	Kì bïryeew cyɑ̈nggi ryëj, Rɑ̈nhdwøng Kerkes ɑ́bëëd e omɑ̈dhø, kɑ pyëwe ómïnø ki mendwøng, kɑ jøg-ɑ bɑ órøj møg-ɑ göögø kì gøldwøng gɑ ɑ́bïryew gï cwööle. Jøgɑni nyingi gen bɑ: Meumɑn, Bidhthɑ̀, Arbönɑ̀, Bigthɑ̀, Abɑgthɑ̀, Dhethɑr kí Kɑrkɑs. 
EST.1.11	Kɑ bɑ̈nggɑni köbbi yi rɑ̈dh kinni i kɑ̈ɑ̈l gen Bɑ̈rɑ̈dh Bɑctì, e orugø ki ógudhi rɑ̈ɑ̈dhø, kí yɑ̈r kì wïje. Bɑ̈rɑ̈dh menɑni ɑ́bëëd e myëër cɑrø, o rɑ̈dh ɑ́dwɑdd-ɑ nyudhi jyɑ̈gge bënn ki myëri Bɑ̈rɑ̈dh Bɑctì. 
EST.1.12	De kɑ ɑ́köbbi Bɑ̈rɑ̈dh Bɑctì yi bɑ̈ngg ki møg-ɑ ɑ́ceg yi rɑ̈dh, ɑbɑ̈nye ki bëën yï rɑ̈dh. Kɑ rɑ̈dh pyëwe órënyø ki mendwøng.
EST.1.13	Codhe, kɑ jøgdøngø møg-ɑ ngɑ̈nyi cigg pyëj yi rɑ̈dh, mɑ́ e ɑ́bëëd ɑ́ kwöng ceth kinni rɑ̈dh nyii pëjjø ki tyëng-ɑ ngɑ̈ny wøw kidøøj. 
EST.1.14	O jøg-ɑ ɑ́bëëd ge nud kì kenyɑni bɑ Kɑrcenɑ̀, Cethɑr, Admɑthɑ̀, Tɑrcic, Meres, Mɑrsenɑ̀ kí Memukɑn. Bene gen jɑgg-ɑ døngø gɑ ɑ́bïryew kì Mɑdɑy geki Pɑres. 
EST.1.15	Kɑ jøgɑni köbbe kinni, “Yɑ Rɑ̈dh Kerkes, bɑ̈nggɑ ɑ́örɑ be cwööli Bɑ̈rɑ̈dh Bɑctì, de ngɑnɑni ɑ́bɑ̈nyi lïngi kwøbbɑ! Cigg okööbø kinni i göggi ngø?”
EST.1.16	Kɑ Memukɑn ólöggø kinni, “Bɑ̈rɑ̈dh Bɑctì nuti bɑɑny-ɑ kwøbbi rɑ̈dh kete; dɑ́ rɑ̈dh kí jyɑ̈gge, kí ji-ɑ yethi pödhh-ɑ jɑɑg yi rɑ̈dh bënn ɑ ɑ́bɑny yi en. 
EST.1.17	Tyëng-ɑ mɑ̈nn møg-ɑ yethi pödhh-ɑ jɑɑg yi rɑ̈nhdwøng bënn, ceg-ɑ døøg be pëmø ki kwøbbi gen, keny-ɑ ólïngi gen gïn-ɑ ɑ́gwøg yi bɑ̈rɑ̈dh. Ge ókööbø kinni, ‘Bɑ̈rɑ̈dh Bɑctì ɑ́cwøl yi Rɑ̈dh Kerkes kɑ óbɑ̈nyø ki kedhi yïe.’ 
EST.1.18	Keny-ɑ ólïng mɑ̈nni jɑggi Pɑres geki Mɑdɑy ki gïn-ɑ ɑ́gwøg yi bɑ̈rɑ̈dh, ge ódøøg be pëmø ki kwøbbi jyɑ̈ggi rɑ̈dh, o bong keny-ɑ ócöög yi linyɑni! 
EST.1.19	Keløg e døøj kì yïí wuö, gwëdí piny ki cigg kinni Bɑ̈rɑ̈dh Bɑctì pɑ cigi bëën bøli rɑ̈dh. Kɑ møgɑni gweed piny gɑ ciggi Pɑres kí Mɑdɑy, o ge cög ge pɑ wil. Kɑ kej Bɑ̈rɑ̈dh Bɑctì mëggi ngɑndhɑjø megø me lɑ̈w kibøle. 
EST.1.20	Keny-ɑ óyood ciggɑni yi pödhh-ɑ jɑɑg yi rɑ̈nhdwøng bënn, tyëng-ɑ mɑ̈nn cwøwi gen ówør yi gen ki mendwøng, cɑgg cwøwɑni kɑ̈rø wɑlɑ̀ ge jɑdø.”
EST.1.21	Kɑ møg-ɑ ɑ́kwøb yi Memukɑn yïëy yi rɑ̈dh geki jyɑ̈ggì bënn. 
EST.1.22	Kɑ pödhh-ɑ jɑɑg yi rɑ̈nhdwøng gwëdi ki wɑ̈j bënn, men gwëdi kɑ dhøge, kinni jɑlø bɑ en ɑ bɑ jɑgø kì gøle, o en ɑ kwøbbe lïngi.
EST.2.1	Rɑ̈dh ɑ́bëëd e nudd e orumø kì ri gïn-ɑ ɑ́gwøg yi Bɑ̈rɑ̈dh Bɑctì, kí cigg-ɑ ɑ́gweede piny, cɑgg ɑ́ kɑ ɑ́døøg linye piny. 
EST.2.2	Codhe, ɑköbbi rɑ̈dh yi jø tøg bure kinni, “Yïde ɑ pɑ yɑ̈ɑ̈b ki womɑ̈nn mø myëër, mø nuti pɑ̈nyø’ nywɑlø yi cwøw? 
EST.2.3	Ödí yethi pödhh-ɑ jɑɑg yi rɑ̈nhdwøng ki ji møg yɑ̈bø ki womɑ̈nn mø myër, kɑ ge kɑ̈ɑ̈l Susɑ̀ keny, kɑ ge cïb cingi Ëgɑy, órøny-ɑ jɑɑg gøldwøng, o ge temmi. 
EST.2.4	Orum gen ki temmø kidøøj, o yï kɑ̈bbí kì kelli gen ki nyɑn cïb kej Bɑ̈rɑ̈dh Bɑctì.”
EST.2.4	Møgɑni ɑ́yïëy yi rɑ̈dh, kɑ ogöögø ni kɑ ɑ́köbbii.
EST.2.5	Ádɑ jɑl mɑ Yeudì kì Susɑ̀, me cwøl ɑ́ Mordekɑy wɑ̈d Yɑir, wɑ̈d Cimeì, wɑ̈d Kïc kì gøl Ben Yɑmïn. 
EST.2.6	 Mordekɑy ɑ́kïdhi Bɑbïlöniyɑ̀ cøn kyeel kɑ Rɑ̈dh Yöyɑkin rɑ̈ɑ̈dh Yeudiyɑ̀ yi Nebukɑdnesɑr, rɑ̈ɑ̈dh Bɑbïl, kí ji-ɑ ɑ́mɑg bënn. 
EST.2.7	Mordekɑy yïe ɑ́dɑ nyiwɑ̈n mɑ kïj, mɑ ɑ́pidh yi en. Nyɑnɑni bɑ Ester, o cwøl ɑ́ Adɑsɑ̀ ki dhøg Ibru. Bɑ nyɑn me myëër, o dële døøj.
EST.2.8	Ester ɑ́kïdhi kelli womɑ̈nn møg-ɑ ɑ́kɑ̈ɑ̈l Susɑ̀, kì bɑng ciggi rɑ̈dh. Kɑ cïb cingi Ëgɑy kì gøldwøng. 
EST.2.9	Ëgɑy pyëwe ɑ́bëëd e med ki Ester, kɑ gø jwɑne ki yɑ̈bbø ki keny me døøj kì gøldwøng, kí womɑ̈nn ɑ́bïryew møg kɑ̈llii, o ge temmi gen dële.
EST.2.10	Ester nuti kwøb kinni bɑ nyɑɑr Yeud, mɑ́ e rumø ki cegø yi Mordekɑy kinni ree ko nyodhe. 
EST.2.11	Mordekɑy ɑ́bëëd e nyii cyɑ̈dhø e bɑ̈nn-ɑ dhøg ódɑ̈ri gøldwøng, tung-ɑ mïdhi womɑ̈nn, kipe kinni o nyi lidhe Ester mɑ bëëde kidï.
EST.2.12	Kɑ dëlli womɑ̈nn møgɑni tyëg-ɑ run ge otemmø; ge ɑ́demmi ki ryɑ̈ mor, møw-ɑ yøme med ki dwɑ̈tt ɑ́bïkyel. Kɑ ge lony ki demmø ki bɑlsɑm møw-ɑ yøme med ki dwɑ̈tt ɑ́bïkyel møøgø. Codhe cyee, kɑ womɑ̈nn møgɑni cɑg ki muuj Rɑ̈dh Kerkes, e nyi kɑ̈l ɑ́ ɑ́kyel. 
EST.2.13	Kɑ̀ kɑ̈ɑ̈l nyɑnɑjur e kïdh-ɑ yï rɑ̈dh, bɑ ɑyïëy kinni ruge ki ógønh-ɑ dwɑddi yi pyëwe. 
EST.2.14	Nyɑn-ɑ kɑ̈l, nyi kɑ̈l ɑ böörø, o dwööge dhuki kì mwøl. De keny-ɑ ódwööge, kïdh-ɑ tung-ɑ jɑɑg yi órøny-ɑ cwøl ɑ́ Cɑɑcgɑdh, jɑl-ɑ mïdhi ɑkwɑnyyi rɑ̈dh. Nyɑnɑni pɑ døøg yï rɑ̈dh, keløg e pɑ ceg ki cwølø yi rɑ̈dh ki nyinge.
EST.2.15	Keny-ɑ ɑ́wɑ̈nhi bøli kej nyiwï Mordekɑy, nyɑn-ɑ ɑ́pidh yi en e nɑ nyɑre; eni Ester nyɑɑr Abikɑil; keny-ɑ ɑ́wɑ̈nhi bøli kej kïdhe yï rɑ̈dh, ɑ́løny-ɑ ógudh-ɑ ɑ́köbbii yi Ëgɑy, jɑl-ɑ cinge di gen. Ester ɑ́bëëd e mɑɑr yi teenɑni bëne. 
EST.2.16	Ester ɑ́kïdhi yï Rɑ̈dh Kerkes kì gøldwøng, kì dwɑ̈y Tebet, e Rɑ̈dh Kerkes runne bɑ ɑ́bïryew kì yij lɑwø. 
EST.2.17	Ester ɑ́mɑɑr yi rɑ̈dh ki mendwøng kibøli tyëng-ɑ mɑ̈nn bënn. Kɑ pyëwe kwɑny yi Ester. Acïbe yɑ̈ɑ̈r rɑ̈ɑ̈dhø wïj Ester, kɑ gø kwɑnye ɑ́ kej Bɑ̈rɑ̈dh Bɑctì. 
EST.2.18	Kɑ rɑ̈dh ogöögø ki thyëg me dwøng kiper Ester, kɑ jyɑ̈gge ryeje bënn. Kɑ cyɑ̈ngɑni gwøge ɑ́ cyɑ̈ɑ̈ng ywömø kì yethi pödhh-ɑ jɑɑg yi en bënn, kɑ omuujø ki jɑmmì mø kyëëw ki rɑ̈ɑ̈dhø.
EST.2.19	Mordekɑy ɑ́bëëd e rumø ki rønyø ɑ́ jɑgø kì gøldwøng yi rɑ̈dh. 
EST.2.20	De Ester ɑ́bëëd ree nuti nyoodh en kinni bɑ nyɑɑr Yeud, mɑ́ e ɑ́köbbi yi Mordekɑy kinni ko di ngɑn köbbi yi en. Kwøbbi Mordekɑy ɑ́bëëd gï nyi lïnge’ lïngø ceth, kër-ɑ ɑ́wöne e thiinh.
EST.2.21	Keny-ɑ ɑ́bëëd Mordekɑy e nenn-ɑ gwøg kì gøldwøng, kɑ Bigthɑnɑ̀ geki Terec, órøjj-ɑ nyi kor dhøng-ɑ nyi kɑ̈ɑ̈l yi rɑ̈dh kì gøldwøng, ogöögø ki møg mɑɑn Rɑ̈dh Kerkes, kɑ ge onywɑ̈gø ki kwøbbi nɑ̈gi rɑ̈dh. 
EST.2.22	Møgɑni óyodø yi Mordekɑy, kɑ Bɑ̈rɑ̈dh Ester köbbe, ɑloony rɑ̈dh ki köbbø yi Ester. 
EST.2.23	Keny-ɑ ɑ́yɑɑb thɑ́ møgɑni, kɑ ge yod gɑ dyër, ɑngɑɑb jøgɑni ryeet wɑ̈thi bɑ̈rr-ɑ nyi ngɑ̈bbi. Kɑ rɑ̈dh okööbø kinni i gweed kwøbbɑni yij wɑ̈nyi pödhh-ɑ jɑɑg yi rɑ̈nhdwøng.
EST.3.1	Kì bɑng keny megø, kɑ jɑl me cwøl ɑ́ Ämɑn røny yi Rɑ̈dh Kerkes ɑ́ jɑng-ɑ dwøng. Ämɑn bɑ wɑ̈d jɑl me cwøl ɑ́ Amedɑthɑ̀, kwɑɑr Agɑg rɑ̈ɑ̈dh Amɑlek. 
EST.3.2	Kɑ jø tøg burø bënn, köbbi yi rɑ̈dh kinni i mɑl gen Ämɑn, kɑ wɑ̈thi gen kuul gen piny kì bøli Ämɑn. Kɑ jøgɑni oyïëyø bënn, de ciggɑni ɑ́bɑny yi Mordekɑy. 
EST.3.3	Apyëëj Mordekɑy yi jyɑ̈ggi rɑ̈dh kinni, “Yïde ɑ bɑɑny ciggi rɑ̈dh?” 
EST.3.4	Kɑ jøgɑni pëgg-ɑ be kwɑjji Mordekɑy yethi cyɑ̈ng kinni yïëye ki ciggi rɑ̈dh. De kwøbbi gen pɑ nyi yïëy yi Mordekɑy. Kɑ gï nyi kyëdde kinni, “Yɑ bɑ Yeudì, o Ämɑn pɑ cuggi mɑlø yi yɑn.” Akedh gen kɑ møgɑni köbbi gen Ämɑn. Ge ɑ́dwɑdd-ɑ yodi kinni kwøbbi Mordekɑy óløøg ɑ dï yi Ämɑn. 
EST.3.5	Ämɑn ɑ́bëëd pyëwe rɑɑj cɑrø keny-ɑ ɑ́yode kinni Mordekɑy bɑ̈nyø ki bɑ̈nyi dwøng ki mɑlii geki kuuli wïje piny kì bøle. 
EST.3.6	De kɑ ɑ́yode gøn kinni Mordekɑy bɑ Yeudì, ɑyɑ̈be ki yöö men nɑ̈ge Mordekɑy kí wɑdde bënn; ɑ løg Yeud bënn, møg-ɑ yethi pödhh-ɑ jɑɑg yi Kerkes.
EST.3.7	Kì dwɑ̈n-ɑ mɑl (Nisɑn) kì yij runn, kì pyɑ̈rø wïdɑ́ryeew runni Kerkes kì yij lɑwø, ɑ ɑ́kööb Ämɑn kinni leeng wél (ɑ cwøl ɑ́ purïm) o dwɑ̈y geki cyɑ̈ng-ɑ ógögge Yeud ki gïnrɑj yod. Codhe, ɑ leeng wél, kɑ ge pɑ̈dhi kɑ pyɑ̈rø wïdɑ́dɑ̈ɑ̈g cyɑ̈nggi pyɑ̈rø wïdɑ́ryeew dwɑ̈tt (Adɑr).
EST.3.8	Aköbbi rɑ̈dh yi Ämɑn kinni, “Dɑ jur me tɑɑy yij pödhí, ge nud kì yethi pödhh-ɑ jɑɑg yi yïn bënn, ge mïdh-ɑ kwöng me bɑ̈ɑ̈n ki köngi ji bënn. O ge pɑ nyi yïëy ki ciggi pödhí. Yï ko kud kì kömi møgɑni. 
EST.3.9	Keløg e ócuggø wuö, muuj ki cigg kinni nɑ̈ɑ̈g gen bënn. Keløg ge ónɑ̈g yi yïn, yɑ ómuujø ki ngyëny ɑ́tegg gɑ kïllì ɑ́lïp miy ɑ́dɑ̈g kí pyɑ̈r ɑ́ngwen møg kïdhi kömi ngyënyyi gøldwøng.”
EST.3.10	Kɑ rɑ̈dh gweli lwede, men-ɑ bɑ kitim budhe wɑ̈g, kɑ gø mëgge ngɑn-ɑ mɑɑn Yeud; ɑ løg Ämɑn wɑ̈d Amedɑthɑ̀, kwɑɑr Agɑg. 
EST.3.11	Kɑ Ämɑn köbbi yi rɑ̈dh kinni, “Jiɑni bɑ møgí geki ngyënyyi gen bënn; göggí gen gïn-ɑ dwɑddi yi yïn.”
EST.3.12	Kì pyɑ̈rø wïdɑ́dɑ̈ɑ̈g cyɑ̈nggi kyeel dwɑ̈tt, ɑ ɑ́cwøøl jøgwed mø rɑ̈dh yi Ämɑn, kɑ gï köbbe kinni gwed gen ciggɑni, kɑ ge løg ki dhøggi pödhh-ɑ jɑɑg yi rɑ̈nhdwøng, kɑ ge ör yethi pödhh bënn. Ciggɑni ɑ́ör kɑ nyingi rɑ̈dh, o wɑ̈nyɑni bɑ ɑthɑny ki kitim mi Rɑ̈dh Kerkes. 
EST.3.13	Ciggɑni ɑ́kɑ̈l-ɑ yi jøg-ɑ nyi rïngi kì yethi pödhh-ɑ jɑɑg yi rɑ̈nhdwøng bënn. Ciggɑni bɑ kinni, kì yij cyɑ̈ng ɑ́kyel, ɑ bɑ cyɑ̈nggi dwɑ̈y (Adɑr) pyɑ̈rø wïdɑ́dɑ̈g, nɑ̈ɑ̈g Yeud bënn; othønhø kí tyëngdøngø, tyëng-ɑ mɑ̈nn kí møg-ɑ dhødh. Ko di ngɑn pyëwe lɑ̈ɑ̈m ki gen; ngɑlli gen bënn, kɑ jɑmmi gen kwɑny. 
EST.3.14	Ngɑ̈ɑ̈j ciggɑni kì yethi pödhh bënn, o ji óbëëd ri gen gwiir gen kipe cyɑ̈ngɑni.
EST.3.15	Kɑ ciggɑni ngɑ̈jji teedø bëne kì Susɑ̀ ni kɑ ɑ́kwøbii yi rɑ̈dh. Kɑ wɑ̈nyi ciggɑni kïdhi yethi pödhh bënn yi jøngwej. Kɑ Rɑ̈dh pëgg-ɑ be mɑdh ki møgø geki Ämɑn, de ji wɑ̈thi gen ɑ́muum kì Susɑ̀.
EST.4.1	Mordekɑy, keny-ɑ ɑ́yode gïg-ɑ ógwøgø bënn, kɑ ógudhe pyëde yi rɑ̈ji pyëwe. Kɑ ree lunye ki ocwɑ̈lø, kɑ wïje buge ki belø, kɑ ókedhø e bɑ̈ɑ̈n-ɑ kɑɑl e óywöngø ki rɑ̈ji pyëwe, 
EST.4.2	gïti kɑ ɑ́wɑ̈dhe dhø gøldwøng, de ɑ́cög e nuti kedhi gølɑni, mɑ́ e pɑ wëggi kedhi kɑl, e rug-ɑ ocwɑ̈lø. 
EST.4.3	Wöönɑni ɑ́wɑ̈dhi yethi pödhh bënn, o kenyi lïngi ciggɑni yi Yeud, ge nyi ceg-ɑ ywøg. Kɑ ri gen twöön gen ki gïncɑm, ge óywöngø, ge okïïwø. Kɑ mø gïïr kì kelli gen orugø ki ocwɑ̈llì, kɑ ge obuddø kì yij belø.
EST.4.4	Kɑ Ester köbbi yi mɑ̈nn geki órøjj-ɑ gøldwøng ki gïn-ɑ ɑ́gwøg yi Mordekɑy. Kɑ pyëwe ceg-ɑ rënyø, ɑöde ki ógudh møg løny ri Mordekɑy, de ógudhɑni ɑ́bɑny yi Mordekɑy. 
EST.4.5	Kɑ órøj me cwøl ɑ́ Athɑk cwøl yi Ester, ɑköbbe gøn kinni kedhe yï Mordekɑy, o yode gïn-ɑ cwöbø. 
EST.4.6	Kɑ Athɑk kedh-ɑ yï Mordekɑy kì dhø gøldwøng. 
EST.4.7	Aköbbii yi Mordekɑy ki gïg-ɑ göögø, kí kwɑnni ngyënyy-ɑ ómuuj yi Ämɑn gɑ møg kïdhi kömi ngyënyyi gøldwøng, keløg Yeud ónɑ̈g bënn. 
EST.4.8	Kɑ Athɑk mëgge wɑ̈nyi ciggɑni, eni men-ɑ ɑ́ngɑ̈ɑ̈j ji kì Susɑ̀ kinni nɑ̈ɑ̈g Yeud. Kɑ köbbi yi Mordekɑy kinni mëgge gøn Ester, kɑ gø nyudhe ki gïg-ɑ göögø bënn. Orume, kɑ Ester kedhe yï rɑ̈dh be kwɑjjii, o lɑɑwe dwööge piny kipe wɑdde, Yeud. 
EST.4.9	Kɑ møgɑni gwøg yi Athɑk. 
EST.4.10	Kɑ Athɑk ör yï Mordekɑy yi Ester, o gø köbbe kinni, 
EST.4.11	“Keløg e dɑ dhɑnhø, ying-ɑ́ jɑlø wɑlɑ̀ dhɑjø, men kedhi gøldwøng yï rɑ̈dh, kì ódɑ̈r-ɑ yij gøldwøng e nuti cwølø, ngɑnɑni nyi ceg kɑ nɑ̈gø. Ciggɑni ngɑ̈nyi yi jyɑ̈ggi rɑ̈dh kí ji bënn. Ngɑn bødh ki nɑ̈gø kì bɑng ciggɑni, bɑ ngɑn tïngi loodh dhɑb yi rɑ̈dh. De ɑ́göög ki dwɑ̈y ɑnɑn kër-ɑ ɑ́cwøøl yɑn yi rɑ̈dh.”
EST.4.12	Kɑ ɑ́yood wööni Ester yi Mordekɑy, 
EST.4.13	ɑöde gøn ki kwøb kinni, “Yï ko rum kinni yï óyiel yi kɑ̀ bëëd yï ying-ɑ gøldwøng, dɑ́ Yeud møg-ɑ kyeelø ɑ ónɑ̈g. 
EST.4.14	Keløg yï okudø kì bøli keny ni men, ngɑn-ɑ óyiel Yeud óbï e kɑ̈ɑ̈l-ɑ mɑl, de yï ceg-ɑ thøø, o wïj gøl wïyí ceg-ɑ pɑ̈ɑ̈dhø. Dɑ́ men ɑ ngɑ̈nyii, ying-ɑ́ per bøli keny ni men, ɑ ógwøøg yïn, yïn ɑ́ bɑ̈rɑ̈dh!”
EST.4.15	Aløøg mø Mordekɑy yi Ester kinni, 
EST.4.16	“Kedh, kɑ Yeud cøng bënn kì Susɑ̀, thuum wun kɑ wu kwɑ̈jji wun kiperɑ; wu ko cyɑ̈ɑ̈m wɑlɑ̀ wu ko mɑ̈ɑ̈dh ki gïïpiny ki cyɑ̈ng ɑ́dɑ̈g, kí wɑ̈rr ɑ́dɑ̈g. Yɑ óthuumø wøki wo-ɑ butɑ, o wø ókwɑ̈jji thyew. Othumi cyɑ̈nggɑni, yɑ ókedhi yï rɑ̈dh, cɑgg møgɑni bɑ ɑkerø yi cigg. Keløg yɑ othøø kipe kɑ̀ göögɑ kinøw, wiy yɑ thøwɑ.”
EST.4.17	Adhwödh Mordekɑy, kɑ kedh-ɑ be gwøgi møg-ɑ ɑ́köbbii yi Ester.
EST.5.1	Kì dɑ̈ɑ̈g cyɑ̈nggi thuumi Ester, kɑ ógudhi rɑ̈ɑ̈dhø møge lønye ree, ɑkedhe kɑ ócungø kì ódɑ̈ri gøldwøng kì tuung rɑ̈dh, e nenn-ɑ øn-ɑ di kwøøm jyɑ̈gø. Rɑ̈dh ɑ́bëëd e nud kì ønɑni e obëëdø kì wïj kwøm e nenn-ɑ dhøng-ɑ yïëbbi ódɑ̈rɑni. 
EST.5.2	Kɑ ɑ́liidh Bɑ̈rɑ̈dh Ester yi rɑ̈dh e ócungø kì wɑ̈g, ɑtyerii yi pyëwe, kɑ loodh dhɑb tïnge, ɑkedh Ester kɑ wïj lodh nywɑle. 
EST.5.3	Kɑ pyëj yi rɑ̈dh kinni, “Á gïn Bɑ̈rɑ̈dh Ester? Köbbí yɑn gïn-ɑ dwɑddi yi yïn, cɑgg ɑ́ budi pödhɑ, mëgg-ɑ yïn.”
EST.5.4	Alöggi Ester kinni, “Keløg e ócuggø wuö, yɑ dwɑdd-ɑ kinni rɑ̈dh geki Ämɑn bï gen gølɑ keny-ɑ ryejɑ wun tïn kì thyënhø.”
EST.5.5	Kɑ Rɑ̈dh öd-ɑ yï Ämɑn kinni jwɑne bëënø, o ge kedhi gen kej ryëëj Ester. Codhe, kɑ rɑ̈dh kedh-ɑ kej ryëëj Ester geki Ämɑn. 
EST.5.6	Kɑ̈ng-ɑ ɑ́mɑ̈ɑ̈dh gen ki møgø, ɑpyëëj ngɑnɑni yi rɑ̈dh kinni, “Köbbí yɑn gïn-ɑ dwɑddi yi yïn, o mëgg-ɑ yïn ceth. Gïn-ɑ dwɑddi yi yïn mëggɑ’ yïn, cɑgg ɑ́ men-ɑ́ budi pödhɑ.”
EST.5.7	Alöggi Ester kinni, “Gïn-ɑ kwɑjjɑ; ɑ yɑb yi yɑn bɑ kinni, 
EST.5.8	keløg pyëwí med ki yɑn wuö, yɑ dwɑdd-ɑ døøgi yïn ki ryejø dhuki wuki Ämɑn. Yï óköbbɑ gïn-ɑ dwɑddɑ kì bøli kenyɑni.”
EST.5.9	Ämɑn ɑ́dhwödh kì kej ryëj e pyëwe ceg-ɑ medø ki mendwøng. De kɑ ɑ́lidhe Mordekɑy kì dhø gøldwøng, kɑ Mordekɑy ocögø e pɑ dhwödhi mɑl kipere, wɑlɑ̀ wïje nuti kuul en piny e wør-ɑ gøn, kɑ Ämɑn pyëwe ceg-ɑ rënyø ki mendwøng ki en. 
EST.5.10	De pyëwe ɑ́mɑge kɑ kedh-ɑ gøle. Kɑ mɑ̈dhhe cwøøle gøle, kɑ cyëge me cwøl ɑ́ Dherec, cwøle o bëëde kì buti gen. 
EST.5.11	Kɑ othwøgø kì bøli gïn kipe kɑ̈re, kí ngenyi wɑ̈dde, kí kër-ɑ ɑ́tïngii mɑl yi rɑ̈dh, kɑ røny ɑ́ jɑngi dwøng. Kí kinni pere teeg kibøli jyɑ̈ggi rɑ̈dh møg-ɑ kyeelø. 
EST.5.12	Kɑ okööbø kinni, “Cɑgg ɑ́ men-ɑ́ Bɑ̈rɑ̈dh Ester, bong ngɑn mɑ ɑ́ryeje geki rɑ̈dh, den-ɑ́ yɑ ketɑ. O wø ócige ryejø dhuki. 
EST.5.13	De bong gïn wɑngi yi møgɑni bënn, mɑ́ pyëwɑ pɑ med kenyi nennɑ Mordekɑy wɑ̈d Yeud, e obëëdø kì dhø gøldwøng.”
EST.5.14	Kɑ köbbi yi cyëge Dherec geki mɑ̈dhhe bënn kinni, “Yïde ɑ pɑ cwödhí piny ki gïn-ɑ nyi ngɑɑb ji, me bɑ̈re bɑ mïtïr pyɑ̈r ɑ́ryew wïdɑ́ryew? O Rɑ̈dh köbbi yi yïn dhuki kì mwøl, kinni ngɑɑb Mordekɑy wïje. Codhe, o yï kedhí kej ryëj pyëwí omedø.”
EST.5.14	Kɑ Ämɑn pyëwe ómïnø yi kwøbbɑni, ɑcwödhhe piny ki gïn-ɑ ree nyi ngɑ̈bbi.
EST.6.1	Rɑ̈dh ɑ́dhɑ̈li nenø kì wɑ̈rɑni. Aköbbe jøgwøg kinni kɑ̈ɑ̈l gen wɑ̈ny-ɑ nyi gweed kwøbb-ɑ per gen teg kì yij pödhø, kɑ rɑ̈ngii. 
EST.6.2	 Bun-ɑ ɑ́rɑng kööb ɑ ri møg-ɑ ɑ́gwøg yi Mordekɑy, kɑ ɑ́nyodhe kwøbbi dwɑddi rɑ̈dh ki nɑ̈gø yi órøjj-ɑ kor gøldwøng, ɑ løg Bigthɑnɑ̀ geki Terec. 
EST.6.3	Apëjji rɑ̈dh kinni, “Mordekɑy ɑ́pwøj yi wɑ kɑ ngø?”
EST.6.3	Aløøg møgɑni yi bɑ̈ngge kinni, “Bong gïjø mɑ ɑ́göggii.”
EST.6.4	Apëjji rɑ̈dh kinni, “Dɑ jøgdøngø mø nud kì gøldwøng?”
EST.6.4	Kedh Ämɑn wɑ̈nh-ɑ ódɑ̈ri gøldwøng, kì bøli kenyɑni ceth. Ábï-ɑ be kwɑjji rɑ̈dh kipe ngɑɑbi Mordekɑy wïj gï ngɑb, men-ɑ ɑ́rum ki cwöödh piny yi en. 
EST.6.5	Alöggi bɑ̈nggɑni kinni, “Ämɑn nud kì keny. Dwɑdd-ɑ yïddø ki yïn.”
EST.6.5	Akööb rɑ̈dh kinni, “Wiy bëe ød.”
EST.6.6	Kɑ Ämɑn bï-ɑ ød. Kɑ köbbi yi rɑ̈dh kinni, “Dɑ dhɑnhø me dwɑddɑ pwøjø ki mendwøng. Á ngø ɑ cuggi gwøgø yi yɑn, kipe jɑl ni menɑni?”
EST.6.6	Kɑ Ämɑn okööbø ki pyëwe kinni, “Anɑn, ɑ́ men ɑ cuggi dwɑddø yi rɑ̈dh ki pwøjø? Bɑ yɑn ceth.”
EST.6.7+EST.6.8	Aløøge kwøbbi rɑ̈dh kinni, “Cwöddí ki ógudhi rɑ̈ɑ̈dhø, kí yɑ̈r møg ruug jɑlɑni. Kɑ cïb kömi kyenyí. 
EST.6.9	Kɑ yï kɑ̈bbí ki dhɑnhø kì kelli jyɑ̈gg-ɑ døngø, o ruuge jɑlɑni. Codhe, o kyeny pyejje kì kelli kɑɑl, e jɑl-ɑ pwøj obëëdø kì kömi kyeny. Kɑ wiy jɑldwøng-ɑ pyejji kyeny cyɑ̈dhe e óryeerø e köbb-ɑ ji kinni, ‘Lidhu kër-ɑ nyi pwøøj dhɑnhø yi rɑ̈dh!’ ”
EST.6.10	Aköbbi Ämɑn yi Rɑ̈dh kinni, “Jwɑní kɑ ógudh kɑ̈ɑ̈l geki kyeny, kɑ pwøj møgɑni göggí Mordekɑy wɑ̈d Yeud. Göggí gïg-ɑ ɑ́kwøb yi yïn bënn. Óyuud yi yïn e obëëdø kì dhø gøldwøng.”
EST.6.11	Akɑ̈ɑ̈l ógudh kí kyeny yi Ämɑn, kɑ Mordekɑy ruuge, kɑ gø cïbe kömi kyeny. Kɑ kyeny pyejji yi Ämɑn kì kelli kɑɑl, e óryeerø e köbb-ɑ ji kinni, “Lidhu kër-ɑ nyi pwøøj dhɑnhø yi rɑ̈dh.”
EST.6.12	Codhe, ɑdøøg Mordekɑy dhø gøldwøng, kɑ Ämɑn jwɑn-ɑ gøle e kwiiwø wïje kum en. 
EST.6.13	Kɑ cyëge geki mɑ̈dhhe bënn köbbe ki gïg-ɑ ɑ́cwöb kipere. Aköbbii yi cyëge geki mɑ̈dhhe ki kwøbbi peli wïj kinni, “Keløg Mordekɑy men-ɑ cɑ̈gi ki tyɑmi yïn èn bɑ Yeudì kidyër, yï pɑ cuggi cung kì bøle; yï bɑ men tɑ̈ɑ̈ye piny ceth.”
EST.6.14	Kɑ̈ng-ɑ́ nud ge okööbø, kɑ órøjji gøldwøng ówɑ̈nhø, ge dwɑ̈ɑ̈y-ɑ Ämɑn, kinni o kedhe kun-ɑ rëëj yi Ester.
EST.7.1	Akedh rɑ̈dh geki Ämɑn, ge kedh-ɑ be ryëëj Bɑ̈rɑ̈dh Ester. 
EST.7.2	Kì ryeew cyɑ̈ng, kɑ̈ng-ɑ́ nudd ge omɑ̈dhø ki møgø, ɑpyëëj Ester yi rɑ̈dh kinni, “Bɑ̈rɑ̈dh Ester, ɑ́ gïn ɑ dwɑddi yi yïn? Köbbí yɑn, o mëggi yïn ceth, cɑgg ɑ́ budi pödhɑ.”
EST.7.3	Aløøg møge yi Bɑ̈rɑ̈dh Ester kinni, “Keløg e di dwɑddø yi yïn wuö, o pyëwí med ki yɑn, wiy yɑ nëënɑ, kɑ wiy wɑddɑ nëën gen. 
EST.7.4	Yɑ ɑ́rum ki ngewø wøki wɑddi wøn, wøn ɑ́ møg ngɑl. Ke di cɑɑg wøn ki ngewø wøn ɑ́ bɑ̈ngg, yï pɑ di jud yi yɑn, de wø ceg kɑ dwɑddi nɑ̈gø kinni tweet!”
EST.7.5	Apyëëj Bɑ̈rɑ̈dh Ester yi Rɑ̈dh Kerkes kinni, “Á men ɑ dwɑddi gwøgi gïn ni men? Jɑlɑni ying-ɑ keny?”
EST.7.6	Alöggi Ester kinni, “Ngɑn-ɑ mɑɑn wøn, ɑ dwɑddi wøn nɑ̈gø bɑ jɑl-ɑ rɑj èn, Ämɑn!”
EST.7.6	Kɑ Ämɑn nyinge otøngø yi wɑ̈ɑ̈rø, e nenn-ɑ yï rɑ̈dh geki bɑ̈rɑ̈dh, 
EST.7.7	Kɑ rɑ̈dh dhwödh-ɑ mɑl pyëwe rɑɑj ki mendwøng, kɑ kedh-ɑ wɑ̈g kì ød, ɑkedhe yij bɑɑg gøldwøng. Kɑ yod yi Ämɑn kinni, rɑ̈dh dwɑdd-ɑ cɑyii kipe møgɑni, codhe ɑdönge e kwɑjj-ɑ Bɑ̈rɑ̈dh Ester kipe kinni o wëye yiel. 
EST.7.8	Keny-ɑ ɑ́dwöög rɑ̈dh kì yij bɑg, Ämɑn ɑ́yuude e obuddø kì wïj pyën-ɑ bëëd yi Ester e kwɑjj-ɑ gøn kinni o wiy. Kɑ ɑ́lïdhi rɑ̈dh, ɑryeere kinni, “Jɑɑl dwɑdd-ɑ mødi bɑ̈rɑ̈dh kì butɑ; kì men-ɑ́ gøldwøng?”
EST.7.8	E rɑ̈dh nudd e ceg-ɑ kwøb ceth, kɑ nyingi Ämɑn kum yi órøjji gøldwøng. 
EST.7.9	Kɑ ɑ́kyel kì kelli gen, me cwøl ɑ́ Arbönɑ̀ okööbø kinni, “Pɑth ki møg keti gen, de men-ɑ́ Ämɑn ɑ́rum ki cwödhi piny ki gïn-ɑ wïje nyi ngɑ̈ɑ̈b, ɑ́ men ngɑɑb Mordekɑy, jɑl-ɑ ɑ́yiel wëyí wuö. Bɑ̈ri ngɑ̈ɑ̈bi menɑni bɑ mïtïr pyɑ̈r ɑ́ryew wïdɑ́ryew.”
EST.7.9	Amuuj rɑ̈dh ki cigg kinni, “Ngɑɑb Ämɑn wïj gïnɑni.”
EST.7.10	Codhe, ɑngɑɑb Ämɑn wïj ngɑ̈ɑ̈bi men-ɑ ɑ́cwöödhe piny ɑ́ men di ngɑɑb Mordekɑy. Kɑ liny rɑ̈dh ókwöjø.
EST.8.1	Kɑ jɑmmi Ämɑn jɑl-ɑ ɑ́mɑn Yeud mëggi Bɑ̈rɑ̈dh Ester yi Rɑ̈dh Kerkes kì cyɑ̈ngɑni ceth. Aköbbi rɑ̈dh yi Ester kinni Mordekɑy bɑ wɑɑd gen. Kɑ Mordekɑy yïëy kinni nyi kedhe bøli rɑ̈dh. 
EST.8.2	Kɑ gwelø men-ɑ bɑ kitim rɑ̈dh budhe wɑ̈g kì lwede (gwelɑni ɑ́cer-ɑ kwɑnyø kì yï Ämɑn) kɑ gø mëgge Mordekɑy. Kɑ jɑmm-ɑ ɑ́bëëd gɑ møgi Ämɑn, cïb cingi Mordekɑy yi Ester.
EST.8.3	Acigi Ester kwøb ki rɑ̈dh. Kɑ ree leenge dhøggi tyelli rɑ̈dh e óywöngø. Kɑ rɑ̈dh kwɑjje kinni kyere gïnrɑj men-ɑ ɑ́dwɑddi göggi Yeud yi Ämɑn, kwɑɑr Agɑg. 
EST.8.4	Kɑ rɑ̈dh loodh dhɑb tïnge Ester, kɑ Ester dhwödh-ɑ mɑl, ɑkööbe kinni, 
EST.8.5	“Keløg e di dwɑddø yi yïn wuö, o keløg perɑ teeg kì yïí, muuj ki cigg møg kyer gïg-ɑ ɑ́dwɑddi gwøgø yi Ämɑn; gen ɑ cigg-ɑ ɑ́muuj yi wɑ̈d Amedɑthɑ̀ kwɑɑr Agɑg kinni i nɑ̈ɑ̈g Yeud bënn kì yij pödhø bëne. 
EST.8.6	Møgɑni óngin yi yɑn kidï, keløg gïnrɑj menɑni bï-ɑ kömi wɑddɑ kɑ ge nɑ̈g!”
EST.8.7	Aköbbi Bɑ̈rɑ̈dh Ester geki Mordekɑy yi Rɑ̈dh Kerkes kinni, “Ämɑn ɑ́ngɑb yi yɑn kɑ per gïnrɑj men-ɑ ɑ́dwɑdde göggi Yeud, kɑ jɑmme mëggɑ Ester. 
EST.8.8	De cigg møg-ɑ nyi gwed ki nyingi rɑ̈dh, kɑ wɑ̈nyɑni thɑny ki kitim rɑ̈dh, pɑ cuggi wilø. Wu ócuggø gwëdi Yeud ki gïn-ɑ dwɑddi yi wun, kɑ gwed ki nyingɑ, kɑ thɑny ki kitim rɑ̈dh.”
EST.8.9	Møgɑni ɑ́cwöb-ɑ pyɑ̈r ɑ́ryew wïdɑ́dɑ̈ɑ̈g cyɑ̈nggi dɑ̈ɑ̈g dwɑ̈tt (Sibɑn). Kɑ jøgweed rɑ̈dh bënn cwøl yi Mordekɑy, kɑ gï köbbe kinni gwëdi gen Yeud kí jyɑ̈ggi pödhh-ɑ jɑɑg yi rɑ̈nhdwøng gɑ miyø kí pyɑ̈r ɑ́ryew wïdɑ́bïryew, ki wɑ̈j; cɑ̈gi kì Ïndì gïti Kuc. Kɑ wɑ̈j gwed ki dhøg bënn, ki yëth-ɑ nyi gwëëd yi pödhhɑni; men gwëdi kɑ dhøge. Kɑ Yeud gwëdi ki dhøg gen thyew, ki yëth-ɑ nyi gwëëd gen. 
EST.8.10	Mordekɑy, ɑ́kööb kinni gweed wɑ̈j bënn ki nyingi Rɑ̈dh Kerkes, kɑ wɑ̈jjɑni thɑnye ki kitim rɑ̈dh, men-ɑ yïe. Kɑ wɑ̈jjɑni kɑ̈l yi jøg mø cyɑ̈dhi kì kömi kyënyi gøldwøng, møg-ɑ pëddi ngwej.
EST.8.11	Wɑ̈jjɑni ógwedø kinni, Yeud kì yethi myërr bënn ge ɑ́wiy yi rɑ̈dh, o ri gen cøng yi gen, kipe kinni o ge nyɑg gen ri gen keny-ɑ ódwɑddi gen nɑ̈gø. Keløg e dɑ ji mø pɑ̈ɑ̈r kömi Yeud, cwøw kí mɑ̈nn, kì pönh-ɑ bëëd yi gen, nyïɑ̈ggi Yeud kɑ tyëng-ɑ pɑ̈ɑ̈r kömi gen nɑ̈g gen, ko di ngɑn wiy yi gen. Kɑ jɑmmi gïn kwɑny gen. 
EST.8.12	Ciggɑni bɑ møg-ɑ ócɑ̈gi ki gwøg kì cyɑ̈ng-ɑ ɑ́cïb ɑ́ men yije ónɑ̈ɑ̈g Yeud bënn, kì yethi pödhh-ɑ jɑɑg yi Rɑ̈nhdwøng Kerkes, kì pyɑ̈rø wïdɑ́dɑ̈ɑ̈g cyɑ̈nggi pyɑ̈rø wïdɑ́ryeew dwɑ̈tt (Adɑr). 
EST.8.13	Ngɑ̈ɑ̈j ciggɑni kì yethi pödhh-ɑ jɑɑg yi rɑ̈nhdwøng bënn, kipe kinni o Yeud óbëëd ri gen gwiir gen, kipe coli kɑ̈jji gen keny-ɑ óbëën cyɑ̈ngɑni, kɑ kömi gen pɑ̈ɑ̈r. 
EST.8.14	Kì bɑng kwøbbi rɑ̈dh ceth, kɑ jøg-ɑ ɑ́ör pɑ̈ɑ̈r-ɑ kömi kyënyì, ɑkedh gen ge órïngø ki ngweny rɑj. Kɑ ciggɑni köbbi ji bënn kì kɑɑl Susɑ̀ thyew.
EST.8.15	Mordekɑy ɑ́bï wɑ̈g kì gøldwøng e rug-ɑ ógudhi rɑ̈ɑ̈dhø, mø kïddi gen bɑ ówɑw kí óbøw, kí ógønhdwøng me bɑ ɑ́cwïcwïl, men-ɑ ócwɑ̈jø ki kor-ɑ yöm, kí yɑ̈ɑ̈r dhɑb me myër kì wïje. Kɑ ɑyoy ceg-ɑ ì pɑɑt kì Susɑ̀, teedø ceg-ɑ ryeerø ki medi pëthi gen. 
EST.8.16	Mɑ́ Yeud pëthi gen ɑ́mïni, kinni ge ɑ́tyɑ̈ɑ̈m. 
EST.8.17	Kì yethi pödhh bënn, kenyi rɑɑng ciggi rɑ̈dh, Yeud nyi ceg-ɑ ywömø cyɑ̈ngɑni, kɑ ge otugø ki medi pëthi gen. Kidyër, men-ɑ́ kwï ji møøgø ɑ́göög ki Yeud, mɑ́ ge ɑ́bwøg.
EST.9.1	Kì pyɑ̈rø wïdɑ́dɑ̈ɑ̈g cyɑ̈nggi pyɑ̈rø wïdɑ́ryeew dwɑ̈tt (Adɑr), ɑ bɑ bøli keny-ɑ ɑ́cïb ɑ́ men yije di nɑ̈ɑ̈g Yeud, ni kɑ ɑ́gwedii kì yethi ciggi rɑ̈dh; eni cyɑ̈ng-ɑ ɑ́rømmi yi tyëng-ɑ mɑɑn Yeud kinni o gï di mød yi gen, de ɑ́yöd ɑ́ gen ɑ tyɑm yi Yeud. 
EST.9.2	Yeud ri gen ɑ́cøng gen kì kɑ̈jj-ɑ ɑ́bëëd yi gen, kì yethi pödhh-ɑ jɑɑg yi rɑ̈nhdwøng bënn. Kipe kinni o ri gen ónyɑg yi gen, ke di ji mø pɑ̈ɑ̈r kömi gen. De ji ɑ́bwøg yi Yeud kì kɑ̈jj bënn. Kɑ bong-ɑ ngɑn mɑ ɑ́cungi kì bøli gen. 
EST.9.3	Kidyër, jɑggi pödhh, kí jɑggi yethi myërr, kí jɑgg-ɑ thønhø bënn, ge ɑ́cwɑg-ɑ Yeud, mɑ́ ge ɑ́bëëd ge óböggø yi Mordekɑy. 
EST.9.4	Ábëëd e ngɑ̈nyi kì yethi pödhh-ɑ jɑɑg yi rɑ̈nhdwøng kinni Mordekɑy bɑ en ɑ yïe di tegø kì gøldwøng, o kedh e ceg-ɑ tëngø thyew. 
EST.9.5	Kɑ Yeud pɑ̈ɑ̈r-ɑ kömi tyëng-ɑ mɑɑn gen ki pil kì cinggi gen, kɑ gï nɑ̈g gen.
EST.9.6	Yeud ɑ́nɑ̈gi ki ji miy ɑ́bïj kì kɑɑl Susɑ̀. 
EST.9.7+EST.9.8+EST.9.9+EST.9.10	Kelli tyëng-ɑ ɑ́nɑ̈g dɑ wɑ̈ddi Ämɑn wɑ̈d Amedɑthɑ̀ jɑl-ɑ ɑ́mɑn Yeud. Wɑ̈dde møg-ɑ ɑ́nɑ̈g gɑ pyɑ̈rø, nyingi gen bɑ: Pɑrcɑndɑthɑ̀, Dɑlpön, Aspɑthɑ̀, Pörɑthɑ̀, Adɑliyɑ̀, Arïdɑthɑ̀, Pɑrmɑctɑ̀, Arïsɑy, Arïdɑy kí Bɑydhɑthɑ̀. De Yeud nuti kɑ̈bbø ki jɑmmì.
EST.9.11	Kɑ kwɑnni ji-ɑ ɑ́nɑ̈g kì Susɑ̀ köbbi rɑ̈dh, kì cyɑ̈ngɑni ceth. 
EST.9.12	Aköbbi Bɑ̈rɑ̈dh Ester yi rɑ̈dh kinni, “Ji miy ɑ́bïj ɑ ɑ́nɑ̈g yi Yeud kì Susɑ̀ kete, kelli gen dɑ wɑ̈ddi Ämɑn pyɑ̈rø. Óbëëd ɑ́ ngø ɑ ógwøgø yi gen kì yethi pödhh-ɑ kyeelø? Á ngø ɑ dwɑddi yi yïn ɑnɑn, o mëggi yïn? Kwøb gïn-ɑ dwɑddi yi yïn, o göggi yïn!”
EST.9.13	Aløøg møge yi Ester kinni, “Keløg e di dwɑddø yi yïn, wiy Yeud møg-ɑ bëëdø kì Susɑ̀ göög gen dhuki ki gïn ni men-ɑ ɑ́gwøg yi gen dicyɑ̈ngtïn. Kɑ yï muuj ki cigg, o dëlli wɑ̈ddi Ämɑn gɑ pyɑ̈rø, ngɑɑb wïj gïn-ɑ nyi ngɑ̈ɑ̈b ki ji.” 
EST.9.14	Kɑ rɑ̈dh omuujø ki cigg kinni gwøøg møgɑni. Kɑ ciggɑni ngɑ̈j kì Susɑ̀. Kɑ dëlli wɑ̈ddi Ämɑn gɑ pyɑ̈rø ngɑb. 
EST.9.15	Kɑ Yeud ri gen cigi gen cøngø kì Susɑ̀, kì pyɑ̈rø wïdɑ́ngween cyɑ̈nggi dwɑ̈y Adɑr, kɑ ge ónɑ̈ggø ki ji miy ɑ́dɑ̈g, de ge nuti kɑ̈bbø ki jɑmmì thyew.
EST.9.16	Yeud ri gen ɑ́cøng gen kì yethi pödhh, kɑ ge ónɑ̈gø ki ji ɑ́lïp pyɑ̈r ɑ́bïryew wïdɑ́bïj kì kelli tyëng-ɑ mɑɑn gen. De ge nuti kɑ̈bbø ki jɑmmì. 
EST.9.17	Menɑni ɑ́bëëd ɑ́ cyɑ̈nggi dwɑ̈y Adɑr pyɑ̈rø wïdɑ́dɑ̈g. Ábong-ɑ nɑ̈g kì cyɑ̈nggi dwɑ̈y pyɑ̈rø wïdɑ́ngwen; de gø ɑ́gwøg gen ɑ́ cyɑ̈ɑ̈ng tugø. 
EST.9.18	Yeud mø Susɑ̀ cyɑ̈nggi dwɑ̈y pyɑ̈rø wïdɑ́bïj ɑ́gwøg yi gen ɑ cyɑ̈ɑ̈ng ywömø, mɑ́ tyëngmɑ̈ɑ̈nø ɑ́ngɑlli gen kì cyɑ̈nggi dwɑ̈y pyɑ̈rø wïdɑ́dɑ̈g kí cyɑ̈nggi dwɑ̈y pyɑ̈rø wïdɑ́ngwen, ɑcungi gen kì cyɑ̈nggi dwɑ̈y pyɑ̈rø wïdɑ́bïj. 
EST.9.19	Bɑ bɑng menɑni ɑ nyi bëëd Yeud møg-ɑ bëëdø kì myërr-ɑ thønhø mïdh-ɑ pyɑ̈rø wïdɑ́ngween cyɑ̈nggi Adɑr, ɑ́ cyɑ̈ɑ̈ng medi pëëth, cyɑ̈ɑ̈ng ywömø, men yije tuug, kí muujø ki gïgcɑmm.
EST.9.20	Mordekɑy møgɑni bënn ɑ́kwøbe kinni gweed gen piny, kɑ wɑ̈nyɑni öri Yeud; møg-ɑ cyɑ̈gi kí møg-ɑ lɑ̈wi kì yethi pödhh-ɑ jɑɑg yi rɑ̈nhdwøøng Pɑres bënn. 
EST.9.21	Møg-ɑ ɑ́gwed bɑ kinni, pyɑ̈rø wïdɑ́ngwen kí pyɑ̈rø wïdɑ́bïïj cyɑ̈nggi dwɑ̈y Adɑr bɑ cyɑ̈nggi ywömø, kì yethi runn bënn. 
EST.9.22	Bene cyɑ̈ngg-ɑ ɑ́tyɑɑm tyëngmɑ̈ɑ̈nø yi Yeud. Men bene dwɑ̈y-ɑ ɑ́løg kïïmø ree medi pëëth kì yï Yeud. Ge ɑ́köbbi kinni mïdhi gen cyɑ̈nggɑni gɑ cyɑ̈nggi tugø, kí muujø ki gïgcɑmm, kí kønyi ji-ɑ jɑdø. 
EST.9.23	Møg-ɑ ɑ́kwøb yi Mordekɑy ɑ́yïëy yi Yeud, kɑ tungɑni ogöögø ɑ́ kwöng, me nyi gwøg kì yethi runn bënn.
EST.9.25	De Ester ɑ́kedhi yï rɑ̈dh, kɑ rɑ̈dh ogwëdø ki cigg mɑ ɑ́kɑ̈ɑ̈l thøwi Ämɑn, ngɑn-ɑ ɑ́dwɑddi nɑ̈gi Yeud. Kɑ ngɑb geki wɑ̈dde. 
EST.9.26	Bene ɑ bɑnge cwølli cyɑ̈ɑ̈ng ywömø menɑni ɑ́ Purïm, kipe wɑ̈ny-ɑ ɑ́gwed yi Mordekɑy, kí gïg-ɑ ɑ́cwöb bënn. 
EST.9.27	Møgɑni ɑ́gwøg yi Yeud kipe gen, kí kwɑrri gen, kí ji-ɑ ógöögø ki Yeud, kinni kì bøli keny-ɑni kì yij run, dɑ cyɑ̈ng ɑ́ryew mø ywömø mɑ ɑ́ceg yi Mordekɑy. 
EST.9.28	Ágweed piny kinni mïdhi cyɑ̈nggi Purïm kì yethi rïjj bënn yi Yeud møg-ɑ yethi myërr, kí kɑ̈dd bënn, kì yethi pödhh-ɑ jɑɑg yi rɑ̈nhdwøøng Pɑres bënn.
EST.9.29	Kì bɑng menɑni, ɑgwëëd Bɑ̈rɑ̈dh Ester nyɑɑr Abikɑil geki Mordekɑy, ki wɑ̈nyø me nyodh yïëyø kí gïg-ɑ ɑ́gwøg yi Mordekɑy kipe cyɑ̈ɑ̈ng Purïm. 
EST.9.30	Wɑ̈nyø menɑni ɑ́gwëd-ɑ Yeud bënn, kɑ surɑ̀ mi wɑ̈nyɑni ör yethi pödhh-ɑ jɑɑg yi rɑ̈nhdwøøng Pɑres gɑ miyø kí pyɑ̈r ɑ́ryew wïdɑ́bïryew. 
EST.9.31	Kɑ cïb ɑ́ kwöng kinni mïdhi cyɑ̈nggi Purïm kì bøli kej gen ceth, ni kɑ̀ mïdhi cigg-ɑ kööbø kì ri thuumø geki ywøg. Møgɑni ɑ́ceg-ɑ yi Mordekɑy geki Bɑ̈rɑ̈dh Ester. 
EST.9.32	Kɑ møg-ɑ ɑ́ceg yi Ester kipe cyɑ̈nggi Purïm gweed yij wɑ̈ny-ɑ nyi bɑn.
EST.10.1	Rɑ̈dh Kerkes, tyëng pödhe ɑ́cïre gwøg, geki tyëng myërri kömi nɑ̈mmì. 
EST.10.2	Gïgdøngø møg-ɑ ɑ́gwøge bënn, kí lwøbi kër-ɑ ɑ́rønye Mordekɑy, ge bɑ ɑgwed kì yij wɑ̈nyi gwøøg rɑ̈nhi Pɑres geki Mɑdɑy. 
EST.10.3	Mordekɑy wɑ̈d Yeud, en ɑ ɑ́bëëd ɑ́ ókwøøm Rɑ̈dh Kerkes kiree. Ábëëd e ceg kɑ wørø yi wɑdde, Yeud. Ábëëd per wɑdde teeg kì yïe, o gï ɑ́korre ki mendwøng. Ágöög ki gïgdøj kipe wɑdde, geki nyigi gen kì yethi rïjj-ɑ óbï.
JOB.1.1	Ádɑ jɑl me cwøl ɑ́ Ayub, bɑ jɑl Udh, ɑ́bëëd e nyi mɑll-ɑ Jwøk ki pyëwe bëne, Ciggi Jwøk di mïdhø yi en kidøøj, o pɑ nyi göögø ki gïnrɑj. 
JOB.1.2	Yïe ɑ́dɑ wɑ̈dd ɑ́bïryew ki womɑ̈nn ɑ́dɑ̈g. 
JOB.1.3	Yïe ɑ́dɑ dyëg ɑ́lïp ɑ́bïryew, kí ɑmɑl ɑ́lïp ɑ́dɑ̈g, kí dhög ɑ́lïp ɑ́kyel, kí ɑderr miy ɑ́bïj. Ábëëd yïe dɑ bɑ̈ngg mø ngenyø thyew, ɑ́bëëd ɑ́ en ɑ kɑ̈rø ki mendwøng kì pödhh-ɑ wɑɑng cyɑ̈ɑ̈ng mwøl.
JOB.1.4	Wɑ̈ddi Ayub ɑ́bëëd ge nyii göögø ki ryëj kì gøl nyel ɑ́kyel kì kelli gen, gø lunyi ge’ lunyø. Nyiimï gen, womɑ̈nn gɑ ɑ́dɑ̈g, nyii cwølø yi gen o ge nywɑ̈ɑ̈g gen. 
JOB.1.5	Kenyi thumi cyɑ̈nggi ryëj, Ayub nyii dhwödhø kì mwøl, kɑ ongɑ̈dø ki gëdhhì møg rɑ̈bbe Jwøk, kipe nyige bënn. Ayub nyi rømm-ɑ kinni nyige óbëëd ge göögø ki orøg, wɑlɑ̀ Jwøk yɑɑny gen, ge kwïj wøw mɑwɑnø.
JOB.1.7	Apyëëj Cethɑn yi Jwøng-ɑ Ácwɑ̈ɑ̈j kinni, “Yï kɑ̈ɑ̈l-ɑ keny?”
JOB.1.7	Alöggi Cethɑn kinni, “Yɑ kɑ̈ɑ̈l-ɑ be wïïnø’ piny.”
JOB.1.8	Kɑ Cethɑn pyëj yi Jwøng-ɑ Ácwɑ̈ɑ̈j kinni, “Pyëwí ɑ́di cïb yi yïn kömi Ayub bɑ̈ngɑ? Bong dhɑnhø me døj, me mïdhi cigg ni en kì kömi piny. Yɑ nyii mɑllø yi en, o pɑ nyi göögø ki gïnrɑj.”
JOB.1.10	Pɑth kipe kenyi korrií geki gøle, kí jɑmme bënn? Kɑ gïg-ɑ nyi gwøg yi en bënn nyi gyëdh yi yïn, kɑ thödhí ki jɑmmì mø gïïr mø pɑ̈ng yij pödhø bëne. 
JOB.1.11	De ke cïb cingí ri jɑmme, yï otøønyø yi en ki yɑnyø!”
JOB.1.12	Aköbbi Cethɑn yi Jwøng-ɑ Ácwɑ̈ɑ̈j kinni, “Døj, jɑmm-ɑ yïe bënn ɑ́wïyɑ yïn, de Ayub kiree, ko pɑ̈nyí nyïɑ̈gø.” Codhe, ɑkedh Cethɑn kì bøli Jwøng-ɑ Ácwɑ̈ɑ̈j.
JOB.1.13	Cyɑ̈ng ɑ́kyel, keny-ɑ ɑ́ying nyigi Ayub gøl ómï gen nyel-ɑ dwøng, ge ocyɑ̈mø, o ge omɑ̈dhø ki møgi oløg, 
JOB.1.14	Abëën jɑlwöödø yï Ayub kì gøle, ɑkööbe kinni, “Wø ɑ́bëëd wø opurø ki pwödhø ki kwërr-ɑ nyi ywɑjji yi wɑ̈dhh, o ɑderr ocyɑ̈mø kì keny me cyɑ̈gi. 
JOB.1.15	Codhe, kɑ tyëng Cebɑ̀, møg-ɑ nyi wïïnø kì pɑ̈l, ɑ nyi kɑ̈ɑ̈bø ki jɑmmi ji, pɑ̈ɑ̈r-ɑ kömi wøn, kɑ bɑ̈ngg nɑ̈g yi gen, kɑ jɑmmì kɑ̈l yi gen. Yɑ ketɑ ɑ ɑ́bodh, ɑbëënɑ be köbbi yïn èn.”
JOB.1.16	E ngeti wööni tyeli mɑl nudd e okööbø, ɑbëën bɑ̈ng megø, kɑ okööbø kinni, “Dyëg geki kwɑ̈yyi dyëg ɑ́gøj yi mɑl, ge ɑ́thøw bënn, den-ɑ́ yɑ ketɑ ɑ ɑ́bodh, ɑbëënɑ be köbbi yïn èn.”
JOB.1.17	E ngeti ryeew wööd nudd e okööbø, ɑbëën bɑ̈ng megø, kɑ okööbø kinni, “Akudd ɑ́dɑ̈g mø tyëng Kildɑn møg-ɑ nyi kɑ̈ɑ̈bø ɑ́pɑ̈ɑ̈r kömi wøn. Kɑ bɑ̈ngg bënn nɑ̈g yi gen, kɑ ɑmɑl kɑ̈l yi gen. Yɑ ketɑ ɑ ɑ́bodh, ɑbëënɑ be köbbi yïn èn.”
JOB.1.18	E jɑlɑni nudd e okööbø, ɑbëën bɑ̈ng megø thyew, kɑ okööbø kinni, “Nyigí ɑ́bëëd ge ocyɑ̈mø, o ge omɑ̈dhø ki møgi oløg kì gøl ómï gen nyel-ɑ dwøng. 
JOB.1.19	Kɑ ɑtunø ókönø kì yij ryɑng, ɑdhure ød kömi nyigí, kɑ ge othøø bënn. Yɑ ketɑ ɑ ɑ́bodh, ɑbëënɑ be köbbi yïn èn.”
JOB.1.20	Codhe, ɑdhwödhi Ayub mɑl, kɑ ógødhe kɑge, yi ywøøg yije. Kɑ wïje lyele, kɑ ree leenge piny bøle këële’ piny. 
JOB.1.21	Akööbe kinni, “Yɑ ɑ́nywøl yïɑ bong gïïpiny, o yɑ óthøw yïɑ bong gïïpiny. Jwøng-ɑ Ácwɑ̈ɑ̈j ɑ ɑ́muuj, o en ɑ ɑ́kɑ̈ɑ̈d ɑnɑn. Wiy nyingi Jwøng-ɑ Ácwɑ̈ɑ̈j lejji!”
JOB.1.22	Kì ri jɑmm-ɑ ɑ́cwöb bënn, Ayub nuti pɑ̈nyi gwøg ki orøg, e cɑy-ɑ Jwøk kipe møgɑni.
JOB.2.1	Keny-ɑ ɑ́døøg wëywöddi Jwøk ki cugø cyɑ̈ng-ɑ kyeelø, Cethɑn ɑ́bëëd e nud kì kelli gen thyew. 
JOB.2.2	Apyëjii yi Jwøng-ɑ Ácwɑ̈ɑ̈j kinni, “Yï kɑ̈ɑ̈l-ɑ keny?”
JOB.2.2	Alögge kinni, “Yɑ kɑ̈ɑ̈l-ɑ be wïïnø’ piny.”
JOB.2.3	Apëjji Jwøng-ɑ Ácwɑ̈ɑ̈j kinni, “Pyëwí ɑ́di cïb yi yïn ri Ayub bɑ̈ngɑ? Bong dhɑnhø me døj, me mïdhi ciggɑ ni en kì kömi piny. Yɑ nyii mɑllø yi en, o pɑ nyi göögø ki gïnrɑj. Yɑ ɑ́kwɑjji yi yïn kinni o Ayub göggí ki rɑj, e bong gïjø mɑ ɑ́rënye yøw. De cɑgg ɑ́ kinøw, Ayub cigg nudd gï mïdhe’ mïdhø ceth.”
JOB.2.4	Alöggi Cethɑn kinni, “Dhɑnhø jɑmme bënn ócuggø muujø yi en kipe kinni o nëëne. 
JOB.2.5	De keløg dële onywɑlø yi yïn, yï otøønyø yi en ki yɑnyø.”
JOB.2.6	Aköbbi Cethɑn yi Jwøng-ɑ Ácwɑ̈ɑ̈j kinni, “Døj, göggí ki gïn-ɑ dwɑddi yi yïn, de wëye ko pɑ̈nyí ki nywɑlø.”
JOB.2.7	Codhe, ɑkedh Cethɑn kì bøli Jwøng-ɑ Ácwɑ̈ɑ̈j, ɑgöjje dëël Ayub bëne mɑgø yi gwønyø me rɑj. 
JOB.2.8	Akedh Ayub, kɑ pëgg-ɑ yij búr, kɑ ókɑ̈bbø ki ɑ́bɑlthɑgø me gwønye kɑ̈jj-ɑ ledh kì dële. 
JOB.2.9	Aköbbi Ayub yi cyëge kinni, “Yï nudd yï mïdh-ɑ cigg ceth? Yɑny Jwøk o yï thøw.”
JOB.2.10	Alöggi Ayub kinni, “Yï dwøngg-ɑ yɑnggì! Gïgdøj møg-ɑ nyi kɑ̈ɑ̈l yi Jwøk bene gen ɑ nyi yïëy? Wɑde ɑ nyi gööny wɑ kenyi bëëd e dɑ rɑj?” Kì yij orɑngɑni bëne, Ayub bong gïnrɑj mɑ ɑ́kwøbe kì ri Jwøk.
JOB.2.11	Keny-ɑ ɑ́lïng mɑ̈dhhi Ayub gɑ ɑ́dɑ̈g ki rɑj møg-ɑ ɑ́bï köme, ɑcøng gen ri gen, Jøgɑni bɑ Elipɑdh jɑl Temɑn, kí Bildɑd jɑl Cuɑ̀, kí Dhöpɑr jɑl Nɑɑmɑ̀. Kɑ ri gen köbbi gen kinni, o ge kedhi gen be lugii. 
JOB.2.12	Kɑ Ayub lidh yi gen ge nudd ge lɑ̈wi, de gø nuti ngij gen. Keny-ɑ ɑ́ngij ge gøn, ɑywöngi gen, ge okïïwø. Akɑg gen ógudhi gen, kɑ tør kwøør gen wɑ̈thi gen, kì bɑng rɑ̈ɑ̈m pëthi gen kipe Ayub. 
JOB.2.13	Abëëd gen kì buti Ayub ki cyɑ̈ng ɑ́bïryew, kí wɑ̈rr ɑ́bïryew, e bong dhɑnhø me löggi, mɑ́ gø ɑ́lidh yi gen kinni orɑɑng Ayub dwøng cɑrø.
JOB.3.2+JOB.3.3	Wiy cyɑ̈ng-ɑ́ yije ɑ́nywøøl yɑn lɑ̈ɑ̈nye
JOB.3.2+JOB.3.3	geki wɑ̈r-ɑ́ yije ɑ́yood yɑn.
JOB.3.4	Yïn ɑ Jwøk, wiy cyɑ̈ng-ɑ ɑ́nywøøl yɑn gööge ɑ́ muudhø.
JOB.3.4	Cyɑ̈ngɑni koo pɑrrí këti,
JOB.3.4	wiy bëëd e bong cɑr me mënyø kì yije këti.
JOB.3.5	Wiy kɑb yi muudhø geki muudhi thøø,
JOB.3.5	wiy rïm yi pøøl, kɑ cyɑ̈nge gëëng.
JOB.3.6	Kɑ̈ɑ̈l wɑ̈rɑni wɑ̈g kì yij run,
JOB.3.6	kɑ ko wëggí kwɑɑn kelli cyɑ̈ng geki dwɑ̈tti run,
JOB.3.7	wiy bëëd e bong dhɑnhø me cigi yodø kì wɑ̈rɑni këti, o bong medi pëëth kì yije.
JOB.3.8	Wiy cyɑ̈ngɑni thyëdh yi jøyenh,
JOB.3.8	tyëng-ɑ dïdø ki tunggi Lebiyɑthɑn
JOB.3.9	Mɑ̈ɑ̈n kyeli ru wøw meny kì yije,
JOB.3.9	wiy wɑ̈rɑni cöge wøwe pɑ ru.
JOB.3.10	Göjjí wɑ̈rɑni cyën, kipe kɑ ɑ́wëgge yɑn nywølø yi meyɑ,
JOB.3.10	kɑ yɑ göjje ryɑ̈g ki ywøøg yij.
JOB.3.11	Yɑde ɑ ɑ́bɑnyɑ thøø kì yij meyɑ?
JOB.3.11	Yɑde ɑ ɑ́bɑnyɑ thøø kì bøli keny-ɑ ɑ́pɑ̈dhi yɑn piny ceth?
JOB.3.12	Á kipe ngø, ɑ ɑ́mïdhi yɑn yi meyɑ kì kööre?
JOB.3.12	Á kipe ngø, ɑ ɑ́dhwødhe yɑn ki thïnhe?
JOB.3.13	Ti riɑ ywööm yɑn ke di thøwɑ,
JOB.3.14	ti yɑ buud nɑ rorr geki jɑgg
JOB.3.14	møg-ɑ ɑ́gëëd ki kɑ̈ll-ɑ døngø kɑ̈ge dööng.
JOB.3.15	Yɑ di buud nɑ nyiirɑ̈dhh
JOB.3.15	møg-ɑ ɑ́pɑ̈ng kɑ̈lli gen ki dhɑb kí ɑ́tegø cøn,
JOB.3.16	wɑlɑ̀ ti yɑ buud nɑ dhɑnhø men-ɑ ónywølø e thøø.
JOB.3.17	Tyëngrijjø pɑ nyi røngø kì yij rörø,
JOB.3.17	o tyëng-ɑ pïdø yi gwøg, nyii ywömø kenyi thøw gen.
JOB.3.18	Cɑgg ɑ́ ɑmɑgg, ge nyii yïddø ki mër,
JOB.3.18	mɑ́ e bong jɑnggø kí cigg mø teg.
JOB.3.19	Ji bënn, tyëng-ɑ bong per gen, kí tyëng-ɑ per gen teg pɑ̈r,
JOB.3.19	bong dhɑnhø me bɑ bɑ̈ng ngɑn megø.
JOB.3.20	Á kipe ngø ɑ thödhi dhɑnhø me ying yij orɑng ki cɑr?
JOB.3.20	Á kipe ngø ɑ thödhi tyëng-ɑ pëthi gen pɑ med ki nënnì.
JOB.3.21	Ge dwɑdd-ɑ thøø kibøli kɑ̈r.
JOB.3.22	Pëthi gen nyi mïn-ɑ́ɑ̀ kenyi rum gen ki thøø;
JOB.3.23	Gïn-ɑ óbï kömi gen dhuki megø, bɑ ɑkɑn yi Jwøk;
JOB.3.23	yëthi gen bɑ ɑcyëg yi Jwøk kì wɑ̈thi tùng bënn.
JOB.3.24	Yɑ pɑ cuggi cɑm yi rɑ̈ɑ̈m pyëwɑ geki mïïdø.
JOB.3.24	Mïïdø men-ɑ pyëwɑ pɑ thumi.
JOB.3.25	Gïn-ɑ nyi böggi yi yɑn ki mendwøng nyi bï ɑ́ dyër.
JOB.3.26	Yïɑ bong mër kí ywömø,
JOB.3.26	o ɑkørrɑ pɑ thumi.
JOB.4.1+JOB.4.2	Ayub, pyëwí ódi rënyø keløg yɑ okööbø ki yïn?
JOB.4.1+JOB.4.2	Cɑgg ɑ́ kinøw, yɑ pɑ kudø thyew.
JOB.4.3	Ji mø gïïr ɑ́pwönyi yi yïn,
JOB.4.3	tyëng-ɑ pëthi gen nyøødh ɑ́cïj yi yïn.
JOB.4.4	Kwøbbí, ngɑn thɑ̈mmi ɑ́nyudhi yi gen ki yöö,
JOB.4.4	kɑ ótëngø kɑ ɑ́cïïjii yi yïn.
JOB.4.5	Anɑn bɑ yïn ɑ lunyi yïddø ki ɑkørr;
JOB.4.5	pyëwí ede ɑ nyönhe keny-ɑ ɑ́bëën rɑj kömí?
JOB.4.6	Yï nyi kwɑjj-ɑ Jwøk, o bëëdí døøj.
JOB.4.6	Adɑ́ bëëd yïí dɑ yïëyø geki ngɑ̈ɑ̈dhø.
JOB.4.7	Kwøb ngɑndøj mɑ ɑ́wöl ki nɑ̈gø,
JOB.4.7	wɑlɑ̀ ngɑntir me wïje pɑ̈ɑ̈dhø.
JOB.4.8	Áyod yi yɑn kinni tyëng-ɑ nyi kɑ̈g rɑj,
JOB.4.8	bɑ rɑj ɑ nyi kɑj yi gen;
JOB.4.8	ɑnɑn ge kɑj-ɑ gïgrijjø geki rɑj.
JOB.4.9	Jwøk kenyi rënyi pyëwe, nyi ködd-ɑ kömi gen ni ɑtunø, kɑ gï nɑ̈ge.
JOB.4.10	Tyëngrijjø nyi ngɑ̈rri nɑ ngurrì,
JOB.4.10	de dhøggi gen nyii mijø yi Jwøk, kɑ leggi gïn nyi tørre.
JOB.4.11	Ngur, ɑ teg nyii thøø kenyi bëëd e bong lɑ̈y me mɑg yi en,
JOB.4.11	mɑɑdh ngur nywøle nyii tɑyø yi kɑ̈j.
JOB.4.12	Cyɑ̈ng ɑ́kyel wöödø ɑ́kwɑ̈ɑ̈l yïɑ mɑ̈ɑ̈dh,
JOB.4.12	møg-ɑ ɑ́möngi ɑ́lïngɑ, ge nɑ lɑ̈ggi wɑ̈r,
JOB.4.14	kɑ wɑ̈ɑ̈rø me dwøng bï-ɑ kömɑ,
JOB.4.14	kɑ dëlɑ nyii kïïrø bëne.
JOB.4.15	Yømø ɑ́göjji yethi nyingɑ,
JOB.4.15	kɑ dëlɑ ceg-ɑ ì dïïng.
JOB.4.16	Kɑ yɑ ólïdhø ki gïïpiny me cungi kì bølɑ,
JOB.4.16	de nuti ngij yɑn mɑ løge’ ngø.
JOB.4.16	Codhe, ɑlïngɑ ki cwɑg mø kööbø kinni,
JOB.4.17	“Dɑ dhɑnhø me tir kibøli Jwøk?
JOB.4.17	Dɑ dhɑnhø me døøj kibøli Ngɑn-ɑ ɑ́cwɑ̈jii?
JOB.4.18	Jwøk nyii yïddø ki bɑ̈jjø kì ri bɑ̈ngge kì mɑl,
JOB.4.18	cɑgg ɑ́ kì ri wëywödde thyew.
JOB.4.19	Yï orumø kinni bene tyëng-ɑ ɑ́cwɑ̈j ki lɑ̈bø ɑ óngɑ̈dh yi en,
JOB.4.19	gen ɑ tyëng-ɑ bɑ lɑ̈bø me cuggi nyøngø ni ɑ́cungø?
JOB.4.20	Dhɑnhø ócuggø bëëdø e nud kì mwøl,
JOB.4.20	kɑ othøø kì böörø e kwïj, kɑ ólɑ̈ɑ̈nyø gïti ɑtheer.
JOB.4.21	Kɑ jɑmme bënn kwɑny,
JOB.4.21	ɑ́thøw e peli wïj men-ɑ nyi kɑ̈ɑ̈l yï Jwøk, nuti yood en.”
JOB.5.1	Pɑ̈nyí cwöd ɑnɑn Ayub, men-ɑ ódi ngɑn-ɑ ólöggi,
JOB.5.1	dɑ wëywödd mø yï gen óyömmi yi yïn?
JOB.5.2	Mɑngø yi liny nyi nɑ̈g-ɑ ngɑn wïje nøg,
JOB.5.2	o good nyi nɑ̈g-ɑ ngɑn-ɑ pyëwe nøg.
JOB.5.3	Yɑ ɑ́lïdhi ki ngɑn wïje nøg me pëggi piny kidøøj,
JOB.5.3	de cyën nyi jwɑn-ɑ bëën köme.
JOB.5.4	Kɑ nywøle nyi wiye piny,
JOB.5.4	e bong ngɑn køny gen ki gøny kì burø.
JOB.5.5	Kɑ jɑmme cɑm yi tyëng-ɑ ri gen di kɑ̈j,
JOB.5.5	cɑgg ɑ́ byell-ɑ twïyø kì kelli koodh,
JOB.5.5	kɑ kɑ̈re mod yi tyëng-ɑ pëthi gen døngø.
JOB.5.6	Rɑj pɑ nyi twïy kì yij lɑ̈bø,
JOB.5.6	wɑlɑ̀ ɑkørr pɑ nyi twïy kì piny.
JOB.5.7	De dhɑnhø nyi nyöll-ɑ orɑng,
JOB.5.7	ni lebbi mɑc ɑ nyi töngi mɑl.
JOB.5.8	Keløg yɑ bɑ yïn, yɑ di døøg-ɑ kö Jwøk,
JOB.5.8	kɑ møgɑ gönyɑ en.
JOB.5.9	Gïgdøngø møg-ɑ nyi gwøg yi en, pɑ nyi gɑm yi wɑ̈thee,
JOB.5.9	gïïngɑ̈ngø møge pɑ cuggi kwɑnø.
JOB.5.10	Piny nyi nënge’ nëngø ki kødh,
JOB.5.10	kɑ pwödh nënge ki pï.
JOB.5.11	Tyëng-ɑ bɑ mööl nyi tïnge’ mɑl,
JOB.5.11	kɑ tyëng-ɑ kïïmø nyi thödhe ki medi pëëth.
JOB.5.12+JOB.5.13	gï nyii mɑgø yi en ki ɑ́kɑ̈lli gen,
JOB.5.12+JOB.5.13	kɑ gïg-ɑ di gwøg yi gen nyii dhɑ̈lø.
JOB.5.14	Ge thɑ̈m-ɑ́ɑ̀ yij muudhø, cɑgg piny bɑ dicɑ̈ng.
JOB.5.15	De tyëng-ɑ nyingi gen cɑn nyii yielø yi Jwøk kì yij thøø,
JOB.5.15	kɑ gï nyi yiele kenyi guud nyingi gen.
JOB.5.16	Tyëng-ɑ jɑdø nyi wëgge’ ngɑ̈ɑ̈dhø, kɑ dhøggi tyëngrijjø mije.
JOB.5.17	Yï ko bɑny cegø yi Áyïmø.
JOB.5.18	Nyii kɑ̈nø ki kedø, kɑ gø nyi wëgge nøggø.
JOB.5.19	Yï órïïj yï yiele yielø kì yethi rɑj.
JOB.5.20	Yï óyiel yi en ki thøø kì yij kɑ̈j,
JOB.5.20	kɑ yï yiele ki thøø kì yij liny.
JOB.5.21	Yï óyiel yi en ki gööj lebbi ji møøgø,
JOB.5.21	kɑ yï yiele kenyi bëën ryɑ̈g.
JOB.5.22	Yï óngedhi kì yij kɑ̈j kí yij ryɑ̈g,
JOB.5.22	yï koo böggi yi lɑ̈yyi pɑ̈l.
JOB.5.23	Pwödhí óbong mødø kì yije,
JOB.5.23	kömí koo pɑ̈ɑ̈r yi lɑ̈yyi pɑ̈l.
JOB.5.24	Yï óbëëdø ki mër,
JOB.5.24	bong dyelí men-ɑ óyɑb yi yïn e tøøk.
JOB.5.25	Kwɑnni nyigí óbëëd ge gïïr
JOB.5.25	ni yïthhi lum kì pɑ̈l.
JOB.5.26	Yï ókony yï yöø,
JOB.5.26	ni kenyi cyeg gemè bøli kej nyɑre ceth.
JOB.5.27	Ayub, møgɑni thɑ́ gen ɑ́yɑb yi wøn kɑ keny me bɑ̈r.
JOB.5.27	Ge bɑ dyër; yïëy gen ɑnɑn.
JOB.6.1+JOB.6.2	Ke røm ryɑ̈gɑ geki orɑngɑ ki midhɑn,
JOB.6.3	ge di bëëd ge peeg kibøli ɑyejø kì thɑ̈ngi nɑɑm omelø,
JOB.6.3	wu ko ngɑ̈ng yi rɑ̈ji kwøbbɑ.
JOB.6.4	Áyïmø yɑ ɑ́gøje ki weth,
JOB.6.4	kɑ yɑ kuug yi nyɑɑr weth.
JOB.6.4	Jwøk yɑ ɑ́kölle böggø yi rɑjj-ɑ nyi kɑ̈ɑ̈le kömɑ.
JOB.6.5	Aderø pɑ nyi ywöngi kenyi di lum me cɑm yi en,
JOB.6.5	wɑlɑ̀ dhyɑng pɑ nyi ywöngi e ocyɑ̈mø ki lum.
JOB.6.6	Gïn bɑd ócuggø’ cɑmø ree bong omelø?
JOB.6.6	Wɑlɑ̀ dɑ medø kì ri ólɑmi tøng gyenø?
JOB.6.7	Gïgcɑmm-ɑ ni møgɑni pɑ kønø kì pyëwɑ,
JOB.6.7	pyëwɑ ceg-ɑ lɑ̈mmø yi gen.
JOB.6.8	Ede Jwøk ɑ pɑ mëgge yɑn gïn-ɑ cwøllɑ?
JOB.6.8	Ede kwɑ̈jjɑ ɑ pɑ løøge gøn?
JOB.6.9	Keløg e ócuggø, pödhe bøle, kɑ yɑ nɑ̈ge!
JOB.6.10	Keløg e ngɑ̈nyi yi yɑn kinni yɑ ónɑ̈g yi en,
JOB.6.10	yɑ di pɑ̈rri yi medi pyëw, cɑgg dëlɑ rɑ̈mø ni ngø.
JOB.6.10	Ngɑ̈nyi yi yɑn kinni Jwøk bɑ kwërø,
JOB.6.10	o kwøbbe nuti pyeem yɑn.
JOB.6.11	Dɑ tegø me nudd e mïdh-ɑ yɑn yɑ onëënø?
JOB.6.11	Á kipe ngø ɑ nudd yɑ onëënø, e bong gïn ngɑ̈dh yi yɑn?
JOB.6.12	Dëlɑ teg nɑ kït wɑlɑ̀ bɑ ngyënyø?
JOB.6.13	Bong tegø kì yïɑ men yieelɑ riɑ,
JOB.6.13	bong keny yömmɑ kipe kinni o yɑ køny.
JOB.6.14	Kì yethi rɑj mø ni møg,
JOB.6.14	yɑ dwɑdd-ɑ mɑ̈dhh mø døøj,
JOB.6.14	cɑgg Áyïmø wiy yɑn piny wɑlɑ̀ nuti.
JOB.6.15	De yɑ ɑ́wëny yi wun mɑ̈dhhɑ, ni nɑ̈mmì
JOB.6.15	møg-ɑ nyi dwön kenyi bëëd e bong kødh.
JOB.6.16	Nɑ̈mm-ɑ nyi pɑ̈ng kì cwir,
JOB.6.17	de kenyi lënhi piny, pï nyii lɑ̈ɑ̈nyø,
JOB.6.17	kɑ yij pyëën nɑm odöngø e thwøwø,
JOB.6.17	e bong gïn ying yije.
JOB.6.18	Kɑ wëll-ɑ yɑ̈bø ki pï wɑ̈nyy-ɑ pɑ̈l,
JOB.6.18	kɑ ge othøø.
JOB.6.19	Kwï wëllɑni kɑ̈ɑ̈l-ɑ Cebɑ̀ kí Temɑ̀, ge oyɑ̈bø ki pï,
JOB.6.20	de wɑ̈thi gen ɑ́muum keny-ɑ ɑ́yuud gen nɑ̈mmì ge thwøwø.
JOB.6.21	Kì yïɑ, wu nɑ nɑ̈mmɑni ceth,
JOB.6.21	keny-ɑ ɑ́lidh wun orɑngɑ, wu ɑ́yöd wu ceg-ɑ bwøgø.
JOB.6.22	Yɑ ɑ́di kwøb kinni thödhu yɑn ki gïïpiny?
JOB.6.22	Wɑlɑ̀ kinni kwɑjji wun ngɑn megø ki ngyëny kiperɑ?
JOB.6.23	Wɑlɑ̀ kinni yielu yɑn kì cingi ngetimɑ̈ɑ̈nø, wɑlɑ̀ ngɑn teg kibølɑ?
JOB.6.24	Døj, pwönyu yɑn,
JOB.6.24	nyudhu yɑn bɑ̈jjɑ, o yɑ kudɑ.
JOB.6.25	Kwøbb-ɑ yethi gen bong ɑ́dud, yï gen dɑ tegø,
JOB.6.25	dɑ́ ngø ɑ ógwøg yi cɑ́y-ɑ cɑyyu yɑn?
JOB.6.26	Wu orumø kinni yɑ dwøngg-ɑ yɑnggì yøw,
JOB.6.26	dɑ́ kipe ngø ɑ nyi løøg wun kwøbbɑ, yɑ ngɑn-ɑ́ wïjɑ ɑ́muum?
JOB.6.27	Wu bɑ ji mø cuggi leng ki wél, kipe mɑgi kïjj gɑ bɑ̈ngg,
JOB.6.27	o mɑ̈dhhi wun ócuggø’ ngeew wɑ̈g yi wun!
JOB.6.28	De ɑnɑn nennu yïɑ kidøøj, yɑ koo pëëdø kì bøli wun.
JOB.6.29	Wu ɑ́pɑg ki menteg! Wiyu gøggi gïg-ɑ pɑth ki dyër.
JOB.6.29	Yɑ ko cɑy yi wun, møgɑ bɑ dyër.
JOB.6.30	Wu orumø kinni yɑ ceg-ɑ pyed,
JOB.6.30	wɑlɑ̀ gïn-ɑ bɑ dyër ki gïn-ɑ pɑth ki dyër, pɑ cuggi yodø yi yɑn?
JOB.7.1	Nënni dhɑnhø kì kömi piny, nɑ gwøng teg,
JOB.7.1	nɑ gwøøg ngɑn nyi kïr.
JOB.7.2	Nɑ kenyi dwɑddi bɑ̈ng kedhi yij tïbø,
JOB.7.2	nɑ kenyi dwɑddi ngeti gwøg köönge.
JOB.7.3	Yɑ ɑ́kölli dwɑ̈tt mø bong gïndøj kì yethi gen,
JOB.7.3	kí wɑ̈rr mø yethi gen pɑ̈ng yi orɑng.
JOB.7.4	Kenyi buddɑ, wøw nyii dhɑ̈lø ruø
JOB.7.4	kɑ wɑ̈r nyi tyëgɑ yɑ løgg-ɑ riɑ.
JOB.7.5	Dëlɑ bëne pɑ̈ngø yi kunnì,
JOB.7.5	dëlɑ bëne pɑ̈ng yi bør;
JOB.7.5	o túd ceg-ɑ lolø kì yethi børɑ.
JOB.7.6	Cyɑ̈ng ceg-ɑ jwɑnø, kɑ ge nyii thumø,
JOB.7.6	e bong ngɑ̈ɑ̈dhø kipe dönyɑ.
JOB.7.7	Ngɑ̈nyi yi yïn, yïn ɑ Jwøk kinni, nënnɑ nɑ kudhø ki yømø,
JOB.7.7	medi pyëwɑ ɑ́kedh, o koo dwöög këti.
JOB.7.8	Ngɑn-ɑ nenni yɑn ɑnɑn, yɑ koo lidh yi en këti,
JOB.7.8	keny-ɑ ódwɑdde lidhi yɑn.
JOB.7.9+JOB.7.10	Dhɑnhø kenyi thøwe, nɑ kenyi wɑ̈ɑ̈ny pøølø,
JOB.7.9+JOB.7.10	kenyi thøw ji, ge pɑ nyi dwöög mɑl.
JOB.7.9+JOB.7.10	ge nyii wïlø kì wɑ̈thi tyëng-ɑ ɑ́ngɑ̈nyi gen.
JOB.7.11	Pɑth! Yɑ pɑ kudø!
JOB.7.11	Mɑ́ yɑ 'kööb-ɑ rɑ̈ɑ̈m pyëwɑ;
JOB.7.11	yɑ ceg-ɑ kwøb ceth.
JOB.7.12	Yɑ bɑ nɑm, wɑlɑ̀ yɑ bɑ lɑ̈y-ɑ böggi kì nɑɑm omelø,
JOB.7.12	ɑ pëggí be kori yɑn?
JOB.7.13	Yɑ nyii buddø kì piny,
JOB.7.13	yɑ dwɑdd-ɑ ywömi riɑ ki rɑ̈ɑ̈m dëlɑ.
JOB.7.14	De yɑ nyi köllí böggø yi lɑ̈g,
JOB.7.14	geki gïg-ɑ nyi cɑ̈rri yɑn.
JOB.7.15	Lɑ̈w twiji cwɑggɑ,
JOB.7.15	kibøli kɑ̀ bëëdɑ kì yij orɑng ni men.
JOB.7.16	Nënnɑ ɑ́mɑn yi yɑn, yɑ koo bëëdø gïti ɑtheer.
JOB.7.16	Wiy yɑn, mɑ́ nënnɑ nɑ kudhø ki yømø.
JOB.7.17	Yïde ɑ cïb pyëwí ri gïg-ɑ gøggi yi en?
JOB.7.18	Kɑ nyi lyewwí yethi cyɑ̈ng,
JOB.7.18	kɑ nyii rïïjø e otïmø yi yïn?
JOB.7.19	Yï gït-ɑ wɑɑng wïjí pɑ løg yi yïn kì riɑ,
JOB.7.19	yɑ pɑ wiy yi yïn, o lɑɑwɑ mwønyɑ?
JOB.7.20	Keløg yɑ bɑ̈jjø, ɑ́ ngø ɑ ɑ́göggɑ yïn, jɑlmɑg ki ji?
JOB.7.20	Yɑde ɑ pwööd yɑn ki weth, Jwøk?
JOB.7.20	Dɑ gïn judɑ yïn?
JOB.7.21	Yïde ɑ pɑ lɑ̈ɑ̈m pyëwí ki orøgɑ?
JOB.7.21	Pyëwí pɑ dwöög kipe bɑ̈jjɑ?
JOB.7.21	Yɑ óying-ɑ yij rörɑ kì bɑng keny me nøg,
JOB.7.21	keny-ɑ óyɑɑb yɑn, yɑ óbëëd yɑ tøøk.
JOB.8.1+JOB.8.2	Yï gït-ɑ wɑɑng yï okööbø ki kwøbb-ɑ bong gïn wɑngi yi gen ek?
JOB.8.3	Jwøk pɑ nyi rujø,
JOB.8.3	Áyïmø pɑ nyi wïyi ki gøggi dyër.
JOB.8.4	Keløg nyigí göögø ki orøg kì bøli Jwøk,
JOB.8.4	bɑ kipe orøøg gen ɑ cɑye gïn.
JOB.8.5	De døøg kö Jwøk Áyïmø kɑ kwɑjjí.
JOB.8.6	Keløg yï kømm-ɑ dyër, e bong orøg kì pyëwí,
JOB.8.6	Jwøk óbï kɑ yï kønye,
JOB.8.6	kɑ yï dwøøge kejí.
JOB.8.7	Kɑ̈r-ɑ ɑ́lɑ̈ɑ̈ny kì yïí ólod
JOB.8.7	yi kɑ̈r-ɑ ócigi mëggi yïn yi Jwøk.
JOB.8.8	Lidh peli wïj men-ɑ weenø,
JOB.8.8	lidh gïg-ɑ dyër møg-ɑ ɑ́dïd yi kweyyee.
JOB.8.9	Kipe wɑ bɑ jii ɑ́wɑ̈ɑ̈ èn,
JOB.8.9	cyɑ̈nggee kì kömi piny ceggø nɑ tïbø.
JOB.8.10	De wiy yï dïd kì yï tyëng-ɑ wɑ̈thi gen pel møg-ɑ ócyɑ̈ɑ̈ngi,
JOB.8.10	lïngí gïg-ɑ ɑ́kwøb yi gen.
JOB.8.11	Ókud ócuggø twïyø kì keny-ɑ pɑth ki toj?
JOB.8.11	Obej ócuggø twïyø kì keny-ɑ bong pï?
JOB.8.12	Keløg pï othwøwø, bɑ gen ɑ nyi kwöngi ki nɑ̈rø ge nudd ge mɑr,
JOB.8.12	ge pɑ cuggi tööng piny, mɑ́ ge nuti cyegø.
JOB.8.13	Yuu tyëng-ɑ wɑ̈thi gen nyi wïl ki Jwøk nɑ menɑni,
JOB.8.13	ngɑ̈dhø mi tyëng-ɑ bɑny Jwøk ówɑ̈ɑ̈ny.
JOB.8.14	Ge ngɑ̈dh-ɑ nyɑ korø me nyødh – men-ɑ́ bøøy órɑb yøw.
JOB.8.15	Keløg ri gen jyɑ̈ɑ̈g ge’ ri bøøy órɑb, ge ócuggø cung?
JOB.8.15	Keløg ge mɑg-ɑ kore, ge okønyø yi en ki cung?
JOB.8.16	Tyëngrijjø nɑ lum ɑ nyi jwɑn twïyø kì yij cɑ̈ng,
JOB.8.16	nɑ lum-ɑ nyi twïy kì yij pwödhø bëne.
JOB.8.17	Byerre nyi myeene’ ri kïttì,
JOB.8.17	kɑ ge nyii mɑ̈gø kì ri tuggi kïttì.
JOB.8.18	De kɑ̀ puth gen wɑ̈g,
JOB.8.18	bong ngɑn-ɑ óngïjji kinni ge ying-ɑ kenyɑni cøn.
JOB.8.19	Bene medi pëthi tyëngrijjø ɑnɑn ceth,
JOB.8.19	ji møøgø óbï kɑ kɑ̈jji gïn kwɑny yi gen.
JOB.8.20	De ngɑntir pɑ wöl ki wiyø yi Jwøk,
JOB.8.20	wɑlɑ̀ ngɑnrɑj pɑ køny yi en.
JOB.8.21	Yï ówëgge ngedhø, kɑ yï óryeerø yi medi pyëwí,
JOB.8.22	de tyëng-ɑ mɑɑn yïn óyɑ̈r yi en,
JOB.8.22	kɑ̈lli tyëngrijjø ópɑ̈ɑ̈dh.
JOB.9.1+JOB.9.2	De Jwøk ótyɑm kidï ki gøny yi dhɑnhø?
JOB.9.3	Dhɑnhø gööny ɑ dï ki Jwøk?
JOB.9.3	Jwøk ócuggø pëjjø ki pyëj ɑ́lïp
JOB.9.3	mø bong ngɑn cuggi løøgi gen.
JOB.9.4	Jwøk wïje pel, o teeg,
JOB.9.4	bong ngɑn cuggi bëëdø e mune teeg ki Jwøk.
JOB.9.5	Ngɑn-ɑ nyi nyiig kïttì kì kɑ̈jji gen, e pɑ ngɑ̈jji,
JOB.9.5	kɑ gï nyi rënye kenyi rënyi pyëwe.
JOB.9.6	Ngɑn-ɑ nyi wëggi piny onhɑ̈nh,
JOB.9.6	kɑ tyelli piny okïïrø.
JOB.9.7	Ngɑn-ɑ cuggi mɑ̈ɑ̈ni cɑ̈ng tuulø,
JOB.9.7	kɑ kyell mɑ̈ɑ̈ne meny kì wɑ̈r.
JOB.9.8	Ngɑn-ɑ ɑ́cïb mɑl keje e kete,
JOB.9.8	kɑ ɑpɑgi nɑɑm omelø nyi cuunge.
JOB.9.9	kí Ádɑ̈gg, kí Curø.
JOB.9.10	Ngɑn-ɑ nyi göögø ki gïgdøngø mø pɑ gɑm yi wïj dhɑnhø,
JOB.9.10	kí gïïngɑ̈ngø mø pɑ cög.
JOB.9.11	Jwøk kɑ̈l-ɑ butɑ e pɑ lidh yi yɑn,
JOB.9.12	gïn-ɑ dwɑdde, nyi kɑ̈ɑ̈le’ kɑ̈ɑ̈lø e bong ngɑn jogii;
JOB.9.12	Á men ɑ ópyëjjii kinni, “Á ngø ɑ gwøg yi yïn?”
JOB.9.13	Jwøk pyëwe koo lɑ̈ɑ̈m. Tyëng-ɑ mɑɑnii ónɑ̈g yi en,
JOB.9.13	gen ɑ tyëng-ɑ ɑ́køny Lebiyɑthɑn 
JOB.9.14	Yɑ ócug-ɑ́ɑ̀ dï ki løøgi mø Jwøk?
JOB.9.15	Cɑgg ɑ́ kɑ̀ nuti bɑ̈jji yɑn,
JOB.9.15	yɑ ókwɑjj-ɑ lɑ̈mpyëw kì yï Jwøk ngɑn-ɑ ólidh gønyɑ.
JOB.9.16	Cɑgg yɑ wëgge kwøb,
JOB.9.16	yɑ pɑ yïëy kinni kwøbbɑ ólïnge.
JOB.9.17	Nyii önø ki ɑtunø me pwöd yɑn, kɑ riɑ kïdhe ki kedd,
JOB.9.17	e bong gïjø mɑ ɑ́rënyɑ yøw.
JOB.9.18	Yɑ ɑ́mɑ̈ɑ̈ne ywömø,
JOB.9.18	kɑ yɑ göjje rɑ̈ɑ̈m pyëw.
JOB.9.19	Keløg ɑ́ tegø, ɑ́ men ɑ teeg ki Jwøk?
JOB.9.19	Keløg ɑ́ gøggi dyër, ɑ́ men ɑ cɑy Jwøk?
JOB.9.20	Ke rømmɑ riɑ yɑ døøj, yɑ bɑ men cɑy yi lebɑ,
JOB.9.20	cɑgg yɑ tir, yɑ bɑ ngɑnrɑj kì yïe.
JOB.9.21+JOB.9.22	Yïɑ bɑ̈r, de riɑ kwïjɑ.
JOB.9.21+JOB.9.22	Yɑ ɑ́dhɑ̈ɑ̈r yi bëëdø men, de cwɑggɑ ɑ́ ngø!
JOB.9.21+JOB.9.22	Cɑgg wɑ rijjø wɑlɑ̀ wɑ døj; wɑ ónɑ̈g yi Jwøk bënn.
JOB.9.23	Kenyi jwɑn thøø bëën kömi tyëng-ɑ yï gen bɑ̈r,
JOB.9.23	Jwøk nyii ngedhø.
JOB.9.24	Jwøk piny ɑ́cïbe cinggi tyëngrijjø.
JOB.9.24	Nyingi jyɑ̈ggi gøny ɑ́kume.
JOB.9.24	Keløg e pɑth ki Jwøk ɑ ɑ́göög kinøw, óløg-ɑ men?
JOB.9.25	Cyɑ̈nggɑ ceg-ɑ rïngø, bong gïndøj me kɑ̈ɑ̈l yi gen.
JOB.9.26	Cyɑ̈nggɑ rïngi nɑ yɑ̈y me yöd kì nɑm,
JOB.9.26	o ge nɑ cor kenyi cwøøye kömi gïn cɑme.
JOB.9.27+JOB.9.28	Keløg yɑ óbønyø, kɑ wïjɑ owïlø ki orɑngɑ,
JOB.9.27+JOB.9.28	orɑngɑ nyi dwöög-ɑ be judi yɑn;
JOB.9.27+JOB.9.28	ngɑ̈nyɑ kinni, yɑ pɑ wiy yi Jwøk kinni yïɑ bɑ̈r.
JOB.9.29	Á kipe ngø ɑ pïdɑ riɑ yøw, o yɑ nenne yɑ bɑ̈jjø?
JOB.9.30	Bong sɑbon me cuggi lwöög orøgɑ wɑ̈g.
JOB.9.31	yɑ nyi leeng-ɑ yij bur me ywëdhø yi Jwøk,
JOB.9.31	kɑ yɑ bɑny yi ógudhɑ,
JOB.9.32	mɑ́ e pɑth ki dhɑnhø ni yɑn men-ɑ óløøgɑ kwøbbe,
JOB.9.32	kɑ wø ogönyø ki en.
JOB.9.33	Bong ngɑn cuggi bëën kelli wøki en,
JOB.9.33	bong ngɑn bøle ógööny yi wøki Jwøk.
JOB.9.34	Wiy yɑn ki pwödø, Jwøk,
JOB.9.34	lɑ̈ɑ̈w böögø mií ki yɑn,
JOB.9.35	codhe o yɑ kööbɑ yɑ pɑ böggi,
JOB.9.35	mɑ́ yɑ nuti bɑ̈jjø.
JOB.10.1	Yɑ ɑ́dhɑ̈ɑ̈r yi bëëdø kinnï.
JOB.10.1	Lïngí gøny-ɑ gønyɑ ki rɑ̈ɑ̈m pyëw.
JOB.10.2	Jwøk, yɑ ko cɑɑy.
JOB.10.2	Köbbí yɑn gïn-ɑ ɑ́bɑjɑ.
JOB.10.3	Myëër kì yïí kinni, o yï mud,
JOB.10.3	kɑ gïn-ɑ ɑ́cwɑ̈j yi yïn byeeny,
JOB.10.3	kɑ yï tyer-ɑ gïg-ɑ gøggi yi tyëngrijjø?
JOB.10.4	Yï nyi nëënø kɑ nënni dhɑnhø?
JOB.10.5	Cyɑ̈ngg-ɑ nëën nøg ni mø dhɑnhø?
JOB.10.6	Dɑ́ kipe ngø ɑ yɑɑb yodi orøgɑ,
JOB.10.6	kí gïgrijjø møg-ɑ nyi gwøg yi yɑn?
JOB.10.7	Ngɑ̈nyi yi yïn kinni yɑ nuti bɑ̈jjø,
JOB.10.7	o bong ngɑn cuggi yïëdø kì cingí.
JOB.10.8	Cinggí ɑ ɑ́cwɑ̈ɑ̈j yɑn, o gen ɑ ɑ́pyël yɑn,
JOB.10.8	de ɑnɑn yï ónɑ̈g ngɑn-ɑ ɑ́cwɑ̈j yi yïn?
JOB.10.9	Pɑr kinni yɑ ɑ́cwɑ̈j yi yïn kɑ lɑ̈bø,
JOB.10.9	yɑ ko døøg ki nyøng yij lɑ̈mɑni këti.
JOB.10.10	Yïn ɑ ɑ́thödhi wïyɑ ki teng-ɑ ɑ́yode yɑn,
JOB.10.10	kɑ yɑ wëggí kuunø kì yij meyɑ.
JOB.10.11	Cuɑ ɑ́kwøøj kej ɑ́kyel ki rɑ̈r,
JOB.10.11	kɑ ge booj ki dël.
JOB.10.12	Yɑ ɑ́thödhí ki nënnì kɑ yɑ mɑɑr yi yïn ki mendwøng,
JOB.10.12	kɑ wëyɑ kor yi yïn kì bɑng døøjí.
JOB.10.13	De ɑnɑn ɑ́yod yi yɑn kinni møgɑni ɑ́kɑnní kì pyëwí,
JOB.10.13	kɑ per rënyi yɑn.
JOB.10.14	Yï nenn-ɑ yɑn ceth, kinni keløg yɑ órøngi,
JOB.10.14	o pyëwí cöge e pɑ lɑ̈ɑ̈m ki yɑn.
JOB.10.15	Keny-ɑ ówölɑ bɑ̈jjø, yɑ ying-ɑ yethi rɑj kì yïí,
JOB.10.15	de kɑ̀ gwøgɑ gïndøj, bong pwøj mø yodɑ.
JOB.10.15	Yɑ yɑ̈rø, o yɑ ying-ɑ yij orɑng me dwøng.
JOB.10.16	Keløg gwøgɑ pɑ̈dh-ɑ keje,
JOB.10.16	yɑ dwɑr yi yïn ni kenyi dwɑ̈ɑ̈r ngur,
JOB.10.16	kɑ yï nyii göögø ki gïïngɑ̈ngø kipe rënyi yɑn.
JOB.10.17	Yï pɑ wïyi ki gøønyi yɑn,
JOB.10.17	rɑ̈ji pyëwí ki yɑn, kedh e ceg-ɑ kɑ̈ɑ̈dhø,
JOB.10.17	kɑ yï nyi ön-ɑ kömɑ ki liny me nyɑ̈n.
JOB.10.18	Á kipe ngø Jwøk, ɑ ɑ́wëggí yɑn nywølø?
JOB.10.18	Lɑ̈w ke di thøwɑ e bong ngɑn mɑ ɑ́lidh yɑn.
JOB.10.19	Di bëëd e lɑ̈w, ke di cɑɑg yɑn ki pödhi yij rörø,
JOB.10.19	kì ri nywølɑ ceth.
JOB.10.20	Cyɑ̈nggɑ ɑ́döng ge nøg, yɑde ɑ pɑ wiy yɑn yøw,
JOB.10.20	o yɑ kɑlɑ yïddø ki ywömø.
JOB.10.21	Kɑ̈ng-ɑ nuti kedhi yɑn pödhi muunh-ɑ dwøng,
JOB.10.21	kun-ɑ koo dwöögɑ,
JOB.10.22	pödhi muudhø, kun-ɑ bëëd jɑmmì pɑth ki ɑgwir,
JOB.10.22	kun-ɑ bëëd cɑr kiree e nɑ muudhø.
JOB.11.1+JOB.11.2	Kwøbb-ɑ gïïr ni møg ódi cögø ge pɑ løøg?
JOB.11.1+JOB.11.2	Kwøbb-ɑ gïïr dhɑnhø ócuggø tyenyø yi gen?
JOB.11.3	Ayub, wø ódi cögø kwøbbí pɑ løøg yi wøn?
JOB.11.3	Wø ódi kudø yi kwøbbi gɑg møgí?
JOB.11.4	Yï okööbø kinni møg-ɑ kømmi yi yïn bɑ dyër,
JOB.11.4	ce yï døj kibøli Jwøk.
JOB.11.5	De møgí ce di ceg kɑ løøgø yi Jwøk!
JOB.11.6	O yï di köbbe kinni peli wïj yethe ngenyø,
JOB.11.6	yije dɑ gïg mø teeg kipe rummi dhɑnhø.
JOB.11.6	Cɑ́yi Jwøk møg nøg kibøli orøgí.
JOB.11.7	Cögi döngi Jwøk geki tege ócuggø yodø yi yïn?
JOB.11.7	Tegi Jwøk geki dönge ngɑ̈nyi yi yïn?
JOB.11.8	Mɑl dɑ cöge kì yï Jwøk,
JOB.11.8	de mɑl pɑ cuggi pïïdø yi yïn.
JOB.11.8	Pödhi thøø ngɑ̈nyi yi Jwøk,
JOB.11.8	de kwïj yi yïn.
JOB.11.9	Jwøk dwøng kibøli piny,
JOB.11.9	o lɑɑj kibøli nɑɑm omelø.
JOB.11.10	Keløg yï omɑgø yi Jwøk, kɑ yï cɑye,
JOB.11.10	ɑ́ men ɑ ókyëddii?
JOB.11.11	Mɑ́ wëëny ngɑ̈nyi yi en,
JOB.11.11	o gïgrijjø møg-ɑ gøggi yi gen nenne’ nennø.
JOB.11.12	De tyëng-ɑ wɑ̈thi gen nøg, óyïddi ki peli wïj,
JOB.11.12	keny-ɑ ónywøøl odyerø kì pɑc.
JOB.11.13	Tyeny rummí Ayub, kɑ cinggí thɑ̈ngí Jwøk.
JOB.11.14	Kɑ̈ɑ̈l orøg geki rɑj wɑ̈g kì gølí.
JOB.11.15	Codhe, o yï ócyɑ̈dhi yï törr-ɑ wïjí, yï pɑ böggi.
JOB.11.16	orɑngí ówïl kì wïjí,
JOB.11.16	o pɑ pɑɑr yi yïn këti kinni tek.
JOB.11.17	Kɑ bëëdí ogöögø e tɑr ni dicɑ̈ng,
JOB.11.17	kɑ muudhe ogöögø e nɑ mwøl.
JOB.11.18	Pyëwí koo lïngø, o yïí ódi ngɑ̈ɑ̈dhø,
JOB.11.18	kɑ yï kor yi Jwøk, kɑ yï nënge ki ywömø.
JOB.11.19	Yï óbëëdø yï pɑ böggi yi tyëngmɑ̈ɑ̈nø,
JOB.11.19	ji mø gïïr óbï be kønyø yi yïn.
JOB.11.20	De nyingi tyëngrijjø óthwøri,
JOB.11.20	ge ójɑ̈ddi ki yöö men pɑ̈r gen.
JOB.11.20	Yï gen óbong ngɑ̈ɑ̈dhø, den-ɑ́ thøø.
JOB.12.1+JOB.12.2	Kidyër, wu kööbø wu bɑ ji.
JOB.12.1+JOB.12.2	Keny-ɑ óthøw wun, peli wïj óthøw kɑ wun.
JOB.12.3	De yɑ ngɑ̈ny wøw ni wun cyee,
JOB.12.3	yɑ pɑ ying cyɑ̈n kibøli wun,
JOB.12.3	bong ngɑn kwïj møg-ɑ ɑ́kwøb yi wun.
JOB.12.4	Anɑn yɑ ɑ́göög yɑn ɑ́ ngɑn gɑggi yi mɑ̈dhhɑ,
JOB.12.4	yɑ ɑ́ngedhi yi gen ngö yɑ bɑ ngɑntir, o bong gïn-ɑ ɑ́bɑjɑ,
JOB.12.4	ngö kwɑ̈jjɑ ɑ́bëëd e nyii løøgø yi Jwøk cøn.
JOB.12.5	Cɑyi ngɑn ceg orɑng yööd
JOB.12.5	yi tyëng-ɑ bong gïn tɑg yi gen.
JOB.12.6	Kurrì geki tyëng-ɑ kwïj Jwøk bëëdø kɑ mër,
JOB.12.6	cɑgg ɑ́ kɑ̀ bëëd jwøøg gen bɑ tegi gen
JOB.12.7	Cɑgg ɑ́ lɑ̈yy geki winy, yï gen dɑ møg pwönyi gen wun;
JOB.12.8	wɑlɑ̀ kwɑjju jɑmmi kömi piny kí mø nɑm, o peli wɑ̈thi gen nyudhi gen wun.
JOB.12.9	Ge ngɑ̈ny wøw bënn kinni, ge ɑ́cwɑ̈j-ɑ yi cinggi Jwøng-ɑ Ácwɑ̈ɑ̈j
JOB.12.10	Wëyi gïg-ɑ nëënø bënn, ying-ɑ cingi Jwøk,
JOB.12.10	kí wëyi dhɑnhø bëne.
JOB.12.11	Kwøb pɑ nyi ti-ɑ yi yïth ki lïngø,
JOB.12.11	ni kenyi bel gïncɑm yi leb?
JOB.12.12+JOB.12.13	Ywödhh yï gen dɑ peli wïj,
JOB.12.12+JOB.12.13	de Jwøk yïe dɑ peli wïj geki tegø.
JOB.12.12+JOB.12.13	Ywödhh yï gen dɑ tïïdø ki tyelli kwøb,
JOB.12.12+JOB.12.13	de Jwøk yïe dɑ tïïdø ki tyelli kwøb geki tegø.
JOB.12.14	Kenyi dhuri Jwøk piny, bong ngɑn cuggi døøgø’ gyer,
JOB.12.14	keløg dhɑnhø omɑgø yi en, bong ngɑn gønyii.
JOB.12.15	Ke mɑ̈ɑ̈ne kødh, mel ceg-ɑ bëën piny,
JOB.12.15	ke lwɑ̈ngge pï, bɑɑyø ceg-ɑ bëën piny.
JOB.12.16	Jwøk yïe dɑ tegø geki peli wïj,
JOB.12.16	tyëng-ɑ wëny geki tyëng-ɑ wënyø ying-ɑ cinge bënn.
JOB.12.17	Peli wɑ̈thi jɑgg nyi kwɑnye kwɑnyø,
JOB.12.17	kɑ wɑ̈thi pëjjì wëgge nungø.
JOB.12.18	Rɑ̈nhì nyi pɑ̈de pɑ̈dø, kɑ gï mɑge;
JOB.12.19	Ókwër geki jödd nyi dwööge’ piny.
JOB.12.20	Tyëng-ɑ ngɑ̈dh nyi mɑ̈ɑ̈ne’ kwøb,
JOB.12.20	kɑ tïïdø ki tyelli kwøb men-ɑ yï ywödhh gø kwɑnye.
JOB.12.21	Tyëng-ɑ jyɑ̈gø nyii yɑ̈rø yi en,
JOB.12.21	kɑ tegi jɑgg nyi kwɑnye.
JOB.12.22	Kɑ̈jj-ɑ di muudhi thøø, nyii pɑ̈ɑ̈ngø yi en ki cɑr.
JOB.12.23	Pödhh nyi wëgge’ tëngø kɑ ge ódøngø,
JOB.12.23	de gï nyii rënyø yi en.
JOB.12.24	Pëjji gen nyi wëgge’ muumø,
JOB.12.24	kɑ gï nyi göjje meemø,
JOB.12.25	ge thɑ̈m-ɑ́ɑ̀ yij muudhø, o ge cyerri nɑ tyëng-ɑ ónɑ̈gø yi møgø.
JOB.13.1+JOB.13.2	Gïg-ɑ kømmi yi wun ek bënn, ge ɑ́kwøngɑ ki lïngø,
JOB.13.1+JOB.13.2	kɑ ge yodɑ bënn, gïg-ɑ ngɑ̈nyi yi wun ngɑ̈nyɑ,
JOB.13.1+JOB.13.2	yɑ pɑ lod yi wun.
JOB.13.3	Yɑ pɑ gönyø kɑ wun, de yɑ gönyø kɑ Áyïmø,
JOB.13.3	yɑ dwɑdd-ɑ nyudhi gønyɑ en.
JOB.13.4	Wu kum-ɑ kwïji wøw mi wun ki kwøbbi pyed,
JOB.13.4	wu nɑ ɑkïmm mø pɑ cuggi yïëdø.
JOB.13.5	Kud wun, o wu órømmi i wɑ̈thi wun pel!
JOB.13.6	Lïngu gønyɑ.
JOB.13.7	Wude ɑ pëëd wun?
JOB.13.7	Wu orumø kinni dɑ gïndøj men-ɑ óyod yi Jwøk kì bɑng pyeed wun?
JOB.13.8	Wu dwɑdd-ɑ cwɑgi Jwøk?
JOB.13.8	Wu dwɑdd-ɑ nyɑgi pere kì burø?
JOB.13.9	Keløg yethi rummi wun ti kɑ yɑbø yi Jwøk, óyïddø ki gïndøj?
JOB.13.9	Wu orumø kinni Jwøk ócuggø wënyø yi wun ni ji?
JOB.13.10	Wu ceg yi en kɑ köbbø ceth,
JOB.13.10	cɑgg muud wun kɑnni yi wun.
JOB.13.11	Wu óbwøg yi dönge! Kɑ bööge pɑ̈dh-ɑ kömi wun.
JOB.13.12	Gɑ́ji wun bong per gen ni belø,
JOB.13.12	gøøny wun nɑ lɑ̈bø.
JOB.13.13	Kud wun, o yɑ kööbɑ,
JOB.13.13	kɑ wiy gïn cwöb cwöbe.
JOB.13.14	Yɑ ɑ́rum ki böyø muuji wëyɑ.
JOB.13.15	Bong gïn ngɑ̈dhɑ, o pɑth ki cwɑg, cɑgg yɑ nɑ̈g yi Jwøk.
JOB.13.15	Gønyɑ ócïbɑ bøli Jwøk ceth.
JOB.13.16	Yɑ óyiel yi tegi pyëwɑ mɑwɑnø,
JOB.13.16	mɑ́ ngɑnrɑj pɑ nyi böyi ki cung kì bøli Jwøk.
JOB.13.17	Tiu kwøbb-ɑ köbbɑ wun ki lïngø.
JOB.13.18	Gønyɑ ócuggø gønyø yi yɑn,
JOB.13.18	mɑ́ yɑ ngɑ̈ny wøw kinni yɑ nuti bɑ̈jjø.
JOB.13.19	Keløg yɑ óyod yi Jwøk yɑ bɑ̈jjø,
JOB.13.19	yɑ ówïyi ki gøny, o yɑ thøwɑ.
JOB.13.20	Jɑmmì ɑ́ryew ɑ dwɑddɑ kì yï wun,
JOB.13.20	yɑ koo pɑ̈nyi pɑ̈nø kì yï wun,
JOB.13.21	wiyu yɑn ki cɑyyø, kɑ yɑ ko nɑ̈g wun ki böögø.
JOB.13.22	Kööb møti yïn ɑ Jwøk, o yɑ ólöggɑ.
JOB.13.22	wɑlɑ̀ wiy yɑ kööbɑ, o yï löggí.
JOB.13.23	Nyudhí yɑn orøgɑ, ɑ́ ngø ɑ ɑ́bɑj yi yɑn?
JOB.13.23	Á rɑj mɑ ngø ɑ ɑ́gwøg yi yɑn?
JOB.13.24	Yïde ɑ kɑnní rií kiperɑ,
JOB.13.24	yɑde ɑ pɑ̈ɑ̈r yɑn ki ngetimɑ̈ɑ̈nø?
JOB.13.25	Yïde ɑ nɑ̈ní yɑn o yɑ bwøgɑ? O yɑ nɑ pɑ̈di yɑdh yøw,
JOB.13.25	yï rïng-ɑ́ɑ̀ bɑng lum me thwøwø.
JOB.13.26	Kömɑ ɑ́kïdhí ki kwøb mø rijjø,
JOB.13.26	cɑgg ɑ́ møg-ɑ ɑ́gwøgɑ yɑ thinh.
JOB.13.27	o yï nenn-ɑ yëth-ɑ kɑ̈llɑ,
JOB.13.27	cɑgg ɑ́ pɑ̈ltyellɑ, ge rɑnggí rɑnggø.
JOB.13.28	Kɑ yɑ ceg-ɑ gwøg yɑ nɑ yɑnh-ɑ ócɑmø yi tyemtuk,
JOB.13.28	o yɑ nɑ ógønh-ɑ ócɑmø yi rob.
JOB.14.1	Wɑ tyëng-ɑ ɑ́nywøl bënn, wɑ onyødhø.
JOB.14.1	Nënnee cyeeg, o bɑ orɑng.
JOB.14.2	Wɑ nyii døngø, kɑ wɑ jwɑn-ɑ nɑ̈ɑ̈rø ni okøgg;
JOB.14.2	wɑ nyii lɑ̈ɑ̈nyø ni tïbbì.
JOB.14.3	Yï ódi nenni riɑ, Jwøk,
JOB.14.3	wɑlɑ̀ yɑ ódi pɑ̈nyø yi yïn, ki gøøny burø?
JOB.14.4	Á men ɑ ócuggi kɑ̈ni wɑ̈g ki gïjø me dhïw,
JOB.14.4	kì ri gïn ywëdhø? Bong gøn.
JOB.14.5	Cyɑ̈nggi gen bɑ ɑkwɑn, o gwedde bɑ ɑgwed yi yïn,
JOB.14.5	kí kwɑnni dwɑ̈tti gen kì kömi piny.
JOB.14.5	Ge ɑ́rum ki cïbø yi yïn, o ge pɑ cuggi wilø.
JOB.14.6	Løg wïjí kì ree,
JOB.14.6	kɑ wiy pyëwe mïne kì yij bëëdi orɑnge yøw
JOB.14.7	Dɑ ngɑ̈ɑ̈dhø kì yï yɑdh, keløg e ngøl-ɑ piny;
JOB.14.7	ócigi ludhø, kɑ ɑnɑ̈bbe otwïyø.
JOB.14.8	Cɑgg byerre yöø,
JOB.14.8	kɑ tyele othøø kì piny,
JOB.14.9	kenyi kïdhii ki pï, nyi ceg-ɑ ludhø.
JOB.14.10	De dhɑnhø kenyi thøwe,
JOB.14.10	menɑni bene cöge, yod-ɑ keny këti?
JOB.14.11	Ágöög e nɑ nɑ̈mm-ɑ thew gen cungø,
JOB.14.11	ɑ́göög e nɑ nɑɑm thwøwø,
JOB.14.12	ji nyii thøø, o ge pɑ nyi cigi dhwödhø;
JOB.14.12	ge pɑ dhwödh e men-ɑ́ mɑl nud kì keje,
JOB.14.12	ge óbuud ceth ri gen pɑ løg yi en.
JOB.14.13	Yɑ ce di kɑɑn-ɑ pödhi tyëngthøø,
JOB.14.13	wiy yɑ kɑɑn kunɑni pïd keny-ɑ ówɑ̈ɑ̈ny linyí,
JOB.14.13	o yɑ di yïddɑ ki keny pɑɑr yɑn yi yïn.
JOB.14.14	Keløg ji othøø, ge ócuggø døøgø ki gwøg ge onëënø?
JOB.14.14	De yɑ óyïd-ɑ bøli keny-ɑ lɑ̈w,
JOB.14.14	yɑ óyïdø pïd keny-ɑ óthumi cyɑ̈nggi rɑj.
JOB.14.15	Codhe, o yï ócwöddí, o yɑ ólöggɑ,
JOB.14.15	o pyëwí ómïne ki ngɑn-ɑ ɑ́cwɑ̈j yi yïn.
JOB.14.16	O yɑ ókor yi yïn kì kɑ̈jj-ɑ nyi kedhɑ,
JOB.14.16	de orøgɑ koo nenni yi yïn.
JOB.14.17	Pyëwí ólɑ̈ɑ̈m ki orøgɑ, kɑ wiy yi yïn,
JOB.14.17	gïg-ɑ ɑ́bɑjɑ bënn órɑ̈ɑ̈j yi yïn wɑ̈g.
JOB.14.18	Dɑ bøli keny nyi pɑ̈ɑ̈dh kïtt-ɑ døngø,
JOB.14.18	kɑ kïtt-ɑ thønhø ónyɑnø kì kɑ̈jji gen,
JOB.14.19	ni kenyi wøøj tuggi kïtt-ɑ thønhø yi pï,
JOB.14.19	kɑ ɑyejø wøj yi kønh dwøng,
JOB.14.19	nɑ kenyi rënyi ngɑ̈ɑ̈dhø mi dhɑnhø kipe nënnì.
JOB.14.20	Dhɑnhø nyii tyɑmø yi yïn, kɑ nyii thøø gïti ɑtheer,
JOB.14.20	bøle nyii wilø yi yïn, kɑ othøø.
JOB.14.21	Wɑ̈dde nyii yïddø dhwɑ̈ng, de møgɑni kwïje,
JOB.14.21	wɑlɑ̀ pɑ nyi köbbi kenyi yɑ̈r gen.
JOB.14.22	Nyi rømm-ɑ rɑ̈ɑ̈m dële,
JOB.14.22	nyi ywøg-ɑ ree kete.
JOB.15.1+JOB.15.2	Ngɑn wïje pel ócuggø kømmi yɑnggì, Ayub?
JOB.15.3	Kɑ pëgg-ɑ be gøny ki kwøbb-ɑ yɑnggì yøw,
JOB.15.3	wɑlɑ̀ kwøbb-ɑ bong gïndøj me yode kì bɑng gïn?
JOB.15.4	De böggi Jwøk ɑ́wiy yi yïn,
JOB.15.4	o yï ɑ́wïyi ki kwɑjje.
JOB.15.5	Orøgí nyodh-ɑ yi kwøbbí,
JOB.15.5	yï 'kööb-ɑ wëënyø.
JOB.15.6	Yï cɑy-ɑ yi lebí, de pɑth ki yɑn,
JOB.15.6	dhøgí ɑ cɑy yïn.
JOB.15.7	Yï orumø kinni, bene yïn ɑ ɑ́kwøng ki nywølø?
JOB.15.7	Wɑlɑ̀ yï ɑ́bëëd yï nud keny-ɑ ɑ́cwɑ̈ɑ̈j kïttì yi Jwøk?
JOB.15.8	Yï ɑ́di lïngø ki gïg-ɑ ɑ́gwir yi Jwøk kì mɑl?
JOB.15.8	Yï orumø kinni bene yï ketí, ɑ wïjí pel?
JOB.15.9	Á ngø ɑ ngɑ̈nyi yi yïn, ɑ kwïj yi wøn?
JOB.15.10	Kelli wøn dɑ ji mø wɑ̈thi gen di wɑ́r,
JOB.15.10	geki ywödhh mø døngø kibøli wïyí.
JOB.15.11	Lung-ɑ lug yïn yi Jwøk kiree, ceg-ɑ nøg kì yïí?
JOB.15.11	Kí kwøbb-ɑ köbbe yïn mɑ̈ɑ̈dh?
JOB.15.12	Pyëwí ede ɑ bëëd e dɑ liny ki wøn?
JOB.15.13	Yï ɑ́ceg kɑ mɑgø yi liny ki Jwøk, ɑbɑɑny kwøbbe.
JOB.15.14	Dɑ dhɑnhø me tir kibøli Jwøk?
JOB.15.15	Cɑgg ɑ́ wëywöddi Jwøk, gï pɑ ngɑ̈dhe;
JOB.15.15	o gï pɑ nenne ge dhïw.
JOB.15.16	O gøggi rɑj mɑdh nɑ pï yi ji;
JOB.15.16	ngee, ge rijjø, o bong gïn døj kì ri gen.
JOB.15.17	Lïng ɑnɑn Ayub, o yï nyudhɑ ki gïn-ɑ ngɑ̈nyɑ.
JOB.15.18	Yɑ ɑ́pwönyi kidyër yi ji mø wɑ̈thi gen pel,
JOB.15.18	eni dyër men-ɑ ɑ́pwönyi gen yi kweyyi gen;
JOB.15.18	o bong gïjø mɑ ɑ́kɑn yi gen.
JOB.15.19	Ábëëd e bong wëdhh kì piny gen;
JOB.15.19	ɑ́bëëd e bong ngɑn thɑɑb gen wɑ̈yi gen kì buti Jwøk.
JOB.15.20	Tyëngrijjø órɑngø kì yij bëëdi gen,
JOB.15.20	kì kömi piny bëne.
JOB.15.21	Cwɑg mø böggi óywöngi kì yïthhi gen.
JOB.15.21	Kɑ kömi gen nyi pɑ̈ɑ̈r yi tyëngkɑ̈b, kì bøli kej mër.
JOB.15.22	Ge pɑ ngɑ̈dhø kinni ge ódwöög wɑ̈g, kì yij muudhø,
JOB.15.22	mɑ́ pilø nenn-ɑ nɑ̈gi gen ceth.
JOB.15.23	O cor nenn-ɑ cɑmi gen.
JOB.15.23	Ngɑ̈nyi yi gen kinni bøli gen dhuki megø, óbëëd ɑ́ muudhø.
JOB.15.24	Ryɑ̈g me ni rɑ̈dh me teg,
JOB.15.24	nenn-ɑ pɑ̈ɑ̈r kömi gen.
JOB.15.25	Bene gïn-ɑ ópɑ̈dhi kömi tyëng-ɑ
JOB.15.25	nyi cemmi Jwøk ki lweddi gen.
JOB.15.25	ge tyëdd-ɑ Áyïmø.
JOB.15.26+JOB.15.27	Ge ceg-ɑ thwøgø, o muddi gen teeg.
JOB.15.26+JOB.15.27	Köddi gen ɑ́tøøny ki kwɑnyø yi gen,
JOB.15.26+JOB.15.27	kɑ ge jwɑn-ɑ be nyɑɑg ki Jwøk.
JOB.15.28	Bɑ gen ɑ ɑ́mɑngi kɑ̈dd;
JOB.15.28	kɑ udd-ɑ́ wëëg gen ɑ́cyeddi yi liny kwɑny gen,
JOB.15.28	de kɑ̈ddɑni geki uddɑni órënyi yi liny.
JOB.15.29	Ge koo cög ge kɑ̈rø,
JOB.15.29	jɑmmi gen koo bëëdø ki keny me bɑ̈ɑ̈r.
JOB.15.29	Cɑgg ɑ́ tïbbi gen ólɑ̈ɑ̈ny.
JOB.15.30	Ge ócög ge bëëd ɑ yij muudhø ceth.
JOB.15.30	Ge óbëëd ge nɑ yɑdh
JOB.15.30	me bɑ̈dde órɑ̈bø yi mɑc,
JOB.15.30	o okøgge ókøølø yi yømø.
JOB.15.31	Ge wëny-ɑ ri gen kɑ̀ ngɑ̈dh gen rɑj.
JOB.15.31	Rɑj ɑ óbëëd ɑ́ köögi mi gen.
JOB.15.32	Ge ónɑ̈r e bøli kej gen nuti thumø,
JOB.15.32	ge ónɑ̈r ni bɑ̈ddi yɑdh, o ge pɑ ludhi këti.
JOB.15.33	Ge óni oløg me nywøle nyi dyëm ge nuti cyegø.
JOB.15.33	Ge óni dhetun ɑ okøgge nyi dyëm.
JOB.15.34	Tyëng-ɑ kwïj Jwøk yï gen óbong kwɑrr.
JOB.15.34	O kɑ̈ll-ɑ ɑ́ger ki ngyënyyi kumi dhøg, órɑ̈b yi mɑc.
JOB.15.35	Tyëng-ɑ nyi rømmi rɑj geki gøggi rɑj,
JOB.15.35	pëthi gen pɑ̈ng yi wëënyø.
JOB.16.1+JOB.16.2	Kwøb mø ni møgɑni ɑ́kwøngɑ ki lïngø cøn,
JOB.16.1+JOB.16.2	de yɑ nuti cïïj gen.
JOB.16.3	Wu gït-ɑ wɑɑng wu okööbø?
JOB.16.3	Á ngø ɑ wëggi wun pëggi be kwøb?
JOB.16.4	Ke di cïb yɑn kɑ̈jji wun, kɑ wu di cïb kejɑ,
JOB.16.4	yɑ di kwøb-ɑ møg-ɑ kømmi yi wun ceth.
JOB.16.4	Wïjɑ di lëggɑ ki wun,
JOB.16.4	kɑ wu mudɑ ki kwøb.
JOB.16.5	Wu di cïjɑ, o pëthi wun tëngi gen,
JOB.16.5	pëthi wun di cwed yi kwøbbɑ.
JOB.16.6	De bong gïn kwøbɑ me cuggi yïëdø,
JOB.16.6	o pyëwɑ pɑ kwööj yi kudø.
JOB.16.7	Jwøk, yɑ ɑ́wedde,
JOB.16.7	kɑ gølɑ bëne wëgge nɑ̈gø.
JOB.16.8	Yɑ ɑ́wëgge gwɑ̈ɑ̈lø kí nyødhø,
JOB.16.8	Yɑ bɑ cu kí pyën yøw
JOB.16.8	o menɑni rømmi yi teedø i nyodh-ɑ orøgɑ.
JOB.16.9	Yɑ ɑ́kɑgge ki rɑ̈ji pyëwe,
JOB.16.9	wɑnge ɑ́cuul ki yɑn kɑ yɑ mɑɑne.
JOB.16.10	Yɑ ceg kɑ gɑggø yi ji,
JOB.16.10	yɑ ɑ́tyeg yi gen, o yɑ ceg kɑ pwödø yi gen kì yethi nyingɑ.
JOB.16.11	Jwøk, yɑ ɑ́cïbe cinggi tyëngrijjø.
JOB.16.12	Yɑ ɑ́bëëd ɑ yij mër,
JOB.16.12	de Jwøk yɑ ɑ́mɑge kì ótölɑ,
JOB.16.12	yɑ ɑ́pwöde, kɑ yɑ nyønge kì piny.
JOB.16.12	Bɑ yɑn ɑ ceg yi en ki neddø ceth.
JOB.16.13	Yɑ pwöde kɑ nywøli weth kì wɑ̈thi tùng bënn,
JOB.16.13	riɑ ɑ́kïdhe ki kedd,
JOB.16.13	cɑgg ɑ́ kinøw, pyëwe pɑ lɑ̈ɑ̈m ki yɑn.
JOB.16.14	Yɑ rïïj riɑ kïdhe’ kïdhø ki kedd,
JOB.16.14	nyi pɑ̈ɑ̈r-ɑ kömɑ ni jɑl-liny me pyëwe pɑ̈ngø yi mɑ̈ɑ̈nø.
JOB.16.15	Yɑ ceg-ɑ kïïmø, o yɑ rug-ɑ ocwɑ̈llì,
JOB.16.15	yɑ bëëd ɑ yij belø, yɑ bɑ ɑtyɑm.
JOB.16.16	Nyingɑ ɑ́kwɑ̈rri yi ywøg,
JOB.16.16	nyingɑ ɑ́kwöd, kɑ ge tyeg yi tïbbì.
JOB.16.17	Ngö e bong ngɑn mɑ ɑ́rujɑ,
JOB.16.17	o kwɑ̈jjɑ bɑ dyër ceth.
JOB.16.18	Yïn ɑ piny, rɑjj-ɑ ɑ́göggi yɑn ko kɑɑn,
JOB.16.18	tyëng-ɑ ruj yɑn ko kum.
JOB.16.19	men-ɑ ócungi kiperɑ.
JOB.16.20	De mɑ̈dhhɑ yɑ ceg kɑ gɑggø yi gen,
JOB.16.20	bene ɑ dyëm pïi nyingɑ kì bøli Jwøk.
JOB.16.21	De yɑ dwɑdd-ɑ ngɑn cwɑg yɑn kì bøli Jwøk,
JOB.16.21	ni kenyi cwɑɑg dhɑnhø yi mɑ̈dhe.
JOB.16.22	Mɑ́ kì bɑng runn mø nøg,
JOB.16.22	yɑ ókedhi yuu-ɑ koo dwöögɑ këti.
JOB.17.1	Cögi cyɑ̈nggɑ ɑ́cyɑ̈ngi, bong gïn ngɑ̈dhɑ këti,
JOB.17.1	ɑ́döng ɑ́ bur kiperɑ.
JOB.17.2	Yɑ nenn-ɑ gɑng-ɑ gɑggi yɑn yi teedø bëne.
JOB.17.3	Yɑ kømm-ɑ dyër, Jwøk yïëy møgɑ,
JOB.17.3	bong ngɑn yïëy kinni møgɑ bɑ dyër, den-ɑ́ yïn.
JOB.17.4	Wɑ̈thi gen ɑ́mɑ̈ɑ̈n yi yïn gɑm ki kwøb,
JOB.17.4	yɑ ko wëggí tyɑmø yi gen.
JOB.17.5	Ngɑn nyi ngeew mɑ̈dhhe kipe ngyëny,
JOB.17.5	nyige nyii rënyø kì bɑng gwøngɑni.
JOB.17.6	Yɑ ɑ́gwøge yɑn ɑ́ ngɑn gɑggi yi ji,
JOB.17.6	kɑ nyingɑ nyi nguddi ki lɑ́ɑ̀w.
JOB.17.7	Nyingɑ ɑ́cøør yi mïïdø,
JOB.17.7	bɑ̈ddɑ geki tyellɑ ɑ́lew ni wél.
JOB.17.8	Tyëng-ɑ rumø ce ge tir ɑ́ngɑ̈ng yi møgɑni,
JOB.17.8	mɑ́ ge okööbø kinni i Jwøk kwïj yi yɑn.
JOB.17.9	Cɑgg ɑ́ kinøw, tyëngtir mïdh-ɑ yuu gen ceth,
JOB.17.9	ngɑn cingge tɑr, ókedh e ótëngø.
JOB.17.10	De ke cuung gen kì bølɑ bënn,
JOB.17.10	bong ɑ́kyel kì kelli gen me yod yi yɑn wïje pel.
JOB.17.11	Cyɑ̈nggɑ ɑ́thumi, gïg-ɑ ɑ́rømmɑ ɑ́bɑ̈jji,
JOB.17.11	gïn-ɑ ɑ́ngɑ̈dhɑ ɑ́lɑ̈ɑ̈ny.
JOB.17.12	De mɑ̈dhhɑ wɑ̈r nyi løg ge’ dicɑ̈ng,
JOB.17.12	ge nyii kööbø i cɑr cyɑ̈ngø,
JOB.17.12	de yɑ ngɑ̈ny wøw kinni, yɑ cöög-ɑ yij muudhø.
JOB.17.13	Lɑ̈w ke kedhɑ pödhi tyëngthøø,
JOB.17.13	kun-ɑ óbuudɑ kì yij muudhø,
JOB.17.14	Rörø ócwøllɑ ɑ́ wïyɑ,
JOB.17.14	o kun-ɑ ócɑm yɑn
JOB.17.14	ge ócwøllɑ gɑ meyɑ ki nyiimïɑ womɑ̈nn.
JOB.17.15	De ngɑ̈ɑ̈dhø miɑ óying keny?
JOB.17.15	Á men ɑ óyod ngɑ̈ɑ̈dhø miɑ?
JOB.17.16	Ngɑ̈ɑ̈dhø ódi kedhi piny kyeel ki yɑn?
JOB.17.16	Ódi kedhi yij lɑ̈bø kyeel ki yɑn?
JOB.18.1+JOB.18.2	Ayub, yï gït-ɑ wɑɑng yï pɑ kudø?
JOB.18.1+JOB.18.2	Kɑl kudø, o wø kööb wøn ki yïn.
JOB.18.3	Á ngø ɑ wëggi yïn rumø kinni wɑ̈thi wøn nøg ni wɑ̈thi lɑ̈yy?
JOB.18.4	Yïn ɑ nɑ̈g ri ki liny èn,
JOB.18.4	piny ódi wiyø kipe kɑ rɑj pyëwí?
JOB.18.4	Wɑlɑ̀ cɑɑg kïttì kì kɑ̈jji gen yi Jwøk, o pyëwí mïne?
JOB.18.5	o pɑ lyel këti.
JOB.18.6	Cɑɑr lɑ̈mbɑ̈ ree óløge muudhø kì yij keme.
JOB.18.7	Ódøøg be lyebbø,
JOB.18.7	kɑ nyi tɑ̈ɑ̈y piny yi rumme kete.
JOB.18.8	Nyi kedh-ɑ yethi ɑ́kɑ̈llì, kɑ tyelle mɑg yi ɑ́kɑ̈llɑni.
JOB.18.9	Tyelle nyii mɑgø yi ɑ́kɑ̈llì, kɑ ge ódhɑ̈lø kedhø.
JOB.18.10	Ákɑ̈llì bɑ ɑkɑn kì piny kipere,
JOB.18.10	ge bɑ ɑceg kì yij yuue.
JOB.18.11	Bɑ ɑtyeg yi gïg böggi,
JOB.18.11	ge lug-ɑ́ɑ̀ bɑng tyelle ceth.
JOB.18.12	Ábëëd e kɑ̈rø, de ɑ́mɑg yi kɑ̈j,
JOB.18.12	ryɑ̈g ying-ɑ köme.
JOB.18.13	Dële, kí cingge geki tyelle ɑ́wɑdhi piny.
JOB.18.13	kɑ bɑ̈dde geki tyelle okwɑ̈gø.
JOB.18.14	Ákɑ̈ɑ̈l wɑ̈g kì gøle, gøl-ɑ ɑ́gɑ̈nne,
JOB.18.14	ɑ́peej be thøø.
JOB.18.15	Gøle ɑ́cwiny ki mɑc,
JOB.18.15	kɑ ogöögø ɑ́ búr.
JOB.18.16	Byerri gen ɑ́kwɑ̈g geki bɑ̈ddi gen kɑ ge othwøwø.
JOB.18.17	Pere ɑ́lɑ̈ɑ̈ny kì kömi piny,
JOB.18.17	bong ngɑn pɑrii këti.
JOB.18.18	Áryeem yij muudhø,
JOB.18.18	ɑ́cyeed wɑ̈g kì kömi piny.
JOB.18.19	Yïe óbong kwɑrr, o bong wɑdde mø nëënø.
JOB.18.20	Tyëng-ɑ ólïngi ryɑ̈ge kì wɑɑng cyɑ̈ɑ̈ng mwøl,
JOB.18.20	kí wɑɑng cyɑ̈ɑ̈ng böörø, dëlli gen ókïrrø yi wɑ̈ɑ̈rø.
JOB.18.21	Bene bëëdi kɑ̈lli tyëngrijjø ɑnɑn,
JOB.18.21	bene bëëdi ngɑn kwïj Jwøk ɑnɑn.
JOB.19.1+JOB.19.2	Wu gït-ɑ wɑɑng, wu jud-ɑ yɑn ki kwøb?
JOB.19.3	Yɑ ɑ́pïd ki gɑwwø yi wun,
JOB.19.3	o wɑ̈thi wun pɑ lɑ̈ɑ̈y ki yɑnyyi yɑn.
JOB.19.4	Cɑgg yɑ bɑ̈ɑ̈nø cøn,
JOB.19.4	bɑ̈jjø menɑni pɑth ki miɑ?
JOB.19.5	Keløg wu thwøg kɑ yɑn kidyër,
JOB.19.5	wu orumø kinni rɑjjɑ nyodh-ɑ bɑ̈jjɑ?
JOB.19.6	Ngɑ̈nyu wøw kinni, Jwøk ɑ ɑ́gwøg møgɑni,
JOB.19.6	en ɑ ɑ́ceg yɑn ki ɑ́kɑ̈llì.
JOB.19.7	Yɑ óryeerø yɑ kwɑjj-ɑ kønyø,
JOB.19.7	de bong ngɑn løøg møgɑ,
JOB.19.7	yɑ ócwöddø, de bong ngɑn gwøg dyër.
JOB.19.8	Jwøk yuuɑ ɑ́bɑge, o yɑ cöögɑ yɑ pɑ kedh,
JOB.19.8	yuuɑ ɑ́cyëëge ki muudhø.
JOB.19.9	Dhwɑ̈ngɑ ɑ́kwɑnye,
JOB.19.9	yɑ̈ɑ̈r wïjɑ ɑ́kɑ̈ɑ̈le wɑ̈g.
JOB.19.10	Yɑ ɑ́dhure piny kì wɑ̈thi tùng bënn.
JOB.19.10	Ngɑ̈ɑ̈dhø miɑ ɑ́puthe
JOB.19.10	kɑ yɑ wëgge nøyø o yɑ thøwɑ.
JOB.19.11	Jwøk pyëwe ɑ́rënyi ki yɑn, kɑ ree luge yɑn,
JOB.19.11	ɑ́göög e mɑ̈n ki yɑn.
JOB.19.12	Linye ɑ́öre yïɑ, be pɑ̈ɑ̈r kömɑ.
JOB.19.12	Gølɑ ɑ́tyeg yi gen.
JOB.19.13	Jwøk, yɑ ɑ́wëgge wiy piny yi nyiimïɑ,
JOB.19.13	yɑ ɑ́göög ki ngɑnpɑth kì yï tyëng-ɑ ɑ́ngɑ̈nyi yɑn;
JOB.19.14	yɑ ɑ́wiy piny yi wɑddɑ kí mɑ̈dhhɑ.
JOB.19.15	Yɑ ɑ́wïl kì wɑ̈thi wëll-ɑ ɑ́ying gølɑ,
JOB.19.15	yɑ ɑ́göög ki wëdh kì yï ngɑn-ɑ ɑ́bëëd ɑ́ bɑ̈ngɑ.
JOB.19.16	Kɑ̀ cwølɑ bɑ̈ngɑ, møgɑ pɑ løøge,
JOB.19.16	cɑgg e kwɑjjɑ.
JOB.19.17	Cyëgɑ pɑ yïëy ki ngwɑ̈jji yømɑ,
JOB.19.17	men-ɑ́ nyiimïɑ pɑ nyi wɑ̈nhi butɑ.
JOB.19.18	Yɑ ceg kɑ benyø yi othønhø kenyi lidh ge yɑn.
JOB.19.19	Mɑ̈dhhɑ, mɑ̈dhh-ɑ ɑ́nywɑ̈ɑ̈g wøn, yɑ ɑ́døøg be mɑɑnø yi gen ɑnɑn;
JOB.19.19	tyëng-ɑ ɑ́mɑɑrɑ, ngɑ̈thi gen ɑ́lugi gen yɑn.
JOB.19.20	Yɑ ɑ́döng yɑ bɑ cu,
JOB.19.20	o wëyɑ ɑ́döng ge mïdh-ɑ yi nyɑwinø ɑ́kyel.
JOB.19.21	Lɑ̈ɑ̈m pëthi wun ki yɑn mɑ̈dhhɑ,
JOB.19.21	mɑ́ Jwøk yɑ ɑ́dhure piny.
JOB.19.22	Wude ɑ guud wun wɑngɑ thyew ni Jwøk, ɑ guud wɑngɑ?
JOB.19.22	Wude ɑ pɑ yɑ̈ng wun yi rïngɑ?
JOB.19.23	Gønyɑ ce di ceg kɑ gweed piny,
JOB.19.23	ce di ceg kɑ gweed yij wɑ̈nyø.
JOB.19.24	Gønyɑ ce di tweg-ɑ ri kït ki twööng,
JOB.19.24	o bëëde gït-ɑ ɑtheer.
JOB.19.25	De yɑ ngɑ̈ny wøw kinni yïënɑ nud kì mɑl,
JOB.19.25	óbï kì cyɑ̈ɑ̈n piny, kɑ yɑ cwɑge.
JOB.19.26	Cɑgg ɑ́ kɑ̀ thumi dëlɑ ki wɑdhhi piny ni men,
JOB.19.26	Jwøk ólidh yi yɑn.
JOB.19.27	Ólidh yi yɑn ki wɑngɑ ceth,
JOB.19.27	koo bëëd e nɑ ngɑnpɑth.
JOB.19.27	De pyëwɑ ɑ́nyönhi, mɑ́ wu ɑ́kööb kinni,
JOB.19.28	“Ayub wɑnge óti yi wɑ ki guudø kidï?”
JOB.19.28	Wu ɑ́yɑb-ɑ yëth-ɑ wëggu yɑn orɑng.
JOB.19.29	De wun ki ri wun böggi wun ki pilø,
JOB.19.29	pil-ɑ nyi kɑ̈ɑ̈l yi liny Jwøk ki gööj orøg,
JOB.19.29	kipe kinni o yod yi wun kinni, dɑ ngɑn nyi lidh gønyy.
JOB.20.1+JOB.20.2	Pyëwɑ dwɑdd-ɑ løøgi kwøbbí ɑnɑn, Ayub.
JOB.20.3	Møg-ɑ ɑ́kwøb yi yïn bɑ yɑ̈d,
JOB.20.3	de yuu-ɑ løøgɑ møgí ngɑ̈nyi yi yɑn.
JOB.20.4	Ngɑ̈nyi yi yïn kinni, cɑg kɑ̈ge dööng,
JOB.20.4	keny-ɑ ɑ́cïb dhɑnhø kömi piny men,
JOB.20.5	kinni medi pyëw ngɑnrɑj nyi mɑg-ɑ keny me thiinh.
JOB.20.6	Cɑgg ɑthwøge wɑ̈dhi mɑl,
JOB.20.6	e törr-ɑ wïje,
JOB.20.7	ókøøl yi yømø ni tør.
JOB.20.7	Tyëng-ɑ ngɑ̈nyii,
JOB.20.7	ri gen ópyënyi gen ki kun-ɑ kedh en.
JOB.20.8	Ólɑ̈ɑ̈ny ni lɑ̈g, ni møg-ɑ nyi cɑ̈rri dhɑnhø kì wɑ̈r,
JOB.20.8	koo cigi lidhø.
JOB.20.9	Koo cigi lidhø yi tyëng-ɑ ɑ́ngɑ̈nyii, kì keny-ɑ ɑ́di en cøn.
JOB.20.10	Jɑmm-ɑ ɑ́kwɑl yi en kì yï tyëng-ɑ ɑbuur, óculli gen ɑ yi nywøle.
JOB.20.11	Cɑgg ɑ́ kɑ̀ nudd e bɑ wøb, o dële nudd e teg,
JOB.20.11	ceg-ɑ thøø kɑ kony.
JOB.20.12+JOB.20.13	Rɑj ceg-ɑ medø kì dhøge,
JOB.20.12+JOB.20.13	kɑ gï nyi kɑɑne thɑ lebe, o cöge mede pɑ thumi.
JOB.20.14	De kì yije, gïncɑme nyii kënyø
JOB.20.14	nyi ceg-ɑ kënyø ni kenø.
JOB.20.15	Ngɑnrɑj kɑ̈r-ɑ ɑ́kwɑle nyi ngööge’ wɑ̈g,
JOB.20.15	nyi dwöög-ɑ wɑ̈g yi Jwøk kì yije.
JOB.20.16	Gïn mwøøny yi tyëngrijjø nɑ kugø,
JOB.20.16	ge nyii nɑ̈gø yi gøn ni kugi thwöl me rɑj.
JOB.20.17	Ge koo bëëdø kɑ nɑ̈mm-ɑ rïngi lidh yi gen,
JOB.20.17	cɑgg ɑ́ nɑ̈mm-ɑ mulli yi cɑg geki møøw kïc.
JOB.20.18	Jɑmm-ɑ ɑ́gwøge e pïdø pïdø,
JOB.20.18	ge ódwøøg kì yïe gï pɑ cɑme,
JOB.20.19	mɑ́ e guud-ɑ nyingi tyëng-ɑ ɑbuur,
JOB.20.19	kɑ uddi ji møøgø nyi kwɑnye.
JOB.20.20	Mɑ́ döngi pyëwe kwïj yɑ̈ngø.
JOB.20.21	Kɑ̀ cyɑ̈me bong gïn döng,
JOB.20.21	de ɑnɑn døøje ɑ́thumi.
JOB.20.22	Nudd e ying-ɑ yij orɑng ceth,
JOB.20.22	kì yij ngenyi jɑmme menɑni, ryɑ̈ng dwøng óbï köme.
JOB.20.23	Wiy pɑ̈nge yije ki gïg-ɑ dwɑdde!
JOB.20.23	Ócɑy yi Jwøk kì yij linye, liny teg.
JOB.20.24	Keny-ɑ óbɑjii yi pilø dødø,
JOB.20.24	ógøj yi weth dilɑl.
JOB.20.25	Ótwïy wɑ̈g kì ree,
JOB.20.25	e dhøng-ɑ mïllø kɑ̈ɑ̈l-ɑ yij ócunye,
JOB.20.25	kɑ wɑ̈ɑ̈rø bï-ɑ köme.
JOB.20.26	Jɑmme ɑ́rënyi bënn,
JOB.20.26	ge ɑ́rɑ̈b yi mɑc me nuti cwiny-ɑ yi dhɑnhø,
JOB.20.26	jɑmme órɑ̈bi geki gøle bëne.
JOB.20.27	Orøge ónyudhii yi mɑl,
JOB.20.27	kɑ rɑ̈je kwøb yi piny.
JOB.20.28	Kɑ̈re bëne órënyi,
JOB.20.28	órɑ̈b kì cyɑ̈ɑ̈ng liny Jwøk.
JOB.20.29	Bene gïn-ɑ ɑ́pɑ̈dhi kömi tyëngrijjø ɑnɑn,
JOB.20.29	eni ryɑ̈ng-ɑ ɑ́cïb yi Jwøk ɑ́ men bï kömi gen.
JOB.21.1+JOB.21.2	Lïngu møg-ɑ dwɑddɑ kwøbø,
JOB.21.1+JOB.21.2	bene lug men-ɑ dwɑddɑ kì yï wun.
JOB.21.3	Kɑlu yɑn ki nginø, o yɑ kööbɑ,
JOB.21.3	keny-ɑ órumɑ ki kwøb, kɑ yɑ gɑɑg wun.
JOB.21.4	Yɑ gönyø kɑ dhɑnhø cøn?
JOB.21.4	Me bëëd pyëwɑ pɑ jwɑ̈ddi?
JOB.21.5	Lidhu yɑn, dɑ gïn lod men,
JOB.21.5	dhøggi wun pɑ di ceg ngɑmø?
JOB.21.6	Kenyi rummɑ kì ri møgɑni, yɑ nyii mɑgø yi wɑ̈ɑ̈rø,
JOB.21.6	kɑ dëlɑ nyii kïrrø.
JOB.21.7	Á kipe ngø ɑ nyi bëëd tyëngrijjø,
JOB.21.7	kɑ ge oyöø ge kedh ge ódönyø?
JOB.21.8	Kɑ ge óyïddø ki kwɑrri gen,
JOB.21.8	kɑ ge ódøngø, gï nenni ge’ nennø?
JOB.21.9	E bong ryɑ̈g me kɑ̈ɑ̈l kömi kɑ̈lli gen yi Jwøk,
JOB.21.9	wɑlɑ̀ bong gïn böggi yi gen?
JOB.21.10	Dhögi gen ceg-ɑ wɑ̈dhi nywølø yøw,
JOB.21.10	bong rɑj mø cwöb kiper gen.
JOB.21.11	Nywøli gen rïngi nɑ nywøli römm, kenyi tuug gen.
JOB.21.12	Ge ceg-ɑ wör, ge ocöngø, ge opödø ki thøm geki bullì.
JOB.21.13	Ge bëëdø pëthi gen omedø,
JOB.21.13	o ge thøw ge pɑ rɑngø.
JOB.21.14	Kɑ Jwøk nyi köbbi gen kinni, “Nyɑní kì buti wun!
JOB.21.14	Yëthi ngɑ̈nyi wøw møgí pɑ dwɑddi yi wøn!”
JOB.21.15	Ge okööbø kinni, “Jwøk ɑ́ men ɑ göggii yi wøn?
JOB.21.15	Á ngø ɑ óyod yi wøn keløg e okwɑjjø yi wøn?”
JOB.21.16	De døøji gen pɑ ying cinggi gen,
JOB.21.16	o yuu-ɑ nyi rum yi gen, pɑ yïëy yi yɑn.
JOB.21.17	Á tyel ɑ́dï ɑ nyi thøw cɑɑr tyëngrijjø?
JOB.21.17	Á tyel ɑ́dï ɑ nyi bëën rɑj kömi gen?
JOB.21.17	Ge ɑ́di cɑyø yi Jwøk ki rɑ̈ji pyëwe,
JOB.21.18	kɑ gï koodhe yïnø ni wél,
JOB.21.18	wɑlɑ̀ ni cong kenyi køøl gen yi ɑtunø?
JOB.21.19	Wu okööbø kinni i Jwøk kwöör orøøg ngɑnrɑj nyi coole’ ri nywøle.
JOB.21.19	Pɑth! Wiy Jwøk cɑye ngɑn-ɑ ɑ́røngi ceth,
JOB.21.19	o yod yi en kinni ɑ́cɑy kɑ per orøge.
JOB.21.20	Wiy cɑ́ye pɑ̈dhi gen köme,
JOB.21.20	o liny Áyïmø yod yi en.
JOB.21.21	Kɑ̀ thumi bøli kej dhɑnhø,
JOB.21.21	dɑ gïn nyi rømmi yi en kipe nywøle këti?
JOB.21.22	Dɑ dhɑnhø me nyi pwönyi Jwøk,
JOB.21.22	eni Jwøk ɑ nyi cɑy tyëng mɑl kiri gen?
JOB.21.23+JOB.21.24	Dhɑnhø nyii thøø kì yij døøjø geki mër,
JOB.21.23+JOB.21.24	e bong gïn bögge,
JOB.21.23+JOB.21.24	o dële døøj.
JOB.21.25	Megø nyii thøø kì yij rɑ̈ɑ̈m pyëw,
JOB.21.25	e bong medi pyëw mɑ ɑ́yode.
JOB.21.26	De ge nyii thøø, kɑ ge kony ge pɑ̈r,
JOB.21.26	kɑ ge cɑm yi bï kyeel.
JOB.21.27	De rummi wun ngɑ̈nyi yi yɑn; wu dwɑdd-ɑ cɑyi yɑn.
JOB.21.28	Mɑ́ wu opëjø kinni, “Ágøne gøl jɑldwøng ɑnɑn,
JOB.21.28	eni jɑl-ɑ ɑ́gøggi rɑj?”
JOB.21.29	Tyëng-ɑ ɑ́cyɑ̈dhi kì pödhh mø lɑ̈wi nuti pyëëj wun,
JOB.21.29	kwøbb-ɑ ɑ́kwøb yi gen pɑ yïëy yi wun kinni,
JOB.21.30	tyëngrijjø ɑ nyi bodh
JOB.21.30	cyɑ̈ng-ɑ nyi rënyi pyëw Jwøk, kɑ ji cɑye.
JOB.21.31	Bong ngɑn nyi töngi ngɑnrɑj kì bøle,
JOB.21.31	o bong ngɑn nyi cɑyii kipe rɑjj-ɑ ɑ́gwøge.
JOB.21.32	Kɑ̀ tëërii be konyø,
JOB.21.32	röre ceg kɑ korrø.
JOB.21.33	Ji mø gïïr nyi kedh-ɑ be konyii,
JOB.21.33	kɑ lɑ̈bø óbuddø kì köme mɑ̈ɑ̈dh.
JOB.21.34	O men-ɑ́ wun, wu pɑ̈ny-ɑ cïji yɑn ki yɑnggì yøw!
JOB.21.34	Löggi wun bënn bɑ pyed.
JOB.22.1+JOB.22.2	Cɑgg ɑ́ ngɑn wïje pel, dɑ gïn gögge Jwøk?
JOB.22.3	Bëëdí yï tir dɑ medi pyëw me mëgge Jwøk?
JOB.22.3	Wɑlɑ̀ dɑ gïn kønyii yi bëëdí yï døøj?
JOB.22.4	Bɑ kipe kɑ ɑ́böggí Jwøk
JOB.22.4	ɑ ɑ́cɑye yïn, kɑ yï rɑnge?
JOB.22.5	Pɑth, den-ɑ́ kipe döngi orøgí,
JOB.22.5	bɑ kipe rɑj bënn, møg-ɑ nyi gwøg yi yïn.
JOB.22.6	Kwör-ɑ yï ómyëw ɑ́bëëd e nyii piirø yi yïn,
JOB.22.6	kɑ ógudhe kwɑny yi yïn, kɑ wiy yi yïn e cyɑ̈dh-ɑ nøw.
JOB.22.7	Tyëng-ɑ pïdø ɑ́mɑ̈ɑ̈n yi yïn ki pïg mɑ̈ɑ̈dh gen,
JOB.22.7	kɑ tyëng-ɑ ri gen di kɑ̈j, mɑ̈ɑ̈n yi yïn ki gïncɑm.
JOB.22.8	Piny bëne ɑ́kɑb yi yïn ki tegí;
JOB.22.8	piny bëne ɑ́kwɑny yi yïn.
JOB.22.9	Yï nuti bɑɑny-ɑ kønyi thwömm keti gen,
JOB.22.9	de kïjj ɑ́ruj yi yïn thyew.
JOB.22.10	Bene ɑ tyeeg yïn yi orɑng,
JOB.22.10	kɑ yï liib piny yi böögø.
JOB.22.11	Piny ɑ́lunyi, o yï pɑ cuggi nënnø,
JOB.22.11	yï ɑ́mud yi pïi bɑɑyø.
JOB.22.12	Jwøk, pɑ bëëd ɑ mɑɑl dwøng,
JOB.22.12	e nenn-ɑ piny kömi kyell, cɑgg ɑ́ kɑ ying gen mɑl?
JOB.22.13	Cɑgg ɑ́ kinøw, yï ópëjjø kinni, “Á ngø ɑ ngɑ̈nyi yi Jwøk?
JOB.22.13	Cɑ̈y-ɑ́ɑ̀ dï e ógëngø yi pøøl?”
JOB.22.14	Yï orumø i Jwøk mɑ̈ɑ̈n-ɑ nënnø yi pøll-ɑ bɑ dhïl,
JOB.22.14	kɑ̀ cyɑ̈dhe kì yij pyëën mɑl?
JOB.22.15	Yï nudd yï tyer-ɑ cyɑ̈dhø,
JOB.22.15	kì yëth-ɑ nyi tyer yi tyëngrijjø?
JOB.22.16	Ge ɑ́wøj yi bɑɑyø,
JOB.22.16	e bøli kej gen nuti thumø.
JOB.22.17	Tyëngrijjø Jwøk ɑ́bɑny yi gen,
JOB.22.17	ge okööbø ce bong gïn cuggi göggi gen yi Áyïmø.
JOB.22.18	Cɑgg ɑ́ kinøw, bɑ Jwøk ɑ ɑ́wëggi gen dönyø,
JOB.22.18	de rummi tyëngrijjø pɑ gɑm yi wïjɑ.
JOB.22.19	Tyëngtir pëthi gen omedø, o tyëng-ɑ yï gen bɑ̈r ceg-ɑ ngedhø,
JOB.22.19	keny-ɑ ɑ́lidh gen tyëngrijjø ge ocɑyø.
JOB.22.20	Jɑmmi tyëngrijjø ɑ́rënyi bënn,
JOB.22.20	kɑ møg-ɑ ɑ́döng bënn, rɑ̈b yi mɑc.
JOB.22.21	Anɑn, Ayub døøg kö Jwøk,
JOB.22.21	mërrí ki en, kɑ ko mïdhí ɑ́ ngetimɑ̈ɑ̈nø.
JOB.22.21	ogöög kinøw, yï ógyëdh yi en.
JOB.22.22	Yïëëy ki Ciggi Jwøk,
JOB.22.22	kɑ kwøbbe mïdhí kì pyëwí.
JOB.22.23	Göög ki mölø; kɑ yï døøg kö Jwøk
JOB.22.23	kɑ yï wïyi ki gwøg ki rɑj,
JOB.22.23	kɑ gïgrijjø kɑ̈ɑ̈l wɑ̈g kì gølí.
JOB.22.24	Weddí dhɑbí;
JOB.22.24	weddí dhɑm-ɑ dhïw yij pyëën nɑm.
JOB.22.25	Kɑ wiy Áyïmø bëëde ɑ́ dhɑbí,
JOB.22.25	kɑ wiy bëëde ɑ́ ɑ́tegø me röör yïn piny.
JOB.22.26	Codhe, o yï óngɑ̈dh Áyïmø,
JOB.22.26	o yod yi yïn kinni medi pyëwí kɑ̈ɑ̈l-ɑ yïe.
JOB.22.27	Keny-ɑ ókwɑjjii yi yïn, kwɑ̈jjí ólïnge,
JOB.22.27	kɑ møg-ɑ ɑ́kwöng yi yïn mïdhí.
JOB.22.28	Jɑmm-ɑ gøggí ópɑ̈dhi kɑ̈jji gen,
JOB.22.28	kɑ cɑr omënyø kì yij yuuí.
JOB.22.29	Mɑ́ tyëngɑthwøg nyi wiy-ɑ piny yi Jwøk,
JOB.22.29	kɑ mööl gï yiele.
JOB.22.30	Yï óyiel yi Jwøk, keløg yïí bɑ̈r;
JOB.22.30	yï óyiele keløg yï gøgg-ɑ dyër.
JOB.23.1+JOB.23.2	Yɑ nudd yɑ gönyø kɑ Jwøk,
JOB.23.1+JOB.23.2	mɑ́ yɑ ɑ́kölle orɑng.
JOB.23.3	Ce di bëëd keny-ɑ bëëde ngɑ̈nyi yi yɑn,
JOB.23.3	o riɑ di bøødhɑ piny kì bøle,
JOB.23.4	o dhøgɑ di thöörɑ,
JOB.23.4	o gønyɑ di thërr-ɑ en.
JOB.23.5	O lögge di yodɑ,
JOB.23.5	o møg-ɑ köbbe yɑn di lïngɑ.
JOB.23.6	Yɑ ódi nyønø yi en ki tege?
JOB.23.6	Pɑth, møg-ɑ kømmɑ di lïnge.
JOB.23.7	Yɑ kømm-ɑ dyër, o yɑ ócuggø lwöbø ki en,
JOB.23.7	o yod yi en kinni yïɑ bɑ̈r.
JOB.23.8	Jwøk ɑ́yɑbɑ kì wɑɑng cyɑ̈ɑ̈ng mwøl, de tøøk,
JOB.23.8	ɑ́yɑbɑ kì wɑɑng cyɑ̈ɑ̈ng böörø, de nuti yood yɑn.
JOB.23.9	Ogöögø kì wïj cingi cɑɑm, de nuti yood yɑn,
JOB.23.9	o nud e ogöögø kì wïj cingi kyëj, de nuti liidh yɑn.
JOB.23.10	De yuu-ɑ cyɑ̈dhɑ ngɑ̈nyi yi en,
JOB.23.10	ke rɑnge yɑn, yɑ oyodø yi en, yɑ døøj.
JOB.23.11	Yɑ cyɑ̈dh-ɑ́ɑ̀ yij yuue ceth,
JOB.23.11	yɑ nuti pɑ̈nyi këjji keny megø.
JOB.23.12	Kwøbbi dhøge nuti pɑ̈nyi yɑn ki pyemø,
JOB.23.12	yɑ nyi gwøg-ɑ gïn-ɑ dwɑddi yi en, de pɑth ki gïn-ɑ dwɑddɑ.
JOB.23.13	Ree pɑ nyi wil yi en,
JOB.23.13	o bong ngɑn cuggi rïwwi bøle.
JOB.23.14	Gïg-ɑ rømmi yi en kiperɑ, ótyëg yi en,
JOB.23.14	o gïgɑni nudd ge gïïr.
JOB.23.15	Dëlɑ ceg-ɑ kïïrø yi wɑ̈ɑ̈rø kì bøle.
JOB.23.16+JOB.23.17	Jwøk pyëwɑ ɑ́wëgge nyönhø, Áyïmø yɑ ɑ́göjje wɑ̈ɑ̈rø.
JOB.23.16+JOB.23.17	Bɑ Jwøk ɑ ɑ́göjji yɑn böögø, de pɑth ki muudhø,
JOB.23.16+JOB.23.17	cɑgg ɑ́ kɑ̀ cøør nyingɑ yi muudhø.
JOB.24.1	Ede bøli kej cɑ́y ɑ bɑnyii ki cïbø yi Jwøk,
JOB.24.1	ede cyɑ̈ɑ̈ng cɑ́ye ɑ pɑ lidhii yi tyëng-ɑ ngɑ̈dhii?
JOB.24.2	Kew nyii nyigø yi ji o piny gen dønge,
JOB.24.2	dyëgi ji møøgø nyii kɑbø yi gen, kɑ gï kïdhi gen kelli dyëgi gen.
JOB.24.3	Aderi kïj nyii kwɑnyø yi gen,
JOB.24.3	kɑ wɑɑdh thwöm mïdhi gen pïd kenyi cole kwör-ɑ köme.
JOB.24.4	Abuur nyi mɑ̈ɑ̈n ge’ jɑmm-ɑ bɑ mø gen,
JOB.24.4	kɑ tyëng-ɑ jɑdø bënn göjji gen pɑ̈nnø.
JOB.24.5	Kɑ ɑbuur ogöögø ni odyerø;
JOB.24.5	ge ɑ́døøg be yɑb ki gïgcɑmmi gen kì pɑ̈l;
JOB.24.5	mɑ́ e bong keny yïddi gen ki gïn cɑm yi nyigi gen.
JOB.24.6	Kɑ ge døøg-ɑ be gwøg kì yethi pwödh mø pɑth,
JOB.24.6	ge lem-ɑ nywøli oløg kì bɑ̈ggi tyëngrijjø.
JOB.24.7	Bong gïn nyi kum gen ri gen kì wɑ̈r,
JOB.24.7	bong gïn kum gen ri gen kipe kööjø.
JOB.24.8	Ge nyi ceg-ɑ nebø yi kødh kì wɑ̈thi kïttì
JOB.24.8	ge pɑ̈n-ɑ́ɑ̀ gøddi kïttì, gïn-ɑ́ uddi gen.
JOB.24.9	Tyëngrijjø kïjj nyi pun ge’ wɑ̈g kì dhø thïnhø,
JOB.24.9	kɑ nyigi ɑbuur kɑ̈l yi gen gɑ kɑ̈jji körri gen.
JOB.24.10	Abuur cyɑ̈dhi e bong ógudh kì ri gen,
JOB.24.10	ge nyɑr-ɑ gemè e ri gen dɑ kɑ̈j.
JOB.24.11	Abuur bij-ɑ møøw dhetun, kí møgi oløg
JOB.24.11	e ri gen dɑ röödhø.
JOB.24.12	Ywøøg ji-ɑ kømi thøø yi kedd kɑ̈ɑ̈l-ɑ yethi kɑ̈dd,
JOB.24.12	de kwɑ̈jji gen pɑ løøg yi Jwøk.
JOB.24.13	Dɑ ji mø nyi bɑ̈nyi ki cɑr,
JOB.24.13	yuu cɑr kwïj yi gen, wɑlɑ̀ ge pɑ cyɑ̈dhi kì yije.
JOB.24.14	Nɑ̈ɑ̈g nyi dhwödh piny nudd e looj,
JOB.24.14	kinni o nɑ̈ge ɑbuur,
JOB.24.14	o nyi kwɑ̈ɑ̈de kì wɑ̈r.
JOB.24.15	Jɑlyɑb ki mɑ̈nn nyi yïd-ɑ yuudhi wøw,
JOB.24.15	kɑ wïje nyi kume, o cöge e pɑ ngij.
JOB.24.16	Ød nyi tor-ɑ wɑ̈r yi kurrì,
JOB.24.16	de ge nyii pɑ̈nø ki dicɑ̈ng, ge kyëj-ɑ cɑr.
JOB.24.17	Mɑ́ muunh-ɑ dwøng bɑ mwøl kì yï gen,
JOB.24.17	o ge bɑ mɑ̈dhh ki gïg-ɑ nyi böggi yi ji kì yij muudhø.
JOB.24.18	Tyëngrijjø ɑ́mud yi pïi bɑɑyø
JOB.24.18	piny gen ɑ́göjji cyën yi Jwøk,
JOB.24.18	ge pɑ nyi kedhi be gwøg yethi pwödhhi gen këti.
JOB.24.19	Tyëngorøg ókɑ̈l kì yij piny tyëngnëënø
JOB.24.19	ni kenyi kɑ̈ɑ̈l pï yi mel geki lëdhi piny.
JOB.24.20	Tyëngrijjø ówïl kì wɑ̈thi ji,
JOB.24.20	ge ócɑm yi bïy ni yenh mø pɑ̈ɑ̈dhø.
JOB.24.21	Kipe kenyi guud gen nyingi thwömm,
JOB.24.21	o bong gïndøj me nyi göggi gen thwömm.
JOB.24.22	Jwøk tyëngteg nyii nɑ̈gø yi en ki tege;
JOB.24.22	kenyi tïnge cinge, ge nyi ceg-ɑ thøø.
JOB.24.23	Tyëngrijjø nyii wiyø yi Jwøk, o ge bëëd gen e bong gïn böggi yi gen,
JOB.24.23	de gï nenne’ nennø yethi cyɑ̈ng.
JOB.24.24	Tyëngrijjø nyi dönyi kɑ keny me thinh,
JOB.24.24	de ge nyii nɑ̈rø ni lum,
JOB.24.24	kɑ ge othøø ni byell-ɑ ókeb piny.
JOB.24.25	Dɑ ngɑn cuggi pëmø kinni møgɑni pɑth ki dyër?
JOB.24.25	Dɑ ngɑn cuggi nyudhø kinni yɑ pɑ kømmi dyër?
JOB.25.1+JOB.25.2	Jwøk ɑ yïe di tegø,
JOB.25.1+JOB.25.2	pödhe kì mɑl nyii mïdhø yi en ki mër.
JOB.25.3	Dɑ dhɑnhø me cuggi kwɑnni wëywödd-ɑ göggii?
JOB.25.3	Dɑ keny pɑ mëëny yi cɑɑr Jwøk?
JOB.25.4	Dɑ dhɑnhø me tir, wɑlɑ̀ me dhïw kibøli Jwøk?
JOB.25.5	Kì yï Jwøk, dwɑ̈y pɑ tɑr,
JOB.25.5	o kyell pɑ gwellø.
JOB.25.6	De óbëëd ɑ dï ki dhɑnhø, ɑ ni twöngø yøw?
JOB.25.6	Dɑ per nënni dhɑnhø kì yï Jwøk?
JOB.26.1+JOB.26.2	Yɑ ɑ́køny yi wun bënn ki mendwøng
JOB.26.1+JOB.26.2	kì yij nyødhɑ geki cɑni wɑngɑ!
JOB.26.3	Yɑ ɑ́cïj yi wun kidøøj,
JOB.26.3	kɑ dïdi wun nywɑg wun ki yɑn, e yɑ bɑ dhëg yøw!
JOB.26.4	Wu orumø kinni ɑ́ men ɑ ólïngi kwøbbi wun?
JOB.26.4	Á men ɑ ɑ́nyudhi wun kwøbb-ɑ døj møg-ɑ kømmi yi wun ek?
JOB.26.5	Tïbbi tyëngthøø nyi kïïrø
JOB.26.5	kì yethi pï kì thɑ piny.
JOB.26.6	Pödhi tyëngthøø bɑ ɑyieb kì bøli Jwøk,
JOB.26.6	bong gïn gëngii, kɑ ódhɑ̈lø nennø yi en.
JOB.26.7	Jwøk, mɑl kì tung-ɑ wɑɑng wuudø ɑ́cïbe keje,
JOB.26.7	kɑ piny wëgge ryërø kì yij kɑɑm me bɑ wɑ̈w.
JOB.26.8	Bɑ Jwøk ɑ nyi pɑ̈ng pøøl ki pï
JOB.26.8	de pøøl pɑ nyi pyëëd yi pegi pï.
JOB.26.9	Kwøme nyii gëngø yi en ki pøølø.
JOB.26.10	Muudhø ɑ́dɑ̈ɑ̈nge ki cɑr,
JOB.26.10	gï ɑ́dɑ̈ɑ̈nge ki kew mɑ ɑ́dulø kì wɑ̈thi pï.
JOB.26.11	Kenyi rënyi pyëwe ki löjj-ɑ mïdhi mɑl,
JOB.26.11	ge nyii nhɑ̈nhø kɑ ge okïïrø yi wɑ̈ɑ̈rø.
JOB.26.12	Tyelli mɑl nyii pɑ̈yø,
JOB.26.12	kɑ ge nyii kïïrø kenyi jɑwwe.
JOB.26.13	Mɑl ɑ́gwøg e tɑr yi yømi dhøge,
JOB.26.13	kɑ lɑ̈ɑ̈y nɑm, lɑ̈y-ɑ dwøng nɑ̈ge ki cinge.
JOB.26.14	Møg-ɑ ɑ́kwøbɑ bënn kì ri tegi Jwøk,
JOB.26.14	bɑ budø me thinh kì ri gïgdøngø møg-ɑ nyi gwøge.
JOB.26.14	Á men ɑ ngɑ̈nyi döngi Jwøk kidyër?
JOB.27.1+JOB.27.2	Yɑn ɑ köngi ki Jwøng-ɑ Nëënø èn,
JOB.27.1+JOB.27.2	Jwøng-ɑ nuti göggi yɑn dyër, Áyïmø ngɑn-ɑ ɑ́kölli yɑn orɑng,
JOB.27.3	kɑ̈ng-ɑ nudd yɑ onëënø, e wëyi Jwøk nud kì riɑ,
JOB.27.4	bong gïnrɑj men-ɑ ókwøbɑ,
JOB.27.4	o bong kwøbbi wëënyø møg-ɑ ókɑ̈ɑ̈l dhøgɑ.
JOB.27.5	Yɑ pɑ yïëy kinni wu kømm-ɑ dyër kinni tek
JOB.27.5	o bëëdɑ, bëëndøj pɑ wil yi yɑn pïd thøø.
JOB.27.6	Bëëdɑ, bëëntir pɑ pɑ̈nyɑ’ wiyø,
JOB.27.6	mɑ́ bong gïn pere cɑyyɑ riɑ.
JOB.27.7	Wiy tyëngmɑ̈ɑ̈nø geki tyëng-ɑ rïwwi bølɑ,
JOB.27.7	cɑy ni tyëngrijjø geki tyëng-ɑ pɑth ki tyëngtir.
JOB.27.8	Á ngɑ̈ɑ̈dhø mɑ ngø, ɑ óying yï tyëng-ɑ kwïj Jwøk
JOB.27.8	keny-ɑ ódwɑ̈ɑ̈ye wëyi gïn?
JOB.27.9	Ywøøg gen ódi lïngø yi Jwøk, keny-ɑ óbëën rɑj kömi gen?
JOB.27.10	Pëthi gen di ceg-ɑ med ki Áyïmø,
JOB.27.10	ge di ceg bëëdø ge mɑll-ɑ en.
JOB.27.11	Wiy wu nyudhɑ yëthi tegi Jwøk,
JOB.27.11	o gïg-ɑ ɑ́gwir yi Áyïmø löbbɑ wun.
JOB.27.12	O ge ɑ́rum ki lidhø yi wun bënn,
JOB.27.12	de wude ɑ kømmu yɑnggì?
JOB.27.13	Bene kër-ɑ nyi cɑɑy
JOB.27.13	tyëngrijjø geki ɑ́muddi ji yi Jwøk ɑnɑn.
JOB.27.14	Cɑgg nyigi gen gïïr,
JOB.27.14	ge nyii nɑ̈gø kì yij liny,
JOB.27.14	nyigi gen nyii ywɑjø yi kɑ̈j.
JOB.27.15	Møg-ɑ bødh kì yij liny, nyii nɑ̈gø yi rɑ̈ɑ̈m dëllì.
JOB.27.15	o ge pɑ ywøg yi mɑ̈nni gen.
JOB.27.16	Cɑgg ngyëny ɑ́tegg röör gen piny ni ɑyejø
JOB.27.16	kɑ ógudh röör gen piny ni lɑ̈bø,
JOB.27.17	ógudhɑni órug-ɑ yi tyëng-ɑ nyi gøggi dyër,
JOB.27.17	o ngyënyyɑni ókwɑny-ɑ yi tyëng-ɑ pëthi gen tɑr.
JOB.27.18	Udd-ɑ ɑ́ger yi gen nɑ bøøy órɑb,
JOB.27.18	o nɑ ɑkɑni bɑ̈ng me kurø ki pwödhø.
JOB.27.19	Ge kedh-ɑ be buddø ge kɑ̈rø
JOB.27.19	de keny-ɑ ócyëëw gen kɑ̈rɑni lɑ̈ɑ̈nyø.
JOB.27.20	Ge ómɑg yi wɑ̈ɑ̈rø ni mulli bɑɑyø,
JOB.27.20	kɑ ge køøl yi yømø kì wɑ̈r.
JOB.27.21	Ge ókøøl wɑ̈g kì kɑ̈lli gen yi yømi wɑɑng cyɑ̈ɑ̈ng mwøl.
JOB.27.22	Óköddi kömi gen ki menrɑj,
JOB.27.22	cɑgg ge di dwɑddi pɑ̈ɑ̈rø ki yïe, ge pɑ bodh.
JOB.27.23	Yømø óköddi kömi gen,
JOB.27.23	kɑ gï göjje böögø.
JOB.28.1	Kidyër, dɑ kɑ̈jj-ɑ nyi koony ngyënyø ɑ́tegø.
JOB.28.1	O dɑ kɑ̈jj-ɑ nyi leeny dhɑb o dhïwe.
JOB.28.2	Ngyënyø dødø nyi kɑ̈ɑ̈l wɑ̈g ɑ piny.
JOB.28.2	O ngyënyø dilɑl nyi lëëny wɑ̈g ɑ ri tuggi kïttì.
JOB.28.3	Ji nyi kïdh-ɑ yethi burr-ɑ nyi kuuny ngyëny wɑ̈g ki lɑ̈mbɑ̈ɑ̈.
JOB.28.3	Ge nyii kunyø kɑ ge wɑ̈dh-ɑ piny.
JOB.28.3	Kɑ tuggì ɑ̈lli gen kì yij muudhø,
JOB.28.4	kun lɑ̈wi lɑ̈wi ki keny-ɑ bëëd yi ji,
JOB.28.4	keny nuti pɑ̈nyø këël tyelø yi dhɑnhø.
JOB.28.4	Ge nyii kunyø ki bur me ludhø ludhø,
JOB.28.4	kɑ ge ogöögø kì kunɑni kì yij muudhø,
JOB.28.4	ge ryër-ɑ́ɑ̀ ri thøll kì yethi burrì.
JOB.28.5	Gïncɑm nyi twïy-ɑ piny,
JOB.28.5	de kì thɑ pinyɑni kiree,
JOB.28.5	jɑmmì óyöllø, o ge ómødø.
JOB.28.6	Ji nyii yïddø ki gïg per gen teg kì ri tuggi piny,
JOB.28.6	o ri lɑ̈be dɑ dhɑb.
JOB.28.7	Yuu burrɑni kwïj yi ótïngø,
JOB.28.7	o bong cor mɑ ɑ́pɑ̈nyi pɑ̈ɑ̈r kunɑni.
JOB.28.8	Bong ngur wɑlɑ̀ lɑ̈yy-ɑ nyi böggi
JOB.28.8	mɑ ɑ́pɑ̈nyi kɑ̈l yuuɑni; yuu-ɑ lïïwø.
JOB.28.9	Ji kony-ɑ tuggi kïttì mø teg
JOB.28.9	ge ɑ̈ll-ɑ kïttì kì thɑ piny.
JOB.28.10	Ge ɑ́kuny ki kɑ̈jj-ɑ kɑ̈lli kì ri kïttì,
JOB.28.10	kɑ kïtti tigg-ɑ per gen teg yod gen kì kunɑni.
JOB.28.11	Ge ɑ́kuny kɑ ge wɑ̈dh-ɑ tyelli nɑ̈mmì
JOB.28.11	kɑ gïg-ɑ ókɑɑn kunɑni kɑ̈ɑ̈l gen yij cɑr.
JOB.28.12	De peli wïj óyod ɑ keny?
JOB.28.12	O kej dïdø ying-ɑ keny?
JOB.28.13	Peli wïj pɑ cuggi yodø kì kelli ji yøw,
JOB.28.13	tegi pere pɑ cuggi yodø yi dhɑnhø.
JOB.28.14	Tyelli nɑ̈mmi omeli døngø geki nɑ̈mmi omeli thønhø
JOB.28.14	okööbø ce peli wïj bong gøn kì yï gen.
JOB.28.15	Peli wïj pɑ cuggi ngewø ki ɑ́tegø wɑlɑ̀ dhɑb.
JOB.28.16	Peli wïj pɑ cuggi pɑ̈ɑ̈rø ki dhɑm dhïw
JOB.28.16	geki tigg-ɑ per gen teg.
JOB.28.17	Peli wïj pere teeg kibøli dhɑb,
JOB.28.17	lod-ɑ dhɑm dhïw kí ɑdhɑ̈nh pere teg.
JOB.28.18	Peli wïj pere teg
JOB.28.18	kibøli wɑ̈thi tigg-ɑ per gen teg bënn.
JOB.28.19	Kïti tigg óbwörø kí dhɑm-ɑ dhïw
JOB.28.19	pɑ pɑ̈ɑ̈r ki peli wïj.
JOB.28.20	Á keny ɑ kɑ̈ɑ̈l yi peli wïj?
JOB.28.20	Á keny ɑ cuggi wɑ ki dïdø?
JOB.28.21	Bɑ ɑkɑn kipe gïg-ɑ nëënø bënn
JOB.28.21	o pɑ cuggi lidhø yi winyø me pɑ̈rri kì mɑl.
JOB.28.22	Cɑgg ɑ́ thøø geki ryɑ̈g,
JOB.28.22	pɑ yod yi gen.
JOB.28.23	Jwøk kete ɑ ngɑ̈nyi yuu peli wïj,
JOB.28.23	kí keny-ɑ di en.
JOB.28.24	Mɑ́ en ɑ nenni cögi piny,
JOB.28.24	o en ɑ nenni jɑmm-ɑ kömi piny bënn.
JOB.28.25	Keny-ɑ ɑ́thödhe yømø ki pege,
JOB.28.25	kɑ pï gï røme;
JOB.28.26	keny-ɑ ɑ́nënge kødh ki cigg mø korrii,
JOB.28.26	kɑ ogwel mɑl geki pööde gögge ki yëëth;
JOB.28.27	bene bøli kenyɑni ɑ ɑ́lidhe peli wïj, kɑ døøji gøn rɑnge.
JOB.28.27	Acïbe gøn keje.
JOB.28.28	“Keløg yï dwɑdd-ɑ bëëdø wïjí pel, wør Jwøk møti,
JOB.28.28	o keløg yï dwɑdd-ɑ dïdø ki yodi thɑ́ kwøb, wïyí ki gøggi rɑj.”
JOB.29.1	Acigi Ayub døøgø ki kwøb këti.
JOB.29.2	Yɑ ce di døøg-ɑ yij bëëdɑ cøn,
JOB.29.2	kì yethi cyɑ̈ngg-ɑ ɑ́bëëd yɑ okorø yi Jwøk.
JOB.29.3	Keny-ɑ ɑ́bëëd Jwøk e ying-ɑ kömɑ,
JOB.29.3	kɑ yɑ nyi thödhe ki cɑr kenyi cyɑ̈dhɑ kì yij muudhø.
JOB.29.4	Yɑ ɑ́bëëd yɑ nudd yɑ døøj kì yethi cyɑ̈nggɑni
JOB.29.4	o gølɑ ɑ́bëëd e okorø yi Jwøk.
JOB.29.5	Keny-ɑ ɑ́bëëd Áyïmø ying-ɑ kömɑ,
JOB.29.5	o nyigɑ ying-ɑ bɑdhhɑ.
JOB.29.6	Keny-ɑ ɑ́bëëd dhögɑ geki dyëgɑ köthi gen dɑ cɑg mø gïïr cɑrø,
JOB.29.6	o yenhɑ, yenhi dhetun nyi twïy-ɑ kelli kïttì.
JOB.29.7	Kenyi cugi jøgdøngi kɑɑl,
JOB.29.7	kɑ yɑ nyi pëgg-ɑ kejɑ kì kelli gen.
JOB.29.8	Yɑɑg-ɑ wøbb nyii këjjø kenyi lidh gen yɑn,
JOB.29.8	o jøgdøngø nyi dhwödh-ɑ mɑl, ge wør-ɑ yɑn.
JOB.29.9	Pëjjì nyii kudø, kɑ dhøggi gen mij gen,
JOB.29.10	cɑgg ɑ́ tyëng-ɑ per gen teg, lebbi gen nyii jogø yi gen.
JOB.29.11	Ngɑn liidh yɑn, wɑlɑ̀ lïng-ɑ perɑ,
JOB.29.11	gïg-ɑ gøggɑ nyii pwøjø yi en.
JOB.29.12	Mɑ́ tyëng-ɑ ɑbuur nyii kønyø yi yɑn, kenyi ywöngi gen,
JOB.29.12	kïjj-ɑ bong ngɑn køny gen, nyii kønyø yi yɑn thyew.
JOB.29.13	Yɑ ɑ́lenhi yi tyëng-ɑ ɑ́rɑngi,
JOB.29.13	kɑ thwöm pyëwe nyii mïnø kɑ̀ korrɑ en.
JOB.29.14	Yɑ ɑ́bëëd kɑ bëëntir, yɑ gøgg-ɑ dyër ceth.
JOB.29.15	Yɑ ɑ́bëëd yɑn ɑ́ kej wɑng kì yï cwør,
JOB.29.15	kɑ yɑ løg-ɑ kej tyelø kì yï ngwøl.
JOB.29.16	Yɑ ɑ́bëëd yɑ nɑ wïy kì yï tyëng-ɑ jɑdø,
JOB.29.16	kɑ wëdhh nyi cwɑgɑ kì yethi ɑkørri gen.
JOB.29.17	Leggi tyëng-ɑ yethi gen wöny ɑ́tørrɑ,
JOB.29.17	kɑ tyëng-ɑ ɑ́rɑngi kì cinggi gen yielɑ.
JOB.29.18	Yɑ nyii rumø kinni yɑ óthøw ɑ gølɑ,
JOB.29.18	o runnɑ óbëëd ge gïïr ni tør.
JOB.29.19	Yɑ ɑ́bëëd yɑ nɑ yɑnh byerre ying yethi pï,
JOB.29.19	o bɑ̈dde thij yi thöjj.
JOB.29.20	Yɑ ɑ́bëëd yɑ nyi ceg kɑ pøjjø yi ji bënn,
JOB.29.20	o tegɑ pɑ nyi lɑ̈ɑ̈ny.
JOB.29.21	Kenyi cïjɑ ji, yïthhi gen nyii kyënø yi gen,
JOB.29.21	kɑ møg-ɑ kømmɑ lïngi yi gen kidøøj.
JOB.29.22	Ge pɑ nyi cigi kwøb kenyi rumɑ ki kwøb.
JOB.29.22	De kwøbbɑ nyi reng-ɑ pëthi gen, ni kødh kenyi renge piny.
JOB.29.23	Kwøbbɑ nyii yïdø yi ji,
JOB.29.23	ni kenyi yïd kødh yi jɑlpur.
JOB.29.24	Ge nyii cïjø yi bønyɑ,
JOB.29.24	kɑ pëthi gen nyii tëngø yi tɑri bølɑ.
JOB.29.25	Ge nyii nyudhø yi yɑn ki yöö ni kenyi nyuudh pënyi liny,
JOB.29.25	o yɑ nɑ rɑ̈dh kì kelli gen;
JOB.29.25	kɑ ge nyi cïjɑ kenyi kïïm gen.
JOB.30.1	De ɑnɑn yɑ ɑ́døøg be gɑggø yi ji mø thønhø kibølɑ!
JOB.30.1	Men-ɑ́ ji mø wëëg gen ɑ́bëëd ge bong kɑ̈jji gen,
JOB.30.1	kɑ ge nyi mɑ̈ɑ̈nɑ kønyi gwöggɑ ki kori dyëgɑ.
JOB.30.2	Ge bɑ ji møg-ɑ ódhɑlø yi ri gen,
JOB.30.2	bong gïndøj me cuggi göggi yɑn yi gen.
JOB.30.3	Nyingi gen ocɑnø, o ri gen dɑ kɑ̈j,
JOB.30.3	ge nyi nyɑm-ɑ byerri yenh mø thwøwø kì pɑ̈l,
JOB.30.3	kì wɑ̈r kì kɑ̈jj-ɑ bong ji.
JOB.30.4	Ge nyi puth-ɑ lum kì pɑ̈l, o gø cɑm gen,
JOB.30.4	cɑgg ɑ́ byerri ɑ́lɑl ɑ pɑ med, nyii cɑmø yi gen!
JOB.30.5	Ge nyi ceg-ɑ rengø kɑ̀ kiiw gen.
JOB.30.5	ni kenyi cyeddi kur.
JOB.30.6	Ge ɑ́bëëd ɑ yethi órøggi kïttì,
JOB.30.6	geki yethi burrì.
JOB.30.7	Ge ɑ́bëëd ɑ pɑ̈l ni lɑ̈yy,
JOB.30.7	ri gen congi yi gen ɑ thɑ̈thi yenh.
JOB.30.8	Ge bɑ ji mø pëthi gen nøg, o bong kɑ̈jji gen!
JOB.30.8	Ge ɑ́cyeed wɑ̈g kì yij pödhø.
JOB.30.9	Anɑn, yɑ ɑ́døøg be ngedhø yi gen,
JOB.30.9	yɑ ceg kɑ gɑggø yi gen.
JOB.30.10	Yɑ ceg kɑ gɑwwø yi gen,
JOB.30.10	ge orumø ce ge døøj kibølɑ,
JOB.30.10	kɑ ge nyi tir-ɑ nguddi nyingɑ ki lɑ́ɑ̀w.
JOB.30.11	Mɑ́ Jwøk yɑ ɑ́göjje nyönhø, kɑ yɑ ódhɑ̈lø nyɑgi riɑ,
JOB.30.11	ri gen ɑ́lugi gen yɑn ki tegi gen bëne.
JOB.30.12	Kömɑ ɑ́pɑ̈ɑ̈r yi yɑɑy gen,
JOB.30.12	kɑ yɑ cyeddi gen.
JOB.30.13	Yëthɑ bɑ ɑcyëg yi gen, o ge dwɑdd-ɑ nɑ̈gi yɑn,
JOB.30.13	o bong ngɑn kyëddi gen.
JOB.30.14	Dör-ɑ ɑ́kor yɑn ɑ́dhur gen piny
JOB.30.14	kɑ ge pönh-ɑ kömɑ.
JOB.30.15	Kömɑ ɑ́bëën yi wɑ̈ɑ̈rø,
JOB.30.15	dhwɑ̈ngɑ ɑ́køøl yi yømø,
JOB.30.15	o døøjɑ ɑ́wɑ̈ɑ̈ny ni pøølø.
JOB.30.16	Anɑn yɑ bɑ men thøw,
JOB.30.16	bong gïn yiel yɑn ki orɑngɑ.
JOB.30.17	Cuɑ nyi ceg-ɑ okïw kì wɑ̈r,
JOB.30.17	o rɑ̈ɑ̈m dëlɑ men-ɑ rɑngɑ pɑ thumi.
JOB.30.18	Jwøk ógødhɑ ɑ́pɑ̈rre kì munɑ
JOB.30.18	kɑ gø twije cwɑggɑ.
JOB.30.19	Yɑ ɑ́leenge piny yij lɑ̈bø,
JOB.30.19	kɑ yɑ ópɑ̈ɑ̈rø ki lɑ̈mɑni.
JOB.30.20	Yɑ ywøøg-ɑ köörí yïn ɑ Jwøk, de yï nuti pɑ̈nyi löggø,
JOB.30.20	o kwøbbɑ nuti lïngø yi yïn keny-ɑ ɑ́kwɑjjɑ yïn.
JOB.30.21	Yɑ mïdhi yi yïn kɑ rɑ̈ji pyëwí,
JOB.30.21	wɑngɑ ɑ́guud yi yïn ki tegí.
JOB.30.22	Yɑ ɑ́wëggí køølø yi yømø,
JOB.30.22	kɑ yɑ wëggí wøjjø yi ɑtunø.
JOB.30.23	Áyod yi yɑn kinni, yɑ kïdhí be thøø,
JOB.30.23	kun-ɑ nyi kedhi yi gïg-ɑ nënnø bënn.
JOB.30.24	De yïde ki ngɑn rum rënyø,
JOB.30.24	eni ngɑn bong gïn gwøge, de thɑngg-ɑ cingge yøw.
JOB.30.25	Yɑ nuti bëëdø yɑ nyii ywöngø kipe ji-ɑ yethi ɑkørr
JOB.30.25	kɑ yijɑ nyii ywöngø kipe tyëng nyingi gen cɑn?
JOB.30.26	De ɑnɑn kɑ̀ dwɑddɑ gïndøj, nyi yöd ɑ́ rɑj ɑ bï,
JOB.30.26	kɑ̀ dwɑddɑ cɑr, yöd ɑ́ muudhø ɑ bï.
JOB.30.27	Yijɑ ɑ́bɑɑr yi rummì geki rɑ̈ɑ̈m dël,
JOB.30.27	cyɑ̈nggi orɑngɑ pɑ cög.
JOB.30.28	Yɑ ying-ɑ yij kïïmø e bong cïïjø me yodɑ,
JOB.30.28	yɑ ókwɑ̈jjø kì bøli teedø kinni o yɑ køny.
JOB.30.29	Cwɑggɑ ɑ́mer yi ywøg,
JOB.30.29	ge ɑ́göög ni ywøøg ógwøgø geki wudø.
JOB.30.30	Dëlɑ ree ɑ́cïle, kɑ cuɑ órɑ̈bbø yi lëdhi dëlɑ.
JOB.30.31	Keny-ɑ́ yije ɑ́bëëdɑ yɑ nyi lïngɑ wör mø med,
JOB.30.31	yije ɑ́døøg e lïngɑ’ wörri ywøg ɑnɑn.
JOB.31.1	Yɑ ɑ́rum ki köngø kinni,
JOB.31.1	pyëwɑ pɑ pɑ̈nyi okøn ki nyɑndhɑjø.
JOB.31.2	Á ngø ɑ ógöggi yɑn yi Jwøk Áyïmø?
JOB.31.2	Kööngɑ óbëëd ɑ́ ngø kì yïe?
JOB.31.3	Orɑng pɑth ki mi tyëngrijjø?
JOB.31.3	O ryɑ̈g pɑth ki mi tyëngorøg?
JOB.31.4	Gïg-ɑ gøggɑ bënn ngɑ̈nyi yi Jwøk.
JOB.31.4	Yɑ onennø yi en kɑ̀ cyɑ̈dhɑ.
JOB.31.5	Keløg e dɑ rɑj mø gwøøg yɑn,
JOB.31.5	wɑlɑ̀ dɑ ji mø ruj yɑn,
JOB.31.6	wiy yɑ røm ki rumi men-ɑ dyër,
JOB.31.6	o yɑ óyod yi en ceth e yïɑ bɑ̈r.
JOB.31.7	Keløg yɑ kedhi wɑ̈g kì yij yuu-ɑ dyër,
JOB.31.7	wɑlɑ̀ riɑ wëggi yɑn thɑɑb yethi rɑj,
JOB.31.7	keløg riɑ ywëëdh yɑn ki orøg,
JOB.31.8	wiy byellɑ rënyi gen
JOB.31.8	wɑlɑ̀ wiy gïg-ɑ ɑ́purɑ cɑm yi ji møøgø.
JOB.31.9	Keløg pyëwɑ kønø ki cï wɑɑd wøn,
JOB.31.9	kɑ yɑ ópɑ̈nø yɑ oyïdø kì dhø gøle,
JOB.31.10	wiy cyëgɑ ótɑ̈dde jɑlø megø,
JOB.31.10	kɑ wiy budde kì yij pyëën jɑlø megø.
JOB.31.11	Mɑ́ cɑ́yi orøng ni menɑni bɑ thøø.
JOB.31.12	Orøngɑni nɑ mɑny-ɑ nyi rënyi dhɑnhø,
JOB.31.12	jɑmmɑ bënn bɑ møg rɑ̈b yi en.
JOB.31.13	Kenyi gööny bɑ̈nggɑ ki yɑn
JOB.31.13	gøøny gen ɑ́bëëd e nyii løøgø yi yɑn kidøøj.
JOB.31.14	Keløg ge nyi ruj yɑn, yɑ ókedhi bøli Jwøk kidï?
JOB.31.14	Yɑ ókwøb-ɑ ngø keny-ɑ óbëën Jwøk be lidhi gønyɑ?
JOB.31.15	Mɑ́ Jwøng-ɑ ɑ́cwɑ̈j yɑn,
JOB.31.15	en ɑ ɑ́cwɑ̈j bɑ̈nggɑ thyew.
JOB.31.16	Tyëng-ɑ ɑbuur nuti mɑ̈ɑ̈n yɑn ki gïn-ɑ ɑ́dwɑddi yi gen,
JOB.31.16	o thwömm nuti bëëdø ge orɑngø kì butɑ,
JOB.31.17	wɑlɑ̀ yɑ nuti pɑ̈nyi cɑm kì buti kïj e ree dɑ kɑ̈j.
JOB.31.18	Ge ɑ́bëëd per gen teeg kì yïɑ ge bënn.
JOB.31.19	Kenyi lïdhɑ ki dhɑnhø me jɑdø,
JOB.31.19	o bong gïn ngëëwe ki ógødh,
JOB.31.20	nyi mëggɑ’ ógødh men-ɑ ócwɑ̈jø ki yëyyi dyëgɑ;
JOB.31.20	eni men-ɑ́ ógødh dïl yëyyi dyëgɑ.
JOB.31.20	Kɑ yɑ nyi pwøje ki pyëwe bëne.
JOB.31.21	Keløg e dɑ kïj me ruj yɑn,
JOB.31.21	yɑ ngɑ̈ny wøw kinni yɑ ócwɑg kì burø,
JOB.31.22	wiy bɑ̈ddɑ tørri gen,
JOB.31.22	wiy ge puth wɑ̈g kì kɑ̈jji gen.
JOB.31.23	Yɑ óböggø ki cɑ́yi Jwøk,
JOB.31.23	gïg ni møgɑni pɑ cuggi gwøgø yi yɑn.
JOB.31.24	Yɑ nuti ngɑ̈dh-ɑ kɑ̈rɑ
JOB.31.25	wɑlɑ̀ yɑ nuti thwøgø kipe kɑ̈rɑni cøn.
JOB.31.26	Cɑ̈ng kenyi yeere nuti pɑ̈nyi yɑn ki mɑlø,
JOB.31.26	wɑlɑ̀ tɑri dwɑ̈y nuti mɑɑl yɑn thyew.
JOB.31.27	Yɑ nuti pɑ̈nyø thɑɑb be mɑlli gen kì gød,
JOB.31.27	cingɑ nuti nuum yɑn yɑ wør-ɑ gen.
JOB.31.28	Orøng ni menɑni cɑ́ye bɑ thøø,
JOB.31.28	mɑ́ e bɑny-ɑ Áyïmø.
JOB.31.29	Pyëwɑ nuti pɑ̈nyi mïnø ki orɑɑng tyëngmɑ̈ɑ̈nø
JOB.31.29	wɑlɑ̀ pyëwɑ nuti mïnø keny-ɑ ɑ́bëën kömi gen yi ryɑ̈g.
JOB.31.30	Lebɑ nuti wëggi yɑn bɑ̈jjø, kɑ ge lɑ̈mmɑ thøø.
JOB.31.31	Tyëng gølɑ ngɑ̈ny wøw bënn kinni
JOB.31.31	wëll-ɑ pɑth nyi cwøølɑ’ gølɑ.
JOB.31.32	Bong wëlø me nyi buddi kì tøg yöö,
JOB.31.32	ge nyi cwöölɑ’ gølɑ bënn.
JOB.31.33	Ji møøgø orøøg gen nyii kɑnø yi gen,
JOB.31.33	de orøgɑ nuti pɑ̈nyi yɑn ki kɑnø.
JOB.31.34	Yɑ pɑ nyi böggi yi kwøbbi ji,
JOB.31.34	yɑ pɑ nyi kudø wɑlɑ̀, yɑ pɑ nyi cöög gølɑ,
JOB.31.34	mɑ́ yɑ pɑ böggi yi kwøbbi ji.
JOB.31.35	Bong ngɑn lïngi møgɑ?
JOB.31.35	Yɑ ceg-ɑ köngø kinni møg-ɑ kømmɑ bënn bɑ dyër.
JOB.31.35	Wiy møgɑ løøg yi Jwøk Áyïmø.
JOB.31.35	Keløg møg-ɑ gøøny yɑn yi tyëng-ɑ pëëm wøn
JOB.31.35	gweed-ɑ yij wɑ̈nyø kɑ ge lidhɑ,
JOB.31.36	kwøbbɑni di rugɑ kì mɑl wɑ̈thi tøggɑ,
JOB.31.36	o ge di rugɑ kì wïjɑ ni yɑ̈r, o ge di lidh.
JOB.31.37	Gïg-ɑ ɑ́gwøgɑ bënn di köbbɑ Jwøk
JOB.31.37	kɑ wïjɑ di tïngɑ mɑl kì bøle.
JOB.31.38	Keløg piny-ɑ ɑ́pur yi yɑn cɑɑg yɑn kɑ kɑbø
JOB.31.38	kì yï wëëg gen,
JOB.31.39	keløg jɑmm-ɑ ɑ́cyeg kì yije cɑɑm yɑn,
JOB.31.39	kɑ tyëng-ɑ ɑ́göög wëggɑ ywɑjø yi kɑ̈j,
JOB.31.40	wiy koodh twïy gen kì kej gemè,
JOB.31.40	kɑ lum twïye kì kej ceir.
JOB.31.40	Kwøbbi Ayub ɑ́thumi.
JOB.32.1	Codhe, ɑwïyi jøgɑni gɑ ɑ́dɑ̈g ki løøgi møgi Ayub, mɑ́ ree nenni yi en yïe bɑ̈r. 
JOB.32.2	Codhe, ɑmɑɑg Elïu, wɑ̈d Bɑrɑkel, kwɑɑr Budh, kì gøl Rɑm yi liny ki Ayub, kipe kɑ̀ cwølle ree ɑ́ ngɑntir kì bøli Jwøk. 
JOB.32.3	Elïu ɑ́mɑg yi liny ki mɑ̈dhhi Ayub gɑ ɑ́dɑ̈g thyew, mɑ́ kwøbbi Ayub ɑ́dhɑ̈li løøgø yi gen, cɑgg ɑ́ kɑ ɑ́cɑy ge gøn. 
JOB.32.4	Elïu ɑ́wëgg-ɑ jøgɑni kinni o ge kööb gen ki Ayub, mɑ́ ge døngø kibøle, bene ɑ ɑ́kude cøn. 
JOB.32.5	De keny-ɑ ɑ́lidhii yi Elïu kinni jøgɑni bong gïndøj me løøg yi gen, ɑmɑgii yi liny. 
JOB.32.6	Acɑ̈ge ki kwøb.
JOB.32.6	Yɑ thinh kibøli wun,
JOB.32.6	bene ɑ böggɑ ki köbbi wun gïn-ɑ ɑ́rømmi yi yɑn.
JOB.32.7	Riɑ ɑ́köbbɑ kinni,
JOB.32.7	wiy tyëngdøngø kööb gen ki peli rummi döng.
JOB.32.8	De bɑ wëyi Jwøk Áyïmø
JOB.32.8	ɑ nyi bï kömi ji o gï thödhe ki peli wɑ̈ɑ̈th.
JOB.32.9	Pɑth ki döng ɑ nyi wëggi wɑ̈thi ji pïlø,
JOB.32.9	wɑlɑ̀ ɑ nyi køny gen ki yodi dyër.
JOB.32.10	Adɑ́ lïngu møgɑ,
JOB.32.10	wiy wu köbbɑ møg-ɑ rømmɑ thyew.
JOB.32.11	Yɑ ɑ́lïng kidøøj keny-ɑ ɑ́kööb wun,
JOB.32.11	kɑ yïthhɑ kyënɑ, kɑ ɑ́yɑb wun thɑ́ kwøbbi peli wïj.
JOB.32.12	Yɑ ɑ́lïng kidøøj, de wu ɑ́dhɑl yi löggø;
JOB.32.12	bong ngɑn mɑ ɑ́nyudhi Ayub kinni ɑ́bɑ̈jji,
JOB.32.13	Wude ɑ kööb wun kinni wu yïddø ki peli wïj?
JOB.32.13	Kwøbbi Ayub óceg ki løøg-ɑ yi Jwøk, mɑ́ wu ɑ́dhɑl yi gen.
JOB.32.14	Ayub ɑ́kööb kɑ wun, pɑth ki yɑn,
JOB.32.14	de yɑ pɑ löggi ki löggi wun.
JOB.32.15	Ayub, mɑ̈dhhí ɑ́dhɑl yi kwøb;
JOB.32.15	møgí ɑ́dhɑ̈li løøgø yi gen.
JOB.32.16	Kudɑ thyew, kɑ yɑ pëgg-ɑ be yïd,
JOB.32.16	mɑ́ ge ɑ́dhɑ̈li löggø?
JOB.32.17	Pɑth, yɑ ólöggi,
JOB.32.17	o gïn-ɑ rømmɑ kwøbɑ.
JOB.32.18	Pyëwɑ pɑ̈ng yi kwøb,
JOB.32.18	ge pɑ cuggi kudø yi yɑn.
JOB.32.19	Keløg yɑ pɑ kööbø,
JOB.32.19	pyëwɑ bɑ men pyëëd,
JOB.32.20	Yɑ dwɑdd-ɑ kwøb ceth, o pyëwɑ kwöje.
JOB.32.21	Bong ngɑn cwɑg yi yɑn,
JOB.32.21	wɑlɑ̀ bong ngɑn wëny yi yɑn ki dhøng med.
JOB.32.22	Yɑ kwïj medi dhøg,
JOB.32.22	Jwøk yɑ ójwɑne ki cɑyø keløg yɑ obëëdø kinøw.
JOB.33.1	De ɑnɑn lïngí møgɑ Ayub,
JOB.33.1	ti gen ki lïngø kidøøj.
JOB.33.2	Yɑ kwøb-ɑ møg-ɑ pyëwɑ.
JOB.33.3	Yɑ kööbø yijɑ bong ɑ́dud,
JOB.33.3	o yɑ kømm-ɑ kwøbb-ɑ dyër.
JOB.33.4	Yɑ ɑ́gwøg-ɑ yi wëyi Jwøk; kɑ yɑ thödhe ki nënnì.
JOB.33.5	Gwir rummí kidøøj, kɑ møgɑ løøg.
JOB.33.6	Wɑ pɑ̈r kì bøli Jwøk,
JOB.33.6	wɑ ɑ́cwɑ̈j kɑ lɑ̈bø bënn.
JOB.33.7	Bong gïn böggí kì riɑ,
JOB.33.7	yïɑ bong tegø me lod tegí.
JOB.33.8	Kidyër, yï ɑ́kööb ɑ butɑ kinni,
JOB.33.9	“Yɑ nuti røngø, bong gïn-ɑ ɑ́bɑjɑ
JOB.33.9	yïɑ bɑ̈r, bong orøg mɑ ɑ́gwøgɑ.
JOB.33.10	De Jwøk bene en ɑ nyi yɑ̈bø ki gïg per gen pɑ̈ɑ̈re kömɑ,
JOB.33.10	o yɑ mïdhe yɑ bɑ ngɑn mɑ̈n ki en.
JOB.33.11	o yëthɑ bënn ceg kɑ nennø yi en.”
JOB.33.12	De yï ɑ́bɑ̈jji kì ri møgɑni Ayub,
JOB.33.12	Jwøk dwøng kibøli ji bënn.
JOB.33.13	Yïde ɑ wëër ki Jwøk
JOB.33.13	yï okööbø kinni møgí nuti løøg en?
JOB.33.14	Jwøk nyii kööbø tyel mø ngenyø,
JOB.33.14	de bong ngɑn nyi lïngi møg-ɑ kømme.
JOB.33.15	kì yethi lɑ̈g geki møg-ɑ nyi cɑ̈rri dhɑnhø.
JOB.33.16	Ji nyi wëgge’ lïngi møg-ɑ kømme,
JOB.33.16	kɑ ge nyii bwøgø kenyi kyëdde gïn.
JOB.33.17	Jwøk nyi kööbø kɑ per kinni, o orøg wiy yi ji
JOB.33.17	o gï mɑ̈ɑ̈ne thwøgø.
JOB.33.18	Gï pɑ wëgge thøø,
JOB.33.18	ge nyii yielø yi en ki thøø kiree.
JOB.33.19	Ji nyii tyenyø yi Jwøk kenyi göjje gïn rɑ̈ɑ̈m dëllì
JOB.33.19	kí kenyi göjje dëlli gen okïw.
JOB.33.20	Kɑ gïncɑm ocögø e pɑ kønø ki pëthi gen
JOB.33.20	cɑgg ɑ́ gïncɑm me med, pɑ nyi kønø kinni tek.
JOB.33.21	Kɑ dëlli gen órënyø ki mendwøng,
JOB.33.21	kɑ ge nyii döngø gɑ cu.
JOB.33.22	Kɑ ge nyii cyɑ̈ngø ki thøø.
JOB.33.23	Keløg tyëng-ɑ buud dɑ wëywödø me bï be kønyi gen,
JOB.33.23	kì kelli wëywöddi Jwøk møg-ɑ kwɑnni gen bɑ ɑ́lïp mø ngenyø,
JOB.33.23	ge ócuggø yielø yi en ying gɑ tyëngtir.
JOB.33.24	Pyëwe ólɑ̈ɑ̈mø ki gen, kɑ okööbø kinni, “Døm gen Wuö!
JOB.33.24	Ge ko wëggí kedhi piny, pödhi tyëngthøø.
JOB.33.24	Yɑ ɑ́yïddi ki gïn gøøm bøli gen.”
JOB.33.25	Kɑ dëlli gen ódönyø, kɑ ge døøg-ɑ ri wööbø.
JOB.33.26	Kwøbbi gen óløøg yi Jwøk keny-ɑ ókwɑ̈jji gen,
JOB.33.26	kɑ Jwøk mɑlli yi gen ki medi pëëth,
JOB.33.26	kɑ jɑmmi gen dwøøg kɑ̈jji gen yi Jwøk.
JOB.33.27	Ngɑn-ɑ ɑ́yiel ókööbø kì bøli ji kinni, “Yɑ ɑ́røngi,
JOB.33.27	yɑ nuti gøggi dyër, de yɑ ɑ́wiy yi Jwøk.
JOB.33.28	Jwøk yɑ ɑ́mɑ̈ɑ̈ne kedhi piny, pödhi tyëngthøø,
JOB.33.28	ɑ nudd yɑ onëënø èn.”
JOB.33.29	Gïgɑni bënn nyii gwøgø yi Jwøk, kɑ gï nyi cige jølø.
JOB.33.30	Wëyi dhɑnhø nyi yiele’ yielø,
JOB.33.30	kɑ gø thödhe ki medi pyëw.
JOB.33.31	Anɑn Ayub, lïngí møgɑ,
JOB.33.31	kud kɑ wiy yɑ kööbɑ.
JOB.33.32	De keløg yïí dɑ gïn dwɑddí kwøbø, kwøøb!
JOB.33.32	Yɑ óyïëy ceth kinni yï wɑng-ɑ dyër.
JOB.33.33	De ke bongii gïn kwøb yi yïn, kud kɑ yï lïngí møgɑ,
JOB.33.33	o yï pwönyɑ peli wïj.
JOB.34.1+JOB.34.2	Wu bɑ jøg mø pëddi pel;
JOB.34.1+JOB.34.2	lïngu møg-ɑ köbbɑ wun ɑnɑn.
JOB.34.3	de wu nyii dhɑlø yi yodi døøji kwøb kenyi lïngu gen.
JOB.34.4	Kwɑny wɑ møg-ɑ dyër, o løøg wɑ dyër.
JOB.34.5	Ayub okööbø kinni cem e yïe bɑ̈r,
JOB.34.5	den-ɑ́ Jwøk ɑ nuti göggii dyër.
JOB.34.6	Okööbø kinni, “Yɑ pëëd ɑ dï, ɑ kööbɑ kinni yɑ ɑ́bɑ̈jji?
JOB.34.6	Yɑ ɑ́yïddi ki kedø me dwøng, e bong orøg mɑ ɑ́gwøgɑ.”
JOB.34.7	Dɑ dhɑnhø me ni Ayub?
JOB.34.7	Jwøk nuti pɑ̈ny en ki wørø.
JOB.34.8	Ayub mɑɑr-ɑ cyɑ̈dhø ki tyëngrijjø,
JOB.34.8	o 'lwööb kɑ tyëngorøg.
JOB.34.9	Ayub okööbø kinni i bong gïndøj me yod
JOB.34.9	kɑ̀ bëëd dhɑnhø ki bëën-ɑ dwɑddi yi Jwøk.
JOB.34.10	De lïngu møgɑ, wun ɑ wɑ̈thi wun gɑ̈ɑ̈mø ki kwøb!
JOB.34.10	Áyïmø ócuggø bɑ̈jjø?
JOB.34.11	o gø nyi gögge’ gïn-ɑ røøm ki bëëde ceth.
JOB.34.12	Jwøk pɑ nyi göögø ki rɑj,
JOB.34.12	o bong ngɑn nyi ruj yi Áyïmø.
JOB.34.13	Á men ɑ ɑ́mëggi piny Jwøk?
JOB.34.13	Dɑ ngɑn mɑ ɑ́thödhii ki tegø kì kömi piny?
JOB.34.14	Keløg Jwøk wëye owɑrø yi en,
JOB.34.15	ji ceg-ɑ thøø bënn,
JOB.34.15	kɑ ge døøg-ɑ yij lɑ̈bø.
JOB.34.16	Anɑn lïngu møgɑ, keløg wɑ̈thi wun pel.
JOB.34.17	Yï cɑy-ɑ Jwøng-ɑ tir?
JOB.34.17	Yï orumø kinni gøggi dyër mɑɑn yi en?
JOB.34.18	Jwøk rɑ̈dh nyii köbbø yi en kinni, pere bong gøn,
JOB.34.18	kɑ nyiirɑ̈dh nyi köbbe kinni wu rijjø.
JOB.34.19	Jwøk pɑ nyi cwɑg-ɑ tyëng-ɑ jyɑ̈gø,
JOB.34.19	wɑlɑ̀ tyëngkɑ̈rì kibøli tyëng-ɑ nyingi gen cɑn,
JOB.34.19	mɑ́ en ɑ ɑ́cwɑ̈j dhɑnhø bëne.
JOB.34.20	Dhɑnhø ócuggø gwɑrø yi thøø kì wɑ̈r.
JOB.34.20	Ji nyi gøøj-ɑ piny yi Jwøk, kɑ ge othøø,
JOB.34.20	jödd nyi nɑ̈ge’ nɑ̈gø e bong nyingi gen yøw.
JOB.34.21	Yëthi ji bënn onennø yi Jwøk.
JOB.34.22	Bong gïn cuggi gwøgø yi ngetorøg
JOB.34.22	e pɑ nenni yi en, cɑgg e göögø kì yij muudhø.
JOB.34.23	Mɑ́ Jwøk bong bøli keny megø mɑ ɑ́cïb yi en
JOB.34.23	gøn-ɑ́ men yije ócwööle ji bøle be gøny.
JOB.34.24	Jɑgg nyi pɑ̈de’ pɑ̈dø e pɑ ngɑ̈ji,
JOB.34.24	kɑ kɑ̈jji gïn cïbe ki ji møøgø.
JOB.34.25	Mɑ́ gïg-ɑ gøggi yi gen ngɑ̈nyi yi en,
JOB.34.25	gï nyi leenge’ piny, kɑ gï nyøne kì wɑ̈r ɑ́kyel yøw.
JOB.34.26	Tyëngorøg nyi cɑy en ɑ bøli ji bënn,
JOB.34.27	mɑ́ ge ɑ́töngi wɑ̈g kì yij yuue,
JOB.34.27	kɑ cigge wiy yi gen.
JOB.34.28	Ywøøg tyëng-ɑ nyingi gen bɑɑr ɑ́wɑ̈dhi yï Jwøk
JOB.34.28	kɑ ywøøg gen kipe yielø lïnge.
JOB.34.29	Keløg Jwøk ogöögø ki gïïpiny,
JOB.34.29	ɑ́ men ɑ cuggi cɑyii?
JOB.34.29	Keløg ree okɑnø yi en, ɑ́ men ɑ ólidhii?
JOB.34.30	Kipe kinni o tyëng-ɑ kwïj Jwøk jyɑ̈ɑ̈g gen
JOB.34.30	geki ɑ́muddi ji.
JOB.34.31	Ayub, orøgí ɑ́di töngi Jwøk yi yïn?
JOB.34.31	Kɑ yï okööbø kinni yï pɑ røngø këti?
JOB.34.32	Jwøk ɑ́di kwɑjjø yi yïn, kinni nyudhe yïn bɑ̈jjí?
JOB.34.32	O yï ɑ́di yïëyø ki wïyø ki orøg?
JOB.34.33	O yï ɑ́bɑny-ɑ gïn-ɑ ɑ́gwøg yi Jwøk,
JOB.34.33	yï orumø gïn-ɑ dwɑddi yi yïn ógwøg yi en?
JOB.34.33	Yïn ɑ kööbø, de pɑth ki yɑn,
JOB.34.33	köbbí wøn gïn-ɑ rømmi yi yïn.
JOB.34.34	Ngɑn di pyëwe óyïëy ceth,
JOB.34.34	o ngɑn wïje pel men lïngi kwøbbɑ ókööbø kinni,
JOB.34.35	Ayub 'kööb-ɑ kwïji wøw,
JOB.34.35	o gïg-ɑ kømme, bong gïn wɑngi yi gen.
JOB.34.36	Ayub ce di ceg kɑ kïdhi burø, o cɑ́ye bënn mëggii,
JOB.34.36	mɑ́ e 'kööb-ɑ tegi wïj ki Jwøk.
JOB.34.37	Mɑ́ e pëmø kɑ Jwøk,
JOB.34.37	ni kenyi pëëm tyëngrijjø.
JOB.35.1+JOB.35.2	Yï orumø kinni yï gøgg-ɑ dyër Ayub,
JOB.35.1+JOB.35.2	kɑ̀ kööb ce yï tir kibøli Jwøk?
JOB.35.3	Kɑ yï tir-ɑ pëjjø kinni, “Á ngø ɑ døj kiperɑ?
JOB.35.3	Á gïndøj mɑ ngø, ɑ óyodɑ kì bɑng kɑ̀ nuti røngi yɑn?”
JOB.35.4	Yɑn ɑ óløøg møgí kí mø mɑ̈dhhí thyew.
JOB.35.5	Lïïdh mɑl! Lidh pøøl kɑ̀ bëëd ge lɑ̈wi!
JOB.35.6	Keløg yï óbɑ̈jjø kɑ yï nyi cig-ɑ bɑ̈jjø, dɑ gïn göggi Jwøk yi orøngɑni?
JOB.35.7	Cɑgg yï tir, ɑ́ ngø ɑ óyod yi Jwøk kì bɑng bëëdí yï tir?
JOB.35.7	Bong gïn dwɑddi yi Jwøk kì yïí.
JOB.35.8	Ji mø ni yïn ɑ rɑngø kì bɑng orøgí.
JOB.35.8	o bëëdí yï tir køny-ɑ ji møøgø.
JOB.35.9	Kenyi nyøøn ji, ge nyi ceg-ɑ currø,
JOB.35.9	o ge nyi ceg-ɑ kïïwø ge ywøg-ɑ kønyø.
JOB.35.10	De ge pɑ nyi døøg kö Jwøk, ngɑn-ɑ ɑ́cwɑ̈j gen,
JOB.35.10	ngɑn-ɑ nyi thödhi gen ki ngɑ̈ɑ̈dhø kì yethi rɑj.
JOB.35.11	Ge pɑ nyi døøg kö Jwøk, ngɑn-ɑ ɑ́thödhi wɑ ki peli wïj
JOB.35.11	ɑ bëëd wɑ pel kibøli lɑ̈yy geki winy.
JOB.35.12	Kenyi ywöngi gen kipe kønyø, Jwøk pɑ nyi löggi
JOB.35.12	mɑ́ ge bɑ tyëngɑthwøg, o ge rijjø.
JOB.35.13	Bong gïn pere ywøøg gen kö Jwøk,
JOB.35.13	mɑ́ ge pɑ nenni yi Áyïmø, o kwøbbi gïn pɑ lïnge.
JOB.35.14	Ayub, yï okööbø kinni Jwøk pɑ nenni yi yïn,
JOB.35.14	de yïd, mɑ́ gønyí ying-ɑ bøle.
JOB.35.15	Yï orumø kinni Jwøk pɑ nyi cɑ̈yi,
JOB.35.15	o pɑ nyi rumø kì ri orøg?
JOB.35.16	Ayub, yï ko wɑ̈dhi pëggi be dwøg yøw,
JOB.35.16	e nënni yï kømm-ɑ gïg kwïj yi yïn.
JOB.36.1+JOB.36.2	Wiy yɑ kɑl-ɑ kwøb
JOB.36.1+JOB.36.2	o yï köbbɑ møg-ɑ di kwøb yi Jwøk.
JOB.36.3	Dïdɑ dwøng, yɑ ókööbø kì ri møg-ɑ ngɑ̈nyi yi yɑn,
JOB.36.3	yɑ nyodh-ɑ kinni Jwøk, ngɑn-ɑ ɑ́cwɑ̈j yɑn, nyi gøgg-ɑ dyër.
JOB.36.4	Yɑ kømm-ɑ dyër ceth,
JOB.36.4	mɑ́ jɑl me wïje pel kidyër ɑ nenni yi yïn èn.
JOB.36.5	Jwøk teeg cɑrø, de bong ngɑn nyi byeny yi en,
JOB.36.5	o jɑmmì bënn ngɑ̈nyi yi en.
JOB.36.6	Tyëngrijjø pɑ nyi wëgge bëëdø ge onëënø,
JOB.36.6	o tyëng-ɑ nyingi gen cɑn nyi gögge’ dyër.
JOB.36.7	Tyëngtir nyii korø yi en,
JOB.36.7	gï nyi wëgge’ jyɑ̈gø ni rɑ̈nhì,
JOB.36.7	kɑ gï wëgge wørø gïti ɑtheer.
JOB.36.8	De keløg ge bɑ ɑtwöj ki ɑ́cwecwel
JOB.36.8	o ge ceg-ɑ orɑng kiper gïn bɑɑj gen,
JOB.36.9	ge nyi nyudh-ɑ orøøg gen kí ɑthwøøg gen yi Jwøk.
JOB.36.10	Gï nyi wëgge’ lïngi møge kenyi kyëdde gïn
JOB.36.10	kinni wiy gen orøg.
JOB.36.11	Keløg kwøbbi Jwøk omïdhø yi gen, kɑ wør gen,
JOB.36.11	ge óbëëdø kì yij mër kí kɑ̈r.
JOB.36.12	De keløg kwøbbi Jwøk ópyem yi gen,
JOB.36.12	ge óthøw ge kwïj wøw ceth.
JOB.36.13	Tyëng-ɑ kwïj Jwøk nyi tyer-ɑ liny,
JOB.36.13	cɑgg ge cɑy yi Jwøk, ge pɑ nyi ywøøg kööre kipe kønyø.
JOB.36.14	Ge nyi thøw ge nudd gɑ wøbb wɑlɑ̀ jùr,
JOB.36.14	kì bɑng bëëdi ɑyɑ̈r.
JOB.36.15	De ji nyi pwönyi yi Jwøk kɑ orɑng,
JOB.36.15	kɑ nyingi gïn nyi yiebe ki rɑj.
JOB.36.16	Jwøk yï ɑ́kɑ̈ɑ̈le wɑ̈g kì yethi rɑj,
JOB.36.16	o yï bëëd ki mër e pyëwí med,
JOB.36.16	kɑ yï thödhe ki gïgcɑmm-ɑ døj mø ngenyø.
JOB.36.17	De ɑnɑn yï cɑy kɑ per orøgí ceth.
JOB.36.18	Yï ko yïëy ki kwɑjjø ki ngyëny, kipe yï órënyi,
JOB.36.18	wɑlɑ̀ rií ko wëggí wɑ̈ɑ̈nyø yi kɑ̈r.
JOB.36.19	Yï ócuggø kønyø yi kɑ̈rí geki tegí
JOB.36.19	kɑ yï ocögø yï pɑ pɑ̈dhi yethi rɑj?
JOB.36.20	Pyëwí ko tyer bëëni wɑ̈r
JOB.36.20	bøli keny-ɑ nyi jwɑn ji wɑ̈ɑ̈nyø.
JOB.36.21	Kor rií, rií ko løg be gwøg ki rɑj,
JOB.36.21	mɑ́ orɑngí ɑ́ör kɑ per wiyi rɑj.
JOB.36.22	Jwøk nyi lenhi kɑ per dönge,
JOB.36.22	ɑ́ men ɑ bɑ jɑlpwönyø ni en?
JOB.36.23	Bong ngɑn cuggi köbbi Jwøk kinni gwøge gïn-ɑni,
JOB.36.23	wɑlɑ̀ bong ngɑn cuggi cɑyii.
JOB.36.24	Wïjí ko wïl ki lenhi gwøge,
JOB.36.24	gwøng-ɑ pere lejjii yi ji.
JOB.36.25	Gïg-ɑ ɑ́gwøge ɑ́lidh yi ji bënn,
JOB.36.25	de wɑ nëënø wɑ lɑ̈wi.
JOB.36.26	Jwøk dwøng, o këër dönge pɑ cuggi yodø yi wɑ,
JOB.36.26	runne pɑ cuggi kwɑnø yi wɑ.
JOB.36.27	Pï nyi cønge’ mɑl,
JOB.36.27	kɑ gï løge kødh.
JOB.36.28	Kødh nyii kunyø yi en kì mɑl,
JOB.36.28	gø kunye’ kömi ji.
JOB.36.29	Bong ngɑn ngɑ̈ny wøw ki kër-ɑ cyɑ̈dhi pøøl,
JOB.36.29	kí yëth-ɑ nyi mɑ̈rri mɑl
JOB.36.29	cwɑgge böödh-ɑ yij mɑl kun-ɑ bëëd yi Jwøk.
JOB.36.30	Mɑl nyi wëgge’ ogwel bëne,
JOB.36.30	de tyeli nɑɑm omelø nudd ɑ́ muudhø.
JOB.36.31	Bene kër-ɑ cɑɑme kömi piny ɑnɑn,
JOB.36.31	kɑ gï nyi nënge ki gïgcɑmm mø ngenyø.
JOB.36.32	Ogwel mɑl nyii mɑgø yi en ki cingge,
JOB.36.32	kɑ gø köbbe göjji keny-ɑ dwɑdde.
JOB.36.33	Pööd mɑl nyi nyodh-ɑ bëëni ɑtunø,
JOB.36.33	kɑ nyi yod yi dhög thyew kinni ɑtunø obëënø.
JOB.37.1	Pyëwɑ nyi wëgg-ɑ olïng yi ɑtunø ki mendwøng.
JOB.37.2	Wu bënn, lïngu cwɑggi Jwøk,
JOB.37.2	lïngu ruuri cwɑgge.
JOB.37.3	Mɑl bëne nyi wëgge’ ogwel,
JOB.37.3	kɑ orɑ̈ɑ̈dø kì kömi piny bëne.
JOB.37.4	Codhe, kɑ ngɑ̈rre lïngi,
JOB.37.4	kí cwɑgg-ɑ døngø kɑ̀ pööd mɑl,
JOB.37.4	e mɑl kedh e ogwelø, kɑ̀ lïngi cwɑgge.
JOB.37.5	Kenyi kööb Jwøk, gïïngɑ̈ngø nyii cwöbø,
JOB.37.5	gïïngɑ̈ngø mø pɑ cuggi gɑmø yi wɑ̈thi ji.
JOB.37.6	Ápiy nyii köbbø yi en kɑ dyëëm-ɑ piny,
JOB.37.6	kɑ kønh nøg köbbe kɑ óngënyø.
JOB.37.7	Gwøøg ji nyi wëgge’ cungø,
JOB.37.7	kipe kinni, o tege yod yi ji-ɑ ɑ́cwɑ̈je.
JOB.37.8	Kɑ lɑ̈yyi pɑ̈l cyeed yethi kɑ̈jji gen yi ɑtunø.
JOB.37.9	Atunø nyi kɑ̈ɑ̈l-ɑ wɑɑng wurlwɑl,
JOB.37.9	o yøm-ɑ lïb nyi kɑ̈ɑ̈l-ɑ wɑɑng wuudø.
JOB.37.10	Pï nyii lïmø yi yëngi Jwøk, kɑ gï løge gïwi,
JOB.37.10	gï nyi løge’ ɑ́piy me teeg.
JOB.37.11	Pøøl nyii pɑ̈ngø yi en ki thöjj, kɑ gï wëgge ogwel.
JOB.37.12	Kɑ gï wëgge cyɑ̈dhø kì yuu-ɑ ɑ́dwɑdde.
JOB.37.12	Ge cyɑ̈dhi ge gwøg-ɑ gïn-ɑ dwɑddi yi Jwøk,
JOB.37.12	kì keny-ɑ dwɑdde kì kömi piny bëne.
JOB.37.13	Kødh nyi öre’ be cɑwi piny ki pï
JOB.37.13	ócuggø örø yi en kömee ɑ́ cɑ́y,
JOB.37.13	o gø nyi öre’ örø ɑ́ gyëdh.
JOB.37.14	Ayub, kud kɑ yï lïng,
JOB.37.14	kɑ yï rum kidøøj kì ri gïïngɑ̈ngø møg-ɑ nyi gwøg yi Jwøk.
JOB.37.15	Ngɑ̈nyi yi yïn ki kër-ɑ nyi kööb Jwøk,
JOB.37.15	kɑ pøøl wëgge ogwel?
JOB.37.16	Ngɑ̈nyi yi yïn ki kër-ɑ cyɑ̈dhi pøøl kì mɑl?
JOB.37.16	Gïg-ɑ nyi gwøg yi Jwøk bɑ gïïngɑ̈ngø.
JOB.37.17	Kenyi köni yømø wurlwɑl, ógudh nyii lënhø,
JOB.37.17	kɑ ji orɑngø yi lëdhi gen.
JOB.37.18	Jwøk ócuggø kønyø yi yïn ki pedhi mɑl,
JOB.37.18	kɑ ogöögø e teeg ni ngyënyø men-ɑ óyojø?
JOB.37.19	Nyudhí wøn gïn-ɑ köbbi Jwøk yi wøn,
JOB.37.19	mɑ́ e bong gïn ngɑ̈nyi yi wøn men köbbi wøn en.
JOB.37.20	Jwøk pɑ köbbɑ kinni, yɑ dwɑdd-ɑ kwøb ki en,
JOB.37.20	ɑ́ kipe ngø, ɑ wëggɑ en ki keny nɑ̈ge yɑn?
JOB.37.21	Bong ngɑn cuggi nenni cɑr kenyi gwelle kì mɑl,
JOB.37.21	e mɑl döngø e tɑr,
JOB.37.21	e pøøl rumø’ køølø yi yømø.
JOB.37.22	Jwøk nyi kɑ̈ɑ̈l-ɑ yij cɑr me ni dhɑb kì wɑɑng wuudø,
JOB.37.22	kɑ wɑ nyii böggø yi dönge.
JOB.37.23	Áyïmø dwøng cɑrø, wɑ pɑ cuggi nyegi bute,
JOB.37.23	mɑ́ e tir, o nyi gøgg-ɑ dyër, o ji pɑ nyi ruje.
JOB.37.24	Bene ɑ bɑnge böggii yi ji bënn,
JOB.37.24	o tyëng-ɑ nyi rumø ce wɑ̈thi gen pel, bong nyingi gen kì yïe.
JOB.38.1	Codhe, ɑløøg møgi Ayub yi Jwøng-ɑ Ácwɑ̈ɑ̈j, e lög-ɑ́ɑ̀ yij yømø ɑ́kødɑkødø.
JOB.38.2	Yïn ɑ́ men ɑ pyënyí kwøbbi peli wïjɑ,
JOB.38.2	o yï 'kööb-ɑ nøgi wïjí, o yï kømm-ɑ yɑnggì?
JOB.38.3	Tyeny rií ni jɑlø,
JOB.38.3	kɑ møg-ɑ pëjjɑ yïn løøg.
JOB.38.4	Yï ɑ́bëëd yï nud keny-ɑ ɑ́cwɑ̈jɑ piny?
JOB.38.4	Keløg yi ngɑ̈ny wøw, köbbí yɑn kër-ɑ ɑ́cwɑ̈jii.
JOB.38.5	Á men ɑ ɑ́kwøb kinni, gwøøg piny e dwøng?
JOB.38.5	Á men ɑ ɑ́rømii ki thøl?
JOB.38.5	Keløg e ngɑ̈nyi yi yïn, löggí.
JOB.38.6	Á ngø ɑ mïdhi tyelli piny?
JOB.38.6	Á men ɑ ɑ́këël tyelle piny?
JOB.38.7	Kyell ɑ́wör kì bɑ̈ɑ̈rø cyɑ̈ngɑni,
JOB.38.7	kɑ wëywödd óryeerø ki medi pëthi gen.
JOB.38.8	keny-ɑ ɑ́mwööje wɑ̈g kì piny?
JOB.38.9	Bɑ yɑn ɑ ɑ́kum nɑɑm omelø ki pøøl,
JOB.38.9	kɑ gwøgɑ ɑ́ muudhø.
JOB.38.10	Nɑɑm omelø ɑ́göggɑ ki kew,
JOB.38.10	kɑ mɑ̈ɑ̈nɑ mudi piny.
JOB.38.11	Kɑ köbbɑ kinni, “Bene cögí ɑnɑn! Ko pöödh!
JOB.38.11	Bene keny-ɑ cöög yi ɑpɑgí ɑnɑn.”
JOB.38.12	Ayub, ki kër-ɑ ɑ́bëëd
JOB.38.12	wøw ɑ́pɑ̈nyí köbbø kinni rue?
JOB.38.13	Ru wøw ɑ́di köbbø yi yïn kinni mɑge piny,
JOB.38.13	o tyëngrijjø rengi gen be pɑ̈nø?
JOB.38.14	Cɑr kì dicɑ̈ng kïttì geki törr nyi wëgge’ nënnø kidøøj
JOB.38.14	ni jwenggi ógødh,
JOB.38.14	wɑlɑ̀ ni kɑ̈jji kitim kì ri lɑ̈bø.
JOB.38.15	Cɑɑr dicɑ̈ng tyëngrijjø nyii böggø yi en
JOB.38.15	kɑ gï nyi mɑ̈ɑ̈ne gwøg ki gwøng rɑj.
JOB.38.16	Yï ɑ́di kedhi be lidhi nyingi pï kì tyeli nɑɑm omelø?
JOB.38.16	Yï ɑ́di cyɑ̈dhø kì tyeli nɑɑm omeli dwøng?
JOB.38.17	Dɑ ngɑn mɑ ɑ́nyudhi yïn dhø yöö
JOB.38.17	men-ɑ kedhi pödhi muudhi thøø?
JOB.38.18	Këër döngi piny ngɑ̈nyi yi yïn?
JOB.38.18	Köbbí yɑn keløg e ngɑ̈nyi yi yïn.
JOB.38.19	Kun-ɑ kɑ̈ɑ̈l yi cɑr
JOB.38.19	geki kun-ɑ kɑ̈ɑ̈l yi muudhø ngɑ̈nyi yi yïn?
JOB.38.20	Ge ócuggø nyudhø yi yïn ki kun-ɑ ówɑ̈dhi yi gen
JOB.38.20	kɑ ge köbbí kinni døøg gen kɑ̈jji gen?
JOB.38.21	Ge ócuggø bëëdø ge ngɑ̈nyi yi yïn kidyër, mɑ yï yöø,
JOB.38.21	o yï ɑ́bëëd yï nud keny-ɑ ɑ́cwɑ̈ɑ̈j piny!
JOB.38.22	Yï ɑ́di pɑ̈nyi kedhi yethi ud
JOB.38.22	møg-ɑ yethi gen mïdhɑ ɑ́piy geki ɑtunø?
JOB.38.23	Ge mïdhɑ kɑ per cyɑ̈ɑ̈ng rɑj,
JOB.38.23	kí cyɑ̈ɑ̈ng liny geki nyɑɑg.
JOB.38.24	Yï ɑ́di kedhi kun-ɑ nyi kɑ̈ɑ̈l yi cɑ̈ng,
JOB.38.24	wɑlɑ̀ kun-ɑ nyi köni yi yømi wɑɑng cyɑ̈ɑ̈ng mwøl?
JOB.38.25	Á men ɑ ɑ́kony wøl-ɑ yije nyi rïngi yi kødh
JOB.38.25	kɑ yuu-ɑ yije kɑ̈lli yi pööd mɑl lɑnye?
JOB.38.26	Á men ɑ nyi wëggi kødh mɑ̈gø kì keny-ɑ bong ji?
JOB.38.27	Á men ɑ nyi cɑw piny-ɑ thwøwø
JOB.38.27	kɑ gø wëgge twïyø ki lum?
JOB.38.28	Kødh geki thöjj dɑ wïyi gen?
JOB.38.29	Á men ɑ bɑ meyi ɑ́piy geki kööjø,
JOB.38.30	ɑ nyi løg pï tuggì,
JOB.38.30	kɑ nɑɑm omelø nyi løge ɑ́piy?
JOB.38.31	kɑ Ádɑ̈gg pɑ̈d yi yïn?
JOB.38.32	Kyell ócuggø wëggi nënnø yi yïn kì bøli kɑ̈jji gen,
JOB.38.32	wɑlɑ̀ gyenø geki nywøle ócuggø nyudhi yöö yi yïn?
JOB.38.33	Cigg-ɑ mïdhi mɑl ngɑ̈nyi yi yïn,
JOB.38.33	o ciggɑni ócuggø kɑ̈ɑ̈lø yi yïn, kɑ ge göög kì piny?
JOB.38.34	Pøøl ócuggø köbbø yi yïn,
JOB.38.34	kɑ yï neb gen ki kødh?
JOB.38.35	O keløg ogwel mɑl dwɑddí ör be ogwel,
JOB.38.35	bï-ɑ yïí kɑ okööbø kinni, “Yɑn èn, ör yɑn?”
JOB.38.36	Á men ɑ nyi köbbi ogwørø bøli kej beedhi Kiir,
JOB.38.36	wɑlɑ̀ ɑ nyi köbbi óthwønh kinni kødh ómɑ̈gi?
JOB.38.37	Á men ɑ wïje pel, ɑ cuggi kwɑni pøøl,
JOB.38.37	kɑ gï wiire kun me kunyi gen piny ki kødh,
JOB.38.38	kødh ɑ nyi gwøg tør ɑ́ tuggi dødø?
JOB.38.39	Ngur ócuggø mɑ̈ggø yi yïn ki lɑ̈y men cɑme,
JOB.38.39	kɑ ngur oyɑ̈ngø geki nywøle,
JOB.38.40	kenyi pɑ̈ni gen kì yethi órøggi kïttì
JOB.38.40	wɑlɑ̀ ge buud-ɑ yethi uddi gen?
JOB.38.41	Á men ɑ nyi thödhi ɑ́gɑ̈ggì ki gïncɑm,
JOB.38.41	kenyi wïïn gen ri gen dɑ kɑ̈j,
JOB.38.41	kenyi ywöög nyigi gen köörɑ, ge kwɑjj-ɑ gïncɑm?
JOB.39.1	Bøli keny-ɑ nyi nywøl dyëgi wɑ̈thi kïttì kì pɑ̈l ngɑ̈nyi yi yïn?
JOB.39.1	Tenø ɑ́di nennø yi yïn e onywølø?
JOB.39.2	Dwɑ̈tt-ɑ nyi mɑg yi nywøli gen kì yij ngɑ̈nyi yi yïn?
JOB.39.2	Bøli keny-ɑ nyi nywøl gen ngɑ̈nyi yi yïn?
JOB.39.3	Kenyi buddi gen kì piny
JOB.39.3	kɑ ge onywølø, kɑ rɑ̈ɑ̈m nyöödø óthumø, ngɑ̈nyi yi yïn?
JOB.39.4	Nywøli gen nyii døngø kì yij pɑ̈l,
JOB.39.4	kɑ ge ókedhø, ge pɑ dwöög.
JOB.39.5	Á men ɑ ɑ́gøny odyerø
JOB.39.5	kɑ gø wëgge wïïnø?
JOB.39.6	Yɑn ɑ ɑ́mëggi pɑ̈l gen ɑ́ keny bëëd yi gen,
JOB.39.6	kɑ ge wëggɑ bëëdø kì yij töör omelø.
JOB.39.7	Odyerø lɑ̈wi ki ɑwøøw kɑ̈dd,
JOB.39.7	bong ngɑn cuggi cïrrii gwøg.
JOB.39.8	Wɑ̈thi kïttì bene töör-ɑ yije cyɑ̈ɑ̈m yi gen,
JOB.39.8	kɑ̈jjɑni ɑ yɑ̈ɑ̈b gen ki gïgmɑr møg-ɑ cɑm yi gen.
JOB.39.9	Thwøønh ógïïg pɑ̈l ócuggø yïëyø ki göggi yïn?
JOB.39.9	Ócuggø nïnni lwɑgí?
JOB.39.10	Ócuggø mɑgø yi yïn ki wunø,
JOB.39.10	kɑ wëggí gwøg kì yij pwödhí?
JOB.39.11	Yï ócuggø gɑ̈nni tege,
JOB.39.11	kɑ yï orumø kinni tïjí ógwøge?
JOB.39.12	Yï orumø kinni byellí ócuggø cøng yi en yij rɑrø,
JOB.39.12	wɑlɑ̀ gï ócuggø yëëg pɑc yi en?
JOB.39.13	Obërri wudø nyi ceg-ɑ kwɑdh ge oyödø!
JOB.39.13	De wudø pɑ nyi pɑ̈rri ni ówɑngø.
JOB.39.14	Wudø nywøle nyi wiye’ piny,
JOB.39.14	o ge murri gen yi lëdhi piny.
JOB.39.15	Wïje ɑ́wïl kinni ge ócuggø ywönyø,
JOB.39.15	wɑlɑ̀ ge ótøy yi lɑ̈ɑ̈y pɑ̈l.
JOB.39.16	Nyige nyi wiye’ piny gɑ tøngg, dhɑ̈y gï ce pɑth ki møge,
JOB.39.16	yïe bɑ̈r ki pïn-ɑ ɑ́pïde cøn.
JOB.39.17	Yɑn ɑ ɑ́gwøgii wïje nøg,
JOB.39.17	o nuti thödhi yɑn ki peli wïj.
JOB.39.18	De kenyi renge,
JOB.39.18	nyi yöm-ɑ kyeny geki ngɑn-ɑ köme.
JOB.39.19	Bɑ yïn Ayub, ɑ ɑ́gwøg kyënyì ge teg,
JOB.39.19	kɑ ge göggí ki yɑ̈ɑ̈r muddi gen?
JOB.39.20	Yïn ɑ ɑ́wëggi gen pɑ̈rrø ni bɑ̈nyy,
JOB.39.20	kɑ ji göjjí böggø yi ywøøg gen?
JOB.39.21	Piny nyii nyøngø yi tyelli gen kì yij tör,
JOB.39.21	kɑ ge reng-ɑ yij liny ki tegi gen bëne.
JOB.39.22	Ge kwïj gïn-ɑ cwøl ɑ́ wɑ̈ɑ̈rø,
JOB.39.22	o bong pilø me cuggi wëggi gen døøg cyɑ̈n.
JOB.39.23	Jɑmmi liny møg-ɑ yï tyëng-ɑ kömi gen
JOB.39.23	ceg-ɑ ogwel kì yij cɑ̈ng.
JOB.39.24	Ge pɑ cuggi cung kì kɑ̈jji gen
JOB.39.24	o kɑ̀ koodh kɑng ge ceg-ɑ pödhi yij liny.
JOB.39.25	Ge nyi ceg-ɑ ywøg kenyi koodh kɑng
JOB.39.25	liny nyi ngwɑ̈j yi gen e nudd e lɑ̈wi,
JOB.39.25	o cwɑggi pëjji liny ngɑ̈nyi yi gen.
JOB.39.26	Ólidh nyi dïd-ɑ yïí ki pɑ̈rrø,
JOB.39.26	kenyi meeje obërre o pɑ̈ɑ̈re wɑɑng wurlwɑl?
JOB.39.27	Bɑ yïn ɑ ɑ́köbbi ótïngø
JOB.39.27	kinni gëdde mɑl wɑ̈thi kïttì ki øde?
JOB.39.28	Øde nyi geere’ wɑ̈thi kïtt-ɑ bɑ̈rrø
JOB.39.28	wɑ̈thi kïttɑni bene gen dör-ɑ korrii.
JOB.39.29	Nyi nëënø e ying-ɑ mɑl kunɑni
JOB.39.29	ki gïg-ɑ nyi cɑm yi en.
JOB.39.30	nywøli cor nyi mɑdh-ɑ rem.
JOB.40.1+JOB.40.2	Ayub, yï pɑ wïyi ki pëmø ki Áyïmø,
JOB.40.1+JOB.40.2	yï ókudø ɑnɑn, wɑlɑ̀ møge óløøg yi yïn?
JOB.40.3+JOB.40.4	Yɑ ɑ́kööb-ɑ dhëëgø, yïn ɑ Jwøng-ɑ Ácwɑ̈ɑ̈j, yɑ løøg-ɑ ngø?
JOB.40.3+JOB.40.4	Bong gïn pɑ̈nyɑ ki kwøbø këti.
JOB.40.5	Yɑ ɑ́rum ki kwøb, o yɑ pɑ cigi judø.
JOB.40.6	Codhe, ɑcigi Jwøng-ɑ Ácwɑ̈ɑ̈j kwøb ki Ayub kì yij yømø ɑ́kødɑkødø.
JOB.40.7	Dhwöödh cungí kì mɑl ni jɑlø,
JOB.40.7	kɑ pyëjjɑ løøg.
JOB.40.8	Yï dwɑdd-ɑ kwøb kinni yï ɑ́rujɑ,
JOB.40.8	kinni yɑ ɑ́bɑ̈jji, dɑ́ yïn ɑ kømmi dyër?
JOB.40.9	Yïí dɑ tegø me ni tegɑ?
JOB.40.9	Wɑlɑ̀ yïí dɑ cwɑg mø pɑ̈r ki pööd mɑl ni yɑn?
JOB.40.10	Keløg ɑ́ kinøw, nyodh dhwɑ̈ngí geki döngí.
JOB.40.10	ruug rií ki döng geki mɑ̈r.
JOB.40.11	Lidh tyëngɑthwøg,
JOB.40.11	kɑ linyí nyudhí gen, o ge dwöög piny.
JOB.40.12	Lidh tyëng-ɑ ɑ́tïng ri gen bënn kɑ ge dwöög piny,
JOB.40.12	kɑ tyëngrijjø nyøøn kì kɑ̈jji gen.
JOB.40.13	Gööl gen piny bënn,
JOB.40.13	twööj gen pödhi tyëngthøø.
JOB.40.14	Codhe, o yɑ yïëyɑ cyee kinni yïí dɑ tegø
JOB.40.14	men cuggí tyɑ̈mø.
JOB.40.15	Lidh lɑ̈y-ɑ dwøng, Bëmöth
JOB.40.15	yɑn ɑ ɑ́cwɑ̈jii, o yɑn ɑ ɑ́cwɑ̈j yïn.
JOB.40.15	Nyi cɑm-ɑ lum ni dhyɑng,
JOB.40.16	de teeg ki mendwøng,
JOB.40.16	o rɑ̈rre teeg cɑrø!
JOB.40.17	Yëbe bɑ óthyej ni yɑdh sɑndɑl,
JOB.40.17	o rɑ̈rri tyelle teeg.
JOB.40.18	Cue teeg ni yëël dilɑl,
JOB.40.18	o tyelle teeg ni loodh ngyënyø dødø.
JOB.40.19	En ɑ bɑ gïïngɑ̈ngø kì kelli gïg-ɑ ɑ́cwɑ̈j bënn.
JOB.40.19	Bɑ Ngɑn-ɑ ɑ́cwɑ̈jii kete ɑ cuggi tyɑmii.
JOB.40.20	Lum-ɑ nyi cɑm yi en nyi twïy-ɑ kwøømø,
JOB.40.20	keny-ɑ nyi tuug yi lɑ̈yyi pɑ̈l.
JOB.40.21	Nyi buud-ɑ piny kì yij thïm,
JOB.40.21	o nyi pɑ̈n-ɑ kelli obej.
JOB.40.22	Thïm-ɑ tøg nɑm bene tïm-ɑ nyi gëngii,
JOB.40.22	bëëd ɑ kelli wijø.
JOB.40.23	Pɑ nyi böggi yi thew-ɑ teeg kì nɑm,
JOB.40.23	pyëwe pɑ nyi lïngø, cɑgg pïi Nɑm Urdun ceg ì bɑɑw kì órømme.
JOB.40.24	Á men ɑ cuggi göjjii cøørø kɑ gø mɑge?
JOB.40.24	Wɑlɑ̀ ɑ́ men ɑ cuggi ngönii kì órøme ki ɑbɑdh?
JOB.41.1	wɑlɑ̀ lebe ócuggø twöjø yi yïn ki thøl?
JOB.41.2	Órøme ócuggø robø yi yïn ki thøl
JOB.41.2	wɑlɑ̀ ócuggø ngönø yi yïn kì tïge ki ɑbɑdh?
JOB.41.3	Yï ódi kwɑjjø yi en kipe kinni o wiy kedhe?
JOB.41.3	Yï ódi kwɑjjø yi en kipe kinni o pyëwí lɑ̈ɑ̈me ki gøn?
JOB.41.4	Wu ódi lwöbø ki gøn
JOB.41.4	kinni o bëëde ɑ́ bɑ̈ngí gïti ɑtheer?
JOB.41.5	Ódi mɑgø yi yïn ni winyø,
JOB.41.5	wɑlɑ̀ ódi mɑgø yi yïn ki thøl, o tuug yi bɑ̈ngí bɑ̈ng-ɑ dhɑjø?
JOB.41.6	Köme ódi pëmø yi jømɑy,
JOB.41.6	wɑlɑ̀ ódi pɑ̈ngø yi gen kì kelli gen?
JOB.41.7	Ócuggø këllø yi yïn ki bïthì
JOB.41.7	wɑlɑ̀ wïje ódi pyëdø yi yïn ki linyø?
JOB.41.8	Ke pɑ̈nyí ki nywɑlø ki cingí,
JOB.41.8	linye pɑ wïl kì wïjí këti kinni tek!
JOB.41.9	Ngɑn lidh Lebiyɑthɑn
JOB.41.9	ceg-ɑ pɑ̈ɑ̈dhø yi wɑ̈ɑ̈rø.
JOB.41.10	Rɑj kɑ̀ kølii,
JOB.41.10	bong ngɑn cuggi cung kì bøle.
JOB.41.11	Á men ɑ cuggi tøønyii ki liny kɑ obødhø?
JOB.41.11	Bong dhɑnhø kì kömi piny me cuggi tøønyii.
JOB.41.12	Wiy yï köbbɑ bëëdi tyelli Lebiyɑthɑn,
JOB.41.12	o yï nyudhɑ kër-ɑ dwønge kí kër-ɑ tege.
JOB.41.13	Bong ngɑn cuggi yöödi pyëne wɑ̈g kì köme
JOB.41.13	wɑlɑ̀ gïn këëlii pɑ cuggi niyeeng köme.
JOB.41.14	Á men ɑ cuggi ngɑmi dhøge,
JOB.41.14	ji ceg-ɑ böggø yi legge?
JOB.41.15	Dëël köme teeg nɑ kwöd;
JOB.41.15	o gɑ̈ngge ri gen mɑɑg gen, ge teeg ni kïttì.
JOB.41.16	Gɑ̈ngge ri gen mɑɑg gen,
JOB.41.16	o bong yømø me kɑ̈ɑ̈li kelli gen.
JOB.41.17	Ge ódij kej ɑ́kyel
JOB.41.17	o bong gïn pyëëd gen.
JOB.41.18	Jere kɑ̈ɑ̈l-ɑ mɑc me mënyø,
JOB.41.18	o nyinge kwɑrø ni tuuli cɑ̈ng.
JOB.41.19	Dhøge lyel ɑ́ mɑc,
JOB.41.19	opelli mɑc ceg-ɑ pɑ̈rrø ge kɑ̈ɑ̈l-ɑ dhøge.
JOB.41.20	Órømme kɑ̈ɑ̈l-ɑ yi yïrø
JOB.41.20	me ni yïrø me kɑ̈ɑ̈l thɑ dɑg me cwɑɑg ki wél.
JOB.41.21	Yënge kɑ̈ɑ̈l-ɑ mɑc.
JOB.41.21	lebbi mɑc mø døngø ɑ kɑ̈ɑ̈l dhøge.
JOB.41.22	Mune teeg cɑrø,
JOB.41.22	o ngɑn rwööm ki en ceg-ɑ bwøgø.
JOB.41.23	Dële teeg ni ngyënyø dødø,
JOB.41.23	bong keny me nyødh kì ree.
JOB.41.24	Pyëwe bɑ kït, yije bong böögø,
JOB.41.24	yije teeg ni yij kïn-ɑ nyi gur.
JOB.41.25	Kɑ̀ dhwödhe mɑl, cɑgg ɑ́ tyëngteg
JOB.41.25	ge nyi ceg-ɑ bwøgø.
JOB.41.26	Bong pilø me cuggi kïdhi ree ki kedø,
JOB.41.26	o bong tøng, wɑlɑ̀ weth me nieeng ree.
JOB.41.27	Ngyënyø dødø nɑ wél kì yïe,
JOB.41.27	o ngyënyø dilɑl nɑ yɑnh kwɑ̈gø kì yïe.
JOB.41.28	Pɑ cuggi cyeddø ki weth,
JOB.41.28	o tugg-ɑ bɑ̈llii nɑ wél kì yïe.
JOB.41.29	Lodh nɑ wëëlø kì yïe,
JOB.41.29	o nyi ceg-ɑ gɑ̈ɑ̈gø kɑ̀ këllii yi ji ki tøngg.
JOB.41.30	Yije dɑ gɑ̈ngg mø bedh ni ópɑ̈nni pung-ɑ thøø,
JOB.41.30	kɑ̀ ywɑjje yije kì yij lɑ̈bø, dɑ̈re ceg-ɑ döngø e ónënnø.
JOB.41.31	Tyeli nɑm nyi wëgge’ twɑge ni dɑg,
JOB.41.31	kɑ nɑm wëgge bwølø ni dɑɑg møw.
JOB.41.32	Dɑ̈re nyii döngø e ónënnø,
JOB.41.32	kɑ pï nyi løge óböy.
JOB.41.33	Bong gïn pɑ̈ɑ̈r gen kì kömi piny,
JOB.41.33	mɑ́ e ɑ́cwɑ̈j e bong wɑ̈ɑ̈rø kì pyëwe.
JOB.41.34	Lɑ̈yy-ɑ tɑ̈dø bënn wɑ̈thi gen nyi dwööge’ dwöögø,
JOB.41.34	o bɑ rɑ̈ɑ̈dh lɑ̈yyi pɑ̈l.
JOB.42.1	Codhe, ɑløøg mø Jwøng-ɑ Ácwɑ̈ɑ̈j yi Ayub.
JOB.42.2	Ngɑ̈nyi yi yɑn, yïn ɑ Jwøng-ɑ Ácwɑ̈ɑ̈j kinni yï teeg cɑrø
JOB.42.2	o gïn dwɑddí gwøgø nyi ceg-ɑ cuggø ceth.
JOB.42.3	e bong gïn ngɑ̈nyɑ.
JOB.42.3	Yɑ kømm-ɑ gïg pɑ cuggi gɑmø yi wïjɑ
JOB.42.3	ge bɑ gïïngɑ̈ngø mø døngø ki mendwøng kiperɑ.
JOB.42.4	kipe kinni o yɑ pɑ̈nyɑ løøgi pyëjjí.
JOB.42.5	Ábëëd ɑ́ kwøbbí ɑ nyi lïngɑ cøn,
JOB.42.5	de ɑnɑn yï ɑ́lidhɑ ki wɑngɑ cyee.
JOB.42.6	Kɑ wïjɑ ólɑ̈ɑ̈yø yi møg-ɑ ɑ́kwøbɑ
JOB.42.6	o yɑ óyewi yɑ buud-ɑ yij búr.
JOB.42.7	Keny-ɑ ɑ́rum Jwøng-ɑ Ácwɑ̈ɑ̈j ki kwøb ki Ayub, ɑköbbe Elipɑdh, jɑl Temɑn kinni, “Pyëwɑ dɑ liny ki wun, wuki mɑ̈dhhí ryeet, mɑ́ møg-ɑ ɑ́kømmi yi wun kì riɑ pɑth ki dyër, ge pɑ ni kwøbbi bɑ̈ngɑ Ayub. 
JOB.42.8	Anɑn kɑ̈bbi wun ki wɑ̈dhh ɑ́bïryew, kí órömm ɑ́bïryew, kɑ ge muuj wun bɑ̈ngɑ Ayub gɑ gëdhhì, muuj wun gen gɑ gënh-ɑ nyi rɑ̈b bëne, o Ayub kwɑ̈jje kiper wun, o kwɑ̈jje óyïëy yi yɑn, o lɑɑwɑ dwöögɑ piny kiper wun, o wu cög wu pɑ cɑyɑ kipe orøøg wun. Mɑ́ wu nuti kømm-ɑ dyër kì riɑ ni bɑ̈ngɑ Ayub.”
JOB.42.9	Codhe, ɑkedh Elipɑdh, kí Bildɑd, kí Dhöpɑr. Kɑ møg-ɑ ɑ́kwøb yi Jwøng-ɑ Ácwɑ̈ɑ̈j gwøg gen. Kɑ kwɑ̈jji Ayub yïëy yi Jwøng-ɑ Ácwɑ̈ɑ̈j.
JOB.42.11	Codhe, ɑbëën nyiimï Ayub yïe; cwøw kí mɑ̈nn bënn, kí tyëng-ɑ ɑ́ngɑ̈nyii cøn. Kɑ ge ocyɑ̈mø kì gøl Ayub. Kɑ yethi gen óywöngø kipere, kɑ gø cïj gen ki rɑjj-ɑ ɑ́kɑ̈ɑ̈l köme yi Jwøng-ɑ Ácwɑ̈ɑ̈j, kɑ gø thödhi gen bënn ki ngyëny kí gwelli dhɑb.
JOB.42.12	Adøøg Ayub ki gyëdhø yi Jwøng-ɑ Ácwɑ̈ɑ̈j kì cyɑ̈n ki gyëdh mø lod mø tyeli mɑl. Ayïddi Ayub ki dyëg ɑ́lïp pyɑ̈rø wïdɑ́ngwen, kí ɑmɑl ɑ́lïp ɑ́bïkyel, kí dhög ɑ́lïp ɑ́ryew, ki ɑderr ɑ́lïp. 
JOB.42.13	Kɑ onywølø ki wɑ̈dd ɑ́bïryew, kí womɑ̈nn ɑ́dɑ̈g. 
JOB.42.14	Kɑ nyɑn-ɑ dwøng cɑge ɑ́ Yɑmïmɑ̀, kɑ ryeew gen cɑge ɑ́ Kedhiyɑ̀, kɑ nyɑn-ɑ thinh cɑge ɑ́ Keren Apuk. 
JOB.42.15	Bong womɑ̈nn kì yij piny bëne, mɑ ɑ́bëëd ge myër ni nyigi Ayub, kɑ gï wëgge lɑ̈gø ki jɑmme kyeel ki nyiimï gen yɑɑg-ɑ cwøw.
JOB.42.16	Acigi Ayub bëëdø ki runn miyø kí pyɑ̈r ɑ́ngwen, kɑ kwɑrre, kí kwɑrri nyige lidhe. 
JOB.42.17	Athøwe cyee e yöø yöø.
PSA.1.1	Ngɑn-ɑ pɑ nyi lïngø ki kwøbbi tyëngrijjø
PSA.1.1	ree dɑ gyëdh,
PSA.1.1	ɑ pɑ nyi bëëdø kì kej ɑ́kyel ki tyëngorøg,
PSA.1.1	ɑ pɑ nyi göögø ki gïg-ɑ gøggi yi tyëngrijjø.
PSA.1.2	Mɑɑr-ɑ pwönyi Jwøng-ɑ Ácwɑ̈ɑ̈j,
PSA.1.2	nyi rum ɑ ree kì dicɑ̈ng kí wɑ̈r.
PSA.1.3	Teeg ni yɑnh-ɑ ópiidh tøg nɑm,
PSA.1.3	eni yɑnh-ɑ nyi nywøl kì bøli keje ceth.
PSA.1.3	Yïthhe pɑ nyi dyëm kì lew.
PSA.1.4	De tyëngrijjø pɑ bëëdø kinøw.
PSA.1.4	Ge nɑ wél, ɑ nyi køøl yi yømø.
PSA.1.5	Tyëngrijjø ge ócɑy yi Jwøk
PSA.1.5	ge pɑ cuggi rëbø ki jii Jwøk,
PSA.1.6	mɑ́ Jwøng-ɑ Ácwɑ̈ɑ̈j tyëngtir korre’ korrø,
PSA.1.6	de tyëngorøg cyɑ̈dh-ɑ́ɑ̀ yuu thøø.
PSA.2.1	Gede ɑ pïd gen ri gen ki liny me pɑ lwɑ̈ng yi gen?
PSA.2.2	Rɑ̈nhi kömi lɑ̈bø gøgg-ɑ liny,
PSA.2.2	ge nywɑgg-ɑ dhøggi gen, kipe Jwøng-ɑ Ácwɑ̈ɑ̈j
PSA.2.2	geki rɑ̈nh-ɑ ɑ́yienye.
PSA.2.3	Ge kømm-ɑ kinni, “Wɑ ko yïëy ki jɑɑgø yi gen.
PSA.2.3	Wɑ ko yïëy ki jɑɑgø yi Jwøng-ɑ Ácwɑ̈ɑ̈j geki rɑ̈nh-ɑ ɑ́rønye.”
PSA.2.4	Jwøng-ɑ Ácwɑ̈ɑ̈j ɑ́ngedhi kì wïj kwøme kì pɑɑre mɑl.
PSA.2.4	Gï ɑ́gɑgge kipe ɑremmi gen.
PSA.2.5	Codhe, ɑcyɑ̈re gïn ki rɑ̈ji pyëwe
PSA.2.5	kɑ ge obwøgø yi loji bøle, ɑkööbe kinni,
PSA.2.6	“Yɑ ɑ́rum ki røny ki rɑ̈dhɑ,
PSA.2.6	o jyɑ̈ge kì Yerusɑlem, wïj Kïti Kwërɑ.”
PSA.2.7	Jwøng-ɑ Ácwɑ̈ɑ̈j yɑ ɑ́köbbe kinni, ‘Yï bɑ wɑ̈dɑ,
PSA.2.7	yɑ ɑ́göög ki wïyí dicyɑ̈ngtïn.
PSA.2.8	Cwöddí kì yïɑ, yï ómëggɑ pödhh bënn,
PSA.2.8	piny bëne óbëëd ɑ́ mií.
PSA.2.9	ge ótøg yi yïn, kɑ ri gen mød gen ni puggi lɑ̈bø.’ ”
PSA.2.10	Kyën wun yïthhi wun, wun ɑ rɑ̈nhì,
PSA.2.10	pɑrri wun møg, wun ɑ jɑggi kömi piny.
PSA.2.11	Böggu Jwøng-ɑ Ácwɑ̈ɑ̈j, kɑ kwøbbe lïngi wun;
PSA.2.12	kïrri dëlli wun kɑ wɑ̈thi wun kuul wun piny kì bøle
PSA.2.12	kipe pyëwe ójwɑn rënyø
PSA.2.12	kɑ wu jwɑn-ɑ thøø.
PSA.2.12	Tyëng-ɑ nyi yömmi kö Jwøng-ɑ Ácwɑ̈ɑ̈j, ri gen dɑ gyëdh.
PSA.3.1	Jwøng-ɑ Ácwɑ̈ɑ̈j, tyëng-ɑ mɑɑn yɑn ngenyø,
PSA.3.1	ji mø gïïr ri gen ɑ́lugi gen yɑn!
PSA.3.2	Ge kømm-ɑ yɑn kinni,
PSA.3.2	“Koo køny yi Jwøk!”
PSA.3.3	Den-ɑ́ yïn Jwøng-ɑ Ácwɑ̈ɑ̈j, ɑ bɑ kwödɑ,
PSA.3.3	yïn ɑ nyi wëggi yɑn tyɑ̈mø,
PSA.3.3	kɑ yɑ nyi cïj yi yïn.
PSA.3.4	Yɑ kwɑjj-ɑ Jwøng-ɑ Ácwɑ̈ɑ̈j kinni kønye yɑn,
PSA.3.4	kwøbbɑ óløøge e ying-ɑ wïj kïti kwëre.
PSA.3.5	Yɑ óbuddi yɑ pɑ böggi, kɑ yɑ ónenø,
PSA.3.5	yɑ okorrø yi Jwøng-ɑ Ácwɑ̈ɑ̈j kì yij wɑ̈r bëne.
PSA.3.6	Yɑ pɑ böggi yi tyëngmɑ̈ɑ̈nø ɑ́lïp pyɑ̈rø,
PSA.3.6	møg-ɑ ɑ́tyeg yɑn kì wɑ̈thi tùng bënn.
PSA.3.7	Bïí yiel yɑn yïn ɑ Jwøgɑ, Jwøng-ɑ Ácwɑ̈ɑ̈j!
PSA.3.7	Mɑ́ yïn ɑ nyi cɑy tyëngmɑ̈ɑ̈nø,
PSA.3.7	kɑ ge ónyönhø, kɑ leggi tyëngmɑ̈ɑ̈nø nyi tørri yi yïn.
PSA.3.8	Yï ketí ɑ nyi kɑ̈ni ki tyɑ̈mø, yïn ɑ Jwøng-ɑ Ácwɑ̈ɑ̈j,
PSA.3.8	Gyëdhhí ying-ɑ kömi jií.
PSA.4.1	Nyi løøg møgɑ, kɑ kwɑ̈jjɑ lïngí,
PSA.4.1	yïn ɑ Jwøk cwɑ̈gɑ!
PSA.4.1	Yɑ ɑ́køny yi yïn keny-ɑ ɑ́yingɑ yethi rɑj.
PSA.4.1	Anɑn ywöngi yijí kiperɑ, løøg kwɑ̈jjɑ
PSA.4.2	Wun ɑ ji, wu gït-ɑ wɑɑng, wu gwɑdd-ɑ yɑn?
PSA.4.2	Wu gït-ɑ wɑɑng wu mɑɑr-ɑ yɑnggì,
PSA.4.2	o wu lug-ɑ́ɑ̀ bɑng gïg-ɑ pɑth ki dyër?
PSA.4.3	De ngɑ̈nyu wøw kinni, Jwøng-ɑ Ácwɑ̈ɑ̈j tyëngtir ɑ́yienye gïn-ɑ́ møge,
PSA.4.3	o nyii lïngø kenyi cwølɑ en.
PSA.4.4	nyi rum wun kì ri møgɑni kidøøj,
PSA.4.4	kenyi buddi wun, wu okudø kì yethi pënni wun.
PSA.4.5	Nëngu Jwøng-ɑ Ácwɑ̈ɑ̈j ki gëdhh-ɑ dyër,
PSA.4.5	kɑ gɑ̈nni wun.
PSA.4.6	Ji mø gïïr ókwɑ̈jjø kinni,
PSA.4.6	“Thödhí wøn ki gyëdh mø ngenyø, yïn ɑ Jwøng-ɑ Ácwɑ̈ɑ̈j,
PSA.4.6	wiy døøjí mëënye kì kelli wøn!”
PSA.4.7	De yɑ ɑ́thödhí ki medi pyëw me dwøng,
PSA.4.7	kibøli medi pyëw men-ɑ óyod yi gen,
PSA.4.7	cɑgg yï gen di byel kí møgi oløg.
PSA.4.8	Yɑ nyii buddø, kɑ yɑ ónenø ki mër,
PSA.4.8	mɑ́ yï ketí ɑ kor yɑn, yïn ɑ Jwøng-ɑ Ácwɑ̈ɑ̈j.
PSA.5.1	Lïngí kwøbbɑ, yïn ɑ Jwøng-ɑ Ácwɑ̈ɑ̈j,
PSA.5.1	lïngí gengɑ.
PSA.5.2	Lïngí ywøgɑ kipe kønyø,
PSA.5.2	yïn ɑ Jwøgɑ, kɑ yï løg-ɑ rɑ̈dhɑ!
PSA.5.2	Yɑ kwɑjj-ɑ yïn, yïn ɑ Jwøng-ɑ Ácwɑ̈ɑ̈j,
PSA.5.3	Cwɑggɑ nyii lïngø yi yïn kì mwøl;
PSA.5.3	yï ɑ́kwɑjjɑ kì ri tuuli cɑ̈ng;
PSA.5.3	o yɑ yïd-ɑ löggí.
PSA.5.4	Yï bɑ Jwøng pyëwí pɑ nyi med ki rɑj,
PSA.5.4	rɑj pɑ nyi wëggí gøggø kì butí.
PSA.5.5	Tyëngɑthwøg pɑ nyi cungi kì bølí,
PSA.5.5	tyëngrijjø mɑɑn yi yïn bënn.
PSA.5.6	Tyëngpyed nyii nɑ̈gø yi yïn,
PSA.5.6	o tyëng-ɑ cinggi gen di cu geki wëëny, ge mɑɑn yi yïn.
PSA.5.7	De kì bɑng döngi mɑ̈ɑ̈dø mií,
PSA.5.7	yɑ ócuggø bëën ødí;
PSA.5.7	yɑ ócuggø kwɑ̈jjø kì Kengí, Kengi Kwër,
PSA.5.7	kɑ riɑ bøødhɑ piny yɑ mɑll-ɑ yïn.
PSA.5.8	Jwøng-ɑ Ácwɑ̈ɑ̈j, nyudhí yɑn yuu gwøngdøj mií,
PSA.5.8	kenyi tuum wøn ki tyëngmɑ̈ɑ̈nø,
PSA.5.8	kɑ yuuí nyi yïëbbí yɑn ɑ́ óbödh.
PSA.5.9	ge dwɑdd-ɑ nɑ̈g kete.
PSA.5.9	Kwøbbi gen omedø,
PSA.5.9	de yethi gen pɑ̈ng yi wëënyø me bɑ nɑ̈ɑ̈g.
PSA.5.10	Cɑy gen, yïn ɑ Jwøk
PSA.5.10	wiy ge mɑg yi ɑ́kɑ̈lli gen.
PSA.5.10	Cyeddí gen kì butí,
PSA.5.10	kipe ngenyi orøøg gen,
PSA.5.10	geki tegi muddi gen.
PSA.5.11	De tyëng-ɑ nyi yömmi yïí bënn, pëthi gen ómïni,
PSA.5.11	ge ówör ki wörri medi pëëth.
PSA.5.11	Kor tyëng-ɑ mɑɑr yi yïn,
PSA.5.11	o tyëng-ɑ mɑɑr yïn pëthi gen mïni gen.
PSA.5.12	Yïn, yï Jwøng-ɑ Ácwɑ̈ɑ̈j ɑ nyi gyëdh tyëngtir,
PSA.5.12	o mɑ̈ɑ̈dø mií bɑ kwöd me kor gen.
PSA.6.1	kɑ yɑ ko cɑɑy ki rɑ̈ji pyëwí!
PSA.6.2	Jwøng-ɑ Ácwɑ̈ɑ̈j, ywöngi yijí kiperɑ, mɑ́ yɑ onyødhø,
PSA.6.2	Thödhí yɑn ki tegø, mɑ́ yɑ ɑ́dhɑ̈ɑ̈r.
PSA.6.3	Yɑ ying-ɑ yij orɑng me dwøng.
PSA.6.3	Yï ko cwööng ki kønyi yɑn, yïn ɑ Jwøng-ɑ Ácwɑ̈ɑ̈j.
PSA.6.4	Jwøng-ɑ Ácwɑ̈ɑ̈j, bïí yiel yɑn,
PSA.6.4	ki mɑ̈ɑ̈dø mií, yiel yɑn ki thøø.
PSA.6.5	Bong ngɑn nyi pɑr yïn,
PSA.6.5	o bong ngɑn nyi lenhi yïn, kì pödhi tyëngthøø.
PSA.6.6	Yɑ ɑ́dhɑ̈ɑ̈r yi kïïmø,
PSA.6.6	pyënɑ geki thɑ̈nhɑ nyii thïnyø kì wɑ̈r,
PSA.6.6	mɑ́ ge nyi ceg-ɑ nebø yi pïi nyingɑ.
PSA.6.7	Nyingɑ ceg-ɑ dhïïdhø
PSA.6.7	nyingɑ ɑ́kwöd yi ywøg,
PSA.6.7	yi gööj gïg-ɑ göggi yɑn yi tyëngmɑ̈ɑ̈nø.
PSA.6.8	mɑ́ ywøgɑ olïngø yi Jwøng-ɑ Ácwɑ̈ɑ̈j.
PSA.6.9	Nyii lïngø kenyi kwɑ̈jjɑ kipe kønyø,
PSA.6.9	o kwɑ̈jjɑ óløøge.
PSA.6.10	Ayɑ̈ɑ̈r tyɑmø ólidh yi tyëngmɑ̈ɑ̈nø,
PSA.6.10	ge ócyeddi ceth, kɑ wɑ̈thi gen omuumø.
PSA.7.1	Yɑ yömm-ɑ yïí Jwøgɑ, Jwøng-ɑ Ácwɑ̈ɑ̈j,
PSA.7.1	yiel yɑn ki tyëng-ɑ cyeddi yɑn bënn,
PSA.7.2	kipe yɑ ókɑ̈l yi gen ni kɑ̈ɑ̈l ngur,
PSA.7.2	kɑ yɑ kïdhi gen kun bong ngɑn yiel yɑn,
PSA.7.2	o yɑ kɑggi gen kì kunɑni.
PSA.7.3+PSA.7.4	Jwøgɑ, Jwøng-ɑ Ácwɑ̈ɑ̈j,
PSA.7.3+PSA.7.4	keløg e dɑ ngɑn-ɑ ócɑɑg piny yi yɑn,
PSA.7.3+PSA.7.4	keløg wɑɑd wøn gøøny yɑn,
PSA.7.3+PSA.7.4	wɑlɑ̀ ngeti mɑ̈ɑ̈nø wɑ̈dhi yɑn ki rujø yøw,
PSA.7.3+PSA.7.4	keløg e dɑ gïn gwøøg yɑn kì kelli møgɑni,
PSA.7.5	wiy yɑ mɑg yi tyëngmɑ̈ɑ̈nø, keny-ɑ ócyeddi yɑn yi gen,
PSA.7.5	wiy yɑ dhur piny yi gen, o yɑ nɑ̈g yi gen,
PSA.7.5	kɑ wiy yɑ wiy piny yi gen, yɑ thøø!
PSA.7.6	Jwøng-ɑ Ácwɑ̈ɑ̈j, dhwödhí mɑl pyëwí dɑ liny!
PSA.7.6	Kɑ liny tyëngmɑ̈ɑ̈nø dyëël.
PSA.7.6	Dhwöödh kɑ yɑ køny,
PSA.7.6	mɑ́ yï nyi tyer-ɑ gøggi dyër,
PSA.7.7	codhe, kɑ ji bënn cøng butí,
PSA.7.7	kɑ ge jɑɑg yï ying-ɑ mɑl.
PSA.7.8	Yïn ɑ ólidh gøøny dhɑnhø bëne,
PSA.7.8	cwɑg yɑn, yïn ɑ Jwøng-ɑ Ácwɑ̈ɑ̈j,
PSA.7.8	cwɑg yɑn, mɑ́ yï ngɑ̈ny wøw kinni yïɑ bɑ̈r.
PSA.7.9	o rummi ji geki gïg-ɑ pëthi gen, ngɑ̈nyi yi yïn.
PSA.7.9	Cung rɑjj-ɑ gøggi yi tyëngrijjø.
PSA.7.9	Kɑ tyëngdøj thödhí ki köggì.
PSA.7.10	Jwøk ɑ bɑ kwödɑ,
PSA.7.10	en ɑ nyi yiel tyëng-ɑ lïngi cigge.
PSA.7.11	Jwøk bɑ jɑng-ɑ dyër,
PSA.7.11	nyi cɑy-ɑ tyëngrijjø.
PSA.7.12	Keløg ge pɑ yewi,
PSA.7.12	Jwøk pile pɑge’ pɑgø.
PSA.7.12	Wethe tënne’ tënnø e nenn-ɑ göjjø,
PSA.7.13	gïg-ɑ nyi nɑ̈ɑ̈g møge kwɑnye’ kwɑnyø,
PSA.7.13	kɑ nywøli wethe møg-ɑ lyel ni mɑc, cïmme gïn.
PSA.7.14	Lidh tyëngrijjø kɑ̀ rum gen kì ri rɑj,
PSA.7.14	ge rømm-ɑ gøggi rɑj geki wëënyø, kí pyed.
PSA.7.15	De ɑ́kɑ̈ll-ɑ ɑ́ceg gen ji møøgø,
PSA.7.15	nyi yöd ge mɑg-ɑ gen.
PSA.7.16	Cɑ́y nyi pɑ̈dh-ɑ kömi gen kì bɑng gøggi rɑj,
PSA.7.16	kɑ rɑjji gen nyi døøg-ɑ ri gen.
PSA.7.17	Yɑ pwøj-ɑ Jwøng-ɑ Ácwɑ̈ɑ̈j kipe døøje!
PSA.7.17	Jwøng-ɑ Ácwɑ̈ɑ̈j Jwøng-ɑ Pëddi Döng, lenhɑ’ lenhø ki wör.
PSA.8.1	Jwøng-ɑ Ácwɑ̈ɑ̈j, Wïi wøn,
PSA.8.1	yïn ɑ dwøng kì yij piny bëne,
PSA.8.1	dhwɑ̈ngí ɑ́wëggí nënnø kì mɑl.
PSA.8.2	Yï pɑ böggi yi tyëngmɑ̈ɑ̈nø,
PSA.8.2	tyëngmɑ̈ɑ̈nø nyii dyëlø yi yïn.
PSA.8.3	Kenyi lidhɑ mɑl men-ɑ ɑ́cwɑ̈j yi yïn,
PSA.8.3	kí dwɑ̈y geki kyell-ɑ ɑ́cïb yi yïn kɑ̈jji gen,
PSA.8.4	me bëëde pere teeg kì yïí?
PSA.8.5	Ácwɑ̈j yi yïn e ying-ɑ cyɑ̈n nyɑ me thiinh kibøli,
PSA.8.5	kɑ thödhí ki dhwɑ̈ng, o pere teeg kì yïí.
PSA.8.6	geki gïg-ɑ ɑ́cwɑ̈j yi yïn bënn,
PSA.8.7	gen ɑ dyëg geki dhög, kí lɑ̈yyi pɑ̈l thyew,
PSA.8.8	kí winyyi mɑl geki rijji nɑm,
PSA.8.8	kí gïg-ɑ nëënø bënn kì yethi nɑ̈mmi omelø.
PSA.8.9	Yïn ɑ Wïi wøn, Jwøng-ɑ Ácwɑ̈ɑ̈j,
PSA.8.9	bɑ yïn ɑ dwøng kì yij piny bëne!
PSA.9.1	Jwøng-ɑ Ácwɑ̈ɑ̈j, yï ólenhɑ ki pyëwɑ bëne,
PSA.9.1	gïg-ɑ pëddi døøjø møg-ɑ ɑ́gwøg yi yïn, per gen ókømmɑ.
PSA.9.2	Yï ólenhɑ ki wör ki medi pyëwɑ,
PSA.9.2	Yï ólenhɑ ki wör, yïn ɑ Jwøk Áyïmø.
PSA.9.3	Tyëngmɑ̈ɑ̈nø nyi døøg-ɑ cyɑ̈n, kenyi lidh gen yïn,
PSA.9.3	ge nyii pɑ̈ɑ̈dhø kɑ ge othøø.
PSA.9.4	Yɑ ɑ́cwɑg yi yïn, kɑ gønyɑ cïb keje,
PSA.9.4	mɑ́ yï nyi gøgg-ɑ dyër ceth.
PSA.9.5	Pödhh-ɑ kyeelø ɑ́cɑy yi yïn,
PSA.9.5	kɑ tyëngrijjø nɑ̈g yi yïn,
PSA.9.5	ge pɑ cigi pɑrø.
PSA.9.6	Tyëngmɑ̈ɑ̈nø ɑ́nɑ̈g yi yïn kinni tweet,
PSA.9.6	kɑ̈ddi gen ɑ́rënyí,
PSA.9.6	nyingi gen ɑ́wïl.
PSA.9.7	Den-ɑ́ Jwøng-ɑ Ácwɑ̈ɑ̈j ɑ jyɑ̈gø gïti ɑtheer,
PSA.9.7	kwøme ɑ́cïbe kipe lidhi gønyy.
PSA.9.8	Piny jɑɑg yi en kɑ gøggi dyër,
PSA.9.8	o gønyy nyi cïbe’ kɑ̈jji gen.
PSA.9.9	Jwøng-ɑ Ácwɑ̈ɑ̈j, en ɑ yïe nyi yömmi yi tyëng-ɑ ruj.
PSA.9.9	En ɑ yïe nyi yömmi kenyi di rɑj.
PSA.9.10	Tyëng-ɑ ngɑ̈nyi yïn, ógɑ̈nn-ɑ yïn, yïn ɑ Jwøng-ɑ Ácwɑ̈ɑ̈j,
PSA.9.10	mɑ́ ngɑn-ɑ nyi bï yïí, wïje pɑ nyi lɑ̈ɑ̈y yi yïn.
PSA.9.11	Lenhu Jwøng-ɑ Ácwɑ̈ɑ̈j, ɑ jyɑ̈gø kì Dhɑyøn, lenhu en ki wör!
PSA.9.11	Köbbu gïg-ɑ ɑ́gwøge pödhh bënn.
PSA.9.12	Tyëng-ɑ rɑngø nyii pɑrrø yi Jwøk,
PSA.9.12	ywøøg gen pɑ nyi wïl kì yïe,
PSA.9.12	o tyëng-ɑ göggi gen ki rɑj nyi cɑye’ cɑyø.
PSA.9.13	Jwøng-ɑ Ácwɑ̈ɑ̈j, lɑ̈ɑ̈m pyëwí ki yɑn!
PSA.9.13	Lidh orɑng-ɑ rɑngɑ kì cinggi tyëngmɑ̈ɑ̈nø!
PSA.9.13	Jwøng-ɑ Ácwɑ̈ɑ̈j, yiel yɑn ki thøø,
PSA.9.14	o yɑ ócungɑ kì bølí tyëng Yerusɑlem,
PSA.9.14	yɑ köbb-ɑ gen gïg-ɑ ɑ́gwøg yi yïn bënn, ɑ pere lenhɑ yïn.
PSA.9.14	Pyëwɑ med kipe kɑ ɑ́yieel yɑn.
PSA.9.15	Pödhh-ɑ kyeelø, ɑ́pɑ̈dhi yethi burr-ɑ ɑ́kony yi gen,
PSA.9.15	ge ɑ́mɑg yi ɑ́kɑ̈ll-ɑ ɑ́ceg yi gen.
PSA.9.16	Jwøng-ɑ Ácwɑ̈ɑ̈j ree ɑ́nyodhe kì ri nenni gønyy kidøøj,
PSA.9.16	kɑ tyëngrijjø wëgge mɑgø yi ɑ́kɑ̈lli gen.
PSA.9.17	Tyëngrijjø óthumi ki thøø,
PSA.9.17	tyëng-ɑ bɑny Jwøk óthøw ceth.
PSA.9.18	Jwøk wïje pɑ nyi wïl ki tyëng-ɑ jɑdø,
PSA.9.18	gï pɑ nyi wiye piny, mɑ́ ge ngɑ̈dh-ɑ en.
PSA.9.19	Jwøng-ɑ Ácwɑ̈ɑ̈j, bïí yïëëd! Pödhh-ɑ kyeelø ko wëggí tyɑ̈mø,
PSA.9.19	kɑ̈ɑ̈l gen bølí,
PSA.9.19	kɑ gønyyi gen liidh.
PSA.9.20	Jwøng-ɑ Ácwɑ̈ɑ̈j, kölli gen böögø,
PSA.9.20	wiy yod yi gen kinni, ge bɑ ji yøw.
PSA.10.1	Yïde ɑ bëëd yï lɑ̈wi Jwøng-ɑ Ácwɑ̈ɑ̈j?
PSA.10.1	Yïde ɑ pɑ̈ní, wø ceg-ɑ orɑng?
PSA.10.2	Tyëngrijjø ɑ́tɑ̈d yi kɑ̈r, ge guud-ɑ nyingi ɑbuur.
PSA.10.2	Mɑg gen ki ɑ́kɑ̈lli gen, yïn ɑ Jwøng-ɑ Ácwɑ̈ɑ̈j.
PSA.10.3	Ngɑnrɑj pwöd-ɑ kööre, kipe gïgrijjø møg-ɑ gøgge.
PSA.10.3	Jɑl-ɑ pyëwe dwøng, bwöl-ɑ nyingi Jwøk.
PSA.10.4	Jɑl-ɑ rɑj, Jwøng-ɑ Ácwɑ̈ɑ̈j pɑ gɑ̈nne.
PSA.10.4	Pwöd-ɑ kööre, e rømm-ɑ kinni, Jwøk bong pere.
PSA.10.5	Gïg-ɑ gøggi yi tyëngrijjø, nyi pɑ̈dh-ɑ kɑ̈jji gen ceth.
PSA.10.5	De cɑ́yi Jwøk pɑ cuggi gɑmø yi wɑ̈thi gen.
PSA.10.5	Ge törr-ɑ wɑ̈thi gen ki tyëng-ɑ mɑ̈n ki gen.
PSA.10.6	Tyëngrijjø nyii kööbø, ce bong gïn dhɑl gen,
PSA.10.6	o bong gïn kɑl gen ki nywɑlø.
PSA.10.7	ge pɑ nyi cwöng ki kwøb ki kwøb mø rijjø.
PSA.10.8	Ge pɑ̈n-ɑ́ɑ̀ kelli myërr,
PSA.10.8	ge lebb-ɑ tyëng-ɑ yï gen bɑ̈r.
PSA.10.8	Ge nenn-ɑ bɑng tyëng-ɑ kwïj nyɑgi ri gen.
PSA.10.9	Ge buud-ɑ keny-ɑ lïïb gen ni ngur,
PSA.10.9	ge lebb-ɑ tyëng-ɑ nyingi gen cɑn,
PSA.10.9	ngɑn yïe bɑ̈r nyii mɑgø yi gen kɑ gø ywɑj gen ki bøøy gen.
PSA.10.10	Ngɑn kwïj nyɑgi ree buud ree mød en,
PSA.10.10	ɑ́tyɑm yi tegi liny ngɑnrɑj.
PSA.10.11	Ngɑnrɑj okööbø kinni, ‘Jwøk bong gïn gwøge,
PSA.10.11	Jwøk nyinge ɑ́kume, bong gïn nenne.’
PSA.10.12	Jwøng-ɑ Ácwɑ̈ɑ̈j, cɑy jøgrijjø møgɑni.
PSA.10.12	De kor tyëng-ɑ nyingi gen guud.
PSA.10.13	Ede Jwøk ɑ bwölii yi ngɑnrɑj!
PSA.10.13	Kɑ tir-ɑ kwøb cem e pɑ cɑy yi Jwøk!
PSA.10.14	De yïn ɑ Jwøk, yï onëënø ki orɑɑng ji,
PSA.10.14	o yï ókunyi ceth.
PSA.10.14	Ngɑn wɑnge cɑn ree leenge’ köörí,
PSA.10.14	kïjj nyi køny-ɑ yi yïn ceth.
PSA.10.15	Tørrí bɑ̈ddi tyëngorøg geki tyëngrijjø;
PSA.10.15	cɑy gen kipe orøng-ɑ ɑ́gwøg yi gen
PSA.10.15	o ge cög ge pɑ cigi orøg.
PSA.10.16	Jwøng-ɑ Ácwɑ̈ɑ̈j bɑ rɑ̈dh gïti ɑtheer,
PSA.10.16	Tyëng-ɑ mɑlli jwögg-ɑ kyeelø
PSA.10.16	ge ólɑ̈ɑ̈ny kì yij pinye.
PSA.10.17	Yï ólïngø yïn ɑ Jwøng-ɑ Ácwɑ̈ɑ̈j, ki kwɑ̈jji tyëng-ɑ mööl,
PSA.10.17	yï ólïngø kɑ pëthi gen wëggí tëngø.
PSA.10.18	Tyëng-ɑ nyingi gen guud geki kïjj, kwɑ̈jji gen ólïngi yi yïn,
PSA.10.18	ge ócwɑg yi yïn,
PSA.10.18	bong ngɑn-ɑ óböggi këti.
PSA.11.1	Yɑ nyi yömm-ɑ yï Jwøng-ɑ Ácwɑ̈ɑ̈j,
PSA.11.1	wɑ̈thi wun nøg kɑ̀ köbbu yɑn kinni,
PSA.11.1	“Rengí wïj kït ni winyø,
PSA.11.2	mɑ́ tyëngrijjø wethhi gen, ɑ́rum ki tënnø yi gen,
PSA.11.2	gɑ møg gøøj tyëngdøj, ge göj-ɑ́ɑ̀ yij muudhø.
PSA.11.3	Keløg e bong cigg, møg kömi gen bëëd,
PSA.11.3	ɑ́ ngø ɑ cuggi gwøgø yi tyëngtir.”
PSA.11.4	Jwøng-ɑ Ácwɑ̈ɑ̈j ying-ɑ Kengi Kwëre,
PSA.11.4	kwøme ying-ɑ mɑl.
PSA.11.4	Ji nenne’ nennø kì kɑ̈jj bënn,
PSA.11.4	o gïg-ɑ gøggi yi gen ngɑ̈nye.
PSA.11.5	Jwøng-ɑ Ácwɑ̈ɑ̈j ɑ nyi lidh gønyyi tyëngtir, geki gønyyi tyëngrijjø.
PSA.11.5	Tyëng-ɑ mɑɑr ruj, mɑɑn yi en.
PSA.11.6	Kömi tyëngrijjø óödi yi Jwøng-ɑ Ácwɑ̈ɑ̈j ki mɑc me lyel,
PSA.11.6	kɑ kömi gïn göjje ki yømø me lëëdh.
PSA.11.7	Jwøng-ɑ Ácwɑ̈ɑ̈j tir, o nyi mɑɑr-ɑ gwøngdøj.
PSA.11.7	Tyëngdøj óbëëdø kì keny-ɑ di Jwøng-ɑ Ácwɑ̈ɑ̈j.
PSA.12.1	Jwøng-ɑ Ácwɑ̈ɑ̈j, køny wøn,
PSA.12.1	mɑ́ tyëng-ɑ böggi Jwøk bong gïn mø nud këti.
PSA.12.1	Tyëng-ɑ nyi kømmi dyër bong gïn kì kelli ji.
PSA.12.2	Ji kømm-ɑ pyed bënn,
PSA.12.2	ge wëny-ɑ ri gen ki medi dhøg,
PSA.12.3	Jwøng-ɑ Ácwɑ̈ɑ̈j, ngøl lebbi tyëngpyed møgɑni,
PSA.12.3	ngøl lebbi tyëngɑthwøg, møg-ɑ nyi kööbø kinni,
PSA.12.4	“Gïg-ɑ dwɑddi yi wøn, ócuggø yodø yi wøn ki kwøbbi dhøggi wøn,
PSA.12.4	wø ócuggø kwøb ki kwøbb-ɑ dwɑddi yi wøn,
PSA.12.4	o bong ngɑn kyëddi wøn.”
PSA.12.5	Jwøng-ɑ Ácwɑ̈ɑ̈j okööbø kinni, “De yɑ obëënø ɑnɑn,
PSA.12.5	mɑ́ tyëng-ɑ nyingi gen cɑn ceg kɑ rujø,
PSA.12.5	o tyëng-ɑ nyingi gen guud ceg-ɑ orɑng,
PSA.12.5	tyëngɑni bënn óyiel yi yɑn kì yij orɑɑng gen.”
PSA.12.6	Kwøbb-ɑ nyi kwøb yi Jwøk bɑ dyër,
PSA.12.6	ge dhïw nɑ ɑ́tegø men-ɑ ólenyø,
PSA.12.6	kì yij purun me lëëdh cɑrø.
PSA.12.7+PSA.12.8	Tyëngrijjø ying-ɑ piny bëne,
PSA.12.7+PSA.12.8	o ji bënn pøjj-ɑ rɑj.
PSA.12.7+PSA.12.8	Jwøng-ɑ Ácwɑ̈ɑ̈j, nyi yiel wøn ceth,
PSA.12.7+PSA.12.8	kɑ wø koor kipe ji-ɑ ni møgɑni.
PSA.13.1	Yï pïd-ɑ wɑɑng yɑ wïlø kì yïí, yïn ɑ Jwøng-ɑ Ácwɑ̈ɑ̈j? Yï gït-ɑ ɑtheer?
PSA.13.1	Yï pïd-ɑ wɑɑng yï ópɑ̈nnø kiperɑ?
PSA.13.2	Yɑ tyëg-ɑ runn yɑ órïngø cøn?
PSA.13.2	Yɑ tyëg-ɑ piny yɑ okïïmø, minɑ cödø?
PSA.13.2	Tyëngmɑ̈ɑ̈nø cög ge cyedd-ɑ yɑn?
PSA.13.3	Yɑ kwɑjj-ɑ yïn Wuö, lug thɑ̈wwí kɑ yɑ køny,
PSA.13.3	ke wiy yɑ piny yɑ othøø, cor bï-ɑ kömɑ.
PSA.13.4	Yɑ ko wëggí ngedhø yi tyëngmɑ̈ɑ̈nø, kinni yɑ tyɑɑm gen.
PSA.13.4	Yɑ ko wëggí pɑ̈ɑ̈dhø, o yɑ gɑggi gen.
PSA.13.5	Yɑ nyi gɑ̈n-ɑ yïn, yïn ɑ wɑ̈ɑ,
PSA.13.5	yɑ ókøny yi yïn, mɑ́ lɑ̈mpyëwí pɑ nyi thumi.
PSA.13.6	Yɑ ówör kì bølí yïn ɑ Wɑ̈ɑ,
PSA.13.6	yɑ wör pyëwɑ med, mɑ́ yɑ ɑ́køny yi yïn.
PSA.14.1	“Bong Jwøk!”
PSA.14.1	Ge rijjø bënn,
PSA.14.1	ge gøgg-ɑ gïgrijjø cɑrø,
PSA.14.1	bong ngɑn me gøggi dyër.
PSA.14.2	Jwøng-ɑ Ácwɑ̈ɑ̈j ying-ɑ mɑl, e nenn-ɑ kömi ji kì piny,
PSA.14.2	o lïdhe mɑ́ di ji mø wɑ̈thi gen pel,
PSA.14.2	møg nyi mɑllii.
PSA.14.3	De ge ɑ́bɑ̈jji bënn,
PSA.14.3	ge rijjø bënn,
PSA.14.3	bong dhɑnhø ɑ́kyel kì kelli gen, me gøggi dyër,
PSA.14.3	bong dhɑnhø ɑ́kyel kinni tek.
PSA.14.4	Jwøng-ɑ Ácwɑ̈ɑ̈j ɑ́pëjji kinni, “Ge kwïj wøw;
PSA.14.4	tyëng-ɑ orøg møgɑni wɑ̈thi gen nøg?
PSA.14.4	Ge cɑm-ɑ jɑmm-ɑ kɑbbi yi gen kì yï jiɑ,
PSA.14.4	yɑ pɑ nyi mɑlli yi gen.”
PSA.14.5	De ge ókölli böögø,
PSA.14.5	mɑ́ Jwøk ying-ɑ kelli tyëng-ɑ lïngi kwøbbe.
PSA.14.6	Tyëngrijjø nyi tyer-ɑ bɑ̈nni wɑ̈thi tyëng-ɑ bɑ mööl,
PSA.14.6	de mööl nyii korø yi Jwøng-ɑ Ácwɑ̈ɑ̈j.
PSA.14.7	Yɑ ókwɑ̈jjø kipe tyɑ̈mi Isrɑil
PSA.14.7	kinni bï tyɑ̈mɑni e kɑ̈ɑ̈l-ɑ Dhɑyøn.
PSA.14.7	Jii Jwøng-ɑ Ácwɑ̈ɑ̈j óbëëdø pëthi gen med cɑrø,
PSA.14.7	keny-ɑ ówëggi gen døøgø ki dönyø yi Jwøng-ɑ Ácwɑ̈ɑ̈j!
PSA.15.1	Wuö, ɑ́ men ɑ óbëëdø kì yij Kengí?
PSA.15.1	Á men ɑ ómɑlli yïn, kì Dhɑyøn Kïti Kwërí?
PSA.15.2	Bɑ tyëng-ɑ nyi mïdhi Ciggi Jwøk kidøøj,
PSA.15.2	ɑ nyi gøggi gïg-ɑ bɑ dyër,
PSA.15.2	ɑ nyi kømmi kwøbb-ɑ dyër ceth.
PSA.15.3	ɑ pɑ nyi myen ji møøgø,
PSA.15.3	ɑ pɑ nyi göggi wɑɑd gen ki rɑj,
PSA.15.3	ɑ pɑ nyi tïngi kömi wɑɑd gen ki kwøb møg rijjø.
PSA.15.4	Ge nyi bɑny-ɑ tyëng-ɑ bɑny yi Jwøk,
PSA.15.4	dɑ́ tyëng-ɑ böggi Jwøng-ɑ Ácwɑ̈ɑ̈j ɑ nyi wør yi gen.
PSA.15.4	Gïn-ɑ kwøb yi gen, nyii gwøgø yi gen ceth,
PSA.15.4	cɑgg e teeg kiper gen ni ngø.
PSA.15.5	Ge pɑ nyi kɑ̈bbi ki ngyëny mø ngenyø
PSA.15.5	kibøli ngyënyy-ɑ wïdhi gen ji,
PSA.15.5	o ge pɑ nyi yïëy kwɑjjø ki ngyëny, kipe gøønyi ngɑn yïe bɑ̈r yøw.
PSA.15.5	Ngɑn nyi gwøg gïgɑni, koo pɑ̈nyi onhɑ̈nh gïti ɑtheer.
PSA.16.1	Korrí yɑn, yïn ɑ Jwøk, mɑ́ yïí ɑ nyi yömmɑ.
PSA.16.2	Jwøng-ɑ Ácwɑ̈ɑ̈j ɑ́köbbɑ kinni, “Yïn ɑ bɑ Wɑ̈ɑ,
PSA.16.2	gïgdøj møg-ɑ yïɑ bënn, kɑ̈ɑ̈l-ɑ yïí.”
PSA.16.3	Tyëng kwër mø Jwøng-ɑ Ácwɑ̈ɑ̈j døj nɑ ngø!
PSA.16.3	Pyëwɑ med cɑrø ki bëëdø kì kelli gen.
PSA.16.4	Tyëng-ɑ nyi kedhi bɑng jwögg-ɑ pɑth,
PSA.16.4	ge nyi kɑ̈ɑ̈l-ɑ ɑkørr mø ngenyø kömi gen.
PSA.16.4	De men-ɑ́ yɑn, jwöggɑni pɑ nëngɑ ki gëdhhì,
PSA.16.4	o nyingi gen pɑ tïngɑ dhøgɑ.
PSA.16.5	Bɑ yï ketí Wuö, ɑ bɑ Jwøgɑ,
PSA.16.5	o bɑ yïn ɑ nyi mëggi yɑn jɑmm-ɑ dwɑddɑ bënn.
PSA.16.5	gïg-ɑ óyod yi yɑn dhuki megø ying-ɑ cingí.
PSA.16.6	Gïg-ɑ nyi mëggí yɑn myëër cɑrø,
PSA.16.6	ge pëddi døøjø!
PSA.16.7	Yɑ lenh-ɑ Jwøng-ɑ Ácwɑ̈ɑ̈j,
PSA.16.7	mɑ́ en ɑ kwɑy yɑn
PSA.16.7	o kì wɑ̈r yɑ nyi nyudh-ɑ yi pyëwɑ, ki yuu-ɑ kɑ̈ɑ̈lɑ.
PSA.16.8	bong gïn rungi yɑn, mɑ́ e ying-ɑ butɑ.
PSA.16.9	Bene ɑ mïni pyëwɑ, ki mendwøng,
PSA.16.9	o bong gïn böggɑ kinni tek,
PSA.16.10	Yï ɑ́göggɑ yijɑ bong ɑ́dud,
PSA.16.10	o yɑ koo wiy yi yïn pödhi tyëngthøø.
PSA.16.11	Yɑ ónyudhi yi yïn ki yuu nënnì.
PSA.16.11	Pyëwɑ nyii kwöjø yi bëëdí yï cyɑ̈gi,
PSA.16.11	o pyëwɑ nyii mïnø cɑrø yi nudí.
PSA.17.1	Jwøng-ɑ Ácwɑ̈ɑ̈j, lïngí kwɑ̈jjɑ, yɑ kwɑ̈jji kɑ per gøggi dyër.
PSA.17.1	Lïngí ywøgɑ, yɑ ywøg-ɑ kønyø!
PSA.17.1	Lïngí kwɑ̈jjɑ, yɑ kwɑ̈jji yijɑ bong wëënyø.
PSA.17.2	Yɑ ócwɑg yi yïn ceth,
PSA.17.2	mɑ́ gïn-ɑ bɑ dyër ngɑ̈nyi yi yïn.
PSA.17.3	Ke yɑɑb yij pyëwɑ
PSA.17.3	ke bëën yïɑ kì wɑ̈r,
PSA.17.3	ke rɑɑng yɑn,
PSA.17.3	bong rɑj møg yod yi yïn kì yïɑ.
PSA.17.4	Yɑ pɑ nyi kööbø ki gïgrijjø, ni ji møøgø.
PSA.17.4	Yɑ mïdh-ɑ ciggí ceth,
PSA.17.4	o yɑ nuti cyɑ̈dhø kì yëthi ruj.
PSA.17.5	Yɑ nyi cyɑ̈dh-ɑ́ɑ̀ yuuí ceth,
PSA.17.5	o yɑ nuti pɑ̈nyi töngi wɑ̈g kì yije.
PSA.17.6	Yïn ɑ kwɑjjɑ, yïn ɑ Jwøk, mɑ́ møgɑ nyii løøgø yi yïn,
PSA.17.6	lug thɑ̈wwí, kɑ kwøbbɑ lïngí.
PSA.17.7	Nyodh mɑ̈ɑ̈dø mií, mɑ̈ɑ̈n-ɑ dwøng, kɑ yɑ yieel,
PSA.17.7	yï ngɑn-ɑ nyi yiel tyëng-ɑ nyi yömmi yïí, kì cinggi tyëng-ɑ cyeddi gen.
PSA.17.8	Kor yɑn ni ke di koor wɑngí,
PSA.17.8	kɑɑn yɑn thɑ̈thi obërrí,
PSA.17.9	kipe tyëngrijjø møg-ɑ nyi pɑ̈ɑ̈r kömɑ,
PSA.17.9	Yɑ ótyegø yi tyëngmɑ̈ɑ̈nø;
PSA.17.10	pëthi gen pɑ nyi lɑ̈ɑ̈m, o ge 'kööb-ɑ tɑ̈dø.
PSA.17.11	Yɑ ɑ́tyeg yi gen kì wɑ̈thi tùng bënn,
PSA.17.11	o ge dwɑdd-ɑ dhuri yɑn piny ceth.
PSA.17.12	Ge nɑ ngurrì, o ge lebb-ɑ yɑn,
PSA.17.12	ge dwɑdd-ɑ kɑggi yɑn.
PSA.17.13	Dhwöödh, Jwøng-ɑ Ácwɑ̈ɑ̈j, cyëëg yuu tyëngmɑ̈ɑ̈nø, kɑ ge tyɑɑm!
PSA.17.13	Yiel yɑn ki tegí kì cinggi gen,
PSA.17.14	Yiel yɑn kì cinggi tyëng-ɑ yï gen di gïg-ɑ dwɑddi yi gen bënn, kì kömi piny men.
PSA.17.14	Cɑy gen ki cɑ́y-ɑ ɑ́cïb yi yïn kiper gen;
PSA.17.14	cɑy gen geki nyigi gen bënn
PSA.17.14	nɑ̈g gen kì kömi piny, wiy nyingi gen lɑ̈ɑ̈ny gen kì kelli ji!
PSA.17.15	De yɑ ówɑ̈nhi bølí ceth, mɑ́ e bong gïnrɑj mɑ ɑ́gwøgɑ,
PSA.17.15	o keny-ɑ ócyëëwɑ pyëwɑ ómïni, kipe bëëdí yï cyɑ̈gi kì butɑ.
PSA.18.1	Yï mɑɑr yi yɑn ki mendwøng, yïn ɑ Jwøng-ɑ Ácwɑ̈ɑ̈j!
PSA.18.1	Yïn ɑ nyi nyïɑ̈ggi kiperɑ.
PSA.18.2	Jwøng-ɑ Ácwɑ̈ɑ̈j ɑ nyi kor yɑn,
PSA.18.2	en ɑ bɑ kwödɑ.
PSA.18.2	Jwøgɑ ɑ korri yɑn,
PSA.18.2	o bong gïn böggɑ kɑ̀ nude kì butɑ.
PSA.18.2	En ɑ korri yɑn, o bɑ kwödɑ,
PSA.18.2	perɑ nyi nyɑg-ɑ yi en, o bong gïn böggɑ.
PSA.18.3	Yɑ nyi cwøl-ɑ nyingi Jwøng-ɑ Ácwɑ̈ɑ̈j,
PSA.18.3	kɑ yɑ nyi yiele ki tyëngmɑ̈ɑ̈nø.
PSA.18.3	Lenhu Jwøng-ɑ Ácwɑ̈ɑ̈j!
PSA.18.4	Yɑ ɑ́mɑg yi ɑ́kɑ̈lli thøø,
PSA.18.4	yɑ omudø yi ɑpɑgø.
PSA.18.5	Yɑ ɑ́twij yi thølli thøø,
PSA.18.5	rörø yɑ mwønye’ mwønyø.
PSA.18.6	Jwøng-ɑ Ácwɑ̈ɑ̈j ɑ́cwølɑ keny-ɑ ɑ́rɑngɑ,
PSA.18.6	Jwøgɑ ɑ́cwølɑ o yɑ kønye.
PSA.18.6	Alïnge cwɑggɑ kì yij Kenge,
PSA.18.6	ywøgɑ kipe kønyø, ɑ́lïng yi en.
PSA.18.7	Akïïr piny kɑ onhɑ̈nhø,
PSA.18.7	kɑ tyelli kïttì okïïrø thyew,
PSA.18.7	mɑ́ Jwøk pyëwe ɑ́ceg-ɑ rënyø.
PSA.18.8	Órømme ceg-ɑ dungø ki yïrø,
PSA.18.8	o dhøge ceg-ɑ lyelø ki mɑc.
PSA.18.9	Mɑl ɑ́pyëde kɑ bï-ɑ piny,
PSA.18.9	ki pøølø me looj kì thɑ́ tyelle.
PSA.18.10	Kɑ̈ll-ɑ yi kerobb mø yöd,
PSA.18.10	e pɑ̈r-ɑ́ɑ̀ yij yømø.
PSA.18.11	Ree kum en ki pøølø me looj,
PSA.18.11	ówenø yi pøølø me bɑ pï.
PSA.18.12	Atuni ɑ́piy ɑ́köni dhøge dɑ mɑc
PSA.18.12	e kɑ̈ɑ̈l-ɑ ri mɑny-ɑ lyel kì bøle
PSA.18.12	kɑ pøll-ɑ lojø pyëde.
PSA.18.13	Jwøng-ɑ Ácwɑ̈ɑ̈j ɑ́kööb kì mɑl e cwɑgge nɑ pööd mɑl,
PSA.18.13	cwɑggi Ngɑn-ɑ Pëddi Döng ɑ́lïngi,
PSA.18.14	Wethe ɑ́gøøje kelli tyëngmɑ̈ɑ̈nø, kɑ gï kedhhe,
PSA.18.14	ge ɑ́cyeddi yi ogwel nywøli wethe.
PSA.18.15	Tyeli nɑɑm omeli dwøng ɑ́döng nøw,
PSA.18.15	kɑ tyelli piny yɑl,
PSA.18.15	keny-ɑ ɑ́cyɑ̈ɑ̈r tyëngmɑ̈ɑ̈nø, yïn ɑ Jwøng-ɑ Ácwɑ̈ɑ̈j,
PSA.18.15	kɑ yï ngɑ̈ɑ̈r-ɑ kömi gen.
PSA.18.16	Jwøng-ɑ Ácwɑ̈ɑ̈j ɑ́wɑ̈nhi piny e kɑ̈ɑ̈l-ɑ mɑl,
PSA.18.16	kɑ yɑ gwɑ̈ɑ̈re wɑ̈g kì nɑm me pɑ̈ng.
PSA.18.17	Yɑ ɑ́yiele ki tyëngmɑ̈ɑ̈nø møg-ɑ teg,
PSA.18.17	geki tyëng-ɑ mɑɑn yɑn,
PSA.18.17	ngö ge ɑ́bëëd ge teeg kibølɑ.
PSA.18.18	Ge ɑ́pɑ̈ɑ̈r kömɑ yɑ ying-ɑ yethi rɑj,
PSA.18.18	de yɑ ɑ́kor yi Jwøng-ɑ Ácwɑ̈ɑ̈j.
PSA.18.19	Yɑ ɑ́yïëële wɑ̈g kì yethi rɑj,
PSA.18.19	yɑ ɑ́yiele, mɑ́ pyëwe med ki yɑn.
PSA.18.20	Yɑ nyi køøg yi Jwøng-ɑ Ácwɑ̈ɑ̈j kɑ per bëëdɑ yɑ tir,
PSA.18.20	yɑ nyi gyëdh yi en kɑ per bëëdɑ yïɑ bɑ̈r.
PSA.18.21	Ciggi Jwøng-ɑ Ácwɑ̈ɑ̈j ɑ́mïdhɑ ceth,
PSA.18.21	o ngɑ̈jɑ nuti lugi yɑn Jwøgɑ.
PSA.18.22	Cigge bënn mïdhɑ’ mïdhø,
PSA.18.22	o ge nuti pyeem yɑn.
PSA.18.23	Ngɑ̈nyi yi en kinni yɑ nuti bɑ̈jjø,
PSA.18.23	o riɑ korrɑ’ korrø ki orøg.
PSA.18.24	Bene ɑ pere nyi køøg yɑn yi Jwøng-ɑ Ácwɑ̈ɑ̈j,
PSA.18.24	kì bɑng bëëdɑ yɑ tir, geki bëëdɑ yïɑ bɑ̈r.
PSA.18.25	Yïn ɑ Jwøng-ɑ Ácwɑ̈ɑ̈j, yijí nyii ywöngø kiper tyëng-ɑ gɑ̈nni yïn,
PSA.18.25	tyëngdøj nyi göggí gïgdøj.
PSA.18.26	Tyëng-ɑ pëthi gen tɑr nyi göggí gïgdøj,
PSA.18.26	de tyëngɑdud nyi mëggí cɑ́y.
PSA.18.27	Tyëng-ɑ bɑ mööl nyii yielø yi yïn,
PSA.18.27	de tyëngɑthwøg nyi dwöögí piny.
PSA.18.28	Yïn ɑ Jwøng-ɑ Ácwɑ̈ɑ̈j, yɑ ɑ́thödhi yi yïn ki cɑr,
PSA.18.28	kɑ muudhø cyeddi yi yïn kì riɑ.
PSA.18.29	Yɑ ɑ́thödhi yi yïn ki tegø, men pɑ̈ɑ̈rɑ kömi tyëngmɑ̈ɑ̈nø,
PSA.18.29	kí tegø men cøørɑ dörri gen piny.
PSA.18.30	Gïg-ɑ gøggi yi Jwøøng, pëddi døøjø!
PSA.18.30	Møg-ɑ kwøbe nyi bï gɑ dyër ceth!
PSA.18.30	Bɑ kwöd,
PSA.18.30	kì yï tyëng-ɑ nyi yömmi yïe.
PSA.18.31	Jwøng-ɑ Ácwɑ̈ɑ̈j kete ɑ bɑ Jwøk.
PSA.18.31	Jwøk kete ɑ bɑ kwödee.
PSA.18.32	Bene Jwøng-ɑ nyi thödhi yɑn ki tegø,
PSA.18.32	kɑ rɑj nyi nyiige kì yij yuuɑ.
PSA.18.33	kɑ yɑ nyi korre kì wɑ̈thi kïttì.
PSA.18.34	Yɑ ɑ́pwönye ki liny,
PSA.18.34	o wenh-ɑ teg cugge tënnø yi yɑn.
PSA.18.35	Yïn ɑ Jwøng-ɑ Ácwɑ̈ɑ̈j, bɑ yïn ɑ ɑ́korri yɑn, kɑ yɑ yiel yi yïn,
PSA.18.35	perɑ ɑ́tëngi kì bɑng kɑ ɑ́køny yɑn,
PSA.18.35	kɑ yɑ yiel yi yïn ki tegí.
PSA.18.36	Yuuɑ ɑ́gwej yi yïn,
PSA.18.36	o tyellɑ cög ge pɑ cwɑnyyɑ.
PSA.18.37	Tyëngmɑ̈ɑ̈nø ɑ́cyeddɑ kɑ ge pïïdɑ,
PSA.18.37	yɑ nuti dwöögø pïd kɑ ɑ́nɑ̈gɑ gen.
PSA.18.38	Ge ɑ́gøøjɑ piny, kɑ ge ódhɑ̈lø dhwödhø,
PSA.18.38	ge ɑ́nyønɑ ki tyellɑ.
PSA.18.39	Bɑ yïn ɑ nyi thödhi yɑn ki teng-ɑ nyïɑ̈ggɑ,
PSA.18.39	kɑ yɑ wëggí tyɑmi tyëngmɑ̈ɑ̈nø.
PSA.18.40	Yɑ ɑ́wëggí cyeddi tyëngmɑ̈ɑ̈nø,
PSA.18.40	kɑ tyëng-ɑ mɑɑn yɑn nɑ̈gɑ.
PSA.18.41	Ge nyii ywöngø kipe kønyø, de bong ngɑn yiel gen,
PSA.18.41	ge nyi ywøøg-ɑ kö Jwøng-ɑ Ácwɑ̈ɑ̈j,
PSA.18.41	de pɑ nyi löggi.
PSA.18.42	Ge ɑ́nyøngɑ, ge ɑ́göög ge nɑ tør
PSA.18.42	ɑ nyi køøl yi yømø.
PSA.18.42	Ge ɑ́nyønɑ ni lɑ̈bø kì yethi yëëth.
PSA.18.43	Yɑ ɑ́yieel ki liny tyëng-ɑ muddi gen teeg,
PSA.18.43	kɑ yɑ gwøg yi yïn yɑn ɑ́ jɑngi jiɑni,
PSA.18.43	yɑ ɑ́døøg be jɑɑgi ji mɑ ɑ́bëëd ge kwïjɑ.
PSA.18.44	Tyëngpɑth ri gen ɑ́bøødh gen piny kì bølɑ,
PSA.18.44	kwøbbɑ ceg kɑ lïngø yi gen ceth.
PSA.18.45	Pëthi gen ɑ́nyönhi,
PSA.18.45	ge ɑ́bï wɑ̈g kì kɑ̈jj-ɑ ɑ́pɑ̈nni gen, e dëlli gen ceg-ɑ kïïrø.
PSA.18.46	Jwøng-ɑ Ácwɑ̈ɑ̈j onëënø! Lenhi ngɑn-ɑ korri yɑn!
PSA.18.46	Lenhi döngi Jwøng-ɑ nyi yïëdø.
PSA.18.47	En ɑ nyi wëggi yɑn tyɑmi tyëngmɑ̈ɑ̈nø,
PSA.18.47	kɑ pödhh nyi cïbe thɑ́ tyellɑ,
PSA.18.48	en ɑ nyi yiel yɑn ki tyëngmɑ̈ɑ̈nø.
PSA.18.48	Yïn ɑ Jwøng-ɑ Ácwɑ̈ɑ̈j, bɑ yïn ɑ nyi wëggi yɑn tyɑmi tyëngmɑ̈ɑ̈nø,
PSA.18.48	kɑ yɑ kor yi yïn ki tyëng-ɑ bɑ ɑ́muddi ji.
PSA.18.49	ɑ wörɑ yɑ lenh-ɑ nyingí.
PSA.18.50	Jwøk ɑ nyi wëggi rɑ̈dhe tyɑ̈mø,
PSA.18.50	en ɑ nyi nyudhi mɑ̈ɑ̈dø mee ngɑn-ɑ ɑ́yienye,
PSA.18.50	ɑ løg Debïd geki kwɑrre gïti ɑtheer.
PSA.19.1	Mɑl nyodh-ɑ dhwɑ̈ɑ̈ng Jwøk,
PSA.19.1	gïgdøngø møg-ɑ ɑ́gwøge ónënnø kì mɑl.
PSA.19.2	Cyɑ̈ɑ̈ng, kí cyɑ̈ɑ̈ng dɑ kwøbbe,
PSA.19.2	o wɑ̈ɑ̈r, kí wɑ̈ɑ̈r dɑ gïg nyodhe.
PSA.19.3	Mɑl geki piny pɑ kööbø,
PSA.19.3	o bong cwɑggi gen mø lïngi,
PSA.19.4	kɑ lïngi kì cögi piny.
PSA.19.4	Jwøk cɑ̈ng ɑ́gögge ki øde kì mɑl,
PSA.19.5	cɑ̈ng nyi bï wɑ̈g kì mwøl, e nɑ nyɑdhey nywöm,
PSA.19.5	o nɑ jɑlngwej me kedhi be rɑɑdø.
PSA.19.6	Cɑ̈g-ɑ́ɑ̀ cögi mɑl, o kedhe e cør-ɑ yij mɑl,
PSA.19.6	gïti tung-ɑ kyeelø.
PSA.19.6	Bong gïn pɑ̈ni kɑ ocögø e pɑ pïïd yi lëdhe.
PSA.19.7	Ciggi Jwøng-ɑ Ácwɑ̈ɑ̈j bɑ óbödh,
PSA.19.7	ge nyi thödh-ɑ dhɑnhø ki bëëdø me nyɑ̈n.
PSA.19.7	Ciggi Jwøng-ɑ Ácwɑ̈ɑ̈j ócuggø gɑ̈nnø yi dhɑnhø ceth,
PSA.19.7	ge nyi wëgg-ɑ wïj dhɑnhø pïlø.
PSA.19.8	Ciggi Jwøng-ɑ Ácwɑ̈ɑ̈j bɑ dyër,
PSA.19.8	tyëng-ɑ nyi mïdhi gen pëthi gen med.
PSA.19.8	Ciggi Jwøng-ɑ Ácwɑ̈ɑ̈j dhïw,
PSA.19.8	ge nyi wëgg-ɑ dhɑnhø dïdø.
PSA.19.9	Böggi Jwøng-ɑ Ácwɑ̈ɑ̈j døj,
PSA.19.9	nyii bëëdø gïti ɑtheer.
PSA.19.9	Ciggi Jwøng-ɑ Ácwɑ̈ɑ̈j bɑ óbödh,
PSA.19.9	o ge bɑ dyër bënn.
PSA.19.10	Gen ɑ tyer kibøli dhɑm-ɑ dhïw cɑrø,
PSA.19.10	ge med kibøli møøw kïc me dhïw.
PSA.19.11	Yɑ bɑ̈ngí, yɑ nyii thödhø yi gen ki dïdø,
PSA.19.11	kɑ yɑ nyii yïddø ki köögi, kipe kɑ̀ mïdhɑ gen.
PSA.19.12	Dɑ́ men ɑ ngɑ̈nyi bɑ̈jje?
PSA.19.12	Yiel yɑn Wuö ki orøng-ɑ pɑ nënni.
PSA.19.13	Yiel yɑn ki orøng-ɑ nyi tøøny ki gwøgø,
PSA.19.13	yɑ ko wëggí tyɑmø yi gen.
PSA.19.13	Codhe, o yɑ bëëdɑ yɑ tir,
PSA.19.13	yïɑ bɑ̈r ki orøng rɑj.
PSA.19.14	Yïn ɑ Jwøng-ɑ Ácwɑ̈ɑ̈j, wiy kwøbbɑ geki rummɑ, bëëd gen gɑ ɑyïëy yi yïn,
PSA.19.14	Yï bɑ kwödɑ, kɑ yï løg-ɑ yïënɑ.
PSA.20.1	Wiy kwøbbí løøg yi Jwøng-ɑ Ácwɑ̈ɑ̈j, kenyi ying yethi rɑj!
PSA.20.1	Wiy yï kor yi Jwøng-ɑ Ácwɑ̈ɑ̈j, Jwøøg Yɑgob!
PSA.20.2	Wiy bëe be kønyi yïn,
PSA.20.2	e kɑ̈ɑ̈l-ɑ Kenge kì Kïti Dhɑyøn.
PSA.20.3	Wiy gëdhh-ɑ ɑ́muuj yi yïn yïëye,
PSA.20.3	o pyëwe mïne ki gëdhhí.
PSA.20.4	Wiy yï mëgge gïg-ɑ dwɑddi yi yïn bënn,
PSA.20.4	o gïg-ɑ dwɑddí gwøgø ópɑ̈dhi gen ceth.
PSA.20.5	O wɑ ówör wɑ ki wörri tyɑ̈mø,
PSA.20.5	o berree tïng wɑ mɑl ki nyingi Jwøgee!
PSA.20.5	Wiy kwɑ̈jjí nyi løøg yi Jwøng-ɑ Ácwɑ̈ɑ̈j ceth!
PSA.20.6	Anɑn ɑ́yod yi yɑn kinni, Jwøng-ɑ Ácwɑ̈ɑ̈j rɑ̈nh-ɑ ɑ́yienye nyi wëgge’ tyɑ̈mø,
PSA.20.6	kwɑ̈jje nyi løøge’ løøgø, kì mɑl kej kwëre,
PSA.20.6	kɑ gø nyi thödhe ki teng-ɑ tyɑ̈ɑ̈me.
PSA.20.7	Ji møøgø gɑ̈nn-ɑ yɑ̈thi liny,
PSA.20.7	o møg-ɑ kyeelø gɑ̈nn-ɑ kyënyì,
PSA.20.7	de wø gɑ̈nn-ɑ Jwøng-ɑ Ácwɑ̈ɑ̈j Jwøøg wøn.
PSA.20.8	Tyëngɑni tyelli gen ócwɑny yi gen, kɑ ge ópɑ̈ɑ̈dhø,
PSA.20.8	de wø ódhwödh, kɑ wø ócungø ceth.
PSA.20.9	Jwøng-ɑ Ácwɑ̈ɑ̈j, wëggí rɑ̈dh tyɑ̈mø!
PSA.20.9	Løøg kwøbbi wøn kenyi kwɑ̈jji wøn.
PSA.21.1	Jwøng-ɑ Ácwɑ̈ɑ̈j, rɑ̈dh pyëwe ɑ́mïni,
PSA.21.1	pyëwe med kipe kɑ ɑ́thödhií ki teng-ɑ ɑ́tyɑ̈ɑ̈me.
PSA.21.2	Gïn-ɑ ɑ́dwɑddi yi pyëwe ɑ́mëggií,
PSA.21.2	gïn-ɑ ɑ́kwɑjje ɑ́mëggií.
PSA.21.3	Yïn ɑ Jwøk, rɑ̈dh ɑ́thödhí ki gyëdh mø døngø,
PSA.21.3	kɑ wïje kïdhí ki yɑ̈ɑ̈r dhɑb.
PSA.21.4	Ákwɑjj-ɑ wëy kì yïí, kɑ mëggií,
PSA.21.4	ɑ́thödhí ki cyɑ̈ng mø ngenyø mø gïti ɑtheer.
PSA.21.5	Dhwɑ̈nge ɑ́døngi kì bɑng kunyí,
PSA.21.5	pere ɑ́wëggí tëngø, kɑ thödhí ki mër.
PSA.21.6	Áthödhí ki gyëdh gïti ɑtheer,
PSA.21.6	o pyëwe med, mɑ́ yï cyɑ̈gi ki en.
PSA.21.7	Rɑ̈dh ngɑ̈dh-ɑ Jwøk Áyïmø;
PSA.21.7	mɑ́ mɑ̈ɑ̈dø mee pɑ nyi lwënyi
PSA.21.7	bong gïn-ɑ óböggi yi en.
PSA.21.8	Tyëngmɑ̈ɑ̈nø ómɑg yi en bënn,
PSA.21.8	tyëng-ɑ mɑɑnii ómɑg yi en.
PSA.21.9	Óbï e nɑ mɑc me lyel, kɑ gï rɑ̈be bënn.
PSA.21.9	Gï ónɑ̈ge ki rɑ̈ji pyëwe.
PSA.21.10	Bong kwɑrri gen møg-ɑ ódöng, kì kömi piny,
PSA.21.10	ge ónɑ̈g yi rɑ̈dh bënn.
PSA.21.11	Ge ɑ́yɑ̈ɑ̈b ki yëëth møg myen gen rɑ̈dh,
PSA.21.11	de møgɑni koo cuggi.
PSA.21.12	Ge ópwöd yi en ki wethe,
PSA.21.12	kɑ gï cyedde.
PSA.21.13	Wø lejj-ɑ yïn Wuö, kipe tegí teng-ɑ dwøng!
PSA.21.13	Wø lenh-ɑ yïn ki wör.
PSA.22.1	Yɑ ɑ́ywöög köörí,
PSA.22.1	de yɑ nuti køny yïn.
PSA.22.2	Jwøgɑ! Yï ɑ́cwølɑ kì dicɑ̈ng,
PSA.22.2	de yï nuti wöl löggø.
PSA.22.2	Yï ɑ́cwølɑ kì wɑ̈r,
PSA.22.2	de yɑ pɑ yïddi ki ywömø.
PSA.22.3	O bene yïn Kwërø,
PSA.22.3	ngɑn-ɑ nyi lenhi yi Isrɑil.
PSA.22.4	Kweyyi wøn ɑ́gɑ̈nn-ɑ yïn,
PSA.22.4	kɑ ge yiel yi yïn.
PSA.22.5	Ge ɑ́ywøøg köörí, kɑ ge yiel yi yïn ki rɑj.
PSA.22.5	Ge ɑ́gɑ̈nn-ɑ yïn, o wɑ̈thi gen nuti lɑ̈ɑ̈y yïn.
PSA.22.6	Yɑ bɑ twöngø yøw, yɑ pɑth ki dhɑnhø, yɑ ceg kɑ benyø,
PSA.22.6	yɑ bɑ ɑbɑny yi gen!
PSA.22.7	teedø thönyy-ɑ dhøggi gen, ge törr-ɑ wɑ̈thi gen kenyi lidh gen yɑn.
PSA.22.8	de ede ɑ pɑ yiele yïn?
PSA.22.8	Keløg pyëw Jwøng-ɑ Ácwɑ̈ɑ̈j med ki yïn,
PSA.22.8	ede ɑ pɑ yiele yïn?”
PSA.22.9	Yïn ɑ ɑ́kor yɑn kì yij meyɑ,
PSA.22.9	kɑ yɑ kor yi yïn kì kɑ̈w.
PSA.22.10	Yɑ gɑ̈nn-ɑ yïn kër-ɑ ɑ́nywøøl yɑn,
PSA.22.10	bene yïn ɑ bɑ Jwøgɑ ceth.
PSA.22.11	Rií ko lɑ̈ɑ̈w ki yɑn,
PSA.22.11	mɑ́ ɑkørr cyɑ̈gi,
PSA.22.11	o bong ngɑn kunyi.
PSA.22.12	Yɑ ɑ́tyeg yi tyëngmɑ̈ɑ̈nø ni tyëëg wɑ̈dhh,
PSA.22.12	kì wɑ̈thi tùng bënn,
PSA.22.12	ge nɑ wɑ̈dhhi Bɑcɑn, wɑ̈dhh-ɑ teg.
PSA.22.13	Dhøggi gen ngɑɑm gen ni ngurrì,
PSA.22.13	ge ɑ́bï yïɑ ge óngɑ̈rrø ge bï-ɑ be cɑmi yɑn.
PSA.22.14	Bong tegø kì riɑ,
PSA.22.14	tegɑ ɑ́kedh ni pïg-ɑ ókøny piny.
PSA.22.14	Cuɑ ɑ́dɑ̈ngi,
PSA.22.14	pyëwɑ ɑ́leny ni cemɑ̀.
PSA.22.15	Cwɑggɑ ɑ́thwøw ni ɑyejø,
PSA.22.15	lebɑ ɑ́mɑ̈gi kì yethi dɑnnɑ.
PSA.22.15	Yɑ ɑ́wëggí thøw yij lɑ̈bø.
PSA.22.16	Yɑ ɑ́tyeg yi ɑkuud tyëngrijjø,
PSA.22.16	yɑ ɑ́tyeg gen ni tyëëg gwögg,
PSA.22.16	cinggɑ geki tyellɑ ɑ́twïy yi gen.
PSA.22.17	Cuɑ bënn ceg-ɑ wiigø.
PSA.22.17	Yɑ ceg kɑ ywørø yi tyëngmɑ̈ɑ̈nø.
PSA.22.18	kɑ gï pɑ̈ngi gen kì kelli gen.
PSA.22.19	Yïn ɑ Jwøng-ɑ Ácwɑ̈ɑ̈j, rií ko lɑ̈ɑ̈w,
PSA.22.19	bïí jwɑn yɑn ki yielø!
PSA.22.20	Yiel yɑn ki pilø,
PSA.22.20	yɑ ko wëggí cɑmø yi gwöggɑni.
PSA.22.21	Yiel yɑn kì dhøggi ngurrɑni,
PSA.22.21	yiel wëyɑ ki tùngi wɑ̈dhhi Bɑcɑn, wɑ̈dhh-ɑ rijjø!
PSA.22.22	yï ólenhɑ kì bøli gen kinni,
PSA.22.23	“Lenhu Jwøng-ɑ Ácwɑ̈ɑ̈j, wun ɑ bɑ̈ngge!
PSA.22.23	Lejju en, wun ɑ kwɑrri Yɑgob!
PSA.22.23	Mɑllu en, wun ɑ tyëng Isrɑil!
PSA.22.24	Jwøng-ɑ Ácwɑ̈ɑ̈j, tyëng-ɑ nyingi gen cɑn pɑ nyi byeny yi en,
PSA.22.24	ɑbuur pɑ nyi wøy yi en, o tyëng-ɑ rɑngi, gï pɑ nyi luge ngɑ̈je,
PSA.22.24	de nyii löggø kenyi ywøøg gen kööre.”
PSA.22.25	Yï ólenhɑ kì bøli teedø, kipe gïg-ɑ ɑ́gwøg yi yïn kiperɑ;
PSA.22.25	yï ólenhɑ kì bøli tyëng-ɑ mɑlli yïn.
PSA.22.25	Gëdhh-ɑ ɑ́kwøbɑ kinni ge ómëggɑ yïn, ge ómëggɑ yïn kì bøli tyëng-ɑ nyi mɑlli yïn.
PSA.22.26	Tyëng-ɑ nyingi gen cɑn ócyɑ̈mø, kɑ ge oyɑ̈ngø.
PSA.22.26	Jwøng-ɑ Ácwɑ̈ɑ̈j ólenhi yi tyëng-ɑ nyi bï yïe.
PSA.22.26	Ge ódönyi gïti ɑtheer!
PSA.22.27	Jwøng-ɑ Ácwɑ̈ɑ̈j, ópɑrri yi pödhh bënn;
PSA.22.27	Kɑ ge dwöög-ɑ yïe, ge kɑ̈ɑ̈l-ɑ kömi piny bëne;
PSA.22.27	kɑ mɑlli yi jurrì bënn.
PSA.22.28	Jwøng-ɑ Ácwɑ̈ɑ̈j ɑ bɑ rɑ̈dh,
PSA.22.28	jɑɑg-ɑ pödhh bënn.
PSA.22.29	Tyëngɑthwøg bënn, ri gen óbøødh gen piny kì bøle;
PSA.22.29	tyëng-ɑ nyi thøw bënn, ri gen óbøødh gen piny kì bøle.
PSA.22.30	Rïny-ɑ óbï Jwøng-ɑ Ácwɑ̈ɑ̈j ógöggi yi en,
PSA.22.30	rïny-ɑ óbï óköbbi per Jwøng-ɑ Ácwɑ̈ɑ̈j.
PSA.22.31	Tyëng-ɑ nuti nywølø óköbbi kinni,
PSA.22.31	“Jwøng-ɑ Ácwɑ̈ɑ̈j jie ɑ́yiele cøn.”
PSA.23.1	Yɑ kwɑy-ɑ yi Jwøng-ɑ Ácwɑ̈ɑ̈j,
PSA.23.1	o yɑ pɑ jɑd.
PSA.23.2	kɑ yɑ nyi peeje kömi pïg kwïlø.
PSA.23.3	Yɑ nyii thödhø yi en ki tegø me nyɑ̈n,
PSA.23.3	Yɑ nyi peeje’ yuu-ɑ døj
PSA.23.3	ni kɑ ɑ́kööbe ceth.
PSA.23.4	Cɑgg yɑ cyɑ̈dhi kì yij muudhø me dwøng,
PSA.23.4	yɑ pɑ böggi,
PSA.23.4	mɑ́ yï ying-ɑ butɑ, yïn ɑ Jwøng-ɑ Ácwɑ̈ɑ̈j,
PSA.23.4	Yɑ okorø yi yïn ki rɑj bënn.
PSA.23.5	Yɑ nyii thegø yi yïn,
PSA.23.5	kì keny cuggi tyëngmɑ̈ɑ̈nø ki nenni yɑn,
PSA.23.5	yɑ ɑ́theg yi yïn ki mendwøng,
PSA.23.5	lwølɑ ɑ́pɑ̈ɑ̈ng yi yïn.
PSA.23.6	Døøjí geki mɑ̈ɑ̈dø mií, ge cyɑ̈dhi kɑ yɑn ceth.
PSA.23.6	Yɑ óbëëdø kì yij ød Jwøng-ɑ Ácwɑ̈ɑ̈j kì yethi cyɑ̈ngg-ɑ ónëënɑ bënn.
PSA.24.1	Ji bënn møg-ɑ köme bɑ møge thyew,
PSA.24.2	mɑ́ Jwøng-ɑ Ácwɑ̈ɑ̈j ɑ ɑ́tɑ̈g tyelli piny,
PSA.24.2	kɑ gï cïbe thɑ́ pï keny lɑ̈wi.
PSA.24.3	Á men ɑ yïe di dyër, ɑ cuggi yedhi wïj Kïti Jwøng-ɑ Ácwɑ̈ɑ̈j?
PSA.24.3	Á men cuggi kedhi Kenge, kej kwër?
PSA.24.4	ɑ pɑ nyi kwɑjji jwögg-ɑ ótyengø gɑ yenh,
PSA.24.4	ɑ pɑ nyi köngi ki pyed.
PSA.24.5	Ge óyiel yi Jwøng-ɑ Ácwɑ̈ɑ̈j, kɑ gï gyëdhe,
PSA.24.5	ge ópwøj yi Jwøng-ɑ Ácwɑ̈ɑ̈j, kinni yï gen bɑ̈r.
PSA.24.6	Ji-ɑ ni møgɑni, gen ɑ ówɑ̈dhi Kengi Jwøk;
PSA.24.6	gen ɑ óbï bøli Jwøøg Yɑgob.
PSA.24.7	Yieb wun thïggi dör,
PSA.24.7	yieb wun dörr-ɑ weenø,
PSA.24.7	o rɑ̈nh-ɑ dwøng bëe pɑc.
PSA.24.8	Rɑ̈nh-ɑ dwøng bɑ men?
PSA.24.8	Bɑ Jwøng-ɑ Ácwɑ̈ɑ̈j, ngɑn-ɑ teg, ɑ bong gïn dhɑlii,
PSA.24.8	bene Jwøng-ɑ Ácwɑ̈ɑ̈j ɑ nyi tyɑm liny.
PSA.24.9	Yieb wun thïggi dör,
PSA.24.9	yieb wun dörr-ɑ weenø,
PSA.24.9	o rɑ̈nh-ɑ dwøng bëe pɑc.
PSA.24.10	Rɑ̈nh-ɑ dwøng bɑ men?
PSA.24.10	Wïlɑ̈bø, Jwøng-ɑ Ácwɑ̈ɑ̈j ɑ bɑ Rɑ̈nh-ɑ Dwøng!
PSA.25.1	Yïn ɑ Jwøng-ɑ Ácwɑ̈ɑ̈j, bɑ yïn ɑ mɑllɑ,
PSA.25.2	Jwøgɑ, bene yïn ɑ gɑ̈nnɑ.
PSA.25.2	Wïjɑ ko wëggí lɑ̈ɑ̈yø,
PSA.25.2	yɑ ko wëggí gɑggø yi tyëngmɑ̈ɑ̈nø!
PSA.25.3	Tyëng-ɑ gɑ̈nni yïn koo tyɑm,
PSA.25.3	de tyëng-ɑ pemmi dhøgí ótyɑm.
PSA.25.4	Nyudhí yɑn yëthí, Wuö,
PSA.25.4	wiy ge yodɑ.
PSA.25.5	Peej yɑn yuuí yuu-ɑ dyër,
PSA.25.5	mɑ́ yïn ɑ bɑ Jwøgɑ,
PSA.25.5	o bɑ yïn ɑ nyi yiel yɑn.
PSA.25.5	Yɑ nyi gɑ̈nn-ɑ yïn ceth.
PSA.25.6	Yïn ɑ Jwøng-ɑ Ácwɑ̈ɑ̈j, pɑr yɑn kì bɑng døøjí, geki mɑ̈ɑ̈dø mií,
PSA.25.6	møg-ɑ ɑ́nyodh yi yïn cøn.
PSA.25.7	Wïl wïjí ki orøgɑ, orøøg wööbø.
PSA.25.7	Pɑr yɑn kì bɑng døøjí geki mɑ̈ɑ̈dø mií,
PSA.25.7	pɑr yɑn, yïn ɑ Jwøng-ɑ Ácwɑ̈ɑ̈j!
PSA.25.8	Jwøng-ɑ Ácwɑ̈ɑ̈j tir o døøj,
PSA.25.8	bene ɑ pere nyi nyudhe tyëngorøg ki yöö.
PSA.25.9	Tyëng-ɑ bɑ mööl nyi peeje’ yuu-ɑ dyër,
PSA.25.9	kɑ gï nyudhe gïg-ɑ dwɑdde.
PSA.25.10	Yëthi Jwøng-ɑ Ácwɑ̈ɑ̈j bënn bɑ mɑ̈ɑ̈dø geki dyër,
PSA.25.10	kipe tyëng-ɑ nyi mïdhi kwönge geki cigge.
PSA.25.11	Mïdhí kwöngí yïn ɑ Jwøng-ɑ Ácwɑ̈ɑ̈j, kɑ pyëwí lɑ̈ɑ̈me kipe orøgɑ,
PSA.25.11	mɑ́ orøgɑ gïïr.
PSA.25.12	Tyëng-ɑ nyi mïdhi Ciggi Jwøng-ɑ Ácwɑ̈ɑ̈j,
PSA.25.12	gï ónyudhe yuu-ɑ cyɑ̈dhi gen.
PSA.25.13	Ge óbëëdø ki døøjø,
PSA.25.13	kɑ piny løg-ɑ mi nyigi gen.
PSA.25.14	Jwøng-ɑ Ácwɑ̈ɑ̈j bɑ mɑ̈ɑ̈dh tyëng-ɑ nyi mïdhi cigge,
PSA.25.14	kɑ lwöme nyi mïdhe ki gïn.
PSA.25.15	Yɑ nyi nenn-ɑ yï Jwøng-ɑ Ácwɑ̈ɑ̈j kipe kønyɑ ceth,
PSA.25.15	mɑ́ en ɑ nyi yiel yɑn ki rɑj.
PSA.25.16	Yïn ɑ Jwøng-ɑ Ácwɑ̈ɑ̈j, lug thɑ̈wwí, kɑ pyëwí lɑ̈ɑ̈me ki yɑn,
PSA.25.16	mɑ́ yɑ ɑ́döng ketɑ, o yɑ ɑ́nyönhi.
PSA.25.17	Yiel yɑn ki rummì,
PSA.25.17	kɑ yɑ kɑ̈ɑ̈l wɑ̈g kì yethi ɑkørr.
PSA.25.18	Lidh orɑngɑ geki pïn-ɑ pïd yɑn,
PSA.25.18	kɑ pyëwí lɑ̈ɑ̈me ki orøgɑ bëne.
PSA.25.19	Lidh ngenyi tyëngmɑ̈ɑ̈nø,
PSA.25.19	kɑ mɑɑn-ɑ mɑɑn yɑn yi gen liidh.
PSA.25.20	Kor wëyɑ, kɑ yɑ yieel,
PSA.25.20	wïjɑ ko wëggí lɑ̈ɑ̈yø,
PSA.25.20	mɑ́ yɑ nyi yömm-ɑ yïí.
PSA.25.21	Wiy yɑ yiel kì bɑng døøjɑ kí kenyi kømmɑ dyër ceth,
PSA.25.21	mɑ́ yɑ gɑ̈nn-ɑ yïn.
PSA.25.22	Yïn ɑ Jwøk, yïëëd ki ɑkørr,
PSA.25.22	yiel jií tyëng Isrɑil!
PSA.26.1	Yïn ɑ Jwøng-ɑ Ácwɑ̈ɑ̈j, cwɑg yɑn,
PSA.26.1	mɑ́ e bong gïjø mɑ ɑ́rënyɑ,
PSA.26.1	o yɑ gɑ̈nn-ɑ yïn ceth.
PSA.26.2	Yïn ɑ Jwøng-ɑ Ácwɑ̈ɑ̈j, pɑ̈nyí yɑn,
PSA.26.2	kɑ rummɑ rɑɑng geki gïg-ɑ dwɑddɑ.
PSA.26.3	Yɑ cyɑ̈dh-ɑ́ɑ̀ kömi mɑ̈ɑ̈dø mií ceth,
PSA.26.3	o kwøbbí møg-ɑ ɑ́yïëyɑ mïdhɑ’ mïdhø ceth.
PSA.26.4	Yɑ pɑ nyi bëëdø kì kej ɑ́kyel ki tyëngrijjø,
PSA.26.4	wɑlɑ̀ yɑ pɑ nyi kedhi kelli tyëngwëënyø.
PSA.26.5	Tyëngrijjø mɑɑn yi yɑn,
PSA.26.5	o ge këëjɑ’ këëjø.
PSA.26.6	Yïn ɑ Jwøng-ɑ Ácwɑ̈ɑ̈j, cinggɑ tɑr,
PSA.26.6	o yɑ nyi kedh-ɑ keny-ɑ nyi mɑlli yïn.
PSA.26.7	Yï nyii pøjjø yi yɑn ki wör,
PSA.26.7	kɑ gïïngɑ̈ngø møgí nyi nyudhɑ ji.
PSA.26.8	Yïn ɑ Jwøng-ɑ Ácwɑ̈ɑ̈j, ødí keny-ɑ di dhwɑ̈ngí,
PSA.26.8	ɑ yije bëëd yi yïn, mɑɑr yi yɑn.
PSA.26.9	Wëyɑ ko kwɑɑny kyeel ki wëyi tyëngorøg,
PSA.26.9	wɑlɑ̀ yɑ ko nɑ̈ɑ̈g kyeel ki tyëngnɑ̈g ki ji,
PSA.26.10	gen ɑ tyëng-ɑ nyi göggi ji ki rɑj,
PSA.26.10	ɑ nyi yïëy kwɑjjø ki ngyëny.
PSA.26.11	De yɑn, yɑ ógwøg gïn-ɑ bɑ dyër ceth,
PSA.26.11	lɑ̈ɑ̈m pyëwí kɑ yɑ yieel!
PSA.26.12	Yɑ ɑ́yiel ki rɑj bënn,
PSA.26.12	Jwøng-ɑ Ácwɑ̈ɑ̈j ómɑllɑ kì kelli jie.
PSA.27.1	Jwøng-ɑ Ácwɑ̈ɑ̈j bɑ cɑr kì yïɑ, o bɑ yïënɑ,
PSA.27.1	bong ngɑn böggɑ,
PSA.27.1	Jwøng-ɑ Ácwɑ̈ɑ̈j ɑ korri yɑn ki rɑj,
PSA.27.1	yɑ pɑ wöl böggø.
PSA.27.2	Kenyi pɑ̈ɑ̈r tyëngrijjø kömɑ, ge dwɑdd-ɑ nɑ̈gi yɑn,
PSA.27.2	tyelli gen nyii cwɑnyyø yi gen kɑ ge ópɑ̈nhø.
PSA.27.3	Cɑgg yɑ tyeg yi liny,
PSA.27.3	yɑ pɑ pɑ̈nyi böggø,
PSA.27.3	cɑgg tyëngmɑ̈ɑ̈nø pɑ̈ɑ̈r kömɑ,
PSA.27.3	yɑ gɑ̈nn-ɑ Jwøk ceth.
PSA.27.4	Yɑ ɑ́cwøl-ɑ gïjø ɑ́kyel kì yï Wuö,
PSA.27.4	gïjø ɑ́kyel yøw ɑ dwɑdd-ɑ,
PSA.27.4	kinni, o yɑ bëëdɑ kì ød Jwøng-ɑ Ácwɑ̈ɑ̈j kɑ̈ng-ɑ nëënɑ,
PSA.27.4	o yɑ nennɑ døøji Jwøng-ɑ Ácwɑ̈ɑ̈j,
PSA.27.4	o yɑ nyi kwɑ̈jjɑ kì yij Kenge.
PSA.27.5	Yɑ nyii kɑnø yi en kì cyɑ̈ɑ̈ng rɑj,
PSA.27.5	yɑ ókor yi en kì yij Kenge,
PSA.27.5	yɑ ókïdhe be bëëdø kì wïj kït me bɑ̈r.
PSA.27.6	Codhe, o wɑ̈thi tyëngmɑ̈ɑ̈nø, tyëng-ɑ ɑ́tyeg yɑn, ywöönyɑ’ piny.
PSA.27.6	O yɑ muujɑ ki gëdhhì kì yij Kenge,
PSA.27.6	o yɑ wörɑ yɑ lenh-ɑ Jwøng-ɑ Ácwɑ̈ɑ̈j.
PSA.27.7	Lïngí ywøgɑ Wuö,
PSA.27.7	lɑ̈ɑ̈m pyëwí, kɑ møgɑ løøg!
PSA.27.8	Keny-ɑ ɑ́kööb kinni, “Bïí mɑllí yɑn!”
PSA.27.8	Yɑ ɑ́löggi kinni, “Yɑ óbï Wuö!
PSA.27.9	Rií ko kɑ̈nní yɑn!”
PSA.27.9	Pyëwí ko rënyi ki yɑn,
PSA.27.9	bɑ̈ngí ko weddí.
PSA.27.9	Yïn ɑ nyi køny yɑn
PSA.27.9	yɑ ko wiy piny.
PSA.27.9	yïn ɑ Jwøk, yïënɑ!
PSA.27.10	Yɑ ócuggø wiy piny yi wïyɑ geki meyɑ,
PSA.27.10	de yɑ ómïdhi yi Jwøng-ɑ Ácwɑ̈ɑ̈j ceth.
PSA.27.11	Wuö, pwönyí yɑn ki gïn-ɑ dwɑddi yi yïn o gwøgɑ
PSA.27.11	kɑ yɑ pyejjí kì yuu-ɑ døj
PSA.27.11	mɑ́ tyëng-ɑ mɑɑn yɑn gïïr.
PSA.27.12	Yɑ ko wïyí tyëngmɑ̈ɑ̈nø,
PSA.27.12	mɑ́ yɑ ɑ́myen yi gen, ge dwɑdd-ɑ ruji yɑn.
PSA.27.13	Yɑ ngɑ̈ny wøw kinni,
PSA.27.13	døøji Jwøng-ɑ Ácwɑ̈ɑ̈j ólidh yi yɑn ceth, yɑ nudd yɑ onëënø.
PSA.27.14	Gɑ̈nní Jwøng-ɑ Ácwɑ̈ɑ̈j!
PSA.27.14	Bëëd yïí dɑ yïëyø! Pyëwí ko wëggí nyönhø!
PSA.27.14	Gɑ̈nní Jwøng-ɑ Ácwɑ̈ɑ̈j ceth!
PSA.28.1	Yïn ɑ Jwøng-ɑ Ácwɑ̈ɑ̈j, bɑ yïn ɑ korri yɑn, yɑ ywøøg-ɑ köörí.
PSA.28.1	Lïngí ywøgɑ!
PSA.28.1	Ke pɑ løøg møgɑ,
PSA.28.1	yɑ ópɑ̈ɑ̈r ki tyëng-ɑ nyi kedhi pödhi tyëngthøø.
PSA.28.2	Lïngí ywøgɑ kɑ yɑ køny,
PSA.28.2	kenyi tïngɑ cinggɑ mɑl, yɑ nenn-ɑ kuni kej kwërí, yɑ ókwɑ̈jjø.
PSA.28.3	Yɑ ko cɑɑy kyeel ki tyëngrijjø,
PSA.28.3	kì bɑng gïg-ɑ nyi gøggi yi gen.
PSA.28.3	Ge kööbø dhøggi gen omedø,
PSA.28.3	de pëthi gen pɑ̈ng yi mɑ̈ɑ̈nø.
PSA.28.4	cɑy gen kipe rɑjj-ɑ ɑ́gwøg yi gen.
PSA.28.4	Cɑy gen kipe gïg-ɑ ɑ́gøggi yi gen bënn;
PSA.28.4	mëggí gen cɑ́y-ɑ kyëëw ki gen.
PSA.28.5	Mɑ́ gwøøg Jwøng-ɑ Ácwɑ̈ɑ̈j geki gïg-ɑ ɑ́cwɑ̈je, nuti rømmø yi gen;
PSA.28.5	gïg-ɑ ɑ́cwɑ̈je bong nyingi gïn kì yï gen.
PSA.28.5	Gï ócɑye kipe møgɑni;
PSA.28.5	kɑ gï rënye gïti ɑtheer.
PSA.28.6	Lenhi wɑ Jwøng-ɑ Ácwɑ̈ɑ̈j,
PSA.28.6	mɑ́ kwɑ̈jjɑ ɑ́løøge.
PSA.28.7	Jwøng-ɑ Ácwɑ̈ɑ̈j ɑ korri yɑn, o en ɑ bɑ cwɑ̈gɑ.
PSA.28.7	En ɑ gɑ̈nnɑ ceth.
PSA.28.7	Yɑ nyi wëgge’ tyɑ̈mø, kɑ pyëwɑ nyii mïnø,
PSA.28.7	Jwøng-ɑ Ácwɑ̈ɑ̈j lenhɑ’ lenhø ki wör.
PSA.28.8	Jwøng-ɑ Ácwɑ̈ɑ̈j jie nyi korre’ korrø,
PSA.28.8	rɑ̈nh-ɑ ɑ́yienye nyi cwɑge’ cwɑgø, kɑ gø yiele.
PSA.28.9	Yiel jií kɑ ge gyëëdh, yïn ɑ Jwøng-ɑ Ácwɑ̈ɑ̈j.
PSA.28.9	kɑ ji-ɑ bɑ møgí gyëëdh.
PSA.28.9	Kwɑy gen,
PSA.28.9	korrí gen gïti ɑtheer.
PSA.29.1	Lejju mɑ̈re kí tege.
PSA.29.2	Lejju nyingi Jwøng-ɑ Ácwɑ̈ɑ̈j, ɑ yïe di mɑ̈r,
PSA.29.2	bøødh wun ri wun piny kì bøli Jwøng-ɑ Ácwɑ̈ɑ̈j, ɑ bɑ Kwërø
PSA.29.3	Cwɑggi Jwøng-ɑ Ácwɑ̈ɑ̈j ɑ́bï ge böödh-ɑ yethi nɑ̈mmi omelø,
PSA.29.3	Jwøng-ɑ bɑ mɑ̈r, ɑ́göjji ni mɑl.
PSA.29.3	Kɑ ɑ́lɑngi cwɑgge böödh-ɑ yij nɑɑm omeli dwøng.
PSA.29.4	Cwɑggi Jwøng-ɑ Ácwɑ̈ɑ̈j olïngø,
PSA.29.4	tege ɑ́nënni geki dönge.
PSA.29.5	Cwɑggi Jwøng-ɑ Ácwɑ̈ɑ̈j tørr-ɑ óthur,
PSA.29.5	cɑgg ɑ́ óthurr-ɑ døngø kì Lubnɑn.
PSA.29.6	Kïtti Lubnɑn ɑ́wëgge pɑ̈rrø ni røjj.
PSA.29.6	Kɑ Kïti Kermön ópɑ̈rrø ni nyɑwɑdh.
PSA.29.7	Mɑl nyii gwellø yi cwɑggi Jwøng-ɑ Ácwɑ̈ɑ̈j.
PSA.29.8	Yij pɑ̈l bëne nyii nhɑ̈nhø yi cwɑgge.
PSA.29.8	Thwøri Gɑdic ɑ́nhɑ̈nhi yi cwɑgge.
PSA.29.9	Cwɑggi Jwøng-ɑ Ácwɑ̈ɑ̈j nyi nïng-ɑ óthur,
PSA.29.9	kɑ yïthhi yenh nyii dyëmø kì yij thïm,
PSA.29.9	e tyëng-ɑ yij Kengø óryeerø kinni, “Mɑ̈r bɑ mi Jwøk!”
PSA.29.10	Nɑ̈mm-ɑ pɑ̈ng bënn, jɑɑg-ɑ yi Jwøng-ɑ Ácwɑ̈ɑ̈j,
PSA.29.10	jyɑ̈gø ɑ́ rɑ̈dh gïti ɑtheer.
PSA.29.11	Jwøng-ɑ Ácwɑ̈ɑ̈j jie nyi thödhe’ thödhø ki tegø,
PSA.29.11	kɑ gï nyi gëdhhe mër.
PSA.30.1	Yɑ lejj-ɑ yïn Wuö, mɑ́ yɑ ɑ́yiel yi yïn,
PSA.30.1	kɑ tyëngmɑ̈ɑ̈nø, mɑ̈ɑ̈n tunggi yɑn.
PSA.30.2	Yï ɑ́kwɑjjɑ yɑ obuddø ki rɑ̈ɑ̈m dël, yïn ɑ Jwøgɑ,
PSA.30.2	kɑ dëlɑ wëggí yönø.
PSA.30.3	Yɑ ɑ́kor yi yïn ki thøø,
PSA.30.3	yɑ ɑ́bëëd yɑ bɑ men di kedhi yij bur.
PSA.30.3	De wëyɑ ɑ́dwöög yi yïn.
PSA.30.4	Wör wun wu lejj-ɑ Jwøk,
PSA.30.4	wun ɑ jie møg-ɑ wørii!
PSA.30.4	Nyi pɑru gïg-ɑ ɑ́gwøg yi Ngɑn-ɑ bɑ Kwërø,
PSA.30.4	kɑ nyi pwøj wun.
PSA.30.5	Linye pɑ nyi mɑ̈gi ki keny me bɑ̈ɑ̈r,
PSA.30.5	døøje nyi tyëng-ɑ piny.
PSA.30.5	Cɑgg pïi nying mulli kì wɑ̈r,
PSA.30.5	medi pyëw nyii yodø kì mwøl.
PSA.30.6	Yɑ ɑ́kööb yɑ pɑ böggi kinni,
PSA.30.6	“Yɑ pɑ cuggi tyɑmø!”
PSA.30.7	Yɑ ɑ́göggí ki gïgdøj, Wuö,
PSA.30.7	Yɑ ɑ́kor yi yïn, yï bɑ kwödɑ.
PSA.30.7	De keny-ɑ ɑ́lugí ngɑ̈jí yɑn,
PSA.30.7	ɑdøøgɑ be böggø.
PSA.30.8	Yɑ cwøll-ɑ yïn, yïn ɑ Jwøng-ɑ Ácwɑ̈ɑ̈j.
PSA.30.8	Yɑ kwɑjj-ɑ yïn, bïí køny yɑn.
PSA.30.9	“Á ngø ɑ óyod yi yïn kì bɑng thøwɑ?
PSA.30.9	Dɑ gïndøj men-ɑ ónywøl yi kedhɑ yij rörø?
PSA.30.9	Tyëngthøø ócuggø lejji yïn?
PSA.30.9	Wöddi døøjí ócuggø kɑ̈llø yi gen?
PSA.30.10	Lïngí kwøbbɑ Wuö, kɑ pyëwí lɑ̈ɑ̈me ki yɑn.
PSA.30.10	Jwøng-ɑ Ácwɑ̈ɑ̈j, køny yɑn!”
PSA.30.11	Rɑ̈ji pyëwɑ ɑ́løg medi pyëw yi yïn, kɑ yɑ ocöngø.
PSA.30.11	Gïn-ɑ ɑ́rɑ̈ɑ̈m kì pyëwɑ ɑ́kɑ̈ɑ̈l yi yïn wɑ̈g,
PSA.30.11	kɑ keje kïdhí ki medi pyëw,
PSA.30.12	ɑcögɑ yɑ pɑ kudø,
PSA.30.12	yɑ ówör yɑ lejj-ɑ yïn ceth!
PSA.30.12	Jwøng-ɑ Ácwɑ̈ɑ̈j, yï bɑ Jwøgɑ!
PSA.30.12	Yï ópøjjɑ gïti ɑtheer.
PSA.31.1	Yɑ yömm-ɑ yïí, Wuö,
PSA.31.1	yɑ ko wëggí tyɑmø.
PSA.31.1	Yï bɑ Jwøng nyi gøggi dyër,
PSA.31.1	yɑ kwɑjj-ɑ yïn, yiel yɑn!
PSA.31.2	Kyën pɑ̈ddí, Jwøngtir, yiel yɑn!
PSA.31.2	Jwɑn yɑn ki yielø!
PSA.31.2	Bëëd yï bɑ kwödɑ men-ɑ nyi korri yɑn.
PSA.31.3	Bene yïn kwödɑ men-ɑ nyi korri yɑn,
PSA.31.3	Nyudhí yɑn yöö, kɑ yɑ pyejjí ni kɑ ɑ́kööb.
PSA.31.4	Yiel yɑn ki ɑ́kɑ̈ll-ɑ ɑ́ceg yɑn,
PSA.31.4	mɑ́ yïn ɑ nyi yiel yɑn ki rɑj.
PSA.31.5	yɑ óyiel yi yïn, yïn ɑ Jwøng-ɑ Ácwɑ̈ɑ̈j,
PSA.31.5	bene yïn Jwøng-ɑ dyër.
PSA.31.6	Tyëng-ɑ nyi mɑlli jwögg-ɑ pɑth mɑɑn yi yïn,
PSA.31.6	de yɑ gɑ̈nn-ɑ yïn.
PSA.31.7	Pyëwɑ ómïni ki mendwøng
PSA.31.7	kipe mɑ̈ɑ̈dø mií men-ɑ pɑ nyi lwënyi,
PSA.31.7	mɑ́ yïn ɑ nyi lidh orɑngɑ,
PSA.31.7	yïn ɑ ngɑ̈nyi ɑkørr-ɑ kömɑ.
PSA.31.8	Yɑ nuti wëggi yïn mɑgø yi tyëngmɑ̈ɑ̈nø,
PSA.31.8	yɑ ɑ́wëggí kedhi keny-ɑ dwɑddɑ.
PSA.31.9	Lɑ̈ɑ̈m pyëwí ki yɑn, Wuö,
PSA.31.9	mɑ́ yɑ ying-ɑ yethi rɑj,
PSA.31.9	nyingɑ ɑ́dhëg yi ywøng-ɑ gïïr,
PSA.31.9	yɑ ɑ́dhɑ̈ɑ̈r ki mendwøng.
PSA.31.10	Yɑ ɑ́dhɑ̈ɑ̈r yi kïïmø,
PSA.31.10	yɑ ɑ́nyönhi yi ywøg.
PSA.31.10	Yɑ ɑ́nyönhi yi ɑkørr
PSA.31.10	cɑgg ɑ́ men-ɑ́ cuɑ, ge ceg-ɑ nøyø.
PSA.31.11	Yɑ ɑ́døøg be gɑggø yi tyëngmɑ̈ɑ̈nø, geki wɑddɑ thyew!
PSA.31.11	Ge ɑ́døøg be gɑggi yɑn.
PSA.31.11	Yɑ ɑ́døøg be këëjø yi tyëng-ɑ ngɑ̈nyi yɑn,
PSA.31.11	kenyi lidh gen yɑn kì yöö, ge nyi ceg-ɑ rengø.
PSA.31.12	Wɑ̈thi ji bënn ɑ́wïl ki yɑn, de yɑ nɑ ngɑnthøø.
PSA.31.12	Yɑ nɑ gïn-ɑ óweddi pɑ̈l.
PSA.31.13	Yɑ lïngɑ tyëngmɑ̈ɑ̈nø ge ómöngø,
PSA.31.13	yɑ ɑ́tyeg yi böögø.
PSA.31.13	Ge nyi tyëg piny ge gøgg-ɑ ɑmolpiny,
PSA.31.13	ge kømm-ɑ kwøbbi nɑ̈gi yɑn.
PSA.31.14	Den-ɑ́ yïn ɑ gɑ̈nnɑ, Wuö,
PSA.31.14	yï bɑ Jwøgɑ.
PSA.31.15	Yïn ɑ nyi konggi yɑn ceth,
PSA.31.15	yiel yɑn ki tyëngmɑ̈ɑ̈nø,
PSA.31.15	tyëng-ɑ guud wɑngɑ!
PSA.31.16	Ywöngi yijí kipe bɑ̈ngí,
PSA.31.16	yiel yɑn kì bɑng mɑ̈ɑ̈dø mií.
PSA.31.17	Yɑ cwøll-ɑ yïn, yïn ɑ Jwøng-ɑ Ácwɑ̈ɑ̈j;
PSA.31.17	wïjɑ ko wëggí lɑ̈ɑ̈yø.
PSA.31.17	Wiy wɑ̈thi tyëngrijjø lɑ̈ɑ̈y gen,
PSA.31.17	wiy ge kedhi gen piny, pödhi tyëngthøø ge kudø kudø.
PSA.31.18	Mij dhøggi tyëngpyed møgɑni,
PSA.31.18	gen ɑ tyëngɑthwøg,
PSA.31.18	møg-ɑ nyi kööbø ki rɑj kì ri tyëngtir.
PSA.31.19	Gïg mø døøj cɑrø ki mendwøng,
PSA.31.19	ɑ mïdhi yi yïn kipe tyëng-ɑ wør yïn!
PSA.31.19	Døøjí ngɑ̈nyi yi ji bënn,
PSA.31.19	kí kër-ɑ nyi konggí tyëng-ɑ gɑ̈nni yïn.
PSA.31.20	Ge nyi kɑɑní butí,
PSA.31.20	kipe tyëngrijjø;
PSA.31.20	ge nyi kɑɑní keny pɑ yood gen
PSA.31.20	ge nyii korrø yi yïn ki lebbi tyëngmɑ̈ɑ̈nø.
PSA.31.21	Lenhi wɑ Jwøng-ɑ Ácwɑ̈ɑ̈j!
PSA.31.21	Kipe kɑ ɑ́nyudhe mɑ̈ɑ̈dø mee yɑn, ki yöö mɑ ngɑ̈ngø,
PSA.31.21	keny-ɑ ɑ́tyeeg yɑn, kɑ kömɑ pɑ̈ɑ̈r!
PSA.31.22	Yɑ ɑ́bwøg, kɑ yɑ okööbø kinni,
PSA.31.22	“Yɑ ɑ́cyedde kì bute.”
PSA.31.22	De ywøgɑ ɑ́lïnge,
PSA.31.22	keny-ɑ ɑ́ywøøgɑ kööre kipe kønyø.
PSA.31.23	Mɑɑru Jwøng-ɑ Ácwɑ̈ɑ̈j, wu tyëng-ɑ böggii bënn.
PSA.31.23	Jwøng-ɑ Ácwɑ̈ɑ̈j, tyëng-ɑ mïdhi cigge nyi korre’ korrø,
PSA.31.23	de tyëngrijjø nyi cɑye’ cɑyø.
PSA.31.24	Wu tyëng-ɑ gɑ̈n Jwøng-ɑ Ácwɑ̈ɑ̈j bënn, bëëd wun wu teeg,
PSA.31.24	wu tyëng-ɑ gɑ̈nni Jwøng-ɑ Ácwɑ̈ɑ̈j cwed wun pëthi wun.
PSA.32.1	kɑ orøøg gïn lɑ̈ɑ̈nye.
PSA.32.2	Ngɑn-ɑ orøge pɑ kwɑ̈nnii yi Jwøng-ɑ Ácwɑ̈ɑ̈j, geki ngɑn-ɑ pyëwe bong wëënyø,
PSA.32.2	ri gen dɑ gyëdh.
PSA.32.3	Yɑ ɑ́thøw yi ywøg kɑ ɑ́cögɑ orøgɑ nuti tööng yɑn,
PSA.32.3	yɑ nyi tyëg-ɑ cɑ̈ng yɑ óywöngø.
PSA.32.4	Yɑ ɑ́cɑy yi yïn kì wɑ̈r geki dicɑ̈ng, yïn ɑ Jwøng-ɑ Ácwɑ̈ɑ̈j,
PSA.32.4	kɑ yɑ ónyönhø ki mendwøng;
PSA.32.4	ni kenyi nɑ̈r lum yi lëdhi piny.
PSA.32.5	Codhe, ɑtöngɑ orøgɑ yïn,
PSA.32.5	bɑ̈jjɑ nuti kɑɑn yɑn,
PSA.32.5	ɑ́töngɑ yïn bëne,
PSA.32.5	kɑ pyëwí ólɑ̈ɑ̈mø kipe orøgɑ bëne.
PSA.32.6	Tyëng-ɑ mïdhi kwøbbí, yï ókwɑjji yi gen kenyi di rɑj,
PSA.32.6	keny-ɑ óbëën rɑj ni bɑɑyø,
PSA.32.6	pɑ pɑ̈nyi wɑ̈dhi yï gen.
PSA.32.7	Yï bɑ keny nyi pɑ̈nɑ,
PSA.32.7	mɑ́ yïn ɑ nyi yiel yɑn ki ɑkørr.
PSA.32.7	Yɑ óryeer yɑ owörø,
PSA.32.7	mɑ́ yɑ okorrø yi yïn.
PSA.32.8	Jwøng-ɑ Ácwɑ̈ɑ̈j okööbø kinni, “Yï ónyudhɑ yuu-ɑ kɑ̈ɑ̈l yi yïn,
PSA.32.8	yï óköbbɑ, kɑ yï cegɑ.
PSA.32.9	Yï ko bëëd wïjí nøg ni kyeny,
PSA.32.9	wɑlɑ̀ ógɑlø ɑ dhøge nyi göddi ki yël,
PSA.32.9	o yïëye ki kïdhi yuu-ɑ dwɑddii.”
PSA.32.10	Orɑɑng tyëngrijjø gïïr,
PSA.32.10	de tyëng-ɑ gɑ̈nni Jwøng-ɑ Ácwɑ̈ɑ̈j,
PSA.32.10	nyii korø yi mɑ̈ɑ̈dø mee.
PSA.32.11	Wun ɑ tyëngtir, mïni pëthi wun,
PSA.32.11	kipe gïg-ɑ ɑ́gwøg yi Jwøng-ɑ Ácwɑ̈ɑ̈j!
PSA.32.11	Wu tyëng-ɑ mïdhi Ciggi Jwøng-ɑ Ácwɑ̈ɑ̈j, ryeer wun ki medi pëëth!
PSA.33.1	Wun ɑ tyëngtir bënn,
PSA.33.1	ryeer wun ki medi pëëth, kipe gïg-ɑ ɑ́gwøg yi Jwøng-ɑ Ácwɑ̈ɑ̈j.
PSA.33.1	Lenhu en, wun ɑ tyëng-ɑ mïdhi cigge.
PSA.33.2	Lenhu Jwøng-ɑ Ácwɑ̈ɑ̈j ki thøm,
PSA.33.2	wör wun ki thøm wu lenh-ɑ en.
PSA.33.3	Wör wun ki wör møg nyɑ̈n wu lenh-ɑ en,
PSA.33.3	thom wun thøm kidøøj, kɑ wu ryeer wun ki medi pëëth.
PSA.33.4	Kwøbbi Jwøng-ɑ Ácwɑ̈ɑ̈j bënn bɑ dyër,
PSA.33.4	o gïg-ɑ ɑ́gwøge bënn bɑ óbödh.
PSA.33.5	Jwøng-ɑ Ácwɑ̈ɑ̈j nenn-ɑ bëëntir geki gøggi dyër.
PSA.33.5	Piny pɑ̈ngø yi mɑ̈ɑ̈dø mi Jwøng-ɑ Ácwɑ̈ɑ̈j.
PSA.33.6	Mɑl ɑ́cwɑ̈j yi Jwøng-ɑ Ácwɑ̈ɑ̈j kɑ kwøbb-ɑ ɑ́kwøbe,
PSA.33.6	cɑ̈ng geki dwɑ̈y kí kyell, ɑ́cwɑ̈j yi en kɑ kwøbbi dhøge.
PSA.33.7	Pïi nɑ̈mmi omelø nyi cønge’ kej ɑ́kyel,
PSA.33.7	tyelli nɑɑm omeli dwøng nyi cyëge’ yethi ud.
PSA.33.8	Wiy Jwøng-ɑ Ácwɑ̈ɑ̈j mɑlli yi piny bëne,
PSA.33.8	wiy wør yi jii kömi piny bënn!
PSA.33.9	Keny-ɑ ɑ́kööbe ɑ ɑ́cwɑ̈ɑ̈j piny,
PSA.33.9	jɑmmì bënn ɑ́cwöb keny-ɑ ɑ́kööbe.
PSA.33.10	Gïg-ɑ ɑ́rømmi yi pödhh ɑ́cung yi Jwøng-ɑ Ácwɑ̈ɑ̈j,
PSA.33.10	gïg-ɑ ɑ́dwɑddi gwøgø yi gen ɑ́rënye.
PSA.33.11	De gïg-ɑ nyi rømmi yi Jwøng-ɑ Ácwɑ̈ɑ̈j kipe gwøgø,
PSA.33.11	nyii bëëdø kì yethi rïjj bënn, gïti ɑtheer.
PSA.33.12	Pönh-ɑ Jwøge bɑ Jwøng-ɑ Ácwɑ̈ɑ̈j, ree dɑ gyëdh,
PSA.33.12	tyëng-ɑ ɑ́yienye gïn-ɑ́ jie, ri gen dɑ gyëdh.
PSA.33.13	Jwøng-ɑ Ácwɑ̈ɑ̈j ɑ́lïïdh piny kì mɑl,
PSA.33.13	kɑ ji bënn lidhe,
PSA.33.14	ɑ́lïïdh piny kì keny-ɑ di kwøme,
PSA.33.14	ɑ́lïïdh kömi ji-ɑ bëëdø kì piny bënn.
PSA.33.15	En ɑ ɑ́cïb rumm-ɑ pëthi gen bënn,
PSA.33.15	o gïg-ɑ gøggi yi gen bënn, ngɑ̈nyi yi en.
PSA.33.16	Rɑ̈dh pɑ nyi tyɑ̈mø kɑ ngenyi yɑye.
PSA.33.16	Jɑl-liny pɑ nyi tyɑ̈mø kɑ tege.
PSA.33.17	Kyënyi liny bong per gen kipe tyɑ̈mø,
PSA.33.17	tegi gen teng-ɑ dwøng pɑ cuggi yïëdø.
PSA.33.18	Jwøng-ɑ Ácwɑ̈ɑ̈j nenn-ɑ kömi tyëng-ɑ böggii,
PSA.33.18	gen ɑ tyëng-ɑ gɑ̈nni mɑ̈ɑ̈dø mee.
PSA.33.19	Gï nyii yielø yi en ki thøø,
PSA.33.19	o gï nyii yielø yi en ki kɑ̈j.
PSA.33.20	Ngɑ̈dh wɑ Jwøng-ɑ Ácwɑ̈ɑ̈j,
PSA.33.20	wɑ ókøny yi en, kɑ wɑ kore.
PSA.33.21	Pëthee med kɑ pere,
PSA.33.21	o wɑ gɑ̈nn-ɑ nyinge kwërø.
PSA.33.22	Wiy mɑ̈ɑ̈dø mií men-ɑ pɑ nyi lwënyi bëëde kì kömi wøn, yïn ɑ Jwøng-ɑ Ácwɑ̈ɑ̈j,
PSA.33.22	ni kɑ̀ gɑ̈ɑ̈n yïn yi wøn ceth.
PSA.34.1	Jwøng-ɑ Ácwɑ̈ɑ̈j nyi pwøjɑ’ pwøjø yethi cyɑ̈ng,
PSA.34.1	yɑ pɑ wïyi ki lenhii.
PSA.34.2	Yɑ lenh-ɑ Jwøng-ɑ Ácwɑ̈ɑ̈j kipe gïg-ɑ ɑ́gwøge!
PSA.34.2	Wiy tyëng-ɑ nyingi gen guud lïng gen,
PSA.34.2	o pëthi gen mïni gen!
PSA.34.3	Lejji wɑ döngi Jwøng-ɑ Ácwɑ̈ɑ̈j,
PSA.34.3	kɑ nyinge lenhi wɑ!
PSA.34.4	Jwøng-ɑ Ácwɑ̈ɑ̈j ɑ́kwɑjjɑ, kɑ møgɑ løøge,
PSA.34.4	yɑ ɑ́yiele ki rɑj bënn.
PSA.34.5	Tyëng-ɑ nyi gɑ̈nni Jwøng-ɑ Ácwɑ̈ɑ̈j,
PSA.34.5	pëthi gen nyii mïnø,
PSA.34.5	wɑ̈thi gen koo pɑ̈nyi lɑ̈ɑ̈yø.
PSA.34.6	Tyëng-ɑ nyingi gen cɑn nyi cwøl-ɑ Jwøng-ɑ Ácwɑ̈ɑ̈j, kɑ nyii löggø,
PSA.34.6	kɑ gï nyi yiele ki rɑj bënn.
PSA.34.7	Tyëng-ɑ böggi Jwøng-ɑ Ácwɑ̈ɑ̈j, nyii korø yi wëywöne,
PSA.34.7	kɑ gï yiele ki rɑj.
PSA.34.8	Tyëng-ɑ nyi yömmi yïe, ri gen dɑ gyëdh.
PSA.34.9	Mɑllu Jwøng-ɑ Ácwɑ̈ɑ̈j, wun ɑ jie bënn,
PSA.34.9	mɑ́ tyëng-ɑ nyi böggii pɑ nyi jɑd!
PSA.34.10	Ngur nyii jɑdø, kɑ nɑ̈g yi kɑ̈j,
PSA.34.10	de tyëng-ɑ mïdhi kwøbbi Jwøng-ɑ Ácwɑ̈ɑ̈j, bong gïn nyi jɑ̈ddi gen.
PSA.34.11	Bï wun othønhø, lïngu kwøbbɑ,
PSA.34.11	o wu pwönyɑ ki böggi Jwøng-ɑ Ácwɑ̈ɑ̈j.
PSA.34.12	Wu dwɑdd-ɑ bëëdø ki runn mø ngenyø, kí medi pëëth?
PSA.34.13	Døj, wiyu kwøbb-ɑ rijjø,
PSA.34.13	geki kwøbbi pyed.
PSA.34.14	Wiy wun gøggi rɑj, kɑ wu gøggu gïgdøj,
PSA.34.14	yɑb wun mër ki pëthi wun bënn.
PSA.34.15	Tyëngtir nyii nennø yi Jwøng-ɑ Ácwɑ̈ɑ̈j,
PSA.34.15	ywøøg gïn nyi lïnge’ lïngø.
PSA.34.16	De ngɑ̈je nyi luge’ tyëngrijjø,
PSA.34.16	kɑ ge nyi jwɑn-ɑ wïlø kenyi thøw gen.
PSA.34.17	Tyëng-ɑ nyingi gen cɑn nyi cwøl-ɑ Jwøng-ɑ Ácwɑ̈ɑ̈j, kɑ nyii löggø,
PSA.34.17	kɑ gï nyi yiele ki rɑj.
PSA.34.18	Jwøng-ɑ Ácwɑ̈ɑ̈j cyɑ̈gi ki tyëng-ɑ yethi gen bɑɑrø,
PSA.34.18	tyëng-ɑ bong gïn gɑ̈n yi gen, gï nyi yiele yielø.
PSA.34.19	Tyëngtir nyii yïddø ki orɑng tyel mø gïïr,
PSA.34.19	de ge nyii yielø yi Jwøng-ɑ Ácwɑ̈ɑ̈j ki orɑngɑni bëne.
PSA.34.20	o tyelli gen pɑ nyi cwɑny yi gen kinni tek!
PSA.34.21	Tyëngrijjø nyii nɑ̈gø yi rɑjji gen,
PSA.34.21	tyëng-ɑ mɑɑn tyëngtir ócɑy.
PSA.34.22	Jwøng-ɑ Ácwɑ̈ɑ̈j jie óyiele,
PSA.34.22	o tyëng-ɑ gɑ̈nnii koo cɑy.
PSA.35.1	Mɑɑn tyëng-ɑ mɑɑn yɑn, Wuö Jwøng-ɑ Ácwɑ̈ɑ̈j,
PSA.35.1	kɑ yï nyïɑ̈ggí ki tyëng-ɑ nyïɑ̈ggi ki yɑn!
PSA.35.2	Kwɑny kwödí geki tønggí,
PSA.35.2	kɑ yï bïí be dømi yɑn.
PSA.35.3	Løg tøngí geki dørí
PSA.35.3	kɑ ge cïmmí tyëng-ɑ cyeddi yɑn.
PSA.35.3	Kööb kinni yɑ óyiel yi yïn ceth.
PSA.35.4	Wiy tyëng-ɑ dwɑddi nɑ̈gi yɑn tyɑm,
PSA.35.4	o ge yɑ̈r gen!
PSA.35.4	Wiy ge cyeddi,
PSA.35.4	o wɑ̈thi gen muum gen!
PSA.35.5	Wiy ge bëëd ge nɑ wél, mø wøjji yi yømø,
PSA.35.5	keny-ɑ ócyeddi gen yi wëywöní, Wuö!
PSA.35.6	Wiy yuu gen bëëde ɑ́ muudhø, e opønhø
PSA.35.6	o ge pwööd piny yi wëywöní Jwøng-ɑ Ácwɑ̈ɑ̈j.
PSA.35.7	Yɑ ɑ́ceg yi gen ki ɑ́kɑ̈llì e bong gïn rënyi yɑn,
PSA.35.7	kɑ yuuɑ kunyi yi gen ki bur.
PSA.35.8	De ge óliib piny yi rɑj!
PSA.35.8	Ge ómɑg yi ɑ́kɑ̈lli gen,
PSA.35.8	kɑ ge pɑ̈dh-ɑ yethi rɑjji gen!
PSA.35.9	Codhe, o pyëwɑ mïne,
PSA.35.9	kì bɑng kɑ ɑ́yieel yɑn yi Jwøng-ɑ Ácwɑ̈ɑ̈j.
PSA.35.10	O Jwøng-ɑ Ácwɑ̈ɑ̈j köbbɑ ki pyëwɑ bëne kinni,
PSA.35.10	“Bong ngɑn pɑ̈ɑ̈r ki yïn.
PSA.35.10	Ngɑn nyødh ɑ́yiel yi yïn kì cingi ngɑn teg,
PSA.35.10	kɑ ngɑn wɑnge cɑn yiel yi yïn, kì cingi ngɑn-ɑ guud wɑnge.”
PSA.35.11	Tyëngrijjø nyi gøøny-ɑ yɑn ki pyed,
PSA.35.11	kɑ yɑ nyi myen gen ki gïg kwïjɑ.
PSA.35.12	Yɑ ɑ́göggi gen ki rɑj, kipe gïgdøj møg-ɑ ɑ́göggɑ gen,
PSA.35.12	ɑdöngɑ yɑ okïïmø.
PSA.35.13	De kenyi rɑ̈ɑ̈m dëlli gen, yɑ nyii kïïmø,
PSA.35.13	kɑ riɑ nyi twöönɑ ki gïncɑm,
PSA.35.13	yɑ nyii kwɑ̈jjø kiper gen, wïjɑ kuul yɑn piny,
PSA.35.14	ni kenyi kwɑ̈jjɑ kiper wɑɑd wøn wɑlɑ̀ mɑ̈dhɑ.
PSA.35.14	Yɑ nyi cyɑ̈dhi wïjɑ kuul yɑn piny yɑ óywöngø,
PSA.35.14	ni ngɑn ywøg meye.
PSA.35.15	De kenyi pɑ̈dhɑ yethi rɑj, pëthi gen nyi ceg-ɑ mïnø,
PSA.35.15	kɑ yɑ tyeg gen, ge gɑgg-ɑ yɑn.
PSA.35.15	Tyëngpɑth ɑ́pëggi be pwödi yɑn,
PSA.35.15	ge ɑ́dhɑ̈li wïyø ki pwödi yɑn.
PSA.35.16	Ge ɑ́rëbi kömɑ ge gwɑdd-ɑ yɑn,
PSA.35.16	de yɑ ce nɑ dhɑnhø me bɑ bøøl.
PSA.35.17	Wuö, yï gït-ɑ wɑɑng yï oywödø?
PSA.35.17	Yiel yɑn kì cinggi gen,
PSA.35.17	yiel wëyɑ ki ngurrɑni!
PSA.35.18	O yï pwøjɑ kì buri jií,
PSA.35.18	o yï lenhɑ kì bøli gen bënn.
PSA.35.19	pëthi gen ko wëggí mïnø ki tyɑmɑ.
PSA.35.19	Tyëng-ɑ wɑ̈dhi yɑn ki mɑɑnø,
PSA.35.19	pëthi gen ko wëggí mïnø, yi bëëdɑ yɑ okïïmø.
PSA.35.20	Bong mër me nyi yɑb yi gen,
PSA.35.20	de ge nyi menn-ɑ tyëng-ɑ mɑɑr mër.
PSA.35.21	Ge menn-ɑ yɑn, ge ceg-ɑ ryeerø kinni,
PSA.35.21	“Ngee, gïn-ɑ ɑ́gwøøg ɑ́lidh yi wøn ki nyingi wøn!”
PSA.35.22	De møgɑni ɑ́rum ki lidhø yi yïn, yïn ɑ Jwøng-ɑ Ácwɑ̈ɑ̈j,
PSA.35.22	kɑ yï ko cög yï okudø, Wuö;
PSA.35.22	Rií ko lɑ̈ɑ̈w, yïn ɑ Jwøng-ɑ Ácwɑ̈ɑ̈j!
PSA.35.23	Dhwöödh Wuö, kɑ yɑ cwɑɑg,
PSA.35.23	lïngí gønyɑ yïn ɑ Jwøgɑ, Jwøng-ɑ Ácwɑ̈ɑ̈j!
PSA.35.24	Yï tir Wuö, nyuudh kinni yïɑ bɑ̈r
PSA.35.24	pëthi gen ko wëggí mïnø yi orɑngɑ.
PSA.35.25	Ge ko wëggí kwøb kinni,
PSA.35.25	“Bene gïn-ɑ ɑ́dwɑddi yi wøn ɑnɑn!
PSA.35.25	Wɑ̈thi wøn ɑ́kwööj!”
PSA.35.26	Wiy tyëng-ɑ pëthi gen med ki orɑngɑ tyɑm,
PSA.35.26	wiy wɑ̈thi gen muum gen.
PSA.35.26	Wiy tyëng-ɑ kööbø ce ge lɑ̈w kibølɑ yɑ̈r gen,
PSA.35.26	o wɑ̈thi gen lɑ̈ɑ̈y gen.
PSA.35.27	Wiy tyëng-ɑ nyi dwɑddi gïndøj kiperɑ, ryeer gen ki medi pëëth,
PSA.35.27	o ge nyi cigi gen ryeerø kinni,
PSA.35.27	“Jwøng-ɑ Ácwɑ̈ɑ̈j dwøng nɑ ngø!
PSA.35.27	Pyëwe nyii mïnø yi døøji bɑ̈ngge!”
PSA.35.28	Codhe, o bëëdí yï tir töngɑ,
PSA.35.28	o yɑ nyi rïïjɑ, yɑ lenh-ɑ yïn.
PSA.36.1	Jwøk ɑ́bɑny yi gen, pɑ wør yi gen.
PSA.36.2	Mɑ́ ri gen tïng gen mɑl cɑrø,
PSA.36.2	ge orumø kinni orøøg gen koo yod yi Jwøk, kɑ gï cɑye.
PSA.36.3	Ge kømm-ɑ kwøb mø rijjø, geki kwøbbi wëënyø,
PSA.36.3	bong gïi peli wïj, wɑlɑ̀ dïdø me gøggi yi gen.
PSA.36.4	Ge rømm-ɑ gøggi rɑj, kenyi ying gen yethi pënni gen,
PSA.36.4	bong gïndøj me nyi gwøg yi gen,
PSA.36.4	ge pɑ nyi wöl bɑ̈nyø ki gïgrijjø.
PSA.36.5	Yïn ɑ Jwøng-ɑ Ácwɑ̈ɑ̈j, mɑ̈ɑ̈dø mií wɑ̈dh-ɑ mɑl,
PSA.36.5	o møg-ɑ kwøb yi yïn, nyi mïdhí mïdhø ceth.
PSA.36.6	Døøjí wɑ̈dh-ɑ mɑl ni kïttì,
PSA.36.6	o gøggi dyër yi yïn, lɑ̈wi nɑ tyeli nɑɑm omelø.
PSA.36.6	Yïn ɑ korri ji geki lɑ̈yy.
PSA.36.7	Mɑ̈ɑ̈dø mií pere teg, yïn ɑ Jwøk!
PSA.36.7	Wø nyi yömm-ɑ thɑ̈thi obërrí.
PSA.36.8	Wø nyi thödh-ɑ yi yïn ki gïgcɑmm-ɑ ngenyø,
PSA.36.8	wø ɑ́mëggí dhwɑ̈ng me dwøng.
PSA.36.9	Yïn ɑ nyi muuj wëy,
PSA.36.9	wø ɑ́lïdhi ki cɑr kì bɑng cɑrí.
PSA.36.10	Mɑɑr tyëng-ɑ mɑɑr yïn,
PSA.36.10	kɑ tyëngtir nyi göggí gïgdøj.
PSA.36.11	Tyëngɑthwøg ko wëggí pɑ̈ɑ̈r kömɑ,
PSA.36.11	wɑlɑ̀ yɑ ko wëggí cyeddø yi tyëngrijjø.
PSA.36.12	Lidh tyëngrijjø kɑ ɑ́pɑ̈ɑ̈dh gen.
PSA.36.12	Ge ɑ́cöög kenyɑni, ge ɑ́dhɑ̈li dhwödhø.
PSA.37.1	Pyëwí ko lïngi kipe tyëngrijjø,
PSA.37.1	tyëngorøg ko mood.
PSA.37.2	Ge ójwɑn lɑ̈ɑ̈nyø ni lum ɑ nyi thwøw,
PSA.37.2	ge óni lum-ɑ mɑr, ɑ nyi nɑ̈r kɑ othøø.
PSA.37.3	Gɑ̈nní Jwøng-ɑ Ácwɑ̈ɑ̈j kɑ yï gøggi gïgdøj,
PSA.37.3	o yï bëëd kì pinyí, e bong gïn böggi yi yïn.
PSA.37.4	Bëëd pyëwí med ki Jwøng-ɑ Ácwɑ̈ɑ̈j,
PSA.37.4	o yï thödhe ki gïg-ɑ dwɑddi yi pyëwí.
PSA.37.5	Mëggí rií Jwøng-ɑ Ácwɑ̈ɑ̈j,
PSA.37.5	gɑ̈nní o yï ókøny yi en.
PSA.37.6	Døøjí geki gøggí dyër ócïbe kɑ̈jji gïn,
PSA.37.6	o ge mëëny gen ni cɑɑr dicɑ̈ng.
PSA.37.7	Yïd Jwøng-ɑ Ácwɑ̈ɑ̈j, kɑ yï ngïïn,
PSA.37.7	pyëwí ko ngɑɑm kipe jɑmmi tyëng-ɑ dönyi,
PSA.37.7	geki tyëng-ɑ nyi gwir gwøgi gïgrijjø kɑ gï nyi lwɑ̈ng gen.
PSA.37.8	Rií ko wëggí tyɑmø yi rummì geki ɑkørr!
PSA.37.8	Kipe møgɑni nyi nywøl-ɑ rɑj yøw.
PSA.37.9	Tyëng-ɑ gɑ̈nni Jwøng-ɑ Ácwɑ̈ɑ̈j, piny óløg mi gen,
PSA.37.9	de tyëngrijjø ócyeed wɑ̈g.
PSA.37.10	Tyëngrijjø ólɑ̈ɑ̈ny bɑng keny me thinh,
PSA.37.10	ge óyɑb yi yïn, de ge koo yod yi yïn.
PSA.37.11	kɑ ge obëëdø ki døøjø, kí medi pëëth kí mër.
PSA.37.12	Tyëngrijjø rømm-ɑ göggi tyëngdøj ki rɑj,
PSA.37.12	gï gɑwwi yi gen kɑ mɑ̈ɑ̈nø.
PSA.37.13	De tyëngrijjø ceg kɑ gɑggø yi Jwøng-ɑ Ácwɑ̈ɑ̈j,
PSA.37.13	mɑ́ e ngɑ̈ny wøw kinni cyɑ̈ɑ̈ng gen ɑ́cyɑ̈ngi.
PSA.37.14	Tyëngrijjø pilli gen ɑ́wöödh gen wɑ̈g,
PSA.37.14	wethhi gen ɑ́rum ki tënnø,
PSA.37.14	kipe nɑ̈gi tyëngjɑdø møg-ɑ nyingi gen cɑn,
PSA.37.14	geki tyëng-ɑ nyi gøggi dyër.
PSA.37.15	De ge ónɑ̈g yi pilli gen keti gen,
PSA.37.15	kɑ wethhi gen ótørrø.
PSA.37.16	Gïg-ɑ nøg møg-ɑ yï tyëngtir,
PSA.37.16	lɑ̈w kibøli kɑ̈r-ɑ ngenyø kì yï tyëngrijjø,
PSA.37.17	mɑ́ teng-ɑ yï tyëngrijjø ókwɑny yi Jwøng-ɑ Ácwɑ̈ɑ̈j,
PSA.37.17	de tyëng-ɑ døj ókorre.
PSA.37.18	Jwøng-ɑ Ácwɑ̈ɑ̈j tyëng-ɑ mïdhi cigge nyi korre’ korrø,
PSA.37.18	o piny óbëëd ɑ́ mi gen gïti ɑtheer.
PSA.37.19	Wɑ̈thi gen koo lɑ̈ɑ̈y kì cyɑ̈ɑ̈ng rɑj,
PSA.37.19	ge óyɑ̈ng kì yij kɑ̈j.
PSA.37.20	De tyëngrijjø óthøw,
PSA.37.20	tyëng-ɑ mɑɑn Jwøng-ɑ Ácwɑ̈ɑ̈j ótwer ni lum,
PSA.37.20	ge ówɑ̈ɑ̈ny ni yïrø.
PSA.37.21	Tyëngrijjø nyii wïdhø, o ge pɑ nyi cudø,
PSA.37.21	de tyëngdøj nyi wɑ̈dh-ɑ muujø yøw.
PSA.37.22	Tyëng-ɑ ɑ́gyëdh yi Jwøng-ɑ Ácwɑ̈ɑ̈j,
PSA.37.22	bene gen ɑ ókwɑny piny.
PSA.37.23	Jwøng-ɑ Ácwɑ̈ɑ̈j dhɑnhø nyi nyudhe’ nyudhø ki yuu-ɑ døj,
PSA.37.23	o tyëng-ɑ pyëwe med ki gïn nyi korre’ korrø.
PSA.37.24	Ge pɑ nyi cöög piny kenyi pɑ̈ɑ̈dh gen,
PSA.37.24	mɑ́ ge nyi tïng-ɑ mɑl yi Jwøng-ɑ Ácwɑ̈ɑ̈j.
PSA.37.25	Anɑn yɑ ɑ́døngi, yɑ ɑ́bëëd ki keny me bɑ̈ɑ̈r
PSA.37.25	yɑ nuti lïdhø ki ngɑndøj mɑ ɑ́wiy piny yi Jwøng-ɑ Ácwɑ̈ɑ̈j,
PSA.37.25	wɑlɑ̀ me nyige ɑ́kwɑ̈jji ki gïncɑm.
PSA.37.26	Nyi wɑ̈dh-ɑ muujø yøw, kɑ ji møøgø nyi wïdhe,
PSA.37.26	o nyige bɑ ɑgyëdh.
PSA.37.27	Bɑny rɑj, kɑ yï gøggí gïgdøj,
PSA.37.27	o kwɑrrí óbëëd gen gïti ɑtheer,
PSA.37.28	mɑ́ Jwøng-ɑ Ácwɑ̈ɑ̈j nyi mɑɑr-ɑ gøggi dyër,
PSA.37.28	o tyëng-ɑ nyi mïdhi yïëyø mi gen, gï pɑ nyi wiye piny.
PSA.37.28	Gï nyi korre’ korrø gïti ɑtheer,
PSA.37.28	de kwɑrri tyëngrijjø ócyeed wɑ̈g.
PSA.37.29	Tyëngtir piny ókwɑny yi gen,
PSA.37.29	kɑ ge obëëdø kì yije gïti ɑtheer.
PSA.37.30	Kwøbbi ngɑntir bɑ kwøbbi peli wïj,
PSA.37.30	o nyi gøgg-ɑ dyër ceth.
PSA.37.31	Ciggi Jwøge nyi mïdhe’ mïdhø ki pyëwe,
PSA.37.31	o gï pɑ nyi pɑ̈nye ki wiyø.
PSA.37.32	Ngɑnrɑj lebb-ɑ ngɑntir,
PSA.37.32	gø dwɑdde’ nɑ̈gø,
PSA.37.33	de pɑ wëggi pɑ̈dhi cinge yi Jwøng-ɑ Ácwɑ̈ɑ̈j,
PSA.37.33	wɑlɑ̀ gø koo wëgge cɑyø keny-ɑ ógøønyii.
PSA.37.34	Gɑ̈nní Jwøng-ɑ Ácwɑ̈ɑ̈j, kɑ cigge mïdhí,
PSA.37.34	o yï ótïnge mɑl, kɑ yï wëgge kwɑnyi piny,
PSA.37.34	kɑ tyëngrijjø lidh yi yïn ge cyeed-ɑ wɑ̈g.
PSA.37.35	Yɑ ɑ́lïdhi ki ngɑnrɑj, me yije wöny,
PSA.37.35	ɑ́lidhɑ e wɑ̈dhi mɑl, ni yɑdh sɑndɑl Lubnɑn,
PSA.37.36	de ɑ́lidhɑ e tøøk keny-ɑ ɑ́cigɑ kɑ̈li kenyɑni,
PSA.37.36	kɑ yɑbɑ, de nuti yood yɑn.
PSA.37.37	Lidh ngɑndøj, geki ngɑntir,
PSA.37.37	ngɑn bëëde døøj nyii yïddø ki kwɑrr,
PSA.37.38	de tyëngrijjø nyii nɑ̈gø kinni tweet,
PSA.37.38	kɑ wɑ̈thi kɑ̈lli gen ópɑ̈ɑ̈dhø.
PSA.37.39	Tyëngtir nyii korø yi Jwøng-ɑ Ácwɑ̈ɑ̈j,
PSA.37.39	kɑ gï yiele ki rɑj.
PSA.37.40	Ge nyii kønyø yi Jwøng-ɑ Ácwɑ̈ɑ̈j, kɑ gï døme,
PSA.37.40	gï nyii yielø yi en kì cinggi tyëngrijjø,
PSA.37.40	mɑ́ ge nyi yömm-ɑ yïe.
PSA.38.1	Jwøng-ɑ Ácwɑ̈ɑ̈j, yɑ ko cɑɑy, e pyëwí dɑ liny!
PSA.38.2	Mɑ́ riɑ ɑ́kïdhí ki kedd ki wethí,
PSA.38.2	yɑ ɑ́gøøj piny yi yïn.
PSA.38.3	Yɑ ceg-ɑ orɑng kì bɑng kɑ̀ di pyëwí liny,
PSA.38.3	dëlɑ bëne ceg-ɑ rɑ̈m kì bɑng orøgɑ.
PSA.38.4	Orøgɑ wïjɑ ɑ́pöödhe, yɑ ɑ́mude,
PSA.38.4	yɑ ɑ́tor yi pege, dhɑ̈li tyëddø.
PSA.38.5	Kedd-ɑ riɑ ɑ́göög gɑ ɑ́wudd
PSA.38.5	kì bɑng dhëëgɑ.
PSA.38.6	Riɑ ɑ́cwønyɑ, o yɑ ɑ́nyøng,
PSA.38.6	yɑ nyi tyëg-ɑ cɑ̈ng yɑ óywöngø.
PSA.38.7	Dëlɑ bɑ mɑc,
PSA.38.7	yɑ ɑ́cyɑ̈ngi ki thøø.
PSA.38.8	Yɑ ɑ́dhɑ̈ɑ̈r, yijɑ ɑ́pɑ̈d,
PSA.38.8	yɑ ceg-ɑ currø yi rɑ̈ɑ̈m dëlɑ.
PSA.38.9	Jwøng-ɑ Ácwɑ̈ɑ̈j, gïn-ɑ dwɑddɑ ngɑ̈nyi yi yïn,
PSA.38.9	gønyɑ olïngø yi yïn.
PSA.38.10	Pyëwɑ ceg-ɑ pöd, dëlɑ ɑ́nyönhi,
PSA.38.10	nyingɑ ɑ́dhïïdh yi ywøg.
PSA.38.11	Mɑ̈dhhɑ geki wɑddɑ pɑ cyɑ̈ngi kì butɑ,
PSA.38.11	kipe kɑ̈jj-ɑ ledh ki riɑ,
PSA.38.11	cɑgg ɑ́ tyëng gøl wøn, ge cungi ge lɑ̈wi.
PSA.38.12	Yɑ ɑ́ceg ki ɑ́kɑ̈llì yi tyëng-ɑ dwɑddi nɑ̈gi yɑn.
PSA.38.12	O tyëng-ɑ dwɑddi göggi yɑn ki rɑj,
PSA.38.12	lwɑ̈gg-ɑ yɑn ki kwøbbi nɑ̈gɑ,
PSA.38.12	ge pɑ wöl wïyø ki rømmi göggi yɑn ki rɑj.
PSA.38.13	Yɑ pɑ lïngø, yɑ nɑ ming.
PSA.38.13	Yɑ pɑ kööbø, yɑ nɑ ngɑn ójwɑngi lebe bɑ ɑtwöj.
PSA.38.14	Yɑ nɑ tyëng-ɑ pɑ cuggi löggø,
PSA.38.14	mɑ́ ge pɑ lïngø.
PSA.38.15	Den-ɑ́ yïn ɑ gɑ̈nnɑ, yïn ɑ Jwøng-ɑ Ácwɑ̈ɑ̈j,
PSA.38.15	yïn ɑ óløøg kwøbbɑ yïn ɑ Jwøgɑ, Jwøng-ɑ Ácwɑ̈ɑ̈j.
PSA.38.16	Pëthi tyëngmɑ̈ɑ̈nø ko wëggí mïnø yi orɑngɑ,
PSA.38.16	ge ko wëggí thwøgø kipe pɑ̈ɑ̈nhɑ.
PSA.38.17	Yɑ køm-ɑ pɑ̈ɑ̈dhø,
PSA.38.17	o dëlɑ ceg-ɑ rɑ̈m.
PSA.38.18	Yɑ töng-ɑ orøgɑ,
PSA.38.18	mɑ́ yɑ ɑ́göjje olïng pyëw.
PSA.38.19	Tyëngmɑ̈ɑ̈nø dëlli gen yöd, o ge teeg,
PSA.38.19	yɑ wɑ̈dhi kɑ mɑɑnø yi ji mø gïïr yøw.
PSA.38.20	Tyëng-ɑ nyi göggi yɑn ki rɑj ngö ge nyi göggɑ’ gïndøj,
PSA.38.20	ge mɑɑn-ɑ yɑn kipe kenyi gøggɑ dyër.
PSA.38.21	Yɑ ko wiy piny, Wuö,
PSA.38.21	yï ko bëëd yï lɑ̈wi ki yɑn, Jwøgɑ!
PSA.38.22	Jwɑn yɑn ki yielø, Wuö, yïënɑ!
PSA.39.1	Yɑ ɑ́kööb kinni, “Riɑ ókorrɑ ki gïg-ɑ nyi gøggɑ,
PSA.39.1	o lebɑ koo wëggɑ kɑ̈nø ki orøg,
PSA.39.1	Bong gïjø men-ɑ ókwøbɑ
PSA.39.1	kenyi bëëd tyëngrijjø cyɑ̈gi.”
PSA.39.2	Yɑ ɑ́bëëd yɑn nɑ ming, yɑ kudø kudø,
PSA.39.2	bong gïjø mɑ ɑ́kwøbɑ cɑgg ɑ́ gïndøj!
PSA.39.2	De orɑngɑ ɑ́yöd e ceg-ɑ pëddø,
PSA.39.3	kɑ yijɑ opɑ̈dø yi rummì.
PSA.39.3	Kenyi pëddɑ ki rumø, yɑ nyi ceg-ɑ pëddø ki orɑng.
PSA.39.3	Yɑ pɑ cuggi cögø yɑ pɑ pëjji kinni,
PSA.39.4	“Jwøng-ɑ Ácwɑ̈ɑ̈j, yɑ ócög yɑ obëëdø kì kömi piny?
PSA.39.4	Yɑ óthøw ɑ wɑɑng?
PSA.39.4	Köbbí yɑn kinni yɑ ójwɑn thøø!”
PSA.39.5	Cyɑ̈nggɑ ɑ́gwøg yi yïn ge nøg kì kömi piny!
PSA.39.5	Kì yïí, bong gïn wɑngi yi gen.
PSA.39.5	Dhɑnhø bëne nɑ kudhø ki yømø,
PSA.39.6	nɑ tïbø me thiinh yøw.
PSA.39.6	Gïg-ɑ ɑ́gøggi yi gen bënn bong per gen.
PSA.39.6	Ge nyii cungø ki kɑ̈r, de ngɑn-ɑ ókwɑny kɑ̈rɑni kwïj yi gen.
PSA.39.7	Anɑn, Wuö, ɑ́ ngø ɑ yïd yi yɑn?
PSA.39.7	Yïn ɑ ngɑ̈dhɑ.
PSA.39.8	Yiel yɑn ki orøgɑ bëne,
PSA.39.8	kɑ yɑ ko wëggí gɑggø yi dhëgg.
PSA.39.9	Yɑ ceg-ɑ kudø, bong gïn kwøbɑ,
PSA.39.9	mɑ́ yïn ɑ ɑ́wëggi yɑn orɑng ni men.
PSA.39.10	Yɑ ko gøøj këti!
PSA.39.10	Yɑ køm-ɑ nɑ̈gø yi ɑluddí.
PSA.39.11	Dhɑnhø nyii cɑyø yi yïn kiper orøge,
PSA.39.11	kɑ jɑmm-ɑ mɑɑre nyi rënyi yi yïn, ni kenyi cyɑ̈ɑ̈m thoth.
PSA.39.11	Kidyër, dhɑnhø nɑ kudhø ki yømø yøw.
PSA.39.12	Lïngí kwɑ̈jjɑ Wuö,
PSA.39.12	kɑ ywøgɑ lïngí,
PSA.39.12	yï ko nyi kud kenyi ywöngɑ,
PSA.39.12	mɑ́ yɑ nɑ kɑ ɑ́bëëd kweyyɑ bënn ceth,
PSA.39.12	yɑ bɑ wëlí kiper keny me thiinh.
PSA.39.13	Wiy yɑ kɑlɑ yïddø ki medi pyëw,
PSA.39.13	kɑ̈ng-ɑ nuti kedh yɑn, o yɑ lɑ̈ɑ̈nyɑ.
PSA.40.1	Yɑ ɑ́ngïïn yɑ yïd-ɑ kunyi Jwøng-ɑ Ácwɑ̈ɑ̈j,
PSA.40.1	ɑkyëne pɑ̈dde, kɑ ywøgɑ lïnge.
PSA.40.2	Yɑ ɑ́ywɑ̈ɑ̈je wɑ̈g kì yij buur thøø geki ɑ́bubudh;
PSA.40.2	yɑ ɑ́yiel ki ɑyejø me möggi.
PSA.40.2	Kɑ tyellɑ cïbe kömi kït me teeg,
PSA.40.2	o yɑ cögɑ yɑ pɑ ryeny.
PSA.40.3	Yɑ ɑ́pwönye ki wör mø nyɑ̈n,
PSA.40.3	gɑ wörri lenhi Jwøgee.
PSA.40.3	Ji mø gïïr ólïdhi, kɑ ge obwøgø,
PSA.40.3	kɑ Jwøng-ɑ Ácwɑ̈ɑ̈j gɑ̈nni yi gen.
PSA.40.4	Tyëng-ɑ gɑ̈nni Jwøng-ɑ Ácwɑ̈ɑ̈j, ri gen dɑ gyëdh!
PSA.40.4	Tyëng-ɑ pɑ nyi kedhi bɑng jwögg-ɑ pɑth,
PSA.40.4	wɑlɑ̀ ɑ pɑ nyi rëbi ki tyëng-ɑ mɑlli jwöggɑni, ri gen dɑ gyëdh!
PSA.40.5	Wø ɑ́göggi yi yïn ki gïg mø ngenyø,
PSA.40.5	yïn ɑ Jwøøg wøn, Jwøng-ɑ Ácwɑ̈ɑ̈j,
PSA.40.5	bong ngɑn pɑ̈ɑ̈r ki yïn!
PSA.40.5	Yï ɑ́göög ki gïïngɑ̈ngø mø gïïr kiper wøn.
PSA.40.5	Ge gïïr cɑrø, ge pɑ cuggi kwøbø yi yɑn,
PSA.40.5	kwɑnni gen gïïr cɑrø.
PSA.40.6	lɑ̈yy-ɑ nyi rɑ̈b kì wïj këli lɑm,
PSA.40.6	wɑlɑ̀ gëdhhi orøg, pɑth ki gen ɑ dwɑddi yi yïn.
PSA.40.6	De wø ɑ́nëngi yi yïn ki yïthh, møg lïngi wøn kwøbbí.
PSA.40.7	Codhe, ɑlöggɑ kinni, “Yɑn èn.
PSA.40.7	Pwönyí bɑ ɑgwed kì yij wɑ̈nyi Cigg.
PSA.40.8	Pyëwɑ med ki gwøgi gïn-ɑ dwɑddi yi yïn, yïn ɑ Jwøgɑ.
PSA.40.8	Ciggí ying-ɑ pyëwɑ.”
PSA.40.9	Bɑ kì bøli jií bënn, yïn ɑ Jwøng-ɑ Ácwɑ̈ɑ̈j,
PSA.40.9	ɑ ɑ́kwøbɑ kër-ɑ ɑ́yieel wøn.
PSA.40.9	Ngɑ̈nyi yi yïn kinni yɑ pɑ wïyi ki kømmi møgɑni.
PSA.40.10	Kwøbbi yiel-ɑ ɑ́yieel yɑn nuti kɑɑn yɑn,
PSA.40.10	eni kwøbbi mɑ̈ɑ̈dø mií geki dyër, kí kunyí.
PSA.40.10	Yɑ nuti kudø kì bøli jií bënn;
PSA.40.10	ki kømmi kwøbbi døøjí, kí mɑ̈ɑ̈dø mií.
PSA.40.11	Yïn ɑ Jwøng-ɑ Ácwɑ̈ɑ̈j, ngɑ̈nyi yi yɑn kinni lɑ̈ɑ̈m pyëwí kiperɑ pɑ thumi.
PSA.40.11	Yɑ ómïdhi yi mɑ̈ɑ̈dø mií geki gøggí dyër!
PSA.40.12	Yɑ ɑ́tyeg yi rɑj mø gïïr,
PSA.40.12	mø pɑ cuggi kwɑnø!
PSA.40.12	Yɑ ɑ́mɑg yi orøgɑ,
PSA.40.12	nyingɑ pɑ nëënø,
PSA.40.12	orøgɑ gïïr kibøli yëyyi wïjɑ,
PSA.40.12	o minɑ ɑ́cöd.
PSA.40.13	Yïn ɑ Jwøng-ɑ Ácwɑ̈ɑ̈j, yiel yɑn,
PSA.40.13	jwɑn yɑn ki kønyø!
PSA.40.14	Wiy tyëng-ɑ ɑ́dwɑddi nɑ̈gi yɑn,
PSA.40.14	wɑ̈thi gen muum gen, o ge tyɑm.
PSA.40.14	Wiy tyëng-ɑ pëthi gen med ki kɑ ɑ́yïddɑ ki rɑj,
PSA.40.14	døøg gen cyɑ̈n, ge yɑ̈rø.
PSA.40.15	Wiy tyëng-ɑ gɑggi yɑn,
PSA.40.15	yɑ̈r gen keny-ɑ ótyɑɑm gen.
PSA.40.16	De wiy tyëng-ɑ nyi bï yïí,
PSA.40.16	bëëd gen pëthi gen med.
PSA.40.16	Wiy tyëng-ɑ mɑɑr yïëdø mií,
PSA.40.16	nyi kööb gen kinni, “Jwøng-ɑ Ácwɑ̈ɑ̈j dwøng nɑ ngø!”
PSA.40.17	Yïn ɑ Jwøng-ɑ Ácwɑ̈ɑ̈j, yɑ nyødh o wɑngɑ cɑn,
PSA.40.17	de wïjí nuti wïlø ki yɑn.
PSA.40.17	Yïn ɑ bɑ Yïënɑ, o yïn ɑ bɑ Jwøgɑ,
PSA.40.17	jwɑ̈ní be kønyi yɑn!
PSA.41.1	Tyëng-ɑ nyi rumø kiper tyëng-ɑ nyingi gen cɑn, ri gen dɑ gyëdh,
PSA.41.1	ge óyiel yi Jwøng-ɑ Ácwɑ̈ɑ̈j kì yethi rɑj.
PSA.41.2	Ge ókorri yi Jwøng-ɑ Ácwɑ̈ɑ̈j, kɑ gï mïdhe ge onëënø,
PSA.41.2	ge óbëëdø ki medi pëëth kì yij piny,
PSA.41.2	gï koo wiye cinggi tyëngmɑ̈ɑ̈nø.
PSA.41.3	Ge ókøny yi Jwøng-ɑ Ácwɑ̈ɑ̈j kì yij rɑ̈ɑ̈m dëlli gen,
PSA.41.3	kɑ dëlli gïn wëgge yönø.
PSA.41.4	Yɑ ɑ́kööb kinni, “Jwøng-ɑ Ácwɑ̈ɑ̈j, yɑ ɑ́røngi kì bølí,
PSA.41.4	lɑ̈ɑ̈m pyëwí kɑ yɑ yieel ki rɑ̈ɑ̈m dëlɑ.”
PSA.41.5	Tyëngmɑ̈ɑ̈nø kømm-ɑ rɑj kì riɑ.
PSA.41.5	Ge dwɑdd-ɑ kinni o yɑ thøwɑ, o nyingɑ wïl gen.
PSA.41.6	Tyëng-ɑ nyi bï be këëmi yɑn kømm-ɑ møøgø,
PSA.41.6	ge yɑb-ɑ kwøbb-ɑ rijjø kì riɑ,
PSA.41.6	o gï ókømmi gen kì yij piny bëne keny-ɑ ókedhi gen wɑ̈g.
PSA.41.7	Tyëng-ɑ mɑɑn yɑn bënn ceg-ɑ möngø,
PSA.41.7	ge kømm-ɑ kwøb mø rijjø kì riɑ.
PSA.41.8	Ge okööbø kinni, “Köme ɑ́pɑ̈dhi yi gïnrɑj,
PSA.41.8	pɑ dhwödhi mɑl kì yij pyëne këti.”
PSA.41.9	ɑ nywɑ̈ɑ̈g wøn ki gïncɑm,
PSA.41.9	ri gen ɑ́lugi gen yɑn.
PSA.41.10	De yïn ɑ Jwøng-ɑ Ácwɑ̈ɑ̈j, lɑ̈ɑ̈m pyëwí ki yɑn, kɑ yɑ tïng mɑl,
PSA.41.10	o kejɑ colɑ kì tyëngmɑ̈ɑ̈nø.
PSA.41.11	Yɑ ko wëggí tyɑmø yi gen,
PSA.41.11	o yod yi yɑn kinni pyëwí med ki yɑn.
PSA.41.12	Yɑ ókøny yi yïn,
PSA.41.12	mɑ́ yɑ nyi gøgg-ɑ dyër.
PSA.41.13	Lenhu en ɑnɑn gïti ɑtheer!
PSA.41.13	Amen! Amen!
PSA.42.1	Yï okønø kì pyëwɑ, yïn ɑ Jwøng-ɑ Ácwɑ̈ɑ̈j,
PSA.42.1	ni kenyi køni pyëw tenø ki pïg ngij.
PSA.42.2	Riɑ dɑ röödhø kiperí, yïn ɑ Jwøng-ɑ Nëënø,
PSA.42.2	ɑ́ kì wɑɑng ɑ óbëënɑ be mɑ̈ddø bølí?
PSA.42.3	Yɑ cɑm-ɑ pïi nyingɑ kì wɑ̈r kí dicɑ̈ng,
PSA.42.3	tyëngmɑ̈ɑ̈nø rïïj ge pyëny-ɑ yɑn kinni,
PSA.42.3	“Ágøne Jwøgí?”
PSA.42.4	Pyëwɑ nyii rɑ̈mø kenyi pɑrɑ gïg-ɑ ɑ́pöödh,
PSA.42.4	kenyi kedhɑ ød Jwøk kyeel kí ji mø gïïr,
PSA.42.4	ge pyejj-ɑ yi yɑn,
PSA.42.4	o ge óryeerø pëthi gen med, ge lenh-ɑ Jwøk.
PSA.42.5	Á kipe ngø ɑ bëëd pyëwɑ rɑɑj kinnï?
PSA.42.5	Á kipe ngø ɑ di kömɑ ɑkørr?
PSA.42.5	Yɑ óngɑ̈dh Jwøk,
PSA.42.5	Jwøk ólenhɑ këti,
PSA.42.5	Jwøng-ɑ bɑ yïënɑ ólenhɑ.
PSA.42.6+PSA.42.7	Pyëwɑ cödø kì yïnø,
PSA.42.6+PSA.42.7	bene ɑ lugɑ pyëwɑ en.
PSA.42.6+PSA.42.7	Rɑj ɑ́wëgge rïngi kömɑ,
PSA.42.6+PSA.42.7	ni kenyi rïngi pï piny kì wïj kït;
PSA.42.6+PSA.42.7	ni pïg-ɑ ruur piny kì Nɑm Urdun
PSA.42.6+PSA.42.7	ge rïng-ɑ́ɑ̀ wïj Kïti Kermön geki Kïti Midhɑr.
PSA.42.8	Wiy Jwøng-ɑ Ácwɑ̈ɑ̈j nyodhe mɑ̈ɑ̈dø mee kì dicɑ̈ng,
PSA.42.8	o yɑ ówörɑ kì wɑ̈r, yɑ kwɑjj-ɑ Jwøgɑ,
PSA.42.8	yɑ kwɑjj-ɑ Jwøgɑ kipe wëyɑ.
PSA.42.9	Yɑ köbb-ɑ Jwøk, ngɑn-ɑ korri yɑn kinni,
PSA.42.9	“Á kipe ngø ɑ wïl wïjí ki yɑn?
PSA.42.9	Á kipe ngø ɑ rɑngɑ
PSA.42.9	kì cinggi tyëngmɑ̈ɑ̈nø kinnï?”
PSA.42.10	Yɑ ɑ́nyönhi yi yɑ̈ddi gen,
PSA.42.10	kenyi rïïj ge pyëny-ɑ yɑn kinni,
PSA.42.10	“Ágøne Jwøgí?”
PSA.42.11	Á kipe ngø ɑ bëëd pyëwɑ rɑɑj kinnï?
PSA.42.11	Yɑde ɑ rɑngɑ kinnï?
PSA.42.11	Yɑ óngɑ̈dh Jwøk,
PSA.42.11	Jwøk ólenhɑ këti,
PSA.42.11	eni yïënɑ, o bɑ Jwøgɑ.
PSA.43.1	Yïn ɑ Jwøk, nyodh kinni yïɑ bɑ̈r,
PSA.43.1	kɑ yɑ cwɑɑg ki ji-ɑ kwïj Jwøk,
PSA.43.1	yiel yɑn ki tyëngpyed; tyëngrijjø!
PSA.43.2	Yïn ɑ nyi kor yɑn,
PSA.43.2	yɑde ɑ wiy yɑn piny?
PSA.43.2	Á kipe ngø ɑ rɑngɑ kì cinggi tyëngmɑ̈ɑ̈nø kinnï?
PSA.43.3	Ör cɑrí geki dyërí,
PSA.43.3	wiy yɑ pyejji yi gen,
PSA.43.3	wiy yɑ kɑ̈ɑ̈l gen Dhɑyøn Kïti Kwërí,
PSA.43.3	geki Kengí keny-ɑ yije bëëd yi yïn.
PSA.43.4	Codhe, o yɑ kedhɑ këli lɑɑm Jwøk,
PSA.43.4	Jwøng-ɑ nyi thödhi yɑn ki medi pyëw.
PSA.43.4	O thømɑ pwödɑ, o yɑ wörɑ yɑ lenh-ɑ yïn,
PSA.43.4	yïn ɑ Jwøk, yïn ɑ Jwøgɑ.
PSA.43.5	Á kipe ngø ɑ bëëd pyëwɑ rɑɑj kinnï?
PSA.43.5	Yɑde ɑ rɑngɑ kinnï?
PSA.43.5	Yɑ óngɑ̈dh Jwøk,
PSA.43.5	Jwøk ólenhɑ këti,
PSA.43.5	eni ngɑn-ɑ køny yɑn, o bɑ Jwøgɑ.
PSA.44.1	Álïngi yi wøn ki yïthhi wøn yïn ɑ Jwøk,
PSA.44.1	wø ɑ́köbbi yi kweyyi wøn
PSA.44.1	ki gïgdøngø møg-ɑ ɑ́gwøg yi yïn kì bøli kej gen,
PSA.44.1	kì yethi cyɑ̈ngg-ɑ ɑ́pöödh kɑ̈ge dööng,
PSA.44.2	kí kër-ɑ ɑ́cyeddí tyëngrijjø,
PSA.44.2	kɑ jií cïb piny gen,
PSA.44.2	kí kër-ɑ ɑ́cɑɑy pödhh-ɑ kyeelø
PSA.44.2	kɑ jií kej gen tyeeny kidøøj.
PSA.44.3	Jií piny nuti mɑɑg gen kɑ tøngg,
PSA.44.3	nuti kwɑɑny gen kɑ tegi gen,
PSA.44.3	bɑ yïn ɑ ɑ́thödhi gen ki tegø
PSA.44.3	keny-ɑ ɑ́bëëd yï nud kì kelli gen.
PSA.44.3	menɑni nyodh-ɑ kinni, ge ɑ́bëëd ge mɑɑr yi yïn.
PSA.44.4	Yï bɑ rɑ̈dhɑ, o yï bɑ Jwøgɑ
PSA.44.4	yïn ɑ nyi wëggi jií tyɑ̈mø,
PSA.44.5	kɑ tyëngmɑ̈ɑ̈nø nyi tyɑm yi wøn ki tegí.
PSA.44.6	Yɑ pɑ gɑ̈nni tøng-ɑ cingɑ
PSA.44.6	wɑlɑ̀ pil-ɑ kɑ̈llɑ, kinni yɑ óyiel yi gen.
PSA.44.7	De wø ɑ́yiel-ɑ yi yïn ki tyëngmɑ̈ɑ̈nø
PSA.44.7	kɑ tyëng-ɑ mɑɑn wøn tyɑm yi yïn.
PSA.44.8	Wø ócög wø lejj-ɑ yïn
PSA.44.8	o yï pøjji yi wøn gïti ɑtheer.
PSA.44.9	De ɑnɑn wø ɑ́bɑny yi yïn, kɑ wø wëggí tyɑmø
PSA.44.9	Yï ɑ́wïyi ki kedhi kej liny kyeel ki yɑɑy wøn.
PSA.44.10	Wø ɑ́wëggí cyeddø yi tyëngmɑ̈ɑ̈nø
PSA.44.10	kɑ jɑmmi wøn kɑb yi gen.
PSA.44.11	Wø ɑ́wëggí ngɑllø ni dyëg,
PSA.44.11	wø ɑ́kedhhi yi yïn kì yethi pödhh-ɑ pɑth.
PSA.44.12	Jií ɑ́ngeew yi yïn wɑ̈g ki gïjø me bong pere
PSA.44.12	de ge ce bong-ɑ per gen.
PSA.44.13	Gïn-ɑ ɑ́göggi wøn yi yïn ɑ́lidh yi pödhh-ɑ buti wøn,
PSA.44.13	kɑ ge døøg-ɑ be gɑggi wøn.
PSA.44.14	Wø ɑ́wëggí tugø yi pödhh-ɑ kyeelø
PSA.44.14	ge pödd-ɑ bullì kì bɑng kɑ ɑ́tyɑɑm wøn yi gen.
PSA.44.15	Yɑ cyɑ̈dhi riɑ biidh yɑn
PSA.44.15	yɑ cyɑ̈dhi yɑ yɑ̈rø,
PSA.44.16	kɑ ɑ́lïngɑ gwɑnn-ɑ gwɑddi yɑn,
PSA.44.16	yi tyëngmɑ̈ɑ̈nø geki tyëng-ɑ mɑɑn yɑn.
PSA.44.17	Møgɑni bënn ɑ́pɑ̈dhi kömi wøn,
PSA.44.17	ngö yï nuti wïlø kì wɑ̈thi wøn,
PSA.44.17	wɑlɑ̀ lwöm-ɑ kɑɑmee nuti bɑɑny wøn.
PSA.44.18	Yï nuti lugi wøn ngɑ̈thi wøn,
PSA.44.18	o ciggí nuti pyeem wøn.
PSA.44.19	De wø ɑ́yöd wø wiyí kelli óthönhi pɑ̈l,
PSA.44.19	wø ɑ́wiy yi yïn yij muudhi thøø.
PSA.44.20	Ke di wiy wøn mɑlli Jwøøg wøn,
PSA.44.20	kɑ wø ókwɑ̈jjø ki jwögg møøgø,
PSA.44.21	møgɑni di yod yi yïn, yïn ɑ Jwøk,
PSA.44.21	mɑ́ gïg-ɑ kɑnni kì pëëth ngɑ̈nyi yi yïn.
PSA.44.22	ɑ mïdhi wøn ni dyëg møg kïdhi be ngɑlø.
PSA.44.23	Dhwöödh Wuö, yïde ɑ cɑɑg nenø?
PSA.44.23	Dhwödhí mɑl! Wø ko bɑɑny gïti ɑtheer.
PSA.44.24	Yïde ɑ pɑ̈ní, ɑ lugi wøn ngɑ̈jí?
PSA.44.24	Wïjí ko wëggí wïlø ki orɑɑng wøn.
PSA.44.25	Wø ɑ́pɑ̈ɑ̈dh, wø ɑ́nyøn kì piny
PSA.44.25	Wø ɑ́tyɑm, wø ɑ́dhɑ̈li dhwödhø!
PSA.44.26	Dhwödhí mɑl, bïí køny wøn!
PSA.44.26	Køny wøn ceth, mɑ́ wø mɑɑr yi yïn!
PSA.45.1	Wïjɑ ɑ́pɑ̈ng yi kwøbbi myëërø
PSA.45.1	keny-ɑ ɑ́cɑɑgɑ rɑ̈dh ki wör møg.
PSA.45.1	Lebɑ nɑ gɑlɑɑm ngɑn ngɑ̈ny gwed kidøøj,
PSA.45.1	lebɑ ɑ́yöni yi cɑɑg.
PSA.45.2	Yïn ɑ myër kì kelli cwøw bënn,
PSA.45.2	yï ngɑ̈ny kwøb kidøøj,
PSA.45.2	bene ɑ gyëëdh yïn yi Jwøk gïti ɑtheer.
PSA.45.3	Kwɑny pilí yïn ɑ rɑ̈nh teg,
PSA.45.3	yï dwøng o yï bɑ ɑdhwɑ̈ng.
PSA.45.4	Pödhí bølí kɑ yï tyɑ̈ɑ̈m,
PSA.45.4	yï nyɑg-ɑ per gøggi dyër!
PSA.45.4	Yï ótyɑ̈mø ceth kì bɑng tegí!
PSA.45.5	Nywøli wethí bedh,
PSA.45.5	ge twïyy-ɑ minni tyëngmɑ̈ɑ̈nø,
PSA.45.5	pödhh ceg-ɑ pɑ̈nhhø kì bølí.
PSA.45.6	óbëëdø gïti ɑtheer.
PSA.45.6	Jií jɑɑg yi yïn kɑ gøggi dyër.
PSA.45.7	Yï mɑɑr-ɑ gïn-ɑ bɑ dyër, o rɑj mɑɑn yi yïn.
PSA.45.7	Bene ɑ yieeny yïn yi Jwøk.
PSA.45.7	Jwøk yï ɑ́thödhe ki medi pyëw
PSA.45.7	kibøli rɑ̈nhh-ɑ kyeelø.
PSA.45.8	Yømi ógudhí ngwɑ̈ɑ̈j ɑ́ ryɑ̈ mor geki lubɑn,
PSA.45.8	pyëwí nyii mïnø kenyi thoom thom
PSA.45.8	kì gøldwøng men-ɑ bɑ ɑdhyɑw ki leggi lyej.
PSA.45.9	Kwï mɑ̈nní kelli gen dɑ nyiirɑ̈dhh
PSA.45.9	o bɑ̈rɑ̈dh ying-ɑ wïj kyëjí
PSA.45.9	e thøø yi ruugø ki dhɑb me myëër.
PSA.45.10	Nyɑn-ɑ nywøm yi rɑ̈dh,
PSA.45.10	lïngí kwøbbɑ.
PSA.45.10	Wïl wïjí ki tyëng pödhi wun
PSA.45.10	geki wɑddi wun bënn.
PSA.45.11	Yï ótyer yi rɑ̈dh kipe myërí,
PSA.45.11	en ɑ bɑ wöw, lïngí kwøbbe.
PSA.45.12	Yï ómuuj ki jɑmmì
PSA.45.12	yi tyëng Suur tyëng-ɑ kɑ̈rø.
PSA.45.13	Nyirɑ̈nh-ɑ dhɑjø ying-ɑ gøldwøng, e pëddi myëërø!
PSA.45.13	Ógødhe ócwɑ̈jø kɑ kori dhɑb.
PSA.45.14	Kɑ nyirɑ̈nhɑni muuj rɑ̈dh e ree dɑ ógødh kïdø,
PSA.45.14	kí bɑ̈ngge møg-ɑ lwønggii kì bɑnge,
PSA.45.14	woɑni muuj-ɑ en thyew.
PSA.45.15	Ge ɑ́bï pëthi gen omedø,
PSA.45.15	ge ɑ́kedhi gøldwøng.
PSA.45.16	Yïn ɑ rɑ̈dhɑ, yï óyïddi ki wɑ̈dd mø gïïr,
PSA.45.16	møg-ɑ ólunyi ki jɑ̈ggø gɑ rɑ̈nhì kì bɑngí,
PSA.45.16	ge ógwøg yi yïn gɑ jyɑ̈ggì kì yij piny bëne.
PSA.45.17	Nyingí ómïdhi yi wörɑ kì yethi rïjj bënn,
PSA.45.17	o yï ólenhi yi ji bënn gïti ɑtheer.
PSA.46.1	Wɑ nyi yömm-ɑ yï Jwøk, o en ɑ bɑ tegee,
PSA.46.1	en ɑ nyi kunyi ceth kenyi bëën rɑj.
PSA.46.2	Bene ɑ bëëd wɑ pɑ böggi, cɑgg piny ceg onhɑ̈nh
PSA.46.2	kɑ kïttì pɑ̈dh-ɑ nɑɑm omeli dwøng,
PSA.46.3	cɑgg nɑ̈mmi omelø ruur, kɑ ge ogöögø ki óböy
PSA.46.3	kɑ kïtt-ɑ thønhø okïïrø.
PSA.46.4	Dɑ nɑm me nyi muuj kɑɑldwøng,
PSA.46.4	kɑɑl Jwøk ki medi pyëw,
PSA.46.4	geki ød kwëër
PSA.46.4	Ngɑn-ɑ Pëddi Döng.
PSA.46.5	Jwøk nud kì kɑɑlɑni, o kɑɑlɑni pɑ cuggi rënyø,
PSA.46.5	Jwøk ómööl be kønyii.
PSA.46.6	Pödhh bënn óböggø, rɑ̈nhì ceg-ɑ kïïrø.
PSA.46.6	Jwøk ɑ́göjji ni mɑl, kɑ piny olenyø.
PSA.46.7	Wɑ ómïdhi yi Wïlɑ̈bø, Jwøng-ɑ Ácwɑ̈ɑ̈j,
PSA.46.7	wɑ nyi yömm-ɑ yï Jwøøg Yɑgob.
PSA.46.8	Bïu lidhu gïg-ɑ ɑ́gwøg yi Jwøng-ɑ Ácwɑ̈ɑ̈j.
PSA.46.8	Lidhu gïïngɑ̈ngø møg-ɑ ɑ́gwøge kì kömi piny.
PSA.46.9	Liny ɑ́cuunge kì yij piny bëne,
PSA.46.9	wethh kí tøngg gï ɑ́tørre,
PSA.46.9	kɑ ködd rɑ̈be ki mɑc!
PSA.46.10	Okööbø kinni, “Cungu liny,
PSA.46.10	o yod yi wun kinni, yɑn ɑ bɑ Jwøk.
PSA.46.10	ngɑn-ɑ dwøng kì kömi pödhh bënn.
PSA.46.10	ɑ dwøng kì kömi piny bëne.”
PSA.46.11	Wɑ ómïdhi yi Wïlɑ̈bø, Jwøng-ɑ Ácwɑ̈ɑ̈j,
PSA.46.11	wɑ nyi yömm-ɑ yï Jwøøg Yɑgob.
PSA.47.1	Wun ɑ teedø bëne, pɑmu cinggi wun ki medi pëëth!
PSA.47.1	Wör wun wu lenh-ɑ Jwøk!
PSA.47.2	Mɑ́ Jwøng-ɑ Ácwɑ̈ɑ̈j, Ngɑn-ɑ Pëddi Döng, ceg kɑ böggø,
PSA.47.2	en ɑ bɑ rɑ̈nhdwøng, ɑ jɑɑg lɑ̈bø bëne.
PSA.47.3	Wɑ ɑ́wëgge tyɑmi ji-ɑ kyeelø,
PSA.47.3	wɑ ɑ́wëgge jɑɑgi pödhh-ɑ kyeelø.
PSA.47.4	Wɑ ɑ́yïënyye ki piny me bëëd yi wɑ,
PSA.47.4	piny me pere thwøg wɑ, wɑ gøl-ɑ mɑɑr yi en.
PSA.47.5	Jwøk kedh-ɑ mɑl wïj kwøme.
PSA.47.5	Dɑ cwɑggi medi pëëth, kí kɑ̈ngì møg kødhhi
PSA.47.5	kɑ̀ kedhi Jwøng-ɑ Ácwɑ̈ɑ̈j mɑl.
PSA.47.6	Wör wun wu lenh-ɑ Jwøk,
PSA.47.6	lenhu rɑ̈dhee ki wör!
PSA.47.7	Jwøk ɑ bɑ rɑ̈ɑ̈dh lɑ̈bø bëne,
PSA.47.7	wör wun wu lenh-ɑ en!
PSA.47.8	Jwøk kwërø bëëd ɑ wïj kwøme,
PSA.47.8	en ɑ jɑɑg pödhh bënn.
PSA.47.9	Jɑggi pödhh-ɑ kyeelø ri gen ɑ́cøng gen,
PSA.47.9	ge ɑ́rëbi ki jii Jwøøg Abrɑhɑm,
PSA.47.9	Jwøng-ɑ Pëddi Döng, o teeg cɑrø kibøli jøliny bënn!
PSA.47.9	En ɑ dwøng, ɑ jyɑ̈gø.
PSA.48.1	Jwøng-ɑ Ácwɑ̈ɑ̈j ɑ dwøng, o en ɑ lenhi ki mendwøng,
PSA.48.1	kì kɑɑl Jwøgee, kì Kïti Dhɑyøn kïti kwëre!
PSA.48.2	kɑɑl rɑ̈nhdwøng thödh-ɑ lɑ̈bø ki medi pëëth.
PSA.48.3	Jwøk ɑ́nyuudh kinni bong gïn böggi kɑ̀ nude,
PSA.48.3	kì yij döri kɑɑle.
PSA.48.4	Rɑ̈nhì ɑ́rëbi,
PSA.48.4	kɑ ge bï-ɑ be pɑ̈ɑ̈r kömi Kïti Dhɑyøn.
PSA.48.5	De ge ɑ́ngɑ̈ng keny-ɑ ɑ́lidh ge gøn,
PSA.48.5	ɑbwøg gen kɑ ge órengø.
PSA.48.6	Ge ɑ́mɑg yi wɑ̈ɑ̈rø bënn,
PSA.48.6	ni ngɑn pɑ̈dhi piny ki dhɑnhø.
PSA.48.7	Ge nɑ sɑpïnɑ̀ me wøjji yi ɑpɑgø.
PSA.48.8	Gïg-ɑ ɑ́gwøg cøn yi Jwøng-ɑ Ácwɑ̈ɑ̈j ɑ́lïngi yi wɑ,
PSA.48.8	o ɑ́lidh yi wɑ ɑnɑn
PSA.48.8	kì kɑɑl Wïlɑ̈bø Jwøgee, Jwøng-ɑ Ácwɑ̈ɑ̈j kinni,
PSA.48.8	kɑɑlɑni ókorri yi en gïti ɑtheer.
PSA.48.9	Yïn ɑ Jwøk, mɑ̈ɑ̈dø mií ɑ́pɑr yi wøn
PSA.48.9	wø órumø kì ree, wø ying-ɑ Kengí.
PSA.48.10	Nyingí olenhø kì yij piny bëne,
PSA.48.10	kɑ perí wɑ̈dh-ɑ kömi piny bëne.
PSA.48.10	Yï jyɑ̈gø yï gøgg-ɑ dyër,
PSA.48.11	wiy pëthi tyëng Dhɑyøn mïni gen!
PSA.48.11	Gønyy nyi cïbí kɑ̈jji gen ceth,
PSA.48.11	wiy bëëd e dɑ medi pëëth kì kɑ̈ddi Yeudiyɑ̀.
PSA.48.12	Wun ɑ jii Jwøk, wen wun Kɑɑl Dhɑyøn,
PSA.48.12	kɑ udd-ɑ bɑ̈rrø kwɑn wun.
PSA.48.13	Kɑ dörre dörr-ɑ teg lidh wun,
PSA.48.13	kɑ dörr-ɑ thøø yi gerø nenni wun kidøøj.
PSA.48.13	O rïny-ɑ óbï
PSA.48.13	óköbbi yi wun kinni,
PSA.48.14	“Jwøng bene Jwøgee ceth,
PSA.48.14	en ɑ ópyejji wɑ ceth gïti ɑtheer.”
PSA.49.1	Lïngu møg wu bënn!
PSA.49.1	Lïng wun, wun ɑ tyëng-ɑ kömi piny bënn,
PSA.49.2	tyëng-ɑ døngø kí møg-ɑ thønhø,
PSA.49.2	kí tyëng-ɑ kɑ̈rø geki tyëng-ɑ nyingi gen cɑn.
PSA.49.3	Rummɑ døøj,
PSA.49.3	o yɑ kømm-ɑ kwøbbi peli wïj.
PSA.49.4	Yïthhɑ ókënnɑ gɑ́j,
PSA.49.4	o gïn-ɑ wɑngi yi gen lwøbɑ yɑ thom-ɑ thom.
PSA.49.5	Yɑ pɑ böggi ki cyɑ̈ɑ̈ng rɑj,
PSA.49.5	kenyi tyeeg yɑn yi tyëng-ɑ guud wɑngɑ,
PSA.49.6	ni tyëng-ɑ ɑ́gɑ̈nni kɑ̈rri gen
PSA.49.6	ge thwøgø thwøgø.
PSA.49.7	Bong ngɑn cuggi yieli ree kete,
PSA.49.7	bong gïn mëgge Jwøk ɑ́ kej wëye,
PSA.49.8	mɑ́ gøømi wëyi dhɑnhø teeg cɑrø.
PSA.49.8	Gïn-ɑ col pɑ kyëëw ki wëyi dhɑnhø,
PSA.49.9	o cöge e pɑ thøw,
PSA.49.9	o nëëne gïti ɑtheer.
PSA.49.10	Ngɑ̈nyi yi ji bënn kinni ngɑn wïje pel nyii thøø thyew,
PSA.49.10	o dhëg geki ngɑn wïje nøg ceg-ɑ thøø bënn.
PSA.49.10	kɑ̈rri gen nyi döng-ɑ yï ji møøgø.
PSA.49.11	Rörri gen bene kɑ̈lli gen gïti ɑtheer,
PSA.49.11	ge ócög ge bëëd ɑ kunɑni;
PSA.49.11	ngö ge ɑ́bëëd yï gen dɑ pìnyi gen cøn.
PSA.49.12	Dhɑnhø pɑ cuggi yielø ki thøø yi dönge,
PSA.49.12	de ceg-ɑ thøø ceth ni lɑ̈y.
PSA.49.13	Lidh gïn-ɑ nyi bï kömi tyëng-ɑ nyi gɑ̈nni ri gen,
PSA.49.13	lidh ryɑ̈ng-ɑ nyi pɑ̈dhi kömi tyëng-ɑ ngɑ̈dh kɑ̈rri gen,
PSA.49.14	ge óthøw ni dyëg,
PSA.49.14	o ge ókwɑy-ɑ yi thøø.
PSA.49.14	Ge ótyɑm yi tyëngtir,
PSA.49.14	dëlli gen ójwɑn kwɑ̈gø
PSA.49.14	ge ólɑ̈nyyi pödhi tyëngthøø.
PSA.49.15	De yɑ ódøm yi Jwøk,
PSA.49.15	yɑ ómɑ̈ɑ̈ne thøø.
PSA.49.16	Pyëwí ko nyi rënyi kenyi kɑ̈ri ngɑn megø,
PSA.49.16	kɑ kɑ̈re ti-ɑ ngënyø,
PSA.49.17	mɑ́ kɑ̈rɑni koo kɑ̈l yi en keny-ɑ óthøwe,
PSA.49.17	pɑ kedhi yij rörø kyeel kí kɑ̈re.
PSA.49.18	Cɑgg pyëwe med ki bëëde,
PSA.49.18	kɑ pøjji kipe kɑ ɑ́yïdde ki døøjø,
PSA.49.19	óthøw ceth, kɑ kedh-ɑ bɑng kweyye,
PSA.49.19	kun-ɑ bɑ muudhø gïti ɑtheer.
PSA.49.20	Dhɑnhø pɑ cuggi yielø ki thøø yi dönge,
PSA.49.20	de ceg-ɑ thøø ceth ni lɑ̈y.
PSA.50.1	Jwøk, Jwøng-ɑ Ácwɑ̈ɑ̈j ɑ kööbø,
PSA.50.1	cwøll-ɑ kömi piny bëne, cɑg kì wɑɑng cyɑ̈ɑ̈ng mwøl gïti wɑɑng cyɑ̈ɑ̈ng böörø.
PSA.50.2	Jwøk mëëny ɑ Dhɑyøn,
PSA.50.2	kɑɑl-ɑ myëër cɑrø.
PSA.50.3	Jwøgee obëënø, de pɑ bï e okudø,
PSA.50.3	mɑc me pɑ̈mmø ɑ cyɑ̈dhi kì bøle,
PSA.50.3	o cyɑ̈dh-ɑ́ɑ̀ yij ɑtunø me teeg.
PSA.50.4	Mɑl geki piny ɑ́cwøle
PSA.50.4	o ge lidh gen cɑy-ɑ cɑye jie.
PSA.50.5	Okööbø kinni, “Cøngu tyëng-ɑ mïdhi ciggɑ,
PSA.50.5	gen ɑ tyëng-ɑ ɑ́lwööb wøn, ɑ nyi nëngi yɑn ki gëdhhì.”
PSA.50.6	Mɑl nyodh-ɑ bëëdi Jwøk e tir,
PSA.50.6	kinni en kiree ɑ bɑ jɑngi burø.
PSA.50.7	“Lïng wun, wun ɑ jiɑ, o yɑ kööbɑ,
PSA.50.7	yɑ nyodh-ɑ bɑ̈jjí, yïn ɑ Isrɑil.
PSA.50.7	Yɑ bɑ Jwøk, yɑ Jwøgí.
PSA.50.8	Yï pɑ cɑ̈wwɑ kɑ per gëdhhí,
PSA.50.8	gen ɑ gëdhh-ɑ rɑ̈b møg-ɑ nyi muuj yɑn yethi cyɑ̈ng.
PSA.50.9	O cɑgg ɑ́ kinøw, yɑ pɑ dwɑddi wɑ̈dhhi lwɑgí,
PSA.50.9	wɑlɑ̀ bong dyel me dwɑddɑ kì kelli dyëgí,
PSA.50.10	Lɑ̈yyi pɑ̈l bënn bɑ møgɑ
PSA.50.10	geki lɑ̈yyi wɑ̈thi kïttì.
PSA.50.11	Winy bënn bɑ møgɑ,
PSA.50.11	geki gïg-ɑ nëënø kì pɑ̈l bënn.
PSA.50.12	“Ke di riɑ kɑ̈j, yɑ pɑ di cwöddi ki gïncɑm kì yïí,
PSA.50.12	mɑ́ piny bɑ miɑ geki gïg-ɑ yije bënn.
PSA.50.13	Yɑ nyii cyɑ̈mø ki rïnggi wɑ̈dhh?
PSA.50.13	Wɑlɑ̀ yɑ nyii mɑ̈dhø ki remmi dyëg?
PSA.50.14	Wiy pwøj bëëd gen gɑ gëdhh-ɑ mëggí Jwøk,
PSA.50.14	kɑ Jwøng-ɑ Pëddi Döng nyi göggí gïn-ɑ ɑ́köngii ceth.
PSA.50.15	Nyi cwølu nyingɑ cyɑ̈ɑ̈ng rɑj,
PSA.50.15	o wu yielɑ,
PSA.50.15	codhe, o yɑ lenhi yi wun.”
PSA.50.16	De tyëngrijjø ɑ́köbbi yi Jwøk kinni,
PSA.50.16	“Gede ciggɑ ɑ nyi tïngu gen dhøggi wun?
PSA.50.16	Wude ɑ nyi kööb wun kì ri lwömɑ?
PSA.50.17	Wu ɑ́bɑ̈nyi tyenyø yi yɑn,
PSA.50.17	ciggɑ ɑ́bɑny yi wun.
PSA.50.18	Kenyi lidhu kur, kɑ nyi gwøg wun ɑ́ mɑ̈ɑ̈dh wun,
PSA.50.18	kɑ wu órëbø ki cwøw-ɑ nyi yɑ̈bø ki mɑ̈nn geki mɑ̈nn-ɑ nyi yɑ̈bø ki cwøw.
PSA.50.19	“Wu nyi dwøngg-ɑ rɑj ceth,
PSA.50.19	wu pɑ böggi ki pyed.
PSA.50.20	Wu nyi tyer-ɑ gøønyi wɑddi wun ceth
PSA.50.20	kɑ ge nyi göjji wun cwɑnyyi tyelli gen.
PSA.50.21	Yɑ ɑ́kud keny-ɑ ɑ́gwøg wun møgɑni bënn
PSA.50.21	bene ɑ rum wun kinni yɑ nɑ wun,
PSA.50.21	De wu ɑ́cɑ̈wwɑ ɑnɑn,
PSA.50.21	o cɑ́yi wun cïbɑ’ kömi wun ceth.
PSA.50.22	“Lïngu møg, wu tyëng-ɑ wɑ̈thi wun wïlø ki yɑn,
PSA.50.22	kipe wu ókɑggɑ,
PSA.50.22	o bong ngɑn yiel wun!
PSA.50.23	Pwøji yɑn bene gëëdhi men-ɑ nyi thödhi yɑn ki dhwɑ̈ng
PSA.50.23	o tyëng-ɑ mïdhi ciggɑ bënn, ge óyielɑ ceth.”
PSA.51.1	Lɑ̈ɑ̈m pyëwí ki yɑn, yïn ɑ Jwøk,
PSA.51.1	kì bɑng mɑ̈ɑ̈dø mií.
PSA.51.1	Rɑ̈ɑ̈j orøgɑ wɑ̈g,
PSA.51.1	mɑ́ lɑ̈mpyëwí pɑ nyi thumi!
PSA.51.2	Lwöög rɑjjɑ wɑ̈g bënn
PSA.51.2	kɑ orøgɑ rɑ̈ɑ̈j wɑ̈g, o yɑ göögɑ yɑ tïl!
PSA.51.3	Bɑ̈jjɑ ɑ́yodɑ,
PSA.51.3	orøgɑ ying-ɑ bølɑ yethi cyɑ̈ng.
PSA.51.4	bølí ɑ ɑ́göögɑ ki orøg.
PSA.51.4	O yï nuti bɑ̈jjø kɑ ɑ́cɑɑy yɑn.
PSA.51.4	Yï ɑ́gwøg-ɑ dyër kɑ ɑ́cɑɑy yɑn.
PSA.51.5	Yɑ ɑ́nywøl yɑ rɑɑj ceth,
PSA.51.5	yɑ bɑ ngetorøg kër-ɑ ɑ́yood yɑn.
PSA.51.6	Thödhí yɑn ki peli wïj
PSA.51.6	mɑ́ yï dwɑdd-ɑ kinni gøggi dhɑnhø dyër e yije bong ɑ́dud.
PSA.51.7	Nyiig orøgɑ, o yɑ dhïwɑ,
PSA.51.7	lwøg yɑn, o yɑ lodɑ korø ki tɑrø.
PSA.51.8	Wiy yɑ lïngɑ kwøbbi medi pyëw,
PSA.51.8	mɑ́ cɑgg yɑ nyøng yïn, kɑ yɑ tørri yi yïn,
PSA.51.8	pyëwɑ ócigi mïnø këti.
PSA.51.9	Mïjjí nyingí orøgɑ,
PSA.51.9	kɑ rɑjjɑ bënn rɑ̈ɑ̈j wɑ̈g.
PSA.51.10	Cwɑ̈jjí yɑn ki minø me tɑr, yïn ɑ Jwøk,
PSA.51.10	wëggí pyëwɑ tëngø, kɑ yɑ thödhi ki bëëntir.
PSA.51.11	Yɑ ko ryeem kì butí;
PSA.51.11	wëyí kwërø, ko wɑɑr kì yïɑ.
PSA.51.12	Døøg yɑn ki thödhø ki medi pyëw men-ɑ nyi kɑ̈ɑ̈l yi yïëdø mií,
PSA.51.12	kɑ wiy kwøbbí nyi lïngɑ ceth.
PSA.51.13	Codhe, o tyëngorøg pwönyɑ ki ciggí
PSA.51.13	o ge dwöög gen yïí.
PSA.51.14	Yiel wëyɑ, yïn ɑ Jwøk kɑ yɑ yieel
PSA.51.14	o døøjí töngɑ ki medi pyëwɑ.
PSA.51.15	Wuö, yieb dhøgɑ,
PSA.51.15	o yï lenhɑ.
PSA.51.16	Yï di muujɑ ki gëdhhì,
PSA.51.16	ge di rɑ̈bbɑ yïn,
PSA.51.16	de pyëwí pɑ med ki gënh-ɑ nyi rɑ̈b bëne.
PSA.51.17	Gënh-ɑ mëggɑ yïn, yïn ɑ Jwøk, bɑ möölø,
PSA.51.17	ngɑn løg ree mölø, kɑ óyewø ki orøge pɑ bɑny yi yïn.
PSA.51.18	Yïn ɑ Jwøk, lɑ̈ɑ̈m pyëwí ki Dhɑyøn, kɑ yï kunyí,
PSA.51.18	ki døøgi dörri Yerusɑlem ki gerø.
PSA.51.19	Codhe, o pyëwí mïne ki gëdhh-ɑ dyër,
PSA.51.19	geki gëdhh-ɑ nyi rɑ̈b
PSA.51.19	o wɑ̈dhh muuj gɑ gëdhhì kì wïj këli lɑm mií.
PSA.52.1	Jɑlteg! Yïde ɑ thwøøg kipe rɑjjí?
PSA.52.1	Døøji Jwøk bong cöge.
PSA.52.2	Yï rum ɑ ri rënyi ji møøgø,
PSA.52.2	lebí bedh nɑ nyɑtɑg.
PSA.52.2	Yï rïïj yï kømm-ɑ pyed.
PSA.52.3	Yï mɑɑr-ɑ rɑj geki pyed,
PSA.52.3	o yï bɑny-ɑ døøjø geki dyër.
PSA.52.4	Yï mɑɑr-ɑ cööbi ji ki kwøbbí, yïn ɑ ngeti pyed.
PSA.52.5	De yï órënyi yi Jwøk gïti ɑtheer,
PSA.52.5	yï ógwɑ̈ɑ̈re wɑ̈g kì gølí
PSA.52.5	kɑ yï nyiige kì pödhi tyëngnëënø.
PSA.52.6	Gïgɑni ólidh yi tyëngtir kɑ ge obwøgø,
PSA.52.6	codhe, o yï gɑggi yi gen kinni,
PSA.52.7	“Lidhu jɑl-ɑ nuti gɑ̈nni kinni óyiel-ɑ yi Jwøk,
PSA.52.7	de ɑ́gɑ̈nn-ɑ döngi kɑ̈re,
PSA.52.7	ɑ́rum cem e ókor yi rɑ̈je.”
PSA.52.8	De yɑ nɑ yɑdh dhetun me twïyø kì ød Jwøk,
PSA.52.8	yɑ gɑ̈nn-ɑ lɑ̈mpyëwe gïti ɑtheer.
PSA.52.9	Yïn ɑ Jwøk, yɑ órïïj yɑ pøjj-ɑ yïn, kipe gïg-ɑ ɑ́gwøg yi yïn,
PSA.52.9	yɑ ókööbø kì bøli jií;
PSA.52.9	ge óköbbɑ kinni yï døj.
PSA.53.1	“Bong Jwøk.”
PSA.53.1	Ge rijjø bënn,
PSA.53.1	ge gøgg-ɑ gïgrijjø,
PSA.53.1	bong ngɑn göögø ki gïndøj.
PSA.53.2	Jwøk ɑ́lïïdh piny kömi ji e ying-ɑ mɑl,
PSA.53.2	o lïdhe mɑ́ di ngɑn wïje pel,
PSA.53.2	kí mɑ di ngɑn nyi mɑllii.
PSA.53.3	De ji ɑ́töngi pɑ̈l bënn,
PSA.53.3	ge pɑ̈r bënn; ge rijjø.
PSA.53.3	Bong dhɑnhø ɑ́kyel me göögø ki gïndøj,
PSA.53.3	bong dhɑnhø ɑ́kyel kinni tek!
PSA.53.4	Apëjji Jwøk kinni, “Ge kwïj wøw?
PSA.53.4	Tyëngrijjø møg bënn kwïj wøw?
PSA.53.4	Ge cɑm-ɑ jiɑ ni cɑmi gïncɑm
PSA.53.4	o yɑ pɑ kwɑjji yi gen.”
PSA.53.5	De ge ókölli böögø,
PSA.53.5	me nuti pɑ̈nyi gen ki lidhø cøn,
PSA.53.5	mɑ́ Jwøk cu tyëng-ɑ mɑ̈n ki jie gï ókedhhe.
PSA.53.5	Ge ótyɑm yi Isrɑil ki menteg,
PSA.53.5	mɑ́ ge ɑ́bɑny yi Jwøk.
PSA.53.6	Yɑ ókwɑ̈jjø kinni o tyɑ̈mi Isrɑil
PSA.53.6	bëe e kɑ̈ɑ̈l-ɑ Dhɑyøn.
PSA.53.6	Pëthi tyëng Isrɑil ómïni ki mendwøng,
PSA.53.6	keny-ɑ ówëggi gen døøgø ki dönyø yi Jwøk!
PSA.54.1	Yïn ɑ Jwøk, yiel yɑn ki tegí.
PSA.54.1	Pɑ̈d yɑn ki tegí kì yethi töjjì!
PSA.54.2	Yïn ɑ Jwøk, lïngí kwɑ̈jjɑ,
PSA.54.2	kɑ kwøbbɑ lïngí!
PSA.54.3	Tyëngɑthwøg bï-ɑ be pɑ̈ɑ̈r kömɑ,
PSA.54.3	tyëng-ɑ yethi gen wöny dwɑdd-ɑ nɑ̈gi yɑn,
PSA.54.3	gen ɑ tyëng-ɑ nuti cïb kwøbbi Jwøk pëthi gen.
PSA.54.4	De Jwøk bene en ɑ ókøny yɑn,
PSA.54.4	en ɑ ócwɑg yɑn.
PSA.54.5	Wiy rɑjji gen dwøøg ri gen yi Jwøk,
PSA.54.5	gï órënye kipe rɑjj-ɑ ɑ́gøggi gen.
PSA.54.6	Yï ónëngɑ ki gëdhhì, yïn ɑ Jwøng-ɑ Ácwɑ̈ɑ̈j,
PSA.54.6	yï ópwøj yi yɑn;
PSA.54.6	mɑ́ yï døj.
PSA.54.7	Yɑ ɑ́yiel yi yïn ki ɑkørrɑ
PSA.54.7	kɑ tyëngmɑ̈ɑ̈nø lidhɑ gɑ ɑtyɑm.
PSA.55.1	Yïn ɑ Jwøk lïngí kwɑ̈jjɑ,
PSA.55.1	yɑ ko lugí ngɑ̈jí kɑ̀ kwɑjjɑ yïn!
PSA.55.2	Lïngí kwøbbɑ, kɑ ge løøg,
PSA.55.2	köörɑ ɑ́buudh yi rɑj.
PSA.55.3	Yɑ ɑ́kölli böögø yi rɑ̈ji tyëngmɑ̈ɑ̈nø,
PSA.55.3	yɑ ɑ́dhɑ̈ɑ̈r yi guun-ɑ guud wɑngɑ yi tyëngrijjø.
PSA.55.3	Ge nyi kɑ̈n-ɑ kömɑ ki rɑj,
PSA.55.3	pëthi gen dɑ liny ki yɑn, o yɑ mɑɑn yi gen.
PSA.55.4	Minɑ ɑ́cöd,
PSA.55.4	o yɑ ɑ́dhɑ̈ɑ̈r yi böggi thøø.
PSA.55.5	Yɑ ɑ́mɑg yi wɑ̈ɑ̈rø, dëlɑ ceg-ɑ kïïrø,
PSA.55.5	yɑ ɑ́nɑ̈g yi wɑ̈ɑ̈rø.
PSA.55.6	Ke di yïɑ obërr ni ɑkur
PSA.55.6	yɑ di pɑ̈r, o yɑ di yïddɑ ki keny ywöömɑ.
PSA.55.7	Yɑ di pɑ̈ɑ̈r kun lɑ̈wi,
PSA.55.7	o yɑ di bëëdɑ kì pɑ̈l.
PSA.55.8	Yɑ di yïddi ki keny pɑ̈nɑ
PSA.55.8	kipe ɑtunø geki yøm-ɑ lëëdh.
PSA.55.9	Bɑ̈nní dhøggi tyëngmɑ̈ɑ̈nø, yïn ɑ Jwøng-ɑ Ácwɑ̈ɑ̈j!
PSA.55.9	Yɑ ɑ́lïdhi ki ruj geki wëërø kì kɑɑlɑni,
PSA.55.10	e gø tyeeg gen kì dicɑ̈ng kí wɑ̈r,
PSA.55.10	o yije pɑ̈ng yi ɑkørr.
PSA.55.11	Rɑj ɑ gøggi kì yije;
PSA.55.11	yethi yëëth pɑ̈ng yi ruj kí gwem.
PSA.55.12	Ke di løge ngetimɑ̈ɑ̈nø ɑ gɑggi yɑn,
PSA.55.12	yɑ di ngïïn,
PSA.55.12	ke di løge ngetimɑ̈ɑ̈nø ɑ pwöd kööre ki yɑn,
PSA.55.12	yɑ di pɑ̈ni.
PSA.55.13	Dɑ́ men-ɑ́ yïn, yï wɑɑd wøn;
PSA.55.13	yï ngɑn-ɑ bëëdø kì butɑ, o yï bɑ mɑ̈dhɑ.
PSA.55.14	Wɑ nyii wɑ̈ɑ̈jø cøn
PSA.55.14	kɑ wɑ nyii mɑ̈ddø kyeel kì Kengø.
PSA.55.15	Wiy tyëngmɑ̈ɑ̈nø jwɑn gen thøø,
PSA.55.15	wiy ge rengi gen piny ge nudd ge onëënø!
PSA.55.15	Mɑ́ kɑ̈lli gen geki pëthi gen pɑ̈ng yi rɑj.
PSA.55.16	De yɑ ywøøg-ɑ kö Jwøk o yɑ kønye,
PSA.55.16	o yɑ óyiele ceth.
PSA.55.17	Yɑ nyi ywøøg-ɑ kööre ceth
PSA.55.17	kì mwøl, kí dicɑ̈ng kí wɑ̈r,
PSA.55.17	o cwɑggɑ ólïnge ceth.
PSA.55.18	Yɑ ódwöög yi en ki tɑrø
PSA.55.18	kì yij liny-ɑ nyɑɑgɑ
PSA.55.18	ki tyëngmɑ̈ɑ̈nø mø ngenyø.
PSA.55.19	Jwøk ɑ ɑ́wöni e ojyɑ̈gø cøn,
PSA.55.19	cwɑggɑ ólïnge kɑ gï tyɑme,
PSA.55.19	mɑ́ ge ɑ́bɑ̈nyi yewø,
PSA.55.19	o Jwøk pɑ böggi yi gen.
PSA.55.20	Ngɑn-ɑ ɑ́bëëd ɑ́ wɑɑd wøn ɑ́pɑ̈ɑ̈r kömi mɑ̈dhhe,
PSA.55.20	lwöbø ɑ́pɑ̈ɑ̈de.
PSA.55.21	Dhøge ɑ́bëëd e yöm ni møw
PSA.55.21	de pyëwe dɑ mɑ̈ɑ̈nø
PSA.55.21	kwøbbe ceg-ɑ medø,
PSA.55.21	de ge bɑ pilø me nɑ̈gø.
PSA.55.22	Wïyí ɑkørrí Jwøng-ɑ Ácwɑ̈ɑ̈j,
PSA.55.22	o yï ócwɑg yi en,
PSA.55.22	tyëngtir pɑ nyi wëgge tyɑmø
PSA.55.23	De bɑ yïn ɑ Jwøk, ɑ óleeng tyëngnɑ̈g geki tyëngpyed piny,
PSA.55.23	e budi cyɑ̈nggi gen nuti thumø.
PSA.55.23	De men-ɑ́ yɑn, yɑ ógɑ̈nn-ɑ yïn.
PSA.56.1	Yïn ɑ Jwøk, lɑ̈ɑ̈m pyëwí ki yɑn
PSA.56.1	mɑ́ yɑ ceg kɑ cyeddø,
PSA.56.1	yɑ bɑ men nɑ̈g, yɑ rïïj wɑngɑ oguudø yi tyëngmɑ̈ɑ̈nø.
PSA.56.2	Yɑ rïïj yɑ ceg kɑ nyønø yi tyëngmɑ̈ɑ̈nø
PSA.56.2	ji mø gïïr dwɑdd-ɑ nyɑɑg ki yɑn.
PSA.56.3	Kenyi bëëdɑ yɑ óböggø,
PSA.56.3	yɑ nyi gɑ̈nn-ɑ yïn.
PSA.56.4	Yɑ gɑ̈nn-ɑ Jwøk, o yɑ pɑ böggi
PSA.56.4	ólenhɑ kipe gïg-ɑ ɑ́kwøbe kinni gï ógwøge.
PSA.56.4	Á ngø ɑ cuggi göggi yɑn yi dhɑnhø yøw?
PSA.56.5	Tyëngmɑ̈ɑ̈nø rïïj ge gögg-ɑ yɑn ki rɑj,
PSA.56.5	ge rømm-ɑ kwøbbi göggi yɑn ki rɑj!
PSA.56.6	Ge cong-ɑ ri gen kì gødd,
PSA.56.6	ge lebb-ɑ yɑn ceth,
PSA.56.6	ge dwɑdd-ɑ nɑ̈gi yɑn.
PSA.56.7	Cɑy gen yïn ɑ Jwøk, kipe rɑ̈ji gen,
PSA.56.7	tyɑm gen ki rɑ̈ji pyëwí!
PSA.56.8	Kër-ɑ rɑngɑ ngɑ̈nyi yi yïn
PSA.56.8	pïi nyingɑ ngɑ̈nyi yi yïn.
PSA.56.8	Ge tøøk kì yij wɑ̈nyí?
PSA.56.9	Cyɑ̈ng-ɑ ócwølɑ nyingí,
PSA.56.9	tyëngmɑ̈ɑ̈nø ódøøg ngɑ̈thi gen.
PSA.56.9	Yɑ ngɑ̈ny wøw kinni, Jwøk ying-ɑ tungɑ,
PSA.56.10	Jwøng-ɑ Ácwɑ̈ɑ̈j ɑ kwøbbe lenhɑ.
PSA.56.11	En ɑ gɑ̈nnɑ, o yɑ pɑ böggi.
PSA.56.11	Á ngø ɑ cuggi göggi yɑn yi dhɑnhø yøw?
PSA.56.12	Gïg-ɑ ɑ́köngɑ yïn ógwøgɑ, yïn ɑ Jwøk,
PSA.56.12	yï ónëngɑ ki gëdhhi pwøj,
PSA.56.13	mɑ́ yɑ ɑ́yiel yi yïn ki thøø,
PSA.56.13	kɑ yɑ ocögø yɑ pɑ tyɑm.
PSA.56.13	O yɑ ócyɑ̈dhi kì bøli Jwøk,
PSA.56.13	kì yij cɑɑr nënnì.
PSA.57.1	Lɑ̈ɑ̈m pyëwí ki yɑn yïn ɑ Jwøk
PSA.57.1	mɑ́ yɑ ɑ́yömm-ɑ yïí.
PSA.57.1	Yɑ pɑ̈n-ɑ thɑ̈thi obërrí
PSA.57.1	gïti keny-ɑ ókwööj ɑtunø.
PSA.57.2	Yɑ ywøøg-ɑ kö Jwøk, Ngɑn-ɑ Pëddi Döng,
PSA.57.2	ɑ nyi mëggi yɑn gïg-ɑ dwɑddɑ bënn.
PSA.57.3	Ólöggi kì mɑl, kɑ yɑ yiele,
PSA.57.3	tyëng-ɑ guud wɑngɑ ótyɑm yi en.
PSA.57.3	Dyër geki mɑ̈ɑ̈dø mee ónyudhe yɑn.
PSA.57.4	Yɑ ɑ́tyeg yi tyëngmɑ̈ɑ̈nø
PSA.57.4	mø ni ngurrì; mø ri gen di kɑ̈yi rïngi dhɑnhø.
PSA.57.4	Leggi gen nɑ tøngg kí wethh
PSA.57.4	lebbi gen nɑ pil mø bedh.
PSA.57.5	Nyodh döngí kì mɑl, yïn ɑ Jwøk
PSA.57.5	wiy dhwɑ̈ngí nënne kì yij piny bëne.
PSA.57.6	Yɑ ɑ́ceg yi tyëngmɑ̈ɑ̈nø ki bøy,
PSA.57.6	pyëwɑ ɑ́nyönhi.
PSA.57.6	Yuuɑ ɑ́kunyi yi gen ki bur
PSA.57.6	de ɑ́yöd ɑ́ gen ɑ pɑ̈dhi yije.
PSA.57.7	Jwøk ɑ gɑ̈nnɑ ceth,
PSA.57.7	lenhɑ’ lenhø ki wör!
PSA.57.8	Riɑ ótyenyɑ, o yɑ wörɑ!
PSA.57.8	O thømɑ pwödɑ!
PSA.57.8	Yɑ ócyëëw kì bɑ̈ɑ̈rø.
PSA.57.9	Yï ólenhɑ kì kelli pödhh, yïn ɑ Jwøng-ɑ Ácwɑ̈ɑ̈j
PSA.57.9	yï ólenhɑ kì kelli ji.
PSA.57.10	Mɑ̈ɑ̈dø mií wɑ̈dh-ɑ mɑl,
PSA.57.10	dyërí gït-ɑ wɑ̈thi pøøl.
PSA.57.11	Nyodh döngí kì mɑl, yïn ɑ Jwøk,
PSA.57.11	wiy dhwɑ̈ngí nënne kì yij piny bëne.
PSA.58.1	Wun ɑ jyɑ̈ggì, kwøb nyi cïb wu’ kɑ̈jji gen?
PSA.58.1	Gønyyi ji bënn nyi ti kɑ cïb kɑ̈jji gen yi wun?
PSA.58.2	Pɑth, bɑ rɑj ɑ rømmi yi wun yøw,
PSA.58.2	o wu ruj-ɑ ji kì yij pödhø.
PSA.58.3	Tyëngrijjø pɑ nyi cuggi tyenyø,
PSA.58.3	ge ɑ́nywøl ge opëdø.
PSA.58.4	Yethi gen pɑ̈ng yi kugø ni thöllì,
PSA.58.4	ge nɑ byɑr ɑ nyi pedh gyegge,
PSA.58.5	ɑ pɑ nyi yïëy thɑbø yi jɑlyɑdh,
PSA.58.5	wɑlɑ̀ pɑ nyi cuggi wënyø yi ɑjwøgø.
PSA.58.6	Tørrí leggi ngurrɑni, yïn ɑ Jwøng-ɑ Ácwɑ̈ɑ̈j!
PSA.58.7	Wiy ge lɑ̈ɑ̈ny gen ni kenyi dwön pï, wiy ge nyøøn piny
PSA.58.7	o ge thøw gen ni luum yij yöö.
PSA.58.8	Wiy ge nøy gen ni ócömø ɑ nyi løg ree jïr;
PSA.58.8	wiy ge bëëd ge nɑ dhɑnhø me cɑɑg dwöög wɑ̈g; cɑɑr cɑ̈ng nuti lidh en.
PSA.58.9	Ge óni lum kenyi ngølii piny,
PSA.58.9	ge ókoodh yïnø yi Jwøng-ɑ Ácwɑ̈ɑ̈j
PSA.58.9	ge nudd ge onëënø.
PSA.58.10	Tyëngtir pëthi gen ómïni keny-ɑ ólidh gen cɑ́yi tyëngorøg,
PSA.58.10	ge ólwöddi kì yethi remmi tyëngrijjø.
PSA.58.11	Ji ókööbø kinni, “Kidyër, dɑ köögi kipe tyëngtir,
PSA.58.11	dɑ Jwøk me nyi cɑy kömi piny.”
PSA.59.1	Yïn ɑ Jwøgɑ, yiel yɑn ki tyëngmɑ̈ɑ̈nø,
PSA.59.1	korrí yɑn ki tyëng-ɑ nyi pɑ̈ɑ̈r kömɑ!
PSA.59.2	Yiel yɑn ki tyëng-ɑ gøggi rɑj,
PSA.59.2	geki tyëngnɑ̈g ki ji!
PSA.59.3	Lïdhí! Ge pɑ̈nni kɑ per nɑ̈gi yɑn,
PSA.59.3	gen ɑ jøg-ɑ yethi gen wöny,
PSA.59.3	ge congi ri gen kɑ perɑ.
PSA.59.3	Pɑth kiper orøgɑ wɑlɑ̀ bɑ̈jjɑ,
PSA.59.4	mɑ́ e bong gïn-ɑ ɑ́bɑjɑ, yïn ɑ Jwøng-ɑ Ácwɑ̈ɑ̈j,
PSA.59.4	me pere rïngi gen kì bɑngɑ, ge dwɑdd-ɑ nɑ̈gi yɑn.
PSA.59.5	Dhwöödh yïn ɑ Wïlɑ̈bø, Jwøng-ɑ Ácwɑ̈ɑ̈j, bïí køny yɑn;
PSA.59.5	bïí lïdhí, yïn ɑ Jwøøg Isrɑil!
PSA.59.5	Dhwödhí be cɑyi pödhh-ɑ kyeelø,
PSA.59.5	pyëwí ko lɑ̈ɑ̈m ki tyëngrijjø møgɑni!
PSA.59.6	Ge nyi dwöög kì böörø
PSA.59.6	ge gwɑ̈yø nɑ gwögg-ɑ wïïnø kì tøggi kɑɑl.
PSA.59.7	Lidh gen kɑ̀ cɑ̈rri gen ji ki lebbi gen,
PSA.59.7	lebbi gen bedh ni pil,
PSA.59.7	ge orumø kinni bong ngɑn lïngi møg-ɑ kømmi yi gen.
PSA.59.8	De ge ngedhí ngedhø, yïn ɑ Jwøng-ɑ Ácwɑ̈ɑ̈j.
PSA.59.8	Pödhh-ɑ kyeelø bënn gɑggí gɑggø.
PSA.59.9	Yɑ gɑ̈nn-ɑ tegí,
PSA.59.9	yïn ɑ yïí nyi yömmɑ, yïn ɑ Jwøk.
PSA.59.10	Yɑ mɑɑr yi Jwøgɑ, óbï be kønyi yɑn,
PSA.59.10	yɑ ówëgge lidhi tyɑmi tyëngmɑ̈ɑ̈nø.
PSA.59.11	Ge ko nɑ̈ɑ̈g Jwøgɑ, kipe wɑ̈thi jiɑ ówïl.
PSA.59.11	Kedhhí gen ki tegí, kɑ ge tyɑɑm.
PSA.59.11	Wuö bene yïn ngɑn-ɑ korri wøn.
PSA.59.12	Dhøggi gen dɑ orøg,
PSA.59.12	kwøbbi gen bënn bɑ kwøbbi orøg.
PSA.59.12	Wiy ge mɑg yi orøøg gen,
PSA.59.12	mɑ́ ge ceg-ɑ gwɑ̈dø o ge ceg-ɑ pyed,
PSA.59.13	nɑ̈g gen ki rɑ̈ji pyëwí,
PSA.59.13	nɑ̈g gen kinni tweet.
PSA.59.13	O yod yi dhɑnhø bëne kinni bɑ Jwøk ɑ jyɑ̈gø kì Isrɑil,
PSA.59.13	o lɑ̈ge tyëg-ɑ kömi piny bëne.
PSA.59.14	Tyëngmɑ̈ɑ̈nø nyi dwöög-ɑ́ɑ̀ böörø,
PSA.59.14	ge gwɑ̈yø nɑ gwögg, kɑ̀ wïïn gen kì tøggi kɑɑl,
PSA.59.15	ge nɑ gwögg møg yɑ̈bø ki gïncɑm,
PSA.59.15	ge nyi ceg-ɑ ngɑ̈rrø ke nøg gïncɑmɑni.
PSA.59.16	De yɑn, yɑ ówör yɑ lejj-ɑ tegí,
PSA.59.16	yɑ ówör yɑ óryeerø yethi cyɑ̈ng kipe kɑ̀ mɑɑr yɑn.
PSA.59.16	Bɑ yïn ɑ yïí nyi yömmɑ,
PSA.59.16	yï bɑ kwödɑ kì cyɑ̈ɑ̈ng rɑj.
PSA.59.17	Yï ólenhɑ, yïn ɑ nyi korri yɑn.
PSA.59.17	Jwøk ɑ yïe nyi yömmɑ,
PSA.59.17	yɑ nyi yömm-ɑ yï Jwøng-ɑ mɑɑr yɑn.
PSA.60.1	Wø ɑ́bɑny yi yïn, yïn ɑ Jwøk,
PSA.60.1	pyëwí ɑ́rënyi ki wøn, de ɑnɑn, dwöög yï wøn.
PSA.60.2	Piny ɑ́wëggí onhɑ̈nh, kɑ wëggí kɑggø,
PSA.60.2	ɑnɑn wiy cige tëngø, kɑ burre cyëëg.
PSA.60.3	Jií ɑ́köllí orɑng me dwøng,
PSA.60.3	me cyerri gen ni tyëng-ɑ ónɑ̈gø yi møgø.
PSA.60.4	Tyëng-ɑ böggi yïn ɑ́mɑ̈ɑ̈g ki nyudhø
PSA.60.4	o rɑj kyëj gen.
PSA.60.5	Yiel wøn ki tegí, løøg kwɑ̈jji wøn,
PSA.60.5	o tyëng-ɑ mɑɑr yïn yiel.
PSA.60.6	Jwøk ɑ́kööb kì kej kwëre kinni,
PSA.60.6	“Cekïm ópɑ̈ng yi yɑn ki tegɑ,
PSA.60.6	kɑ Töör Suköth pɑ̈ngɑ kì kelli jiɑ.
PSA.60.7	Gilyɑd geki Mɑnɑsè bɑ møgɑ,
PSA.60.7	Eprɑim bɑ ɑcudh wïjɑ.
PSA.60.7	o Yeudɑ̀ bɑ lodhɑ.
PSA.60.8	Moɑb bɑ luy-ɑ nyi lwøggɑ,
PSA.60.8	Edöm bɑ miɑ, wɑrrɑ óleengɑ yije,
PSA.60.8	yɑ nyodh-ɑ kinni bɑ miɑ.
PSA.60.8	Pelistiyɑ̀ ótyɑmɑ kɑ yɑ otwɑyø kì yije.”
PSA.60.9	Yïn ɑ Jwøk, ɑ́ men ókïdhi yɑn kɑɑl-ɑ thøø yi gerø?
PSA.60.9	Á men ɑ ópeej yɑn Edöm?
PSA.60.10	Wø ɑ́ceg kɑ bɑnyø yi yïn kidyër?
PSA.60.10	Yï ókedhi be kønyi wøn ki liny?
PSA.60.11	Køny wøn ki liny ki tyëngmɑ̈ɑ̈nø,
PSA.60.11	mɑ́ kunyi dhɑnhø bong døøje.
PSA.60.12	Wø ótyɑ̈mø, mɑ́ Jwøk ying-ɑ tuung wøn,
PSA.60.12	bɑ en ɑ ótyɑm tyëngmɑ̈ɑ̈nø.
PSA.61.1	Yïn ɑ Jwøk lïngí ywøgɑ.
PSA.61.1	Lïngí kwɑ̈jjɑ!
PSA.61.2	Kì yij pɑ̈l, e minɑ cödø,
PSA.61.2	ɑ ɑ́cwølɑ yïn!
PSA.61.2	Yieel yɑn keny døj,
PSA.61.3	mɑ́ yïn ɑ nyi korri yɑn,
PSA.61.3	yïn ɑ korri yɑn kipe tyëngmɑ̈ɑ̈nø.
PSA.61.4	Wiy yɑ bëëdɑ kì kej kwërí, kì yethi cyɑ̈ngg-ɑ ónëënɑ bënn,
PSA.61.4	wiy yɑ nyi pɑ̈nɑ thɑ̈thi obërrí.
PSA.61.5	Köngɑ ɑ́lïngí, yïn ɑ Jwøk,
PSA.61.5	kɑ yɑ thödhí ki gïg-ɑ nyi mëggí tyëng-ɑ böggi yïn.
PSA.61.6	Med runni rɑ̈dh o ge ngënyi gen
PSA.61.6	wiy lɑ̈ge wɑ̈dhe ri kwɑrre!
PSA.61.7	Wiy jyɑ̈ge kì bølí gïti ɑtheer,
PSA.61.7	Korrí ki mɑ̈ɑ̈dø mií geki dyër møgí
PSA.61.8	Nyingí ólenhɑ ki wör gïti ɑtheer,
PSA.61.8	kenyi mëggɑ yïn gïg-ɑ ɑ́köngɑ yïn yethi cyɑ̈ng.
PSA.62.1	Yɑ yïd-ɑ Jwøk, yɑ okudø,
PSA.62.1	mɑ́ e kete ɑ óyiel yɑn.
PSA.62.2	E kete ɑ korri yɑn, yɑ óyiele,
PSA.62.2	en ɑ nyi cwɑg yɑn
PSA.62.2	o yɑ koo tyɑm kinni tek.
PSA.62.3	Wu gït-ɑ wɑɑng wu cyedd-ɑ dhɑnhø
PSA.62.3	me ni dörø me pɑ̈ɑ̈dhø?
PSA.62.4	Wu dwɑdd-ɑ cøørii piny kì kej dhwɑ̈nge,
PSA.62.4	wu mɑɑr-ɑ pyed,
PSA.62.4	wu kømm-ɑ gyëdh ki dhøggi wun,
PSA.62.4	de wu lɑmm-ɑ cyën ki pëthi wun.
PSA.62.5	Yɑ yïd-ɑ Jwøk yɑ okudø
PSA.62.5	mɑ́ e kete ɑ ngɑ̈dhɑ.
PSA.62.6	E kete ɑ korri yɑn, yɑ óyiele
PSA.62.6	en ɑ nyi cwɑg yɑn,
PSA.62.6	o yɑ koo tyɑm kinni tek.
PSA.62.7	Yɑ óyiel-ɑ yi Jwøk, dhwɑ̈ngɑ nyi kɑ̈ɑ̈l-ɑ yïe,
PSA.62.7	en ɑ nyi korri yɑn kidøøj,
PSA.62.7	en ɑ yïe nyi yömmɑ.
PSA.62.8	Gɑ̈nnu Jwøk yethi cyɑ̈ng, wun ɑ teedø.
PSA.62.8	Kïdhu rɑjji wun bënn bøle,
PSA.62.8	mɑ́ en ɑ yïe nyi yömmi.
PSA.62.9	Dhɑnhø bëne nɑ kudhø ki yømø,
PSA.62.9	møg-ɑ døngø ki møg-ɑ thønhø, pɑ̈r bënn.
PSA.62.9	Ke røm gen ki rumi,
PSA.62.9	ge yööd kibøli kudhø ki yømø.
PSA.62.10	Wu ko gɑ̈nni tegi wun,
PSA.62.10	wu ko ngɑ̈dh kɑ̈b,
PSA.62.10	pëthi wun ko cïb wun kömi kɑ̈rì
PSA.62.10	cɑgg ge ngenyø ni ngø.
PSA.62.11	Jwøk ɑ́lïngɑ e okööbø tyel mø gïïr
PSA.62.11	kinni, tegø bɑ mee,
PSA.62.12	Men-ɑ́ yïn kirií, yïn ɑ Jwøng-ɑ Ácwɑ̈ɑ̈j,
PSA.62.12	dhɑnhø bëne nyi mëggí köggi gwøge ceth.
PSA.63.1	Yïn ɑ Jwøk, bene yïn Jwøgɑ,
PSA.63.1	yïn ɑ kønø kì pyëwɑ.
PSA.63.1	Dëlɑ bëne dwɑdd-ɑ yïn, pyëwɑ bëne kønø kɑ perí,
PSA.63.1	ni piny-ɑ thwøwø kenyi dwɑdde pï.
PSA.63.2	Wiy tegí lidhɑ geki dhwɑ̈ngí,
PSA.63.2	wiy yï lidhɑ kì kej kwërí.
PSA.63.3	Mɑ̈ɑ̈dø mií lɑ̈w kibøli nënnì kiree,
PSA.63.3	o yï ólenhɑ kì bɑng døøjí.
PSA.63.4	Yï ópøjjɑ kì kɑɑm-ɑ nëënɑ bëne,
PSA.63.4	cinggɑ ótïngɑ mɑl, yɑ kwɑjj-ɑ yïn.
PSA.63.5	Pyëwɑ óyɑ̈ng kɑ bong-ɑ gïn cɑ̈nnii
PSA.63.5	yï ólenhɑ ki wörri medi pyëw.
PSA.63.6	Yï nyii pɑrø yi yɑn kenyi buddɑ,
PSA.63.6	yɑ nyi tyëg wɑ̈r bëne yɑ rømm-ɑ yïn,
PSA.63.7	mɑ́ yïn ɑ nyi køny yɑn ceth.
PSA.63.7	Yɑ nyii wörø ki medi pyëwɑ kì tïbí.
PSA.63.8	Pyëwɑ ying-ɑ rií,
PSA.63.8	o yɑ korri yi yïn kɑ tegí.
PSA.63.9	De tyëng-ɑ dwɑddi nɑ̈gi yɑn,
PSA.63.9	ge ókedhi piny pödhi tyëngthøø.
PSA.63.10	Ge ónɑ̈g kì yij liny,
PSA.63.10	kɑ ge cɑm yi óthönhì.
PSA.63.11	De rɑ̈dh pyëwe ówëggi mïnø yi Jwøk,
PSA.63.11	kipe kɑ ɑ́wëgge gøn tyɑ̈mø.
PSA.63.11	Jwøk ólenhi yi tyëng-ɑ nyi köngi ki nyinge,
PSA.63.11	de tyëngpyed dhøggi gen ócyëëg.
PSA.64.1	Lïngí cwɑggɑ yïn ɑ Jwøk; yɑ ying-ɑ yethi rɑj!
PSA.64.1	Yɑ bögg-ɑ tyëngmɑ̈ɑ̈nø, yiel wëyɑ!
PSA.64.2	Korrí yɑn ki rɑjj-ɑ dwɑddi göggi yɑn
PSA.64.2	yi tyëngrijjø.
PSA.64.3	Lebbi gen ɑ́pɑg gen ni pil,
PSA.64.3	kwøbbi gen rijjø ni wethh.
PSA.64.4	Ge nyi tuumø ge pɑ böggi ki ɑyɑ̈r;
PSA.64.4	ge nyi tyer-ɑ rënyi tyëngdøj ki kwøbbi pyed.
PSA.64.5	Ge cïjj-ɑ ri gen ki gøggi rɑj,
PSA.64.5	ge kømm-ɑ kwøbbi cegi ji ki ɑ́kɑ̈lli gen
PSA.64.5	ge okööbø kinni, “Bong ngɑn lidh ɑ́kɑ̈llɑni.”
PSA.64.6	Ge rømm-ɑ gøggi rɑj,
PSA.64.6	ge okööbø kinni, “Gwøgi rɑjjɑni ɑ́pyël yi wɑ kidøøj.”
PSA.64.6	Rumm-ɑ pyëw dhɑnhø pɑ cuggi yodø.
PSA.64.7	De ge ópwöd ki weth yi Jwøk,
PSA.64.7	kɑ ge jwɑn-ɑ yïddø ki kedd.
PSA.64.8	Gï órënye kì bɑng rɑ̈ji lebbi gen,
PSA.64.8	tyëng-ɑ ólidh gen bënn, wɑ̈thi gen óken yi gen.
PSA.64.9	Codhe, o ji bënn bwøg gen,
PSA.64.9	o ge rum gen kì ri gïg-ɑ ɑ́gwøg yi Jwøk,
PSA.64.9	o gï nyi köbbi gen ji.
PSA.64.10	Wiy pëthi tyëngtir mïni gen,
PSA.64.10	kipe gïg-ɑ ɑ́gwøg yi Jwøng-ɑ Ácwɑ̈ɑ̈j,
PSA.64.10	Ge óyömmi yïe,
PSA.64.10	ólenhi yi tyëngdøj bënn.
