MAT.1.1	Abrahamkc awo Dawid, Dawidkc awo Jisu Kristokc ope:lok potindc. 
MAT.1.2	Abrahambv Isahakkc abbai, Isahakbv Jakobkc, Jakobbv Judangkc odokkc bvk bvrrangkvdv:dok abbai, 
MAT.1.3	Juda:bv Peroslang Jerahkc abbai Tamarkolokkc lennc, odokkc Perosbv Hejronkc abbai, 
MAT.1.4	odokkc Hejronbv Ra:mkc, Ra:mbv Amminadabkc, odok kc Amminadabbv Nasonkc abbai, Nasonbv Salmonkc, 
MAT.1.5	Salmonbv Boajkc abbai Rahabkolokkc, odokkc Boajbv Obedkc abbai Ru:tkolokkc, odokkc Obedbv Jessi:kc abbai, 
MAT.1.6	odokkc Jessi:bv migom Dawidkc abbai.
MAT.1.6	Odokkc Dawidbvai Solomonkc abbo Uriang cmnam nc:dokkc lennc, 
MAT.1.7	odokkc Solomonbv Rehoboamkc abbai, Rehoboambv Abija:kc, Abijabv Asa:kc, Asa:bv Jehosapatkc, 
MAT.1.8	Jehosapatbv Joramkc, Jorambv Ujjiangkc, 
MAT.1.9	Ujjiangbv Jotamkc, Jotambv Ahajkc, Ahajbv Hejekiangkc abbai, 
MAT.1.10	odokkc Hejekiangbv Manase:kc, Manase:bv Amoskc, Amosbv Josiangkc abbai, 
MAT.1.11	Josiangbv Jekoniangkc odokkc bvk bvrrangkvdv:dok abbai, Babilonolo:pc avkc dungko amo:dokkcm mclvgdodcm onamc.
MAT.1.12	Odokkc Babilonolo:pc avkc dungko amo:dokkc mclvgdodcm Jekonia:bv Seltielkc abbai, Seltielbv Jerubbabelkc abbai, Jerubbabelbv Abiudkc abbai, 
MAT.1.13	odokkc Abiudbv Eliakimkc, Eliakimbv Ajorkc, 
MAT.1.14	Ajorbv Jadokkc, Jadokbv Akimkc, Akimbv Eliudkc, 
MAT.1.15	Eliudbv Eleajarkc, Eleajarbv Mattankc, Mattanbv Jakobkc abbai, 
MAT.1.16	odokkc Jakobbv Josepkc abbai Meri:kc milbo:dc, sc:kobv Jisumc otonc, sc:kom Kristo cmna gogdagaji.
MAT.1.17	Cdcmpc Abrahamkolokkc Dawidkolo:pc opvnc vyvngkolang appi:kai, odokkc Dawidkodokkc Babilonolo:pc mclvgdodo:pc vyvngkolang opvn appi:kai, odokkc Babilonolo:pc mclvgdodokkc Kristokolo:pc vyvngkolang opvn appi:kai.
MAT.1.18	Jisu Kristomc scmpc oto. Cdvlo Bvk anc Meri:mc Josepkcpc tadpvrtonc, bvnyi lckopc du:bosuma:dapci bvm Angunnc Yalodokki ko:ko amvrro dung cmna kinto; 
MAT.1.19	odokkc bvk milbong Jusepbv dormokanc tani:la:yam odokkc bvm ammem yvrratmolv:ma:la, kinmango:pc mcpakpc cmna asinbo mc:to. 
MAT.1.20	Cmpige:la bv cdcmpc mc:dodcm, ka:toka Ru:tumkc taycng among lutad lunckonc ma:nyi:bo bvm lcngkansuto, scmpc lula, “Juseba, Dawidkc aowa, nok nc:ng Meri:mc la:pcnamdcm pcsoyok, kapila:nc bvk amvrro du:bomnamdc Angunnc Yalodokkc 
MAT.1.21	bv aowo ako pa:yc, odokkc no bvk amincm Jisu cmna minnang, kapila:nc Bv Bvk tani:kvdv:dcm pa:blokkcm moturyc.” 
MAT.1.22	Sc appv:sc Ru:tumbv lungor lunc kvdv:dcm okkom lutonc cdcmpc ikang:
MAT.1.23	“Ka:tok, mvmbvrko:ncngkonc amvrro du:yc odokkc ko:ko pa:yc,
MAT.1.23	odokkc bvk amincm Imma:nuel cmna gogyc.”
MAT.1.23	(Okodcm, Ru:ncpvncbv ngoluk dungkolo dung cmdonc.) 
MAT.1.24	Jusepbv yubkodokkc daroblangkula, Ru:tumkc taycng among lutad luncdc bvm kvnggv:pc lulvgnamdcmpci bv ito; bvk nc:dcm bv la:to, 
MAT.1.25	Ckvdaggom ko: ako pa:ma:dodo:pc bvm yubbosuma:pc du:to; odokkc bv bvk amincm Jisu cmna lc:to.
MAT.2.1	Herodbv migom dodagdo cdvlo Judia:dok Betelehemdo Jisumc otonc, Ka:toka, kinnc tani:ckkcnc mo:pv sangatokkc Jerusalempc gvto scmpc lula, 
MAT.2.2	“Bv okolon sc:kom Jiwudi:kvdv:dok migompc otu:nc? Kapila:nc Bvk takarcm ngolu sanggato ka:begto, odokkc Bvm kumkapc gvdung.” 
MAT.2.3	Herod migombv cdcm tadbegsunamc, bv dunga:la:tomang, bvk lcdulo Jerusalemdok appvngcsin; 
MAT.2.4	odo kumnam ager gergcbonc bottarya:nc tani: appv:dcm odokkc tani:kvdv:dok potin adnckvdv:dcm, bulum bv Kristomc okolo oycnc tauto. 
MAT.2.5	“Bulu bvm lubito, Betelehemdok Judia:do; Kapila:nc cdcmpc agom lungorla lunc tani:kvdv:dc adtag:
MAT.2.6	‘Odokkc no, O Betelehem, Judia:dok amo:lo,
MAT.2.6	kapcsinci idaggom Judia:dok migom donckvdv:dok
MAT.2.6	ara:lo adji:ncmang;
MAT.2.6	Kapila:nc nokkolokkc migom doncko lenyc sc:kobv ngok Israel tani:kvdv:dok
MAT.2.6	migompc iyckunc.’ ”
MAT.2.7	Odo Herodbv po:lo takar do:yvng kinnc tani:kvdv:dcm ami kinmango:pc gokkumsuto odokkc oko ayirardokkc takardc buglenka:nc bulukkolok aiyo:pc tauto; 
MAT.2.8	Odokkc bv bulum Betelehempc mclvgto, scmpc lula, “Gvkang odokkc kowaodcm mcnggabdanna mata:ka, odokkc cdvlo nolu bvm mapa:ycnc ngom lutadlang, ngo:sin gvla:dopc odokkc bvm kumla:dopc.” 
MAT.2.9	Bulu migomdok agomdcm tadamge:la buluk gvpckolo:pc gvkang; odokkc ka:toka, bulu oko takardcm sanggato ka:tunganc cdc bulum gvgcla gvpongkang, cdc kowaodcm okolo otunganc odo dungkodo:pc gvla gvpv:ma:sisscm. 
MAT.2.10	Cdvlo cdc takardcm ka:begtonc, bulu mc:pobasudanna mc:poto, aipakpc mc:pokang; 
MAT.2.11	Odokkc okum arardo:pc gva:labulu Bvk anc Meri:kc lcdulo du:mvnnamdcm ka:to, odokkc bulu cgsordanna Bvm kumto. Odokkc, buluk airu:pc arckanc gasumkvdv:dcm sarrento, bulu Bvm amancm bito, avncm odokkc dunangcm odokkc namponc tulangcm. 
MAT.2.12	Odokkc Herodkolo:pc gvlatkuma:pcka cmna ma:nyi:bo lusvng lutadcm pa:la, bulu angu lambckolok av avkc dungko amo:pc gvngapkangku.
MAT.2.13	Cdcmpc idodcm cdvlo bulu gvngapkangkunc, ka:toka, ma:nyi:bo Ru:tumkc taycng among lutad lunckonc Jusepmc lcngkansuto odokkc luto, “Darobtoka, kowaodcm odokkc bvk ancdcm gvbotok, Ijippc dugsila gvbokangka, odokkc ngok lukuma:dodo:pc ollung du:lang; kapila:nc Herodbv kowaodcm magabge:la mokepc cmna marobbomdung.”
MAT.2.14	Odo bv darobto odokkc kowaodcmnang bvk ancdcm yummcm gvbokang, odokkc Ijippc gvpakbokang, 
MAT.2.15	odokkc Herodkc sidodo:pc ollung du:boto. Sc agom lungorla lunc tani:kvdv:dcm Ru:tumbv okodcm lutunganc cdcmpc ipcnamdcmpci ikang, “Ijipdokkcm ngok awodcm ngo goglentoku.”
MAT.2.16	Odo Herodbv po:lo takar do:yvng kinnc tani:kvdv:dc bvm yatto cmna kinto, dungkinyckinma:pc aglvng sangkang, odokkc odok dungko anin amo:dok dv:tak anyikoba cdcm ame:ya:nc milbong ko appv:dcm mokeamdopc tani:ycm mclvgto. 
MAT.2.17	Odo Jeremia: agom lungor luncbv okodcm lutaganc cdcmpc ikang:
MAT.2.18	“Rama:do kabnamclang bottaru:pc jc:la kaban bannamko tadbegto,
MAT.2.18	Rahelbv bvk ommangkvdv:dok lcgangc kabla: kabla;
MAT.2.18	bv kabtcrsulv:tomang, kapila:nc bulu kangaptomang.”
MAT.2.19	Ckvdaggom cdvlo Herodbv sika:nc, ka:toka, Ijipolo Ru:tumkc taycng among lutad lunckonc ma:nyi:bo Jusepmc lcngkansuto, scmpc lula, 
MAT.2.20	“Darobtoka, kowaodcm odokkc bvk ancdcm gvbokang, odokkc Israel dungkopc gvkangkuk, kapila:nc sc:kobulu kowaodcm mokepc cmna madaganc bulu singabka:bong.” 
MAT.2.21	Odokkc bv darobto odokkc kowaodc:lang ancdc:sin, odokkc Israel dungko amo:do:pc gvkangku. 
MAT.2.22	Ckvdaggom Arkelaubv bvk abu Herodkc du:tc:lo dung cmna cdvlo bv tadtonc, bv odopc gvpc pcsokang, odokkc ma:nyi:bo lusv:la lutadla:yam Galil jilado:pc gvgcla gvto. 
MAT.2.23	Odokkc bv Najaret cmnam nogordo:pc gvto odokkc du:boto, cdc agom lungorla lunc tani:kvdv:dc okodcm lutaganc cdcmpc iycpc cmna, jc “Bvm Najaret dokkc cmna gogycpc.”
MAT.3.1	Odo longckvdv:do Baptismo binc Jo:nbv, gvla Judiangkc yumra:do lugo:bito, 
MAT.3.2	“Mc:dvrra mcngkutsutoka, kapila:nc taycng amo:dc anindanka:bong.” 
MAT.3.3	Kapila:nc sc bv sc:kok agomcm agom lungorla lunc tani: Isaia:bv lutaganc,
MAT.3.3	“yumrangolo jc:la du:nc tani:kolok agomdc scmpc:
MAT.3.3	Ru:tumkc lambcm mopu:toka,
MAT.3.3	Bvk lambckvdv:dcm yvg cmmotoka.”
MAT.3.4	Cdc Jo:nbv u:tgure:lok amvdcm gcdagai, okokkc bvk vgv:do suktam asvg atakko yc:sutagai; odokkc bvk donamdc kosoni: takomclang yumra:lok tangudai. 
MAT.3.5	Odo bvkkolo:pc Jerusalemdokkc odokkc Judia:dok appv: dokkc odokkc Jordan anindok dungo:ycgong appv:dokkc gva:to, 
MAT.3.6	Odokkc bulu bvkkolo Jordan a:ncdo av avkc pa:bkvdv:dcm lude:yamsuge:la baptismongcm la:to.
MAT.3.7	Ckvdaggom bv ka:namc Parisi:kvdv: dokkcla: Sadduki: kvdv:dokkc bojcrungko baptismo langkapc gvdo, bv bulum luto, “Nolu airu:pc aima:nc tabv ope:yc! Sc:ko nolum a:pcnc bottcru:nc aglvngdokkc duggcdopc lutadno:ton? 
MAT.3.8	Mc:dvrra mcngkutsunamlok asinang gckampc gctoka, 
MAT.3.9	Odokkc nolu av avyv asinbo mc:suyoka, ‘Abrahambv ngoluk abbo dung;’ Kapila:nc ngo nolum lubidung, Ru:ncpvncbv sc vlvngkvdv:sokkcm Abrahamkcpc ommangcm lenmola:dag. 
MAT.3.10	Su:paksinci vsvng appvrkvdv:do vgv:dcm tvgabla lc:tung; ainc a:yc e:ma:nc vsvng appv:dcm cdcmpidag tc:tapdo odokkc vmvlo cra:lvgla rompakdo. 
MAT.3.11	‘Ngo nolum asin mc:dvrra mclatsukunam lcgangc baptismongcm bidung, cmpige:la sc:kobv ngok lcdupc gvmvndu:nc ngomyam tornam kaya:dag, sc:kokc panoti:ycm ngo jo:pci ainckomang; Bv nolum Angunnc Yalodokki odokkc vmvkokki baptismongcm biyc. 
MAT.3.12	Bvk kappunanc cpodc Bvk alakdo dung, odokkc Bv Bvk a:m yvkko lottadcm mopu:yc odokkc Bvk geu a:mkvdv:dcm kumsu:lo yarkumsuyc, cmpige:la amyangkvdv:dcm Bv cdvlosin momitla:ma:nam vmvlo romyc.’
MAT.3.13	Odo Jisubv Galildokkc gvla Jordanpc Jo:nkolo:pc gvto, bvkkokki baptismo la:pc cmna. 
MAT.3.14	Ckvdaggom Jo:nbv Bvm lutumto, scmpc lula, “Ngo nokkokki baptismo la:pcnammc, odokkc no ngokkolo:pc gvdolang?” 
MAT.3.15	Ckvdaggom Jisubv bvm lubito, “Scmpc su:pak imopo:tok; kapila:nc cdcmpc appvng dormo agercm ipvtgvpvtpcnamc.” Odo bv cdcmpc imoto. 
MAT.3.16	Odokkc Jisumc baptismo bitoncm, Bv asidokkc oddung daroptoku, odokkc ka:toka, taycngamo:tok yabgokvdv:dc moge:kang odokkc Ru:ncpvnckc Yalodc pckv pcttangkoncmpc dc:yi:dopc Bv ka:to odokkc Bvk avkc tayc:do dcnggabdopc ka:to; 
MAT.3.17	odokkc ka:tok, taycngamo:tokkc gomugko, scmpc lukang, “Sc ngok airu:pc aipc mc:nam Awwo, sckkolo ngo airu:pc mc:tv:sudoji.
MAT.4.1	Odo Jisumc Yalokokki yumra:pc gvbokang uidokki ka:bomc:bomokangkvpc cmna. 
MAT.4.2	Odokkc Bv yi:pi: longckolang yumcko doma:tv:ma:pc du:to, odokkc lcdupc Bv kcnongkangku. 
MAT.4.3	Odokkc ka:bomc:bomoka:ncdc gva:la bvm luto, “No Ru:ncpvnckc Awomvlo, sc vlvngkvdv:scm pita:pc idopc lulvgkvka,”
MAT.4.4	Odo Bv luto, scmpc adla lc:tag, “Tani:yc pitangongkokki turra du:ma:yc, cmpige:la Ru:ncpvnckolokkc lennc gomug appv:dokkipak turdag.”
MAT.4.5	Odokkc uidc Bvm angunnc nogordo:pc gvbokang, odokkc Bvm Ru:ncmc kumko okumdok mv:dum taycngarto tedmoto, 
MAT.4.6	odokkc Bvm luto, “No Ru:ncpvnckc Awwomvlo, avc kcvgbo:pc opakletsukvka; kapila:nc scmpc cdcm adtag,
MAT.4.6	‘Bv Bvk taycng among lutad lunckvdv:dcm nok lcgangc mclvgyc,’ odokkc
MAT.4.6	‘Buluk alakki bulu nom bosa:yc,
MAT.4.6	Ckvma:mvlo nok alckvdv:dc vlvngkolo tubsuyc.’ ”
MAT.4.7	Jisubv bvm luto, “Scmpcsin adtung, ‘Nok Ru:tum Ru:ncpvncmc anka:la ka:yoka.’ ”
MAT.4.8	Lckoda uidc Bvm aipakpc oudnc adi:kolo:pc gvbokang, odokkc mo:pvsok migom dobonam among appv:dcm odokkc odokbuluk airu:pc kanamsv:namkvdv:dcm lcngkanto; 
MAT.4.9	odokkc bv Bvm luto, “Sc appv:scm nom ngo biyc, no tunga:la ngom kummvlo.” 
MAT.4.10	Odo Jisubv Bvm luto, “Gc:rkang, Uiya! Kapila:nc scmpc adtag,
MAT.4.10	‘Nok Ru:ncpvncmc kumnang odokkc
MAT.4.10	Bvk lcgangong mc:tomna agercm gerrang.’ ”
MAT.4.11	Odo uidc Bvm mcpakto odokkc ka:toka taycng among lutad lunckvdv:dc gva:la Bvm ka:sv:mosv:to.
MAT.4.12	Cdcmpc idodcm Jo:nmc ycnggabto cmna Bv tadto, Bv Galilpc gvpakto; 
MAT.4.13	odokkc Najaretdcm mcge:la Kapernaumpc gvto odokkc siycng ru:yido du:to Jubulun odokkc Naptali:, dunggo:-ycgo:do, 
MAT.4.14	jc Isaia: lungor luncbv okodcm luno:taganc cdcmpc idopc:
MAT.4.15	Jubulunclang Naptali: amongc, Siycng aninkvdvngc,
MAT.4.15	Jordan kekonpc, Angu tani:
MAT.4.15	opvnkvdv:dok Galil–
MAT.4.16	Oko tani:kvdv:dc kcmolo tedla dunganc bottaru:nc pvangko ka:begto,
MAT.4.16	Odokkc sc:kobulu sinckvdv:dok amo:lo odokkc siko ugyumlo
MAT.4.16	tedla dunganc, pvangc pvkang.
MAT.4.17	Odo ayirdokkc Jisubv lutadcm luyirrobbomkang, scmpc lula, “Asinc mc:dvrra mcngkutsutokuka, kapila:nc taycngamong migom dokodc pvnga:dandubong.”
MAT.4.18	Galil siycng ru:yido Bv gvgo:la du:dom, Bv bvrokumsu anyiko ka:begto, Simonmc sc:kom Pitorcsin cmna gogdagaji odokkc Andriwumc bvk bvrodcm, csab aborko siycngdo crra du:dom; kapila:nc bulu csab crnai. 
MAT.4.19	Odokkc Bv bulum luto, “Ngok lcdulo gvmvntoka, ngo nolum tani: crgabnc csab crncpc imoyc.” 
MAT.4.20	Oddung bulu csabkvdv:dcm mcto odokkc Bvk lcdulo gvmvnkang.
MAT.4.21	Odokkc gvtvla du:namc Bv bvrokumsu anyikoda ka:begto, Jebidi:kc awo Jakobmc odokkc bvk bvro Jo:nmc, buluk abu Jebidi:kc lcdulo ollungkolo, csab posv:la du:dopc, odokkc Bv bulum gogto. 
MAT.4.22	Oddung lomdanna bulu ollu:dcm odokkc buluk abudcm mcge:la Bvk lcdulo gvmvnkang.
MAT.4.23	Odokkc Bv Galil among appv:do gvgo:to, buluk kumko okumkvdv:do Ru:ncpvnckc taycngamong migom donamdok tadponc lutaddcm lugo:bito odokkc tani:kvdv:dok appvng Kinam ramnamcm odokkc appvng mosimola:ma:namcm aimotoku. 
MAT.4.24	Cdcmpila Bvk aminc Siria amo:do gvbungkang, odokkc bulu kinc-ramnc tani: appv:dcm bvkkolo:pc gvangamboto, sc:kobulu angu angu kinamc kadagaji odokkc dvgnamc, uipa:namc, simadc maddaganc, odokkc intungko sipaknckvdv:dcm, Bv csangammotoku. 
MAT.4.25	Odokkc bojcrungko yadkumsunc tani:yc Bvk lcdu lcdulo Galildokkc Dikapoli:dokkc Jerusalem dokkc Judiadokkc odokkc Jordan kekondokkcsin gvmvnkang.
MAT.5.1	Yadkumsunc tani:kvdv:dcm ka:la, Bv adi: tayc:do:pc re:sa:to, odokkc Bv teda:nammc Bvk agom tadjvgla gvmvnnc tani: kvdv:dc Bvkkodo:pc gva:to. 
MAT.5.2	Odokkc Bv bulum agompc lula luyirbomkang, scmpc lula:
MAT.5.3	“Asinbo opanc cmna mc:sunckvdv:dc aipc luitpcnamc,
MAT.5.3	kapila:nc Ru:ncpvnckc dungko taycngamo:dc bulukkc.
MAT.5.4	“Mc:dvrra du:nckvdv:dc aipc luitpcnamc,
MAT.5.4	kapila:nc bulum mc:pomoycku.
MAT.5.5	“Ansv:nc asinang gcnckvdv:dc aipc luitpcnamc,
MAT.5.5	kapila:nc bulu tani: rcngamscm dunggc daggcbomyc.
MAT.5.6	“Ru:ncpvnckc agomdcmpc inam gvnam lcgangc
MAT.5.6	kcno:nc odokkc tv:lv:nckvdv:dc,
MAT.5.6	aipc luitpcnamc,
MAT.5.6	kapila:nc bulu dotvng tv:tvngyc.
MAT.5.7	“Ayangabonc kvdv:dc aipc luitpcnamc,
MAT.5.7	kapila:nc bulu ayangcm pa:yc.
MAT.5.8	“Narc:nc asin gcnc kvdv:dc aipc luitpcnamc,
MAT.5.8	kapila:nc bulu Ru:ncpvncmc ka:begyc.
MAT.5.9	“Lckomokunc kvdv:dc aipc luitpcnamc,
MAT.5.9	kapila:nc bulum Ru:ncpvnckc aowangc cmna gogycku.
MAT.5.10	“Ru:ncpvnckc agomdcmpc
MAT.5.10	inam gvnam lcgangc
MAT.5.10	sc:kobulum ipusire:tagnc bulu aipc luitpcnamc,
MAT.5.10	kapila:nc Ru:ncpvnckc
MAT.5.10	taycngamong migom dokodc bulukkc.
MAT.5.11	“Nolum aipc luitpcnamc cdclo tani:kvdvngc nolum ngok lcgangc luka:la luycnc, ipusire:la iycnc odokkc lume:pc appvng aima:nc agomcm jc:la luycnc odo. 
MAT.5.12	Mc:polangka odokkc mc:yumsutoka, kapila:nc taycng amo:tc noluk amanc bojcrungko dung. Kapila:nc cdcmv:pc tani:kvdv:dc agom lungorla lunckvdv:dcm ipusire:la ika noluk po:pcbong.
MAT.5.13	“Nolu mo:pvsok allo; cmpige:la alodok ti:namdc yogmvlo kapc odok alo ti:namdcm pa:la:yckun? Cdc atv attar lcga:pcsin aikuma:bong mo:rongolo yoppakpcnamma:mvlo odokkc tani:yc alcki sanggcmpc iyc. 
MAT.5.14	“Nolu mo:pvsok pvangc. Adi: taycngkolo du:nc nogorc lc:sisula:mang. 
MAT.5.15	Cdcmpcmanggom tani:yc saki:ko romnotge:la gempa kcvglo lc:dolang, cdcmang saki: tvgcngko taycngkolo:mvn, odokkc cdc okum appv:dcm pvangcm pvmodag. 
MAT.5.16	Noluk pvangcm tani: kvdv:dok kangkolo pva:motoka, odomvlo bulu noluk ainc agerkvdv:dcm ka:begycpc odokkc taycngamo:tok du:nc noluk Abumc bottaru:nc cmna kumycpc.
MAT.5.17	“Nolu mc:yoka ngo lujvg lurrom odokkc lungorla lunam agom kvdv:dcm la:pakkapc gvdung cmna; ngo cdcmbulum la:pakkapc gvmang cmpige:la buluk lukamdcmpci imopc cmna gvdung. 
MAT.5.18	Kapila:nc aroru:pc, ngo nolum lubidung, taycng amo:tc odokkc mo:pvsc yogpakma:sisscm, i: abvg akosin, lujvglurodokkc lukamdcmpc ingapmma:-sisscm yogma:yc. 
MAT.5.19	Sc:kobvi cdcmpila sc lujvgla lunamkvdv:sok adjio:nc abangkogom tadma:ycnc odokkc tani:kvdv:dcm cdcmv:pc luyirycnc, cdcmv:pc bvm taycngamo:tok migom dungkodo adjiarya:nc cmycku, cmpige:la sc:kobv cdcmbulum luyirycnc taycng amo:tok migom dungkodok bottcru:nc cmna luycku. 
MAT.5.20	Kapila:nc ngo nolum lubidung, noluk Ru:ncpvncmc kumgotdc potin adnckvdv:dcmla, Parisi:kvdv:dcmyam, aiya:ma:mvlo, nolu cdvlosin taycngamong migom dungkodo:pc gva:lankuma:yc.
MAT.5.21	“Nolu tatto jc scmpc leketo:dcm tani:kvdv:dcm lubitungai, ‘Nolu tani:ycm mokeyoka; odokkc sc:kobvi mokeycnc bvm aro-lume:ycm kcba:lo tadpcnampc iyc.’ 
MAT.5.22	Cmpige:la ngo nolum lubidung jc sc:kobvi avkc bvrodcm aglvng sa:ycnc bvmsin tadjvgtarrom kcba:lo tapcnampc ido; sc:kobvi avkc bvrodcm aisi:ma:nc cmna luycnc bvm bottaru:nc kcba:lo tadjvgtarrom tadpcnampc iyc. 
MAT.5.23	Cdcmpidag nolu Ru:ncpvncmc kumdodo amancm bidodcm, odokkc odo nok bvrodc atvko nokkolo asin lckoma:namko dung cmna mc:pa:ycmvlo, 
MAT.5.24	nok amancm kumko amo:do mclangka odokkc gvlang, nok bvrodokki lckopo:langkuk. 
MAT.5.25	Lomdanna nom lugc:lvgnc tani:dokki ajonpc ilang, no tadjvg tarro okumdo:pc gvdodo:boi, ckvma:mvlo nom lugclvgncdc aro-lume: tadjvg tarro tadya:nc tani:dcm togc:lvgyc, odokkc cdc arolume: tadjvgtarrotadya:ncdc tekenlangcm togclvgyc, okokkc nom makana:lo tumyc; 
MAT.5.26	aropakpc, ngo nolum lubidung, no dorpcnam murko:dcm lcddarkc amcrdcm dorabma:sisscm kapcsin gvlennangkuma:yc.
MAT.5.27	“Nolu scmpc lunamdcm tatto, ‘Nolu amikc nc:ngcm la:biyoka.’ 
MAT.5.28	Cmpige:la ngo nolum ludung jc sc:koi nc:ng akoncm ka:bola ka:ycnc asinbo oddu:boi bvkkoki la:nampc ika:bong. 
MAT.5.29	Nok lagbvkkc amikdc pa:bcm imodagmvlo, cdcm karrensutok odokkc cdcm yoppaktoka; nok amvr appv:dcm uiamo:pc cra:lvgkosunamdcmpcyam amvrdok abangko mcpaknamdc aiya:dag. 
MAT.5.30	Odokkc nok lagbvkkc alagdc nom pa:bcm imodagmvlo, cdcm tcgtu:sutoka; odokkc nok amvrdok abangko mcpaknamdci aiya:dag nok amvrappv:dc uiamo:pc gvnamdcmpcyam.
MAT.5.31	“Scmsin lutagai, ‘Sc:kobvi avkc nc:ngcm mcpakyckunc, bvm mcpakkunamdok do:jvg adnam aborko bimotoka.’ 
MAT.5.32	Cmpige:la ngo nolum ludungkc sc:kobvi avkc nc:ngcm mcpakdokunc, aima:nc ka:bo-mc:bomvnsunamlok ma:mvlo, bvm amikc milbongkokki la:mvngvmvnsumonampc idag; odokkc sc:kovi mcpakkunam nc:ngcm la:donc, amikc nc:ngcm bv:sin la:nampc idag.
MAT.5.33	“Lekekc tani:kvdv:dcm nolu scmpc lckoda lunamdcm tatto, ‘Nolu lume:pc lula pesuyoka, cmpige:la okodcm pesutonc Ru:tumkcpc ipvtlangka.’ 
MAT.5.34	Ckvdaggom ngo nolum ludung, Nolu cmpcsin pesudanyoka, taycngamongcm suttomna, kapila:nc tclc Ru:ncpvnckc migompc ila dungko, 
MAT.5.35	cdcmanggom mo:pvscmsin lutomma:pcka, kapila:nc sc Bvkkc alclcgcngc, cdcmanggom Jerusalemdok aminno:sinmang, kapila:nc clc bottaru:nc Migomkc nogorc. 
MAT.5.36	Odokkc nok mittugcm pigapsula pesuyoka, kapila:nc no dumvt asongkosin kampomola:sinmang, yakamola:sinmang. 
MAT.5.37	No okkom ludonc cdc ‘Cdcmpc’ cdcmanggom cdc cdcmpcmang cmtoka; odokkc lubarnam atv appv:dc papi:nckvdv:dokkc lendo.
MAT.5.38	“Scmpc lunamcm nolu tattungai, ‘Amik apir lcgangc amik apirc odokkc a:yc asong lcgangc a:yc asongko.’ 
MAT.5.39	Cmpige:la ngo nolum ludung, Aima:ncdcm nv:tumyoka. Ckvdaggom sc:kaiyc nolum lagbvkkc migmodok piycmvlo, bvm akondcmsin tokanbilang; 
MAT.5.40	odokkc sc:kaiyc kcbangcm ba:ycm odokkc nok galungcm la:ycmvlo, bvm nok bottapaknc galugdcmsin mclvgbilang; 
MAT.5.41	odokkc nom sc:kaiyc mail ako gvpa:ru:yc cmna gvmoycmvlo, bvk lcdulo mail anyikopc gvlangka. 
MAT.5.42	Sc:ko nolukkolok kowa:ycnc bvm bilang, odokkc nokkolok nara:nc tani:ycm bima:pc mclvyokuka.
MAT.5.43	“Nolu tatto jc scmpc lutungai, ‘Noluk kumrvko:rcm aya:mvnsulangka odokkc noluk mirucm tayumlangka.’ 
MAT.5.44	Cmpige:la ngo nolum ludung, noluk ka:ruka:mangcm aya:mvnsulangka odokkc sc:kobulu nolum ipusire:la idagnc buluk lcgangc kumnangka, 
MAT.5.45	odomvlo nolu taycng among Abukc omma:pc iycpc; kapila:nc Bv Bvk do:nycm aima:nclang ainckc lcga:pc ka:modag, odokkc ainc ager gernckclang aima:nc ager gernc anyipaklok lcgang pcdongcm omodag. 
MAT.5.46	Kapila:nc nolum aipc mc:nongkvdvdcm nolu aipc mc:mvlo nolukkc oko amanc du:ycn? Migom murkong urnckvdv:dci cdcmv:pc ima:lang? 
MAT.5.47	Odokkc noluk bvrrongkvdv:dcm nolu kumrvgsudomvlo, amikcmyam okodcm nolu ibadya:du:n? Angu tani:kvdv:dok ope:kvdv:dci cdcmpc ima:lang. 
MAT.5.48	Nolu, cdcmpidag, appvngcm kinbvnpa:danyc, noluk taycng amongkc Abukc kinnbvnkammarcmpc.
MAT.6.1	“Ansulangka noluk Ru:ncpvncmc kumnamcm tani:kvdvngc ka:ycpc cmna kumma:pcka; kapila:nc odomvlo noluk taycng amongkc Ba:bukolok amancm pa:ma:yc.
MAT.6.2	“Cdcmpidag nolu cdclo ammem atvko cmpc biycnc, noluk kcra:lo oko dumdumcmsin mango:yoka, agom lc:sila lunckvdv:dc kumko okumno odokkc nogorlok lambc lambclo, tani:kvdvngc bulum luyitycpc cmna kumgo:dag. Aropakpc, ngo nolum lubidung, bulu buluk amancm pa:toibong. 
MAT.6.3	Cmpige:la nolu cdvlo cmpc binamcm bidonc, noluk lagbvg alagdc okkom idu:nc noluk lakkek alagdcm kinmoyok, 
MAT.6.4	Odomvlo noluk cpv:pc binamdc kinmango:pc binampc iyc; odokkc noluk Abudc sc:kobv kinmango:pc ka:dagnc amancm biycpc.
MAT.6.5	“Odokkc cdvlo nolu kumdonc, nolu agom lc:sila lunckvdv:dcmpc iyorungka; kapila:nc bulu kumko okum okumno odokkc nogorlok lambckvdv:dok r:uyi ru:yilo dagsa:la kumnamcm kumnv:dag, bulum tani:kvdv:dc ka:ycpc cmna. Aropakpc, ngo nolum ludung, buluk amancm bulu pa:toibong. 
MAT.6.6	Cmpige:la cdvlo nolu kumdonc, noluk soyarlo:pc gva:lang odokkc yabgom mokapsulang odokkc noluk Abudcm kumnang sc:kobv kinmango:pc du:dagnc; odokkc noluk Abubv kinmango:pc ka:ncdc nolum amancm biycpc.
MAT.6.7	“Odokkc kumdom Angu tani:kvdv:dcmpc bojcrungko atvma:nc agom lugodcm lukumsuyoka; kapila:nc buluk bojcru:pc agom gompir pirnamdokki tadycpc cmna bulu mc:dag. 
MAT.6.8	Bulukkcmpc iyoka, kapila:nc noluk Abudc noluk koma:dapc okkom nolu madagnc kindag. 
MAT.6.9	Cdcmpidag scmpc kumtoka:
MAT.6.9	Ngoluk taycng amo:tok du:nc Abba,
MAT.6.9	Nokkc amincm kumnampc ika:langka.
MAT.6.10	Nok migom dotcngc pvngangka:langka,
MAT.6.10	tani:mo:pvso:sin taycngamo:tok ikampc nok mc:namdcmpc ingapka:langka.
MAT.6.11	Silo ngolum lo:dcm donamdcm bi:ka;
MAT.6.12	Odokkc ngoluk narnam mc:yinsuteika,
MAT.6.12	Ngolusin ngoluk narnckvdv:dcm kapc mc:yinamsutonc;
MAT.6.13	Odokkc ngolum ka:bomc:bokolo:p gvboyoka,
MAT.6.13	cmpige:la ngolum aima:nc yalodokkcm moya:langka.
MAT.6.14	“Kapila:nc nolu tani:kvdv:dcm buluk imursiyarcm mcyinsumvlo, noluk taycng amo:tok Abubv:sin nolum mc:yinsuyc; 
MAT.6.15	Cmpige:la nolu tani:kvdv:dok buluk imursiyarcm mc:yinsuma:mvlo, noluk Abubv:sin noluk imursiyarcm mc:yinsuma:yc.
MAT.6.16	“Odokkc cdvlo nolu menna doma:pc du:donc, nappangcm napvnarc:ma:pc kangkosuyoka, agom lc:sula lunckvdv:dcmpc, kapila:nc bulu dumsi migmom ka:nyi:modag buluk menna du:namdcm tani:kvdv:dc ka:begycpc cmna. Aropakpc, ngo nolum lubidung, buluk amancm bulu pa:toibong. 
MAT.6.17	Cmpige:la nolu cdvlo menna doma:pc du:donc, tukkudo tulangcm yonsulang odokkc nappangcm mopu:sulang, 
MAT.6.18	nok menna doma:pc du:namdcm tani:kvdv:dc ka:begmaycpc ckvdaggom nok Abubv ka:begycpc sc:ko kinmango:pc ka:la du:nc; odokkc nok Abubv sc:kobv kinmango:pc ka:dagnc nom amancm biycpc.
MAT.6.19	“Mo:pvso avkc lcgangc murkongcm lcngkumsuyoka, okolo tapumclang argomc dopakdagnc odokkc dopsongkvdv:dc:sin gvala dopso:dagnc, 
MAT.6.20	Cmpige:la nok lcga:pc taycng amo:to murkongcm mckumtoka, okolo tapum manggom argomc domang odokkc okolo dopsongc gva:mang odokkc dopso:mang. 
MAT.6.21	Kapila:nc okoloi nok murkongcm mckumsuycnc, oddoi nok asindc:sin du:yc.
MAT.6.22	“Amigdci amvrdok sakiyc. Cdcmpidag nok amigdc aimvlo, nok amvr appv:dc pvangc dorrubyc, 
MAT.6.23	nok amikdc aiyo:la du:ma:mvlo, nok amvr appv:dc kcmmo-jv:jv:yc. Cdcmpc odo nok saki:dc kcmomvlo, cddvko kcmmo-jv:jv:ycsong!
MAT.6.24	“Sc:kosin ru:tum anyilok agom tadla agercm gerbila:mang; bv akoncm tayumyc odokkc akondcm aipc mc:yc, cdcmanggom akondc aipakpc mc:yc odokkc akondcm aima:pc mc:la mcpakyc. Nolu Ru:ncpvncmc odokkc murkong uidok agercm lckko:pc gerra:mang.
MAT.6.25	“Cdcmpidag ngo nolum lubidung, noluk turra du:nam lcgangc mc:dvryoka, nolu okkom dodonc cdcmanggom okkom tv:ycnc, cdcmpcmanggom noluk amvr lcgangc, okkom gcycn cmna. Turra du:namdc donamdcmyam bottaya:ma:lang, odokkc amvrdc gasor-galugcmyam bottaya:ma:lang? 
MAT.6.26	Do:mvrtok dcnggo:nc pcttangkvdv:dcm kangkvtoka: bulu pidmang cdcmanggom gadmang cdcmanggom kumsu:lo:sin jongkumsumang, odokkc ckvdaggom noluk taycngamo:tok Abubv bulum domodag. Nolu bulumyam arc kaya:ma:lang? 
MAT.6.27	Odokkc nolukkolok sc:ko mc:dvrra avkc turnamcm lagdukopci turyarmola:dang? 
MAT.6.28	Odokkc nolu kapila galuk-gasor lcgangc mc:dvrdang? Arvgolok elug appunkvdv:dcm kangkvtoka, kapc bulu punsa:dagnc; bulu cdclosin atv agercm germang onnomsin momang; 
MAT.6.29	Ckvdaggom ngo nolum lubidung, Solomonkc amin gvdo appv:do:sinci odokbuluk apunkoncmpcsin moru:lvgmangai 
MAT.6.30	Ckvdaggom Ru:ncpvncbv arvgolok ncsinkvdv:dcm cdcmpc galuk-gasorcm molvgdagmvlo, okodc silo turra dung cmpige:la yamporom mcramnok vmvlo cra:lvgdonc, Bv nolum bojcru:yangko attarcm moru:lvgma:yclang, c:i adji:ko mc:jvgnc tani:kvdvnga? 
MAT.6.31	Cdcmpiga:lok mc:dvr mc:so:yoka, scmpc lula, ‘Ngolu okkom doyya:ncm?’ ’ Cdcmanggom ngolu okkom tv:ya:ncm?’ cdcmanggom ‘Ngolu okkom gcycbomya:ncm?’ 
MAT.6.32	Kapila:nc Angu tani:kvdv:dc cdc appv:dcm madag; odokkc noluk taycng amongkc Abubv kindag nolum cdc appv:dcmci madag cmna. 
MAT.6.33	Cmpige:la maa:danna Bvk migom dokodcm mapo:lang odokkc Bvk dormo agomdcm odokkc cdc appv:dcm nolum biycpc.
MAT.6.34	“Cdcmpidag yamporomkc lcgangc mc:dvryoka, kapila:nc yampodc avkcpc yampo mc:suycpc. Longcdok mc:dvrdcm longcdokkcpc pv:motoka.
MAT.7.1	“Ammem tadjvgtarrom tadyoka, nolumsin tadjvg-tarrom tadma:dopc. 
MAT.7.2	Kapila:nc noluk tadjvgtarro tadnam agomv:dokki nolumsin tadjv tarrom tadycku; odokkc nolu oko kvnanckokki kvycnc nolusin cdc kvnancdcm pa:yc. 
MAT.7.3	No kapila nok bvrodok takotdcm ka:don, cmpige:la nok avkc amikdok du:nc vsvng sv:po:dcm ka:suma:pc? 
MAT.7.4	Cdcmanggom, no kapc nok bvrodcm lulangkan, ‘nok takotdcm la:pakpo:biso cmna,’ nok avkc amikdo vsvng sv:pongko du:motu:la? 
MAT.7.5	Nolu agom lc:sula lunnc, nok amikdok vsvng sv:po:dcm la:pakpo:tok, odokkc odopak no aiyo:pc ka:begycpc nok bvrodok amikdo du:nc vsvng sv:po:dcm la:pakpc.
MAT.7.6	“Iki:kvdv:dcm okko angundagnc cdcm biyoka, odokkc e:g kcra:lo noluk mukuta: doksori:ycm cryilvgyoka, ckvma:mvulo bulu lctvkokki cdcm bulum sanggc:yc odokkc nolum gampc cmna duga:yc.
MAT.7.7	“Kotoka, odokkc cdcm nolum biycpc; matoka, odokkc nolu pa:yc; piku:toka, odomvlo nolu moge:biycpc. 
MAT.7.8	Kapila:nc sc:kobvi koycnc pa:dag, odokkc sc:kobvi madonc pa:dag, odokkc piku:ncdcm moge:biyc, 
MAT.7.9	Cdcmanggom nolukkolok oko tani:dc, awodc bvkkolok pitangko koycmvlo, bvm vlvngko bido cmna? 
MAT.7.10	Cdcmmanggom ongo apirko koycmvlo, tabv adorko bidocmna? 
MAT.7.11	Odomvlo nolu, sc:kobulu aisi:ma:ncnc, kapc ainc amancm noluk ommangkvdv:dcm bikindagnc, cdcmyam cddvko noluk taycng amo:tok Abukc ainc attarcm kanckvdv:dcm biycnc! 
MAT.7.12	Cmpila tani:kvdv:dc nolum kapci inamdcm aipc mc:dagnc, bulum ila:sa:langka cdcmv:pc, kapila:nc cdcna lujvglurodc:lang lungor lunckvdv:dok agomc.
MAT.7.13	“Ponme:nc yabgodok gva:toka; kapila:nc pontanc yabgodc odokkc gvponc lambcdc, appvngc singapkolo:pc gvbodag odokkc odok gvnctani:kvdv:dc bojcrungko: 
MAT.7.14	Kapilainc yabgodc ponme:la odokkc lambcdc gvnyi:ncdc, turkolo:pc gvbodag, odokkc cdcm pa:nckvdv:dc adji:ko.
MAT.7.15	“Lume:ycm lungorla lunc tani:kvdv:dcm ansuka:sulangka, sc:kobulu nolukkolo:pc bera soben galugcm gcge:la gva:dagnc cmpige:la asin ara:bo gamke:nc ra:m iki:ycnc. 
MAT.7.16	Nolu buluk a:yckvdv:dcm ka:la kangkinyc. Ta:ngkanc vsv:lokkcm angura:ycm pvrdolang, cdcmanggom sa:lenowonc ta:ng vsvng amv:lokkcm tajvg a:ycm pvrdolang?
MAT.7.17	“Cdcmpidag, appvng ainc vsvngc ainc a:ycm e:dag, cmpige:la aima:nc vsv:dc aima:nc a:ycm e:dag. 
MAT.7.18	Ainc vsvngc aima:nc a:ycm e:la:mang, cdcmpcmanggom aima:nc vsv:dc ainc a:ycm e:la:dolang. 
MAT.7.19	Ainc a:yc e:ma:nc vsvng appv:dcm tc:tapdo odokkc vmvlo cra:lvgla rompakdo. 
MAT.7.20	Cdcmpc idag nolu cdcmbulum buluk aiyckvdv:dokki kangkinnang.
MAT.7.21	“Ngom ‘Ru:tuma, Ru:tuma,’ cmnc appv:dci taycngamong migom dokodo:pc gvangkuma:yc, cmpige:la sc:kobvi taycng amo:tok du:nc ngok Abukc mcngkamdcmpc agercm gerycnc bv:ong gva:ycku. 
MAT.7.22	Odo longcdo bojcrungkonc luyc ngom, ‘Ru:tuma, Ru:tuma, ngolu nok aminno lungorla lunam agomcm lubigo:ma:lang, odokkc nok aminno uikvdvngcm mcnpagmangalang, odokkc bottc bottcnc agercm bojcrungko nok aminno germangalang? 
MAT.7.23	Odo bulum ngo appvng kindopc lutadla lubiyc, “Ngo cdvlosin nolum kinmangai; ngokkolokkc gc:ramkang, nolu aisi:ma:nc ager gernckvdvnga.”
MAT.7.24	“Appvngc cdcmpila sc:koi sc ngok agomkvdv:scm taddonc oddokkc cdcmbulum lukamdcmpc agercm gerdonc cdc kinncpa:nc tani:koncmpc iyc sc:ko bvk okumdcm rakud adi: taycngkolo modagnc; 
MAT.7.25	Odokkc pcdong okang, pu:mi: assc tclubkang, odokkc csarc yula cdc okumdcm nvnga:to, ckvdaggom cdc dvrpentomang, kapila:nc cdcm vlvng tayc:lo motungai. 
MAT.7.26	Odokkc sc ngok agom appv:scm tadnc odokkc cdcmbulum lukamdcmpc ima:ycnc cdc monsimonba:nc tani:koncmpc innc sc:kobv bvk okumdcm sulli:lo modonc; 
MAT.7.27	odokkc pcdo:dc owangkang, pu:mi: asidc tclubbomkang, odokkc csardc sara:la cdc okumdcm nvnga:to, odokkc cdc dvrpenkang; odokkc cdc mosv:langkuma:dopc dvrmvg dvrsvgkang.”
MAT.7.28	Odokkc Jisubv sc agom appv:scm cdvlo lungaptonc, yadkumsunc tani:kvdv:dc Bvk luyirnam agomkvdv:dcm tadla mcngapla:tomang, 
MAT.7.29	Kapila:nc Bv bulum aipc kinnc-pa:ncdcmpc luyirto, odokkc buluk poyirnckvdv:dcmpc imangai.
MAT.8.1	Cdvlo Bv adi:tayc:dokkc gvitokunc, bottcru:nc tani:kcrcngkonc Bvk lcdu lcdulo gvmvnto; 
MAT.8.2	odokkc ka:toka, ngero:ro:nam tani:konc Bvk kcra:do:pc gva:to odokkc lcbvngcm tuma:to, scmpc lula, “Ru:tuma, no aimolvngkumvlo, no ngom narc:mola:dakku.”
MAT.8.3	Odokkc Bv Bvk alagdcm ma:lento odokkc bvm ri:yitto, scmpc lula, “Ngo aimolv:dakku; narcngkangkulangka.” Odokkc vgcmpc bvk ngero:ro:namdc aikangku. 
MAT.8.4	Odokkc Jisubv bvm luto, “Ka:langka no sc:komsin okkomsin lubima:pc; cmpige:la gvkang, no avcm kumna ager gerpvtbonc kvdv:dcm lcngkansuta:ka, odokkc Mose:bv bilangka cmnam amandcm bita:ka, tanikvdv:dcm aropc aikunamdcm lcngkansuta:ka.”
MAT.8.5	Bv Kapernaumdo:pc gva:nammc, lvngko mimag monclok gvgcbonc tani:konc Bvkkolopc gva:to, 
MAT.8.6	odokkc kumna:sola luto, “Ru:tuma, ngok pagbodc okumclc alcalak cngunna:ma:nc kinamc a:la kcdla dung, kvnggv:pc kidung.” 
MAT.8.7	Odo Bv bvm luto, “Ngo gvyc odokkc csa:moycku.” 
MAT.8.8	Ckvdaggom odc lvngko mimag monc lok gvgcbonc tani:dc Bvm luto, “Ru:tuma, ngok okum ara:pc nom gva:mopc ngo arrc kamang; ckvdaggom agom apirko lutei, odokkc ngok pagbodc csa:yckupc. 
MAT.8.9	Kapila:nc ngo migang-ga:nclok kcyvglo du:nc tani:yc, ngok kcvglo mimagmonnc dung; odokkc ngo akoncm ‘Gvkang,’ cmmvloi gvdag, akoda ‘Gva:tok,’ cmmvloi gva:dag, odokkc ngok pagbodcm ‘Scm itok cmmvloi,’ cdcm idag.” 
MAT.8.10	Jisubv cdvlo cdc bvk agomdcm tattonc, bv mcngapla:ma:pc ikang, odokkc Bvk agom tadla gvmvnnc kvdv:dcm luto, “Aropakpc. Ngo nolum ludung, Israelkvdv:dok ara:lo:sinci scmpinc mc:jvgla mc:ncm ngo pa:mang. 
MAT.8.11	Ngo nolum lubidung bojcrungc sanggatokkclang owangbokkc gva:la Abrahamkc, Isahakkc, odokkc Jakobkc migom dododo taycngamo:tok migom dungkodo teda:mvnycku, 
MAT.8.12	cdcmpidodcm migomdungko amo:sok awoommangkvdv:dcm mo:rongkc kcmmojv:jvngkolo crpakyc; olo tani:kvdv:dc kaptaksuyc odokkc buluk a:yckvdv:dcm dokcrcbsuycku.” 
MAT.8.13	Odokkc cdc mimagmonc lvngkodok gvgcboncdcm Jisubv luto, “Gvkangkuka; no kapc mc:jvgla mc:tonc cdcmv:pc nokkc ika:langka.” Odokkc odo ludandodoi pagbodc csangkangku.
MAT.8.14	Odokkc Pitorkc okumdo:pc Jisubv gva:nammc, bvk ayodc ramna:yam kcdla du:dopc Bv ka:begto; 
MAT.8.15	Bv bvk alagdok riyitto, odo bvk ramnamdc aikangku, odokkc bv daroblangkula ila:sa:la bito. 
MAT.8.16	Odo yumc ayirdo bulu bvkkolo:pc bojcko tani:ycm gva:boto sc:kobulum uiyc gagtaganc; odokko yalokvdv:dcm agom gompirkokki mcnpagamto, odokkc sc:kobulu ramdaganc appv:dcm csangammotoku. 
MAT.8.17	Cdcai agom lungorla lunc Isaia:bv okodcm lutaganc cdcmv:pc idopc lunamdc, “Bv ngoluk mola:ma:namkvdv:dcm odokkc kinamramnam kvdv:dcm la:pu:bito.”
MAT.8.18	Cdcmpc idodcm Jisubv bottcru:nc yadkumsunc tani:ycm Bvk dungko appv:do ka:begla, kekonolo:pc gvdopc lutadko luto. 
MAT.8.19	Odokkc lujvgluro luyirnc tani: akonc gva:la Bvm luto, “Luyirna, ngo nok lcdu lcdulo gvmvnyc no okoloi gvdonc.” 
MAT.8.20	Odo Jisubv bvm luto, “Mensarung kvdv:dokkc dungko arungc dung, odokkc do:mvrtok pcttangkvdv:dokkc asubc dung; ckvdaggom tani:kc Awodokkc Bvk mittukdcm lcngko kamang.” 
MAT.8.21	Jisukc agom tadjvgla gvmvnnc tani: akonc Bvm luto, “Ru:tuma, ngom gvlangkula ngok ba:bumc yupo:moteikuk.” 
MAT.8.22	Cmpige:la Jisubv bvm luto, “Ngok lcdu lcdulo gvmvntoka. Odokkc sinckvdv:dcm sinckvdv:dc avc yusudopc mcpaktok.”
MAT.8.23	Odokkc cdvlo Bv ollu:do a:tonc, Bvk agom tadjvgla gvmvnnc tani:kvdv:dc Bvk lcdulo gvmvnkang, 
MAT.8.24	odokkc ka:toka, siycngdo bottcru:nc csar-pcdongko sarsangkang, cdcmpila ollu:dc lu:nc assc kagnamki assc bingkang; ckvdaggom Bv yubla dungai. 
MAT.8.25	Odokkc bulu gva:la Bvm urrobto, scmpc lula, “Turmotei, Ru:tuma; ngolu singapdu:bong.” 
MAT.8.26	Odokkc Bv bulum luto, “Nolu kapila pcsodon, ci adji:oko mc:jvgnc tani:kvdvnga?” Odo Bv darobto odokkc csardcmlang siyc:dcm ge:to; odokkc odo aso:pc dungapdangkang. 
MAT.8.27	Odokkc tani:kvdv:dc mcngapla:ma:pc ikang, scmpc lula, “Sc kapinc tani:koncmcv cdc csarcla: siycngcsin Bvk lunamdcmpc taddagnc?”
MAT.8.28	Odokkc cdvlo Bv kekondo:pc gvpv:tonc, Gadaren kvdv:dok amo:do:pc, uipa:nam tani:anyikonc Bvm rvgsuto, agokvdv:dokkc gvlennc, cddvkojc pcsokandaganc sc:kosin odo lambcdok gvpatla:mangai. 
MAT.8.29	Odokkc ka:toka bulu jc:la luto, “No ngolukkokki okkom iycn, O: Ru:ncpvnckc Aowa? Ayirdc pvnga:ma:dapci no ngolum moke momarkapc gvdu:nci?” 
MAT.8.30	Cdcmpila e:g kcrcng ckkcncm bulukkodokkc asudo:ko mo:tc:pc dogo:mola dungai. 
MAT.8.31	Odokkc uikvdv:dc Bvm kumna luto, “Ngolum no mcpakmvlo, ngolum e:g kcrcngkolo:pc mclvgteipcn.” 
MAT.8.32	Odokkc Bv bulum luto, “Gvkang.” Cdcmpila bulu gvlenamla e:gkvdv:do:pc gvangamto; odokkc ka:toka, cdc kcrcng appv:dc dugla siyc:dok dagtu:la owudnc ragodo dugbologam sukang, odokkc siycng asido singabamkang. 
MAT.8.33	Rakinckvdv:dc dugamamkangku, odokkc nogordo:pc gvangamlangkula bulu appv:dcm lungapbitoku, odokkc uipa:namdokkc kapika:nc cdcmsin lubitoku. 
MAT.8.34	Odokkc ka:toka, nogorpakdci Jisumc kangkapc gvlenamto; odokkc cdvlo bulu Bvm ka:tonc, bulu buluk dungo-ycgo:dcm mcpakla gvkangkuka cmna kumna: sola: luto.
MAT.9.1	Odokkc ollungkolo ange:la Bv kekonpc kongko:la avkc nogorpc gva:toku. 
MAT.9.2	Odokkc ka:toka, bulu bvkkolo:pc alc alag cngunna:ma:pc kinc tani:ko gva:boto, bvk asubdo kcdla du:ncko; odokkc Jisubv buluk mc:jvgnamdcm kangge:la alc alag cngunma:pc kinc tani:dcm luto, “Pcsoyok, awosa; nok pa:pkvdv:dcm mc:yinamsubitobong.” 
MAT.9.3	Odokkc ka:tok, ainc agom luyirnckvdv:dc av avc lusuto, “Sc tani:sc Ru:ncpvncmc aimang cmna ludung.” 
MAT.9.4	Cmpige:la, buluk mc:nam sagnamkvdv:dcm kinna:yam luto, “Nolu kapila asinkvdv:dc aima:nc agomcm mc:dang? 
MAT.9.5	Kapila:nc okodc lupoya:dang, cdcma:m lupc, ‘Nok pa:pkvdv:dcm mc:yinsutobong’, cdcmanggom lupc, ‘Darobtok odokkc lambc gvtok?’ 
MAT.9.6	Ckvdaggom tani: Awodokkc mo:pvso pa:bcm mc:yinsula:nanc dung cmna nolu kinycpc.” Bv alc alagc cngunma:pc kinc tani:dcm luto– “Darobtok, nok asubdcm la:sa:sutok odokkc okumpc gvkangkuka.” 
MAT.9.7	Odo bv darobto odokkc okumpc gvkangku. 
MAT.9.8	Cdc yadkumsunc tani:kvdv:dc cdcm kangge:la pcssamkang, odokkc bulu Ru:ncpvncmc amincm gvbu:moto, sc:kobv tani:kvdv:dcm cdcmpc ila:nammcm bitu:nc.
MAT.9.9	Jisubv odokkc gvnamc, Bv Metiu cmnam tani: akonc migom murkong urkumsuko ager gerkolo tedla du:dopc ka:begto; odokkc Bv bvm luto, “Ngok lcdu lcdulo gvmvntoka.” Odokkc bv darobla Bvk lcdu lcdulo gvmvnkang.
MAT.9.10	Odokkc bv dopc-tv:pc cmna okumdo idodcm, ka:toka, bojcrungko migom murkong urkumsunc odokkc papi:yc gva:la Jisukc odokkc Bvk agom tadjvgla gvmvnnc tani:kvdv:dok lcdulo tedangamkang. 
MAT.9.11	Odokkc Parisi kvdv:dc cdcm ka:namc, bulu Bvk agom tadjvgla gvmvnnc tani:kvdv:dcm luto, “Kapila noluk poyirncdc migom murkong urkumnc kvdv:dok odokkc papi:kvdv:dok dokolo domvndang?”
MAT.9.12	Cmpige:la Bv cdcm tadbegla, Bv luto, “Sc:kobulu csa:dagnc kinam ka:ncm mapcnam kamang; cmpige:la sc:kobulu ramdagnc bulu mapcnammc. 
MAT.9.13	Gvkang odokkc cdc okkom cmdagnc ikita:ka, ‘Ngo ayang-abbom mado, odokkc lutomna palvgnammcm mamang.’ Kapila:nc ngo dhormokanc tani:kvdv:dcm gokkapc gvmang, cmpige:la pa:pkanckvdv:dcmomvn gokkapc gvdun.”
MAT.9.14	Odo Jo:nkc agom tadjvgla gvmvnnc tani:kvdv:dc Bvkkolo:pc gva to, scmpc lula, “Ngolu odokkc Parisi:kvdv:dc kapila apindoma:pc menna du:don, cmpige:la nok agom tadjvgla gvmvnnc tani:kvdv:dc menma:nc?”
MAT.9.15	Odo Jisubv bulum lubito, “Mida:dok mibokvdv:dc buluk lcdudo magbodc du:do takamcm mc:dvrmc:sola:dolang? Longckoncm pvnga:yc, cdvlo bulukkolokkcm magbodcm gvpakboyckubong, odokkc bulu menyc.
MAT.9.16	“Odokkc sc:kosin titsumma:nc gaincm aku gainkolo potaglvgmang, kapila:nc cdc potaknamdc attarcm bedyob bomdag, odokkc cdcmyam bedyangc:dag. 
MAT.9.17	Anu angur alangcm aku alang mckolo mcmang; cdcmpc lc:mvlo, lc:nancdc bukporyc, odokkc alagkvdv:dc bitpagamyc, odokkc alag kvdv:dc aima:pc idag; cmpige:la anu ala:dcm anu mcnananckolo mcdo, odokkc cdcmpc imvlo anyipakdc aila du:do.”
MAT.9.18	Bv bulum cdcmpc lula du:dodcm, ka:toka, migom ager gernc tani:konc gva:la Bvk kcra:do lcbvng tuma:to, scmpc lula, “Ngok omckonc su:pak sipakkang: ckvdaggom gvla nok alagkki bvm ri:yitbiteikapcn, odo bv turyckupc.”
MAT.9.19	Odokkc Jisubv darobto odokkc Bvk lcdulo gvmvnto, Bvk agom tadjvgla gvmvnnc tani:kvdv:dcmsin gvbola.
MAT.9.20	Odokkc ka:toka, dv:tak vyvngkola: anyikopc i:yyc bidtvla du:nc kinc nc:ng akonc Bvk lamkudok gva:la gcnam attar tu:bvdok gakkvto; 
MAT.9.21	kapila:nc bv avdc avcm lusuto, “Ngo Bvk gcnam bomnamo:dcmci upkvpa:mvlo, ngom csa:moycku.”
MAT.9.22	Jisubv nge:latsuto, odokkc bvm ka:begla luto, “pcsoyoka, omcsa; nok mc:jvgdc nom aimotoku.” Odokkc oddung cdc nc:dcm aimotoku.
MAT.9.23	Odokkc cdvlo Jisubv migom ager gerncdok okumdo:pc gvpv:tonc, odokkc muruli: munnckvdv:dcm ka:begtonc, odo yadkumsunc tani:kvdv:dc uru:sare:mola dungai, 
MAT.9.24	Bv luto, “Gc:ramkang; kapila:nc sc ko:ncsc simang cmpige:la yubladung.” Odokkc bulu Bvm yirka:to. 
MAT.9.25	Ckvdaggom cdvlo yadkumsunc tani:kvdv:dcm mo:ro:pc mclenamlvgtonc, Bv ara:pc gva:la bvm alagdok ri:yitto, odokkc ko:ncdc darobkang. 
MAT.9.26	Odokkc cdc agomdc appvng jilalo:pc pvngapkang.
MAT.9.27	Odokkc Jisubv odokkc gvnamc miglunc tani: anyikonc Bvk lcdu lcdulo gvmvnto, bottapakpc jc:la: jc:la, “Ngolum ayang aboteipcn, Dawidkc Aowa.”
MAT.9.28	Cdvlo okumdo gva:tonc, miglunc tani:kvdv:dc bvkkolo:pc gva:to; odokkc Jisubv bulum luto, “Ngo scm ila:dag cmna nolu mc:jvgdonci?” Bulu Bvm luto, “C:lo, Ru:tuma”
MAT.9.29	Odo Bv buluk amikkvdv:dcm ri:yitbito, scmpc lula, “Noluk mc:jvgnamdcmpc nolukkc cdcmpc ika:langka.” Odokkc buluk amikkvdv:dc darkang. 
MAT.9.30	Odokkc Jisubv bulum kvnggv:pc lulvgko luto, “Ka:langka sc:kosin cdcm kinpa:ma:yc!”
MAT.9.31	Ckvdaggom bulu gvlentoku odokkc Bvk amin gvnamc jila appv:do pvngapkang.
MAT.9.32	Bulu gvlenna gvdokudodcm, ka:toka, gomma:nc uipa:nam tani:koncm Bvkkolo:pc gva:boto. 
MAT.9.33	Odokkc cdvlo uidcm mcnpaktonc, agom lula:ma:nc tani:dc agom lurobkang; odokkc yadkumsunc tani:kvdv:dc mcngabla:tomang, scmpclula, “Cdvlosin Israelso scmpinncm kangkvmangai.” 
MAT.9.34	Ckvdaggom Parisi:kvdv:dc luto, “Bv uiycm uikvdv:dok migomdokki mcnpagdag.”
MAT.9.35	Odokkc Jisubv appvng nogorlo:pci gvgo:to odokkc dolungkvdv:do, odok buluk kumko okumkvdv:do luyirto odokkc Ru:ncpvnckc migom dokodok tadponc lutaddcm lugo:bito, odokkc appvng kinam ramnamcm odokkc appvng mosimola:ma:namcm aimotoku. 
MAT.9.36	Cdvlo Bv yadkumsunc tani:kvdv:dcm ka:begtonc, Bvkkc buluk lcgangc airu:pc aya:pc mc:bikang, kapila:nc bulu mc:dvrra odokkc okolo:sin gvrasukko kamangai, ka:dapnc kama:nc me:r sobenkcrcngcmpc. 
MAT.9.37	Odo Bvk agom tadjvgla gvmvnnc tani:kvdv:dcm Bv luto, “Arvgdc bojcrungko, cmpige:la ager gerncdc awum-apiongko; 
MAT.9.38	cdcmpidag kumtoka arvgdok Ru:tumdcm Bvk arvgpc ager gerncm mclvgdopc.”
MAT.10.1	Odokkc Bvkkolo:pc Bvk agomtadjvgla gvmvnnc tani: vyingkolang anyidc gva:to odokkc ilang-gvlangcm narc:ma:nc yalo kvdv:dcmyam bottcya:dopc bito, cdcmbulum mcnpakla:dopc, odokkc appvng kinamramnam odokkc mosimola:ma:namcm csa:mola:dukupc. 
MAT.10.2	Vyvngkolang anyi agom tadjvgla gvmvnnc tani:kvdv:dok aminkvdv:dc scmpc: minsa:po:pc, Simon, sc:kom Pitorcmna gogdonc, odokkc Andriwubv bvk bvrodc, Jakobbv Jebidi:kc awodc, odokkc Jo:nbv bvk bvrodc; Pilipbv odokkc Bartolmeubv; 
MAT.10.3	Tomas odokkc Metiubv migom murkong urkumsuncdc; Jakobbv Alpaeukc awodc, odokkc Taddaeubv; 
MAT.10.4	Simonbv Kannangolokkcdc, odokkc Judas Iskariotbv, sc:ko Bvm miru alaglo tolvgtonc.
MAT.10.5	Cdc vyvngkolang anyidcm Jisubv mclvgto, scmpc bulum lulvgla, “Angu tani:kvdv:dok dungkolo:pc gvyoka, odokkc Samariang kvdv:dok oko tawonnoksin gvyoka. 
MAT.10.6	Cmpige:la cdcmyam Israelkc okumdok yognc me:r sobenkvdv:do:pc gvkang. 
MAT.10.7	Odokkc nolu gvdodcm lutadlang, scmpc lula, ‘Taycng among R:ncpvnckc migomdokodc pvnga:danka:bong.’ 
MAT.10.8	Kinckvdv:dcm csa:molangkula, sinckvdv:dcm turmolangkuk, ngero: ro:namkvdv:dcm narc:molangkuk, uikvdv:dcm mcnpaklang. Nolu atv arcko bima:pc pa:to, atv arc bimangv:pc bilang. 
MAT.10.9	Oko arrcmsin, cdcmanggom murkongcm, cdcmanggom ta:mcmsin noluk tongali:kvdv:do ycbomyok; 
MAT.10.10	gvdodok lcgangc sogcn, cdcmanggom, galugcm bornyiko, cdcmanggom panoti:ycm, cdcmanggom kvgrasula gvnanc dangi:ycm bomyok; kapila:nc ager gernckvdv:dc donamcm pa:pa:do.
MAT.10.11	“Odokkc oko tawonlo cdcmanggom do:lu:lo nolu gva:ycnc sc:ko odo aipc du:jupnckonc magaplang, odokkc no gvkuma:sisscm oddung du:lang. 
MAT.10.12	No crangkolo gva:dodom, bvm aika:langka cmnang, 
MAT.10.13	odokkc cra:dc ainckomvlo, noluk mc:pomcnganc odo pvngangka:langka; ckvdaggom cdc ainc cra:ma:mvlo, noluk mc:posagpo nolukkolo:pc gvlatkangkulang. 
MAT.10.14	Odokkc sc:koiyc nolum tomrvgsuma:ycmvlo cdcmanggom noluk agomkvdv:dcm tadma:yc, noluk alckvdv:dokkcm koiyangkvdv:dcm dcmpu:sulvglang nolu cdc cra:dcm manggom tawondcm mcpakla gvdokudodcm. 
MAT.10.15	Aropakpc, ngo lubidung nolum, Sodomclang Gomurang amo:dokkcpci du:jcmla:ycpc bottcru:nc kcbang ba:do longcdcm cdc tawondcmyam!
MAT.10.16	“Ka:toka! Ngo nolum me:r sobencmpc ra:miki: ara:lo:pc mclvgdung; cdcmpidag tabbcmpc mcngkin-sagkinnang odokkc pckkcmpc yayulang. 
MAT.10.17	Tani:kvdv:dcm ansulang; kapila:nc bulu nolum kcbangkvdv:do tolvgyc, odokkc buluk kumko okumdo nolum dcmyc. 
MAT.10.18	Odokkc ngok lcgangc bulu nolum amo:ru:tumkvdv:do:pc odokkc buluk migomkvdv:do:pc soa:bomyc, buluk kcra:lo odokkc angu tani:kvdv:dok kcra:lo lubisudopc. 
MAT.10.19	Cdvlo bulu nolum togc:ycnc, kapc nolu agom lupcnammcnc cdcmanggom okkom nolu lupcnammcnc odok lcgangc mc:dvryok, kapila:nc okodcm nolu lupcnammcnc cdcm nolum odo ayirdo biyc. 
MAT.10.20	Kapila:nc cdc sc:ko ludagnc nolumang, cmpige:la cdc Yalodc noluk Abukc nolukkokki agom luncdc. 
MAT.10.21	Bvrro bvrrom sikolo:pc tolvgyc, odokkc abudc awodcm, ommangkvdv:dc anc abukvdv:dokki dakka:mvnsula odokkc bulum mokemoyeyc. 
MAT.10.22	Odokkc nolum ngok amin lcgangc tayumyc. Ckvdaggom sc:kobv du:tcrdo:pc du:jcmna du:ycnc bvm moturyc. 
MAT.10.23	Cdvlo nolum bulu tawon abangkolo ipusire:ycnc, akondo:pc duggcla gvlang; kapila:nc aropakpc, ngo nolum ludung, Israel tawon appv:do:pc nolu gvngabma:yc, tani: Awodc gvlatdokudo:pc.
MAT.10.24	“Agom tadjvgla gvmvnnc tani:akonc Bvk luyirdcm bottcya:ncmang, cdcmpcmanggom pagboakonc bvk ru:tumdcm bottcya:ncmang. 
MAT.10.25	Agom tadjvgla gvmvnnc tani:dokkcpc bvk luyirncdcmpc inamdci pv:dag, odokkc pagbodc bvk ru:tumdcmpc inamdci pv:sepv:yedag. Bulu okum cra:dok ru:tumdcmci Belsobub cmyc, cddvk abayangko lubarla bulu cra:dok luggcm gcync!
MAT.10.26	“Cdcmpidag bulum pcsoyok; kapila:nc okkomsin takkomla lc:mang okodcm la:lenna lcngkanma:ycnc, cdcmanggom kinma:nammcm kinma:pc du:ma:ycpc. 
MAT.10.27	Okkom nolum kcmolo lubidonc, pva:lo lubitok; odokkc okodcm nolu yeru:lo pvsv pasapc taddonc, okum talcngartokkc lutadla lubitok. 
MAT.10.28	Odokkc sc:kobulu amvrcm mokedagnc ckvdaggom tani:lok yalodcm mokela:ma:nc bulum pcsoyok; cdcmyam bvm pcsotok sc:kobv amvrdcmlang yalo anyipakdcm uiamo:bo moke-moyela:dakkunc. 
MAT.10.29	Paksurung pirnyikoncm amcr apiro:lok koma:lang? Odokkc odok apirkoncsin noluk Abukc mcngkamdcmpcma:mvlo amo: lo dc:yi:mang. 
MAT.10.30	Ckvdaggom noluk tukkulok dumvt appv:dcm kvngapla lc:tag. 
MAT.10.31	Pcsoyok, cdcmpidag; nolu paksurungcmyam bojcrungko arc kaya:nc.
MAT.10.32	“Cdcmpila tani:kvdv:dok kcra:lo ngom lubisuncdcmci, ngo:sin ngok Abukc kcra:to lubisuyc. Sc:ko taycng amo:to du:nc; 
MAT.10.33	ckvdaggom sckobvi ngom tani:kvdv:dok kcra:lo lupaksuycnc, ngo:sin taycngamo:tok du:nc Abukc kcra:lo lupaksuyc.
MAT.10.34	“Mcngkvyoka ngo mo:pvso mcngancm bikapc gvdung cmna; ngo mcngancm bikapc gvmang, cmpige:la yoksa bikapc gvdung. 
MAT.10.35	Kapila:nc ngo tani:ycm bvk avkc abudokki, odokkc omcdcm ancdokki, odokkc yamc:dcm ayodokki tu:latpc agom luka:mvnsumopc cmna gvdung. 
MAT.10.36	Odokkc tani:akolok mirudc bvk avkc crangv:dc iyc.
MAT.10.37	“Sc:kobv ngomyam avkc abudcm cdcmanggom ancdcm aiya:pc mc:ycnc bv ngokkcpc ipc arc kamang; odokkc sc:kobv ngomyam awodcm cdcmanggom omcdcm aipc mc:ya:ycnc bv ngokkcpc ipc arc kamang. 
MAT.10.38	Odokkc sc:kobv avkc kurusdcm jo:la ngok lcdulo gvmvma:ycnc bv ngokkcpc ipc arckamang. 
MAT.10.39	Sc:kobv turnamdcm pa:dagnc bv cdcm yogmoyc, odokkc sc:kobv ngok lcgangc turnamcm yogmoycnc bv cdcm pa:yc.
MAT.10.40	“Sc:kobv nolum torvgsudagnc bulu ngom torvgsudag, odokkc sc:kobv ngom torvgsudagnc bvm torvgsudag sc:ko ngom mclvgtagnc. 
MAT.10.41	Sc:kobv agom lungorla lunc tani:ycm agom lungorla lunnc cmna torvgsuycnc bv agom lungorla lunclok amancm pa:do, odokkc sc:ko dormokanc tani:ycm dormokanc cmna torvgsuycnc bv dormokanc tani:lok amancm pa:do. 
MAT.10.42	Odokkc sc:ko sc adjionckvdv:sok akoncm ansv:nc asi bati:koi biycnc bv agomtadjvgla gvmvnnc tani:ycmla:yam, aropakpc, ngo nolum lubidung, bvk amancm bv yogmoma:yc.”
MAT.11.1	Odokkc cdvlo Jisubv vyvngkola:anyi agom tadjvgla gvmvnnc tani:kvdv:dcm luyir lungaptonc, bv odokkc poyirkapc odokkc lutadkapc buluk nogorkvdv:do:pc gvkang.
MAT.11.2	Cdcmpc idodcm cdvlo Jo:nbv makana:lokkc Kristokc ager gernamkvdv:dcm tattonc, bv avkc agom tadjvgla gvmvnnc tani:ckkcncm mclvgto odokkc bvm luto,
MAT.11.3	“Novi bv:n sc:ko gvpcncdcnc, cdcma:mvlo ngolu akoda ka:la toya:ycnci?”
MAT.11.4	Odo Jisubv bulum lubito, “Gvkang odokkc nolu okkom tattonc odokkc ka:tonc lubilang: 
MAT.11.5	miglunckvdv:dc ka:begdungku odokkc lambcgvla:ma:pc ngedgo:nckvdv:dc gvla:dungku, ngero:-ro:namkvdv:dc narcngkangku odokkc ru:benckvdv:dc tadbegamkangku, sinckvdv:dcm turabmodungku, odokkc opankvdv:dcm tadponc lutaddcm lubidung. 
MAT.11.6	Odokkc sc:kobv ngok gvkolo gvnyi:ma:ycnc bv akirba:d pa:nc.”
MAT.11.7	Bulu odokkc gvkunammc, Jisubv yadkumsunc tani:kvdv:dcm Jo:nkc agomcm lurobbombikang: “Nolu okkom kangkapc yumrangolo:pc gvlenkan? 
MAT.11.8	Csarc yuku:nam luiyangkvdv:dcmnci? Kapila cmpcmvlo nolu gvlenkan? Rcmakpc attar gcnc tani: akoncm kangkapcnci? Ka:toka, sc:kobulu rcmaknc attarcm gcdonc bulu migomlok okumno du:do. 
MAT.11.9	Nolu kapila cmpcmvlo gvlenkan? Agom lungorla lunc tani:koi kangkapc? C: ngo nolum lubidung, odokkc agom lungorla lunncmyamsin bottaya:ncko. 
MAT.11.10	Cdc bv:ai sc:kokc agomcm adla lc:tagnc,
MAT.11.10	‘Ka:toka, ngo ngok agom lutadncm nok nappangcm lupo:dopc mclvgdo,
MAT.11.10	sc:kobv nok lambcm nom gvpo:la mopu:bidonc.’
MAT.11.11	“Aropakpc, ngo nolum lubidung, nc:ngkvdv:dok onamlok Jo:n Baptismo bincmc bottaya:nc akosin oma:da; ckvdaggom taycng amo:tok adjiyarya:ncdc bvmyam bottarya:nc. 
MAT.11.12	Jo:n Baptismo binckc longckvdv:dokkc silolo:pc taycng among migom amo:dc ipusire:ycm pa:dung, odokc ipusire:ycm inc tani:kvdv:dc bo:lkokki cdcm la:dag. 
MAT.11.13	Kapila:nc appvng agom lungorla lunam kvdv:dcm odokkc lujvglurokvdv:dcm Jo:nkc longcdo:pc luto; 
MAT.11.14	odokkc nolu torvgsulv:dagmvlo cdcm, bv Elia:bv sc:kobv gvpcncdc:nc. 
MAT.11.15	Sckkc tannanc yerungc du:nc bvm tadmotoka.
MAT.11.16	“Ckvdaggom okokokki ngo sc appv:scm luyv:suycn? Sc ko:kangckkc attar koko-rckodo dunge:la buluk gvjonkvdv:dcm gogsuma:namcmpc idag,
MAT.11.17	‘Ngolu nolum bangsi:ycm mudbito,
MAT.11.17	odokkc nolu so:tomang;
MAT.11.17	ngolu kabancm banto,
MAT.11.17	odokkc nolu mc:dvrra
MAT.11.17	angkcngcm pisula kabtomang.’
MAT.11.18	“Kapila:nc Jo:nbv gvto dotosinmang tv:tosinmang, odokkc bulu ludag, ‘Bvkkc ui ako dung;’ 
MAT.11.19	Tani:kc Awodc gvla doto odokkc tv:to, odokkc bulu ludag, ‘ka:tok, dorvncko odokkc kvngv:pc apo:tv:ncko, migom murkong urkumsunckvdv:dok odokkc papi:kvdv:dok ajonc!’ Ckvdaggom ainc agomdc Bvk agerkvdv:dokki aidag cmna ludo.”
MAT.11.20	Odo Bv oko oko nogorkvdv:do botta bottaru:nc agerkvdv:dcm gerkanc cdcmbulum luke-lumarra lurobbomkang, kapila:nc lcga:dc bulu mc:dvrra mc:sula asinc mc:latsutokumang. 
MAT.11.21	“Nolukkc mc:dvrpcnamc, Korajinkvdvnga! Nolukkc mc:dvrpcnamc, Betsaidanga! Kapila:nc nolukkolo bottaru:pc gernam agerkvdv:dcm Ti:rc odokkc Sidondo gerya:mvlo, bulu bojcrungko po:pcbong asinc mc:dvrra mcngkutsuyyangkupc toilang gaincm gcge:la odokkc mcdbulo dungge:la. 
MAT.11.22	Ckvdaggom ngo nolum lubidung, bottcru:nc kcba:ba:doku longcdo Ti:rdc:lang Sidondokkcpc du:jcmna du:poya:ycpc nolukkcmyam. 
MAT.11.23	Odokkc nolu Kapernauma, nolu taycng amo:pc jo:sangkunampc iycn? Nolu sinckvdv:dok amo:bo:pc joletlvgpcnammcyc. Kapila:nc bottaru:nc agercm nolukkolo gernamkvdv:dcm sodumdo gerya:mvlo, silopc cdc du:tvya:pc. 
MAT.11.24	Ckvdaggom ngo nolum lubidung cdc bottapaknc kcbang longcdo nolukkcmyam Sodum amo:dokkcpc du:jcmla du:la:ya:ycpc!”
MAT.11.25	Odo ayirdo Jisubv lutadla lubito, “Ngo nom aipai bido, Ba:ba, taycng amo:tok odokkc mo:pvsok Ru:tuma, no:na scmbulum kinnc-pa:nc tani:kvdvdokkcm odokkc mcngkinma:nc kvdv:dokkcm lc:sitonc odokkc kowaukvdv:dcm lcngkanto; 
MAT.11.26	C: Ba:ba, kapila:nc cdcmpci nok ayang-abonc asin mc:namdc.
MAT.11.27	“Appvng attcm ngok Ba:bukokki ngokkolo:pc bitag; odokkc sc:kosin Ba:budcm kinmang Awodc:ma:mvlo odokkc akoncm sc:kom Awodc bvm lcngkanpc cmna balenna bama:mvlo.
MAT.11.28	“Ngokkolo:pc gva:toka, appvngc sc:kobulu airu:pc mc:dvrra mc:tapsula du:nckvdvnga, odokkc ngo nolum mc:rasukkom biyc. 
MAT.11.29	Ngok jungoli:ycm nolu tulvgsutok, odokkc ngokkolokkcm luyir-poyirnammcm torvgsutok; kapila:nc ngo ainc odokkc asinc rcmagnc tani:yc, odokkc noluk yalokvdv:dok lcga:pc du:rasukkom pa:ycpc. 
MAT.11.30	Kapila:nc ngok jungo:li:dc rcmagdag, odokkc, ngok jo:namdc:sin cssa:dag.”
MAT.12.1	Odo ayirdo Jisubv yodnam longcdo arvg arangkolok gvto; Bvk agom tadjvgla gvmvnnc tani:kvdv:dokkc kcnong sangkang, odokkc bulu arvgdo a:yc ckkcm dopc cmna pvrto. 
MAT.12.2	Cmpige:la Parisi:kvdv:dc cdcm kangge:la, bulu Bvm luto, “Ka:tok, nok agom tadjvgla gvmvnnc tani:kvdv:dc yodnam longcdo lujvglurodo okkom ipcma:namc cmna lutagnc idung.”
MAT.12.3	Bv bulum luto, “Dawidbv okkom ikaji nolu poma:nci, bv cdvlo kcnongkangaji, odokkc sc:kobulu bvk lcdulo du:mvndungaji: 
MAT.12.4	Kapc bv Ru:ncpvnckc okumlo gvangkanc odokkc lcngkansunam pita:dcm dotonc, okodc Ru:ncpvnckc lulvgnamdcmpc imanganc bvkkcpc cdcmanggom bvk lcdulo gvmvnnckvdv:dokkcpcsin, ckvdaggom kumko okumnok kumnam agergernckvdvngo:dokkai. 
MAT.12.5	Cdcmanggom nolu ru:nckc lulvgnamdo pokvma:nci kapc yodla du:nam longcdc kumko okumdok kumnam ager gernckvdv:dc narcma:pc imotonc, odokkc imurkama:ncpc ika:nc? 
MAT.12.6	Ngo nolum lubidung kumko okumdcmyam bottaya:ncko sc dung. 
MAT.12.7	Odokkc cdc okkomdagnc kinya:mvlo, ‘Ngo aya:pc mc:namcm mado, odokkc palvgnammcm mamang,’ nolu imurkama:ncdcm imurkannc cmna lukelumarma:yai. 
MAT.12.8	Kapila:nc tani: Awodc Yodnam longcdoksin Ru:tumc.”
MAT.12.9	Odokkc Bv gvtvla gvto, odokkc buluk kumko okumdo gva:to. 
MAT.12.10	Odokkc ka:toka, laksannc tani:akonc odo dungai. Odokkc bulu Bvm tawuto, “Yodla du:nam longcdo csa:mokunamdc Ru:nckc agom jvggabnamdcmpc gernamci? Cdcmpc bulu Bvm aima:pc lupa:pc cmna luto.”
MAT.12.11	Bv bulum lubito, “Nolu kapin tani:ycn, tani: akolokkc me:r soben adorko dungge:la cdc arungkolo yodnam longcdo owa:ycmvlo, cdcm sogabla sosangkuma:yclang? 
MAT.12.12	Me:r soben adorkoncmyam tani: akonc cddvko arrc kaya:dang! Cdcmpidag yodnam longcdo agercm gerpa:do.” 
MAT.12.13	Odo Bv tani:dcm luto, “Nok alagdcm laglentok.” Odo tani:dc cdcm laglento, odokkc aimotoku, lakkonardcmpc idokupc. 
MAT.12.14	Cmpige:la Parisi:kvdv:dc gvlentoku odokkc Bvm kapc mokepcikc cmna, bulu kcvgpc ru:suto.
MAT.12.15	Jisubv, cdcm ansula, odokkc gvpakto. Odokkc bojcrungc Bvk lcdulo gvmvnto, odokkc bulu appv:dcm Bv csa:motoku, 
MAT.12.16	odokkc appvngcm kindopc Bvm lugo:biyoka cmna kvnggv:pc luyirla lutumto. 
MAT.12.17	Cdc Ru:ncpvnckc agom lungor lubinc Isaia:bv okodcm lutaganc cdcmpci iycpc cmna ikang:
MAT.12.18	“Ka:toka, ngok ager gerya:ncdcm sc:kom ngo
MAT.12.18	malentonc,
MAT.12.18	ngok aipc mc:bomsunamdcm sckkolo ngok yalosc
MAT.12.18	aipc mc:lvgsudagnc.
MAT.12.18	Ngo ngok yallom bvkkolo mca:lvgyc,
MAT.12.18	odokkc bv Angutani: ope:kvdv:dcm arokcbangagomcm lutadbiyc.
MAT.12.19	Bv pamvnsuma:yc cdcmpcmanggom bottcpc jc:ma:yc,
MAT.12.19	cdcmanggom sc:kosin Bvk gomugcm nogorlok ali:
MAT.12.19	lambclo tadbegma:yc;
MAT.12.20	Odokkc Bvk aminno Angu tani:
MAT.12.20	ope:kvdv:dok mc:tincm mc:ma:sisscm
MAT.12.20	Bv dcmpornam dorbumcm tvrsotma:yc
MAT.12.20	cdcmanggom mikki yv:la du:nc saki:ycm momitma:yc,
MAT.12.21	Bv arokcbangcm mopvdopc ima:sisscm.”
MAT.12.22	Odo miglunc: odokkc agom lula:ma:nc uipa:nam tani:ko Bvk kcra:do:pc gva:boto, odokkc Bv bvm aimotoku, cdc agom lula:ma:nc lula:dokupc odokkc ka:begdokupc. 
MAT.12.23	Odokkc tani: appv:dc mc:lamcngapla:tomang, odokkc luto, “Sc Dawidkc Awopc ila:dolang?”
MAT.12.24	Cmpige:la cdvlo Parisi:kvdv:dc tattonc bulu luto, “Cdc Beeljebulkc igurkokkimvn, uikvdv:dok migom awodokki, cdc tani:dc uiycm mcnpakla:dang.”
MAT.12.25	Buluk mc:namkvdv:dcm Bv kinna:yam, Bv bulum luto, “Avkc lukam tadma:pc angusunc migom mo:pv appv:dc yogpakdag, odokkc oko nogordc:sin cdcmanggom okumdc avkc lukamdcmpc tadma:pc avyc dagrobmvlo du:ma:yc;” 
MAT.12.26	odokkc Satanc Satancm mcnpakmvlo, bv avycm avyc angusudag; kapc cmpcmvlo bvk migom mo:pv du:ycn? 
MAT.12.27	Odokkc ngo Beeljebulki uiycm mcnpakmvlo, noluk awokvdv:dc odokki bulum mcnpakdon? Cdcmpidag bulu noluk kcba:ba:ncpc iyc. 
MAT.12.28	Cmpige:la cdc Ru:nckc Yallomvlo ngo:jc uiycm mcnpaknadonc, odomvlo Ru:nckc migom mo:pvdc nolukkolo:pc pvnga:du:bong.
MAT.12.29	Cdcmanggom kapc tornc tani:akolok okumkolo:pc gva:la bvk ainc attarkvdv:dcm langkutycn, tornc tani:dcm ycnggappo:danma:mvlo? Odomvlo aropakpc bvk okumdcm gingkutla:yc.
MAT.12.30	Sc:kobv ngokkolo du:mvnma:nc bv ngok agom tadma:pc innc, odokkc sc:kobv ngokkoki gingkumsuma:ycnc bv pitpakdag. 
MAT.12.31	Cdcmpidag ngo nolum lubidung, imur appvngcm odokkc luyola lunamkvdv:dcm tani:kvdv:dokkcm mc:yinsuyc, ckvdaggom Yalodok lukamdcmpc tadma:pc luyotnammcm mc:yinsuma:yc. 
MAT.12.32	Odokkc sc:koi agom apirko tani: Awodok lukampc tadma:pc luycnc bvm mc:yinsuyc; ckvdaggom Angunnc Yalodok birudi:pc luncdcm mc:yinsuma:yc, su:pak du:do-ycdoscm cdcmanggom a:pcnc du:do-ycdokvdv:domsin.
MAT.12.33	“Vsv:dcmci aimotoka, odokkc odok a:ycdc aiyc; cdcmpcma:mvlo vsvdcm aima:pc imotoka, odokkc odok a:ycdc aima:ycpc; kapcnc vsv:dcm odok a:ycdokki kinna:dag. 
MAT.12.34	Nolu angupc dvgnc tabv opvnc! Nolu kapc ainc agomcm lula:ycn, nolu aima:pila du:tula? Kapcnc asinbo pv:namko mc:nam du:la:mvn nappa:dc ludang. 
MAT.12.35	Ainc tani:dc bvk ainc kumsu:dokkcm aincm la:lendag, odokkc aima:nc tani:dc bvk aima:nc kumsu:dokkcm aima:ncm la:lendag.
MAT.12.36	“Ngo nolum lubidung tani:kvdv:dc ka:ma:tadma:pc lunam appvng gompirkvdv:dokkcm bottcru:nc kcba:ba:do longcdo kvnamcm kvkanbipa:ycku. 
MAT.12.37	Kapcnc noluk gompirkvdv:dokki nolum aidag cmyc, odokkc noluk agomkvdv:dokki nolum aimang cmyc.”
MAT.12.38	Odo poyirnckvdv:dc odokkc Parisi:kvdv:dok akke Bvm luto, “Poyirna, ngolu nokkolok kanggod ako ka:lv:dag.”
MAT.12.39	Cmpige:la Bv bulum lubito, “Aima:sv:ma:nc odokkc amikc nc:ng lango:nc opvnc kanggod ako madag; cmpige:la agom lungorla lunc Jonangkc kanggoddok angupc oko kanggodcmsin bima:yc. 
MAT.12.40	Kapila:nc Jona:bv lowumkolang yumumko Timi: ongo aki: ara:do dungai, cdcmv:pc tani:lok Awodc mo:pv among ara:bo lowumkolang yumumko du:yc. 
MAT.12.41	Ninewe:dok tani:kvdv:dc bottanc kcbang ba:dodo sc opvnsok lcdulo dagrobyc odokkc bulu aimang cmna luyc; kapila:nc bulu Jonangkc lutad ludodcm asinc mc:dvrra mc:latsutoku, odokkc ka:toka, Jona:mc bottaya:nc ako sc dung. 
MAT.12.42	Pcyang mongkvbo Migom nc:dc dagrobyc bottapc kcba: ba:dodcm sc opvnsok lcdulo, odokkc bulu aimang cmna luyc; kapila:nc bv mo:pv du:tcrlokkc Solomonkc ainc agom tadkapc gvka, odokkc ka:toka, Solomonkcmyam bottaya:nc akonc sc dung.
MAT.12.43	“Narc:ma:nc Yalodc tani: akolokkc gvpakycmvlo, bv asi kamangko mo:di:lopc dungko mago:la gvdag, ckvdaggom bv dungko akosin pa:mang. 
MAT.12.44	Odo bv ludo, ‘Ngo ngok okumpc gvlatycku okolokkc ngo gvlentungaji.’ Odokkc bv gva:dokudo bv cdcm okkosin kama:dopc, pctpu:la lc:dopc, odokkc aiyo:pc mosv:-momola lc:dopc gvbegsudakku. 
MAT.12.45	Odo bv gvla odokkc bvm aiya:ma:nc yalo kvnvdko bvk lcdulo gvbodakku, odokkc bulu odo gva:do odokkc du:do; odokkc cdc tani:dok lcddarkc du:namdagnamdc po:pckcmyam cmpcsin aiya:ma:pc idag. Cdcmv:pc sc aima:nc opvnsokkc iyc.”
MAT.12.46	Tani:kvdv:dcm lula du:du:dcm, ka:toka, 
MAT.12.47	Bvk ancdc odokkc bvrrang kvdv:dc mo:ro:do daga:to, Bvm luposupc cmna. 
MAT.12.48	Cmpige:la sc:ko tani:dc Bvm lubitonc bvm Bv luto, “sc:kon ngok ancdc, odokkc sc:kobulu:n ngok bvrrangkvdv:dc?” 
MAT.12.49	Odokkc Bvk agom tadjvgla gvmvnnc tani:kvdv:do:pc laglenge:la Bv luto, “Scbulukkoi anckvdv:dc odokkc ngok bvrrangkvdv:dc! 
MAT.12.50	Kapila:nc sc:koi ngok taycng among abukc mcngkamdcmpc idogvdonc bvci ngok bvrro, odokkc bvrmc, odokkc annc.”
MAT.13.1	Odo longgv:do Jisubv okumdokkc gvlento odokkc siycng ru:yido tedto. 
MAT.13.2	Odokkc Bvk dungkodo bottaru:nc tani: kcrcngko yadkumsukang, cdcmpila Bv ollungkolo a:to odokkc odo tedtu:to; odokkc siycng ru:yido cdc tani: kcrcng appv:dc dagla dungkang.
MAT.13.3	Odokkc Bv kvkannam do:yvngkokki bojcrungko agomcm bulum lubito, scmpc lula: “Amni:pidnc tani: akonc pidkapc gvlenkang. 
MAT.13.4	Odokkc bv pidtoncm, ake ammokvdv:dv:dc lambc ru:yido dc:yi:kang, odokkc pcttangkvdv:dc dcnga:to odokkc cdcmbulum pala dopagamto. 
MAT.13.5	Ake amni:kvdv:dc vlvngkanc amo:lo dc:yingkang, okolo bojcko among kamangaji, odokkc lomdanna cdcbulu sangkangai, cdcbulu bi:sampc among kama:la. 
MAT.13.6	Ckvdaggom cdcbulu do:nyi ka:namki sanpakkang; odokkc odokbulukkc appvr kama:la:yam sanangamkang. 
MAT.13.7	Ake ammokvdv:dc ta:ng alcgkvdv:do dcngangkang, odokkc ta:ngkvdv:dc jarsangkang odokkc cdcmbulum sa:rumla mokkeyamto. 
MAT.13.8	Ake ammokvdv:dc ainc amo:lo dc:yikang odokkc a:yc engkang; akke lvngko, akke yingkeko, akke yingumko.
MAT.13.9	“Sc:kokc yerung du:nc, bv tadtoka.”
MAT.13.10	Odo agom tadjvgla gvmvnnc tani:kvdv:dc gva:la Bvm tauto, “Kapila no bulum kvkanbinam do:yvngki agomcm ludon?”
MAT.13.11	Odokkc Bv bulum lubito, “Nolukkcpc taycng amo:tok migom mo:pvdok lc:sula lc:nam agom kindopc lubitagbong, ckvdaggom bulum cdcm bima:da. 
MAT.13.12	Kapila:nc sckkc du:nc bvm bojcyangko biyc, odokkc pv:namrungkopc pa:yc; ckvdaggom sckkc kama:nc bvkkc okodc du:nc cdcmsinci la:pakycku. 
MAT.13.13	Cdcmpila:na ngo bulum kvkanbinam do:yvngki agomcm lubidonc, kapila:nc bulu ka:tu:la:sin ka:begmang, odokkc tadtu:la:sin tadbegmang, bulu okodcmsin mcngkinsinmang. 
MAT.13.14	Bulukkolo aropakpc okod cm Isaia:bv luno:la lutagnc cdcmpc ikang:
MAT.13.14	‘Nolu aropakpc tadyc
MAT.13.14	ckvdaggom cdvlosin tadkinma:yc,
MAT.13.14	odokkc nolu aropakpc ka:yc
MAT.13.14	ckvdaggom cdvlosin mcngkinma:yc,
MAT.13.15	kapila:nc sc tani:kvdv:sok asinkvdv:sc buttumkang,
MAT.13.15	odokkc buluk yerungkvdv:dc tadpc ru:bedag,
MAT.13.15	odokkc buluk amikkvdv:dcm bulu migjcmamto,
MAT.13.15	ckvma:mvlo bulu
MAT.13.15	amikkvdv:dokki bulu ka:begpcnamai,
MAT.13.15	odokkc buluk yerungkvdv:dokki tadbegpcnamai,
MAT.13.15	odokkc buluk asinkvdv:dokki tadkin pcnamai,
MAT.13.15	odokkc bulum csa:modokupc ngokkolo:pc gvlatyangkupc.’
MAT.13.16	“Ckvdaggom noluk amik kvdv:dc aipai pa:nc, kapcnc cdcbulu ka:dag odokkc noluk yerungkvdv:dc, kapcnc cdcbulu taddag. 
MAT.13.17	Aroru:pc, ngo nolum lubidung, bojcrungko agom luno:nc odokkc dormokanc taniyc nolu okodcm ka:dunc ka:lv:dagai, odokkc cdcm ka:begtomang, odokkc okodcm nolu taddu:nc cdcm tadlv:dagai, odokkc cdcm tadbegtomang.
MAT.13.18	“Amni: pidncdok kvkanbila kvnam do:yv:dcm tattok. 
MAT.13.19	Cdvloi sc:koi akonc migom dungko mo:pvdok agomcm tadycnc odokkc cdcm mcngkinma:ycnc, cdc aima:ncdc gva:dag odokkc bvk asinbo okodcm pidlvgtaganc cdcm scppakla bompakdag; cdcna lambcru:yidok okodcm pittungaji cdc. 
MAT.13.20	Okodcm vlvngkanc amodo pittunganc odok agomdc, cdc scmpc sc:kobv agomdcm lomdanna taddonc odokkc lomdanna cdcm mc:po:pc torvgsudag. 
MAT.13.21	Cmpidaggom bvkkc avkc appvrdu:suma:la, ckvdaggom asudowko sagrasula du:do, odokkc cdvlo asin mc:dvrmc:songc cdcmanggom ipusire:yc lensa:ycji agom tadnam lcgangc, lomdanna bv sanpakdag. 
MAT.13.22	Ta:ng alcgdok pidnamdok agomdc, cdc bv sc:ko agomdcm taddagnc ckvdaggom mo:pvsok agomcm mc:la odokkc mircmcm mc:bola agom dcm ncrkela, odokkc cdc a:yc e:ma:namdcm lcngkandag. 
MAT.13.23	Ainc amo:do okodcm pittunganc odok agomdc, cdc scmpc sc:ko agomdcm taddaganc odokkc cdcm mcngkindag; bv aropakpc a:ycm e:dag, odokkc lenmodag, abangkolo lvngkoko, akonkol yvngkekopc, odokkc akonkolo yvngumkopc.”
MAT.13.24	Kvkanna kvbinam do:yvng abangkoda bulum Bv kvbito, scmpc lula, “Taycng among migom mo:pvdok do:yv:dcm tani: akonc ainc amni:ycm bvk arvglo pidnamkokki luyv:sula:ycpc; 
MAT.13.25	Cmpige:la tani:kvdv:dc yubla du:dodcm, bvk mirudc gva:to odokkc binoi v:ng kvdv:dcm gewu a:m arangkvdv:do pidgo:lvgto, odokkc gvpakkangku. 
MAT.13.26	Cdcmpila cdvlo a:mdc sa:la owudka:ji odokkc a:yc engka:ji, odo v:ngkvdv:dc:sin lenapkang. 
MAT.13.27	Odokkc okumru:tumdok ager gerya:nc kvdv:dc gva:la bvm luto, ‘Ru:tuma nok arvgolo ainc amni:ycm pidmangalang?’ Cmpcmvlo odo kapc binoi v:ngc sa:du:nc? 
MAT.13.28	Bv bulum luto, ‘miru akonc cdcm ito.’ Pagbokvdv:dc bvm luto, ‘cmpcmvlo no ngolu olopc gvla odokkc busangkumta:ka cmna mc:dagnci?’ 
MAT.13.29	Cmpige:la Bv luto, ‘Ma; nolu v:ngkvdv:dcm busa:dodcm kapcjila a:mkvdv:dcmsin busa:ycpc. 
MAT.13.30	Anyipakdcm sa:po:motok lckopc a:m gaddvdo:pc; odokkc a:m gaddo ayirdo ngo a:m gannckvdv:dcm luyc, v:ngkvdv:dcm gadkumsupo:tok gada:danna odokkc cdcmbulum rompakpc jv:rvg jv:rvgpc rvgkumsutok, cmpige:la Gewua:mkvdv:dcm ngok kumsu:pc jonga:tok.’ ”
MAT.13.31	Kvkanbila kvnam do:yvng akoda Bv bulum kvbito, scmpc lula, “Taycng among migomkc du:tcng mo:pvdc tani:akonc pctu amni:ko langge:la bvk arvglo pidlvgnammcmpc idag. 
MAT.13.32	Cdc appvng ammomyam adji:ya:nc, cmpige:la cdc cdvlo sa:ycnc aglub ge:la etednc vsv:lok bottarya:ncp odokkc vsvng amvngkopc idag, odo mvlo do:mvrtok pcttangkvdv:dc dcnga:dag odokkc rcngke:kvdv:do asubcm modag.”
MAT.13.33	Bv kvkanbila kvnam do:yvng akoda bulum kvbito. “Taycng among migomkc du:tcng mo:pvdc go:sa:bonc komirangcmpc idag okodcm nc:ng akonc la:to odokkc du:n pvwumko vdupnam pitang ara:lo kulupla lc:to, cdc go:sangamma:sisscm.”
MAT.13.34	Sc appv:scm kvkanbila kvnam do:yvngkokki Jisubv tani:kvdv:dcm kvbito; aropakpc kvkanbila kvnam do:yvngkokkima:pc bv okkomsin luttoimang. 
MAT.13.35	Cdc luno:la agom lunckvdv:dok lunamdcmpci ipcnamdcai:
MAT.13.35	“Ngo nappangcm kosa:la kvkanbila kvnam
MAT.13.35	do:yvngkokki kvbiyc,
MAT.13.35	Mo:pvscm ru:lendokkcbong okodcm lc:sula lc:tagaji cdcm ngo lulenyc:”
MAT.13.36	Odo Bv yadkumsunc tani:kvdv:dcm mcto odokkc okum ara:do:pc gva:to. Odokkc Bvk agom tadjvgla gvmvnnc tani:kvdv:dc bvkkolo:pc gva:to, scmpc lula, “Arvglok v:ngdok kvkanbila kvnam do:yv:dcm ngolum kvlenkva:la kvtei.”
MAT.13.37	Bv lubito, “Sc:kobv ainc amni:dcm pittonc Bv tani:kc Awodc; 
MAT.13.38	arvgdc mo:pvcidc:bong, odokkc ainc amni:kvdv:dc migom dungko mongkvdog ommangkvdv:dc; v:ngkvdv:dc aima:ncdok ommangkvdv:dc, 
MAT.13.39	odokkc mirudc sc:ko cdcmbulum pittonc cdc Satandc; arvg gaddvdc mo:pvsok gvngap aninnam, odokkc arvg gadnckvdv:dc Ru:nckc lutad lunckvdv:dc. 
MAT.13.40	V:ngkvdv:dcm gingkumsuge:la vmvkokki rompagamnamdcmpc, cdcmv:pc mo:pvsok gvngapdagdo:sin iyc. 
MAT.13.41	Tani: Awodc Ru:nckc lutad lunckvdv:dcm mclvgyc, odokkc bulu Bvk migom mo:pv appvng du:tc:lokkcm appvng imur lcgangcm odokkc aima:nc ager gernckvdv:dcm langkumsuyc, 
MAT.13.42	odokkc bulum bottapakpc romnam vmvlo cra:lvgycku; odo tani:kvdv:dc kabyc odokkc buluk a:yckvdv:dc dokcrcpsuyc. 
MAT.13.43	Odo dormokancdc Buluk Abukc migomdungko mo:pvdo do:nycmpc unyc. Sckkc yerung du:nc, bv tadtoka!
MAT.13.44	“Taycng among migom mo:pv dungkodc arvgdo lc:sila lc:nam murkongcmpc idag, okodcm tani:akonc pa:tonc odokkc lc:sila lc:to odokkc bv mc:pola gvdag odokkc bvkkc appvng okko dunganc cdc appv:dcm kopakdange:la cdc arvgdcm rcpakdag.
MAT.13.45	“Lckoda, Taycng among migom mo:pv dungkodc aipaknc dognc manc mitcmircmnc tani:koncmpc idag, 
MAT.13.46	sc:kobv, aipakpc arc kanc dognc apirko pa:la, bvkkc okko dungaji cdc appv:dcm kopakto odokkc cdcm rcto.
MAT.13.47	“Lckoda, taycng among migom mo:pvdc siycng asikolo soryi:ge:la angu angunc onggom tvgsangkunam csab sonamcmpc idag, 
MAT.13.48	cdvlo cdc bi:ycnc, tani:kvdv:dc ru:yido:pc tvga:toku odokkc tedtungto odokkc ainc ongokvdv:dcm tu:li:do lvkkumto cmpige:la aima:nckvdv:dcm yoppagamto. 
MAT.13.49	Cdcmv:pc mo:pvsok gvngapdo anindo iyc. Ru:nckc taycng agom lutad lunc tani:kvdv:dc gviyc odokkc dormokanc kvdv:dokkcm aima:nc tani:kvdv:dcm languyc; 
MAT.13.50	odokkc bulu bottapakpc dordopc parnam vmvlo cra:lvgycku; odo tani:kvdv:dc kabtagsuyc odokkc buluk a:yckvdv:dcm dokcrcpsuyc.
MAT.13.51	“Nolu sc appv:scm tadkinamton?” Bulu Bvm luto, “C:” 
MAT.13.52	Odokkc Bv bulum lubito, “Cdcmpidag porainc appv:dc sc:kom taycng among migomdok mo:pv lcga:pc luyir-gvyirtagnc bv okum ru:tum akoncmpc innc sc:ko bvk murkongkvdv:ngcm annomsin odokkc akkomsin bomnendag. Odokkc Bv bulum lubito, sc:ko okumru:tumdc avkc kumsu:dokkcm annomlang aku attarcm la:lendagnc, cdcmpc taycng among migom mo:pvdok ri:tomnam tani:pc inc porainc appv:dc idag.”
MAT.13.53	Odokkc Jisubv cdc kvkanbila kvnam do:yvngkvdv:dcm cdvlo kvngaptonc, Bv odokkc gvpakkang, 
MAT.13.54	Odokkc Bvk avkc dungko mo:di:do:pc gvlangkula buluk kumko okum kvdv:do bulum luyirto, odoyam bulu tadla tadngaksukang, odokkc luto, “Okolok sc tani:sc sc ainc agomscm pa:toncm? 
MAT.13.55	Sc vsvng attar moncdok awodc:ma:lang? Bvk ancdcm Meri: cmma:lang? Odokkc Bvk bvrrangkvdv:dc Jakob, Jusep, Simon odokkc Juda:bv:ma:lang? 
MAT.13.56	Odokkc Bvk bvrmang appv:dc ngoluk lcdulo du:mvndung? Okolok cmpcmvlo sc tani:sc sc appv:scm pa:ton?” 
MAT.13.57	Odokkc bulu bvkkolo aima:pc mc:namko pa:to.
MAT.13.57	Ckvdaggom Jisubv bulum luto, “Ru:nckc agom lungornc tani:dc avkc mo:di:dok odokkc bvk avkc okumdo:ma:mvlo mcnggcsunam pa:ma:pc imang.” 
MAT.13.58	Odokkc Bv bottaru:nc agercm odo gertomang, buluk mc:jvgma:namkokki.
MAT.14.1	Odo ayirdo Herod mo:tak appi:lok migom doncbv Jisumc amin gvnamcm tadto; 
MAT.14.2	Odokkc bv bvk ager gerya:nckvdv:dcm luto, “Cdc Jo:n Baptismo bincbv, bvm sikolokkcm turmotoku; cmpila:mvn cdc ilang gvlang kvdv:dc Bvk ager gerkolo du:mvndu:n.”
MAT.14.3	Kapila:nc Herodbv Jo:nmc sogapka odokkc ycnggabge:la makana:lo lvgto, Herodiangkc lcgangc, bvk bvrodok Philipkc nc:ngc; 
MAT.14.4	Kapila:nc Jo:nbv bvm luto, “bvm la:namdc nokkcpc langkammang.” 
MAT.14.5	Odokkc bv bvm mokelv:daggom, bv tani:kvdv:dcm pcsodagai, kapila:nc bulu bvm Ru:nckc agom lungor lunc ako cmna mcngcsudagai.
MAT.14.6	Cmpige:la Herodkc onam longcdc pvnga:nammc ajonkvdv:dok kangkolo Herodiangkc omcdc so:bito odokkc Herodmc mc:yumsumoto, 
MAT.14.7	odoyam bv okodcmci koycji cdcmpinckoi bipc cmna pesula bvm lubito.
MAT.14.8	Bvk ancdokkc lukonsula luyirnamki, bv luto, “Jo:n baptismo binckc tukkudcm so arcm aborkolo bi:ka.”
MAT.14.9	Odokkc migomdc mc:dvrkang; ckvdaggom bvk pesunamkokki odokkc bvk mibokvdv:dokki bv cdcm bidopc kvnggv:pc lulvngto; 
MAT.14.10	bv mclvgto odokkc Jo:nmc makanang arangolo tukkudcm papvrmoto, 
MAT.14.11	odokkc bvk tukkudcm arcmkolo boma:moto odokkc ko:nc:dcm bito, odokkc bv bvk ancdo:pc boma:bito. 
MAT.14.12	Odokkc bvk agom tadjvgla gvmvnnc tani:kvdv:dc gva:la tukku kama:nc sima:dcm la:la cdcm yupakto; odokkc bulu gvlangkula Jisumc lubitoku.
MAT.14.13	Cdcm cdvlo Jisubv tattonc, Bv odokkc ronggamo:nc mo:di:kolo:pc angupc gvpakto. Ckvdaggom yadkumsunc tani:kvdv:dc cdvlo cdcm tattonc, bulu bvk lcdulo alcki tawondokkc gvmvnamkang. 
MAT.14.14	Bv mo:ro:pc gvnamc bottapaknc tani: kcrcngkopc ka:begto; odokkc Bv bulum aya:ru:pc mcngkang, odokkc buluk kinamramnam kvdv:dcm csangammotoku.
MAT.14.15	Cdvlo yumcayirka:nc, agom tadjvgla gvmvnnc tani:kvdv:dc Bvkkolo:pc gva:to odokkc luto, “Sc ronggampcsamnc mo:di:ko, odokkc longcdc:sin kama:bong; yadkumsun tani:kvdv:scm do:lungkvdv:pc mclvgamtok odokkc buluk av avkc lcga:pc donamtv:namko rcmotok.”
MAT.14.16	Jisubv luto, “Bulu gvpcnam kamang; nolu bulum atvko dodopc bitok.”
MAT.14.17	Bulu Bvm luto, “Ngolukkc pitang borngoko sc dung odokkc ongo piryongko.”
MAT.14.18	Odokkc Bv luto, “Cdcmbulum so:pc ngokkoso:pc boma:tci.” 
MAT.14.19	Odo Bv yadkumsunc tani:kvdv:dcm ncsin tayc:do tedtungammodopc lulvgto; odokkc pitang borngodcm odokkc ongo pirnyidcm langge:la Bv taycngamo:pc ka:sa:la kumto, odokkc pitangkvdv:dcm agom tadjvgla gvmvnnc tani:kvdv:dcm bito, Odokkc agom tadjvgla gvmvnnc tani:kvdv:d yadkumsunc tani:kvdv:dcm cdcmbulum bito. 
MAT.14.20	Odokkc bulu appv:dc doto odokkc dotvngamsukang. Odokkc dongatnam gempa bi:nc pvyvngkola: pvnyidcm jo:sa:suto. 
MAT.14.21	Odokkc sc:kobulu dotonc donckvdv:dc milbong tani:yc lv:yvng anggokvramkai, nc:ngkvdv:dcmlang ko:kangkvdv:dcm mc:ge:la:gom.
MAT.14.22	Odokkc Bv agom tadjvla gvmvnnc tani:kvdv:dcm ollu:do a:moto odokkc Bvm gvpo:la kekonpc gvpo:dopc mclvgto, Bv yadkumsunc tani:kvdv:dcm mcpan-mcranam sudodcm. 
MAT.14.23	Odokkc Bv yadkumsunc tani: kcrcdcm mclvgamge:kula, Bv adi: tayc:pc re:sa:to atcrdc kumkapc cmna. Cdvlo yumcayirka:ji, Bv odo atcrdc dungai, 
MAT.14.24	ckvdaggom ollu:dc odo ayirdo tcmpvdokkc parlog bojcrungko mo:tc:pc dungai, lu:nc asilo ollu:dc lungo:la lungo:bomla; kapila:nc csardc bulum yulatlvgdagai.
MAT.14.25	Odokkc yorang appi:ko lcdudo Bv bulukkodo:pc gvto, siycng asidok gvla. 
MAT.14.26	Ckvdaggom agom tadjvgla gvmvnnc tani:kvdv:dc Bvm siycng asi talc:dok lambc gvnamdcm cdvlo ka:toji, bulu aipakpc pcsokang, scmpc lula, “Clc uikow!” Odokkc bulu pcsola jc:to.
MAT.14.27	Ckvdaggom lomdanna Bv bulum luto, scmpc, “Pcsoyok, sc Ngo:mvn; pcsoma:pc.”
MAT.14.28	Odokkc Pitorbv Bvm tawuto, “Ru:tuma, cdc no:mvlo, asi talc:dok nok kcra:do:pc gvla:dopc ngom lulvgtei.”
MAT.14.29	Bv luto, “So:pc gvtok.” Cdcmpila Pitorbv ollu:dokkc gvlento odokkc asi tayc:dok gvto odokkc Jisukolo:pc gva:to; 
MAT.14.30	Ckvdaggom bv cdvlo csardcm ka:toji, bv pcsokang, odokkc jvnga:bomna:yam bv jc:sangkang, “Ru:tuma, ngom moturtei,”
MAT.14.31	Jisubv vgcmpc Bvk alagcm ma:lenna bvm sogapto, bvm scmpc lula, “C:i adji:ok mc:jvgnc tani:, no kapila mc:mokan?” 
MAT.14.32	Odokkc cdvlo bulu ollu:do a:tokunc csardc yurobbomkang. 
MAT.14.33	Odokkc ollu:dok du:nckvdv:dc Bvm kumto, scmpc lula, “Aroru:pc no Ru:ncpvnckc Awodc.”
MAT.14.34	Odokkc bulu cdvlo kongkotoji, bulu Gennesaret mo:di:p pv:to. 
MAT.14.35	Odokkc odok tani:kvdv:dc cdvlo Bvm kangkintoji, bulu odo mo:takkvdv:do appv:do:pc taniycm mclvgto odokkc Bvkkolo:pc kincramnc tani:kvdv:dcm langkumamsuto. 
MAT.14.36	Odokkc Bvk gcnam attardok tu:bvko: gakkvpa:mvlo cmna kumna:sola: luto; odokkc cddv cddvkonc gakkvkaji cdc appv:dc csangamkangku.
MAT.15.1	Odo Parisi: kvdv:dc odokkc porinc kvdv:dc Jisukolo:pc Jerusalemdokkc gva:to odokkc luto, 
MAT.15.2	“Kapila nok agom tadjvgla gvmvnnc tani:kvdv:dc ta:to-ya:yok longcdok igodgvgoddcm tadma:pc ibat-siyatdang? Kapila:nc bulu cdvlo dodonc buluk alagkvdv:dcm vrpu:sumang.”
MAT.15.3	Bv bulum lubito, “Odokkc kapila nolu Ru:nckc kvnggv:pc lunamcm tadma:pc ibat-siyatdang noluk ta:toya:yokc longcdok igodgvgod lcgangc? 
MAT.15.4	Kapila:nc Ru:ncpvncbv kvnggv:pc luto, ‘Nok abudcm odokkc nok ancmc mcnggcsunamcm ilangka,’ odokkc, ‘Sc:kobv abbom cdcmanggom anncm aima:nc agomcm luycnc bvm simoru:langka.’ 
MAT.15.5	Ckvdaggom nolu ludo, ‘Sc:koiyc bvk abudcmmangom bvk ancdcm luyc, Nolu ngokkolok okodcm pa:pcnamma:nc Ru:ncpvncmc bitung, bv bvk abudcm mcnggcnam ipcnam kamang.’ 
MAT.15.6	Cdcmpidag noluk ta:toya:yokc longcdok igod gvgoddok lcgangc, nolu Ru:nckc agomcm mcpakto. 
MAT.15.7	Nolu kcvgpc asin mcngunc kvdvngc! Isaia:bv Ru:ncpvnckc agomcm lungordodcm airu:pc luto noluk agomcm, cdvlo bv lungorkaji!
MAT.15.8	“Tani:kvdv:dc nabberkokki ngom mcngcsudag,
MAT.15.8	ckvdaggom asinkvdv:dc
MAT.15.8	ngokkolokkc airu:pc mo:tcdag.
MAT.15.9	Atvkosin ima:nc kumnamcm ngom bulu kumdag,
MAT.15.9	tani:kvdv:dc lungorkvdv:dcm Ru:ncpvnckc agom cmna poyirdag.”
MAT.15.10	Odokkc Bv tani:kvdv:dcm bvkkolo:pc goga:to odokkc bulum luto, “Tattoka odokkc mcngkintoka: 
MAT.15.11	Nap pa:dok gva:ncdc:mang tani: akoncm narc:ma:pc imoncdc, cmpige:la nappadok okodc gvlendagnc, cdc tani: akoncm narc:ma:pc imodag.”
MAT.15.12	Odo agom tadjvgla gvmvnnc tani:kvdv:dc gva:to odokkc Bvm luto, “No kindag Parisi:kvdv:dc:jc cdc lunamdcm taddodcm aima:p mcngkang cmna?”
MAT.15.13	Bv lubito, “Ngok Taycng among Abukc lema:nam sa:lennc vsvng amvng appv:dcm bupakycku 
MAT.15.14	Bulum atcro:pc gvmotok; bulu miglunc gvgcbonnc. Odokkc miglunc tani: akonc miglunc tani:akoncm gvbomvlo, anyipakdc jiko:lo owa:yc.”
MAT.15.15	Ckvdaggom pitorbv luto Bvm, “Kvlenkva:la kvkanbila kvnam do:yv:dcm kvteipcn.”
MAT.15.16	Odokkc Bv luto, “Nolusinnci su:paksin mcngkinsuma:dan? 
MAT.15.17	Nolu ka:begma:lang nappa:dok gva:nc appv:dc aki: ara:pc pvnga:dag cmna, odokkc cdcmpc gvbadbomdag cmna? 
MAT.15.18	Ckvdaggom nappa:dok okodc lendagnc cdc asinbokkc lennc, okodc cdc tani: akoncm aima:pc imodag. 
MAT.15.19	Kapila:nc asin ara:bokkc aima:nc mc:nam sagnamc lendag, tani: mokenammc, ami nc:ngcm la:namc amilo gvma:dapc ika:mvnsunammc, dopso:nammc, yadla lubisunamc, aima:pc luka:nam. 
MAT.15.20	Cdcbuluna okodc tani:akoncm narc:ma:pc imoncdc; cmpige:la lasugcm suma:pc donamdc tani:akoncm narc:ma:pc imomang.”
MAT.15.21	Odokkc Jisubv odokkc gvpakto odokkc Ti:rdo:pclang Sidon jilado:pc gvpakto. 
MAT.15.22	Odokkc ka:toka, Kananolok nc:ngko odo mo:takdokkc gvlento odokkc jc:la luto, “Ngom aya:pcmc:teika, O: Ru:tum, Dawidkc aowa: ngok omcdcm aima:ru:pc uikonc pa:to.”
MAT.15.23	Ckvdaggom agom apirkosin bv lubitomang. Odokkc Bvk agom tadjvgla gvmvnnc tani:kvdv:dc gva:to odokkc Bvm kumna luto, scmpc lula, “Bvm mclvgtokuk, kapila:nc bv ngoluk lcdu lcdulo jc:la jc:la gvmvndo.”
MAT.15.24	Bv lubito, “Ngom Israel okumdokkc yognc bera sobenong-kvdv:do:pc mclvgtag.”
MAT.15.25	Ckvdaggom bv gva:to odokkc Bvk kcra:do lcbvng tuma:to, scmpc lula, “Ru:tuma, ngom ka:teibong.” 
MAT.15.26	Odokkc Bv lubito, “Ko:kangkvdv:dok pitangcm langge:la ikikvdv:dcm crbinamdc ainc agommang.”
MAT.15.27	Bv luto, “C:lo, Ru:tuma, ckvdaggomci iki:kvdv:dc Ru:tumdok tcbuldok dopitnam pitangkvdv:dcm dobegdag.” 
MAT.15.28	Odo Jisubv bvm lubito, “C:lo ambvra, nok mc:jvgdc bottcru:dag! Cdcm nok mcngkamv:dcmpc ika:langka.” Odokkc oddung bvk omcdcm csa:motoku.
MAT.15.29	Odokkc Jisubv gvtvla gvto odokkc Galil siycng ru:yipc pv:to. Odokkc Bv adi: tayc:pc re:sa:to, odokkc tedtu:to. 
MAT.15.30	Odokkc bottcru:nc yadkumsunc tani: kcrcngko Bvkkolo:pc gva:to, buluk lcdulo lambc gvla:ma:ncm, lcsu:lcbe:nckvdv:dcm, miglunckvdv:dcm, odokkc bojcrungcm, odokkc bulum Bvk alc kcra:do:pc gvangamlvgto, odokkc Bv bulum csangammotoku. 
MAT.15.31	Cdcmpidodcm tani: kcrc:dc mc:lamcngapla:tomang, cdvlo bulu ka:tonc agom lula:ma:nckvdv:dc lulangkangku, lcsulcbe:nc kvdv:dcm aimotoku, lambc gvla:ma:nc kvdv:dc gvlangkangku, odokkc miglunvkvdv:dc ka:begkangku; odokkc bulu Israeldok Ru:ncpvncdcm kumna aipai bito.
MAT.15.32	Odo Jisubv Bvk agom tadjvgla gvmvnnc tani:kvdv:dcm Bvkkolo:pc goga:to odokkc luto, “Ngokkc yadkumsunc tani:kvdv:scm ayang-abbo dung, kapila:nc bulu ngok lcdulo du:mvnnammc su:pak longc loumkopc ika:bong, odokkc donamc okkosin kama:bong; odokkc bulum kcnotvlv:motu:la mclvglvngkumang, kapcji ila bulu lambolo opek-oyegyc.”
MAT.15.33	Odo agom tadjvgla gvmvnnv tani:kvdv:dc Bvm luto, “Okolok ngolu pv:namkopc pitangko pa:ycn sc sulli:sok sokkvddvnc bottanc yadkumsunc tani:kvdv:scm domopc?”
MAT.15.34	Odokkc Jisubv bulum tawuto “Nolukkc cddvko pitangc du:n?” Bulu lubito, “Kvnvdko, odokkc ongo asudowko.”
MAT.15.35	Odokkc yadkumsunc tani:kvdv:dcm amo:do tedtungamdopc lulvgge:la:yam, 
MAT.15.36	Bv pitang kvnvddcm odokkc ongodcm la:to, odokkc kumna aipai cmge:la Bv cdcmbulum tani:kvdv:dcm bito, odokkc agom tadjvgla gvmmvnnc tani:kvdv:dc yadkumsunc tani:kvdv:dcm bito. 
MAT.15.37	Odokkc bulu dola:tv:la dotvngamsukang; odokkc dongatkvdv:dcm gempa kvnvdkopc penpornammcm jo:sa:suto. 
MAT.15.38	Cdc donc appv:dok milbong tani:ongc lv:ying appi:kai, nc:ngkvdv:dcm odokkc ko:kang kvdv:dcm lumango:pci.
MAT.15.39	Odokkc yadkumsunc tani: kvdv:dcm mclvgamge:kula, Bv ollung ara:do angkang odokkc Magadan mo:di: dungo:ycgo:pc gvkang.
MAT.16.1	Odo Parisi:kvdv:dclang Sadduki:kvdv:dc gva:to, odokkc Bvm ankang kangkvpc cmna bulu Bvm taycngamo:tok kanggodko lcngkantok cmna lulvgto. 
MAT.16.2	Bv bulum lubito, “Yumc ayir a:ycmvlo, nolu ludo, ‘Do:rc:ycpc: kapila:nc domvrtc lv:dag.’ 
MAT.16.3	Odokkc ro:ycmvlo ludo, ‘Silo: bottcn csar sarycpc, kapila:nc do:mvrtc lv:dag odokkc mvrdung.’ Nolu do:mvrtcm ka:begnamdcmpc lulenlua:la lubila:dag, ckvdaggom ayirlok anggodkvdv:dcm lulen-lua:la lubila:mang. 
MAT.16.4	Aisi:ma:nc odokkc aminc:ng langgo:nc ope:yc kanggodko ka:pc cmna madag, ckvdaggom Jona:mc lcngkannam kanggoddok angupc oko kanggodcmsin lcngkanma:yc.” Cmpige:la Bv bulum mcpakto odokkc gvpakgcto.
MAT.16.5	Cdvlo agom tadjvgla gvmvnnc tani: kvdv:dc kekondo:pc kongko:la ko:pv:tonc bulu pitang aborkosin bompcnammcm mitpanto. 
MAT.16.6	Jisubv bulum luto, “Parisi: kvdv:dok odokkc Sadduki: kvdv:dok go:sa:bonc komircm ansutoka.”
MAT.16.7	Odokkc bulu buluk ara:lo agom luka:mvnsuto, scmpc lula, “Ngolu pitang aborkosin bomtomang.”
MAT.16.8	Cmpige:la Jisubv, cdcm ansula, luto, “C:i adji:oko mc:jvgnckvdv:nga, kapila nolukkc pitangc kamang cmna nolu akonc akoncm luka:mvnsudun? 
MAT.16.9	Nolu su:paksin mcnga:la ka:ma:danci? Nolu lv:ying anggo tani:dok pita:borngodcm mc:pa:ma:nci, odokkc nolu cddv gempakojc gingkumsutonc? 
MAT.16.10	Cdcmanggom lv:ying api:dok pita: borpi:dcm, odokkc cddv gempakopc nolu gingkumsutonc? 
MAT.16.11	Ngo pitang agomcm lumangai cmna nolu cdcm kapila mcngkinma:n? Parisi:kvdv:dok odokkc Sadduki:kvdv:dok go:sa:bonc komircm ansutoka.”
MAT.16.12	Odo bulu mcngkinto Bv:jc bulum pita:lok komircm lumang cmna, ckvdaggom Parisi:kvdv:doklang Sadduki:kvdv:dok luyirnam kvdv:dcmmvnc: ludang.
MAT.16.13	Odokkc cdvlo Jisubv Kaesarea Pilipi: jilado:pc gvtonc, Bvk agom tadjvgla gvmvnnc tani:kvdv:dcm tawuto, “Tani:lok awodcm tani:kvdv:dc okko cmdang?”
MAT.16.14	Odokkc bulu luto, “Akke ludag Jo:n Baptismo bincbv, akedc ludag Elija:bv, odokkc akedc Jeremia:bv:manggom Ru:ncpvnckc agom lungornckvdv:dok akonc.” Bv bulum luto.
MAT.16.15	“Ckvdaggom nolu sc:kobv cmna ngom mc:dang?”
MAT.16.16	Simon Pitorbv luto, “No:na Kristodc, turra du:nc Ru:ncpvnckc Awodc.”
MAT.16.17	Odokkc Jisubv bvm luto, “No aipai pa:nc, Simon Bar-Jonanga! Kapila:nc i:adinki cdcm nom lukanbimang, cmpige:la taycngamo:tok ngok Abubvc: lumoto. 
MAT.16.18	Odokkc ngo ludung, no Pitorc odokkc odo vlvng taycdo ngok mondoli:ycm molvgyc odokkc uiamongcsin mopenla:ma:yc. 
MAT.16.19	Ngo nom taycng among migomkc dungko mo:pvdok sabi:dcm biyc, odokkc okodcmci no mo:pvso edkabycnc cdcmci taycngamo:to edkabyc, odokkc okodcmci mo:pvso edge:ycnc cdcmci taycng amo:to edge:yc.”
MAT.16.20	Odo Bv kvnggv:pc Bvk agom tadjvgla gvmvnnc tani:kvdv:dcm Bv Kristobv cmna lulvgko luto.
MAT.16.21	Odo ayirdokkc Jisubv Bvk agom tadla gvmvnnc tani:kvdv:dcm Bv:jc Jerusalempc gvpc iyc odokkc abv:nc kinncpa:nc kvdv:dokkcm odokkc poyirnckvdv:dokkcm ipusire:ycm pa:pcnammc, odokkc mokeycpc, odokkc lowumlo turmoycku lcngkanrobomkang. 
MAT.16.22	Odokkc Pitorbv angupc gvyodboge:la Bvm lutckla lurobbomkang, scmpc lula, “Ru:ncpvncbv ayang-aboka:langka, Ru:tuma! Cdcmpc cdvlosin nokkolo ima:yc.” 
MAT.16.23	Ckvdaggom Bv gvkutsuto odokkc Pitormc luto, “Ngok lamkupc gvkang, Satana! No ngokkcpc invgsikorncko; kapila:nc no Ru:nc pvnckcpc imang, cmpige:la tani:kvdv:dokkcpc idag.”
MAT.16.24	Odo Jisubv Bvk agom tadjvgla gvmvnnc tani:kvdv:dcm lubito, “Tani: akonc ngok lcdulo gvmvnpc mc:ycnc, bvm avdc avycm cmmumc cmna lusumotok odokkc bvk kurusdcm jo:motok odokkc ngok lcdulo gvmvnmotok. 
MAT.16.25	Kapila:nc sc:koi bvk turnamcm moturru:ycnc cdcm yogmoyc, odokkc sc:kobvi ngok lcgangc bvk turnamcm yogmoycnc bv cdcm pa:yc. 
MAT.16.26	Kapila:nc tani: akodokkcpc bv sc mo:pv rcngam appv:scm pa:do odokkc bvk avkc turnamdcm yogmodomvlo cdc okkom pa:ycn? Cdcmanggom tani: akonc bvk turnamdok lcgangc okkom bila:ycn? 
MAT.16.27	Kapil:nc tani:kc Awodc Bvk Abukc aipaidokki Bvk taycng among lutad lunc tani:kvdv:dokki gvkupcnamc, odokkc odo Bv appv:tani:ycm sc:kobv oko okkom ikanc odok bikupcnamcm biycku. 
MAT.16.28	Aropakpc, ngo nolum lubidung, sc akke dagla dung sc:kobulu sinamcm pangkvma:ycnc bulu Tani:kc Awodcm Bvk migom doko mo:pvdo ka:begma:sisscm.”
MAT.17.1	Odokkc longc longkcng lcdulo Jisubv Bvk lcdulo Pitormc odokkc Jakobmc odokkc bvk bvro Jo:nmc gvbokang, angupc gvngula adi:taycngkolo:pc. 
MAT.17.2	Odokkc buluk kangkolo Bvk dumsimigmodc angukang, odokkc Bvk nappa:dc do:nycmpc unjerkang, gcnam-bomnam kvdv:dc pvangcmpc kampokang. 
MAT.17.3	Odokkc ka:toka, odo bulum Mose:bvlang Elija:bv lcngkansuto, Bvkkoki agom luposula. 
MAT.17.4	Pitorbv Jisumc luto, “Ru:tuma, so ngolu du:namsc aidung, no mc:mvlo, ngo sido po:yub okum sowumko moyc, nok lcgangc asongko odokkc Mose:kc lcgangc asongko odokkc Elijangkc lcgangc asongko.”
MAT.17.5	Bv agom luposula du:dodcm, ka:toka cdvlo, kamponc mukkang atakkonc bulum yv:lubto, odokkc mukkang ara:dokkc gomugko lukang, “Sc ngok mc:bomsunam Aowo, sc:kom ngo aipc mc:lvgsudagnc; Bvk agomcm tattoka.”
MAT.17.6	Cdvlo Bvk agom tadjvgla gvmvnnc tani:kvdv:dc cdcm tattonc, bulu otabla pogbumamkang, odokkc pcssotcmtcmkang. 
MAT.17.7	Cmpige:la Jisubv gva:la bulum gakkvto, scmpc lula, “Darobtok odokkc pcsoyoka.” 
MAT.17.8	Odokkc bulu amikvdv:dcm cdvlo bcrsa:la kangaptonc, bulu sc:komsin ka:begtokumang ckvdaggom Jo:nmc ka:begto.
MAT.17.9	Odokkc bulu adi:dokkc re:yidokudo, Jisubv bulum lulvgto, “sc:komsin cdc lcngkansunamdcm lubiyok, tani:kc Awodcm sikolokkcm turmokuma:dodo:pc.”
MAT.17.10	Odokkc agom tadjvgla gvmvnnc tani:kvdv:dc Bvm tawuto, “Cmpcmvlo kapila porinckvdv:dc ludang Elija:bv:jc gvpo:ycku cmna?”
MAT.17.11	Bv lubito, “Elija:bv gvycku odokkc bv appvng attcm po:pckc lcngkolo lcngapycku; 
MAT.17.12	ckvdaggom ngo nolum lubidung Elija:b gvdungcibong, odokkc bulu bvm kintomang, ckvdaggom bulu okkom ilv:daganc bvm cdcmpc ito. Cdcmv:pc tani:kc Awodc:sin buluk alaklo ipusire:ycm pa:yc.”
MAT.17.13	Odo agom tadjvgla gvmvnnc tani:kvdv:dc mcngkinto Bv:jc Jo:n Baptismo binckc agomcm ludung cmna.
MAT.17.14	Odokkc bulu yadkumsula du:nc tani:kvdv:do:pc cdvlo gvlattokunc, tani:akonc Bvkkolo:pc gva:to odokkc bvk kcra:do lcbvng tuma:la luto, 
MAT.17.15	“Ru:tuma, ngok awodcm aya:tei, kapila:nc bv simad uiyc pa:namko odokkc bv airu:pc pcsokanpc kidag; Kapila:nc lckko lckko:lo bv vmvlo oba:sudag, odokkc lckko lckko:lo asilo. 
MAT.17.16	Odokkc bvm nok agom tadjvgla gvmvnnc tani:kvdv:do:pc ngo boma:to, odokkc bulu bvm aimola:tokunang.”
MAT.17.17	Odokkc Jisubv lubito, “C:i mc:jvg kama:nc odokkc gvmursula gvnc opvna, ngo cddvlongcko noluk lcdulo du:mvnycn? Cddvko ngo nolum mc:yinsuycncm Bvm so:pc ngokkoso:pc boma:tei” 
MAT.17.18	Odokkc Jisubv uidcm morvdto, odo cdc uidc bvkkolokkc gvlenkang, odokkc cdc ko:dcm oddung aimotoku.
MAT.17.19	Odo agom tadjvgla gvmvnnc tani:kvdv:dc Jisukolo:pc atckpc gva:to odokkc luto, “Ngolu kapila cdcm mcnpakla:toma:ncm?”
MAT.17.20	Bv bulum luto “Noluk mc:jvgnammc adj:iola:na. 
MAT.17.21	Kapila:nc aropakpc, ngo nolum ludung, nolukkc pctu ammo apir kvddong kogomci mc:jvgc du:mvlo, sc adi:scm ‘Sokkc olu:pc gvkang,’ cmmvlo odo cdc gvyc, odokkc okodc:sin nolukkc ila:ma:nam kama:yc.”
MAT.17.22	Bulu Galildo gvkumsudodcm, Jisubv bulum luto, “tani:kvdv:dcm tani:kc Awodcm togclvgyc, 
MAT.17.23	Odokkc bulu bvm turmoycku.” Odokkc bulu kvnggv:pc mc:dvrmc:songkang.
MAT.17.24	Bulu cdvlo Kapernaumpc gvtokunc, adoli:ko migom murkong urkumnckvdv:dc Pitorkolo:pc gva:to odokkc luto, “Noluk luyirncdc migom murkong dorpcnamdcm bima:nci?” Bv luto, “C:”
MAT.17.25	Odokkc cdvlo Bv okumpc gvtokuji, Jisubv bvmmar lupo:to, scmpc lula, “Okko cmna mc:dang, Simona? Okolokkcm mo:pvsok migomkvdv:dc migom murkongcm cdcmanggom soiycm la:dang? Buluk avkc ommang kvdv:dokkcmyc ma: amikolokkcm.”
MAT.17.26	Odo bv luto, “Amikolokkcm,” Jisubv bvm luto, “Cmpcmvlo ommangkvdv:dc dorpcnam kamang. 
MAT.17.27	Ckvdaggom, bulum imursuma:dopc siycngpc gvkang odokkc boroki:ko ku:ta:ka, odokkc ku:sangarpo:nam ongodcm sogaplang, odokkc odok nappa:dcm kingkamvlo no adoli: apirko pa:ycpc; cdcm la:lang odokkc bulum ngok lcga:pc odokkc nok lcga:pc bilang.”
MAT.18.1	Odo ayirdo agom tadjvgla gvmvnnc tani:kvdv:dc Jisukolo:pc scmpc lula gva:to, “Ru:ncpvnckc taycng among migom mongkvdo sc:karbv bottaya:ncn?”
MAT.18.2	Odokkc ko:koncm Bvkkolo:pc gogangge:la, Bv bvm buluk ara:do du:moto, 
MAT.18.3	Odokkc luto, “Aroru:pc, ngo nolum lubidung, nolu asin mc:latsulangkula ko:waokvdv:dcmpc ima:mvlo, nolu kapcsin taycng among migom mongkvdo:pc gvangkuma:yc. 
MAT.18.4	Sc:kobvi sc ko:scmpc avyc asin adji:suycnc, bv taycng among migom mo:pvdok battarya:ncpc iycku.
MAT.18.5	“Sc:kobvi scmpinc ko:ako ngok aminno torvgsuycnc bv ngommci torvgsutobong.
MAT.18.6	“Cmpige:la sc:kobvi ngom mc:jvgnc sc ko:ako scmpincko invgsikorko imoycnc, bvkkcpc bottaru:nc vlvnko lv:po:do raglvgsuge:la o:rvngko siycng asilo oyudsunamdci aiya:dag.
MAT.18.7	“Pa:p du:la:yam ankangkangkvnam kvdv:dok lcgangc rcngamsokkcpc mc:dvr-mc:so:pcnamc! Kapia:nc unkangkangkvnamdc a:ycrung, ckvdaggom sc:kobvi mc:boka:bonammc a:dagnc cdc tani:dc mc:dvrmc:so:pcnamc!
MAT.18.8	“Odokkc nok alagdc:ma:mvlo nok alcdc nom pa:bcm imodagmvlo, cdcm papaksutoka odokkc cdcm crpaktok; nokkcpc lcbe:-be:la alag asongko kama:pc gva:namdci aidag alag so:nyiko manggom alc so:nyiko dungge:la cdvlosin midma:nc vmvlo cra:lvgkosunamdcmpcyam. 
MAT.18.9	Odokkc nok amigc nom pa:bcm imodagmvlo, karrensutok cdcm odokkc cdcm yoppaktoka; nok amik apironggcge:la turnamdc aiya:dag amik pirnyiko kage:la uiamo:bok vmvlo cra:lvgkosunam dcmpcyam.
MAT.18.10	“Ka:sulangka sc adji:onckvdv:sok akosinci tayumyok; 
MAT.18.11	kapila:nc ngo nolum lubidung taycngamo:to buluk lutad lubinc tani:kvdv:dc lo:dcm taycng amo:tok ngok Abukc dumsimikmom ka:la du:dag.
MAT.18.12	“Nolu okkomna mc:dang? Tani: akolokkc lvngkoko me:r sobenc dungai, odokkc odok adorko gvnyoksukang, bv na:yingkolang konang me:r sobendcm adi: ru:yido dola du:moyc odokkc gvnyokncdcm makapc gvma:yclang. 
MAT.18.13	Odokkc bv cdcm pangkumvlo aropakpc, ngo nolum lubidung, cdvlosin gvnyoksuma:nc na:ying kolang konangdcmyam bv mc:poya:dag. 
MAT.18.14	Cdcmpidag sc adji:onckvdv:sok akoncsinci yognamdcm taycngamo:tok ngok Abubv yogmolv:mang.
MAT.18.15	“Nok bvrro nom imurko iycmvlo, bvkkolo:pc gvlang odokkc bvk imurcm lubilang, bvkkclang nok arango:lo. Bv nok agomcm tadmvlo, nok bvrodcm no pa:toku. 
MAT.18.16	Cmpige:la bv nok agom tadma:mvlo, nok lcdulo akomanggom anyiko gvbolang, cdc agom appv:dc arro cmna lenycpc anyikomanggom awum tadkolo appvng lude:sumvlo. 
MAT.18.17	Bv bulumsin tadma:mvlo, cdcm mondoli:ycm lubilang; odokkc bv mondoli: agomcmsinci tadma:mvlo, bv nolukkcpc amikc opvncmpc odokkc migom bipcnam murkong urkumnc akoncmpc imolang.
MAT.18.18	“Aropakpc, ngo nolum lubidung, okodcmci so mopvso nolu mokapycnc taycngamo:to:sin mokabyc, odokkc okodcmci mo:pvso moge:ycnc cdcmci taycngamo:to:sin moge:yc.
MAT.18.19	“Ngo nolum lckoda ludung, noluk anyikonc tani:amo:so atvko konamcm lckopc mc:la koycnc, cdcm taycng amo:tok du:nc ngok Abubv konamdcmv:pc ibiyc. 
MAT.18.20	Kapila:nc okoloi anyikomanggom awumko ngok aminno gvkumsuycnc, oddoi ngo buluk dungkolo du:do.”
MAT.18.21	Odo Pitorbv gva:to odokkc Bvm luto, “Ru:tuma, cddvko ngok bvrodc ngom imurcm iycmvlo, odokkc ngo mc:yinsuycn? Kvnvdkopcnci?”
MAT.18.22	Jisub bvm luto, “Ngo nom kvnvdkopc cmnangci lumang, cmpige:la nv:yying kolang kvnvdkopc.
MAT.18.23	“Cdcmpidag taycng among migom dungko mo:pvdcm migom akonc bvk pagbo kvdv:dokki kvkan kvnam kvkumsukunc migomkoncmpc idag. 
MAT.18.24	Bv kvrobbomnamc, bvm akonc lv:yvng vyvng cdum-kopc dorkupcncko bvkkolo:pc gva:boto; 
MAT.18.25	Odokkc bv cdcm dorrangkuma:la, bvk ru:tumdc bvm lulvgto, bvk nc:ngcm odokkc ommangkvdv:dcm ka:pangamdopc odokkc bvkkc oko okko dungaji, odokkcm dorkupcnamdcm dordokupc. 
MAT.18.26	Cdcmpila pagbodc bvk kcra:do lcbvng tuma:to, kumna:sola: bvm luto ‘Ru:tuma, ngom toya:po:tei, odokkc ngo appv:dcm dorycku.’ 
MAT.18.27	Odokkc aya:pc mc:la bvm pagbodok ru:tumdc bvm mclennvgtoku odokkc bvk dorkupcnam murko:dcm mc:yinsuto.
MAT.18.28	“Ckvdaggom cdc pagbu:dc, bv gvlennangkula:yam, bvk pagbo ajonkolo:pc gvto sc:ko bvm murkong lvngkoko bikupcnckona:nc odokkc lv:podok yumgabge:la bv luto, ‘Ngom dorkupcnamdcm dortokuk.’ 
MAT.18.29	Cdcmpila bvk pagbo ajondc owa:la bvm kumya:suto ‘Ngom mcpo:teibong, ngo nom dorycku cmna!’ 
MAT.18.30	Bv tattomang odokkc lutvdanna bvm makana:lo lvgto bv dorkuma:sisscm. 
MAT.18.31	Bvk pagbo ajonkvdv:dc kapc ika:ji cdcmbulum ka:toncm, bulu airu:pc mc:nyingkang; odokkc bulu gvla buluk ru:tumdcm kapc kapc ika:ji appv:dcm lungabbito. 
MAT.18.32	Odo bvk ru:tumdc bvm goga:to odokkc bvm luto, ‘No aima:nc pagbo! No kumya:sudakkcpc ngom dorkupcnam appv:dcm ngo mc:yinsubito; 
MAT.18.33	odokkc nok pagbo ajondcmsin mc:yinsupcnammc cmmangalang, ngo nom kapc aya:la mc:yinsutonc?’ 
MAT.18.34	Odokkc aglvngkokki bvk ru:tumdc bvm makana:lok ru:tumkolo:pc yc:lvgbito, bvk dorpcnam appv:dcm dorabkuma:sisscm.
MAT.18.35	“Cdcmv:pc ngok taycng amongtok Abubv appvngcm iyc, nolu bvrrom noluk asinbokkc mc:yinsuma:mvlo.”
MAT.19.1	Jisubv cdcmbulum lungapge:la, Bv Galildokkc gvpakkang odokkc Judia mo:di:dok rvsudo Jordan kekonpc gva:to; 
MAT.19.2	Odokkc bottcru:nc tani: kcrcngkonc Bvk lcdu lcdulo gvmvnkang,
MAT.19.3	Odokkc Parisi:kvdv:dc Bvkkolo:pc gva:to odokkc lukang kangkvto, scmpc lula, “Atvmum lcgangc akonkc nc:ngcm mcpakpa:dokun?”
MAT.19.4	Bv lubito, “Nolu pokvma:nci sc:kobv lendo-a:dodokkcbong bulum ru:tonc bulum nc:pcla: milbo:pc ru:to cmna, odokkc luto, 
MAT.19.5	‘Kapila:nc sok lcga:pc tani:akonc bvk anncmna: abudcm mcyc odokkc cdc anyidc adin akkongkopc iyc’ 
MAT.19.6	Cdcmpidag bulu annyima:bong cmpige:la adin akkongc. Okodcm cdcmpidag Ru:ncpvncbv lckopc imotonc, tani:ycm cdcm ako-akko:pc imopcnammang.”
MAT.19.7	Bulu Bvm luto, “Kapila cmpcm Mose:bv nc:ng mcpakkunamlok do:jvgcm bilangka cmna lulvgton, odokkc bvm mcpaklangkuka cmna?”
MAT.19.8	Bv bulum lubito, “Kapila:nc noluk tornc asin tornamkokki Mose:bv noluk nc:ngkvdv:dcm mcpakla:dokupc luto, ckvdaggom lendo-a:dodokkc cdc cdcmpc lumangai. 
MAT.19.9	Odokkc ngo nolum lubidung: sc:kobvi nc:ngcm mcpakyckunc, aima:nc ager gernam lcgangcma:mvlo, odokkc amikolo gvkuma:mvlo, midangmoma:namdcm aima:pc imomang.”
MAT.19.10	Agom mc:jvgla gvmvnnc tani:kvdv:dc Bvm luto, “Avkc nc:dokki ajonnamdc cdcmpci idagmvlo, midagcm mokancimang.”
MAT.19.11	Ckvdaggom Bv bulum luto “Sc lunamscm appvng tani:yc torvgsula:mang, ckvdaggom sc:kobulum bitagnc bullong torgsula:dag. 
MAT.19.12	Kapila:nc odokkcbong cdcmpc magma:nc dung, odokkc magma:nc dung sc:kobulum tani:yc magma:ncpc imotonc, odokkc magma:nc akke dung sc:kobulu avyc magma:ncpc isutonc taycng among migomkc dungko mo:pvdok lcgangc. Sc:kobv cdcmpc ila:dagnc bvm imotaka.”
MAT.19.13	Odo ko:kang kvdv:dcm Bvkkolo:pc gva:boto Bv:jen bulum alagcm pigapla kumbiycpc cmna. Mcjvgla agom tadjvgla gvmvnnc tani:kvdv:dc tani:kvdv:dcm ge:to, 
MAT.19.14	cmpige:la Jisubv luto, “Ko:kangkvdv:dcm ngokkoso:pc gva:motoka, odokkc bulum lutumyok; kapila:nc bulukkcmpc inckvdv:dok lcgangcmvn taycng among migomdok dungko mo:pvdc.”
MAT.19.15	Odokkc buluk amvrkvdv:do Bvk alagcm riyitto odokkc gvpakkang.
MAT.19.16	Odokkc ka:toka tani:akonc bvkkolo:pc gva:to, scmpc lula, “Luyirna, turyarla du:nam turnamdcm pa:pc oko ainc ager dcm gerpcru:nammcn?”
MAT.19.17	Odokkc Bv bvm lubito, “No kapila ngom okodc aidagnc tawudang? Ainc akkongko dung. No cdc turnamdcm pa:lv:dagmvlo, lulvgnamkvdv:dcm lukamdcmpci itoka.”
MAT.19.18	Bv bvm tauto “Okodcm?” Odo Jisubv lubito, “No tani:ycm mokeyok, No amikc nc:ngcm la:biyok, no dopso:yok, no lume:pc lukan lubiyok, 
MAT.19.19	nok ba:bom odokkc owcm mcnggcsunam mc:langka, odokkc, nok kumrvko:rcm nok avvngkcmpc aipc mc:mvnsulangka.”
MAT.19.20	“Ya:me: tani:dc Bvm luto, cdc appv:dcm ngo lukamdcmpci idag su:paksin ngo okodcm ima:dan?”
MAT.19.21	Jisubv bvm luto, “No appv:lok aiyyampc cmna mc:dagmvlo, gvkang, oko okko du:nc kongapta:kuka odokkc opancm bitok, odokkc nokkc murkong kumsungc du:yckupc: odokkc gvtok, ngok lcdulo gvmvntok.”
MAT.19.22	Cdvlo cdc ya:me amidc cdcm tattonc bv mc:dvrmc:so:la gckangku; kapila:nc bvkkc bojcrungko attarc dungai.
MAT.19.23	Odo Jisubv Bvk agom tadjvgla gvmvnnc tani:kvdv:dcm luto, “Aropakpc ngo nolum lubidung, mircmnc tani:akolokkcpc taycng among migom du:tcng mo:pvpc gvangpc gvla:ma:ycku. 
MAT.19.24	Lckoda ngo nolum lubidung, u:t gure: lokkcpci pcsiaru:dok gvkurnamdc gvkurla:ycpc mircmnc tani:akonc Ru:ncpvnckc migom du:tcng mo:pvdo gva:namdcmyam.”
MAT.19.25	Cdcm tadbegsutoncm kvnggv:pc mc:rasukang, scmpc lula, “Sc:ko cmpcmvlo moturnamdcm pa:la:ycn?”
MAT.19.26	Ckvdaggom Jisubv bulum ka:to odokkc bulum luto, “Tani:kcpc cdc ila:ma:namc, ckvdaggom Ru:ncpvnckcpc appvng atvdci ila:nammc,”
MAT.19.27	Odo Pitorbv lulatsula luto, “Ka:tok, ngolu appvngcm mcto odokkc nok lcdu lcdulo gvmvndu:bong. Okkom cmpcm ngolu pa:ycn?”
MAT.19.28	Jisubv odo bulum lubito, “Aroru:pc, ngo nolum lubidung, anu mo:pvdo, cdvlo tani:kc Awodc Bvk amin gvnc migom dungkodo du:ycnc nolu sc:kobulu ngok lcdu lcdulo gvmvnnc kvdv:dc:sin vyvngkolang anyilok tedkolo tedmvnycku, Israeldok vyvngkolang anyi opvndok kcbangcm ba:langkula. 
MAT.19.29	Odokkc sc:ko sc:kobvi okumkvdv:dcm mctonc cdcmanggom bvrrangcm cdcmanggom bvrmangcm cdcmmangcm abbom cdcmanggom anncm cdcmanggom ommangcm cdcmanggom amongcm, ngok amin lcgang, cdcmyam lvngkokopc, pa:ycku odokkc lo:dvscm turra dungkunam turnamdcm pa:ycku. 
MAT.19.30	Ckvdaggom bojcko gvpo:nckvdv:dok lcddarpc iyc, odokkc lcddarkcdc gvpongarpc iycku.
MAT.20.1	“Kapila:nc taycng among migom mo:pvdc okumru:tum akoncmpinnc sc:kobv rokompc bvk angur arvgdok ager gerncko makapc cmna gvpakka:ji. 
MAT.20.2	Ager gernckvdv:dokki longcdcm adoli: apirko bipc cmna lupomvnsuge:la, bv bulum bvk angurarvgdo:pc mclvgto. 
MAT.20.3	Odokkc ko nang ayirkopc idodo gvlenna gvnamc attar koko mo:di:do akke cmmumpc du:nckonckkcm ka:to; odokkc bulum bv luto, 
MAT.20.4	‘Nolusin ngok angurarvgpc gvkang, odokkc okodcmci bipcnammcnc ngo nolum biyc.’ Cdcmpila bulu gvkang. 
MAT.20.5	Ayir vyvngkolang anyiko idodo odokkc ayir aumkopc idodo bv cdcmv:pc lckoda ito. 
MAT.20.6	Odokkc ayir anggoko idodo bv gvlento odokkc akkem dagla du:dopc ka:to; odokkc bv bulum luto, ‘Kapila nolu longc lo:bu:scm cmmumpc dagla du:n?’ 
MAT.20.7	Bulu bvm luto, ‘Kapilanc sc:kosin ngolum ager germopc gogmang.’ Bv bulum luto, ‘Nolusin ngok angurba:riolo:pc gvkang.’
MAT.20.8	“Odokkc yumc ayir a:namc, angur arvgdok ru:tumdc bvk ka:ya:moya:ncdcm luto, ‘Ager gerya:nckvdv:dcm goga:tok odokkc buluk gerrc murkong kvdv:dcm bitok, lcddarkodokkc biya:bomna gerangarpo:ncdo:pc.’ 
MAT.20.9	Odokkc cdvlo cdc ayir vyvng anggoko germonamkvdv:dc gva:tonc, appv:dc adoli: apir apirko pa:to. 
MAT.20.10	Cdcmpidodo gerangarpo:ncdc gva:dodo, bulu mc:tungai bulu bojcyangko pa:ycpc; ckvdaggom buluk appv:dc adoli: apir apirongko pa:to. 
MAT.20.11	Odokkc cdcm pangge:la okumdok ru:tumdcm aglv:la bvn-bvnaikang, scmpc lula, 
MAT.20.12	‘Cdc lcddarkcdc ayir akkongko gerka, odokkc no bulum ngolugvng kvddvkko pa:moto sc:kobulu longc lobu:dok jo:pcnam jo:to odokkc do:nycsin kangkcrcpto.’
MAT.20.13	“Ckvdaggom bv bulukkolok akoncm lubito, ‘Ajona, ngo nolum oko imurcmsin imang; nolu adoli:k togcsumangalang? 
MAT.20.14	Okodc nokkcnc cdcm la:tok, odokkc gvkangkuk; Ngo lcddarkcscm nolum bikamdcmpc bipc cmna bilv:to. 
MAT.20.15	Okko ngokkc du:nc cdcm mcngkamdcmpci ipa:ma:lang? Cdcmanggom no ngo ammem ainc agerko ibinamdcm amikdvgdagnci?
MAT.20.16	“Cdcmpila lcddarkcdc gvpongaryc, odokkc gvpongarncdc lcddaryc.”
MAT.20.17	Odokkc Jisubv Jerusalempc gvdodcm Bv agom tadjvgla gvmvnnc tani: vyvngkolang anyidcm angupc gvyodboto, odokkc lambcdo Bv bulum luto,
MAT.20.18	“Ka:tok, ngolu Jerusalempc gvdag; odokkc tani:kc Awodcm kumnam ager gergcbonc kvdv:dcm odokkc poyirnckvdv:dok alaglo tolvgyc, odokkc bulu Bvm mokepcnamc cmna aima:pc lulvgyc, 
MAT.20.19	Odokkc angu tani: opvnno moki: moatdopc lulvgyc odokkc somotangkokki dcmyc odokkc kuruslo mokeyc, odokkc Bvm lowum longcdo moturycku.”
MAT.20.20	Odo Jebedi:kc awokvdv:dok ancdc Bvkkolo:pc gva:to, bvk awokvdvmdcm gvbola, odokkc Bvk kcra:lo lcbvng tuma:la bv kumna o:kaiko Bvkkolok koto.
MAT.20.21	Odokkc Bv bvm tauto, “No okoko madu:n?” Bv Bvm lubito “Lulvgteipcn sc ngok awo anyiscm, nok lagbvgpc akonc odokkc lakkepc akonc teddopc, nok migom du:tcng mo:pvdo.”
MAT.20.22	Cmpige:la Jisubv lubito, “No okkom kodu:song no kinmang. Oko tv:nancdo ngo tv:ycnc cdcm nolu tv:nala:pcyc?” 
MAT.20.23	Bvm bulu luto, “Nolu ngok tv:nancdokki tv:yc, ckvdaggom ngok lagbvkpc odokkc ngok lakkepc tedmonamdcm ngok luscgla:nammang ckvdaggom cdc sck lcgang ngok Abubv mosv:la lc:tagnc odokbulukkc.”
MAT.20.24	Odokkc cdvlo angu vyv:dc cdcm tattonc, bulu cdc bvrokumsudcm aglv:la dungkinma:pc ikang. 
MAT.20.25	Ckvdaggom Jisubv bulum Bvkkolo:pc goga:to odokkc luto, “Nolu kindag Ami ope:kvdv:dok ru:tumdc buluk tayc:lo ru:tumpc idag, odokkc buluk bottcnc tani:kvdv:dc ilanggvlangcm bulum lcngkandag. 
MAT.20.26	Cdc noluk ara:lo ima:jc; ckvdaggom sc:kobvi noluk ara:lo bottcncpc iycnc bv noluk pagbopc ipa:ru:yc, 
MAT.20.27	Odokkc sc:kobvi gvpongarncpc iycnc bv noluk ager gerya:ncpc ipa:ru:yc; 
MAT.20.28	Cdcmyam tani:kc Awodci ila:sa:la bikosukapcmang ikasangkapc gvto, odokkc Bvk turnamcm bojcrungcm rclatnakupc cmna bikapc gvka.”
MAT.20.29	Odokkc bulu Jeriko dokkc gvkunammc bojcrungko tani:yc yadla Bvkkolo:pc gva:to. 
MAT.20.30	Odokkc ka:toka, miglunc tani: anyikonc ali:lambc ru:yido tedtu:la dungai, cdvlo bulu tadbegtonc Jisubv:jc odok gvpatla gvdag cmna, jc:la gogto, “Ngolum aya:teipcn, Dawidkc Auwa!”
MAT.20.31	Yadkumsunc tani:kvdv:dc bvnyim ge:tumto, bulum aso:pc du:toka cmna; ckvdaggom bulu bottaya:pc jc:to, “Ru:tuma ngolum aya:teika, Dawidkc Auwa!”
MAT.20.32	Odokkc Jisubv du:tedto odokkc bulum gogto, scmpc lula, “Ngo noluk lcga:pc okkom iteika cmna mc:dang?”
MAT.20.33	Bulu Bvm luto, “Ru:tuma, ngoluk amikkvdv:dcmsin darmoteikuka.”
MAT.20.34	Odokkc Jisubv ayang-abola buluk amikkvdv:dcm riyitbito, odokkc oddung bulu ka:begamkangku odokkc Bvk lcdulo gvmvnamkangku.
MAT.21.1	Odokkc cdvlo bulu Jerusalem anindo:pc gvpv:tonc odokkc Betpage:pc gvpv:tonc, Olib Adi:do:pc, odo Jisubv agom tadjvgla gvmvnnc tani: anyiko mclvgto, bulum scmpc lula. 
MAT.21.2	“Noluk clc kcrangkc ka:begnam do:lungolo:pc gvkang, odokkc lomdanna nolu rvnna lc:nam vnc gadong adorko pa:ycpc, odokkc odok lcdudo awo gadongkosin: cdcmbulum ngokkoso:pc go:bomlangkuka. 
MAT.21.3	Sc:kai nolum atvko luycmvlo, nolu lubilang, ‘Ru:tumbv cdcmbulum madag,’ odokkc bv cdcmbulum lomdanna mclvgycpc.”
MAT.21.4	Cdc cdcmpc ikang Ru:nckc agom lungorbinckvdv:dok lukampci idopc, scmpc lunamdc:
MAT.21.5	“Jionolok omckvdv:dcm lubitoka,
MAT.21.5	ka:tok, noluk migomdc nolukkolo:pc gvdo,
MAT.21.5	asin ansv:la, odokkc vnc gadong gure:adorkolo sa:la,
MAT.21.5	awo gadong gure: taycngkolo, gado:lok awokolo.”
MAT.21.6	Agom tadjvgla gvmvnnc tani:kvdv:dc Jisubv bulum lulvgnammardcmpc ito; 
MAT.21.7	bulu vnc gado:dcm odokkc gado: awodcm go:to, odokkc buluk gcnam bomnam kvdv:dcm odokbuluk tayc:do pulvgto, odokkc Bv odo taycdo sa:to. 
MAT.21.8	Yadkumsunc tani:kvdv:dok abaya:ngc buluk gasor-bcsor kvdv:dcm ali: lambcdo pungapto, odokkc akedc vsvng rcngke:ycm vsvnglokkcm page:la ali: lambcdo pulvgamto. 
MAT.21.9	Odokkc Bvm gvpong gvpo:la gvnc odokkc Bvk lcdudok gvnc tani:kcrc:dc gvmvnge:la jc:to, “Vrroi Dawidkc Awodokkc! Ru:tumkc aminnok gvncdc aipai pa:nc! Appvngcmyam tayc:to Vrroi!”
MAT.21.10	Odokkc Bv Jerusalempc cdvlo gva:tonc yadkumsunc tani: kcrcng appv:dc urratkang, scmpc lula, “sc sc:koncm:”
MAT.21.11	Odo yadkunsunc tani:kcrc:dc luto, “Galilolok Najaretdokkc Ru:nckc agom lungorbinc Jisubv sc:na.”
MAT.21.12	Odokkc Jisubv Ru:nckc kumko okumdo:pc gva:to odokkc attar konnclang rcnc kvdv:dok tcbulkvdv:dcm kurratdambito odokkc cdc parong konckvdv:dok dungko kvdv:dcm. 
MAT.21.13	Bv bulum luto, “Scmpc attak, ‘ngok okumdcm kumko okum cmna luyc;’ Cmpige:la nolu cdcm rotkutnc dungkopc idung.”
MAT.21.14	Odokkc miglunckvdv:dc odokkc lambc gvla:ma:nc kvdv:dc kumko okum ara:do Bvkkodo:pc gva:to, odokkc bulum Bv csa:motoku. 
MAT.21.15	Ckvdaggom dormo ager gergurnclok bottarya:nc kvdv:dc odokkc poyirnc kvdv:dc Bvk inam mcngapla:ma:nam agerkvdv:dcm ka:to, odokkc kumko okumdo ko:kangkvdv:dok jc:la “Vrroi Dawidkc Awodokkc!” Cmna lunamkvdv:dcm tadla, bulu aglvngc okopci ikang; 
MAT.21.16	odokkc bulu Bvm tauto, “No tadbegdagyc sc:bulu okkomna ludagji?” Odokkc Jisubv bulum lubito, “C:; nolu cdvlosinyc pokvma:n. ‘Kowaukvdv:dok odokkc anyug tv:nckvdv:dok nappa:lokkcmsin aropakpc luidla lunamcm pa:to.’ ”
MAT.21.17	Odokkc bulum mcge:la, Bv nogordok moro:pc Betani:pc gvlento odokkc du:yubsuto.
MAT.21.18	Ro:dcm, Bv nogordo:pc gvlatdokudcm, Bv kcnongkang. 
MAT.21.19	Odokkc lambc ru:yido tajvg vsvng amvngko ka:begsula:yam Bv odopc gva:to, odokkc okkomsin pa:tomang cmpige:la annongc dungai. Odokkc Bv cdcm luto, “Nokkolo cdvlosin lckoda a:yc e:mangka:langka!” Odokkc cdc tajvg vsvng amv:dc oddung sanangkang.
MAT.21.20	Cdvlo agom tadjvgla gvmvnnc tani: kvdv:dc ka:tonc bulu mcngapla:ma:pc ikang, scmpc lula, “Kapc sc tajvg amv:sc vgcmpc sanka:ncv?”
MAT.21.21	Odokkc Jisubv bulum lubito, “Aroru:pc, ngo nolum lubidung, nolukkc mc:jvgc du:ru:mvlo odokkc cdvlosin mc:moma:mvlo, nolu tajvg vsv:dcm kapc itonc cdcmo:pc ima:yc, cmpige:la sc adi:scmci lumvlo, ‘Gvpakla sokkc siycngolo ojvngkangka cmmvlo,’ cdcmpc iyc. 
MAT.21.22	Odokkc nolu kumna okodcmci koycnc, nolu pa:yc, nolukkc mc:jvgc du:mvlo.”
MAT.21.23	Odokkc Bv kumko akumdo:pc gva:to, tani:kvdv:dok dormo agerlok igur-gvgurncdok bottar-ya:nckvdv:dc odokkc abv:nc kvdv:dc Bvkkolo:pc gva:to Bv luyirra du:dodcm, odokkc tauto, “No oko miganki sc agerkvdv:scm gerdu:n, odokkc nom sc:ko sc migangscm bitu:n?”
MAT.21.24	Jisubv bulum lubito, “Ngo:sin nolum tadnam agomko tawuyc; odokkc nolu ngom lubimvlo, odopak ngo:sin nolum oko migangki ngo scmblum idu:nc lubiyc. 
MAT.21.25	Jo:nkc baptismo:dc, okolokkcm pa:ton? Taycng amo:tokka:nci tani:kvdv:dokka:nci?” Odokkc bulu akonc akoncm agomcm svgka:mvnsuto, “Taycng amo:tokkc, cmna ngolu lumvlo, Bv ngolum luyc, ‘Kapila cmpcmvlo bvm mc:jvgtoma:n?’ 
MAT.21.26	Cmpige:la tani:kvdv:dokkc cmna, ‘ngolu lumvlo,’ ngolu yadkumsunc tani:kvdv:scm pcsodag; kapila:nc appvng taddag Jo:nbv:jc Ru:ncpvnckc agom lungor lunckai cmna.” 
MAT.21.27	Cdcmpila bulu Jisumc lubito, “Ngolu kinmang.” Odokkc Bv bulum luto, “Ngo:sin nolum lubimang oko migangki ngo sc agerkvdv:scm gerdu:ji.
MAT.21.28	“Nolu okkomna mc:dang? Tani: akolokkc awo anyiko dungai; odokkc bv abv:ncdcm gvangge:la luto, ‘Awosa, silo clc angurarvgolo:pc gvkang odokkc ager gerta:ka.’ 
MAT.21.29	Odokkc bv luto, ‘ngo ima:yc;’ ckvdaggom lcdupc bv asindc mcdvrra mc:latsutoku odokkc gvkang. 
MAT.21.30	Odokkc bv akondo:pc gvto odokkc luto cdcmv:pc odokkc bv luto, ‘Ngo gvyc, ba:ba,’ cmpige:lagom bv gvtomang. 
MAT.21.31	Anyidok okodc buluk abudok mcngkamdcmpc iton?” Bulu luto, “Abv:ncdc.” Jisubv bulum lubito, “Aroru:pc, ngo nolum, lubidung, migom murkong urkumsunckvdv:dc odokkc sibe:be:nc nc:ngkvdv:dc nolukkcmyam Ru:ncpvnckc migom dungko mo:pvdo gva:po:ycku. 
MAT.21.32	Kapila:nc nolukkolo:pc dormokancpc ila Jo:nbv gvtungai, odokkc nolu bvm mc:jvgtomang, ckvdaggom migom murkong urkumsunckvdv:dc:la sibe:be:nc nc:ng kvdv:dc bvm mc:jvgto; odokkc nolu cdcm ka:begdo:sinci, nolu lcdupc asinc mcngkutsutokumang odokkc bvm mc:jvtomang.
MAT.21.33	“Kvkanbila kvnam do:ying akoda tattok. Okum ru:tumko dungai sc:ko angurarvgko itungaji, odokkc cdcm appv:dcm korungcm ngunritungai, odokkc odo ara:do mankoko ngunnvgto, odokkc po:yubkosin po:lvgto, odokkc arvg inc kvdv:dcm togc:lvgge:la akon mo:di:kolo:pc gckang. 
MAT.21.34	Cdvlo a:yc e:dv bvrdug angka:ji, bv bvk pagbokvdv:dcm arvginckvdv:do:pc mclvgto, bvk a:yckvdv:dcm la:dopc, 
MAT.21.35	odokkc arvginckvdv:dc bvk pagbokvdv:dcm sogabamto odokkc akoncm dcmbito, akoncm moketo, odokkc akoncm vlvngkokki gcketo. 
MAT.21.36	Lckoda ager gerya:nckkcm bv mclvgto, mclvgpo:nam dcmbulum abayangko; odokkc bulu cdcmv:pc cdcmbulumsin ito. 
MAT.21.37	Lcdulo bv bvk awodcm bulukkodo:pc mclvgto, scmpc lula, ‘Bulu ngok awoscm mcnggcsuycpc.’ 
MAT.21.38	Cmpige:la cdc arvg inc kvdv:dc awodcm kangge:la, bulu ayv ayvkvdv:dc lusuto, ‘Sc:ma:lang ro:yampokc ru:tumdc; kai bvm mokelai odokkc bvk pa:pcnamkvdv:dcm la:lai.’ 
MAT.21.39	Odokkc bvm sogabge:la angur arvgdokkc crrenvgto, odokkc bvm moketo.
MAT.21.40	“Cdcmpinamc cdvlo angur arvgdo:pc gva:yckunc, okkom cdc arvginckvdv:dcm iycsong?”
MAT.21.41	Bulu Bvm luto, “Bv cdc midin donckvdv:dcm ayang-abo kama:pc mokeycku, odokkc angur arvgdcm angu arvginc tani:ycm bipagyc sc:kobv bvrduglo bvm a:ycm biyckuji.”
MAT.21.42	Jisubv bulum luto, “Nolu cdvlosinci Ru:ncpvnckc agom potindo pokvma:n:
MAT.21.42	‘Okum monckvdv:dc mcpaknam vlvngardc sungkendok mogappo:nampc ikang;
MAT.21.42	Cdc Ru:tumkc inamai,
MAT.21.42	odokkc cdc ngoluk amikki ka:pc mcngapla:ma:nammc?’
MAT.21.43	“Cdcmpc idag Ngo nolum lubidung, Ru:ncpvnckc migom dungko mo:pvdcm nolukkolokkcm bompakycku odokkc ope:koncm biycku odok a:ycm e:moncm.” 
MAT.21.44	Odokkc sc:kobv odo vlvng tayc:do otapycnc intungintu:pc otu:yc; cmpige:la cdc akonkolo cdvlo ogcmycnc cdc oke-oyeyc.
MAT.21.45	Dormoager igur-gvgurnc kvdv:dclang Parisi:kvdv:dc cdc kvkanbinam do:yv:dcm cdvlo tattonc, bulu mcngkinsuto Bv:jc buluk agomcm ludung cmna.
MAT.21.46	Ckvdaggom cdvlo bulu Bvm ycnggapc cmna anka:la ka:tonc, bulu yadkumsunc tani:kvdv:dcm pcsokang, kapila:nc bulu Bvm Ru:nckc agom lungorbincko cmna mc:jvgdagai.
MAT.22.1	Lckoda Jisubv bulum kvkanbinam do:yingki agomcm lubito, scmpc lula. 
MAT.22.2	“Taycng amo:tok migom dungko mo:pvdcm migom akonc bvk awodok mida:lok donam tv:namko binamkokki luyv:sukandag. 
MAT.22.3	Odokkc bvk mida:do:pc gognam tani:kvdv:dcm gogdopc bvk ager gerya:nckvdv:dcm mclvgto; ckvdaggom bulu gvtomang. 
MAT.22.4	Lckoda bv ake ager gerya:nckvdv:dcm mclvgto, scmpc lula, ‘Sc:kobulum goglvgtonc bulum lubilang, ka:toka, ngo ngok dorung donam tv:namdcm yvlet-robledtagbong, ngok bondainam so:bom odokkc ngok jv:putpudlatnc simvnkvdv:dcm ba:tung, odokkc appvngc aiyamka:bong; kajc midang do:nam tv:nampc gvtobong.’ 
MAT.22.5	Ckvdaggom bulu cdcm mc:yamc:sato odokkc gvpakkang, akonc bvk arvgpc, akondc bvk beparro:pc, 
MAT.22.6	Odokkc akedc bvk ager gerya:nc kvdv:dcm sogapge:la, bulu aisi:ma:pc ito odokkc bulum mokkeamto. 
MAT.22.7	Migomdc aglvng sangkang, odokkc bvk mimagmonc kvdv:dcm mclvgto odokkc cdc tani:mokenckvdv:dcm mokemoiyamto odokkc buluk nogordcm rompakbito. 
MAT.22.8	Odo bvk ager gernckvdv:dcm luto. ‘Midangc lenka:bong, ckvdaggom goglvgnam tani:kvdv:dc gvp arc kannci ncmangai. 
MAT.22.9	Gvkang cdcmpidag migom lambv:dok odokkc cddvkoi pa:dang odokkvddvkoi midang donamtv:namso:pc gogta:ka.’ 
MAT.22.10	Odokkc cdc ager gerya:nckvdv:dc nogordok lambv:do:pc gvlento odokkc bvk pa:nam appv:dcm gokkumsuto, aima:ncmlang aincm anyipagcm; cdcmpila cdc midang okumdc mibbo bingkang.
MAT.22.11	“Ckvdaggom migomdc cdvlo mibokvdv:dcm kangkapc gva:tonc, bv odo mida:lok attar gcma:nc tani: ako ka:begto; 
MAT.22.12	odokkc bv bvm luto, ‘Ajona, kapc no so:pc gva:ton midang attarcm gcma:pc?’ Odo bv agomc lentomang. 
MAT.22.13	Odo migomdc mibo bonc tani: kvdv:dcm luto, ‘Bvm alc alagdcm yc:tok, odokkc clc morongkc kcmmolo crrennvgta:ka; olo tani:kvdv:dc kaptaksuyc odokkc a:yckvdv:dcm dokcrcbamsuycpc.’
MAT.22.14	“Kapila:nc bojcrungko goglvgtag, ckvdaggom asudongko balentag.”
MAT.22.15	Odo Parisi:kvdv:dc gvlentoku odokkc kapc Bvm luka:mvnsudodcm kapc lukeleppcikc cmna ru:suto. 
MAT.22.16	Odokkc buluk agom tadjvgla gvmvnnc tani:kvdv:dc Bvkkolo:pc mclvgto, Herodkc tani:kvdv:dok lcdulo, scmpc lula, “Luyirna, ngolu kindag no arro, odokkc Ru:ncpvnckc lambcdcm arokopcrung luyirdag, odokkc oko tani:ycmsin sc:komsin pcsomang; kapila:nc no tani:lok adji:bottcm Ka:mang. 
MAT.22.17	Ngolum lutei; cmpcmvlo, no okkomna mc:dagnc. Kaesarmc murkong binamdc lujvglurodok agom jvgnamdcmpc idagnci, cdcmpcmanggom ima:nci?”
MAT.22.18	Ckvdaggom Jisubv, buluk ka:lv:ma:la lunamdcm kinsula, luto, “Kapila:nu ngom luka:la kangkvdang, nolu agom lc:sil lunc kumnckvdvngc? 
MAT.22.19	Migom bipcnam murko:dcm ngom lcngkantei.” Odokkc bulu Bvm murkong anvr apirko boma:bito. 
MAT.22.20	Odokkc Jisubv bulum luto, “Sck dumsimigmo odokkc amincm arrvglvgnammcn sidc?”
MAT.22.21	Bulu luto, “Kaesarkc.” Odo Bv bulum lubito, “Cmpcmvlo Kaesarkc bipcnam attarkvdv:dcm Kaesarmc bitok, odokkc Ru:ncpvnckc bipcnam attarkvdv:dcm Ru:ncpvncmc bitok.”
MAT.22.22	Cdvlo bulu cdcm tattonc, bulu mcngapla:ma:pc ikang; odokkc bulu bvm mcpakto, odokkc gvpakkang.
MAT.22.23	Odo longgv:do Saddusi:kvdv:dc Bvkkolo:pc gva:to, sc:kobulu sikolokkc turkunammc kamang cmna ludagji; odokkc bulu bvm taunam agomko tauto, scmpc lula. 
MAT.22.24	“Luyirna, Mose:bv ludagai, ‘Tani: akonc simvlo, ko:kang kama:pc bvk bvrodc tumbo nc:dcm la:pa:ycku.’ 
MAT.22.25	Su:pak ngolukkc kvnvdko bvrrang dungai, bottarya:ncdc midang moto, odokkc sikang, odokkc ko:kang akosin kama:pc bvk bvrodokkcpc bvk nc:dcm mcpakbito. 
MAT.22.26	Cdcmv:pc odok lcdukcdcm odokkcsin akondcm, kvnvddo:pc. 
MAT.22.27	Odokkc appv:dok lcdudo, nc:dc sikang. 
MAT.22.28	Lckoda turdokudo, cmpcmvlo, cdc kvnvddok sck nc:pc bv iyckun? Kapila:nc bulu appv:dc bvm langka.”
MAT.22.29	Ckvdaggom Jisubv lubito, “Nolu murdung, kapila:nc nolu Ru:ncpvnckc potindcm cdcmanggom tornamdcm kinmang. 
MAT.22.30	Kapila:nc turratdokudo bulu oko midangcmsin mo-ma:yckubong cdcmanggom midangcm langangkuma:yc, cdcmanggom taycng amo:tok Ru:ncpvnckc taycng among lutad lunc tani:ycmpc iycku. 
MAT.22.31	Odokkc sinckvdv:dok turkunamdok agomcm, Ru:ncpvncbv okkom lutagan nolu poma:nci, 
MAT.22.32	‘Ngo Abrahamkc Ru:ncpvnnc, odokkc Isahakkc Ru:ncpvnnc, odokkc Jakobkc Ru:ncpvnnc?’ Bv sinckvdv:dok Ru:ncpvncmang, cmpige:la turnckvdv:dokkcmvn.”
MAT.22.33	Odokkc yadkumsunc tani:kvdv:dc cdvlo cdcm tattoji, bulu Bvk luyirnamdcm tadla mcngapla:tomang.
MAT.22.34	Ckvdaggom Parisi:kvdv:dc tatto Saddusi: kvdv:dcmjc Bv aso:pc du:moto cmna, bulu lckopc gvkumsuto. 
MAT.22.35	Odokkc bulukkodok akonc, Ru:ncpvnckc lujvg-luro agomlok kinkurkinle:n akoncm Bvm taunam agomko tatto, Bvm anka:la kangkv:pc cmna. 
MAT.22.36	“Luyirna Ru:ncpvnckc lujvglurodok okkardc bottaya:ncn?”
MAT.22.37	Odokkc Bv bulum lubito, “Nok Ru:tummc nok Ru:ncpvncdcm asin apv:dokki aipc mc:lang, odokkc nok appvng yalodokki, odokkc appvng mc:namsagnamki. 
MAT.22.38	Cdcna bottaru:nc odokkc luangpo:nam lujvglurodc. 
MAT.22.39	Odokkc akondc scmpc ludag, Nok kumrvko:rcm nok avyvngcmpc aipc mc:lang. 
MAT.22.40	Sc lujvgluroso Ru:nckc agom luno:nam appv:dc bvgabla dung.”
MAT.22.41	Cdcmpidodcm Parisi:kvdv:dc lckopc gvkumsunamc, Jisubv bulum tawunam agomko tatto, scmpc lula,
MAT.22.42	“Kristokc agomcm nolu okkomna mc:dang? Bv sck awon?” Bulu Bvm lubito, “Dawidkc awodc.”
MAT.22.43	Bv bulum lubito, “Kapc cdcmpc ika:n Dawidbv:jc, Yalodokki tornamcm pa:la, Bvm Ru:tum cmna gogdag,
MAT.22.44	‘Ru:tumbv ngok Ru:tummc luto,
MAT.22.44	Ngok lagbvkkc alagdo tettok,
MAT.22.44	nok mirukvdv:dcm ngok alc kcvgso lc:ma:sisscm?’
MAT.22.45	“Dawidbv jodi cdcmpc Bvm Ru:tum cmtomvlo, Bv kapc iycn Bvk awopc?”
MAT.22.46	Odokkc Bvm sc:kosin agom apirkosin lulatsula:tomang, cdcmanggom odo longcdokkc Bvm atv taunam agom apirkosin taupc asinc pvta tomang.
MAT.23.1	Odo Jisubv yadkumsunc tani:kvdv:dcm odokkc Bvk agom tadjvgla gvmvnnc tani:kvdv:dcm luto. 
MAT.23.2	“Poyirnckvdv:dc:la Parisi:kvdv:dc Mose:kc tedkodo teddag. 
MAT.23.3	Cdcmpidag lukamdcmpci ilang odokkc kanggap tadgaplang okodcmci bulu nolum luycji, ckvddaggom bulu okkom idagnc cdcmpcmang; kapila:nc bulu Ru:ncpvnckc agom luyirdag, ckvdaggom lukamdcmpc imang. 
MAT.23.4	Bulu i:dnc jo:nam kvdv:dcm ragdag, jo:pc jo:la:mang, odokkc cdcmbulum tani: gordu:lo jo:lvgdag; ckvdaggom bulu avkvdv:dc buluk lakke:kokkisinci kingkvmang. 
MAT.23.5	Buluk ager appv:dcm amme ka:ycpc cmnangong gerdag; kapila:nc bulu tabijkvdv:dcm bottapc gcdag odokkc buluk gasorkvdv:dcm tu:bcm araipc mcdag, 
MAT.23.6	odokkc bulu donam tv:nam iddom mcnggcnam dungkom aipc mc:dag odokkc kumko okumno aiyangnc dungko kvdv:dcm, 
MAT.23.7	Odokkc rckokokolo kumrvgsunamcm, odokkc tani:kvdv:dcm robbi: cmkosulv:dag. 
MAT.23.8	Ckvdaggom nolu robbi cmkosupcnammang, kapila:nc nolukkc luyirnc akkongko dung, odokkc nolu appvngc bvrrangongc 
MAT.23.9	Odokkc mo:pvso oko tani:ycmsin Abbo cmna gogyoka, kapila:nc nolukkc Abbo ako dung, sc:kobv taycngamo:to du:ji. 
MAT.23.10	Ru:tum cmna:sin gokkosuyoka, kapila:nc nolukkc ru:tum ako dung, Kristobv. 
MAT.23.11	Sc:ko nolukkolok bottarya:nc bv noluk ager gerya:ncpc iyc; 
MAT.23.12	Sc:kobvi avdc avycm bottasuycnc bv avyc avycm adji: suyc odokkc sc:kobvi avyc avycm adji: suycnc bvm bottamoyc.
MAT.23.13	“Ckvdaggom nolukkcpc mc:dvrpcnamc, poyirna odokkc Parisi:kvdvng, agom lc:sula lunc mc:jola kinnc tani:kvdvngc! Lcga:dc nolu taycng amo:tok migom du:tcng mo:pvdcm tani:kvdv:dokkcm mokapdag; 
MAT.23.14	kapila:nc nolu avycsin gva:sumang, cdc ara:pc gva:pcnc kvdv:dcmsin mca:lvgmang. 
MAT.23.15	Nolu mc:tapsupcnc, Poyirnckvdvngc odokkc Parisi:kvdvnga, lc:sula mc:nc kvdvnga! Kapila:nc nolu siycng asscm odokkc mo:pvscm gvngapla akkong kogom vrdo, odokkc bvm cdvlo vrycnc, nolu bvm uiyamo:bok omma:pc nolugvngkcmpc lcnyiyangko imodag.
MAT.23.16	“Hai Hai nolu mc:tapsupcnammc, migluge:la lambc lcngkannc kvdvnga, sc:kobulu ludonc, ‘sc:koiyyc kumko okumdcm lutinsula pesuycmvlo, cdc okosinmang; ckvdaggom sc:kaiyc kumko okumdo avndcm gagla pesuycnc, bv bvk pesunamdcmpc ipa:ru:yc.’ Bv da:r dogcsunnc. 
MAT.23.17	Nolu miglunc monba:nckvdvnga! Kapila:nc okodc bottcya:nc, avndc:yc cdcmanggom kumko okumdc:yc avndcm angunmoncdcyc? 
MAT.23.18	Odokkc nolu ludo, ‘Sc:kaiyc kumko mcramdcm sudkvla pesumvlo cdc okosinmang; ckvdaggom sc:kaiyc kumko mcramdok amanpc binam attardcm pigabla pesuycnc, bv bvk pesunamdok dogcsunnc.’ 
MAT.23.19	Nolu ci miglunc tani:kvdvnga! Kapila:nc okodc bottarya:dang, aman binamdcnci cdcmanggom kumko mcramdc:nci amandcm angunmoncdc:nci. 
MAT.23.20	Cdcmpidag sc:kobv kumko mcramdcm sudgabla pesuycnc, odok du:nc appv:dokki pesudag; 
MAT.23.21	odokkc sc:kobv kumko okumdcm sudgabla pesuycnc, odokki odokkc bvkkokki sc:ko odo du:dagji; 
MAT.23.22	odokkc sc:ko taycng amo:tcm suttomla pesudagnc, Ru:ncpvnckc migom dungkodokki odokkc bvkkoki tayc:do teddagji.
MAT.23.23	“Nolu mc:tapsupcnammc, poyirnc kvdvng odokkc Parisi:kvdvngc, agom lc:sila lunckvdvnga! Kapila:nc nolu podunangc odokkc jalugc odokkc jira lokkcmsin vyvngdok amanpc ako bido, odokkc Ru:ncpvnckc lujvglurodok i:dya:nc agomkvdv:dcm mc:yamc:sato, aro kcbangcla ayang abbom odokkc mc:jvgcm; cdcmbulum nolu ipcnammci akekvdv:dcmsin mcpagma:pc. 
MAT.23.24	Nolu miglunc gvbonckvdvnga, tapum apirko katpakge:la u:t gure: adorkoncmci mclvgdo!
MAT.23.25	“Hai Hai nolu mc:tapsupcnammc, poyirnclang Parisi:kvdvnga, agom lc:sila lu:nckvdvnga! Agom kinnckvdvnga! Kapila:nc nolu ko:pdok odokkc arcm bati:dok ru:yikvdv:dcm bc:pu:do, cmpige:la odok arangkvdv:dc samjcmna murko: la:namc odokkc yawo:pc ka:bomc:bonammc bi:la dung. 
MAT.23.26	Nolu miglunc Parisi:kvdvnga! Vra:danna arcmbati:lok ara:dcm bc:pu:po:lang, odopak ru:yidc:sin narc:yc.
MAT.23.27	“Hai Hai nolu mc:tapsula sipcnammc, poyirnc odokkc Parisi:kvdvnga, agom lcsuge:la kumnckvdvnga! Kapila:nc nolu kampopc yonnam aggompc innc, okodc ru:yidok ka:pc kangkano:dagnc, ckvdaggom odobuluk arangkvdv:dc sinc tani:kv dv:dok alongc bi:la dung odokkc odok appvng narc:ma:nc. 
MAT.23.28	Cdcmv:pc nolusin ru:yidc tani:ka:pc dormokancpc ka:dag, cmpige:la asin ara:bc agom lc:sula kumnamc odokkc kaboma:pc kcba:ba:nam agom-asi lumurgvmurc bi:la dung.
MAT.23.29	“Hai Hai nolu mc:tapsula sipcnc, Porainc odokkc Parisi:kvdvnga, agom lc:sula kumnc kvdvnga! Kapila:nc nolu Ru:ncpvnckc agom luno:nc tani:kvdv:dok ago kvdvd:dcm moto! Odokkc dormokanckvdv:dok mc:pa:la du:pc cmna monam kunta kvdv:dcm kangkanpc moru:moba:lvgjo:do. 
MAT.23.30	‘Scmpc lula ngoluk abukvdv:dok turdodo ngolu du:ya:mvlo, ngolu buluk lcdulo Ru:nckc agom lungorbinc tani:kvdv:dok i:ycm bidmonamkvdv:do gvtc:mvnma:yai.’ 
MAT.23.31	Cdcmpc nolu avkc ipa:ma:namdcm avyc lubisudung, nolujc sc:kobulu Ru:nckc agom lungornckvdv:dcm mokekanc odokbuluk ommangai cmnamdcm. 
MAT.23.32	Noluk abukvdv:dok kvnanc attar kvdv:dcm cmpcvlo, bi:motok. 
MAT.23.33	Nolu tabvkvdvnga, nolu kvnggv:pc dvgnc tabv opvnc, nolu kapc uiamo:pc gvka:langka cmnamdokkcm dugsila:ycn? 
MAT.23.34	Cdcmpidag ngo nolukkolo:pc Ru:ncpvnckc agom lungornc tani:kvdv:dcm odokkc kinnc tani:kvdv:dcm odokkc poyirnckvdv:dcm mclvgdo, akedcm nolu mokela odokkc kuruslo pvtketo, odokkc akkem nolu kumko okum okumlo somotangki dcmyc odokkc irvsinyom tawon tawonlo iyc. 
MAT.23.35	Odomvlo noluk tayc:lo mo:pv appv:sok dormokanc tani:kvdv:dok i:bidmonamdc pa:ycpc, Abelkc atv imurkama:nc i:bidrrobomna Berakia:kc awo Jakariangkc awodok i:do:pc, sc:kobulum nolu kumko okumdokla: kumko mcramdo moketonc. 
MAT.23.36	Aroru:pc, ngo nolum lubidung, cdc appv:dc sc opvnsok tayc:lo pa:ycku.
MAT.23.37	“O Jerusalem, Jerusalem, Ru:ncpvnckc agom lungorbinckvdv:dcm vlvngokokki crkeyamnc odokkc nolukkolo:pc mclvgnam kvdv:dcmsin! Kapc ngo lckko lckko:lo nok ommang kvdv:dcm rognc porogc alapki kcvgbo awokvdv:dcm lapkombomnamcmpc lapkomsulv:to, odokkc nolu lapkom kosulv:tomang! 
MAT.23.38	Ka:toka, nok okumdcm angupc du:dopc odokkc yodpaknampc ikang. 
MAT.23.39	Kapila:nc ngo lubidung nom, lckoda lukuma:sisscm, ‘Ru:tumkc aminnok sc:ko gvdonc bv aipai pa:nc.’ ”
MAT.24.1	Jisubv kumko okumdcm mcge:la gvlendungakui, odvlo Bvk agom tadjvgla gvmvnnc tani:kvdv:dc kumko okumdo kogla kogsa:namkvdv:dcm Bvm lcngkankapc gva:dungai. 
MAT.24.2	Cmpige:la Bv bulum lubito, “Nolu sc appv:scm ka:begdag, ka:begma:lang nolu? Aroru:pc, ngo nolum lubidung, sok apvkosin akon tayc:do akoncm yoppagma:pc, lc:pagma:yc.”
MAT.24.3	Olib Adido cdcmpila tednamc, atckpc agom tadjvgla gvmvnnc tani:kvdv:dc Bvkkolo:pc gva:to, scmpc lula, “Ngolum luteipcn, cdvlo cdcmpc sc iycn, odokkc nok gvlatkunamdok odokkc du:tcr dungapsok anindok kanggoddc okop iycn?” 
MAT.24.4	Odokkc Jisubv bulum lubito “Ansu-ka:sutoka nolum sc:kosin yadyodbomma:dopc. 
MAT.24.5	Kapila:nc ngok amin-minsula bojcrungc gvyc, scmpc lula, ‘Ngo:na Kristobv,’ odokkc bulu bojcrungko gvmurla gvyodboyc. 
MAT.24.6	Odokkc nolu mimag momvnsunamcm odokkc mimag monamlok dc:nc lutadcm tadbegycpc; ka:langka nolum yallo dc:mopckc; Kapila:nc cdcmpc ipcnammc, ckvdaggom odosin gvngapdvdc a:ma:yc. 
MAT.24.7	Kapila:nc mo:pvsok opvnkvdv:dc opvn akon lukam tadma:pc dagrobyc, odokkc migom du:tcng mo:pc migom du:tcng mo:pv lukam tadma:pc dagrobyc, odokkc dobegtv:begma:namc odokkc angu angu mo:dilo tarcmo:tonc tonycpc. 
MAT.24.8	Cdc appv:dc ckvdaggom ko:pa:namlok aki:kinampc kirobla kinamongc.
MAT.24.9	“Odo bulu nolum mc:dvr-mc:so:dopc imoyc, odokkc mokeyc; odokkc ngok amindok lcgangc appvng opvnc nolum tayumyc. 
MAT.24.10	Odokkc odo bojcrungc mcpagamyc, odokkc akoncm akonc miru alaglo tolvgmvnsuyc, odokkc, akoncm akonc tayummvnsuyc. 
MAT.24.11	Odokkc bojcrungko Ru:nckc agomcm lume:pc lungornc lenna odokkc bojcrungko gvmurla gvyodboyc. 
MAT.24.12	Odokkc aima:pc ager inamc bojcru:pc inam lcgangki, abayang tani:kvdv:dok aipc mc:nam mcngasuyc. 
MAT.24.13	Ckvdaggom sc:kobv du:tcrdungapdo:pc sijcmna du:ycnc bv turycpc. 
MAT.24.14	Odokkc sc migom du:tc:dok tadponc lutadscm mo:pv appv:so lungapbiyc, appvng opvnnok lukansubinampc; odokkc cdc gvtcr gvngapdc a:yc.
MAT.24.15	“Cdcmpila cdvlo nolu Ru:ncpvnckc agom lungornc Danielkc lunam mokulupnc napvnarc:ma:ncdcm ka:begycnc, narc:nc dungko mo:pvdo du:dopc (Ponckvdv:dcm mcngkinmotoka, sc:koi podagnc,) 
MAT.24.16	Odo Judia:dok du:nckvdv:dc adi:kvdv:do:pc dugamka:lang; 
MAT.24.17	sc:ko okum mv:dumto du:nc okum ara:bo bvkkc okko du:ji gvilangkula la:moyokuka; 
MAT.24.18	odokkc arvgolok du:ncdcm gvlatlangkula bvk gcnam attarcm la:moyokuka. 
MAT.24.19	Odokkc yo:wc:ba:ba sc:kobulukkc amvrro du:ycnc odokkc sc:kobulu anyugcm sunla du:ycnc bulukkc mc:dvrc a:yc! 
MAT.24.20	Kumtoka noluk duggcnamdcmjen dvgvnno cdcmanggom ager germa:pc yodla du:nam longcdo:ma:ycpc. 
MAT.24.21	Kapila:nc odo okolosinci dungko-ycko kama:nampc iycpc lendoa:dodokkc cdcmpc ikvmang mo:pvso su:paklo:pc, cdcmanggom cdvlosinci ikuma:ycbong. 
MAT.24.22	Odokkc cdc longc kvdv:dcm andc:momangamvlo, oko tani:taworcsin turma:ya:pc; ckvdaggom agom tadjvgla gvmvnnc bangula lc:nam kvdv:dok lcgangc cdc longckvdv:dcm andc:moyc. 
MAT.24.23	Odo sc:koi akonc nolum luycmvlo, ‘Ka:toka, sidc Kristobv dung!’ Cdcmanggom ‘Vlv: clc Bv dung!’ Cdcm mc:jvgyoka. 
MAT.24.24	Kapila:nc lume:lunc Kristo odokkc Ru:ncpvnckc agom lume: lungornc tani:yc lenyc odokkc bottcru:nc kanggodcmbulum odokkc mcngapla:ma:nam agercmbulum lcngkanyc, cdcmpc gvmurra gvyodbopc cmna, pagmvlo, agom tadjvgla gvmvnnc balenna lc:namkvdv:dcmci. 
MAT.24.25	Ka:toka, ngo nolum po:pcbong luno:bitu:bong. 
MAT.24.26	Cdcmpidag, bulu nolum luycmvlo, ‘Ka:tok, Bv clc sv:lungclc,’ mo:rongolo:pc gvlenyoka; bulu luycmvlo, ‘Ka:toka, Bv arangkc soyardc dung,’ cdcm mc:jvgyoka. 
MAT.24.27	Kapila:nc yari:yc sangatokkc arra owabo:pc arpv:donc, tani:kc Awodc:sin gvdokudod cdcmv:pc iycpc. 
MAT.24.28	Okoloi simangc du:ycnc, oddoi sogumkvdv:dc dcngkumsuycpc.
MAT.24.29	“Vgcmpc dungko-ycko kamanggcdopc inam longckvdv:dok lcdudo do:nyc ka:lenma:yc, odokkc po:lotc lolatma:yc, takarkvdv:dc do:mvrtokkc kcdledamyc, odokkc do:mvrtok kvnggvngkvdv:dcm tornc atvkvdv:dcm mokugamyc; 
MAT.24.30	odo tani:kc Awodok kanggodc taycng amo:to lenyc, odokkc mo:pvso tani: appvng opvnkvdv:dc kaptakri:taksuyc, odokkc bulu tani:kc Awodcm do:mvrtok mukkang tayc:lo tornamki odokkc bottcru:nc migangki gvdokupc ka:begyc. 
MAT.24.31	Odo Bvk lutad lunc tani:kvdv:dcm bottaru:pc bc:nc tu:lungki mulla gogyc, odokkc bulu Bvk balenna la:nam tani:kvdv:dcm appv:lokkcm gogkumsuyc, do:mvrtok among du:tcr akolokkc du:tcr akondo:pc.
MAT.24.32	“Tajvg amv:dokkc odok luyirko tattok: odok rcngke:kvdv:dc rcmagla oiyin nginnendanbo:mvloi, nolu kindag dviyc aninka:bong. 
MAT.24.33	Cdcmv:pc, cdvloi no cdc atv appv:dcm ka:begycnc, nolu kinna:bongka Bv aninpc pvnga:dungkubong, yabgo ru:yardo:pc. 
MAT.24.34	Aropakpc, ngo nolum lubidung sc ayirsok tani:kvdv:sc yogma:yc sc atv appv:sc lenma:sisscm. 
MAT.24.35	Taycng amongtc: odokkc tani:amo:sc yogpagyc, ckvdaggom ngok agomkvdv:dc yogma:yc.
MAT.24.36	“Ckvdaggom cdc longcdok ayirdcm sc:kosin kinma:yc, taycngamo:to Ru:ncpvnckc lutad lunckvdv:dcsinci, cdcmanggom Awodc:sin, cmpige:la Abudok atcro:dc. 
MAT.24.37	Noakc longckvdv:dcmpc, tani:kc Awodok gvdoku longcdc iyc. 
MAT.24.38	Kapila:nc bottcru:nc pu:mi: asidok po:pckc longckvdvdcmpc bulu dola:-tv:la dungai, midangcm langa:la odokkc midangcm bila dungai, Noakc ja:ji ollu:do a:do longcdo:pc, 
MAT.24.39	Odokkc bulu kinsutomang pu:mi: asidc bidla bulum appv:dcm bidpu: pulu:la bidam bomma:sisscm, cdcmv:pc tani:kc Awodok gvdokudodo:sin iyc. 
MAT.24.40	Odo tani: anyikonc arvgolo du:yc; akoncm gvboycku odokkc akondcm mcpakyc. 
MAT.24.41	Ki:parro nc:ng anyikonc donam vla du:yc; ako gvboycku akondcm mcpakyc.
MAT.24.42	“Toya:la du:tok cdcmpidag, kapila:nc nolu kinmang oko longcdo noluk Ru:tumdc gvyckuji. 
MAT.24.43	Ckvdaggom scm kintoka, okumdok ru:tumdc yumcdok oko ayirdo dopso:dcm gvangkaji cdcm kinya:mvlo, bv darbomsula du:ya:pc odokkc bvk okumdcm dopso:moma:ya:pc. 
MAT.24.44	Cdcmpidag nolusin mosv:sula du:pa:ru:yc; Kapila:nc tani:kc Awodc noluk gvyckupc cmna mc:ma:do ayirardo gvycku.
MAT.24.45	“Sc:kon cmpcmvlo mc:dapnc odokkc kinnc ager gerya:ncdc, sc:kom bvk ru:tumdc bvk okumcra:d togc:lvgtonc, buluk apincm dodvdo bidopc? 
MAT.24.46	Cdc ager gerya:ncdc aipai pa:nc sc:kom bvk ru:tumdc cdcmpc ila du:dopc bvk gvdokudo pa:yckuji. 
MAT.24.47	Aropakpc, ngo nolum lubidung bvk attar appv:dcm bvkkolo togc:lvgyc. 
MAT.24.48	Ckvdaggom cdc aima:nc pagbodc av avdc lusuyc, ‘Ngok ru:tumdc pvngkuma:da,’ 
MAT.24.49	odokkc bvk pagbo ajonkvdv:dcm dcmrobbomyc, odokkc doyc-tv:yc tvngvrsunckvdv:dokki tv:yc, 
MAT.24.50	Pagbodok ru:tumdc longckoncm gvycku cdvlo bv bvm gvyckupc cmna mc:ma:ycji odokkc oko ayirdcm bv kinma:ji, odokkc bvm mogvtomomatycku 
MAT.24.51	odokkc bvm agom lc:sula lcngge:la lunckvdv:dok dungkolo lc:yc; odo tani:kvdv:dc kaptaksuycku odokkc buluk a:yckvdv:dcm dokcrcbamsuycku.
MAT.25.1	“Odo taycng among migom du:tcng mo:pvdcm alagdo saki: bomge:la magbo yamrvgsukapc gvnc mvmbvr ko:ncng vyvngko luyv:suyc. 
MAT.25.2	Odokbuluk anggokonc mcngcsagc kama:nc, odokkc anggokonc kinnc-pa:nai. 
MAT.25.3	Kapila:nc cdvlo cdc mcngcsagc kancdc:bulu buluk saki:kvdv:dcm bomkanc, bulu tulangcm buluk lcdulo bomtomang; 
MAT.25.4	cmpige:la kinnc pa:nckvdv:dc buluk lcdulo tula:bomnanclo tulangcmsin bomka. 
MAT.25.5	Magbodc yampvnggorma:la:yam, bulu appv:dc mcrmcr scrscrpcyupto.
MAT.25.6	“Cmpige:la yumc yorang kvdvsudodo jc:namko tadbegto, ‘Clckkai, magbodc! Kajc bvm yamrvgsukapc gvlenka:boi.’ 
MAT.25.7	Odo cdc mvmbvr Ko:ncng appv:dc darobamto odokkc buluk saki:dcm araipc bulenge:la ba:nodamto. 
MAT.25.8	Odo angkori:nkvdv:dc kinnc-pa:nckvdv:dcm luto, ‘Ngolum noluk tulangkvdv:dok bisuipcn, Kapila:nc ngoluk saki:kvdv:sc midamdung.’ 
MAT.25.9	Cmpige:la kinnc-pa:nckvdv:dc luto, kapcji: ‘ila ngolukkcpc odokkc nolukkcpcsin pv:ma:ycpc; cdcmyam tulang konckvdv:do:pc gvkang odokkc noluk avkc lcga:pc rcsuta:ka.’ 
MAT.25.10	Odokkc bulu rckapc gcnamc, magbodc pvnga:dobong, odokkc sc:kobulu mosv:sula dungganc bvk lcdulo gvmvnkang mida:dok dokotvngkopc; odokkc yabgodcm mokapto.
MAT.25.11	“Lcdupc ake mvmbvr ko:ncng kvdv:dc:sin gva:toku, scmpc lula, ‘Ru:tuma, ru:tuma, ngolum moge:bitei,’ 
MAT.25.12	ckvdaggom bv luto, ‘Aropakpc, ngo nolum lubidung ngo nolum kinmang.’
MAT.25.13	“Darra toya:la du:lang cdcmpidag, kapila:nc nolu Longcdcm cdcmanggom ayirdcmsin kinmang.
MAT.25.14	“Kapila:nc cdc scmpc iyc tani:akonc okolai gvpcnampc ila:yam bvk ager gerya:nckvdv:dcm gokkumsuge:la bulum bvk attar kvdv:dcm bigapto; 
MAT.25.15	akoncm bv bito cdum pvngoko, akoncm pvnyiko, akoncm apvko, ako akko:pc buluk torvgsula:namdcmpci. Odokkc bv gvpakkang. 
MAT.25.16	Sc:ko cdum pvngoko pa:tagaji lomdanna gvla odokbulukki beparcm moto; odokkc bv cdum pvngokoda molento. 
MAT.25.17	Cdcmv:pc, sc:ko cdum pvnyiko langkaji pvnyikoda cdumcm molento. 
MAT.25.18	Cmpige:la sc:ko cdum apvko la:rvgsukanc gvla amo:lo arungcm ngunto odokkc bvk ru:tumkc murko:dcm lc:sito.
MAT.25.19	“Cdcmpc idodcm bojcrungko ayir lcdudo cdc ager gerya:nc kvdv:dok ru:tumdc gvlattoku odokkc kvnamcm kvkanmotoku. 
MAT.25.20	Odokkc sc:kobv cdum anggoko torvgsukanc gva:to, cdum anggokoda boma:setla, scmpc lula, ‘Ru:tuma, no ngom cdum pvngoko bitungai; sc:na ngokkc cdum pvngokoda pa:tonc.’ 
MAT.25.21	Bvk ru:tumdc bvm luto, ‘no adjiodo:sin mc:dap darapto, ngo nom bojcru:lokkcp togc:lvgyc; nok ru:tumkc mc:podo mc:pomvntoka.’
MAT.25.22	“Odokkc sc:ko cdum anyiko pa:tungaji bv:sin gva:to, scmpc lula, ‘Ru:tuma, no ngom cdum anyiko bitungai; sc:na ngo cdum anyikoda mobartonc.’ 
MAT.25.23	Bvk ru:tumdc bvm luto, ‘Aroru:pc aipc ito, ainc odokkc mc:dap-darapnc ager gerya:na; no adjio:doksin mc:dapdarapto, ngo nom bojcru:lokkcpc tolvgyc; nok ru:tumkc mc:pokolo mc:pomvntoka.’
MAT.25.24	“Cdum akkongko pa:ncdc:sin gva:to, scmpc lula, ‘Ru:tuma ngo kindagai no:jc tornc amiko cmna, okolo pidmangaji odok gaddakku, odokkc okolo no cpoki kapmangaji odok jongkumsudakku; 
MAT.25.25	cdcmpila ngo pcsodungai, odokkc ngo gvla nok murkongcm amo:lo yusito. Sc:na no cdc okodcm bikaji.’
MAT.25.26	“Cmpige:la bvk ru:tumdc bvm luto, ‘C:i aima:nc odokkc magbagnc pagba! No kindaganci ngo:jc okolo ngo kappu manganc odo ringkumsudagkuji? 
MAT.25.27	Odogmvlo no ngok murko:dcm murkong kvnam kvya:nc kvdv:do lc:pcnammai, odokkc ngok gvlatdokudo ngo lc:rcm pa:tc:la pangkupai. 
MAT.25.28	Cdcmpila cdumdcm bvkkolokkcm la:toku, odokkc sckkc cdum pvyingko dunganc bvm bito. 
MAT.25.29	Kapila:nc sc:ko sc:kokci du:nc bvmmci bojcyangko biyc, odokkc bvkkc bojcru:yangkopc iyc; cmpige:la sckkc kama:ycnc, okodc du:nc cdcmsinci la:pakyc. 
MAT.25.30	Odokkc arc kama:nc pagbodcm mo:rongkc Kcmmolo crpakyc; olo tani:kvdv:dc kaptaksuyc odokkc buluk a:yckvdv:dcm dokcrcbamsuyc.’
MAT.25.31	“Cdvlo tani:kc awodc Bvk migangki, odokkc appvng taycng among lutad lunckvdv:dokki gvyckunc odo Bv Bvk migangki migom dungkodo du:ycku. 
MAT.25.32	Bvk kcra:do appvng opvncm langkumsuycku, odokkc me:rsoben rakinc ako akko:pc berasobencm sobennokkcm sopansukampc sopansuycku. 
MAT.25.33	Odokkc me:r sobenkvdv:dcm alag lakkepc mcyc. 
MAT.25.34	Odo cdc Migomdc alag lagbvgpc du:nckvdv:dcm luyc, ‘Kajc, ngok Abukc aipai pa:nckvdvnga, noluk lcga:pc mosv:la lc:nam migom mo:pvdcm dungkonsubomtoka tani:amo:scm mododokkcbong. 
MAT.25.35	Kapila:nc ngo kcno:dagai odokkc nolu ngom tv:nam asscm bito, ngo mibopc gvdungai odokkc nolu ngom goga:to,
MAT.25.36	“Ngo akudali:la dungai odokkc nolu ngom molvgto, ngo mola:mangai odokkc nolu ngom gvka:la ka:to, ngo makana:lo dungai odokkc nolu ngokkolo:pc gvto.’
MAT.25.37	“Odo dormo kanckvdv:dc luyc Bvm, ‘Ru:tuma, cdvlonu ngolu nom kcno:dopc ka:ton odokkc domotv:mokan, cdcmpcmanggom tv:lv:layam odokkc nom tv:namcm bikan? 
MAT.25.38	Odokkc ngolu cdvlo nom kangkinma:nam tani:pc ka:la nom gogangkan, cdcmanggom akudali:dopc ka:la attarcm molvgkan? 
MAT.25.39	Odokkc cdvlo nom ngolu ramdopc ka:la cdcmanggom makana:lo du:dom nom gvka:la kangkan?’ 
MAT.25.40	Odokkc cdc Migomdc bulum lubiyc, ‘Aroru:pc, ngo nolum lubidung, nolu sc ngok ame:yarnc bvrokvdv:sok akoi cdcmpc itomvlo, nolu cdcm ngommvn iton.’
MAT.25.41	“Odokkc Bvk lakkekc du:nckvdv:dcm Bv luyc, ‘Gc:ramkang ngokkolokkc, nolu pelvgnamkvdvnga, uidcm odokkc bvk lutad lunckvdv:dok lcga:pc romla lc:nam cdvlosin midma:nc vmvdo:pc; 
MAT.25.42	kapila:nc ngo kcno:dagai odokkc nolu ngom oko donamkosin bitomang. Ngo tvlv:dagai odokkc nolu ngom atv tv:namkosin bitomang, 
MAT.25.43	Ngo kangkinma:nam ammai odokkc nolu ngom goga:tomang, attar gcnam kamangai odokkc nolu ngom attarcm molvgtomang, mola:mangai odokkc makana:lo dungai odokkc nolu ngom gvka:la ka:tomang.’
MAT.25.44	“Odo bulusin luyc, ‘Ru:tuma, ngolu cdvlo nom kcno:dopc cdcmanggom tv:lv:dopc, kangkinma:nampc, attar gcma:dopc, mola:ma:dopc cdcmanggom makana:lo du:dopc ka:ton, odokkc nom ka:sv:mosv:toma:n?’ 
MAT.25.45	Odo bulum Bv luyc, ‘Aropakpc, ngo nolum lubidung, sc adjio:nc kvdv:sok akoncm nolu imangarnammcmpc, nolu ngomsin itomang’ 
MAT.25.46	Odokkc bulu lo:dvscm du:tvnc dcmke-mokekodo:pc gvyc, cmpige:la dormokanc kvdv:dc lo:dvscm du:tvnc turnamdo:pc gvyc.”
MAT.26.1	Jisubv cdvlo cdc appv:dcm lungaptonc, Bvk agomtadjvgla gvmvnnc tani:kvdv:dcm Bv luto, 
MAT.26.2	“Nolu kindag lo:nyi lcdulo Gvbo:la gvnam donamtv:namdcm pvnga:du:bong, odokkc tani:kc Awodcm kuruslo pvtkedopc mcpaklvgyc.”
MAT.26.3	Odo dormo ager gerncdok bottarya:nc kvdv:dc odokkc tani:kvdv:dok abv:nc kvdv:dc Kaiapa: cmnam, dormo ager gernclok bottcncdok dungkodo gvkumsuto, 
MAT.26.4	Odokkc Jisumc kinmango:pc ycnggappc cmna odokkc mokepc cmna ru:suto. 
MAT.26.5	Ckvdaggom bulu luto, “dodotv:do so:mang, ckvma:mvlo tani:kvdv:dc urradyc.”
MAT.26.6	Odokkc Jisubv Betani:do Simon ngero-ro:namkc okumdo du:dodcm, 
MAT.26.7	nc:ng akonc bvkkolo:pc kamponc vlvng ctungkolo aipc arc kanc tulangcm bomna gva:to, odokkc bv Bvk tukkudo cdcm pvrumlvgto, Bv tcbul taycngkolo tedla du:la:yam. 
MAT.26.8	Cmpige:la cdvlo agom tadjvgla gvmvnnc tani:kvdv:dc cdcm ka:tonc, bulu aglvngc dungkintomang, scmpc lula, “Kapila cdcmpc to:se-to:yetonc? 
MAT.26.9	Kapila:nc cdc tula:dcm murkong abaru:lok kola:ru:ya:pc, odokkc opanki:pankvdv:dcm bila:ya:pc.”
MAT.26.10	Cmpige:la Jisubv, cdcm kinna, bulum luto, “Kapila nolu cdc nc:dcm ge:du:n? 
MAT.26.11	Kapila:nc bv ngom kangkannc atvko ngom ibito. Kapila:nc nolu lo:dvscm opan-ki:pankvdv:dcm pa:tvyc, cmpige:la nolu lo:dvscm ngom pa:tvma:yc. 
MAT.26.12	Sc tula:scm ngok amvrso bv yonnvgla ngom agolo lc:nam lcgangc mosv:tobong. 
MAT.26.13	Aropakpc ngo nolum lubidung, okoloi sc tadponc lutadscm lubiycnc mo:pv appv:so, bv okodcm iton cdcmsin bvm mc:pa:la lubiycpc.”
MAT.26.14	Odo vyvngkola: anyidok akonc, sc:kom Judas Iskariot cmna gogdagaji, 
MAT.26.15	dormo ager gerncdok bottarya:nckvdv:do:pc gvto odokkc luto, “Nolu ngom okkom biycn ngo Bvm nolum bila:mvlo?” Odokkc bulu bvm vyvng awumkopc murkongcm bito. 
MAT.26.16	Odokkc odo ayirdokkc bv Bvm mirupc bipakpc cmna mago:bomkang.
MAT.26.17	Odokkc komirang ilvgnam pitang donamdok a:pongarnc longcdo agomtadjvgla gvmvnnc tani:kvdv:dc Jisukolo:pc gva:to, scmpc lula, “Okolo ngolum no gvbo:la gvnamdok donamdcm mota:ka cmna mc:dang.”
MAT.26.18	Bv luto, “Nogorolo:pc tani: akorungkolo:pc gvkang, odokkc bulum lulang, ‘Luyirncdc ludag, ngok ayirdc pvnga:dandu:bong; ngo nok okumso ngok agom tadjvgla gvmvnnc tani:kvdv:dokki gvbo:la gvnamdok donamdcm doyc.’ ”
MAT.26.19	Odokkc agom, tadjvgla gvmvnnc tani:kvdv:dc bulu Jisubv bulum lulvgarnamdcmpc ito, odokkc bulu gvbo:la gvnamdok donamdcm mosv:to.
MAT.26.20	Yumc ayirnammc, vyvngkolang anyi agom tadjvgla gvmvnnc tani:kvdv:dok Bv tcbuldo tedbokang; 
MAT.26.21	odokkc bulu dotu:la:yam, Bv luto, “Aropakpc, ngo nolum lubidung, nolukkolok akonc ngom miru alaglo tolvgyc.” 
MAT.26.22	Odo bulu airu:pc mc:dvramkang, odokkc Bvm ako akko:pc tawurobbomkang, “Cdc ngo:yc, Ru:tuma?” 
MAT.26.23	Odo Bv luto, “Sc:kobv ngok lcdulo alagcm arcmdo sumvntonc, cdc ngom miru alaglo tolvgyc. 
MAT.26.24	Tani:kc Awodok agomcm kapc adtu:nc cdcmpc gvdag, cmpige:la tani:kc Awodcm sc:ko tani:dc miru alaglo tolvgycnc cdc tani:dc mc:la mc:tapsupcnammc! Cdc tani:dokkcpc bvm omangagom aiya:ya:pc.”
MAT.26.25	Judasbv, sc:ko Bvm miru alaglo tolvgtonc, luto, “Cdc ngo:yc, Ru:tuma?” Bv bvm luto, “No lugapto.”
MAT.26.26	Bulu dola:tv:la du:dodcm, Jisubv pitangcm la:sa:to, odokkc, aipai bito, odokkc cdcm pentu:to, odokkc agom tadjvgla gvmvnnc tani:kvdv:dcm cdcm bige:la luto, “La:tok, dotok; sc ngok amvrc.”
MAT.26.27	Odokkc Bv tv:nanc bati:ko la:sa:to, odokkc Bv aipai bige:la Bv cdcm bulum bito, scmpc lula, 
MAT.26.28	“Cdcm tv:toka, nolu appvngc; Kapila:nc sc lugoddok ngok i:yyc okodcm bojcru:lok pa:bkvdvngcm mc:yinsunam lcgangc pvlentonc. 
MAT.26.29	Ngo nolum lubidung ngo lckoda sc angur a:ycsokkcm tvngkuma:yc ngok Abukc migom du:tc:do noluk lcdulo anupc cdcm tv:doku longcdo:pc.”
MAT.26.30	Odokkc cdvlo bulu Ru:ncpvnckc ni:tom abangko motonc, bulu Olib adi:do:pc gvlento.
MAT.26.31	Odo Jisubv bulum luto, “Siyumkc yumcscm nolu appvngc ngok lcga:pc invgsikor pa:yc; kapila:nc cdcm adla lc:tag, ‘Ngo mer-soben ka:sv:ncdcm dcmyc, odokkc me:r-soben kcrc:dc dugpidamsuyc.’ 
MAT.26.32	Ckvdaggom ngom darobmodakku lcdudo, ngo nolum gvpo:la Galilpc gvyc.”
MAT.26.33	Pitorbv Bvm taddopc lubisuto, “Bulu appvngc nom mcpakdaggom, ngo cdvlosin mcma:yc.”
MAT.26.34	Jisubv Bvm luto, “Aroru:pc, ngo nom lubidung, siyumkc yummarso, porogc kogmango:dapc, no ngom lcwumkopc kinmang cmna lusuyc.”
MAT.26.35	Pitorbv Bvm luto, “Ngo nok lcdulo sipcnamgomci, ngo nom lupaksuma:yc.” Odokkc cdcmv:pc agom tadjvgla gvmvnnc tani:kvdv:dc lungapto.
MAT.26.36	Odokkc Jisubv buluk lcdulo Getsemane: cmnam mo:di:kolo:pc gvto, odokkc Bv Bvk agom tadjvgla gvmvnnc tani: kvdv:dcm luto “Sido tettok, ngo o:ndo:pc gvla kumpongkapc.” 
MAT.26.37	Odokkc Bvk lcdulo Pitormclang Jebidi:kc awo anyiko gvboge:la, Bv mc:dvrbomkang odokkc mc:pomcngan kama:pc ikang. 
MAT.26.38	Odokkc Bv bulum luto, “Ngok asinsc airu:pc mc:dvrmc:so:dung, sinncmpci idung; so du:tok, odokkc darra du:tok ngok lcdulo.”
MAT.26.39	Odokkc adjioko gvbadla Bv pogbumna kumto, “Ngok Abu, cdcm ila:ycmvlo, sc bati:scm ngokkolokkcm la:paktei; cmpidaggom, ngok mcngkamdcmpcmang, cmpige:la nok mcngkamdcmpc.”
MAT.26.40	Odokkc Bv agom tadjvgla gvmvnnc tani:kvdv:do:pc gvlattoku odokkc bulum yubla du:dopc ka:toku; odokkc Bv Pitormc luto, “Cdcmpcmvlo, nolu ngok lcdulo ayir akkongkosinci darra du:la:toma:n? 
MAT.26.41	Darra du:toka odokkc kumtoka nolum unkang ka:namc pa:ma:dopc; asindc aropakpci du:lvdag, cmpige:la adindc rcmakdag.”
MAT.26.42	Lckoda, Bv gc:rkang odokkc kumto; “Ngok Abu, cdcm ngok tv:ma:takam gc:rma:mvlo, nok mcngkamdcmpci ika:langka.” 
MAT.26.43	Odokkc Bv gvlatsulangkula bulum yubla du:dopc pa:toku, kapila:nc buluk aminkvdv:dc pole:po:seyamkangaboi. 
MAT.26.44	Cdcmpila, bulum lckoda mcge:la, Bv lcwumkoda gc:rto odokkc kumto, cdc gompirkvdvngv:dcm pirla. 
MAT.26.45	Odokkc Bv agom tadjvgla gvmvnnc tani:kvdv:do:pc gvlattoku odokkc bulum luto, “Nolu su:pakpcsinnci yubtvla du:n odokkc du:rasula du:n? Ka:tok, ayirc aninpc pvngangka:bong odokkc tani:kc Awodcm pa:pkanc tani:kvdv:dok alaglo tolvgtu:bong. 
MAT.26.46	Darobtok, kajc gvkangkuboi; ka:toka, ngom togclvgncdc aninsc pvnga:du:bong.”
MAT.26.47	Bv agom lula du:dodo, Judasbv gva:to, vyvngkol anyidok akonc, odokkc bvk lcdulo bojcrungko yadkumsunc tani:kcrcngc yoksa odokkc i:dnc dangi:ycm bomna gvbola, dormo ager gernclok bottarya:nc kvdv:dokkc odokkc tani:kvdv:dok abv:nc mvjvng kvdv:dokkc. 
MAT.26.48	Cdcmpc mc:jvgnammcm mcpakncdc bulum kanggodko lcngkanto, scmpc lula, “Ngok dosuknamdc tani:dc; bvm ycnggablang.”
MAT.26.49	Odokkc Jisukolo:pc gva:to lomdanna odokkc luto, “Kappai Ru:tuma!” Odokkc Bvm dosukto.
MAT.26.50	Jisubv bvm luto, “Ajona, no kapila so du:nc?” Odokkc bulu gva:la Jisumc alagcm pigabbomto odokkc Bvm ycnggabto. 
MAT.26.51	Odokkc ka:toka, Jisukc lcdulo du:mvnnckvdv:dok akonc Bvk alagcm ma:lento odokkc bvk madsvgdcm sadlento, odokkc dormo ager gernclok bottarya:ncdok pagbodcm pato, odokkc bvk yeru:dcm papakto. 
MAT.26.52	Odo Jisubv bvm luto, “Nok madsvgdcm odok lcngkodo lc:tokuk; kapila:nc sc:kobulu madsvgcm bomdonc cdc appv:dc madsvgvngki singapycpc. 
MAT.26.53	Nolu mc:dagnci ngo:jc ngok Abumc lubisula:mang cmna, odokkc Bv vgcmpc vyvngkola: anyiko bojcyangko mimagmonc lutad lunncm mclvgdopc? 
MAT.26.54	Ckvdaggom cdcmpc imvlo kapc Ru:ncpvnckc agom jvggabdc jvgkamdcmpc iycn, cdc cdcmarpc idopc?” 
MAT.26.55	Odo ayirdo Jisubv yadkumsunc tani:kcrc:dcm luto, “Nolu Rotkutnc akoncm mcnna gvdu:ncmpci gvdu:n, madsvgkokki odokkc dangi:ycm bomla ngom sogapkapc cmna? Longgcm longgcm ngo kumko okumdo luyirla dungka, odokkc nolu ngom ycnggatomang. 
MAT.26.56	Ckvdaggom sc scmpc ikang, Ru:ncpvnckc agom lungornc kvdv:dok luyirnckvdv:dok lukampc iycpc cmna.” Odokkc agom tadjvgla gvmvnnc tani:kvdv:dc Bvm mcpakto odokkc dugsiamkang.
MAT.26.57	Odokkc sc:kobulu Jisumc ycnggabtonc Bvm kayapang bottarnc dormo ager gernc kolo:pc gvbokang, okolo poyirnckvdv:dc:lang abv:nc mvjvngkvdv:dc gvkumsula dungaji. 
MAT.26.58	Cmpige:la Pitorbv mo:tc: mo:tcngo:pc gvmvnkang, bottanc dormo ager gerncdok lottado:pc, odokkc ara:pc gvala tekelang lcdulo odok lcdupc kapci iycji ka:pc cmna bv tedmvnkang. 
MAT.26.59	Cdcmpc idodcm dormo ager gernckvdv:dok bottarya:nckvdv:dc odokkc kcba:dok appv:dc lume: lunam lukancm Jisumc lunamcm mato bvmjen mokela:dopc cmna, 
MAT.26.60	Ckvdaggom bulu abangkosin pa:tomang, bojcrungkai lume: lula lukanbinamcm lula:daggom. Lutcrdo anyikonc gvlento odokkc luto, 
MAT.26.61	Sc amisc ludagai, “Ngo Ru:ncpvnckc kumko okumdcm mopen morenna:dag, odokkc lowumlo cdcm motenna:dakku.”
MAT.26.62	Odokkc dormo ager gerncdc bottarya:ncdc daropto odokkc tawuto “Nokkc lulatsupcnam okkosinci kama:n? Sc tani:sc nom lugc:la lukanbinamsc okkon?” 
MAT.26.63	Ckvdaggom Jisubv aso:pc dungai. Odokkc dormo ager gernclok bottarya:ncdc Bvm luto, “Ngo nom Turra Du:nc Ru:ncpvnckolo lukansula pesula ludung, ngolum lutei no Ru:ncpvnckc Awodc Kristobv:mvlo.”
MAT.26.64	Jisubv bvm luto, “No:na cdcmpc lutonc. Ckvdaggom ngo nom ludung, su:pakkolokkc nolu tani:kc Awodcm Ru:ncpvnckc lagbvgpc tedla du:dopc ka:begyc, odokkc taycngamo:tok mukkangki gvidokupc.!”
MAT.26.65	Odo dormo ager gernclok bottaru:ncdc bvk gcnam attardcm bupetsuto, odokkc luto, “Bv Ru:ncpvncmc aima:nc cmna luto, kapcila ngolu su:paksin lukan bincko lagidang? Nolu Bvk aimang cmnamscm tattobong su:pak. 
MAT.26.66	Nolu okkomna mc:dang?” Bulu luto “Bvm mokepcnamc.”
MAT.26.67	Odo bulu Bvk nappa:do takircm sukkatto, odokkc Bvm kvgto; odokkc akke pito Bvm, scmpc lula, 
MAT.26.68	“Ngolum lugapkvka, Kristono! Cdc kvgncdc sc:konc?”
MAT.26.69	Cdcmpidodcm Pitorbv lottadok moro:pc tedtu:la dungai. Odokkc ager gerya:nc ko:ncng akonc bvkkolo:pc gva:to, odokkc luto, “No:sin Galilolokkc Jisukc lcdulo dunggai.” 
MAT.26.70	Cmpige:la bv buluk appvngkc tadkolo lupaksuto, scmpc lula, “No okkoi cmdu:song ngo kinmangci.” 
MAT.26.71	Odokkc cdvlo bv okumdok lottado:pc gvlentonc, ager gernc ko:ncng akoda bvm ka:to, odokkc bv ka:nckvdv:dok ru:yido du:nc tani:kvdv:dcm luto, “Sc amisc Najaretolok Jisukc lcdulo dungai.”
MAT.26.72	Odokkc lckoda bv cdcm pesodanna lupaksuto, “Ngo cdc tani:dcm kinmang.”
MAT.26.73	Odok adjioko lcdupc ka:nc tani:kvdv:dok ru:yido du:nc tani:kvdv:dc gva:la Pitormc luto, “Aropakpc no:sin bulukkolok akonc, kapila:nc nok gompir pirdodoi nom lukanbidung.”
MAT.26.74	Odokkc bv avdc pesudanna lubisuto avdc pelvgsula, “Ngo tani:dcm kinmangci.” Odokkc vgcmpc porogdc kokkang. 
MAT.26.75	Odokkc Pitorbv Jisukc po:pckc lunamdcm mc:pa:toku, “Porogc kogma:dapc, no ngom lcwumkopc kinmang cmna lupaksuyc.” Odokkc bv mo:ro:pc gvlento odokkc kvnggv:pc mc:dvrra kapto.
MAT.27.1	Cdvlo pvangka:ji dormo ager gernclok bottarya:nckvdv:dc odokkc tani:kvdv:dok abvng abv:nc mvjvngkvdv:dc Jisumc kapc mokepcikc cmna lc:sula do:yvngcm luposuto; 
MAT.27.2	odokkc bulu Bvm ycnggabto odokkc gvlenna gvboge:la Pilatkolo Bvm tolvgto.
MAT.27.3	Cdvlo Juda:bv, bvm ajoncm mirupc imoncdc, ka:suto bvmjc aima:nc cmna luto, bv asinc mc:latsutoku mc:dvrra odokkc murkong vyvng awumdcm dormo ager gernckvdv:dok bottarya:nckvdv:do:pc bomnattoku, scmpc lula, 
MAT.27.4	“Ngo imurkama:nc i:ycm mirupc imola pa:bcm ito.” Bulu luto, “Cdc ngolukkcpc okkon? Cdcm no avyc avkcpc ka:sutok.”
MAT.27.5	Odokkc murkong apirkvdv:dcm kumko okumdo cra:lvgge:langkula, bv gvpakkangku; odokkc bv gvla av avdc okkesula sipakkang.
MAT.27.6	Cmpige:la dormo ager gernckvdv:dok bottarya:nckvdv:dc, murkong apirkvdv:dcm langge:la, luto. “Lujvg lurodok lukampc cdcmbulum murkong lcngkodo lc:lvgpangkumang, cdcbulu i:lok murko:pc ila:yam.” 
MAT.27.7	Cdcmpila bulu ru:suto, odokkc odok bulukki ki:lv:monclok arvg amongcm rcto, kankinma:nam tani:kvdv:dcm yunapc cmna. 
MAT.27.8	Cdcmpila cdc amo:dcm silolo:pc I:lok among cmna ludag.
MAT.27.9	Odo Jeremia:bv okodcm lutunganc cdcmv:pc ikang, scmpc lunamdc, “Odokkc bulu murkong vyvng awumdcm la:to, bvk konam arcdcm sc:kom Israeldok ommangckkcnc luscgtagaji, 
MAT.27.10	Odokkc bulum cdcm bito ki:lv:monck amo:dok lcga:pc, Ru:tumbv ngom luyirkamdcmpc.”
MAT.27.11	Odokkc Jisubv amo:ru:tumdok kcra:lo dagto; odokkc amo:ru:tumdc Bvm tawuto, “No Jiwudi: kvdv:dok Migomdci?” Jisubv luto, “No:na cdcmpc ludagnc.” 
MAT.27.12	Cmpige:la cdvlo bvm dormo ager gernclok bottar ya:nc odokkc tani:kvdv:dok abv:nckvdv:dc aima:nc tani:ko cmna lukanc, Bv okkomsin lutomang. 
MAT.27.13	Odo Pilatbv Bvm luto, “Bulu nok agomcm cddvkopc aima:pc lukanna lubidagnc no tadbegma:nci?”
MAT.27.14	Ckvdaggom Bv bvm okkomsin lulatsutomang, agom aba:lokkcmsinci; cdcmpila amo:ru:tumdc kvnggv:pc mc:la mcngapla:tomang.
MAT.27.15	Cdcmpidodcm porbolok ayirlo amo:ru:tumdc makana:lo tumnam tani: akomumko yadkumsunc tani:kvdv:dc sc:komci madonc mclennvgdoku. 
MAT.27.16	Odokkc bulukkc odo aima:ru:pc amin gvnc makana:lo tumnamko dungai, Barabbas cmnamko. 
MAT.27.17	Cdcmpila bulu gvkumsunamc, Pilatbv bulum tawuto, “Sc:kom noluk lcgangc ngo melenlvgteikuka cmna mc:dang, Barabbasmcnci cdcmanggom Jisumcyc sc:kom Kristo cmdagnc?” 
MAT.27.18	Kapila:nc bv kindagai bulu ncla bvm lvgto cmna.
MAT.27.19	Cdcmo:mang, odokkcsin, kcbangtedkodo cdvlo bv dungaji, bvk nc:dc gompirko bvkkolo:pc lulvgtungai, “Cdc dormokanc tani:dcm no okkomsin iyoka, kapila:nc Bvk lcgangc ngo mcyum ma:ny:bo airu:pc aima:pc ma:to.” 
MAT.27.20	Cdcmpila dormo ager gernckvdv:dok bottarya:nckvdv:dc odokkc abv:nc kvdv:dc tani:kvdv:dcm Barabbasmc kodopc luwurlvgto odokkc Jisumc mokedopc. 
MAT.27.21	Amo:ru:tumdc bulum lckoda tawuto, “Anyidok sc:kom, ngo noluk lcga:pc mclenlvgbi:ka cmna mc:dang?” Odo bulu luto, “Barabbasmc.” 
MAT.27.22	Pilatbv bulum luto, “cmpcmvlo Kristo cmnam Jisumc ngo kapc iycn?” Bulu appv:dc luto, “Bvm kuruslo pvtketoka.” 
MAT.27.23	Odokkc bv luto, “Kapila, Bv oko aima:nc agerko iton?” Cmpige:la bulu bottcru:pc jc:batla jc:la luto, “Bvm kuruslo pvtketoka.”
MAT.27.24	Cdcmpila Pilatbv ka:namc bv okkomsin ila itung tu:tomang, cmpige:la urradc yawokang, bv asiko la:to, odokkc yadkumsunc tani:kvdv:dok Kangkodo bvk alagso:nyidcm vrpu:suto, scmpc lula, “Ngo sc tani:sok i:lcgangc okkomsin kinmang; cdcm nolu avyc avycm ka:sulangka,” 
MAT.27.25	Odokkc tani: appv:dc luto, “Bvk i:dc ngolukkolo odokkc ngoluk ommangkvdv:dcmsin pangka:langka!” 
MAT.27.26	Odo bv bulum Barabbasmc mclennvgbitoku, odokkc Jisumc somotangki dcmmoge:la kuruslo Bvm mokedopc mclvgto.
MAT.27.27	Odo amo:ru:tumdok mimag monckvdv:dc Jisumc kcba:bangko okum ara:pc gva:boto, odokkc bulu mimag monc appv:dcm bvk kcra:do gokkumambsuto. 
MAT.27.28	Odokkc bulu Bvm pvtpu:to odokkc ba:yomcmpc genc migom gcnam attarcm Bvm molvgto, odokkc 
MAT.27.29	Bvk mittukdo ta:ng dumlupko poge:la kublvgto, odokkc Bvk lagbvgkc alagdo dorbumko gaggabmoto. Odokkc Bvk kcra:do bulu lcbvng tumangge:la Bvm moki:moatto, scmpc lula, “Jiwudi: kvdv:dok Migomdc, mopvka:langka!” 
MAT.27.30	Odokkc bulu Bvm takircm sukkamto, odokkc dorbumdcm langge:la tukkudok Bvm dcmto. 
MAT.27.31	Odokkc cdvlo bulu Bvm moki:moattonc, migom gcnam attardcm pvtpu:toku, odokkc Bvk avkc gcnam attar kvdv:dcm Bvm molvgtoku, odokkc Bvm kuruslo mokepc cmna gvbokang.
MAT.27.32	Bulu gvlenna gvnamc, bulu Kirene:dok tani:ko rvgsuto, Simon cmna amin minnamko; cdc tani:dcm bulu Bvk Kurusdcm jo:pa:ru:yc cmna luto. 
MAT.27.33	Odokkc cdvlo golgotha cmnam amongkolo:pc gvpv:to (okodcm mittuk tublong cmdagnc,) 
MAT.27.34	bulu Bvm apongcm tv:ycpc cmna bito, konncm molusuge:la, ckvdaggom Bv cdcm tvngka:la ka:namc, cdcm tv:lv:tomang. 
MAT.27.35	Odokkc bulu cdvlo Bvk Kurusdo moketonc, bulu Bvk gcnam bomnamkvdv:dcm sc:ko pa:ycji cmna ige:la orpansuto; 
MAT.27.36	Odokkc bulu tedtungamto odokkc odo Bvm ka:bomsula du:to. 
MAT.27.37	Odokkc Bvk mittuk tayc:to Bvk agom birudi:pc jvgnam agomdcm ilvgto, okodcm scmpc jvgtunganc, “Sc Jisubv Jiwudi:kvdv:dok migomc.” 
MAT.27.38	Odo rotkutnnc anyikosin Bvk lcdulo Kuruslo pvtketo, akoncm lagbvkpc odokkc akoncm lakkepc.
MAT.27.39	Odokkc sc:kobulu odok gvpatla gvdaganc Bvm yvrka:to, 
MAT.27.40	buluk mittukvdv:dcm dumkv dumkvla luto, “No:yc kumko okumdcm mopenncdc odokkc lowumno cdcm mokuncdc, no avyc avycm motursutok! No Ru:ncpvnckc Awwomvlo, kurusdokkc gvitokuka.”
MAT.27.41	Cdcmv:pc dormo ager gernc kvdv:dok bottarya:nc kvdv:dc:sin, Poyirnc kvdv:dokki odokkc abv:nc tani:kvdv:dc, Bvm luyo-luka:to, scmpc lula, 
MAT.27.42	“Bv ammem moturto; Bv avycm moturla:tomang. Bv Israeldok migomc; Bvm kurusdokkc gvimotok; odokkc ngolu Bvm mc:jvgyc. 
MAT.27.43	Bv Ru:ncpvncmc mc:tinsudag; Ru:ncpvncmc Bvm su:pak moya:motok, Bv mc:mvlo; Kapila:nc Bv ludagai, ‘Ngo Ru:ncpvnckc Awwo,’ ” 
MAT.27.44	odokkc rotkutnc kvdv:dc sc:kobulum Bvk lcdulo Kuruslo moketonc bulusin Bvm cdcmv:pc aisi:ma:pc luto.
MAT.27.45	Odokkc ayir vyvngkolang anyidokkc mo:pvso kcmokang ayir awumko ima:sisscm. 
MAT.27.46	Odokkc konang ayirdo Jisubv bottcru:pc jc:yarra gogto, “Eloi, Eloi lama sabakta:ni?” Cdcna, “Ngok Ru:ncpvnc, ngok Ru:ncpvnc kapila no ngom topakletton?”
MAT.27.47	Odokkc cdcm tadla ka:la du:nckkcnc luto, “sc tani:sc Elisa:mc gogdung.” 
MAT.27.48	Odo bulukkodok akonc baggcmpc dugla isponj asongko la:to, odo ku:sugnc angur alagko pvbito, odokkc cdcm dorbumkolo ilvgto, odokkc Bvm tv:dopc cdcm bito. 
MAT.27.49	Ckvdaggom akedc luto, “Toya:po:to, kai kangkvlai Elisa:bv gva:la Bvm motuyckunci motukuma:ycji!” 
MAT.27.50	Odokkc Jisubv lckoda bottaru:pc jc:yarla jcngkang odokkc Bvk yallom topakletto.
MAT.27.51	Odokkc ka:toka kumko okumdok sorkomnam gaindc tayc:tokkc kcvgbo:pc betkang; odokkc mo:pvsc tarcmo:tonc tonkang, odokkc vlvngkvdv:dc dc:pan dc:ranamsukang; 
MAT.27.52	agokvdv:dc:sin kuge:yamkang, odokkc angunnc tani: sinckvdv:dok sc:kobulu sika:nc cdcmbulum la:sangamtoku, 
MAT.27.53	odokkc agodokkc gvlendakku lcdudo Bvk lckoda turdakku lcdudo bulu angunnc nogordo:pc gvka odokkc bojcrungcm lcngkansutoku.
MAT.27.54	Cdvlo cdc mimag monclok lvngkolok ru:tumdc odokkc cdc bvk lcdulok du:mvnnckvdv:dc, Jisumc ka:bomsula dunganc, tarcmo:tondcm ka:to odokkc okko ika:ji, bulu kvnggv:pc pcsokang, odokkc luto, “Aroru:pc sc Ru:ncpvnckc Awai!”
MAT.27.55	Odo bojcrungko nc:ngcsin dungai, mo:tc:lokkc ka:la, Galilolokkc sc:kobulu Jisukc lcdulo gvmvnkaji, Bvm ila:sa:la binckvdv:dc; 
MAT.27.56	Odok ara:dok Magdalini Meri:bv, odokkc Jakobkclang Josepkc anc Meri:bv, odokkc Jebedi:kc awokvdv:dok ancdc.
MAT.27.57	Yumc ayirnammc, Arimatiadok mircmnc amiko gvto, Josep cmna amin minnamko, sc:kobv Jisukc agom tadjvgla gvmvnnc tani:a:ji. 
MAT.27.58	Bv Pilatkolo:pc gvto odokkc Jisukc sima:dcm koto. Odo Pilatbv bvm bidopc lulvgcm luto. 
MAT.27.59	Odokkc Josepbv sima:dcm la:to, odokkc narcngo:nc sima: yednanc ria onnoki sumnam gasorki cdcm yetto, 
MAT.27.60	Odokkc cdcm bvk avkc anu agodo lc:to, okodcm bv vlv:do ngunna lc:tagaji; odokkc bv bottapaknc vlvngko agodok yabgodcm kcdkablvgto, odokkc gvkangku. 
MAT.27.61	Magdalani Meri:bv:lang akon Meri:bv:gom odo dungai, agodok kckon kesagpc.
MAT.27.62	Longkondo, cdc, Mosv:sunam longcdok lcdudo, dormo ager gernclok bottarya:nckvdv:dc odokkc Parisi:kvdv:dc Pilatkc kcra:do gvkumsuto odokkc luto, 
MAT.27.63	“Migoma ngolu mc:pa:dag kapc cdc yadgo:-pago:ncdc ludagaji, Bv turra du:du:do, ‘Lowumlo ngo turratycku.’ 
MAT.27.64	Cdcmpidag aggolcm lowumkopc ka:bomsula du:dopc lulvgtok, ckvma:mvlo Bvk agom tadjvgla gvmvnnc tani:kvdv:dc gvla Bvm dopso:la bompakyc, odokkc, tani:kvdv:dcm lubiyc ‘Bv turkangku sikolokkc,’ odokkc lcddarkc yadnamdc yadpo:namdcmyam aiya:ma:yc.”
MAT.27.65	Pilatbv bulum luto, “Nolukkcpc mimagmonclok ka:bomya:ncdc dung; gvkang, noluk ka:la:namdcmpc kanggapta:ka.” 
MAT.27.66	Cdcmpila bulu gvkang odokkc agodcm kanggapbompc muorcm tubjetto vlv:dcm odokkc mimagmonc kcrcngko kanggapdopc lc:to.
MAT.28.1	Cdcmpila Ager germa:pc Yodla du:nam longcdok lcdudo, kvnvd longcdok a:pongarnc longcdok do:nyc arsa:pc ayirdo, Magdalini Meri:bv odokkc akon Mari:bv agodcm kangkapc gvkang. 
MAT.28.2	Odokkc ka:toka, odo bottcru:nc tarcmo:tonko tonkang; kapila:nc Ru:tumkc Ru:ncpvnckc lutad lunc tani:ko taycng amo:tokkc dc:yi:kang odokkc gva:la vlv:dcm kurkapto, odokkc odok tayc:do tedkang. 
MAT.28.3	Bvk dumsimigmodc yari:cmpc undagai, odokkc bvk gcnam bomnam kvdv:dc vlv:ta:ngcmpc kampodagai. 
MAT.28.4	Odokkc bvm pcsola mimagmonc dargusubomna du:nc kvdv:dc jingo:sukang odokkc sinc tani:ycmpc ingapkang.
MAT.28.5	Ckvdaggom nc:ngkvdv:dcm Ru:ncpvnckc lutad lunc tani:dc luto, “Pcsoma:pcka, kapila:nc Ngo kindag nolu Jisumc madung sc:kom kuruslo moketonc. 
MAT.28.6	Bv sc kamang; kapila:nc Bv turkangku, Bv kapci lukaji. Kajc ka:tak, agoscm. 
MAT.28.7	Odokkc lomdanna gvkangkuk odokkc Bvk agom tadjvgla gvmvnnc tani:kvvdv:dcm lubita:kuk Bv:jc sikolokkc turkangku cmna, odokkc ka:tok, Bv nolum gvpo:la Galilolo:pc gvdag; olo nolu Bvm ka:begycpc. Ka:lang, ngo nolum lubitu:bong.”
MAT.28.8	Cdcmpila bulu lomdanna gvkangku agodokkc pcsola odokkc airu:pc mc:pola, odokkc Bvk agom tadjvgla gvmvnnc tani:kvdv:dcm lubikakupc dugla gvkangku.
MAT.28.9	Odokkc ka:toka, Jisubv bulum rvgsuto odokkc luto, “Ayc:!” Nolu aika:lang odokkc bulu gva:la Bvk allcm pigapto odokkc kumto Bvm. 
MAT.28.10	Odo Jisubv bulum luto, “Pcsoma:pcka; gvkang odokkc ngok bvrokvdv:dcm lubita:ka Galilpc gvdopc, odokkc olo bulu ngom ka:begycpc.”
MAT.28.11	Bulu gvdokudo ka:toka, mimagmonckvdv:dok akke nogordo:pc gvdungakui odokkc dormo ager gernckvdv:dok bottarya:nckvdv:dcm kapc kapc ika:ji appv:dcm lungapbito. 
MAT.28.12	Odokkc cdvlo bulu abv:nckvdv:dokki gvkumsutonc odokkc ru:sutonc, murkong asudko bulu mimag monc kvdv:dcm bito odokkc luto, 
MAT.28.13	“Tani:kvdv:dcm lubilang, ‘Bvk agom tadjvgla gvmvnnc tani:kvdv:dc yummcm gvka odokkc ngolu yubla du:dodcm dopsobomkang.’ 
MAT.28.14	Odokkc cdc amo: ru:tumdok yeru:lo tadbegycmvlo, ngolu bvm luyin-ludoro:pc odokkc nolum atvkosin imoge:mang.”
MAT.28.15	Cdcmpila bulu murko:dcm la:to odokkc buluk lukamdcmpci ito; odokkc silolo:pc sc do:yv:scm Jiwudi: kvdvv:dok ara:lo kinabdag.
MAT.28.16	Cdcmpc agom tadjvgla gvmvnnv tani: vyvngkola: akodc Galilpc gvkang, bulum oko adi:do:pc Jisubv gvlangka cmna lutagaji. 
MAT.28.17	Odokkc bulu Bvm ka:begto odokkc Bvm kumto; ckvdaggom akke mc:mokang. 
MAT.28.18	Odokkc Jisubv gva:la bulum luto, “Appvng ilang-gvlangcm taycngamo:to odokkc tani:amo:so ngom bitung. 
MAT.28.19	Gvkang cdcmpiga:lok odokkc appvng opvncm agom tadjvgla gvmvnncpc badmota:ka, bulum baptismongcm bila: bila: Abukc odokkc Awodok odokkc Angunnc Yalodok aminno, 
MAT.28.20	nolum ngok lulvgnam appv:dcm luyirra bulum; odokkc ka:lang, ngo lo:dcm noluk lcdulo dung, sc ju:gsok du:nam longcdok dungapdodo:pc.”
MRK.1.1	Ru:ncpvnckc Awo, Jisu Kristokc tadponc lutad lubirobnamdc scmpc. 
MRK.1.2	Isaia: agom lungor lunck potindo kapc adla lc:tagnc:
MRK.1.2	“Ka:toka, ngok lutad lunncm ngo nomyam mcpo:lvgyc,
MRK.1.2	sc:kobv nok lambcm mobiycji.”
MRK.1.3	“Yumrangolo jc:la gognckc alv:dc scmpc:
MRK.1.3	Ru:tumkc lambcdcm mobitoka,
MRK.1.3	bvk lambcdcm yvg cmmotoka!”
MRK.1.4	Jo:n baptismo bincbv yumrangolo lenkang, pa:bcm lubinc. 
MRK.1.5	Odo bvkkolo:pc Juda:dok appvngc yadlento, odokkc bulu Jordan a:ncdo bvkkoki baptismongcm la:to, buluk ayv ayvkc pa:bcm lude:yamsula.
MRK.1.6	Cdc Jo:nbv u:t gure:lok amvdki gcnamcm gcdagai, odokkc bvk vgv:do suktungcm yc:rcgsudagai, odokkc kosoni: takomcm odokkc yumra:lok tangudcm dodungai. 
MRK.1.7	Odokkc bv luyircm lugo:bito, scmpc lula, “Ngok lcdubc sc:ko gvdonc Bv ngomyam torya:dag, sck lcyugdok suktung rvbvdcm ngo tunga:la sarpcnckosinci inckomang. 
MRK.1.8	Ngo nolum asilo baptismongcm bito. Cmpige:la Bv nolum Angunnc Yalodokki baptismongcm biyc.”
MRK.1.9	Odo ayirdo Jisubv Galildok Najaretdokkc gvla Jordando Jo:nkokki Baptismongcm la:to. 
MRK.1.10	Odokkc Bv asidokkc cdvlo gvsa:tokunc, vgcmpc Bv do:mvrtc kuge:dopc ka:to odokkc Yalodcm Bvk tayc:do pckv pcttangkoncmpc dcnggabdopc ka:to; 
MRK.1.11	Odokkc do:mvrtokkc gomugko luto “No ngok mc:bomsunam Awwo; nom ngo airu:pc mc:lvgsudag.”
MRK.1.12	Cdc Yalodc baggcmpc Bvm yumrangolo:pc gvbokang. 
MRK.1.13	Odokkc Bv yi:pi:longcko dungai, Satan uidc ankang ka:la; odokkc yumrang simvnkvdv:dokki dungai; odokkc Ru:ncpvnckc lutad lunckvdv:dc Bvm ka:svmosv:to.
MRK.1.14	Jo:nmc ycnggabdak lcdudo, Jisubv Galilpc gvtoku, Ru:ncpvnckc tadponc lutaddcm luyir luyirla, odokkc scmpc lula, 
MRK.1.15	“Ayirdc pvngka:bong, Ru:ncpvnckc migompc dungko mo:pvdc pvnga:dandobong; mc:dvrra mc:latsutokuka, odokkc tadponc lutaddcm mc:jvgtoka.”
MRK.1.16	Odokkc Galil siycng asi ru:yi ru:yidok gvdodcm, Bv Simonmc odokkc Andriwumc Simonkc bvrodcm siycng asido csab aborko crra du:dopc ka:begto; kapila:nc bulu csab crnai. 
MRK.1.17	Odokkc Jisubv bulum luto, “Ngok lcdulo gvmvntok odo ngo nolum tani: crgabnc tani:pc badmoyc.” 
MRK.1.18	Odokkc oddung bulu buluk csabkvdv:dcm mcpagamto odokkc Bvk lcdulo gvmvnkang.
MRK.1.19	Odokkc asudo:ko gvbatge:la, Bv Jebidi:kc awo Jakobmc odokkc bvk bvro Jo:nmc ka:begto, sc:kobulu buluk ollung ara:do dungge:la csabkvdv:dcm pola dungaji. 
MRK.1.20	Odokkc oddung Bv bulum gogto; odokkc buluk abudcm Jebidi:mc ollu:do dorrvgla germonam pagbokvdv:dok lcdulo lc:pakto, odokkc Bvk lcdulo gvmvnkang.
MRK.1.21	Odokkc bulu Kapernaumpc gva:to odokkc Bv oddung ager germa:pc yodla du:nam longcdo kumko okumdo gva:to odokkc aipc luyirto. 
MRK.1.22	Odokkc bulu bvk luyirnamdcm tadla mcngapla:tomang, kapila:nc Bv kemotang kanckoncmpc luyirto, odokkc ainc agom luyirnckvdv:dcmpc lumangai.
MRK.1.23	Odokkc oddung buluk kumko okumdo aima:nc yalo pa:nam tani:konc dungai. 
MRK.1.24	Odokkc bv jcsangkang, “Najaretsok Jisuno ngolum okkom inaycn? (Nokkoki ngolu okkom iycn) No ngolum mopitkapci gvdu:n, ngo kindag no sc:konc, Ru:ncpvnckc Angunnc Akodc.”
MRK.1.25	Cmpige:la Jisubv bvm morvdto, scmpc lula, “Aso:p du:tok, odokkc bvkkolokkc gvlentok!”
MRK.1.26	Odokkc aima:nc yalodc, bvm tvrkuri:l tvrgvt tvrmatto odokkc bottcpakpc jcngge:la, bvkkolokkc gvlenkang. 
MRK.1.27	Odokkc bulu appv:dc mc:la mcngapla:tomang, cdcmpila buluk arangv:lo ayv ayvkvdv:dc agom tadka:mvnsuto, scmpc lula, “Sc okkoncv? Anupc luyirnamko! Kemotangkokki Bv aisi:ma:nc uikvdv:dcmsinci lulvgcm ludag, odokkc bulu taddag.”
MRK.1.28	Odokkc vgcmpc Bvk amin gcnamc appv:lo dc:bungkang Galildok dungo:ycgo:do.
MRK.1.29	Odokkc lomdanna kumko okumdcm Bv mcpakto, odokkc Simonkclang Andriwkc okumdo:pc gva:to, Jakobmc odokkc Jo:nmc gvbola. 
MRK.1.30	Cdcmpc idodcm Simonkc ayodc ramna:yam kcdla dungai, odokkc lomdanna Bvm bulu bvk ramnamdcm lubito, 
MRK.1.31	odokkc Bv gva:la bvm alagdok pigabla sosa:to, odokkc bvk ramnamdc aikangku; odokkc bv bulum ila:sa:la bito. 
MRK.1.32	Odokkc yumcayirdo, do:nyc owa:do, Bvkkolo:pc bulu sc:ko sc:ko kidag ramdagaji cdcmpcmanggom uiyc pa:tagaji bomangamto. 
MRK.1.33	Odokkc cdc nogorpakdc yabgoru:yido yadkumsukang. 
MRK.1.34	Odokkc bojcrungcm sc:kobulu angu angu kinamc kadagaji csangammotoku, odokkc bojcrungko uiycm mcnpagamto; odokkc uikvdv:dcm Bv agomcm lusangammotomang, kapila:nc bulu Bvm kindagi.
MRK.1.35	Odokkc ro:dcm, pvang pvma:dapcbong, Bv darobto odokkc okkosin kamangko ronggamo:nc amongkolo:ppc gvto, odokkc odo Bv kumto. 
MRK.1.36	Odokkc Simonbv:la: bvk lcdulok du:mvnnc kvdv:dc Bvm mamvnna lcdulo gvkang, 
MRK.1.37	odokkc Bvm mabegla Bvm luto, “appvngc nom mago:dung.”
MRK.1.38	Odokkc Bv bulum luto, “Kajc clc akon tawonkvdvngolo:pc gvkai, ngo odok lcgangci gvlennc.”
MRK.1.39	Odokkc Bv Galil appv:do gvgo:to, buluk okumkvdv:do luyirbigo:la odokkc uikvdv:dcm mcnpagambila.
MRK.1.40	Odokkc ngero:ro:nam tani: akonc Bvkkolo:pc gva:to Bvm kumna:sola, odokkc lcbvng tuma:la Bvm luto, “No mc:mvlo no ngom narc:mola:dag.”
MRK.1.41	Aya:pc mc:la, Bv Bvk alagcm laglenna bvm ri:yitbito, odokkc bvm luto, “Ngo aimolv:dak; narcngkangkulangka.” 
MRK.1.42	Odokkc bvk ngero:ro:namdc aikangku, odokkc bvm narc:motoku. 
MRK.1.43	Odokkc Bv kvnggv:tarv:pc bvm luto, odokkc mcna:pc bvm mclvgtoku, 
MRK.1.44	Odokkc bvm luto, “Ka:lang no:dan sc:komsin okkomsin lubima:pcka; cmpige:la gvkang, dormo ager gernckvdv:dcm avyc lcngkansuta:ka, odokkc Mose:bv okkom bilangka cmna nok narcngkunam lcgangc luyirnam agom lutagnc, tani:kvdv:dcm arro cmna lcngkansunam lcgangc.”
MRK.1.45	Cmpige:la odok agomdcm bv lulv:namdcmpci lubirobbomkang, odokkc lutadcm kinapmopc, cdcmpinamc Jisubv ka:de:pc tawonkolo gva:la:toma, ckvdaggom do:lungkvdv:do ronggamko mo:di:kvdv:do gvgo:to; odokkc appvng dungko-yckolokkc tani:kvdv:dc Bvkkolo:pc gva:to.
MRK.2.1	Odokkc Bv Kapernaumdo:pc lo:nyi lowum lcdupc gvnamc, Bv okumdo dung cmna lubito. 
MRK.2.2	Odokkc bojcrungko tani:yc yadkumsukang, cdcmpila buluk lcganc dungko soyarci kangctomang, yabgo ru:yidosinci; odokkc agomdcm Bv bulum luyirra dungai. 
MRK.2.3	Odokkc bulu gva:to, Bvkkolo:pc tani: appi:konc intungko sipaknc tani:ko jonga:bomto. 
MRK.2.4	Odokkc bulu yadkumsunc tani:kvdv:dokki Bvk kcra:do:pc jonga:bomna:ma:layam, Bvk tayc:to mv:dumdcm adkurto; odokkc bulu arungko mokurnammc, bulu jo:nancdcm mclvgto okodo intungko sipaknc tani:dc kcdla dungaji. 
MRK.2.5	Odokkc Jisubv cdvlo buluk mc:jvgdcm ka:tonc, Bv intungko sipaknc tani:dcm luto, “Ngokkc Aowa, nok pa:pkvdv:dcm mc:yinsungapbitobong.”
MRK.2.6	Cdcmpidodcm ainc agom luyirnc tani:ckkc odo tadla dungai, buluk asinkvdv:bo agom mc:yi:mc:sa:la, “Kapila sc amisc scmpc agomcm ludang? 
MRK.2.7	Cdc Ru:ncpvncmc aimang cmna lunamc! Ru:ncpvncbv:ma:mvlo sc:ko pa:bcm mc:yinsula:dang”?
MRK.2.8	Odokkc oddung Jisubv, Bvk yalobo bulu ayv ayvc cdcmpc agom mc:yi:-mc:sa:namdcm tadla, bulum luto, “Kapila nolu noluk asinkvdv:do cdcmpc agomcm mc:dang? 
MRK.2.9	Okodc gerpoya:dang, ‘Nok pa:pkvdv:dcm mc:yinamsubitobong cmna,’ intungko sincdcm lupcyc:, cdcmanggom scmpc lupcyc, ‘Darobtoka, nok kcdnanc asubdcm la:sa:tok odokkc lambc gvtok cmna:yc?’ 
MRK.2.10	Cmpige:la tani:kc Awodokkc mo:pvso pa:pkvdv:dcm mc:yinsunanc kemotangc dung cmna kinycpc” cmna Bv intungko sipakncdcm luto 
MRK.2.11	“Ngo ludung nom, darobtoka, nok kcdla du:nanc asubdcm la:sa:toka odokkc okumpc gvkangkuk.”
MRK.2.12	Odokkc bv durobkang, odokkc lomdanna kcdnanc asubdcm la:sa:to odokkc buluk appvngkc kangku:do gvlenna gvkangku; bulu appv:dc kcngcrcjala dungkang odokkc Ru:ncpvncmc airu:nc cmto, scmpc lula, “Ngolu cdvlosin okkomsin cdcmpinncm kangkvmang!”
MRK.2.13	Bv lckoda siycng asi ru:yido:pc gvlento odokkc yadkumsunc tani: kvdv:dc bvk dungkodo appv:dc dungkang, odokkc Bv bulum luyirto. 
MRK.2.14	Odokkc Bv gvtvla du:namc, Alpaeukc awo Lebi:mc ko:rbiko opisdo tedla du:dopc ka:begto, odokkc Bv bvm luto, “Ngok lcdulo gvmvntoka.” Odokkc bv darobto odokkc bvk lcdulo gvmvnkang.
MRK.2.15	Odokkc bvk okumdo dopctv:pc cmna tcbuldo teda:toncm bojcrungko migomcm dorpcnam murkong urkumsunnc odokkc papi:kvdv:dc Jisukc odokkc Bvk agom tadla gvmvnnc tani:kvdv:dok lcdulo teda:mvnkang; kapila:nc Bvk lcdulo gvmvnnc kvdv:dc bojcrungkai. 
MRK.2.16	Odokkc Parisi:kvdv:dok ainc agom luyirnckvdv:dc, bulu ka:namc Bv:jc papi:kvdv:dok odokkc migomcm dorpcnam murkong urkumsunc kvdv:dok lcdulo domvndung, Bvk agom tadla gvmvnnc tani:kvdv:dcm luto, “Bv kapila migomcm dorpcnam murkong urkumsunc kvdv:doklang papi:kvdv:dok lcdulo domvndang?”
MRK.2.17	Odokkc cdvlo Jisubv cdcm tadbegtonc, Bv bulum luto, “Sc:kobulu csa:la du:nc bulum kinam ka:namcm mapcnam kamang, cmpige:la sc:kobulu kidu:nc buluk lcgangcmvn mapcnammcn; Ngo dormo kancdcm gokkapc gvmang, cmpige:la papi:kvdv:dcmmvn.”
MRK.2.18	Cdcmpidodcm Jo:nkc agom tadjvgla gvmvnnc tani:kvdv:dc:lang Parisi:kvdv:dc gva:to odokkc Bvm luto, “Kapila Jo:nkc agom tadjvgla gvmvnnc tani:kvdv:dc odokkc Parisi:kvdv:dc apin doma:pc yoddang, cmpige:la nok agom tadjvgla gvmvnnc tani:kvdv:dc yodma:n?” 
MRK.2.19	Odo Jisubv bulum luto, Magbodc du:dodcm yamgurkvdv:dc doma:pc yodla:donci? Magbodcm bulu du:botvdo appv:do bulu doma:pc yodla:mang. 
MRK.2.20	Longckoncm pvnga:ycpc, cdvlo magbodcm buluk-kolokkcm gvpakboyckuji, odokkc odo bulu odo longcdo doma:pc yodyc.
MRK.2.21	Sc:kosin anu gainkokki aku gainno potakla attarcm ommang; bv cdcmpc imvlo cdc potakdc odokkc bedpakyc, akudc anudokkc, odokkc cdcmyam aima:ya:pc bedyc. 
MRK.2.22	Odokkc sc:kosin anu angur alangcm aku lc:nanclo lc:mang; bv cdcmpc lc:mvlo, angur ala:dc ki:lv:dcm bukporbomyc; odokkc angur ala:dc aima:pc bidse-bidye ycpc, odokkc ki:lv:dc:sin cdcmv:pc iyc; cmpidag anu ala:dcm anupc monam lc:nanclo lc:pcnammc.
MRK.2.23	Ager germa:pc yodla du:nam longckolo Bv arvg arangkolok gvdungai; odokkc bulu lambc gvla du:dodcm Bvk agom tadjvgla gvmvnnc tani:kvdv:dc a:yckvdv:dok pvrrobbomkang. 
MRK.2.24	Odokkc Parisi:kvdv:dc Bvm luto, “Ka:tok, kapila no yoddo longgcm okodcm lujvglurodok lukampc ipa:ma:nc cdcm idang?”
MRK.2.25	Bv bulum luto, “Nolu cdvlosinyc pokvma:n Dawidbv okkom ikaji, cdvlo dolv:daganc odokkc kcnongka:nc, bv odokkc sc:kobulu bvk lcdulo dungaji: 
MRK.2.26	kapc Abiatarbv dormo ager gernclok bottarya:ncdc, odokkc kangornam pita:dcm bv Ru:ncpvnckc okumdo gvangkanc; cdvlo dotonc, okodc sckkcpcsin lujvgluro adkampc imangaji dormo ager gernclok donamma:mvlo, odokkc bvk lcdulok odo du:mvnnc kvdv:dcmsin bitonc?” 
MRK.2.27	Odokkc Bv bulum luto, “yodla du:nam longcdcm tani:lcgangc ru:tungai; 
MRK.2.28	cdcmpidag tani:kc Awodc Yodnam longcdoksin ru:tumc.”
MRK.3.1	Lckoda Bv kumko okumdo gva:to, odokkc odo alagc sana:la gvnc alag kanc tani:ko dungai. 
MRK.3.2	Odokkc bulu Bvm kami:to, yoddo longgcm bvm csa:moyckuji csa:mokuma:ycji cmna, odomvlo bulu Bvm aima:pc lula:pc cmna. 
MRK.3.3	Odokkc Bv tani:dcm sckkc sana:la gvnc alagc dungaji luto, “So:pc gva:tok.” 
MRK.3.4	Odokkc Bv bulum luto, “Lujvgluro lukampc yoddo longgcm ainc agercmyc: aima:n agercmyc gerpa:don, turnamko moturpa:donci cdcma:mvlo mokepa:donci?”
MRK.3.4	Cmpige:la bulu aso:pc dungkang. 
MRK.3.5	Odokkc Bv bulum aglvngsa:la kanggo:suto, asinkvdv:dok tornamkokki mc:yingko mcngkang, odokkc tani:dcm luto, “Nok alagdcm laglentok,” Bv cdcm laglento odokkc bvk alagdc aikangku. 
MRK.3.6	Parisi:kvdv:dc gvlenamkang, odokkc Bvk mc:rupc Herodkc tani:kvdv:dokki ru:suto, kapc Bvm mokepcikc cmna.
MRK.3.7	Jisubv Bvk agom tadjvgla gvmvnnc tani:kvdv:dokki siycng ru:yipc gvlenkang, odokkc Galildokkc bojcrungko tani:yc yadkumsula yadmvnkang; 
MRK.3.8	Odokkc Judia:dokkc, Jerusalemdokkc odokkc Idumiadokkc, Jordan kekonolokkc odokkc Ti:rolokkc odokkc Sidondokkc bottcru:nc tani:kcrcngc, Bvk gernam appv:dcm tadla: tadla, Bvkkolo:p gvkang. 
MRK.3.9	Odokkc Bvk agom tadjvgla gvmvnnc tani:kvdv:dcm ollungko mosv:dopc tani:kvdv:dok lcgangc luto, ckvma:mvlo Bvm bulu nv:rumbomyc; 
MRK.3.10	Kapila:nc Bv bulum bojcrungcm csangamotoku, cmpige:la sckkc sckkc kinamc dunganc Bvm nvnga:bomna Bvm gakkvpc cmna ikang. 
MRK.3.11	Odokkc cdvlo: aima:nc yalokvdv:dc Bvm ka:begdaganc, bulu Bvk kcra:do kcda: dagai odokkc jc:dagai, “No Ru:ncpvnckc Aowo.”
MRK.3.12	Odokkc Bv kvnggv:pc lurvdla Bvm kinapdopc lugo:ma:dopc lutumto.
MRK.3.13	Odokkc Bv adi:talc:pc re:sangkang, odokkc sc:kobulum Bv mc:tonc Bvkkolo:pc goga:to; odokkc bulu Bvkkolo:pc gva:to. 
MRK.3.14	Odokkc Bv vyvngkolang anyidcm, Bvk lcdulo du:mvndopc, 
MRK.3.15	odokkc agom lutadkapc gvdopc mclvgpc cmna, uikvdv:dcm mcnpakla:nam kemotangcm pa:dopc:
MRK.3.16	Simonmc sc:kobvm Pitor cmna mintcmna minkanc; 
MRK.3.17	Jakobmc Jebidi:kc awodcm odokkc Jakobkc bvro Jo:nmc, sc:kom Bv Boanerges cmna mintcmna minnvgkaji, cdcm, do:mvr mvrnamdok awokvdv:dc; 
MRK.3.18	Andriwumc, odokkc Pilipmc, odokkc Bartolomiwmc, odokkc Metiumc, odokkc Tomasmc odokkc Alpaeuskc awo Jakobmc, odokkc Taddaeumc odokkc Kananolok Simonmc, 
MRK.3.19	odokkc Iskariotolok Juda:mc sc:kobv Bvm mirupc tolvgtonc.
MRK.3.20	Odokkc Bv okumpc gvkangku; odokkc yadkumsunc tani:kvdv:dc lckoda lckopc yadkumsukang, cmpc bulu dolang tv:langcitomang. 
MRK.3.21	Odokkc cdvlo Bvk ope:dc cdcm tadbegtonc, bulu mo:rongolo:pc Bvm ycnggapkapc gvlenkang, kapila:nc tani:kvdv:dc lutaksudagai, “Bv simatkang!”
MRK.3.22	Odokkc ainc agom luyirnckvdv:dc sc:kobul Jerusalemdokkc gvdaganc luto, “Bvm Beeljebulc pa:dung, odokkc uikvdv:dok migom awodokki Bv uikvdv:dcm mcnpakdung.”
MRK.3.23	Odokkc Bv bulum Bvkkolo:pc goga:to, odokkc bulum kvkanbila kvnam do:yingki luto, “Kapcnu uiyc uiycm mcnpakla:ycncm? 
MRK.3.24	Migom dungko amongkonc avyc angu angusumvlo, cdc amo:dc du:la:ma:yc. 
MRK.3.25	Odokkc okum akonc ayvkc crangkvdv:dokki angusumvlo cdc okumdc du:la:ma:yc. 
MRK.3.26	Odokkc uiyc ayv ayvdc ayvkc lcgangc darobmvlo odokkc angusumvlo, bv dagla:ma:yc, cmpige:la cdc du:la:ma:ycbong.
MRK.3.27	“Ckvdaggom tornc tani:dcm ycnggabpo:danna yc:po:ma:mvlo, sc:kosin tornc tani:lok okum ara:lo:pc gva:la; attarkvdv:dcm rodla rodkutla:mayc.
MRK.3.28	“Aropakpc, ngo nolum lubidung, tani:among kvdv:dokkcm appvng Pa:pkvdv:dcm mc:yinsuycku, odokkc Ru:ncpvncmc aima:pc okkomci bulu luycsong; 
MRK.3.29	cmpige:la sc:kobvi Angunnc Yalodcm aima:pc luycnc cdvlosin yogma:nc pa:binamlok imurc bvkkolo du:yc” 
MRK.3.30	Kapila:nc bulu luto, “Bvkkolo aima:nc yaloko dung.”
MRK.3.31	Odokkc Bvk ancdc:lang Bvk bvrrangkvdv:dc gvdo; odokkc mo:rongolo dungge:la tani:ycm mca:lvgla Bvm goglenmoto. 
MRK.3.32	Odokkc tani:yc kcrcngko Bvk kcra:do dungai; odokkc bulu Bvm luto, “Nok ancdc:lang nok bvrrangkvdv:dc mo:rongclc dung, nom mala.” 
MRK.3.33	Odo Bv luto, “Sc:kobulun ngok annclang bvrrangkvdv:dc!” 
MRK.3.34	Odokkc Bvk dungkodo du:nckvdv:dcm kanggo:suge:la Bv luto, “Sc:buluna ngok annclang bvrrangkvdv:dc! 
MRK.3.35	Sc:kobvi Ru:ncpvnckc mcngkamdcmpc iycnc bv ngok bvrrangc, odokkc bvrmc, odokkc annc.”
MRK.4.1	Lckoda siycng asi ru:yido luyirrobbomkang. Odokkc Bvk dungkodo bottcru:nc tani:kcrcngko yadkumsukang, cdcmpc ika:nc Bv ollungkolo angkang odokkc odo tedtungkang siycng ara:do ollungkolo a:la; odokkc tani: kcrcng appv:dc siycng ru:yido amo:do dungkang. 
MRK.4.2	Odokkc bojcrungko agomcm kvkanbinam do:yvngki bulum luyirto, odokkc Bvk luyirkodo Bv bulum luto:
MRK.4.3	“Tattoka! Amni: pidnc tani:konc pidkapc gvkangai. 
MRK.4.4	Odokkc bv pidla gvnamc, amni: akke lambc ru:yido kcdledkang odokkc pcttangkvdv:dc dcnga:la pala dopagamto. 
MRK.4.5	Ake amini:kvdv:dc vlvng kanc amo:lo oledkang, okolo bojcko among kamangaji, odokkc lomdanna cdc sangkang, cdc amongc ara:bo:pc kama:la:yam; 
MRK.4.6	Odokkc cdvlo do:nyidc sangka:nc cdcm ka:sanbomkang, odokkc cdcbulu appvr kama:la:yam sanpakkang. 
MRK.4.7	Ake amni:dc ta:ngara:lo odokkc ta:ngkvdv:dc sangkang odokkc ta:ngkvdv:dc ma:rumbomkang, odokkc cdc a:yc e:tomang. 
MRK.4.8	Odokkc ake amni:kvdv:dc ainc amo:lo dc:yi:kang odokkc a:yc engkang, sangkang odokkc bojcbomna vyvng awumko odokkc vyvng akkcngkopc odokkc lvngkokopc.”
MRK.4.9	Odokkc Bv luto, “Sc:kkc yerungc du:nc tadpc, bvm tadmotoka.”
MRK.4.10	Odokkc cdvlo Bv atcrong dunganc, Bvk lcdulo sc:kobulu du:mvndunganc vyvngkolang anyidokki lckopc Bvm tawuto kvkanna kvbinam do:yv:dok agomcm. 
MRK.4.11	Odo Bv bulum lubito, “Nolum Ru:ncpvnckc migom dunggcnam amo:dok ncrkvg agomdcm lubitung, cmpige:la mo:rongkc du:nckvdv:dcm appvng agomdcm kvkanbinam do:yvngki lubidung; 
MRK.4.12	Odomvlo bulu aroru:pc ka:yc ckvdaggom mcngkima:yc, odokkc aroru:pc tadycpc ckvdaggom tadkinma:yc; ckvma:mvlo bulu gvlatycku, odokkc mc:yinsuycku.”
MRK.4.13	Odokkc Bv bulum luto, “Nolu sc kvkanbila kvnam do:yv:scm tadkinma:lang? Kapc cmpcmvlo appvng kvkanbila kvnam do:yvngkvdv:dcm tadkinycn? Amni: pidncdc agomdcm piddag. 
MRK.4.14	Odokkc lambc ru:yidokkc kvdv:dc, okolo agomdcm pidlvgdaganc; 
MRK.4.15	cdvlo bulu taddaganc, Satandc:sin oddung gva:dag odokkc agomdcm la:pakdag bulukkolo pidlvgnamdcm. 
MRK.4.16	Odokkc sc:bulu cdcmv:pc vlvng kanc amo:lo pidnamkvdv:dc, sc:ko, cdvlo bulu agomdcm tadycnc, oddung cdcm mc:popc tadlvgsudag; 
MRK.4.17	Odokkc bulukkc ayvkc appvrc kasumang; cmpige:la asudowongko du:dag; odokkc, cdvloi asin mc:dvrmc:songc cdcmanggom ipusire:yc lenycnc agomdok lcgangc, oddung bulu avkc kumnamcm mcpakdag. 
MRK.4.18	Odokkc akedc cdcbuluna ta:ng ara:do pidnamkvdv:dc; bulu cdc bulu sc:kobulu agomdcm taddagnc, cmpige:la mo:pvsok mc:namsagnamkokki, 
MRK.4.19	odokkc mircmnammcm mc:bola, odokkc ake attar lcgangc mcngkolo, odokkc agomdcm nv:rumbomdag, odokkc cdc attv kamang cmna lcngkandag. 
MRK.4.20	Cmpige:la cdc ainc amo:do pidnamkvdv:dcbuluna sc:kobulu agomdcm taddagnc odokkc cdcm torvgsudag odokkc a:ycm e:dag, vyvng awumkopc odokkc vyvng akkcngko odokkc lvngkokopc.”
MRK.4.21	Odokkc Bv bulum luto, “Saraki akoncm tvgc:nancdok kcvgdoi lc:pcnammcn, cdcmanggom yubnanc asub kcyvglo:nci, odokkc cdcmanggom tvsa:la lc:nanc taycngkolo:ma:lang? 
MRK.4.22	Kapila:nc okkomsin lc:sinam kamang, lcngkanpc lcgangcmamvlo; cdcmpcmanggomsin lc:sila lc:mang. 
MRK.4.23	Tani:akomumlokkc tadnannc ycrungc du:mvlo, bvm tadmotoka.”
MRK.4.24	Odokkc Bv bulum luto, “Ansulangka nolu okkom taddoji; nolu okoki kvla biycnc odok kvddvngko nolu pa:yc, odokkc nolu bojcyangkoda pa:yc. 
MRK.4.25	Kapila:nc sckkc bojcyangko du:nc bvm bojcyangko biyc; odokkc sckkc kama:nc, bvkkolokkcm okodc du:nc cdcmsinci bompakycku.”
MRK.4.26	Odokkc Bv luto, “Ru:ncpvnckc migompc dungko amo:dc amo:lo amni: pidnc tani:koncmpc innc, 
MRK.4.27	Odokkc yummcm longgcm yubdom darobdowcm, cdc amni:dc sa:la bottcdag, bv kinmang kapci sa:dagnc. 
MRK.4.28	Amongc cdcm avyc lenmodag, lenpongarpc anncdc lendag, odokkc jamsutla lennc tu:bvdc odokkc odo jamkodo appvng a:ycdc. 
MRK.4.29	Cmpige:la cdvlo a:yc appv:dc minycnc, lomdanna bv gadnanc kasscm bomna gaddag, kapila:nc a:m gaddv angka:bong.”
MRK.4.30	Odokkc Bv luto, “Okokokki ngolu Ru:ncpvnckc migompc ila du:tcng amo:dcm luyv:suycn, cdcmanggom oko kvkanbila kvnam do:yvngcm cdcm kvnaycn? 
MRK.4.31	Cdc pctu ammo apirkoncmpc idag, okodc, cdvlo amo:do pidlvgycnc, appvng ammolokkcmyam pirme:ya:ncpc mo:pvso idag; 
MRK.4.32	ckvdaggom cdvlo cdcm pidlvgycnc cdc sa:dag odokkc mv:me:nc appvng agrubnc vsvngkvdv:dcmyam bottaya:dag, odokkc bottapaknc rcngke:ycm rc:lendag, do:mvrtok dcngo:nc pcttang kvdv:dc:sinci odok rcngke:do asubcm mola:dag.”
MRK.4.33	Cdcmpinc bojcrung kvkanbinam do:yvngki Bv agomdcm bulum lubito, bulu cdcm tadla:namkopc; 
MRK.4.34	Bv kvkanbinam do:yvngkokkima:pc bulum agomcm lutomang, ckvdaggom Bvk avkc agom tadjvgla gvmvnnc tani:kvdv:dcm Bv appv:dcm lulenlua:la lubito.
MRK.4.35	Longckoncm, yumc ayir a:namc, Bv bulum luto, “Kajc kekonolo:c gckongkai.” 
MRK.4.36	Odokkc yadkumsunc tani:dcm mcge:la, bulu Bvm ollu:do ko:bomkang, kapc Bv dungaji cdcmv:pc. Odokkc ake ollungkvdv:dcsin Bvk lcdulo dungai. 
MRK.4.37	Odokkc bottapaknc csarko sarrobkang, odokkc lu:nc asikvdv:dc ollu:dcm lu:rumbomkang, ollu:dc cdcmpila assc bingkang. 
MRK.4.38	Ckvdaggom Bv ollu:dok kungko:bo dungai, mittukdcm dumpa:do dumjcmla yubla dungai; odokkc bulu Bvm urrobge:la luto, “Luyirna, ngolu singapmvlo no ka:ma:bo:nci?”
MRK.4.39	Odokkc Bv darobge:la csardcm morvdtto, odokkc siycng asidcm luto, “Aso:pc du:tok! Aso:pc du:tok” odokkc csardc yungasukang, odokkc odo aipakpc ronggamkang. 
MRK.4.40	Bv bulum luto, “Kapila nolu pcsodon? Nolukkc mc:jvgc kama:nci?”
MRK.4.41	Odokkc bulu aipakpc pcsokang, odokkc akonc akoncm luka:mvnsuto, “Sc cmpcmvlo sc:koji, Bvmjc csarcla: siycng asscsin lukamdcmpci taddagnc?”
MRK.5.1	Siycng asidok kekonpc bulu gvko:to, Gerasinkvdv:dok amo:do:pc. 
MRK.5.2	Odokkc cdvlo Bv ollu:dokkc gvlentonc, odo Bvm agolokkc gvlenna aima:nc uiyyc pa:nam tani:konc rvgsuto sc:kobv ago golu:do dungaji; 
MRK.5.3	odokkc bvm sc:kosin yc:tumla lc:la:mangabong; ikoli:kokkisinci; 
MRK.5.4	Kapila:nc bvm koggabnanc yogvr ikoli:kokki yc:tumtvla du:dungai, ckvdaggom ikoli:kvdv:dcm butu:-buru:to, odokkc kognanc yogvrdcmsin intung intu:pc idopc butungamto; odokkc sckkcsin bvm motapnanc tornamc kamangai. 
MRK.5.5	Yummcm odokkc longgcm ago golu:do odokkc vlvngkokki ayvdc tubjogsudagai.
MRK.5.6	Odokkc cdvlo Jisumc bv motc:lokkc ka:begtonc, bv duga:la kumto Bvm; 
MRK.5.7	Odokkc bottapakpc bc:dopc jc:la, bv luto, “Okkom no ngom inaycn, Jisua, Appvngcm Bottcya:nc Ru:ncpvnna? Ngo Ru:ncpvncmc petomna nom pesubidung, ngom mogvtmomatyoka.” 
MRK.5.8	Kapila:nc Bv bvm luto, “Tani:dokkc gvlentok, c:i aima:nc yalla!” Odokkc Jisubv bvm tawuto, 
MRK.5.9	“Nok amincm okkomtang?” Bv lubisuto, “Ngok amincm kcrcng cmtag; kapila:nc ngolu bojcrungko dung.” 
MRK.5.10	Odokkc bv airu:pc kumya:sula odo amo:dokkcm bulum mcnma:dopc luto. 
MRK.5.11	Cdcmpc idodcm odo adi: ru:yido bottaru:nc e:g kcrcngko dogo:sumola du:motagai; 
MRK.5.12	Odokkc bulu Bvm kumto, “Ngolum e:g kvdv:do:pci mclvgteipcn, ngolum e:g kvdvngolo gva:motei.” 
MRK.5.13	Cdcmpila Bv bulum gva:moto odokkc aima:nc uikvdv:dc gvlenamkang, odokkc e:g kvdv:do angapkang; odokkc e:g kcrc:dc, lv:ying anyikvramkopc, siycng asidok ledyi:nc among ru:yido dugjvngamkang, odokkc siycng asido jvnga:la singapkang.
MRK.5.14	E:g kcrc:dcm ka:sv:nc kvdv:dc dugamkangku, odokkc nogordo cdcm lubitoku odokkc do:lungkvdv:do. Odokkc tani:kvdv:dc okko cdcmpc ika:ji kangkapc gvlenamto. 
MRK.5.15	Odokkc bulu Jisu kolo:pc gva:la, odokkc uipa:namdcm odo tedla du:dopc ka:begto, mcngkinsulangkula bcdugasor gcla:bomna du:dopc, oko tani:do uikcrcngc dunganc; odokkc bulu pcsokang. 
MRK.5.16	Odokkc sc:kobulu cdcm ka:tonc uipa:namdc odokkc e:g kvdv:dc kapc ingapka:nc lungabbito. 
MRK.5.17	Odokkc bulu Jisumc kumna lurobbomkang buluk dunggo:-ycgo:dokkc gvpakdokupc.
MRK.5.18	Odokkc Bv ollu:do a:dokudo, uipa:nam tani:dc Bvk lcdulo du:mvnpc cmna kumna luto.
MRK.5.19	Cmpige:la Bv lupaksuto, odokkc bvm luto, “Nok okumppc ajonkvdvngolo:pc gvkangkuk, odokkc Ru:tumbv nok lcgangc okkom itonc, odokkc Bv nom cddvko aya:tonc lubita:kuk.”
MRK.5.20	Odokkc bv gvkangku odokkc Dekapolisdo lugo:birobkang cddvko pc Jisubv bvk lcganc itonc; odokkc appvng tani:yc tadla tadngaksukang.
MRK.5.21	Odokkc cdvlo Jisubv ollungki lckoda kekonpc kongko:tokunc, bojcrungko tani:yc yadkumsukang bvk dungkodo; odokkc Bv siycng asi ru:yido dungai. 
MRK.5.22	Odo kumko okumkolok ka:dapbomnc Jair cmna minnamkonc gvdo; odokkc Bvm ka:begge:la, bv Bvk alcdo tunga:to, odokkc Bvm kumna luto, scmpc lula, 
MRK.5.23	“ngok omcdc sipc cmna idu:bong. Gvla nok alakki bvm ri:yitbimvlo, odomvlo bv csa:yckupc, odokkc turycpc.”
MRK.5.24	Odokkc Bv bvk lcdulo gvmvnkang. Odokkc bojcrungko yadkumsunc tani:yc bvk lcdulo gvmvnna kcra:do nv:rumbomkang.
MRK.5.25	Odokkc dv:tak vyvngkolang anyikopc i:yc bidla du:nc nc:ng ako dungai, 
MRK.5.26	sc:kobv bojcrungko kinam ka:ncm ka:mola:sin aikumanganc, odokkc bvkkc okko dungaji cdc appv:dcm bingapto, odokkc aiyyckusong ya:dango:pc aima:pc: ibomkangai. 
MRK.5.27	Bv Jisukc agomcm tadbegla, odokkc Bvk lamkudok gva:to yadkumsunc tani: ara:dok odokkc bvk gcnam attardcm gakkvto. 
MRK.5.28	Kapila:nc bv luto, “Ngo Bvk gcnam attaro:dcmci gakkvpa:mvlo, ngom csa:moyyckupc.”
MRK.5.29	Odokkc vgcmpc cdc i:bidla kinamdc bidngasukang; odokkc bv amvrdc anpa:suto bv:jc bvk kinamdokkc aikangku cmna. 
MRK.5.30	Odokkc Jisubv, avdc tornamc Bvkkolokkc gvlenkang cmna anpa:sula, vgcmpc ngenkutsuto tani:kcrcng arangv:do, odokkc luto, “Sc:ko ngok gcnam attarcm gakkvton?”
MRK.5.31	Odokkc Bvk agom tadjvgla gvmvnnc tani:kvdv:dc Bvm luto, “No ka:dagci yadkumsunc tani:kvdv:scm nom nv:rumbomnamcm, odokkc ckvdaggom no tawudung, ‘Sc:ko ngom gakkvton cmna?’ ” 
MRK.5.32	Odokkc Bv appv:dcm kango:suto sc:ko cdcm iton ka:pc cmna. 
MRK.5.33	Cmpige:la cdc nc:dc, bvm okkom itonc cdcm kinsula, pcsola jinna gva:la Bvk kcra:do tunga:to, odokkc cdc aro agom appv:dcm Bvm lubito. 
MRK.5.34	Odokkc Bv bvm luto, “Omcsa, nok mc:jvgnamdc nom csa:motoku. Mc:po:pc gvkangkuk, odokkc nok kinam csangkangkulangka.”
MRK.5.35	Bv agom lula du:dodcm ka:sv:ncdok okumdokkc tani:ckkc gvdo sc:kobulu luka:ji, “Nok omcdc sipakkang. Kapila luyirncdcm cmmumpc gvdvr gvso:pc gvmodu:n?” 
MRK.5.36	Ckvdaggom buluk lunamdcm tadma:pc, Jisubv kumko okumdok ka:sv: mosv:ncdcm luto, “Pcsoyoka, mc:jvgo:tok.” 
MRK.5.37	Odokkc Bv sc:komsin lcdulo gvmvnmotomang Pitormclang Jakobmmc odokkc Jo:nmc Jakobkc bvrodcmmong gvmvnmoge:la. 
MRK.5.38	Cdvlo bulu kumko okumdcm ka:svmosv:ncdok okumpc gvpv:tonc, Bv uru:sare: cmnam ka:begto, odokkc tani:kvdv:dc kaptak-ri:takla bottcru:pc jc:taksula dungai. 
MRK.5.39	Odokkc cdvlo Bv gva:tonc, Bv bulum luto, “Nolu kapila kaptaksula du:n? Ko:nc:sc simang cmpige:la yubla dung.”
MRK.5.40	Odokkc bulu Bvm yirka:to, cmpige:la Bv buluk appv:dcm moro:pc mclenamlvgto, odokkc ko:nc:dok abudcm odokkc ancdcm odokkc Bvk lcdulo cdc du:mvnnckvdv:dcm gva:bola, odokkc okolo ko:nc:dc dunganc odopc gva:boto. 
MRK.5.41	Bvk alagdok sogabge:la Bvm bv luto, “Talita kumi;” cdcmpc lunamdc, “Adjo:nc ko:ncnga, Ngo nom ludung, darobtok.”
MRK.5.42	Odokkc vgcmpc cdc ko:ncdc darobkang odokkc lambc gvgongkangku (bv dv:tak vyvngkolang anyikopc onamc idagaboi,) odokkc bulu vgcmpc mc:la mcngapla:ma:pc ingapkang, 
MRK.5.43	Odokkc kvnggv:pc bulum lujvgla luto sc:kosin cdcm kinpa:ma:yc, odokkc bvm o:kaiko dodopc bitok cmna bulum lulvgto.
MRK.6.1	Bv odokkc gvpaktoku odokkc Bv avkc do:lu:do:pc gvtoku; odokkc Bvk agom tadjvgla gvmvnnc tani:kvdv:dc Bvk lcdulo gvmvnkang. 
MRK.6.2	Odokkc ager germa:pc yodla du:nam longcdo Bv kumko okumdo luyirrobomkang; odokkc bojcrungc sc:kobulu Bvk luyirdcm tattonc mc:la mcngapla:ma:pc ikang, scmpc lula, “Sc tani:sc okolokkcm sc appv:scm pa:doncm? Oko mc:jong agomcm Bvm bitu:ncm? Kapin botta bottan agercm Bvk alagki gerla:dopc itu:ncm! 
MRK.6.3	Sc vsvngki modun moncdc:ma:lang, Meri:kc awodc odokkc Jakobkc, Josepkc, Judangkc odokkc Simon buluk bvrodc, odokkc Bvk bvrrangkvdv:dc ngoluk lcdusc du:mvnma:lang?” Odokkc bulu Bvm aima:nc ager gernckop ka:to.
MRK.6.4	Odokkc Jisubv bulum luto, “Ru:ncpvnck agom luno:nc tani:dcm mcnggc ima:pc ima:nammc kamang, avkc amo:do:ma:mvlo, odokkc avkc bvk okumdo:ma:mvlo.”
MRK.6.5	Odokkc Bv odo mcngapla:ma:nam agercm gerla:tomang, kinc tani: anyi awumo:ko alakki riyidbila aimokunamdok angupc. 
MRK.6.6	Odokkc Bv buluk mc:jvma:namkokki mcngapla:tomang.
MRK.6.6	Odokkc Bv do:lungkvdv:do luyir luyirla gvbomkang. 
MRK.6.7	Odokkc Bv vyvngkolang anyidcm Bvkkolo:pc gogto, odokkc bulum anyi anyipc mclvgrobbomkang, odokkc bulum aima:nc yalokvdv:dcm mcnpakla:dopc ilang-gvlangcm bito. 
MRK.6.8	Buluk gvgo:la gvdodcm lcdudo lakoti: asongdok anguko okkomsin bomyoka cmna kvnggv:pc lusv:to; odokkc pitangcm bomma:pc, sogcncm bomma:pc, buluk vgvnkvdv:do murkongcm bomma:pc; 
MRK.6.9	cmpige:la lcyugcm gcge:la odokkc lcbv:bo:pc pv:nc galugcm bornyikopc bomma:pcka cmto. 
MRK.6.10	Odokkc Bv bulum luto, “Okoloi nolu okum crangkolo gva:ycnc, oddung du:lang cdc mo:di:dcm mcma:dodo:pc. 
MRK.6.11	Odokkc nolum oko dungkolo:sin torvgsuma: ycmvlo odokkc bulu nolum tadge:mang cmna luycnc nolu gvdokudodcm, noluk alckvdv:do du:nc koiyang kvdv:dcmsin pipu:sulang buluk agom lukampc tadma:nc kvdv:dok lcgangc.”
MRK.6.12	Cdcmpc bulu gvkang odokkc tani:kvdv:dc asinc mc:dvrra mcngkutsula gvlatkupcnammc cmna luyirgo:to. 
MRK.6.13	Odokkc bulu bojcrungko uiycm mcnpagamto, tulangki ri:yidla bojcrungko ramnckinncm csa:motoku.
MRK.6.14	Migom Herodbv cdcm tadbegto; kapila:nc Jisukc amindc gvbungkang. Akke luto, “Jo:n baptismo bincmc sikolokkcm turmotakku; cdcmpila:mvn cdc ilang gvla:nam kvdv:dc Bvkkolo papidu:nc.”
MRK.6.15	Cmpige:la akke luto, “Cdc lungor luncko, mcnying konyingkc lungor lunckvdv:dok akoncmpc innc.”
MRK.6.16	Cmpige:la Herodbv cdvlo cdcm tattonc bv luto, “Jo:nbv, sc:kom ngo mittukdcm papvrtonc, bvm turmotoku.” 
MRK.6.17	Kapila:nc Herodbv mclvgla Jo:nmc ycnggapmoka, odokkc Herodiangkc lcgangc makana:lo tumka, bvk bvro Pilipkc nc:dc; kapila:nc bvm bv midang moka. 
MRK.6.18	Kapila:nc Jo:nbv Herodmc luto “Nok bvrodok nc:dcm la:namdc lujvg luro lukamdcmpc imang. Lujvg luro lukamdcmpc nok bvrdok nc:dcm nokkcpc la:pa:mang.”
MRK.6.19	Odokkc Herodia:bv bvm mc:nyingko dungkang, odokkc bvm mokepc mc:to. 
MRK.6.20	Ckvdaggom bv mokela:toma, kapila:nc Herodbv Jo:nmc pcsokang, bv dormokancko odokkc angunnc tani:ko cmna kinna:yam, odokkc bvm atvkosin ima:dopc mc:to. Cdvlo bvk agomcm bv tadbegtonc, bv aipakpc mcngkin mc:para:tomang; odokkc ckvdaggom bv mc:po:pc bvk agomcm tatto.
MRK.6.21	Ckvdaggom iposiyanko pa:to cdvlo Galildo bottc bottcnc tani:kvdv:dcm opislo ager gernckvdv:dcm odokkc migom dungkodo Herodbv bottcnc donam tv:namko bvk onanc longcdo bidodcm. 
MRK.6.22	Kapila:nc cdvlo Herodia:kc omcdc songkapc gvlentonc, bv Herodmc odokkc bvk mibokvdv:dcm mc:pomoto; odokkc migom ko:ncdcm luto, “No okkomci madonc ngokkolok matoka, odokkc ngo cdcm biyc.” 
MRK.6.23	Odokkc bv bvm pesubila luto, “Okodcmci no bi:ka cmna ngokkolok maycnc, ngo nom bipc, cddo:mang ngok migom donam amo:sogci kvdvsukopc.”
MRK.6.24	Odokkc bv gvlenkangku, odokkc bvk ancdcm luto, “Ngo okkom koycn?” Odo bv luto.
MRK.6.24	“Jo:n Baptismo binckc mittukdcm.”
MRK.6.25	Odokkc bv oddung migomdo:pc lomdanna gva:toku, odokkc koto, scmpc lula, “No ngom mcna:pc Jo:n baptismobinckc mittukdcm arcm aborkolo bi:ka cmna mc:dag.”
MRK.6.26	Odo migomdc cmpc aipakpc mc:dvrkang; ckvdaggom bvk pesubinamdokki odokkc bvk mibokvdv:dokki bvm bvk agomdcm luyotlv:tokumang. 
MRK.6.27	Odokkc oddung migomdc mimag monc ako sontori:kvdv:dokkcm mclvgto odokkc bvk mittukdcm boma:dokupc lulvgto. Bv gvto odokkc makana:do bvk mittukgcm papvrto, 
MRK.6.28	odokkc bv tukkudcm arcmkolo boma:bito, odokkc ko:nc:dcm cdcm bito; odokkc cdc ko:ncdc bvk ancdcm bito. 
MRK.6.29	Cdvlo bvk agom tadjvgla gvmvnnc tani:kvdv:dc cdcm tadbegtonc, bulu gva:la bvk amvrdcm la:toku, odokkc cdcm agokolo lc:to.
MRK.6.30	Agom tadjvgla gvmvnnc tani:kvdv:dc Jisukolo:pc gvlattoku, odokkc buluk inam appv:dcmlang luyirnamkvdv:dcm Bvm lubitoku. 
MRK.6.31	Odokkc Bv luto bulum, “Ronggampcsam cmnc dungko kolo:pc nolu avyc gvlenna gvtok, odokkc adjio:ko du:rasutok.” Kapila:nc bojcrungc gvtvla odokkc gvlatlangkula dungai, odokkc bulu bulukkc donanc du:rasunanc ayirkosinci kamangai. 
MRK.6.32	Odokkc bulu olludokki bullong ronggam pcsampc dungkolo:pc gvto.
MRK.6.33	Cdcmpidodo buluk gvnamcm bojcrungc ka:to, odokkc bulum kindagai, odokkc bulu nogor appv:dokkc dungkodo:pc alckokki dugamkang. 
MRK.6.34	Bv siycng asi ru:yido:pc gvlennammc bottcru:nc yadrumbomnc tani:kcrcngko ka:begto, odokkc Bv bulum airu:pc ayang-abopc mcngkang, kapila:nc bulu ka:sv:nc kama:nc me:r sobencmpc idagai; odokkc bulum Bv bojcrungko agomcm luyirrobbomkang. 
MRK.6.35	Odokkc longcdc gvngappc cmna inamc, Bvk agomtadjvgla gvmvnnc tani:kvdv:dc Bvkkolo:pc gva:to odokkc luto, “Sc ronggam pcsamnc dungkoko, odokkc su:pak ayirc kama:bong; 
MRK.6.36	bulum mclvgtokukai, dungo:ycgosok do:lungkvdvngolok gvla dopcnamko bulu avkvdv:dc rcsudopc.”
MRK.6.37	Cmpige:la Bv bulum lubito, “Nolu o:kaiko dodopc bitok.” Odokkc bulu luto Bvm, “Ngolu gvla lvngko anyi adoli: arckopc pitangcm dodopc biycnci.” 
MRK.6.38	Odokkc Bv bulum luto, pitangc nolukkc cddvko du:n? Odokkc cdvlo bulu gvla pa:tonc, bulu luto, “Borngoko, odokkc ongo pirnyiko.”
MRK.6.39	Odo Bv bulum appv:dcm lckko:pc asum asumpc genc ncsin tayc:do tedtungamdopc lulvgto. 
MRK.6.40	Cdcmpila bulu asum asumpc tedtu:to, lvngko lvngkopcla: yi:ngo yingopc. 
MRK.6.41	Odokkc pitang borngodcmlang ongo pirmyidcm langge:la Bv taycng amo:pc ka:sa:to, odokkc luyitko luto, odokkc pitangkvdv:dcm pentungamto, cdcmbulum agom tadjvgla gvmvnnc tani:kvdv:dcm ordopc bito; odokkc Bv ongo pirnyidcmsin buluk appv:dcm orpansubito. 
MRK.6.42	Odokkc bulu appv:dc dola dotvngamsukang. 
MRK.6.43	Odokkc bulu gempa pvyingkolang pvnyi bi:nc bi:nckopc pentu:namkvdv:dok odo ongodok jo:sa:suto. 
MRK.6.44	Odokkc cdc sc:kobulu pitangkvdv:dcm dotonc lv:ying anggokai.
MRK.6.45	Oddung Bvk agom tadjvla gvmvnnc tani:kvdv:dcm Bv ollu:do a:moto odokkc kekonolo:pc Bvm gvpo:la gvdopc mclvgto, Betsaida:pc, yadkumsunc tani:kvdv:dcm mclvgamdokudcm. 
MRK.6.46	Odokkc Bv bulukkolokkc mcpansuge:la, Bv adi:do:pc kumkapc re:sangkang. 
MRK.6.47	Odokkc yumc ayir a:namc, ollu:dc siycng asi arangolo dungai, odokkc tcmpvdo Bvk atcrc dungai. 
MRK.6.48	Odokkc Bv ka:to bulu ollung kongkolo kvnggv:pc kongung konga:ma:pc idungai, kapila:nc buluk ko:pckodokkc csardc yulatsudagai. Odokkc yumc yorang appi:kvramdo Bv bulukkodopc gvto, siycng asidok alckokki gvla. Bv bulum gvbadla gvpc cmna mc:tungai, 
MRK.6.49	Cmpige:la bulu Bvm siycng asidok gvdopc ka:begnammc bulu mc:to cdc uiko, odokkc jc:taksuto; 
MRK.6.50	Kapila:nc bulu appv:dc Bvm ka:begto, odokkc pcssamkang, cmpige:la Bv vgcmpc bulum luposuto odokkc luto, “kvnggv:tok, ngo:mvn sc; pcsoyok.”
MRK.6.51	Odokkc Bv buluk lcdulo ollu:do a:to odokkc csardc yungasukang. 
MRK.6.52	Odokkc bulum kvnggv:pc mcngkin mc:para:tomang, kapila:nc bulu pitangkvdv:dok agomcm mcngkintomang odokkc, cmpige:la buluk asinkvdv:dc torkangc:dan.
MRK.6.53	Odokkc cdvlo bulu kongko:tonc, bulu Gennesaret amo:do:pc pv:tonc, odokkc ru:yido:pc konga:to. 
MRK.6.54	Odokkc bulu ollu:dokkc gvlenammc, bagcmpc tani:kvdv:dc Bvm kangkinamto, 
MRK.6.55	odokkc kcra:dok du:bosunam appv:dc dugamla mola:ma:nc kinctani:kvdv:dcm buluk jo:nanckvdv:dokki Bv okoloi dungaji jongangam bomto. 
MRK.6.56	Odokkc Bv okoloi gva:tonc, do:lungkvdv:do, nogorkvdv:do, cdcmanggom do:lung pomkonkvdv:do, bulu ramnc kinncm attar koko amo:lo:bulu jonga:bombito, odokkc Bvk gcnam attar tu:bvdogci gakkvpc cmna Bvm kumna luto; odo cdvkonc gakkvtonc cdc appv:dc csangamkangku.
MRK.7.1	Cdcmpc idodcm Parisikvdv:dc Bvk kcra:do gvkumsuto, poyirnckvdv:dok akkem gvtc:bola, sc:kobulu Jerusalemdokkc gvdaganc, 
MRK.7.2	bulu ka:to jc Bvk agom tadjvgla gvmvnnc tani: ckkcnc lasug suma:nam allakki doto-tv:to, cdc:, vrpu:suma:nammc.
MRK.7.3	(Kapila:nc Parisikvdv:dc, odokkc Jiwudi: appv:dc, buluk alakkvdv:dcm vrpu:suma:sisscm doma:-tv:mang, abv:nc kvdv:dok leketo:dvlokkcbong itcng gvtcngnam kvdv:dcm ila:yam; 
MRK.7.4	odokkc bulu attar kokolokkc gvdokuwcm, bulu avyc angumokuma:sisscm dokutvngkumang; odokkc buluk inam itcng gvtcng bojcrungkoda dung, bati:ycmna ki:lvngcm vrpu:nammc odokkc pitol attarcm.)
MRK.7.5	Odokkc Parisikvdv:dc:lang poyirnckvdv:dc bvm tawuto, “Nok agom tadjvgla gvmvnnc tani:kvdv:dc mvjvng kvdv:dok itcng gvtc:dcmpc kapila imang-gvma:n, cmpige:la vrpusuma:nam alakkoki dodag tv:dagnc?”
MRK.7.6	Odokkc Bv bulum lubito, “Nolu lc:sula agom lunc kvdv:dok agomcm Isaia:bv aiyo:pc lungorcm luto, cdcm adla lc:namdcmpc:
MRK.7.6	‘Sc tani:kvdv:sc ngom nabberdokki luyit ludag, cmpige:la buluk asinkvdv:dc ngokkolokkc mo:tc:ru:pc dung;
MRK.7.7	bulu cmmumpc ngom kumdag;
MRK.7.7	tani:kvdv:dok luyir agomkvdv:dcm
MRK.7.7	totto agom cmna luyirdag.’
MRK.7.8	“Nolu Ru:ncsa:nckc lulvg agomdcm mcpakdag, odokkc tani:kvdv:dok itcng–gvtc:dcm kvnggv:pc gaggapla du:dag.”
MRK.7.9	Odokkc Bv bulum luto, “Nolukkc Ru:ncsa:nckc lulvgnamdcm tadma:pc mc:nanc ainc lambc dung, noluk itcng-gvtcng kvdv:dcm itvla du:pc cmna. 
MRK.7.10	Kapila:nc Mose:bv lutagai, ‘Nok anncmlang abbom’ mcnggclangka odokkc, ‘Sc:kobv abbom manggom anncm aima:pc luycnc bv sika:ru:langka:’ 
MRK.7.11	‘Cmpige:la nolu ludag, tani:akonc bvk abudcm manggom ancdcm luyc, okodcm ngolukkolokkc pa:ycnc cdc korbanc’ (cdc, Ru:ncpvnckolo:pc pvtomnammc,) 
MRK.7.12	odo nolu bvm atvkosin bvk abudok manggom ancdok lcga:pc imoma:bong, 
MRK.7.13	cdcmpc nolu itcng gvtcngcm iyir-gvyir kvdv:dokki Ru:ncsa:nckc agomcm motumdung. Odokkc cdcmpinc bojcrungko agercm nolu gerdag.”
MRK.7.14	Odokkc Bv tani:kvdv:dcm Bvkkolo:pc lckoda goga:toku, odokkc bulum luto, “Ngok agomcm tattoka, nolu appvngc odokkc mcngkintok: 
MRK.7.15	Okkosin tani: akoncm ru:yidokkc ara:bo:pc gva:la bvm narc:ma:pc imopc kamang; 
MRK.7.16	ckvdaggom tani:akolok ara:bokkc gvlennc okkai kvdv:dc:na bvm narc:ma:pc imonkvdv:dc.”
MRK.7.17	Odokkc cdvlo Bv okum ara:do gva:tonc, odokkc tani: kvdv:dcm mcpaktonc, Bvk agom tadjvgla gmvnnc tani:kvdv:dc kvkan do:yv:dok agomdcm tawutoku. 
MRK.7.18	Odokkc Bv bulum luto, “Cmpcmvlo nolusinnci mcngkinma:danci? Nolu ka:begma:lang oko okko tani:akolok ara:pc ru:yidokkc gva:dagnc bvm narc:ma:pc imola:mang, 
MRK.7.19	cdc asin ara:bo:pc a:ma:la:yam cmpige:la bvk aki: ara:pcmvn, odokkc gvbadla gvdagnc?” (Cdcmpc bv appvng donam tv:namcm narc:dag cmna lukanbito.)
MRK.7.20	Odokkc Bv luto, “Okodc tani:lok aki: ara:bokkc lendagnc cdcna tani:ycm nac:ma:pc imodagnc. 
MRK.7.21	Kapila:nc ara:bokkc, tani:lok asin ara:bokkc, aisi:ma:pc mc:nam sagnam lendag, 
MRK.7.22	amilo gvma:-la:ma:dapc imvn-gvmvnsunamc, dopso:nammc, mokenammc, amikc nc:ngcm la:binammc, yadnamc, ka:bomc:bogo:la gvnamc pa:lv:nammc, aima:n agerc, ncsunammc, lume:pc aimang cmna lugo:nammc, bottapc lusunamc, monba:-ba:namc. 
MRK.7.23	Cdc aima:nc ager atv appv:dc ara:bokkc lendo, odokkc bulu tani:akoncm aima:pc imodag.”
MRK.7.24	Odokkc Bv daropla Ti:rcla Sidon du:tc:do:pc gvpakto. Odokkc Bv okumkolo gva:to, odokkc cdcm sc:komsin kinkosutomang; ckvdaggom Bv gapsula:tomang. 
MRK.7.25	Cmpige:la vgcmpc nc:ng akonc, sc:k adjionc omc akoncm aima:nc uikonc pa:tonc, Bvk agomcm tadbegto, odokkc Bvkkolo:pc gva:la Bvk alcdo cgsora:to. 
MRK.7.26	Cdcmpc inamc nc:dc Girikai, Siria Poenikiang onamai. Odokkc bv uidcm bvk omcdokkcm mcmpakteika cmna Bvm kumna luto. 
MRK.7.27	Odokkc Bv bvm luto, “Ommang kvdv:dcm dopo:motok, kapila:nc ko:kang kvdv:dok pitangcm langge:la iki:kvdv:dcm crbipa:mang.”
MRK.7.28	Cmpige:la bv Bvm luto, “C:lo, Ru:tuma; ckvdaggom tcbul kcvgbog du:nc iki:kvdv:dc ko:kang kvdv:dok dojcng kvdv:dcmci dodag.”
MRK.7.29	Odokkc Bv bvm luto, “Cdc lunamdokki nok gvpckolok gvkangku; uidc nok omcdcm mcpakto.”
MRK.7.30	Odokkc bv okumpc gvkangku, odokkc ko:nc:dcm asubdo kcdla du:dopc ka:begtoku, odokkc uidc gvpakkangku.
MRK.7.31	Odokkc Bv Ti:r dungo:ycgo:dokkc gvlattoku, odokkc Sidondok gvko:la Galil siycngdo:pc gvto, Dikapoli: dungo:ycgo:dok gvla. 
MRK.7.32	Odokkc bulu ru:benc tani:ko agomcmsin lula:ma:ncko Bvkkolo:pc gva:boto; odokkc bulu Bvk alagcm bvm ri:yitteika cmna kumna luto. 
MRK.7.33	Bvm odokkc yadkumsunc tani:kvdv:dcm angupc gvyotbola gvge:la Bv Bvk lakke: kvdv:dcm bvk yerungkvdv:do suda:to, odokkc takircm Bv sugge:la bvk ayodcm ri:yitto; 
MRK.7.34	Odokkc taycng amo:to:pc ka:sangge:la, Bv sagv gvto, odokkc bvm luto, “Eppa:ta,” cdc, “kokatoka!”
MRK.7.35	Odokkc bvk yerungkvdv:dc tadbegkang, bvk ayodc cngunkangku odokkc bv aiyo:pc agom lukangku. 
MRK.7.36	Odokkc Bv bulum sc:komsin lubiyoka cmna lulvgto; cmpige:la cddvkoi Bv lutumtonc bulum, odokkvddvngko bulu kvnggv:ya:pc cdcm lugo:bito. 
MRK.7.37	Odokkc bulu mc:la mc:tcng tc:ma:pc mcngkintomang, scmpc lula, “Bv appvngcmci aipc ingapto; Bv ru:benckvdv:dcmci tadmotoku odokkc gommang ma:nckvdv:dcmci agom lumotoku.”
MRK.8.1	Odo longckvdv:do, lckoda bottcru:nc tani:kcrcngko yadkumsunamc, odokkc bulukkc donamc okkosin kama:nammc, Bvk ri:tomnam tani:kvdv:dcm Bvkkolo:pc goga:to, odokkc bulum luto, 
MRK.8.2	“Ngo yadkumsunc tani: kvdv:scm ayangabopc mc:dung, kapila:nc bulu ngok lcdulo lowumkopc du:mvnnammc ika:gbong, odokkc donam-tv:namc okkosin kama:bong; 
MRK.8.3	odokkc ngo bulum kcnong tv:lvngmotu:la okumpc mclvgkumvlo, bulu lambcdo bvpekbvyegamyc; odokkc buluk akedc mo:tc:ru:nc lambclokkc gvdung.”
MRK.8.4	Odokkc Bvk agom tadjvgla gvmvnnc tani:kvdv:dc Bvm luto, “Kapc sokkvdvnc tani:kvdv:scm scmpinc sulli:so bila dotv:sumoycm?”
MRK.8.5	Odokkc Bv bulum tawuto, “Nollukkc cddvkopc lu:b pitangc du:n?” Bulu lubito, “Kvnvdko.”
MRK.8.6	Odokkc Bv yadkumsunc tani: kcrc:dcm amo:do tedtungamdopc lulvgto; odokkc Bv lu:b pitang kvdv:dcm la:to, odokkc aipai cmge:la Bv cdcmbulum pentungamto odokkc Bvk agom tadjvgla gvmvnnc tani:kvdv:dcm bito tani:kvdv:dcm ordopc; odokkc bulu yadkumsunc tani:kvdv:dcm orto. 
MRK.8.7	Odokkc bulukkc onggo adjiongko dungai; odokkc cdcmbulu aipai cmge:la, Bv cdcmbulumsin bulum ordopc lulvgto. 
MRK.8.8	Odokkc bulu doto, odokkc dotvngamsukang; odokkc bulu pentungamla mcpaknamkvdv:dcm la:sa:to, gempa bi:nc kvnvdkopc. 
MRK.8.9	Odokkc odo lvngko appi:kvramkopc tani:yc dungai. 
MRK.8.10	Odokkc Bv bulum mclvgamtoku; odokkc oddung lomdanna Bvk agomtadjvgla gvmvnnc tani:kvdv:dokki ollu:do a:la Dalmanuta jilado:pc gvkang.
MRK.8.11	Parisi:kvdv:dc gva:la Bvm agom svgka:mvnsula lurobbomkang, taycng amo:tok kanggodko ka:pc cmna mala, Bvm ankang kangkvpcmna. 
MRK.8.12	Odokkc Bvk yalodokki Bv kvnggv:pc mcnga:la sagv gvto, odokkc luto, “Sc ope:ncgv:sc kapila kanggodko ka:pc cmna madagncm? Aropakpc, ngo nolum lubidung, oko kanggodcmsin sc ope:ncgv:scm bima:yc.”
MRK.8.13	Odokkc Bv bulum mcpakto, odokkc ollung ara:do angge:la lckoda Bv kekonolo:pc kongkongkang.
MRK.8.14	Odo bulu pitangcm bompcnammcm mitpanto; odokkc bulukkc ollu:do lu:b pitang aborko dungai. 
MRK.8.15	Odokkc Bv bulum ansudopc luto, scmpc lula, “Ka:sulangka, Parisi:kvdv:dok komir go:sa:monc kvdv:dcm.”
MRK.8.16	Odokkc cdcm bulu akon akonc kvka:mvnsuto, scmpc lula, “Ngolukkc pitangc kamang.”
MRK.8.17	Odokkc cdcm ansula:yam, Jisubv bulum luto, “Nolu kapila do:yvng kvka:mvnsudu:n nolukkc pitang kamang cmnamdcm? Nolukkc mc:mila ka:namc cdcmanggom mcngkinnammc kama:nci? Noluk asinkvdv:dc tornam mole:la tadangge:mang cmnai mc:dang? 
MRK.8.18	Amigc dungge:la:sin nolu ka:begma:nci? Odokkc nolu mc:begma:nci? 
MRK.8.19	Ngok lu:b borngoko lvngko anggo lcngangc penmvgbinamdcm, cddv gempakopc bi:dopc nolu jo:sumsutoji?”
MRK.8.19	Bulu Bvm luto, “Pvyvngkola: pvnyiko.”
MRK.8.20	“Odokkc kvnvddcm lvngko appi: lcgangc, cddv gempakopc bi:dopc nolu penmvgnammcm jo:sangkanc.”
MRK.8.20	Odokkc bulu Bvm luto, “Kvnvdkopc.”
MRK.8.21	Odokkc Bv bulum luto, “Nolu mcngkinma:lang?”
MRK.8.22	Odokkc bulu Betsaida:pc gvto. Odokkc tani:ckkc miglunc tani:koncm Bvkkolo:pc gva:boto, odokkc Bvm ri:yitteika cmna kumna luto. 
MRK.8.23	Odokkc Bv miglunc tani:dcm alagdok sogapto, odokkc do:lu:dokkcm gvlenboto; odokkc bvk amikdo takircm sukkatnammc odokkc Bvk tayc:lo ri:yitnammc, Bv bvm tawuto, “No o:kai ka:begdagnci.”
MRK.8.24	Odo bv nge:sa:la luto, “Ngo tani:kvdvngcm ka:begdag; cmpige:la bulum vsvngcmpc ka:dag, lambc gvgo:dag.”
MRK.8.25	Odo Bv lckoda bvm alagcm ri:yitto; odokkc Bv ka:mi:-miri:la ka:la ka:pvtokku, odokkc appvngcm aiyo:pc ka:begamtoku. 
MRK.8.26	Odokkc Bv okumpc bvm mclvgtoku, scmpc lula, “do:lungolo:sinci gva:yokuk.”
MRK.8.27	Odokkc Jisubv Bvk agom tadjvgla gvmvnnc tani:kvdv:dokki gvtvla du:to, Kaesaria Pilippi: do:lu:do:pc; odokkc lambcdo Bv bvk agom tadjvgla gvmvnnc tani:kvdv:dcm tawuto, “Tani:kvdv:dc ngo sc:kobv cmna ludang?”
MRK.8.28	Odo bulu Bvm lubito, “Jo:n Baptismo bincbv; odokkc akedc ludag, Elija:bv; odokkc akke lungor lunckvdv:dok akonc cmna.”
MRK.8.29	Odokkc Bv bulum tawuto, “Cmpige:la nolu sc:kobv cmna ngom mc:dang?” Pitorbv Bvm lubito,
MRK.8.30	“No Kristodc.?” Odokkc Bvk agomcm sc:komsin lubiyoka cmna lutumna Bv luto.
MRK.8.31	Odokkc bulum luyirrobbomkang jc tani:kc awodc bojcrung agom lcgangc ipusire:ycm pa:yc odokkc abv:nc kvdv:dokki, odokkc kumnam ager gergcnc bottarya:nckvdv:dokki odokkc luyirnckvdv:dokki odokkc mokeyc, odokkc lowum longcdo turradycku. 
MRK.8.32	Odokkc Bv cdcm tadde:pc luto. Odokkc Pitorbv Bvm gogcrbomkang, odokkc Bvm ge:robbomkang. 
MRK.8.33	Cmpige:la gvlatsulangkula odokkc Bvk agom tadjvgla gvmvnnc tani:kvdv:dcm kangge:la, Bv Pitormc ge:to, odokkc luto, “Ngok lamkupc gvkang, Satana! Kapila:nc no Ru:ncsa:nckcpc ima:ncko, cmpige:la tani:kcpc idung.”
MRK.8.34	Odokkc Bv agom tadjvgla gvmvnnc tani:kvdv:dcm lckopc yadkumsunc tani:kvdv:dcm Bvkkolo:pc gogto, odokkc bulum luto, “Tani: akonc ngok lcdu lcdulo gvmvnpc mc:mvlo, bv avdc avycm cmmumc cmna mc:sumotok odokkc bvk kuruscm jo:motok odokkc ngok lcdulo gvmvnmotoka. 
MRK.8.35	Kapila:nc sc:kobvi bvk turnamcm pa:la dung cmna mc:ycnc bv cdcm yogmoyc; odokkc sc:kobvi bvk turnamcm ngok lcga:pc tolvgycnc odokkc tadponc lutaddok lcga:pc mclvgycnc cdcm moturyc. 
MRK.8.36	Kapila:nc tani: akolokkc oko la:bc du:ycn mo:pv appv:scm pangge:la:sin odokkc bvk turnamdcm yogmopcmvlo? 
MRK.8.37	Kapila:nc tani:akonc okkom bvk turnamdok lcgangc bila:dang? 
MRK.8.38	Kapila:nc sc:kobvi sc aminc:ng lango:nc odokkc pa:binc ope:kvdv:sok ara:lo ngomlang ngok agom lcgangc anyi:ycnc, bvmsin tani:kc Awodc anyi:ycku, cdvlo Bvk Abukc ka:de:pc angunnc taycng lutad lunckvdv:dokki gvyckuji.”
MRK.9.1	Odokkc Bv bulum luto, “Aropakpc, Ngo nolum lubidung, sc akke dagla dung bulu Ru:nckc migom dokodcm tornampc gvkunamcm ka:ma:dapc sinamcm sikuma:yc.”
MRK.9.2	Odokkc longkcng lcdudo Jisubv Pitormclang Jakobmc odokkc Jo:nmc Bvk lcdulo gvbokang, odokkc bulumong owudnc adi:taycngkolo:pc re:sabokang; odokkc buluk kangkolo Bv dumsimigmo angukang, 
MRK.9.3	Odokkc unjvg jvrvgla pvangkang tong cmna kampokang, mo:pvso oko attar nvya:ncsin cdcmpc nvla kampomola:mang. 
MRK.9.4	Odokkc odo bulum Elija:bv Mose:kokki lcnagkansuto; odokkc bulu Jisukokki agom luposula dungai. 
MRK.9.5	Odokkc Pitorbv Jisumc luto, “Ru:tuma, ngolu so du:nam airungkang; kajc ngolu po:yub okum sowumko mopo:lai, asongko nok lcga:pc odokkc asongko Mose:kc lcgangc asongko Elija:kcpc.” 
MRK.9.6	Kapila:nc bv okkom lupcnammcnc kinmangai, Kapila:nc bulu dungkoycko kama:pc pcsso abakangai.
MRK.9.7	Odokkc bulum mukkang atakkonc ugyumna yvngkomto, odokkc mukkang ara:dokkc gombugko buglenkang, “Sc ngok mc:bomsunam Aowo: Bvk agomcm tattoka.” 
MRK.9.8	Odokkc vgcmpc buluk dungkodok appv:dcm ka:toncm Jisukc atcrongcm ka:begtoku sc:komsin ka:begma:pc.
MRK.9.9	Odokkc bulu adi:tayc:dokkc re:yi:dokudo, Bv bulum okkom ka:tonc cdcm Tani:kc Awodcm sikolokkcm turmokuma:dodo:pc lubiyoka cmna kvnggv:pc lutumto.
MRK.9.10	Cdcmpila bulu agomdcm bulu bullong kinna lc:to, sikolokkc turkunam agomdc:nu okkon cmna tadka:mvnsu mvnsula. 
MRK.9.11	Odokkc bulu Bvm tawuto, “Kapila ainc agom luyirnckvdv:dc Elija:bv gvpo:yckupc cmna ludang?”
MRK.9.12	Odokkc Bulum lubito, “Elija:bv gvpongarlangkula appvngcm lckoda mopvdakku; odokkc tani:kc Awodok agomcm kapc adla lc:tang, jc Bv bojcrungko ipusire:ycm pa:yc odokkc ipusire:ycm iyc? 
MRK.9.13	Cmpige:la ngo nolum lubidung Elija:bv gvkabong, odokkc bulu okkomci ila ipodaganc bvm cdcmpc ito, bvk agomcm adla lcngkamdcmpci.”
MRK.9.14	Odokkc cdvlo bulu agomtadjvgla gvmvnnc tani:kvdv:do:pc gvtokunc, bulu bottcru:nc yadkumsunc tani: kcrcngko ka:begto buluk dungo:ycgo:do, odokkc ainc agom luyirnckvdv:dc bulum agom svgka:mvnsula luto. 
MRK.9.15	Odokkc lomdanna yadkumsunc tani:appv:dc Bvm ka:begge:la, kvnggv:pc mc:lamcngapla:tomang, odokkc Bvkkolo:pc dugamkang odokkc Bvm kumrvgamsuto. 
MRK.9.16	Odokkc Bv bulum tawuto, “Nolu oko agomcm bulukkokki luka:mvnsukan?”
MRK.9.17	Odokkc yadkumsunc tani:kcrc:dok akonc Bvm lubito, “Luyirna, ngok awodcm nokkoso:pc gvbotung, kapila:nc bvkkolo gomma:nc yaloko dung; 
MRK.9.18	Odokkc okoloi cdc bvm pa:dagnc, cdc bvm crtabdag; odokkc bvkkc a:put sa:dag odokkc bvk a:yckvdv:dcm dokcrcpsuge:la tornam kcng cmmodag; odokkc ngo nok agom tadjvgla gvmvnnc tani:kvdv:dcm cdcm mcnpakteika cmna luto, odokkc bulu mcnna:tomang.”
MRK.9.19	Odokkc Bv bulum lubito, “C:i mc:jvg kama:nc ope:ya, cddv ayirkopc ngo noluk lcdulo du:mvnycncm? Cddvkonu ngo nolum mc:yinsula du:ycncm? 
MRK.9.20	Bvm ngok kcra:so:pc gva:botok.” Odokkc bulu ko:dcm Bvk kcra:do:pc gva:boto; odokkc uidc Bvm ka:namci, vgcmpc cdc ko:dcm amvrcm tvrgvt turmatto, odokkc bv amo:do kcdangge:la kcdgong kcdgongkang, nappa:dok a:put rege:pc sa:la. 
MRK.9.21	Odokkc Jisubv Bvk abudcm tawuto, “Bvkkc scmpc inamc cddvkopc ika:bo:n?” Odo bv lubito, “Kowawdokkcbong. 
MRK.9.22	Odokkc cdc bvm lckko lckko:lo vmvlo odokkc asilo mojv:lvgdag, bvm mokepc cmna; cmpige:la no o:kai ibila:mvlo, ngolum aya:tei odokkc atvko iteipcn.”
MRK.9.23	Odo Jisubv bvm luto, “No ila:dagmvlo:c! Sc:ko mc:jvgdonc appvngcmci ila:dag.”
MRK.9.24	Vgcmpc ko:dok abudc jc:sangkang odokkc luto, “Ngo mcjvgdag; ngok mc:jvgma:namcm la:paktei!”
MRK.9.25	Odokkc Jisubv ka:namc yadkumsunc tani:kcrcngko dugla gvdo, Bv cdc aima:nc uidcm aima:pc morvdla luto, cdcm scmpc lula, “C:i gomma:nc odokkc ru:benc uiya, Ngo nom ludung, bvkkolokkc gvlentok, odokkc bvkkolo cdvlosin gva:yokuk.”
MRK.9.26	Odokkc jcngo:sula kabla bvm kvnggv:pc tvrgvt-tvrmatge:la, cdc gvlenkang, odokkc cdc ko:dc sinncmpc ikang; cdcmpc ika:nc jc abaya:ngc lukang, “Bv sipakkang.” 
MRK.9.27	Cmpige:la Jisubv bvm alagdok sogabge:la sosa:to, odokkc bv darobkang.
MRK.9.28	Odokkc Bv okum ara:do:pc gva:nammc, Bvk agom tadjvgla gvmvnnc tani:kvdv:dc Bvk atckpc tawuto, “Kapila ngolu cdcm mcnpakla:toma:song?”
MRK.9.29	Odo Bv bulum luto, “cdcmpinckvdv:dcm kumnamkima:mvlo mcnpakla:mang.”
MRK.9.30	Bulu odokkc gvtvla du:to odokkc Galildok gvko:la gvto. Odokkc Bv sc:komsin kinkosulv:mangai; 
MRK.9.31	Kapila:nc Bvk agom tadjvgla gvmvnnc tani:kvdv:dcm Bv luyirra: dungai, bulum scmpc lula, “tani:kvdv:dok alaglo tani:kc Awodcm togc:lvgyc, odokkc bulu Bvm mokeyc; odokkc Bvm mokedag lcdudo, lowum longc lcdulo Bv turycku.” 
MRK.9.32	Ckvdaggom bulu lunamdcm tadkintomang, odokkc bulu Bvm tawupcsin pcsokangai.
MRK.9.33	Odokkc bulu Kapernaumpc gvto; odokkc bulu okumara:do du:dodcm Bv bulum tawuto, “oko do:yvngcm lambcdo kvkan?”
MRK.9.34	Cmpige:la bulu aso:pcdu:to; kapila:nc bulu lambcdo akoncm akonc sc:karbv bottcya:ncji cmna luka:mvnsuka. 
MRK.9.35	Odokkc Bv tedangge:la vyvngkolang anyi agom tadjvgla gvmvnnc tani:kvdv:dcm goga:to; odokkc Bv bulum luto, “Sc:kai akonc gvpongarncpc ipcmvlo bv appvngcm lcddarnc pagbopc ipa:ru:yc.” 
MRK.9.36	Odokkc Bv kowau ako langangge:la buluk pongkokdo bvm du:moto; odokkc bvm Bvk alagdo boge:la, Bv bulum lubito, 
MRK.9.37	“Sc:kobvi scmpinc koakoncm ngok aminno torvgsuycnc ngom torvgsudag; odokkc sc:kobvi ngom torvgsudagnc, ngom torvgsumang cmpige:la sc:ko ngom mclvgtagnc Bvm torvgsudag.”
MRK.9.38	Jo:nbv Bvm luto, “Luyirna, nok amin minna uiycm mcnpaknc tani:ako ka:to, odokkc ngolu bvm mcpakto, Kapila:nc bv ngoluk lcdulo gvmvnmanggai.” 
MRK.9.39	Cmpige:la Jisubv luto, “Bvm mcpakyok; kapila:nc sc:kosin bottcnc agerko ngok aminno gerncdc lomdanna ngom aima:nckop lula:mang. 
MRK.9.40	Kapila:nc ngoluk ikolo incdc ngoluk ikolo ima:ncmang. 
MRK.9.41	Kapila:nc aropakpc, ngo bulum lubidung, sc:kobvi nolum asi bati:ko tv:dopc biycji nolukkolo Kristomc amin dungga:lok, bvk amancm kapcsin yogmoma:yc.
MRK.9.42	“Sc:kobvi sc adjionckvdv:sok akoncm sc:kobulu ngom mc:jvgdagnc pa:bcm imoycnc bvkkcpc bottcru:nc donam vnanc kiparko bvk lv:po:do raglvgsuge:la bv siycng asikolo sumbudsuiya:mvloi aiya:ycpc. 
MRK.9.43	Odokkc nok alagc nom pa:bcm imoycmvlo, cdcm papansutoka; 
MRK.9.44	nokkcpc lagbe:ge:la turnamdo:pc gva:namdci aiya:dag alag so:nyidcm dungge:la uiamo:pc gvkunamdcmpcyam, cdvlosin midkuma:nc vmvlo:pc gvangkunamdcmpcyam. 
MRK.9.45	Odokkc nok alcdc nom pa:bcm imodagmvlo, cdcm papaksutoka; 
MRK.9.46	nokkcpc lcbe:la turnamdo:pc gva:namdc aiya:dag alc so:nyiko kage:la uiamo:pc cra:lvgkosunamdcmyam. 
MRK.9.47	Odokkc nok amigc nom pa:bcm imoycmvlo, cdcm karpaksutoka; Ru:ncpvnckc migom doko mo:pvdo:pc amik apirongko kage:la gva:namdc aiya:dag amik pirnyiko kage:la uiamo:pc cra:lvgkosunamdcmyam, 
MRK.9.48	Okolo odokbuluk tapumkvdv:dc sima:nc, odokkc vmvdc ugngasumang. 
MRK.9.49	Kapila:nc appvngcm allompinc vmvkokki romka:la ka:yc. 
MRK.9.50	Allo aidag; cmpige:la alodok ti:namdc alodo kama:bo:mvlo, kapc cdcm nolu ti:moyckun? Nolukkolo allo dungka:lang, odokkc akoncm akonkokki mc:pomcnganna du:langka.”
MRK.10.1	Odokkc Bv cdcm mcto odokkc Judia dunggo:-ycgodo:pc odokkc Jordandcm gvbadla gvkang, odokkc yadkumsunc tani:yc lckoda bvm yadrumbomkang; odokkc lckoda Bvk lukampc, Bv bulum luyirto.
MRK.10.2	Odokkc Parisi:kvdv:dc gva:la Bvm ankang kangkvpc cmna tawuto, “Tani:akolokkcpc nc:ngcm mcpakkunamdc lujvg luro lunamdcmpc idang?”
MRK.10.3	Bv bulum lubito, “Mose:bv nolum okkom lulvgtagan?”
MRK.10.4	Bulu luto, “Mose:bv tani: akonc mcpakkunamlok agom adgabnam puti:ko admodag, odokkc bvm mcpakmodoku.”
MRK.10.5	Cmpige:la Jisubv bulum lubito, “Noluk asinkvdv:dok mcnga:ma:namloksin mcnga:ma:namki tada:ma:namloksin tadama:namkokki bv cdc lulvgdcm nolum adto. 
MRK.10.6	Cmpige:la runga:dodokkc ‘Ru:ncsa:ncbv bulum milbo:pcla: ncngpc ru:to.’ 
MRK.10.7	‘Odok lcgangc tani: akonc bvk abudcmnang ancdcm mcdo odokkc bvk nc:dokki lckodo. 
MRK.10.8	Odokkc cdc anyidc amvr akkongkopc iyc.’ Cdcmpila bulu anyima:bong cmpige:la amvr akkongc. 
MRK.10.9	Okodcm cdcmipdag Ru:ncsa:ncbv lckopc ru:pumsudagnc cdcm tani:yc angu angu cmpa:mang.”
MRK.10.10	Odokkc okum ara:do Bvk agom tadjvgla gvmvnnc tani:kvdv:dc lckoda cdc agomdcm tawutoku. 
MRK.10.11	Odokkc Bv bulum luto, “Sc:kobvi bvk nc:ngcm mcpakdokunc odokkc akonko midangcm modokunc, bvm la:pa:ma:pc la:nampc idag; 
MRK.10.12	odokkc bvk milbo:dcm bv mcpakyckumvlo odokkc akonkolo gvkumvlo, bv la:pa:manampc idag.”
MRK.10.13	Odokkc bulu ko:kangkvdv:dcm Bvkkolo:pc gva:boto, Bv:jen bulum ri:yidycpc cmna; odokkc agom tadjvgla gvmvnnc tani:kvdv:dc ge:rvdto. 
MRK.10.14	Cmpige:la Jisubv cdcm kangge:la kvnggv:pc aglvng sangkang, odokkc bulum luto, “Ko:kangkvdv:dcm ngokkoso:pc gva:motoka, bulum lutumyok; kapila:nc cdcmpinc kvdv:dokkcpcmvn Ru:ncsa:nckc migom doko mo:pvdc. 
MRK.10.15	Aropakpc, ngo nolum lubidung, sc:kobvi ko:kangcmpc ima:ycnc Ru:ncsa:nckc migomdokodo:pc gva:langkuma:yc.” 
MRK.10.16	Odokkc Bv bulum alakdo boge:la, buluk taycdo alagso:nyidcm pigabge:la gerka: pungka:langka cmbito.
MRK.10.17	Odokkc Bvk gvtc:lok gvbomnammc, tani:akonc duga:la Bvk kcra:do lcbvng tumangkang, odokkc Bvm tawuto, “Airu:nc Luyirna, turyarla turnamdcm pa:pc ngo okkardcm ipcru:nammcn?”
MRK.10.18	Odokkc Jisubv bvm luto, “Kapila no ngom airu:nc cmdang? Ru:ncsa:ncbv:ma:mvlo sc:kobv:sin aimang. 
MRK.10.19	No lulvgnam kvdv:dcm kindoyc: ‘Tani:ycm mokeyoka, la:pa:ma:pc nc:ngcm la:yoka, Dopso:yoka, Lume:pc amikc agomcm lukanbiyoka, yadgo:-mogo:yoka, Nok abbomnang anncm mcnggclangka.’ ”
MRK.10.20	Odokkc bv luto, “Luyirna, cdc appv:dcm ngok ya:me:dokkcbong lukamdcmpci ila dung.”
MRK.10.21	Odo Jisubv bvm kangge:la ayangkang; odokkc luto bvm, “Nokkc abangko pv:ramdung; gvkangkuk, nokkc oko okko du:nc kopakta:ka, odokkc opan tani:kvdv:dcm bipakta:kuk,” 
MRK.10.22	Cdc lunamdokki bvk dumsimikmodc angukang, odokkc bv mc:dvrmc:so:la gvkangku; kapila:nc bvkkc bojcrungko mitcmircmc dungai.
MRK.10.23	Jisubv olo-tolopc kango:suto odokkc Bvk agom tadjvgla gvmvnnc tani:kvdv:dcm luto, “Sc:kobulukkc mitcmircmc du:nc Ru:ncpvnckc migom dotc:do:pc gvangkupc cddvkojc gva:la:ma:pc idagnc!”
MRK.10.24	Odo agom tadjvgla gvmvnnc tani:kvdv:dc Bvk agom kvdv:dcm mc:la mcngapla:tomang. Cmpige:la Jisubv bulum lckoda luto, “C: ko:kvdvnga, cdc cddvkojc gva:langkuma:namcnc Ru:ncsa:nckc migom dotc:do:pc! 
MRK.10.25	U:t gure:yc pcsi aru:lok gvko:pci gvko:poya:dag mircmnc tani:akonc Ru:ncsa:nckc migom dokodo gva:namdcmpcyam.”
MRK.10.26	Odokkc bulu cmpcsin mcngapla:tomang, odokkc Bvm luto, “Cmpcmvlo sc:kobvm moturycn.”
MRK.10.27	Jisubv bulum kangge:la luto, “Tani:kcpc cdc ila:ma:namc, cmpige:la Ru:ncsa:nckcpc ilang-gvla:ma:nammang; kapila:nc appvngcm Ru:ncsa:ncbv ila:dag.”
MRK.10.28	Pitorbv Bvm lurobbomkang, “Ka:toka, ngolu appvngcm mcpakto odokkc nok lcdulo gvmvnto.”
MRK.10.29	Jisubv luto, “Aropakpc, ngo nolum lubidung, okumcmmanggom bvrrangcm, bvrmangcm, anncm, abbom, ommangcm manggom amongcm ngok lcgangc odokkc tadponc lutaddok lcgangc lvngkokopc mcge:la, 
MRK.10.30	okumcmbulum, odokkc bvrrangcm odokkc bvrmangcm odokkc ancabbom odokkc ommangcmbulum, amongcmbulum, ipusire:ycm ikosutu:la, odokkc angkupcnc dv:tak kvdv:do turyarla turkunamdcm pangkuma:ycpc sc:kosin sc kamang, 
MRK.10.31	Ckvdaggom gvpo:nc bojcrungc lcddarpc iyckupc, odokkc lcddarkc kvdv:dc gvpongarncpc iycpc.”
MRK.10.32	Odokkc bulu ali: lambcdok Jerusalempc cmna gvdodcm, Jisubv bulum gvpong gvpo:la gvdungai; odokkc bulu mcngapla:tomang, odokkc Bvk lcdulo gvmvnnckvdv:dc pcssamkang. Odokkc kapc iycji cdcm lurrobomkang, scmpc lula, 
MRK.10.33	“Ka:toka, ngolu Jerusalempc gvdung; odokkc tani:kc Awodcm kumnam ager gernclok bottarya:nc tani:kvdv:dcm odokkc ainc agom poyirnckvdv:dcm togc:lvgyc, odokkc bulu bvm mokedopc lulvgyc odokkc Ru:ncsa:ncmc kumma:nc tani:kvdv:dcm togc:lvgyc; 
MRK.10.34	odokkc bulu Bvm moki:moadyc, odokkc Bvm takircm sukkatyc, odokkc Bvm sabukkoki dcmyc, odokkc mokeyc; odokkc lowum longc lcdulo Bv turycku.”
MRK.10.35	Odokkc Jakoblang Jo:nbv Jebidi:kc awokvdv:dc, Bvk kcra:do:pc gva:to, odokkc Bvm luto, “Luyirna, ngolu okkom iteika cmna mc:du:nc no ibiteika cmna mc:dung.” Odokkc Bv bulum luto,
MRK.10.36	“Ngo nolum okkom iteika cmna mc:dnag?”
MRK.10.37	Odo bulu Bvm luto, “Ngolum dungkoko bi:ka, akoncm nok lagbvgpc odokkc akoncm nok lakkepc, nok angunna dungkodo du:dokudodo.” Cmpige:la Jisubv bulum luto. 
MRK.10.38	“Nolu kinmang okkom nolu kodu:song. Ngok tv:nanc bati:do nolu tv:la:dolang, cdcmanggom baptismongcm la:la:yclang ngo oko baptismongcm langkaji?”
MRK.10.39	Odo bulu Bvm luto, “Ngolu tv:la:dag.” Odokkc Jisubv bulum luto, “Ngok tv:nanc bati:do nolu tv:yc; odokkc ngok baptismo la:namdcm nolu la:mvnyc; 
MRK.10.40	ckvdaggom ngok lagbvgpclang lakkepc tednamdc ngok bila:nammang, cmpige:la cdc sc:kobuluk lcgangc mosv:la lc:tagnc buluk lcgangc.”
MRK.10.41	Odokkc cdcm cdc vyv:dc tannamc, bulu Jakoblang Jo:nmc kvnggv:pc aglvng sangkang. 
MRK.10.42	Odokkc Jisubv bulum Bvkkolo:pc goga:to odokkc bulum luto, “Ru:ncsa:ncmc kinma:nc tani:kvdv:dok migom donckvdv:dc buluk ru:tumc cmna nolu bulum kindag, odokkc buluk botta bottanc tani:kvdv:dc kvnggv:pc ilang gvlangcm buluk tayc:lo idag. 
MRK.10.43	Cmpige:la noluk ara:lo cdcmpc ima:yc; cmpige:la noluk sc:kobvi bottcncpc iycnc bv noluk ager gerya:ncpc iyc, 
MRK.10.44	odokkc sc:kobvi gvpongarncpc noluk ara:lo iycnc bv appvngkc ager gerya:ncpc ipa:ru:yc. 
MRK.10.45	Kapila:nc tani:kc awodc:sin atvko ila:sa:la binamko pangkapc gvmang cmpige:la atvko ila:sa:la bikapcmvn gvdu:n, odokkc Bv bojcru:lok turnam lcgangc rcpvtnanc arc bikapc.”
MRK.10.46	Odokkc bulu Jerikodo:pc gvto; odokkc Bv Jeriko:dcm mcge:la Bvk agom tadjvgla gvmvnnc tani:kvdv:dokki odokkc bottcru:nc yadkumsunc tani:kcrcngko; gvbola gvddom, miglunc kogo:nc Timaeukc awo Bartimaeumc ali:lambc ru:yido tedla du:dopc rvgsuto. 
MRK.10.47	Odokkc cdvlo bv cdc Najaretdok Jisubv cmna tattonc, bv jc:robbomkang odokkc luto, “O: Dawidkc Awo, Jisu, ngom aya:teipcn!”
MRK.10.48	Odo bojcrungc bvm morvdto, bvm aso:pc du:tok cmnang cmna; cmpige:la bv bojcya:pc jc:robbomkang, “Dawidkc Awono, ngom aya:teika!”
MRK.10.49	Odokkc Jisubv du:tedge:la luto, “Bvm gogtok.” Odokkc bulu miglunc tani:dcm goga:to, bvm scmpc lula, “Pesoma:pcka; darobtok, bv nom gogdung.”
MRK.10.50	Odo bvk gasorcm crpaksudangge:la bv sumrobge:la Jisukolo:pc gva:to.
MRK.10.51	Odokkc Jisubv bvm luto, “Ngo nom o:ko iteika cmna no mc:dang?” Odo cdc miglunc tani:dc Bvm luto, “Ru:tuma, ngok ka:begcm ngom ka:pa:moteikuka.” 
MRK.10.52	Odo Jisubv bvm luto, “Nok gvpckolok gvkang; nok mc:jvgnamdci nom csa:motoku.” Odokkc vgcmpc bv ka:begkangku odokkc Bvk lcdu lcdulo lambcdok gvmvnkang.
MRK.11.1	Odokkc cdvlo bulu Jerusalem aninpc pvnga:tonc, Betpagi: odokkc Betani:pc, Olib Adi:do:pc, Bvk agom tadjvgla gvmvnnc tani:anyiko Bv mclvgto, odokkc bulum luto, 
MRK.11.2	“Noluk kcrangkc do:lungolo:pc gvkang, odokkc nolu olo gva:danycmvloi gado: gure: awo adorko rvnna lc:namko pa:ycpc, sc:kosin cdcm sangkvma:namko; cdcm sa:rge:la go:bomlangkuka. 
MRK.11.3	Sc:koiyc nolum ‘Kapila nolu cdcmpc idu:n?’ Cmna luycmvlo lulang, ‘Ru:tumbv cdcm madag odokkc lomdanna cdcm so:pc mclatlvgycku.’ ”
MRK.11.4	Odokkc bulu gvkang, odokkc yabgo moro:lo ali:lo rvnna lc:nam gado: gure: awo adorko gvla pa:to; odokkc bulu cdcm sarto. 
MRK.11.5	Odokkc sc:kobulu odo dagla dungaji bulu luto, “Nolu okkom idu:n, gado gure: awodcm sarla?”
MRK.11.6	Odo bulu bulum lubito Jisubv okodcm lukaji; odokkc bulu bulum gvmotoku. 
MRK.11.7	Odokkc bulu gado: gure: awodcm Jisukolo:pc go:bombitoku, odokkc bulu gcnam gasor attarkvdv:dcm odok tayc:do pulvgamto; odokkc odok tayc:do Bv sa:to. 
MRK.11.8	Odokkc bojcrungko buluk gasor attarkvdv:dcm ali: lambcdo pungapbito, odokkc akke annc kanc vsvng rcngke:ycm pulvgamto okodcm bulu arvglokkcm pakaji. 
MRK.11.9	Odokkc Bvm gvpo:la gvnckvdv:dc odokkc Bvk lcdu lcdulo gvmvnnckvdv:dc jc:robbomkang, “Kumtoka! Pu:pojarpa:ncdc Bv sc:kobv Ru:tumkc aminno gvdu:nc! 
MRK.11.10	Pu:pojarpa:nc ngoluk abu Dawidkc migom dotcngc pvnga:dobonc! Appvngcmyam owudyangkoto kumnamc!”
MRK.11.11	Odokkc Bv Jerusalemdo gva:la kumko okumdo:pc gvto; odokkc cdvlo appv:dcm kanggongamtonc, do:nyc kamangabo:la, Bv vyvngkola: anyidcm Betani:pc gvbola gvkang.
MRK.11.12	Odok longkondo, bulu Betani:dokkc cdvlo gvtokunc, Bv Kcnongkangai. 
MRK.11.13	Odokkc motcngo:pc tajvg amvngko annckadopc ka:la, Bv o:kaikoba: pa:ycji cmna cdcm kangkapc odopc gva:nammc, Bv okkomsin ka:begma:pc annc anggara:dcm ka:begto, kapila:nc odo tajvg a:yc e:dvmangai. 
MRK.11.14	Odokkc Bv cdcm luto, “Nokkolokkcm lckoda sc:kosin a:ycm domangka:langka.” Odokkc Bvk agom tadjvgla gvmvnnc tani:kvdv:dc cdcm tatto.
MRK.11.15	Odokkc bulu Jerusalempc gvtoku. Odokkc kumko okumdo:pc gvangge:la sc:kobulu kumko okumdo attarcm rcnam-konam idunganc cdcmbulum mcnnenam robbomkang, odokkc Bv murkong olainckvdv:dok tcbulkvdv:dcm kuladam bito odokkc parong konckvdv:dok dungkokvdv:dcm; 
MRK.11.16	Odokkc Bv sc:komsin kumko okum ara:dok okkomsin bommotomang. 
MRK.11.17	Odokkc Bv luyirto, odokkc bulum luto, “Cdcm adla lc:ma:lang, ‘Ngok okumdcm appvng opvnlok kumko okumc cmna luyc?’ Cmpige:la nolu ccdcm rotkudnckvdv:dok dungkopc ito.”
MRK.11.18	Odokkc kumnam ager gernckvdv:dok bottarya:nckvdv:dc odokkc ainc agom luyirnckvdv:dc cdcm tatto odokkc Bvm mokenanc lambcko mago:to; kapila:nc bulu Bvm pcsokang, kapila:nc yadkumsunc tani:appv:dc Bvk luyirnamdcm mc:la mcngapla:ma:pc ikang. 
MRK.11.19	Odokkc yumc ayir a:namc nogordokkc gvpaktoku.
MRK.11.20	Ro:dcm bulu gvbatbomnamc, bulu tajvg amv:dcm appvrdokkcbong sanpakla du:dopc ka:begtoku. 
MRK.11.21	Odokkc Pitorbv mc:pa:toku odokkc Bvm luto, “Ru:tuma, Kangkvka! Nok pelvgnam tajvg amv:dc sanpakkang.”
MRK.11.22	Odokkc Jisubv bulum lubito, “Ru:ncsa:ncmc mc:jvgsutoka. 
MRK.11.23	Aropakpc, ngo nolum lubidung, sc:kobvi sc adi:scm, ‘Benyakla kukpakka:langka odokkc siycng asilo ojvngka:langka,’ cmna luycnc, odokkc bvk asinbo mc:moko kama:yc, cmpige:la bv okodcm lutonc cdcmpci iyc, cdcm bvkkcpc ibiyc. 
MRK.11.24	Cdcmpiga:lok ngo nolum lubidung, nolu okodcmci kumdom koycnc, mc:jvglangka jc nolu cdcm pa:tobong cdcm, odokkc cdc nolukkcpc iycpc. 
MRK.11.25	Odokkc cdvloi nolu kumdom dagrobdonc, mc:yinsulang nokkc sc:kaikc mcngkamdcmpc mc:ma:namko du:mvlo; 
MRK.11.26	odomvlo noluk taycng amo:tok du:nc Abubv:sin noluk imursiyarlokkc mc:yinsuycpc.”
MRK.11.27	Odokkc bulu lckoda Jerusalempc gvtoku. Odokkc Bv kumko okumdo gvgo:la olo-tolopc gvi-gvsa:la du:namc, kumnam ager gernc bottarya:nc kvdv:dc odokkc ainc agom luyirnckvdv:dc odokkc mvjvgkvdv:dc Bvkkolo:pc gva:to, odokkc bulu Bvm luto, 
MRK.11.28	“No oko ilang-gvla:namki scmbulum idu:n, cdcmanggom sc:ko nom ilang-gvlangcm cdcmbulum idopc bitang?”
MRK.11.29	Jisubv bulum luto, “Ngo nolum tawunam agom ako tadyc; ngom lutei, odokkc ngo nolum lubiyc oko ilang-gvlangki ngo scmbulum idoji. 
MRK.11.30	Jo:nkc Baptismo binamdc taycng amo:tokka:nci cdcmanggom tani:kvdv:dokka:nci? Ngom lutei.”
MRK.11.31	Odo bulu akonc akoncm luka:mvnsuto cdcmpc cdcmpcmang cmna, “‘Taycng amo:tokkc,’ cmna ngolu lumvlo, Bv luyc, ‘Kapila nolu cmpcmvlo Bvm mc:tinsutoma:n?’ ” 
MRK.11.32	Ckvdaggom ngolu luycnci, “Tani:kvdv:dokkc cmna?” bulu tani:kvdv:dcm pcsokang, kapila:nc appvngc taddagai Jo:nbv aroru:pc agom lungornai. 
MRK.11.33	Cmpige:la bulu Jisumc lubito, “Ngolu kinmang.” Odo Jisubv bulum lubito, “Ngo:sin nolum lubige:mang oko ilang-gvla:namkokki ngo scmbulum idagji.”
MRK.12.1	Odokkc Bv kvkanbinam do:yvngkokki bulum lurobbomkang. “Tani:akonc angur arvgko itungai odokkc cdcm lu:ri:ycm ngunge:la ba:ri:ycm petkomamto, odokkc alang kedlennanc arungcmsin ngunto, odokkc kanggapnanc po:yubcmsin molvgto, odokkc cdcm arvg inc kvdv:dcm togc:lvgto, odokkc akon dungko amongkolo:pc gvkang. 
MRK.12.2	Cdvlo ayir angkangkunc, bv ager gerya:nc tani: akoncm arvg inc tani:kvdv:do:pc mclvgto, bulukkolok angur a:yc asudo:ko pa:pc cmna. 
MRK.12.3	Odokkc bulu bvm sogapge:la bvm dcmto, odokkc bvm alag anggara:pc mclvgtoku. 
MRK.12.4	Odokkc lckoda bulukkolo:pc akon ager gerya:ncko mclvgto, odokkc bulu bvm mittukdok dcmjogto, anyi:sudopc bvm ipusire:ycm ito. 
MRK.12.5	Odokkc bv akonko mclvgto, odokkc bulu bvm moketo; odokkc cdcmv:pc bojcrungcm ito, akkem bulu dcmto odokkc akkem bulu moketo. 
MRK.12.6	Bvkkc ckvdaggom akoda dungai, airu:pc mc:bomsunam awoko; lcddardo bvm bulukkolo:pc mclvgto, scmpc lula, ‘Bulu ngok awoscm mcnggcru:ycpc;’ 
MRK.12.7	Cmpige:la cdc arvg inckvdv:dc akoncm akonc luka:mvnsuto, ‘Sc:bo:yam lcdupc attarcm pangkonsupcncdc; gvtok, kajc bvm mokelai ngolu, odokkc lcdupc attarcm pangkonsunamdc ngolukkcpc iyc.’ 
MRK.12.8	Odokkc bulu bvm sobomna moketo, odokkc angur arvgdokkcm crrennvgto.
MRK.12.9	“Arvgdok ru:tumdc okkom iycsong? Bv gvla arvg inckvdv:dcm mokkeyamyc, odokkc angur arvgdcm ammem bipakyc. 
MRK.12.10	Nolu sc Ru:ncpvnckc agom potin scm pokvma:nci:
MRK.12.10	‘Okum monckvdv:dc oko vlvngardcm aimang cmna mcpaktonc cdc sungkendok ncrkvgpc ikang;
MRK.12.11	Cdc Ru:tumkc inamai;
MRK.12.11	odokkc cdc ngoluk amikki ka:pc kangak sunamai.’ ”
MRK.12.12	Odokkc bulu Bvm ycnggappc cmna anka:la ka:to, cmpige:la yadkumsunc tani: kcrc:dcm pcsokang, kapila:nc bulu mcngkinsuto jc buluk birudi:pc kvkanbinam do:yvdcm kvbito; cdcmpila bulu Bvm mcto odokkc gvkangku.
MRK.12.13	Odokkc bulu Bvkkolo:pc Parisi:kvdv:dok akkem odokkc Herodkc tani:kvdv:dok akkem mclvgto, Bvk agom lukolok Bvm lukeleppc cmna. 
MRK.12.14	Odokkc bulu gvla Bvm luto, “Luyirna, ngolu kindung no arro cmna, odokkc oko tani:ycmsin pcsomang; kapila:nc no tani:lok nappangcm ka:mang, cmpige:la aropakpc Ru:ncsa:nckc lambcdcm lcngkandag. Kaesarmc dorpcnam murko:dcm dornamdc lujvgluro adnamdcmpc bipa:doyc bipa:ma:yc?
MRK.12.15	“Ngolu bulum dorpa:don, cdcmanggom ngolu dorpa:ma:nci?” Cmpige:la buluk lc:sula lunam agomdcm kinge:la, Bv bulum luto, “Kapila ngom anka:la ka:dang? Ngom anvr poisangko boma:tei, odokkc cdcm ngom ka:motei.”
MRK.12.16	Odo bulu apirko boma:toncm Bv bulum luto, “Sc sckkcmpc arnamcn?” Bulu Bvm lubito, “Kaesarkcmpc.” 
MRK.12.17	Jisubv bulum luto, Kaesarmc bipcnam attarkvdv:dcm Kaesarmc bitok, odokkc Ru:ncpvnckc attarkvdv:dcm Ru:ncpvncmc bitoka.” Odo bulu mc:la mcngapla:tomang cdcm.
MRK.12.18	Odokkc Saddusi: kvdv:dc Bvkkolo:pc gva:to, sc:kobulu lckoda turkunammc kama:bong cmna ludagnc; odokkc bulu Bvm tawunam agomko tatto, scmpc lula, 
MRK.12.19	“Luyirna, Mose:bv ngolum adbito jc tani:akolok bvrokonc siycmvlo odokkc nc:ngko mcpakycmvlo, cmpige:la ko:kang akosin mcma:mvlo, cdc tani:dc cdc nc:dcm la:pcru:nammc, odokkc bvk bvrodok lcgangc ommangcm usa:yc. 
MRK.12.20	Bvrrang kvnvdko dungai; abvngarncdc yamncko la:tungai, odokkc cdvlo sika:ji ommangc akosin katomang; 
MRK.12.21	Odokkc cdcm ame:ncdc bvm la:toku, odokkc sikang, ommang akosin kama:pc; odokkc odok anyidok lcdudokkcsin; 
MRK.12.22	odokkc kvnvdnapcncdc:sin ommang akosin katomang. 
MRK.12.23	Lcddarpc cdc nc:dc:sin sikang. Lckoda turdokudo bv sck nc:pc iyckusong? Kapila:nc cdc kvnvdpakdc bvm nc:pc langka.”
MRK.12.24	Jisubv bulum lubito, “Cdcmpila:ma:lang nolu imurgvmurdu:nc, nolujc dormo potindcmsin cdcmanggom Ru:ncpvnckc ilang gvlangnamdcm kinma:la? 
MRK.12.25	Kapila:nc cdvlo bulu sikolokkc turyckunc bulu lckoda midangcm mokuma:yc cdcmanggom mida:pc bima:yckubong, cmpige:la taycngamo:tok lutad lunckvdv:dcmpc ingapycku. 
MRK.12.26	Odokkc sinckvdv:dcm turmokunamdcm, Mose:kc potindcm nolu pokvma:nci, jarrubnc vsvngamv:dok agomdcm, Kapc Ru:ncsa:ncbv bvm lutonc, ‘Ngo Abrahamkc Ru:ncpvnnc, odokkc Isahakkc Ru:ncpvnnc, odokkc Jakobkc Ru:ncpvnnc?’ 
MRK.12.27	Bv sinckvdv:dok Ru:ncsa:ncmang, cmpige:la turnckvdv:dokkc; nolu aiyo:pc lumurc.”
MRK.12.28	Odokkc ainc agom luyirnc gva:la bulum akoncm akoncm luka:mvnsudopc tadge:la, odokkc Bv bulum aiyo:pc lubila:to cmna kangge:la, Bvm tawuto, “Lulvgnam agomkvdv:dok okkardc lupo:namdcn?” 
MRK.12.29	Jisubv lubito, Lupo:namdc, “Tattoka, O Israel: Ru:tumdc ngoluk Ru:ncsa:ncbv, cdc Ru:tumdc akkongko; 
MRK.12.30	Odokkc nok appvng asinangkokki nok cd Ru:tum Ru:ncpvncmc aipc mc:langka, odokkc nok appvng turnamki, nok appvng mc:namsagnamki, odokkc nok appvng tornamki. 
MRK.12.31	Akondc scmpc, ‘Nok kumrvko:rv tani:ycm noggvngkcmpc aipc mc:langka.’ Scmbulumyam bottcya:nc lulvgnam agomc okkosin kamang.”
MRK.12.32	Odokkc ainc agom luyirnckvdv:dc Bvm luto “No aropc ludung, Luyirna; no aroru:pc luto jc Bv ako, odokkc Bvkkcmyam sc:kosin kama:bong; 
MRK.12.33	odokkc Bvm appvng asinangki aipc mc:dopc odokkc appvng mcngkin sakkinnamdokki, odokkc appvng ila:sa:la:namkokki, odokkc avkc akonkc kumrvko:rcm avyarkcmpc aipc mc:dopc, cdc appvng romlvgla palvgnam boli:ycmsin bottaya:nc.” 
MRK.12.34	Odokkc Jisubv ka:namc bv aiyopc lubito, Bv bvm luto, “No Ru:ncpvnckc migom doko amo:dokkc motc:mang.” Odokkc odok lcdupc oko tannam agomcmsin Bvm tadpc saksa:la taula:tomang.
MRK.12.35	Odokkc Jisubv kumko okumdo luyirra du:namc, Bv luto, “Kapc ainc agom luyirnckvdv:dc lula:dang jc Kristobv Dawidkc aowocmna? 
MRK.12.36	Dawidbv avdc, Angunnc Yalodokki lula:nammcm pa:la, lulento:
MRK.12.36	‘Ru:tumdc ngok Ru:tummc luto
MRK.12.36	Ngok lagbvk alakpc tedtoka
MRK.12.36	Nok mirukvdv:dcm alckcvgbo lcngap-ma:sisscm.’
MRK.12.37	“Dawidbv avdci Bvm Ru:tumcmna gogdag; cdcmpidag kapc Bv Bvk awopc iycn?” Odokkc bojcrung tani:yc Bvk agomcm mc:po:pc tadto.
MRK.12.38	Odokkc Bvk luyirdodo Bv luto, “Ainc agom luyirnckvdv:dcm ansuka:sulangka, sc:kobulu arai arainc attarcm gcge:la gvlv:dagnc, odokkc kumko okumkvdv:do aiyangarnc dungkom, 
MRK.12.39	odokkc donam tv:nam bikokvdv:do aiyangarnc mcnggcm, 
MRK.12.40	sc:kobulu tumbonc:ngkvdv:dok okumcm rodkutdagnc odokkc tadycpc cmna arai araipc kumdag. Bulu bojcya:pc mokemomarcm pa:ycku.”
MRK.12.41	Odokkc Bv murkong kumsu:do murkong lvgnamkvdv:dcm ka:la du:to. Mircmnc tani: bojcrungc bojc bojcpc lvgdungai. 
MRK.12.42	Odokkc opannc tumbonc:ngkonc gva:to, odokkc ta:m poisang pirnyiko lvga:lvgto, okodcmbulum lckoycmvlo sortiangkopc idagaji. 
MRK.12.43	Odokkc Bvk agom tadjvgla gvmvnnc tani:kvdv:dcm Bvkkolo:pc goga:to, odokkc bulum luto, “Aropakpc, ngo nolum ludung, cdc opannc tumbo nc:dc murkong kumsu:do sc:kobulu lvgkanc cdc appv:dcm bojcyangko lvgya:to. 
MRK.12.44	Kapila:nc bulu appv:dc buluk ngadnc murkong lokkcm lvgto; cmpige:la bv:dan bv opantu:la bvkkc okko dunggaji appv:dcm lvgto, bvk turnapcnan appv:dcm.”
MRK.13.1	Odokkc Bv kumko okumdokkc gvlenkunamc, Bvk agom tadjvgla gvmvnnc tani:kvdv:dc Bvm luto, “Ka:toka, Luyirna, kapc kangkanna kangaksula du:nam vlvngcnc odokkc okum monancnc!” 
MRK.13.2	Odo Jisubv luto, “No bottapaknc sesa:namkvdv:scm ka:begdagyc? Sido yoppakma:nam vlvng akosin du:ma:yc akon talc:lo akoncm tvla lc:dopc.”
MRK.13.3	Odokkc Bv olib Adi: tayc:do tednamc kumko okum kekon kesakpc Pitormclang Jakobmc odokkc Jo:nmclang Andriwubulu Bvm atckpc tawuto, 
MRK.13.4	“Ngolum luteipcn, cdcbulu cdvlo iycji, odokkc kapinc kanggodc lenycn cdvlo cdc appv:dc lenapdodcm?”
MRK.13.5	Odokkc Jisubv bulum lurobbombikang, “Ansulangka jc sc:kosin nolum angu lambcko gvbopc imangka:lang. 
MRK.13.6	Ngok aminno bojcrungc gvyc, scmpc lula, ‘Ngo Bv!’ Odokkc bulu bojcrungcm lambcm gvyodboyc. 
MRK.13.7	Odokkc cdvlo mimag monamcm nolu tadbegycnc odokkc mimag monamlok lubonna lunam agomcm, tadlomsuyoka; cdcm ipci iyc, ckvdaggom du:tcrdungapdc pvnga:ma:da. 
MRK.13.8	Kapila:nc opvnkvdv:dc opvnkvdv:dokki pakkeka:mvnsuyc, odokkc migom donc amongc migomdonncm moka:mvnsuyc; mo:di: mo:di:lo tarcmo:tonc tonyc, dobegtv:begma:namc lenyc; cmpige:la cdc ommang pa:dom kinamlok kisango:nammc.
MRK.13.9	“Cmpige:la nolu avkvdv:dc ansulangka; kapila:nc bulu nolum kcba:lo tolvgyc; odokkc nolum kumko okumkvdv:do dcmyc; odokkc nolu amo: ru:tumnoklang migomkvdv:dok kcra:lo dakkansuyc ngok lcgangc, buluk kcra:lo lukansubidopc. 
MRK.13.10	Odokkc tadponc do:yv:dcm appvng opvnlo lungappo:pa:ru:yc. 
MRK.13.11	Odokkc cdvloi bulu nolum kcba:lo soabomycnc odokkc nolum topakycnc, nolu okkom lupcnammcnc mcngkesula siyoka; cmpige:la odo ayirdo okkomci biycji cdcmci lulangka, kapila:nc cdc luncdc nolumang, cmpige:la cdc Angunnc Yalodc. 
MRK.13.12	Odokkc bvrro bvrrom sikolo:pc tolvgyc, odokkc abudc awodcm, odokkc ommangkvdvv:dc anc abukvdv:dokki dakka:mvnsuyc odokkc bulum sikolo:pc mclvgyc; 
MRK.13.13	Odokkc nolum appvngc tayumyc ngok lcgangc. Ckvdaggom sc:kobvi mentumsula du:ycnc bv turyc.
MRK.13.14	“Cmpige:la cdvlo nolu cdc tayumpcnam mokemoyencdcm okolo du:pcma:namcji odo du:dopc ka:begycnc ponckvdv:dcm mcngkinmotok, odo Judia:dok du:nckvdv:dcm adi:kvdv:do:pc dugammolangka; 
MRK.13.15	sc:kobv okum mv:dumto du:nc gvimokupc mc:yoka, cdcmpcmanggom bvk okumpc gva:moyokuka, atv attarko langkakupc; 
MRK.13.16	odokkc arvgolo sc:kobv du:nc bvk gasorgaluk la:dokupc gvlatmoyokuk. 
MRK.13.17	Odokkc hai hai odo sckkc sckkc amvrro du:ycnc odokkc sc:ko anyuk sunna du:ycnc bulukkc mc:dvrpcnamc! 
MRK.13.18	Kumtoka cdc dvgvnno imangka:langka cmna. 
MRK.13.19	Kapila:nc odo longckvdv:do cdcmpc kelegc lenycnc lendo a:dodokkc su:pakpc lenkvmangada Ru:ncsa:nckc ru:namkvdv:dokkc odokkc, cdvlosin lema:ycku. 
MRK.13.20	Odokkc Ru:tumbv cdc longc kvdv:dcm andcmomangamvlo, oko tani:ycsinci turra:ma:yapc; cmpige:la agom tadjvla gvmvnnc tani:kvdv:dok lcgangc, sc:kom bulum Bv mc:la balentonc, Bv longckvdv:dcm andc:moto.
MRK.13.21	“Odokkc sc:koiyc nolum atvko luycmvlo, ‘ka:toka, sc:na Kristobv dung cmna!’ Cdcmanggom ‘ka:toka, clc Bv dung!’ Cdcm mc:jvgyoka. 
MRK.13.22	Lume:lun Kristokvdv:dc odokkc lume:la lungor lunc tani:kvdv:dc lenyc odokkc mcngapla:ma:nam kanggodcm lcngkanyc, gvyodbola gvbopcmna, pagmvlo, cdc balennam kvdv:dcmsin. 
MRK.13.23	Ckvdaggom ansuka:sulangka; ngo nolum appvngcm luno:la lubitu:bong.
MRK.13.24	“Cmpige:la odo longckvdv:do, cdc asin mc:pinsudo dokkc, do:nyitcm kcmomoyc, odokkc, po:lok pvang pvma:yc, 
MRK.13.25	odokkc takarkvdv:dc taycng amo:tokkc kcdledamyc, odokkc do:mvrtok kvnggv:pc mcnggcsunamkvdv:dcm yonkukyc. 
MRK.13.26	Odokkc odo bulu Tani:kc Awodcm mukkangkvdv:dokki bottaru:nc mcnggcsunamki odokkc amin gvla gvidokupc ka:begyc. 
MRK.13.27	Odokkc Bv taycng among lutad lunckvdv:dcm melenamlvgyc, odokkc rcngansok appv:lokkcm Bvk agom tadjvgla gvmvnnc tani: kvdv:dcm langkumsuycku, mo:pvsok du:tcr appv:-dokkcm taycng among du:tcrdo:pc.
MRK.13.28	“Tajvg vsvng amv:dokkcm odok poyirnamko tadyv: sutoka: odok rcngke: appv:dc rcmagla annckvdv:dc jarsa:bo:mvloi, nolu kindag dviyc anindu:bong. 
MRK.13.29	Cdcmv:pc, cdvlo nolu cdcbulu lendu:bong cmna ka:begycnc, nolu kindag jc Bv aninka:bong, yabgo ru:yid pvnga:du:bong. 
MRK.13.30	Aropakpc, ngo nolum lubidung, cdc appv:dc lenapma:dapc sc opvnsc yogma:yc. 
MRK.13.31	Do:mvrtc odokkc mo:pvsc yogpakyc, cmpige:la ngok agomkvdv:dc yogpakma:yc.
MRK.13.32	“Cmpige:la cdc longcdcm cdcmanggom cdc ayirdcm sc:kosin kinmang, taycng amo:tok lutad lunckvdv:dc:sinci, cdcmanggom Awodc:sin, cmpige:la Abudcwong. 
MRK.13.33	Ansutoka, darra du:lang; kapila:nc cdvlo ayirdc pvnga:ycsong nolu kinmang. 
MRK.13.34	Cdc tani:akonc okum mcge:la okolai gvnamcmpc idag, bvk okumdcm bvk ager gerya:nckvdv:dcm ka:sv:ycpc imoge:la, buluk ayv ayvkc agerkvdv:dokkcm, odokkc yabgo ka:ya:ncdcm ka:ya:la darra du:dopc lulvgto. 
MRK.13.35	Darra ka:ya:la du:tok cdcmpiga:lok– Kapila:nc cdvloi okumdok ru:tumdc gv:yckusong nolu kinmang, yumcayirdoisong, cdcmpcmanggom yumc kvdvsuddoisong, cdcmanggom porogkokdoisong, cdcmanggom ro:doisong– 
MRK.13.36	ckvma:mvlo Bv vgcmpc gvlangkula nolum yubla du:dom gagycku. 
MRK.13.37	Odokkc nolum ngo okkom ludu:nc ngo appvngcm ludung: toya:la du:toka.”
MRK.14.1	Gvbadla gvnamdok odokkc Komirang ilvgma:pc donam tv:nam longcdok lo:nyiko po:pai cdc. Odokkc dormo ager gergcnc kvdv:dok bottarya:nc kvdv:dc odokkc ainc agom poyirnckvdv:dc Bvm kinmango:pc, odokkc Bvm mokepc cmna mago:la dungai; 
MRK.14.2	Kapila:nc bulu luto; “Dodo tv:dodo:mang, ckvma:mvlo odo tani:yc urradamyc.”
MRK.14.3	Odokkc Betani:do Simon ngero ro:namkc okumdo Bv cdvlo dungaji, Bv tcbuldo dunga:nammc, nc:ng akonc kampotiti:nc vlvng ctungkolo narcngo:nc namponc tulangcm bomla gva:to, kcrangardo:pc, odokkc bv ctu:dcm dcmporge:la Bvk tukkudo cdcm pvrumlvgto. 
MRK.14.4	Cmpige:la odo sc:ko sc:koi dungaji sc:kobulu ayv ayvkvdv:dc aglvng sa:la lusangkang, 
MRK.14.5	“Kapila cdc yonsunamdcm pvse pvyetoncm? Kapila:nc cdc yonsunamdcm lvngko awum dv:tak takbu:lok ager gerrcla pa:nam murkong arclok kola:ya:pc, odokkc opankvdv:dcm orra:ya:pc.” Odokkc bulu bvm ge:rvdla luto.
MRK.14.6	Cmpige:la Jisubv luto, “Bvm atcro:pc mclvgtokuk; kapila nolu bvm ge:dun? Bv airu:pc ainc agerko ngom gerto. 
MRK.14.7	Kapila:nc nolu lo:dcm opan tani:kvdv:dcm du:bosuycpc, odokkc nolu okodcmci ilv:dagnc, nolu bulum ainc agercm gerbila:dag; cmpige:la nolu lo:dcm ngom pa:ma:yc. 
MRK.14.8	Bv okodcm ila:dagnc cdcmci ngom ibito; bv ngok amvrcm po:pcbong vrto ngok amvrcm yuma:dapc. 
MRK.14.9	Odokkc aropakpc, ngo nolum lubidung, okoloi tadponc lutaddcm lubiycnc mo:pv appv:so, bv okkom itonc bvm mc:pa:langkula lubiycku.”
MRK.14.10	Odo Juda Iskaroitbv, sc:ko vyvngkolang anyidok akoa:ji, dormo ager gernckvdv:do:pc gvkang bulum Bvm bulukkolo:pc togc:lvgdopc cmna. 
MRK.14.11	Odokkc cdvlo bulu cdcm tadbegtonc bulu mc:pokang, odokkc bvm murkongcm bipc cmna pesuto. Odokkc bv Bvm gogge:la toyudlvgpc cmna mago:bomkang.
MRK.14.12	Odokkc komirang ilvgma:pc donam longcdok a:pongarnc longcdo, cdvlo bulu gvbatla gvnamdok me:r sobendcm palvgtonc, Bvk agom tadjvgla gvmvnnc tani:kvdv:dc Bvm tawuto “Okolo nok lcga:pc ngolu gvbadla gvnamdok donamdcm mosv:ta:ka cmna mc:dang?”
MRK.14.13	Odokkc Bvk agom tadjvgla gvmvnnc tani: anyiko Bv mclvgto, odokkc bulum lulvgto, “Nogorolo:pc gvkang, odokkc nolu asi giri:ko jo:bomnc tani:ko rvgsuycpc; bvk lcdulo gvmvnkang, 
MRK.14.14	Odokkc bv okoloi gva:ycji, okumara:dok ru:tumdcm lulang, ‘Luyirncdc ludag, Ngok mibo dungkodc okolon, okolo ngok agom tadjvgla gvmvnnc tani:kvdv:dcm gvbatla gvnamdok donamdcm doboycnc?’ 
MRK.14.15	Odokkc bv nolum bottapaknc soyarko tayc:to mosv:la lc:namko lcngkanycpc; odo ngokkcpc mosvlangka.”
MRK.14.16	Odo agom tadjvgla gvmvnnc tani:kvdv:dc gvkang odokkc nogordo:pc gvkang, odokkc bulum Bvk lukamv:dcmpc pa:to; odokkc bulu gvbatla gvnamdok donamdcm mosv:to.
MRK.14.17	Odokkc yumc ayir pvnga:nammc Bvk vyvngkolang anyidcm gvboto. 
MRK.14.18	Odokkc bulu tcbuldo dola du:dodcm, Jisubv luto, “Aropakpc, ngo nolum lubidung, nolukkolok akonc ngom miru alaglo tolvgyc, ngok lcdulo sc:ko domvndu:ji.”
MRK.14.19	Bulu mc:dvramkang odokkc akon lcdudo akonc Bvm lurobbomkang, “Cdc ngoi?”
MRK.14.20	Bv bulum luto, “Cdc vyv:dok akonc, ngok lcdulo sc:ko alagcm suda:mvnna dodu:ji.” 
MRK.14.21	Kapila:nc tani:kc awodok agomcm Bvk adkamdcmpci gvdag, ckvdaggom cdc tani:dc mctapsula sipcnammc sckkoki tani:kc Awodcm mirukc alaglo tolvgtonc! Cdc tani:dokkcpc bvm oma:yanggomci aiya:dagai.
MRK.14.22	Odokkc bulu dola du:namc, Bv pitangcm la:to, odokkc kumto, odokkc cdcm pentu:to, odokkc bulum cdcm bito, odokkc luto, “Dotok; sc ngok amvrc.”
MRK.14.23	Odokkc Bv bati:ko la:sa:to, odokkc aipai cmge:la bulum cdcm bito, odokkc cdcm bulu tv:to. 
MRK.14.24	Odokkc Bv bulum luto, “Sc ngok i:yc pesula lugodnamdokkc, okodcm bojcrungkc lcgangc pvlenlvgtoji. 
MRK.14.25	Aropakpc, ngo nolum lubidung, ngo angur a:ycdok ala:dcm Ru:ncsa:nckc migom dokodo anupc tv:doku longcdc pvngang-kuma:sisscm lckoda tvngkuma:yc.”
MRK.14.26	Odokkc bulu Ru:ncsa:nckc ni:tomko moge:la Olib Adi:do:pc gvkang.
MRK.14.27	Odokkc Jisubv bulum luto, “Nolu appvngc mc:pangamycpc; Kapila:nc cdcm adla lc:tak, ‘Ngo me:r soben ka:sv:ncdcm dcmyc, odokkc me:r sobenkvdv:dcm dcmyc, odokkc me:r soben kvdv:dc dugpit-dugyit sungabyc.’ 
MRK.14.28	Cmpige:la ngom turmoycku, ngo nolum gvbo:la gvla Galildo:pc gvyc.”
MRK.14.29	Pitorbv Bvm luto, “Bulu appv:dc mcpagamdaggom, ngo:dan mcpakma:yc.”
MRK.14.30	Odokkc Jisubv bvm luto, “Aropakpc, ngo nolum lubidung, siyumkc yummarso, porogc lcnyiko kogma:dapc, no ngom lcwumkopc kinmang cmna lupaksuycpc.”
MRK.14.31	Cmpige:la bv kvnggv:pc lusuto, “Ngo nok lcdulo simvndanyc, ngo nom kinmang cmna luma:yc.” Odokkc bulu appvngc cdcmv:pc lumvnto.
MRK.14.32	Odokkc bulu Getsimani cmna lunam mo:di:kolo:pc gvkang; odokkc Bvk agom tadjvgla gvmvnnc tani:kvdv:dcm Bv luto, 
MRK.14.33	“So tedtok, ngo kumna du:dodcm.” Odokkc Bvk lcdulo Pitor, Jakobmc odokkc Jo:nmc gvbokang; odokkc kvnggv:pc dungko kama:pc mc:dvrra mcngapla:ma:pc irobbomkang. 
MRK.14.34	Odokkc Bv bulum luto, “Ngok yalosc airu:pc mc:dvrdung, sinncmpci idung. So du:po:toka, odokkc darra toya:la du:toka.”
MRK.14.35	Odokkc adji:oko gvbatge:la, Bv amo:bo owangge:la kumto jc, cdcm ila:ycmvlo, cdc ayirdcm ngokkolokkcm gvpakmoteika. 
MRK.14.36	Odo Bv luto, “Abba, appvngcm no ila:dag; cdc bati:dcm ngokkolokkcm la:pakteika; ckvdaggom ngo okodcm mc:dagnc cdcmpcmang, cmpige:la nok mcngkamdcmpckc.”
MRK.14.37	Odokkc Bv gvlangkula bulum yubla du:dopc ka:toku, odokkc Bv Pitormc tawuto, “Simona, no yubdu:nci? No gonta akkongkosinci toya:la darra du:la:toma:n? 
MRK.14.38	Toya:la darra du:tok odokkc kumtoka nolu jen ankang ka:namlo kangkosuma:ycpc; yalodc aropci du:lv:dag, cmpige:la adindc rcmgdag.”
MRK.14.39	Odokkc Bv lckoda gvcrkang odokkc kumto, cdc gompirkvdvngv:dcm lula:lula. 
MRK.14.40	Odokkc gvlatlangkula bulum yubdopc ka:toku, kapila:nc buluk amik kvdv:dcm airu:pc yummi:yc sotapbomdagaboi; odokkc bulu kinmangai okkomnai Bvm lubisuiya:song.
MRK.14.41	Odokkc Bv lcwumkopc gvlattoku, odokkc bulum luto, “Nolu su:paksinnci yubladu:n odokkc du:rasudu:n? Cdc pvngka:bong; ayirdc pvnga:du:bong; Tani:kc Awodcm togclvgtobong. 
MRK.14.42	Darobtoka, kajc nolu gvkangkuboi; ka:toka, ngom mirupc mc:la topaklvgncdc anindc pvnga:dandu:bong.”
MRK.14.43	Odokkc lomdanna, Bv agom lula du:du:dom, Juda:bv gva:to, vyvngkolang anyidok akonc, odokkc bvk lcdulo yadkumsunc tani: kcrcngkonc madsvgcmlang danggi:ycm bomla gvmvndo, dormo ager gernckvdv:dok bottarya:nc kvdv:dokkc odokkc ainc agom poyirnckvdv:dokkc odokkc abv:nc mvjvng kvdv:dokkc. 
MRK.14.44	Cdcmpidodcm cdc topaklvgncdc bulum kanggodko bito, scmpc lula, “Ngo sc:kom dosukycnc cdcna tani:dc;
MRK.14.45	“Bvm ycnggaplangka odokkc Bvm sipaiycm gvbola gvbolangkuk.” Odokkc Bv gva:nammc, bv Bvkkolo:pc vgcmpc gva:to odokkc, luto, “Ru:tum!” Odokkc Bvm bv dosukto. 
MRK.14.46	Odokkc bulu Bvm alagki pigabge:la ycnggabto. 
MRK.14.47	Cmpige:la odok kcra:do dagla du:nc akonc bvk madsvgdcm sadlento, odokkc dormoager gerncdok pagbodcm tcgla bvk yeru:dcm papakto. 
MRK.14.48	Odokkc Jisubv bulum luto, “Nolu rodkutncko ycnggapkapc gvnncmpci gvlendu:n, madsvgclang danggi:ycm bomla ngom ycnggapkapc? 
MRK.14.49	Longgcm longgcm ngo noluk lcdulo kumko okumdo dungai luyircm lula: lula:, odokkc nolu ngom ycnggabtomang. Ckvdaggom Ru:ncpvnckc agom jvgnamdcmpc ika:langka.”
MRK.14.50	Odokkc bulu appv:dc Bvm mcpagamto, odokkc dugsiamkang.
MRK.14.51	Odokkc ya:me: tani: akonc Bvk lcdulo gvmvnkang, ria onnoki sumnam gasor aborongko amvrdo bomge:la; odokkc bulu bvm ycnggapto, 
MRK.14.52	cmpige:la ria gasordcm mcto odokkc akudali:pc dukpakkang.
MRK.14.53	Odokkc bulu Jisumc dormo ager gernclok bottcnclo:p soa:bomto; odokkc dormo ager gernclok bottcn appv:dc odokkc bottc bottcnc ami kvdv:dc odokkc ainc agom luyirnckvdv:dc gvkumsuto. 
MRK.14.54	Odokkc Pitorbv mo:tc-mo:tcngo:pc Bvk lcdulo gvmvnto, dormo ager gernckvdv:dok kcba: bangkodo:pc; odokkc bv sipaikvdv:dok lcdulo tedtu:mvnna dungai, odokkc vmv amsula ingg:a:pc dungai. 
MRK.14.55	Cdcmpidodo dormo ager gernclok bottarya:nckvdv:dc odokkc rcngam appv:dc Jisukc birudi:pc lukanbinamko tadgo:to Bvm mokepc cmna; cmpige:la bulu sc:komsin pa:tomang. 
MRK.14.56	Kapila:nc Bvk agom birudi:pc bojcrungc lume:lukanbinam luto, odokkc buluk lukanbinam kvdv:dc lugabmvsutomang.
MRK.14.57	Odokkc akke darobla lume:pc lukanbila Bvm lutumnammcm luto, scmpc lula, “Ngolu Bvk lukamcm tatto, 
MRK.14.58	‘Ngo sc kumko okumscm mopenyc okodcm alakki motagaji, odokkc lowumlo ngo asongkoda moycku, alakkokki moma:namko.’” 
MRK.14.59	Ckvdaggom buluk lukanbinam-kvdv:dc cdc lukamdcmpc itomang.
MRK.14.60	Odokkc dormo ager gerncdc pongkokdo dagrobto, odokkc Jisumc tawuto, “Nokkc lupcnammc okkosinci kama:n? Okkom sc tani:kvdv:sc nom lutumla lukancm lubidu:n?”
MRK.14.61	Cmpige:la Bv aso:pc du:to odokkc okkomsin lutomang. Lckoda dormo ager gergcncdok bottarya:ncdc tawuto Bvm, “No Kristobv:i, Gerncpu:ncdok Awodc?”
MRK.14.62	Odokkc Jisubv luto, “Ngowvng; odokkc nolu tani:kc Awodcm bottap mcngcsunamdok tayc:do teddopc ka:begyc, odokkc taycng do:mvrtok mukkangkokki gvdokupc ka:begyc.”
MRK.14.63	Odokkc dormo ager gernclok bottarya:ncdc bvk gcnam attardcm ga:petsuto, odokkc luto, “Ngolum odokkcsin lukanbinamcm mapcnammcbo:nci? 
MRK.14.64	Nolu Ru:ncpvncbv aimang cmnamcm Bvk lunamcm tattobong. Noluk mc:lenna lunamkvdv:dc okkon?”
MRK.14.65	Odokkc buluk appv:dc Bvm sipa:do cmna lungapto. Akke Bvm takircm sugrumbomkang, odokkc Bvk nappa:dcm takkompc, odokkc Bvm dcmpc, scmpc Bvm lula, “Lungorla lutoka!” Odokkc sipaikvdv:dc bvm pige:la kvgge:la torvgsuto.
MRK.14.66	Odokkc Pitorbv kcbang moko kcvgkc lottado du:namc, 
MRK.14.67	dormo ager gernclok bottanclok ager gerya:nc ko:ncngkonc gva:to; odokkc Pitorbv vmv amsula du:dodcm, bv bvm ka:to, odokkc luto, “No:sin Najaretdokkc, Jisukc lcdulo du:mvnka.”
MRK.14.68	Cmpige:la bv cdcm lupaksuto, scmpc lula, “Ngo kinsinmang okkomci no ludu:song tadkinsinmang.” Odokkc bv lambc ru:yikc yabgo gvangkodo:pc gvlenkang.
MRK.14.69	Odokkc cdc ager gerya:ncdc bvm ka:to, odokkc lckoda kcra:dok dagla du:la ka:nckvdv:dcm lurobbomkang, “Sc tani:sc bulukkolok akonc.” 
MRK.14.70	Ckvdaggom bv lupaksuto. Odokkc odok adji:oko lcdupc lckoda kcra:dok dagla ka:la du:nckvdv:dc Pitormc luto, “Aropakpc no bulukkolok akonc; kapila:nc no Galilolokkc.”
MRK.14.71	Cmpige:la bv avdc pelvgsuto odokkc pesubila lusuto “Ngo kinmang sc tani:scm nolu sc:kom ludu:ji.”
MRK.14.72	Odokkc oddar porogdc lckoda kokkang. Odokkc Pitorbv mc:patoku kapc Jisubv bvm lukaji, “Porogc lcnyikopc kogma:dapc, no ngom lcumkopc kinmang cmna lupaksuyc.” Odokkc opekoyegkang odokkc kapto.
MRK.15.1	Odokkc rokomdannamci dormo ager gernckvdv:dok bottarya:nc kvdv:dc, bottcnc tani:kvdv:dc odokkc ainc agom luyirnckvdv:dc, odokkc kcbang appv:dc ru:supa:suto; odokkc bulu Jisumc ycnggapge:la gvlenboto odokkc Pilatkolo togc:lvgto. 
MRK.15.2	Odokkc Pilatbv bvm tawuto, “No Jiwukvdv:dok migomdci?” Odo Bv bvm lubito, “No:na cdcmpc ludu:nc.” 
MRK.15.3	Odokkc dormo ager gergcnc kvdv:dok bottarya:nckvdv:dc Bvm bojcrungko okkoi okkoiycm aima:pc luto. 
MRK.15.4	Odo Pilatbv lckoda Bvm tawuto, “Nokkc lupcnam kama:nci? Kangkvtoka cddvko bulu nom lujcmna ludu:nc.”
MRK.15.5	Cmpige:la Jisubv oko agomcmsin odokkc lulatsutoma:bong, cdcmpila Pilatbv mc:la mcngapla:tomang.
MRK.15.6	Cdcmpinamc bv donam tv:nam porobdo bv bulum makana:lo lvgnam tani:ako mclennvgbidoku sc:kom bulu koycji. 
MRK.15.7	Makana:do lvgnam imur ager inckvdv:dok, migom agom tadma:pc tani:mokencko, Barabbas cmnam tani:ko dungai. 
MRK.15.8	Odokkc cdc yadkumsunc tani:kvdv:dc Pilatmc korobbomkang bvk aginpc iyit-gvyitnamdcmpc bulum ibidopc. 
MRK.15.9	Odokkc Bv bulum lubito, “Nolu Jiwukvdv:dok migomdcm nolukkcpc mclennvgteikuk cmna mc:dagnci?” 
MRK.15.10	Kapila:nc bv kindagai jc ncla:yam dormo ager gernckvdv:dok bottarya:nckvdv:dc Bvm yc:lvgto.
MRK.15.11	Cmpige:la dormo ager gernclok bottarya:nckvdv:dc yadkumsunc tani:kvdv:dcm Bvmma:pc Barabbasmcdan mclennvgdokupc luurlvgto. 
MRK.15.12	Odokkc Pilatbv lckoda bulum tawuto, “Cmpcmvlo nolu sc:kom Jiwukvdv:dok Migom cmna ludu:nc cdc tani:dcm ngo kapc iycn?”
MRK.15.13	Odokkc bulu jc:robbomkang lckoda, “Bvm Kuruslo pvtketok.”
MRK.15.14	Odo Pilatbv bulum luto, “Kapila, oko aima:n agerko bv iton?” Ckvdaggom bulu jc:baddanna jc:to, “Bvm kuruslo pvtketok.”
MRK.15.15	Cdcmpila Pilatbv, yadkumsunc tani:kvdv:dcm mc:lvgsumopc cmna, buluk lcga:pc Barabbasmc mclennvgbitoku; odokkc Jisumc sabukkokki dcmage:la kuruslo pctkedopc tolvgto.
MRK.15.16	Odokkc sipaikvdv:dc migom dungko okum ara:dok kcbang bangkodo:pc Bvm gva:boto; odokkc bulu sipai appvngcm gokkumsuto. 
MRK.15.17	Odokkc bulu Bvm ba:yomcmpc yalv:nc migom gcnam olubnc attarcm molvgto; odokkc bulu ta:ng dumlupko poge:la bulu Bvm molvgto. 
MRK.15.18	Odokkc bulu Bvm selam-bomrobkang, “Motcngo:pc dungge:la, Jiwukvdv:dok Migoma cmna jc:yosuto?” 
MRK.15.19	Odokkc bulu Bvk mittukdok dorbumko langge:la dcmto, odokkc Bvm takircm sukkamto, odokkc bulu Bvm lcbv:tuma:la mcnggcsula kumto. 
MRK.15.20	Odokkc Bvm bulu moki:moatge:la, bulu ba:yomcmpc yalv:nc migom gcnam olubnc galugdcm pvtpakto, odokkc Bvk avkc gcnam attarkvdv:dcm molvgtoku. Odokkc bulu Bvm kuruslo pvtkekapc gvlenbokang.
MRK.15.21	Odokkc bulu lambclok gvpatnc tani: ako, Sirene dok Simonmc do:lu:dokkc gvddom, Alekjandarkclang Rupuskc abudcm, Kurusdcm jo:dopc lujcmlvgto, 
MRK.15.22	Odokkc bulu Bvm Golgatha cmnam mo:di:do:pc gvboto okodcm tublong dungko cmdagnc. 
MRK.15.23	Odokkc bulu Bvm gondok alangcm molusunam angur alangcm bito; cmpige:la Bv cdcm tv:tomang. 
MRK.15.24	Odokkc bulu Bvm Kuruslo pvtketo, odokkc Bvk gcnam attardcm bulu orpansuto, bulukkolok sc:ko pa:ycji cmna do:jvgki kungka:mvnsuto, sc:ko okodcm la:mvlo aiycji cmna. 
MRK.15.25	Odokkc odo awumko ayirc idagaboi, Bvm kuruslo pvtkedodo. 
MRK.15.26	Odokkc Bvk agomcm aimang cmna adlvgnamdc scmpc podagai, “Jiwukvdv:dok Migomdc.” 
MRK.15.27	Odokkc Bvk lcdulo rodkutnnc anyiko moketc:to, akoncm Bvk lagbvgpc odokkc akoncm Bvk lakkepc. 
MRK.15.28	Odokkc Ru:nckc agom jvggabla lc:namdcmpci ikang okodc ludagji, “Bvm imur-gvmurnc tani:kvdv:dok lcdulo kvtc:to.”
MRK.15.29	Odokkc odok gvpatnckvdv:dc Bvm yvrka:to, buluk mittuk kvdv:dcm dumkv dumkvla, odokkc scmpc lula: lula, “C:i kumko okumdcm mopenge:la cdcm lowumno mokuncdci, 
MRK.15.30	no avycm motursutoka, odokkc kurusdokkc gvitokuka?”
MRK.15.31	Cdcmv:pc dormo ager gernckvdv:dok bottarya:nckvdv:dc:sin akonc akonki Bvm yvrka:to ainc agom poyirnc kvdv:dokki lckopc, scmpc lula: lula, “Bv ammem moturto; Bv avdcm motursula:mang. 
MRK.15.32	Kristodcm, Israel dok Migomdcm Kurus talc:dokkcm gvimoteikupcn, ngolu ka:begdopc odokkc mc:jvgdopc.” Bvk lcdulo Kuruslo pvtkenam kvdv:dc:sin Bvm aima:pc luto.
MRK.15.33	Odokkc ayir akkcngko inamc, among appv:do kcmokang ayir konangko ima:dodo:pc. 
MRK.15.34	Odokkc ayir konangko idodcm Jisubv bottaru:pc bc:dopc jcngkang, “Eloi, Eloi lama sabakta:ni?” Odok agomdc, “O ngok Ru:ncpvnc, ngok Ru:cpvnc, Kapila no ngom mcpakton?”
MRK.15.35	Odokkc ru:yidok dagla du:nckvdv:dok akke cdcm tadge:la luto, “Ka:tok, Bv Elija:mc gogdung.” 
MRK.15.36	Odokkc akonc dugla asi mu:nc sponjakolo bi:ncko sirokangcm dorbumkolo nvggablvgge:la bvm tv:dopc bito, scmpc lula, “Toya:po:toka, Elija:bv Bvm gva:la la:yi:yckuji: la:yi:kuma:ycji.” 
MRK.15.37	Odokkc Jisubv bottcru:pc jcngkang, odokkc Bv topvnkang. 
MRK.15.38	Odo kumko okumdok tonkomnam gasordc tagnyikopc betkekang, tayc:tokkc kcyvgbo:pc. 
MRK.15.39	Odokkc sipai lvngkolok ru:tumdc, ru:yido Bvkkolo:pc ka:la du:namc, Bv topvnkang odo, bv luto, “Aroru:pc sc tani:sc Ru:ncpvnckc Aowai!”
MRK.15.40	Odo mo:tc:lokkc ka:la du:nc nc:ngckkcsin dungai, odokbuluk ara:do dungai Magdalini Meri:bv:lang Jakobkclang Josepkc anc Meri:bv, Salomi:bv, sc:ko, 
MRK.15.41	Bv Galilolo du:dodcm lcdulo gvmvnkanc, odokkc Bvm ka:svmosvngkanc; odokkc bojcrungko nc:ngc sc:kobulu Bvk lcdulo Jerusalempc gvmvnkaji.
MRK.15.42	Odokkc yumc ayir a:namc, cdc Mosv:sunamlok longcla:yam, cdc, Yodladu:namdok po:pckc longcdo, 
MRK.15.43	Arimatiadok Josepbv, kcba:ba:ncdok mcnggcnam memborkvdv:dc, sc:kobulu Ru:ncpvnckc migom donamdcm mago:la dunganc, saktapla Pilatkolo:pc gva:to, odokkc Jisukc sima:dcm koto. 
MRK.15.44	Odo Pilatbv mc:la mcngkintomang bv aropc sidanka:bo:nci cmna; odokkc sipai lvngkolok ru:tumdcm gogangge:la, bv bvm tawuto bulu sima:dcm ka:toibo:nci cmna. 
MRK.15.45	Odokkc mimag monclok lvngkolok ru:tumdokkcm Bv sika:bong cmnamdcm kinto bv Josepmc sima:dcm bito. 
MRK.15.46	Odokkc bv hon onnoki sumnam simang takkomnanc gasorko rcto, odokkc Bvm la:yi:ge:la, Bvm sima:yennanc hon gasordokki yetto, odokkc agokolo lc:to okodcm vlvngcm pvtkorangge:la nguntungaji; odokkc agodok yabgodcm kcdkapdopc vlvng apvko kctkaplvgto. 
MRK.15.47	Magdalini Meri:bv odokkc Josepkc anc Meri:bv okolo lc:toji cdcm ka:to.
MRK.16.1	Odokkc yodla du:nam longcdc gvngapnammc, Magdalini Meri:bv odokkc Jakobkc anc Meri:bv, odokkc o:ri: attarcm rcto, Bvm gvla bulu amvrdo yonnvgkapc cmna. 
MRK.16.2	Odokkc longc kvnvddok a:pongarnc longcdo rokompc bulu agodo:pc gvkang do:nyc sa:lendodo. 
MRK.16.3	Odokkc bulu akoncm akonc luka:mvnsukang, “Ngolum sc:ko vlv:dcm kurpakbiycn agodok yabgodokkcm?” 
MRK.16.4	Odokkc bcrsa:la ka:namc cdc vlv:dcm kcdpakla lc:namdcm bulu ka:begto–cdc aipc pvtadagai. 
MRK.16.5	Odokkc agodok ara:do gva:nammc, bulu lagbvgpc ya:me:tani:ko tedla du:dopc ka:begto, kamponc attar gcncko; odokkc bulu kangaksukang.
MRK.16.6	Odo bv bulum luto, “Kangaksuyoka; nolu Najaretolok Jisumc madung, sckom kuruslo pvtketonc. Bv darobkangku, Bv sc kamang; bulu okolo Bvm lc:taganc cdc mo:takdcm ka:ta:ka. 
MRK.16.7	Cmpige:la gvkangkuk, Bvk agom tadjvgla gvmvnnc tani:kvdv:dcm lubita:kuk odokkc Pitormc Bv:jc nolum gvpong gvpongo:la Galilpc gvyc cmna; olo Bvm nolu ka:begycpc, Bv nolum lukamdcmpc.”
MRK.16.8	Odokkc bulu gvlentoku odokkc agodokkc dukkangku; kapila:nc bulukkc jinnamc odokkc mc:la mc:ngapla:ma:nampc ikang; odokkc bulu sc:komsin okkomsin lutomang, kapila:nc bulu pcsokangai.
MRK.16.9	Bv cdcmpc longc kvnvddok a:pongarnc longcdo turlangkula, Bv Magdalini Meri:yarmc lcngkansuto, sckkolokkcm Bv kvnvdkopc uiycm mcnpakkaji. 
MRK.16.10	Bv gvkangku odokkc bvk lcdulo du:mvnnc kvdv:dcm lungapbitoku, bulu mc:dvrra odokkc kabla du:dodcm. 
MRK.16.11	Cmpige:la bulu Bv turradung odokkc bv ka:to cmna tadbegnammc, bulu cdcm mc:jvgtomang.
MRK.16.12	Odok lcdupc angupc badge:la buluk anyidcm lcngkansuto, bulu do:lu:do:pc gvdokudodcm. 
MRK.16.13	Odokkc bulu gvlattoku odokkc akedcm lubitoku, ckvdaggom bulu mc:jvgtomang.
MRK.16.14	Odok lcdupc Bv vyvngkolang akodcm lcngkansuto bulu bullong tcbuldo dodotv:dom; odokkc Bv bulum luka:la luto buluk mc:jvgma:nam kvdv:dokki odokkc asinkvdv:dok tornamkvdv:dokki, lcga:dc bulu Bvk turnamdcm kangge:la:sin mc:jvgtomang. 
MRK.16.15	Odokkc Bv bulum luto, “Mo:pvsok appv:lo:pc gvkangka odokkc ru:nam appv:dcm tadponc lutaddcm lutadta:ka. 
MRK.16.16	Sc:kobv mc:jvgycnc odokkc baptismongcm la:ycnc bv moturnam pa:yc; cmpige:la sc:ko mc:jvgma:ycnc, sika:langka cmna tolvgyc. 
MRK.16.17	Odokkc mc:jvgnckvdv:dok lcdulo sc: kanggodkvdv:sc gvmvnycpc; ngok aminno bulu uiycm mcnpakyc; bulu anu ayoki agomcm luyc; 
MRK.16.18	bulu tabbcm gagsa:la:yc, odokkc bulu tvngkesula sipcnamko tv:mvlogom, cdc bulum tv:nvgsumoma:yc; bulu mola:ma:nc tani:kvdvdcm alagcm riyitbiyc bulu csa:ycku.”
MRK.16.19	Cmpige:la Ru:tum Jisubv, bulum Bv lungapdodcm taycng amo:c bompakkangku, odokkc Ru:ncsa:nckc lagbvgpc tedkang. 
MRK.16.20	Odokkc bulu gvngapkang odokkc appv:lo lutadbigo:to, Ru:tumbv buluk lcdulo germvnto odokkc lutad lunamdcm arro cmna odok kanggodkvdv:dokki lcngkanamto. Amen.
LUK.1.1	Sc:kobulu lendodokkcbong amikkokki ka:nckvdvnga:nc odokkc agomdok lutadbigo:ncp ika:ji, bulu ngolum luyirkamdcmpc, 
LUK.1.2	ngoluk ara:lo aropc badnc agomkvdv:dok kvlenkvangcm adlenpc cmna bojcrungc adrobto; 
LUK.1.3	Cdcmpiga:lok, airu:pc mcnggcnam O Tiopilus, no oko oko luyircm pa:tonc, odokbuluk kvnggv:tarvngcm no kindopc. 
LUK.1.4	Ngo:sin lendodokkcbong appvng agomcm aiyo:pc magabbomna, nokkolo:pc aborkolok lcdulo aborko adnamcm aidopc ka:to.
LUK.1.5	Judia:dok migom, Herodkc migom dododcm, Jakaria: cmnam mo ager gergcncko dungai, Abija:kolokkc lennc; odokkc bvk amincm Elijabet cmtagai. 
LUK.1.6	Odokkc bulu Ru:ncpvnckc kangkolo dormokannai, Ru:tumkc lulvgnam appv:dcm odokkc anguru:pc lunam lujvg lurokvdv:dcm aimang cmna lukosuma:pc incgvnnai. 
LUK.1.7	Cmpige:la bulukkc ko:kang kamangai, kapila:nc Elijabetbv ommang kamangai, odokkc anyipakdc mincmvjv:la gvbomdungaboi.
LUK.1.8	Cdcmpc bv Ru:ncpvnckc ka:de:pc dormo ager gergcbomla du:dom, bvk gerpcnam ager lendom, 
LUK.1.9	dormoager gernamlok itcng gvtcngcmpc, bv Ru:tummc kumko okumdo gva:la dunangcm rompc cmna ikang. 
LUK.1.10	Odokkc yadkumsunc tani:appv:dc dup-dunang romdo ayirdo ru:yido kumna dungai.
LUK.1.11	Odokkc odo dup-dunang romkodok lagbvg atakdo bvm Ru:tumkc taycng among lutad luncko dakkansubito. 
LUK.1.12	Odokkc Jakaria:bv mcngkin mc:para:tomang bvm ka:pangge:la, odokkc bvkkc pcsoko angkang. 
LUK.1.13	“Cmpige:la cdc taycng among lutad luncdc bvm luto, Pcsoyoka, Jakarianga, kapila:nc nok kumnamdcm tatto, odokkc nok nc:ng Elijabetbv milbong ko:ko pa:yc, odokkc no bvk, amincm Jo:n cmna minnvglang.
LUK.1.14	Odokkc no mc:pomcngancm pa:ycpc,
LUK.1.14	odokkc bvm ododo bojcrung tani:yc mc:poyc;
LUK.1.15	Kapila:nc bv Ru:tumkc kangkolo bottcpakyc,
LUK.1.15	odokkc bv apongcmmanggom angur alang vrncm tv:ma:yc.
LUK.1.15	Odokkc Bvk ancdok aki:ara:bo du:dodokkcboi
LUK.1.15	Angunnc Yalodc bvkkolo bi:danna du:yc.
LUK.1.16	Odokkc Bv Israeldok bojcrungko ommangcm buluk
LUK.1.16	Ru:tum Ru:ncpvnckolo:pc gvlatboycku,
LUK.1.17	Odokkc bv Elija:kc yalodokki Bvm gvpo:la gvyc,
LUK.1.17	abukvdv:dok asinkvdv:dcm awokvdv:do:pc mc:latmokupc,
LUK.1.17	odokkc Ru:ncpvnckcpc tani:kvdv:dcm mosv:pc cmna agom lukamdcmpc,
LUK.1.17	tadma:nckvdv:dcm dormo kanckvdv:dok agom kinnam-pa:nam kvdv:do:pc.”
LUK.1.18	Odo Jakaria:bv taycng among lutad luncdcm luto, “kapc ngo cdcm kinycn? Kapila:nc ngo mvjvng tani:yc, odokkc ngok nc:dcsin sv:tcrsula mincka:bong.” 
LUK.1.19	Odokkc taycng among lutad luncdc bvm lubito, “Ngo Gabrielbv, Ru:ncpvnckc kangkolo sc:ko dakkansudu:nc; odokkc ngom nokkolo:pc tadponc lutadscm luta:ka cmna mclvgtung. 
LUK.1.20	Odokkc ka:langka, no aso:pc du:ycpc odokkc agomcm lula:ma:pc iycpc sc agomkvdv:sc aropc badma:sisscm, lcga:dc no ngok agomkvdv:dcm mc:jvgtomang, okokvdv:dc odokkbuluk ayirdo lukamdcmpc ingapycpc.”
LUK.1.21	Odokkc tani:kvdv:dc Jakaria:mc toya:la dungapdungai, odokkc bulu kumko okum ara:do du:barnamdcm mcngapla:tomang. 
LUK.1.22	Odokkc bv gvlendokudo, bv bulum agomcm lubisula:tomang, odokkc bulu mcngkintomang jc bv kumko okum ara:do o:kai kangorko ka:to; odokkc bv bulum kanggod-mogoddcm lcngkanbito odokkc agom lula:ma:pc dungka. 
LUK.1.23	Odokkc bvk kumnam ager gernamdok ayirc gvngapdodcm, bvk okumpc bv gvkangku.
LUK.1.24	Odo longcdok lcdudokkc bvk nc:ng Elijabetbv amvrro dungkang, odokkc po:lo pvngokopc bv avdc lc:sisuto, scmpc lula, 
LUK.1.25	“Ru:tumbv ngom ka:nam longc kvdv:so scmpc ito, ngok kolokkcm anyvngcm la:pakpc cmna.”
LUK.1.26	Po:lo pvkc:do taycng among lutad lunc Gabrielmc Ru:ncsa:nckolokkc Galildok Najaret cmnam nogorolo:pc mclvgtungai, 
LUK.1.27	Josep cmnam tani:kolok lcgang tadpvrnam ko:ncngko Dawidkc ope:lokkcm; odokkc cdc ko:nc:dok amincm Meri: cmtagai. 
LUK.1.28	Odokkc bvkkolo:pc bv gvangge:la luto, “C:i, airu:pc ayang abonamma, Ru:tumbv nok lcdulo dung!” 
LUK.1.29	Cmpige:la bv cdcmpc lunamdo airu:pc mcngkin mc:para:tomang, odokkc cdc kapinc tadponc lutadkonc cmna bvk asinbo mc:suto. 
LUK.1.30	Odokkc taycng among lutad luncdc bvm luto, “pcsoma:pcka, Meri:a, kapila:nc no Ru:ncsa:nckolok ayangabbom pa:to. 
LUK.1.31	Odokkc ka:toka, nok aki:bo ommang du:yc odokkc milbong awoko pa:yc, odokkc no Bvk amincm Jisu cmna minnvglang.
LUK.1.32	“Bv bottcru:nckopc iyc, odokkc Tayc:rung yangkotok Du:ncdok Awodc cmna gogyc:
LUK.1.32	Odokkc Ru:tum Ru:ncpvncbv Bvm Bvk abu Dawidkc migom dungkodcm biyc,
LUK.1.33	Odokkc Bv Jakobkc ope:dcm lo:dvpc ka:bom-dagbomyc;
LUK.1.33	odokkc Bvk migom dotc:dc cdvlosin yogma:yc.”
LUK.1.34	Odokkc Meri:bv taycng among lutad luncdcm luto, “Kapc cdcmpc ila:ycncm, ngokkc milbongci kama:dapc?”
LUK.1.35	Odokkc taycng lutad luncdc bvm luto,
LUK.1.35	“Angunnc Yalodc nom pa:yc, odokkc Tayc:rungyankotok owudya:nardok ilang-gvlang ugyumdc nom vgtidyc.
LUK.1.35	“Cdcmpidag cdc opcnam ko:dcm angunnc cmna luyc,
LUK.1.35	“Ru:ncpvnckc Awodc cmna. 
LUK.1.36	Odokkc ka:toka, nok ope:ncgvng nc:ng Elijabet bvk minc ncdoso:sin awoko amvrro du:nc; odokkc sc:kom ommang kama:nc cmtungaji po:lo pvkcngko ika:bong du:namc. 
LUK.1.37	Kapila:nc Ru:ncsa:nckcpc okkosin ilanggvla:ma:namc kamang.” 
LUK.1.38	Odokkc Meri:bv luto, “Ka:tok ngo Ru:tumkc alagpc lagbomnam pagnc; nok agom lukamdcmpci ngom imoteika.” Odokkc taycng among lutad luncdc odokkc gvpakkangku.
LUK.1.39	Odo longckvdv:do Meri:bv darobla lomdanna adi: among dungko Judia:dok nogorkolo:pc gvkang, 
LUK.1.40	Odokkc Jakaria:kc okumpc gva:to odokkc Elijabetmc kumrvgsuto. 
LUK.1.41	Odokkc Elijabetbv Meri:kc kumrvgsunamdcm tadbegnammci, bvk aki:ara:bok ko:dc sumcsumkurkang; 
LUK.1.42	Odokkc Elijabetmc Angunnc Yalodc pv:namkopc pa:la:yam odokkc bottcru:pc jc:la lukang, “Nc:ngkvdv:dok ara:lo no gerncpu:nc, odokkc nok aki:bokkc lenncdc gerncpu:nc! 
LUK.1.43	Odokkc kapila scmpc mclvgtagncm, ngok Ru:tumkc ancdc:jc ngokkoso:pc gvdu:nc? 
LUK.1.44	Kapila:nc kangkvtoka, nok kumrvgsumamdok gomugdcm ngok yeru:so tadbegnammci, ngok aki:ara:bok ko:bc mc:pola sumc-sumkurkang. 
LUK.1.45	Odokkc Ru:nckolokkc okkom lutunganc cdc lunamdcmpc iycpc cmna mc:jvgncdc gerncpu:nc.”
LUK.1.46	Odokkc Meri:bv luto,
LUK.1.46	“Ngok asinsc luyiddung,
LUK.1.47	Odokkc ngok asinsc Ru:ncsa:nckolo mc:podung ngok Moturnckolo,
LUK.1.48	Kapila:nc Bvk ager gerya:nc ko:nc:dok
LUK.1.48	adji:opc du:nam dagnamdcm mcngkvbito.
LUK.1.48	Kapila:nc ka:toka, sukkolokkc appvng opvnc ngom gerncpu:nc cmyc;
LUK.1.49	Kapila:nc sc:kobv bottcrungcnc Bv ngok lcga:pc
LUK.1.49	bottcru:nc agerko gerto,
LUK.1.49	odokkc Bvk amindc angunnc.
LUK.1.50	Odokkc Bvk ayangc ope:lokkc
LUK.1.50	ope:akonlo:pc du:yc sc:kobulu Bvm pcsodagnc.
LUK.1.51	Bvk alakkvdv:dokki ilang-gvlangcm Bv lcngkanto,
LUK.1.51	Bv luyidlunamcm buluk asinkvdv:do mcangamlvgto,
LUK.1.52	Bv kvnggv:pc ilang-gvlangkvdv:dcm buluk
LUK.1.52	migom dola dungko kvdv:dcm la:paggamlettoku,
LUK.1.52	odokkc cdc cmmum kvdv:dcm la:sangamlvgto;
LUK.1.53	Bv kcno:nckvdv:dcm ainc attarcm bila dotv:sumoto,
LUK.1.53	odokkc mircmnc kvdv:dcm alag anggara:pc gvmotoku.
LUK.1.54	Bvk ager gerya:nc Israeldcm gerdumsuto,
LUK.1.54	Bvk mc:yinsunamdcm mc:pa:la,
LUK.1.55	Abrahammc odokkc Bvk awo ommang kvdv:do:pc lo:dv:pc
LUK.1.55	Bv ngoluk abukvdv:dcm lukamdcmpc.”
LUK.1.56	Odokkc Meri:bv bvk lcdulo po:lo pvwumkvramkopc du:mvnto, odokkc bvk okumpc gvkangku.
LUK.1.57	Cdcmpidodcm Elijabetbv ko:pa:dvkang, odokkc bv milbong ko:ako oto. 
LUK.1.58	Odokkc bvk kumrv-ko:rv kvdv:dc:lang ope:ncgvng kvdv:dc Ru:tumbv bvm bottcru:nc ayangko bito cmna tadto, odokkc bvkkokki mc:poto.
LUK.1.59	Odokkc pi:nyi longcdo bulu ko:dcm gadpuknam ager gerkapc gvto; odokkc bulu bvk abudok amin minkamv:pc Jakaria cmna minnvgpc itungai, 
LUK.1.60	cmpige:la bvk ancdc luto, “Cdcmpcmang; bvk amincm Jo:n cmna minyc.”
LUK.1.61	Odokkc bulu bvm luto, “Nok avkc ope:ncgvng kvdv:dc cdc amindcm sckkcmsinci minnvgmang.” 
LUK.1.62	Odokkc bulu bvk abudcm sutkanna lcngkanto, okkomna bvm gogpcnammcji.
LUK.1.63	Odokkc bv abvg adgc:nanc adtakko koto, odokkc adto, “Bvk amin Jo:nc.” Odokkc appvngc mc:lamcngapla:tomang. 
LUK.1.64	Odokkc oddung bvk nappa:dc kokakangku odokkc bvk ayodc rcmakkang, odokkc bv agom lutoku, Ru:ncsa:ncmc aipai cmna. 
LUK.1.65	Odokkc cdc appv:dok agomcm Judiang adi: among do:lungkvdv:do kvtagsukang; 
LUK.1.66	Odokkc buluk agom appv:dcm tadnc appv:dc buluk asinkvdv:do mcnggabamna lc:to, scmpc lula, “Cmpcmvlo sc ko:sc okopc iycji?” Kapila:nc Ru:tumkc alagdc bvk lcdulo dungai.
LUK.1.67	Odokkc bvk abu Jakaria:bv Angunnc Yalodc gagla, odokkc lungorcm luto, scmpc lula,
LUK.1.68	“Israeldok Ru:tum Ru:ncsa:ncb gerka:langka,
LUK.1.68	Kapila:nc Bvk tani:kvdv:dcm gvka:la Bv ka:to odokkc rclentoku,
LUK.1.69	odokkc Bvk ager gerya:nc Dawidkc ope:do
LUK.1.69	ngoluk lcga:pc turkunamlok a:rcngko sa:moto,
LUK.1.70	Lekelokkcbong Bvk lungor lunckvdv:dokki Bv lunamdcmpc,
LUK.1.71	ngolujc ngoluk mirukvd:dokkc mopvsupcnammc,
LUK.1.71	odokkc ngolum tayumnckvdv:dok alagkvdv:dokkcm;
LUK.1.72	ayangcm lcngkandopc ngoluk abukvdv:dcm pesubinamdcmpc,
LUK.1.72	odokkc bvk angunnc pesula lugoddcm mc:pa:dopc,
LUK.1.73	ngoluk abu Abrahammc pesubinamdcm,
LUK.1.74	ngolujc, ngoluk mirukvdv:dok alaglokkcm mopvkunamc,
LUK.1.74	Bvm pcsokama:pc Bvk agercm gerdopc,
LUK.1.75	angunna odokkc dormokanamkokki Bvk
LUK.1.75	kcra:lo odokkc ngoluk turradu:dag appv:so.
LUK.1.76	Odokkc no kowawnom, Appvngcmyam Owudyangkolo
LUK.1.76	du:ncdok lungor lunncmna gogyc;
LUK.1.76	Kapila:nc no Ru:tummc gvpo:la
LUK.1.76	Bvk lambcm mopungkapc gvycpc,
LUK.1.77	Bvk tani:kvdv:dcm mopvkunamlok kinnamcm bikapc buluk pa:pkvdv:dcm mc:yinsubi-la:mvlo,
LUK.1.78	ngoluk Ru:ncpvnckc rcmakpc mc:yinsunamdokki,
LUK.1.78	cdvlo cdc longcdc ngolukkolo
LUK.1.78	pvnga:ycnc taycng amo:tokkc
LUK.1.79	Kcmolo odokkc siko ugyumlo tedla du:nckvdv:dcm pvangcm bikapc,
LUK.1.79	ngoluk alckvdv:dcm mc:pola dungkolo gvbodopc.”
LUK.1.80	Odokkc cdc ko:dc bottala yaloki kvnggv:tarvngkang, odokkc bv yumrangolo du:to bvk Israel opvndcm lcngkansuma:dodo:pc.
LUK.2.1	Odo ayirdo Kaesar Augustus kolokkc migom lulvgko lulennvgto jc mo:pvso appvngc amincm adgabampcnamc. 
LUK.2.2	Kuiriniusbv Siriangolo amo:ru:tumpc idodcm cdc amin adgabarpo:namai. 
LUK.2.3	Odokkc appvngc av avkc nogorpc amin adgabkapc gvngapkang.
LUK.2.4	Odokkc Josepbv:sin Dawidkc nogor, Judia:dok, Betelehem cmnamdo:pc, Galildok Najaret nogordokkc gvkang, kapila:nc bv Dawidkc opvnclang ope:lokkai. 
LUK.2.5	Meri:mc aminadgabbosupc cmna, bvk tadpvrnamdcm, sckkc amvrro ko:ko dungaji. 
LUK.2.6	Odokkc bulu olo du:dodcm, bvkkc ko:dcm pa:nanc ayirc pvngangkang. 
LUK.2.7	Odokkc bvk pa:pongarnam awodcm oto odokkc kowao bonanc nvscgkokki bvm yetto, odokkc bvm so:bo ncsin kungkangkolo boyubto, Kapila:nc mibo dungko okumdo bulu:kkc dungko katomang.
LUK.2.8	Odokkc odo mo:takdo arvglo me:r soben ka:sv:nckkc dungai, yumcdo buluk me:r sobenkvd:dcm du:yubsubomla. 
LUK.2.9	Odokkc Ru:tumkc taycng lutad luncko bulum lcngkansuto, odokkc Ru:tumkc ruadcm buluk dungong appv:do dorbu:moto, odokkc bulu airu:pc pcsso angkang. 
LUK.2.10	Odokkc taycng among lutad luncdc bulum luto, “pcsoyoka; kapila:nc ka:toka ngo nolum tadponc lutadcm airu:pc mc:popcnamcm bombitung okodc appvng tani:lo:pc gvngapycpc; 
LUK.2.11	Kapila:nc noluk lcga:pc silo Dawidkc nogorolo Moturyangkunc ako oto sc:kobv Ru:tum Jisubv:nc. 
LUK.2.12	Odokkc scmpc noluk lcga:pc kanggodko pa:ycpc: nolu kowao ako ko:bonanc nvscgkokki yedge:la so:bo ncsin kungkangkolo boyubla lc:namcm ka:begycpc.”
LUK.2.13	Odokkc vgcmpc cdc taycng lutad luncdok lcdulo taycng lutad lunnc yadkumsunc kcrcngkonc lenkang Ru:ncsa:ncmc aipai cmna odokkc scmpc lula: lula:
LUK.2.14	“Appvngcm Oudaryangkoto Ru:ncsa:nckc Aipaiyc,
LUK.2.14	odokkc, tani:amo:so
LUK.2.14	Bvk aipc mc:lvgsunam tani:kvd:dok ara:lo mc:pomcnganc!”
LUK.2.15	Cdc taycng lutad lunckvdv:dc taycngamo:pc gvkunammc, me:r soben ka:svnckvdv:dc akoncm akonc luka:mvnsuto, “Ru:tumbv ngolum okodcm lubitoji kajc ngolu Betelehempc gvla cdcmpc inamkvdv:dcm kangkai.”
LUK.2.16	Odokkc bulu lomlagpisakla gvkang, odokkc Meri:mclang Josepmc mabegto, odokkc so:bo ncsin kungka:do ko:ako boyubla lc:namdcm. 
LUK.2.17	Odokkc bulu cdcmbulum kangge:la bulum ko:dok agom lubinamkvdv:dcm lungabbito; 
LUK.2.18	odokkc cdcm tadnc appv:dc me:r soben ka:svnckvdv:dok lunamkvdv:dcm tadla tadngaksukang. 
LUK.2.19	Cmpige:la Meri:bv cdc agom appv:dcm bvk asinbo mcnggabla lc:to. 
LUK.2.20	Odokkc cdc me:rsoben ka:sv:nckvdv:dc, bulum lukamdcmpc, bulu tadbegla odokkc ka:begla Ru:ncpvncmc aipai cmna odokkc luyidcm lula: lula, gvladamkangku.
LUK.2.21	Odokkc pi:nyi longc gvngapdodo, Bvm gadpukdodcm, Bvm Jisu cmna amincm minnvgto, Bvm aki:bo du:ma:dapcbong taycng among lutad luncdc minnam amindcm.
LUK.2.22	Odokkc Mose:kc lujvg-luro lukamdcmpc cdvlo angumonam ayirdc pvngangka:ji, bulu Bvm Jerusalempc Ru:tumkc kcra:do bikapc gvboto, 
LUK.2.23	(cdcm Ru:tumkc lujvg-lurodo lunamdcmpc, “milbong opo:nam appv:dcm Ru:tumkc angunnc cmna luyc.”) 
LUK.2.24	Odokkc Ru:tumkc lujvg-lurodo okkomna lutagji cdcmpc palvgnamko bipc cmna, “Pckv pirnyikomanggom, pirme:nc parong pirnyiko.”
LUK.2.25	Odo Jerusalemdo tani:ako dungai, Simion cmnamko, odokkc cdc tani:dc dormokanckai odokkc Ru:ncpvncmc kumnckai, Israeldcm mc:pomonamdcm ka:lv:la dungai, odokkc Angunnc Yalodc bvkkolo dungai. 
LUK.2.26	Odokkc Angunnc Yalodokki bvm lcngkantungai jc Ru:tumkc Kristomc ka:ma:sisscm bv sinamcm sima:yc. 
LUK.2.27	Odokkc Yalodc gvla:mola bvm kumko okumdo:pc gva:to; odokkc anc abudcm kowao Jisumc boa:bomnamc, lujvvg-lurodok adkamdcmpc bvm ikapc, 
LUK.2.28	bvm alagso:nyidokki bosa:to odokkc Ru:ncpvncmc kumge:la luto:
LUK.2.29	“Ru:tuma, su:pak nok ager gerya:ncdcm no mc:po:pc mclvgtungkubong,
LUK.2.29	nok agom lukamdcmpc;
LUK.2.30	Kapila:nc ngok avkc amiksc nok moturcm ka:begto
LUK.2.31	Okodcm no appvng tani:kangkolo mosv:tonc,
LUK.2.32	Amiope:kvdv:dcm pvangcm odokkc nok tani:
LUK.2.32	Israelkvdv:do amin gvdopc.”
LUK.2.33	Odokkc Bvk abudc:la Bvk ancdc Bvk agomcm okkomna lutoji tadla tadngaksukang; 
LUK.2.34	Odokkc Simionbv bulum gerka:-pungka:lang cmto odokkc bvk anc Meri:mc luto,
LUK.2.34	“Ka:toka, sc kowaoscm Israel ope:dok bojcru:lokkc
LUK.2.34	aima:pc inamclang ainam lcgangc mclvtung,
LUK.2.34	odokkc lugc-gcnamlok kanggotpc idopc
LUK.2.35	(odokkc matsvg asongkonc nok avkc yalodcmsin nvgkeycpc,)
LUK.2.35	cdc bojcrung tani:lok mc:namkvdv:ngc lenycpc cmna.”
LUK.2.36	Odokkc agom lungornc nc:ng akonc dungai, Anna:bv, Panuelkc omcdc, Asherkc ope:lokkc; bv airu:pc mincdagabong, bvk mvmbvrdokkc dv:tak kvnvdko bvk milbo:dok lcdulo du:mvnna dungai, 
LUK.2.37	odokkc tumbopc du:la bv dv:tak nyiyingkolang appikopc idagaboi. Bv kumko okumdokkc gvkumangai, menna dungge:la longgcmna: yummcm kumna. 
LUK.2.38	Odokkc odo ayirardo bv Ru:ncpvncmc aipai bito, odokkc Bvk agomcm lungapbito sc:kobulu Jerusalemdok mopvtkunamcm toka:la dungaji.
LUK.2.39	Odokkc bulu Ru:tumkc lujvg-lurodcmpc ipcnam appv:dcm ingapnammc, bulu Galilpc gvlatkangku, buluk avkc nogor Najaretpc. 
LUK.2.40	Odokkc ko:dc bottcla gvla kvnggv:sangkang, kinnc pa:ncpc ila; odokkc Ru:ncpvnckc ayang abbo Bvkkolo dungai.
LUK.2.41	Cdcmpc inamc Bvk ancabudc dv:tak takkvscm Gvbo:la gvnamdok donamdcm dokapc Jerusalempc gvdo. 
LUK.2.42	Odokkc Bv sv:la dv:tak tagyingkolang tagnyiko idodcm, bulu gvtcngitc:dcmpc gvkang; 
LUK.2.43	odokkc donam tv:namdcm dongapdodcm, bulu gvlatdokudcm, ko: Jisubv Jerusalemdo du:tedkang. Bvk anc abudc cdcm kintomang, 
LUK.2.44	Cmpige:la Bvk ajonkvdv:dok lcdulo gvmvndungkupc cmna mc:la bulu longc lo:bungko gvnamko gvtoku, odokkc bulu bvm buluk ope:ncgvngkvdv:dok odokkc kangkin tani:kvdv:dok mago:to; 
LUK.2.45	odokkc bulu Bvm mala pangkuma:namc, bulu Jerusalempc gvlattoku, Bvm malangkula. 
LUK.2.46	Longc lowum lcdulo bulu Bvm kumko okumdo pa:toku, lujvgluro poyirnc kvdv:dok lcdulo tedmvnna du:dopc, buluk agom kvdv:dcm tadla odokkc tawunam agomcm tadla: tadla; 
LUK.2.47	odokkc sc:kobulu Bvk agomcm tadbegtoji tadngaksukang Bvk mcngkinna agom lulatsukunamdcm tadla. 
LUK.2.48	Odokkc Bvm bulu ka:la mcngapla:tomang; odokkc Bvk ancdc Bvm luto, “Aowa, kapila no ngolum scmpc iton? Ka:toka, nok ba:bolang ngo nom dungu:-dunga:ma:pc mago:la du:nc.”
LUK.2.49	Odokkc Bv bulum luto, “Kapc cdcmpc nolu ngom maka:ncm? Nolu kinmanganci ngok Ba:bukc okumdo ngo du:pcnammc cmnamdcm?” 
LUK.2.50	Cmpige:la bulu Bvk lunam agomkvdv:dcm tadkintomang. 
LUK.2.51	Odokkc Bv buluk lcdulo gvmvnkangku odokkc Najaretpc gvkangku, odokkc buluk agom lukamdcmpci tattoku; odokkc Bvk ancdc cdc appvng agomdcm bvk asinbo mcnggapla lc:to.
LUK.2.52	Odokkc Jisubv kinna:pa:la, sv:sa:bomna gvkang, odokkc Ru:ncpvnckclang tani: ka:pcsin ayang abbomsin pa:bomkang.
LUK.3.1	Tiberiu Kaesarkc migomdodo dv:tak tagyvngkolang tanggodo, Pontiudok Pilatbv Judiadok amo: ru:tumpc ila:yam, odokkc Herodbv Galildok mo:tak appi:lok migom doncpc ila, odokkc bvk bvro Pilipbv Ituriangcla Trakoniti mo:tak appi:dok migom doncpc ila, odokkc Lisaniabv Abilenedok mo:tak appi:lok migom doncpc, 
LUK.3.2	dormo ager gernclok bottarya:ncpc Annakclang Kaiapa:bv iddom Ru:ncpvnckc agomc Jakaraiangkc awo Jo:nkolo:pc yumrangolo pvngangkang; 
LUK.3.3	Odokkc bv Jordan mo:tak appv:do:pc gvto, pa:plokkcm mc:yinsudokupc asinc mcngkutsulangkula baptismo la:namlok luyircm lutad lutadgo:la. 
LUK.3.4	Lungorlunc Isaiangkc potindo cdcm adkamdcmpc,
LUK.3.4	“Yumrangolo akonc jc:dung:
LUK.3.4	Ru:tumkc lambcdcm mopu:toka,
LUK.3.4	Bvk lambcdcm yvg cmmotoka.
LUK.3.5	Appvng adi: anyidok
LUK.3.5	pongkogcm owudmoyc,
LUK.3.5	odokkc appvng adi:cmna: adji:nc adi:ycm etedmoyc,
LUK.3.5	odokkc gc:nc lambc kvdv:dcm yvg cmmoyc,
LUK.3.5	odokkc gvnying gvsonc lambckvdv:dcm gvpogvanmoyc;
LUK.3.6	Odokkc appvng tani:ope:yc Ru:ncsa:nckc moturdcm ka:begyc.”
LUK.3.7	Odo bv bvkkolo baptismo langkapc gvlennc kvdv:dcm luto, “C:i dvgnc tabv ope:ya! Sc:ko nolum a:pcnc aglv:dokkcm duggcdopc lutadbiton? 
LUK.3.8	Asinc mc:dvrra mc:latsulangkula e:pcnam a:ycm e:toka, odokkc nolu av avyc lusurobyoka, ‘Ngolu:kkc Abrahambv ngoluk abbo dung’; kapila:nc ngo nolum lubidung Ru:ncpvncbv sc vlvngkvdv:sokkcm Abrahamkcpc ommangcm lenmola:dag. 
LUK.3.9	Su:paksinci vsvngkvdv:dok appvrkvdv:do vgv:dcm tvgapla lc:tag; cdcmpidag ainc a:yc e:ma:nc vsvng appv:dcm tc:tapdag odokkc vmvlo cra:lvgdag.”
LUK.3.10	Odokkc yadkumsunc tani:kvdv:dc bvm tawuto, “Cmpcmvlo ngolu kapc iycn?” 
LUK.3.11	Odo bv bulum luto, “sckkc galugc bornyiko du:nc, sckkc kama:nc bvm bisumotoka; odokkc sckkc dogangc du:nc, bvmsin cdcmv:pc imotoka.” 
LUK.3.12	Migom murkong urkumnckvdv:dc:sin baptismo langkapc gvngapdo, odokkc bvm luto, “Luyirna, ngolu okkom iyya:n?” 
LUK.3.13	Odokkc bv bulum luto, “Nolum cddvko urrangka cmtagnc cdcmyam bojcyangko uryoka.” 
LUK.3.14	Mimag monckvdv:dc:sin bvm tawuto, “Odokkc ngoluna okkom iycn.” Odo bv bulum luto, “Sc:komsin sa:jcmna rodkudyok, cdcmanggom lume:pc aimang cmna lulvgyok, odokkc noluk ager gerrcnamdok pa:namongcm mc:tv:sulangka.”
LUK.3.15	Tani:kvdv:dc toya:la du:la:ycm, tani: av avkc asinkvdv:dc Jo:nkc agomcm mcngkvamto, Bv Kristobv:nci bv:ma:nci cmna, 
LUK.3.16	Jo:nbv bulu appv:dcm lubito, “Ngo nolum asilo baptismongcm bidung; cmpige:la ngom sc:kobv kvnggv:ya:dagnc cdc, sck panoti:lok rvbbcmsinci ngo sarbila:pcncpc arc kama:nc; Bv nolum Angunnc Yalodokki odokkc vmvkokki Baptismongcm biyc. 
LUK.3.17	Yvgko lottadokkcm mopu:napc, odokkc gewu a:m kvdv:dcm Bvk kumsu:do yarkumsukupc, Bvk kappu:nanc cpodc Bvk alakdo dung, cmpige:la ampckvdv:dcm bv cdvlosin midkuma:nc vmvlo rompakycku.”
LUK.3.18	Cdcmpc, bojcrung luyir agomki, bv tadponc lutaddcm luyirgo:to. 
LUK.3.19	Cmpige:la Herod mo:tak appi:lok migom doncdc bvkkokki sc:kobvm Herodia:kc lcgangc, aisi:ma:nc cmna aima:pc lutonc bvk bvrodok nc:ngc cmna, odokkc Herodkc gernam aima:n ager appv:dcmsin, bulum lungabiga:lok 
LUK.3.20	bv Jo:nmc makana:lo tumna lc:to.
LUK.3.21	Cdcmpc appv: tani:ycm baptismo bingapnammc, odokkc Jisumcsin baptismo binamc odokkc kumna du:namc, taycng amo:tok yabgo moge:kang, 
LUK.3.22	odokkc Angunnc Yalodc Bvk tayc:do amvr-amo ka:begpc dc:yi:kang, pckv apirkoncmpc, odokkc taycng amo:tokkc gomugko lukang, “No ngok mc:bomsunam Awodc; nokkolo ngo airu:pc mc:lvgsudag.”
LUK.3.23	Jisubv cdvlo Bvk agercm gerrobomtonc, dv:tak yingumkopc ikvramdagaboi, Josepkc awopc (cdcmpc mcngkamdcmpc,) Josepbv, Heli:kc aowai, 
LUK.3.24	Heli:bv Mattatkc, Mattatbv Lebi:kc, Lebi:bv Melki:kc, Melki:bv Mattatiakc, 
LUK.3.25	Mattatiabv Amoskc, Amosbv Nahumkc, Nahumbv Esli:kc, Esli:bv Naggaikc, Naggaibv Maatkc, 
LUK.3.26	Maatbv Mattatiakc, Mattatiabv Semeinkc, Semeinbv Josekkc, Josekbv Joda:kc, 
LUK.3.27	Jodakbv Joanankc, Joananbv Resa:kc, Resa:bv Jerubbabelkc, Jerubbabelbv Shealtielkc, Shealtielbv Neri:kc, 
LUK.3.28	Neri:bv Melki:kc, Melki:bv Addi:kc, Addi:bv Kosamkc, kosambv Elmadamkc, Elmadambv Erkc, 
LUK.3.29	Erbv Josuakc, Josua:bv Eliejerkc, Eliejerbv Jorimkc, Jorimbv Mattatkc, Mattatbv Lebi:kc, Lebi:bv Simionkc, 
LUK.3.30	Simionbv Judakc, Judabv Josepkc, Josepbv Jonamkc, Jonambv Eliakimkc, Eliakimbv Meleakc, 
LUK.3.31	Meleabv Mennakc, Menna:b Mattatakc, Mattata:bv Natankc, Natanbv Dawidkc. 
LUK.3.32	Dawidbv Jisse:kc, Jisse:bv Obedkc, Obedbv Boajkc, Boajbv Sala:kc, Sala:bv Nasankc, 
LUK.3.33	Nasanbv Amminadabkc, Amminadabbv Admikc, Adminbv Arni:kc, Arni:bv Hejronkc, Hejronbv Perejkc, Perejbv Juda:kc, Juda:bv Jakobkc, 
LUK.3.34	Jakobbv Isaakkc, Isaakbv Abrahamkc, Abrahambv Terakc, Tera:bv Nahorkc, Nahorbv Serugkkc, 
LUK.3.35	Serugbv Reukc, Reubv Pelegkc, Pelegbv Eberkc, Eberbv Shela:kc, Shela:bv Kainankc, 
LUK.3.36	Kainanbv Arpajadkc, Arpajadbv Shemkc, Shembv Noakc, Noabv Lamekkc, 
LUK.3.37	Lamekbv Metuselakc, Metuselabv Enokkc, Enokbv Jaredkc, Jaredbv Mahalelkc, Mahalelbv Kainankc, Kainanbv Enoskc, 
LUK.3.38	Enosbv Getkc, Getbv Adamkc, Adambv Ru:ncpvnckc aowwai.
LUK.4.1	Odokkc Jisub, Angunnc Yalodc pa:la:yam Jordandokkc gvlattoku odokkc yi:pi: longckopc yumra:lo Yalodc gvbola du:to, 
LUK.4.2	Uidokki ka:bomc:bomoka:la kangkosula. Odokkc Bv odo longckvdv:do okkomsin dotomang; odokkc cdcbulu gcngapnammc, Bv kcnongkang.
LUK.4.3	Uidc Bvm luto, “No Ru:ncpvnckc Aowomvlo, sc vlvngkvdv:scm pita:pc ika:langka cmna lulvgkvka.”
LUK.4.4	Odo Jisubv Bvm lulatsutoku, “Scmpc adtak ‘Taniyc pitangongkokki turma:yc.’ ”
LUK.4.5	Odokkc uidc Bvm gvbokang, odokkc migyaplo mo:pvsok migom doko appv:dcm lcngkanto, 
LUK.4.6	odokkc uidc Bvm luto, “Nom ngo sc appv:sok ilang-gvlangcm odokkc odokbuluk mc:bomsunamdcmci biyc, kapila:nc cdcm ngom bitung, odokkc ngo cdcm sc:kom bilv:dagnc biyc. 
LUK.4.7	No ngom, kummvlo, cdc appv:dc nokkcpc ingapyc.” 
LUK.4.8	Odokkc Jisubv bvm lubito, “scmpc adtak,
LUK.4.8	‘Nok Ru:ncpvncdcm no kumnang,
LUK.4.8	odokkc Bvklcgangong no agercm gerrangka.’ ”
LUK.4.9	Odokkc Bvm Jerusalempc gvbokang, odokkc kumko okumdok mv:dum tu:bokto tedmoge:la Bvm luto, “No Ru:ncpvnckc Aowomvlo, avyc sokkc kcdledsukvka; 
LUK.4.10	Kapila:nc scmpc adtak:
LUK.4.10	‘Bvk taycng among lutad lunckvdv:dcm nokkolo:pc mclvgyc,
LUK.4.10	nom ka:sv:dopc.’
LUK.4.11	“Odokkc
LUK.4.11	‘Buluk alakkvdv:dokki nom bosa:
LUK.4.11	ycpc,
LUK.4.11	ckvma:mvlo no vlv:lo nok allcm otvrsuyc.’ ”
LUK.4.12	Odo Jisubv bvm lulatsutoku, “Scmpc lutag, ‘Nok Ru:tum Ru:ncpvncmc no luyo-luka:la kangkvyoka.’” 
LUK.4.13	Odokkc uidc appvng ka:bo mc:bomokangcm anka:la kangaptonc, Bvkkodokkc bv gvpakkang lckoda ankang kangkvnanc ayirko pangkuma:sisscm.
LUK.4.14	Odokkc Jisubv Yalodok ilanggvlangki Galilpc gvlattoku, odokkc Bvk ainc agomc mo:tak appv:do pvngapkang. 
LUK.4.15	Odokkc Bv buluk kumko okum okum appv:do, appvngc aidag cmna lungapdopc luyirto.
LUK.4.16	Odokkc Bv Najaretpc gvtoku, okolo Bvm usa:basa:toji; odokkc Bvk gvitnamdcmpc, kumko okumpc gvkang, ager germa:pc yodla du:do longcdo. 
LUK.4.17	Odokkc Bv popc cmna dagrobkang; odokkc scmpc adnamdcm pa:to,
LUK.4.18	“Ru:tumkc Yalodc ngokkolo dung,
LUK.4.18	kapila:nc Bv ngom opannckvdv:dcm tadponc
LUK.4.18	do:yv:dcm lutaddopc vrtung.
LUK.4.18	Bv ngom makana:lo lvgla lc:namkvdv:dcm mclvgkunamcm
LUK.4.18	odokkc miglunckdv:dcm ka:begkunamcm lutaddopc ngom mclvgtag,
LUK.4.18	sc:kobulum nv:jcmna lc:tagnc bulum motudokupc,
LUK.4.19	Ru:nckc torvgsukunanc
LUK.4.19	dv:tagdcm lutadbidopc.”
LUK.4.20	Odokkc potindcm Bv tamsuptoku, odokkc cdcm igur gvgurnckvdv:dcm bitoku, odokkc tedtu:to; odokkc kumko okumdok du:nc appv:dc Bvggongkolo:pc ka:takkang. 
LUK.4.21	Odokkc Bv bulum lurobbomkang, “Silo noluk tadde:pc astrong agomdc lukamdcmpci ikang.”
LUK.4.22	Odokkc Bvm appvngc aidag cmna lukang, odokkc Bvk nappa:dokkc lennc agomkvdv:dcm tadla tadngagamsukang; odokkc bulu luto, “Sc Josepkc awodc:ma:lang?”
LUK.4.23	Odo Bv bulum lubito, “Mc:moru:ma:pc no ngom sc luyv:sula lunamscm luycrung, ‘C:i kinam ka:na, no avycm ka:pvtsutokuka; Kapernaumolo no okkom ika cmna ngolu tattonc, sc nok avkc among do:lu:so:sin itoka.’” 
LUK.4.24	Odokkc bv luto, “Aropakpc, ngo lubidung, oko lungor lunncmsin bvk avkc amo:do torvgsumang.
LUK.4.25	“Ckvdaggom aropakpc, ngo nolum lubidung, Elija:kc du:dodcm bojcrungko tumbo nc:ngc Israeldo dungai, do:mvrtc dv:tag awumkolang po:lo pvkcngko cdvlo pcdongc otoma:nc, cdvlo among appv:do bottaru:nc dopa:tv:pa:ma:pc ika:nc; 
LUK.4.26	odokkc Elija:mc sckkolo:pcsin mclvgtomang cmpige:la Jarephatkollo:pc mclvgtonc, Sidon amo:dop, tumbo nc:ng akolowo:pc. 
LUK.4.27	Odokkc ngero ro:nam bojcrungko dungai Israeldo lungor lunnc Elija:kc du:dodcm; odokkc bulukkolok sc:komsin mopvtokumang, cmpige:la Siriangkolok Namano:mc mopvtoku.”
LUK.4.28	Cdvlo bulu cdcm tattoji, kumko okumdok du:nc appv:dc aglvng sangapkang. 
LUK.4.29	Odokkc bulu darobla Bvm nogordokkcm solennvgto, odokkc oko adi:do buluk nogordcm motagaji odo adi:dok tu:bokto:pc sosa:bomkang, Bvm bulu kcvgbo:pc nv:ledlvgpc cmna. 
LUK.4.30	Cmpige:la buluk arangv:dok Bv gvlenna gvpakkang.
LUK.4.31	Odokkc Bv Kapernaumpc gvto, Galildok nogordo:pc. Odokkc Bv bulum yodla du:do longcdo luyirla dungai; 
LUK.4.32	Odokkc Bvk luyirnamdcm tadla tadngaksukang, kapila:nc Bvk gomug kvdv:dc ilang gvla:nam kadagai. 
LUK.4.33	Odokkc odo kumko okumdo aima:nc Yalokanc uiyc pa:nam tani:ko dungai; odokkc bv bottapakpc jc:la lukang, 
LUK.4.34	“Najaretolok Jisuno! Okkom no ngolum iycn, Aycv? No ngolum mokekapc gvdu:nci? Ngo kindag no sc:koji, Ru:ncpvnckc Angunncdc.”
LUK.4.35	Cmpige:la Jisub Bvm morvdla luto scmpc lula, “Aso:pc du:tok, odokkc bvkkolokkc gvlentok!” Odokkc buluk ara:do uidc bvm crtapnammc, bv bvkkolokkc gvlento, bv atvkosin mojokmorokma:pc.
LUK.4.36	Odokkc bulu appv:dc ka:la kangaksukang odokkc akonc akoncm luka:mvnsuto, “Kapinc agomcncm sc? Kapila:nc Bv ilang gvlangki odokkc migangki aima:nc Yalokvdv:dcm lutoncm, odokkc cdcbulu gvlenamkang.” 
LUK.4.37	Odokkc Bvk agomkvdv:dc appvng mo:taklo:pc dungo:ycgong appv:do pvngapkang.
LUK.4.38	Odokkc Bvk darobla kumko okumdcm mcpagla gvla, Simonkc okumdo:pc gvangkang. Odo Simonkc ayodc kvnggv:pc ramla dungai, odokkc bulu Bvm bvk lcgangc kumna:sola: luto. 
LUK.4.39	Odokkc Bvk kcra:do dagkang odokkc ramnamdcm morvdto, odokkc cdc ramnamdc aikangku; odokkc oddung bv darobla bulum bv ila:sa:la bito.
LUK.4.40	Cdcmpidodcm do:nyidc owa:pc ayirdo atv kinam ramnamko du:nc appv:dcm bvkkolo:pc gvangamboto; odokkc Bvk alakki appv:dcm riyitbila bulum csangammotoku. 
LUK.4.41	Odokkc uiycsin bojcru:lokkc gvlenamkang, “No Ru:ncpvnckc Awodc! Cmna jc:la jc:la.” Cmpige:la Bv bulum morvdto, lcga:dc bulu kindagai jc Bv:yvng Kristobvai.
LUK.4.42	Odokkc ro:dcm pvang pvnamc Bv gvpaktoku odokkc ronggamo:nc mo:di:kolo:pc gvkang. Odokkc tani:kvdv:dc Bvm mala gva:to, odokkc bulum Bv mcpakyoka cmna kumna luto; 
LUK.4.43	ckvdaggom Bv bulum luto, “Ngo akon nogorkvdv:do:sin Ru:ncpvnckc migom doko mo:pvdok tadponc lutaddcm lugo:ru:yc; kapila:nc ngom odok lcgangci mclvgtungai.”
LUK.4.44	Odokkc Judia:dok kumko okumkvdv:do luyirbigo:to.
LUK.5.1	Ru:ncpvnckc agomcm tadpc cmna tani:kvdv:dc Bvm nv:rumbomnamc, Bv Genesaret siycng bottcnc pa:tang ru:yido dagla dungai. 
LUK.5.2	Odokkc Bv ollung so:nyiko siycng bottcnc pa:tang ru:yido ka:begto; cmpige:la ongo sogabnc tani:kvdv:dc odokkc gvlenamla buluk csabkvdv:dcm nvla dungai. 
LUK.5.3	Ollung asongkolo angge:la, okodc Simonka:nc, amo:dokki adji:oko ko:lendopc Bv bvm lulvgto. Odokkc Bv tedtungge:la tani:kvdv:dcm ollu:dokkc Bv luyirto.
LUK.5.4	Odokkc cdvlo Bv lungasutonc, Bv Simonmc luto, “O:rv:pc ko:lenna nok csabdcm ongoko crgappc cmna crrvgtoka.” 
LUK.5.5	Odo Simonbv luto, “Ru:tuma ngolu yumc yumbu:do crto odokkc apirkosin pa:tomang! Ckvdaggom nok agomki ngo csabscm cryi:lvgyc.” 
LUK.5.6	Odokkc bulu cdcmpc inamc, bulu bottaru:nc ongo kcrcngko crgabto; odokkc buluk csabkvdv:dc bedgcla:yam, 
LUK.5.7	buluk ajonkvdv:dcm sodumsudopc akon ollu:dokkcm pcdyapla gogsuto. Odokkc bulu gvla ollu:so:nyipakdc cdcmpc bingka:nc, bulu jvnga:pcmnai igckang. 
LUK.5.8	Cmpige:la Pitorbv cdvlo cdcm ka:toji, bv Jisukc kcra:do owa:to, scmpc lula, “Ngokkosokkc gvpakkangka, kapila:nc ngo pa:pkanc tani:yc, O: Ru:tum.”
LUK.5.9	Kapila:nc bv ka:la kangaksukang, odokkc cdc bvk lcdulo du:mvnnc appv:dcmsin, buluk crgapnam ongokvdv:dcm pa:la, 
LUK.5.10	odokkc cdcmv:pc Jebidi:kc awo anyi Jakoblang Jo:nbv:sin, sc:kobulu Simonkc ijongvjona:ji. Odokkc Jisubv Simonmc luto, “Pcsoyoka; su:pakkolokkc no tani:ycm gagycpc.”
LUK.5.11	Oddung buluk ollu:dcm tcmpv:do:pc konga:dokudodcm, bulu appvngcm mcpagamto odokkc Bvk lcdulo gvmvnamkang.
LUK.5.12	Bv nogor akolo du:dom, ngerong ro:bu:nam tani:ako gva:to; odokkc Bvm kumna:sola: luto, “Ru:tuma, no mc:dagmvlo, no ngom narc:mola:dakku.” 
LUK.5.13	Odokkc Bvk alagcm laglento, odokkc bvm ri:yitto, scmpc lula, “Ngo mc:dag narcngtoka.” Odokkc oddung bvk ngero ro:namdc aikangku. 
LUK.5.14	Odokkc Bv sc:komsin lugo:biyoka cmna lusv:la luto; ckvdaggom “Gvkang odokkc no avyc dormoager gernckvdv:dcm lcngkansuta:ka, odokkc nok narc:monamdok lcga:pc palvgnamko bita:ka, Mose:bv lulvgnamdcmpc, tani:kvdv:dcm arro cmna lcngkansunam lcgangc.”
LUK.5.15	Ckvdaggom cdcmyam bojcya:pc mo:tc mo:tc:pc Bvk agomc pvngapkang; odokkc bottcru:pc yadkumsunc tani:yc Bvk agomcm tadkapc gvkumsuto odokkc buluk kinam ramnam kvdv:dokkc aikupc cmna. 
LUK.5.16	Ckvdaggom Bv yumra:pc gvpakkang odokkc kumto.
LUK.5.17	Odokkc longckoncm, Bv luyirra du:dom, Parisi: kvdvngclang lujvgla lunamdok luyirnc kvdvngc kcra:do tedla dungai, sc:kobulu Galildok appvng do:lungkvdv:dokkc odokkc Judia:dokkc odokkc Jerusalemdokkc gvkaji; odokkc Ru:tumkc ilang-gvlangc csa:modokupc Bvk lcdulo dungai. 
LUK.5.18	Odokkc ka:toka, tani:ckkcnc attungko sipaknc tani:ako gvabotungai, odokkc bulu bvm ara:pc gva:bola Jisukc kcra:do lc:pc cmna mato; 
LUK.5.19	Cmpige:la tani: kcrcdokki, bulu bvm boma:pc okolosin lambcm pa:ma:la, bulu mv:dumto:pc resa:to odokkc bvk asub tc:tc:pc ka:pori: selapdcm kurpakge:la Jisukc kcra:do ponkogdo ledyi:lvgto. 
LUK.5.20	Odokkc Bv buluk mc:jvgdcm kangge:la luto, “Tani:ya, nok pa:pkvdv:dcm mc:yinsubitobong.”
LUK.5.21	Odokkc ainc agom luyirnckvdv:dc odokkc Parisi:kvdv:dc tawunam agomcm tadrobbomkang, scmpc lula, “Sc sc:kobv:ncm Ru:ncpncmc aima:ng cmna luncsc? Ru:ncpvnc bv:ma:mvlo sc:kobv pa:bcm mc:yinsula:dang?” 
LUK.5.22	Jisubv cdvlo buluk tawunam agomkvdv:dcm kintoji, Bv bulum tawuto, “Noluk asinkvdv:do kapila nolu agomcm mcnggo:dang? 
LUK.5.23	Okodc lupc lupoya:dang, ‘Nok pa:pkvdv:dcm mc:yinamsubitobong,’ cmnamdcmyc cdcmanggom ‘Darobtoka odokkc lambc gvtoka’ cmna lunamdcmyc? 
LUK.5.24	Ckvdaggom nolu kindopc cmna Tani:kc Awodokkc pa:bcm mc:yinsula:nanc ilang-gvlang dung cmna” Bv attungko sipaknc tani:dcm luto “Ngo nom ludung, darobtoka, nok asubcm la:sa:toka odokkc okumpc gvkangkuka.”
LUK.5.25	Odokkc oddung bv buluk kangku:do durobkang, odokkc bv okolo kcdla dungaji cdcm la:sa:to, odokkc okumpc gvkangku, Ru:ncpvncmc aipai cmna. 
LUK.5.26	Odokkc bulu appv:dc ka:la kangaksumoto, odokkc bulu Ru:ncpvncmc aipai cmto odokkc pcsokang, scmpc lula, “Ngolu silo tadkv-kangkvma:nam agerko ka:to.”
LUK.5.27	Odok lcdudo Bv gvlenkang, odokkc migom murkong urkumncko ka:begto, Lebi: cmna amin minnamko, migom murkong urkumko okumdo tedla du:dom; odokkc bvm luto, “Ngok lcdu lcdulo gvmvntok.” 
LUK.5.28	Odokkc bv appvngcm mcpakto, odokkc darobla Bvk gvko gvkolo gvmvnkang.
LUK.5.29	Odokkc Lebi:b Bvk lcgangc bottcru:pc donam-tv:namko bvk okumdo ito; odokkc tcbuldo buluk lcdulo bojcrungko migom murkong urkumnc ajonclang angu angu tani:yc domvnna dungai. 
LUK.5.30	Odokkc Parisi:kvdv:dc:lang buluk ainc agom luyirnc kvdv:dc Bvk agom tadjvgla gvmvnnc tani:kvdv:dcm bvnbvnaila luto, scmpc lula, “Kapila nolu migom murkong urkumnc kvd:dokkilang papi:kvd:dokki dobo-tv:bosudon?” 
LUK.5.31	Odo Jisubv bulum lubito, “Sc:kobulu csa:la du:nc bulu kinam ka:ncm mapcnam kamang, cmpige:la sc:kobulu mola:ma:ji bulumvn; 
LUK.5.32	ngo dormo kanckvdv:dcm gokkapc gvmang, cmpige:la papi:kvdv:dcm asin mc:dvrra mcngkutsuyckupc cmna:mvn.”
LUK.5.33	Odokkc Bvm bulu luto, “Jo:nkc agom tadjvgla gvmvnnc tani:kvdv:dc lckko: lckko:lo menna dungge:la kumdag, odokkc cdcmv:pc Parisi:kvdv:dok agom tadjvgla gvmvnnc tani:kvdv:dc:sin, cmpige:la nokkckvdv:dc tv:dag-dodag.”
LUK.5.34	Odokkc Jisubv bulum lubito, “Nolu mida:dok yamgurkvdv:dcm menna du:mola:dolang magbodc buluk lcdulo du:mvndodcm? 
LUK.5.35	Longcko pvnga:yc cdvlo magbodcm bulukkolokkcm gvpakbomyckuji, odokkc bulu odo longckvdv:do menyc.”
LUK.5.36	Bv bulum kvkanna kvnam do:yvngkosin kvbito: “Sc:kosin anu gainlokkcm pedlenge:la odokkc aku gainkolo cdcm potaglvgmang; bv cdcmpc imvlo, bv cdc anudcm bedboyc, odokkc anudok inyopdc akudo omlusuguma:yc. 
LUK.5.37	Odokkc sc:kosin anu angur alangcm aku pvgcnglo pvmang; bv cdcmpc imvlo, anu angur ala:dc pvgc:dcm bugporyc odokkc cdc bidjeramyc, odokkc pvgc:dc bedporbedyoryc. 
LUK.5.38	Cmpige:la anu angur ala:dcm alang pvgcngkolo pvpa:ru:yc. 
LUK.5.39	Odokkc sc:kosin aku alangko tvngge:la anuko tv:lv:mang; kapila:nc bv ludo, ‘Sc akuscm ngamya:dang.’ ”
LUK.6.1	Yodla du:nam longcdo, arvgara:dok Bv gvddom, Bvk agom tadjvgla gvmvnnc tani:kvdv:dc a:yc ckkcm pvrge:la doto, buluk alakkvdv:dokki nodpu: nodpungge:la. Cmpige:la Parisi:kvd:dok akke luto. 
LUK.6.2	Kapila nolu yodnam longcdo lujvg lurodok lukampc ipcma:namdcm idu:n?
LUK.6.3	Odo Jisubv lubito, “Nolu pokvma:nci Dawidbv kcno:la okkom ikaji, bv:lang odokkc bvk lcdulo sc:kobulu du:mvndungaji: 
LUK.6.4	Kapc Bv Ru:ncpvnckc okumdo gva:toji, odokkc lcngkansunamdok pita:dcm dotonc, okodcm lujvg lurodok lukamdcmpc dormo ager gerncdc:ma:mvlo sc:kosin dopc ma:nama:ji, odokkc bvk lcdulo du:mvnnckvdv:dcmsin bisutonc?” 
LUK.6.5	Odokkc Bv bulum luto, “Tani:kc Awodc yodla du:nam longcdok ru:tumc.”
LUK.6.6	Yodla du:nam longkonkoncm, Bv kumko okumdo gva:la luitdowcm, lagbvg alagdc laksannc tani:ako odo dungai. 
LUK.6.7	Odokkc ainc agom luyirnckvdv:dc:lang Parisi:kvdv:dc Bvm kanggabbomla dungai, Bv yodla du:do longgcm kinamcm csa:moyckuji csa:mokuma:ycji cmna, odomvlo Bvm atv lumurko lubegpa:ycji cmna. 
LUK.6.8	Cmpige:la Bv buluk mc:namkvdv:dcm kinto, odokkc Bv laksannc tani:dcm luto, “so:p gva:la dagrobtok sido.” Odo bv dagrobkang odokkc dagkkang. 
LUK.6.9	Odokkc Jisubv bulum luto, “Ngo nolum tawudung, yodla du:nam longcdo lujvg lurodok lukampc ainc agercmyc aima:nc agerko gerpa:donc, turnamko moturpcnamcyc cdcma:mvlo cdcm mokepcnamcyc?” 
LUK.6.10	Odokkc Bv buluk appv:dcm kanggo:to, odokkc bvm luto, “Nok alagdcm laglentok,” odokkc bv cdcmpc laglento, odo bvk alagdcm aimotoku. 
LUK.6.11	Cmpige:la bulu aglvngc okopci ikang odokkc bulu Jisumc o:ko ila:ycji cmna bulu bulu agom luposuto.
LUK.6.12	Odo ayirdo Bv kumpc cmna adi:pc gvkang; odokkc Ru:ncpvncmc yumc yumbu:do kumto. 
LUK.6.13	Odokkc longckunamc, Bvk agom tadjvgla gvmvnnc tani:kvdv:dcm Bv gokkumsuto, odokkc bulukkolok vyingkolang anyiko balento, sc:kobulum Bv mclvgnam lutad lugo:nc cmna amin minnvgtoji; 
LUK.6.14	Simon, sc:kom Bv Pitor cmna mintoji, odokkc Andriwubv bvk bvrodc, odokkc Jakoblang Jo:nbv, odokkc Pilipbv, Bartolmiwubv, 
LUK.6.15	Odokkc Metiubv, Tomasbv, odokkc Jakobbv Alphaeuskc awodc, odokkc Simonbv sc:kom mc:dap-darabnc cmna mintungaji, odokkc Juda:b Jakobkc awodc, 
LUK.6.16	Odokkc Iskariot Juda:bv, sc:ko mcjvgcm mirupc imotoji.
LUK.6.17	Odokkc Bv buluk lcdulo gvige:kula omannc among mo:di:kolo dagkang, Bvk bottcru:nc mclvgla ager germonam tani:kvdv:dok lckopc odokkc Judia odokkc Jerusalem odokkc siycng asi Ti:rclang Sidon ru:yikvd:dokkc bottaru:pc yadkumsunc tani:yc Bvk agom tadkapc gvto odokkc buluk kinamkvdv:dokkc csangamokakupc gvto; 
LUK.6.18	odokkc cdc aima:nc uiyc pa:la kinckvdv:dcm aiyammotoku. 
LUK.6.19	Odokkc yadkumsunc tani:appv:dc Bvm gakkvpc cmna mato, kapila:nc ilang-gvlangc Bvkkolokkc lenkang odokkc bulum aiyammotoku.
LUK.6.20	Odokkc Bvk agom tadjvgla gvmvnnc tani:kvdv:dcm Bv bcrsa:la kangge:la luto:
LUK.6.20	“Opankvdv:dc gernc-pu:nc, kapila:nc Ru:ncpvnckc
LUK.6.20	migom doko mo:pvdc nolu:kkc.
LUK.6.21	“Su:pak kcno:nckvdv:dc gernc-pu:nc,
LUK.6.21	kapila:nc nolu dotv:tv:tv:ycku.
LUK.6.21	Su:pak kabnckvdv:dc gernc-pu:nc,
LUK.6.21	kapila:nc nolu yvrycku.
LUK.6.22	“Tani:kvdv:dc cdvlo nolum tayumycji nolu gernc-pu:nc, odokkc bulu cdvlo nolum angupc du:moycji odokkc nolum aima:pc luycji, odokkc nolum amincm aisi:ma:nc cmna minycji, Tani:kc Awodok lcgangc! 
LUK.6.23	Odo longcdo yvrra mc:pola so:langka, odokkc mc:pola sumgo:langka, kapila:nc ka:toka, nok amanc taycngamo:to bojcru:ycku; kapila:nc buluk abukvdv:dc cdcmv:pc agom lungornckvdv:dcm ika.
LUK.6.24	“Cmpige:la sc:kobulu mircmdu:nc nolu:kkcpc mc:dvrpcnamc,
LUK.6.24	kapila:nc noluk mc:pom nolu pa:toibong.
LUK.6.25	“Su:pak pv:nckvdv:dc mc:dvrpcnamc nolu,
LUK.6.25	kapila:nc nolu kcno:ycku.
LUK.6.25	“Su:pakjc nolu yvrra du:nc nolu mc:dvrpcnamc
LUK.6.25	kapila:nc nolu mc:dvryc odokkc kappa:ycku.
LUK.6.26	“Nolu mc:dvrpcnamc, appvng tani:kvdv:dc cdvlo nolum aidag cmna ludagji, kapila:nc cdcmv:pc buluk abukvdv:dc lume:pc lungor lunc tani:kvdv:dcm luka.
LUK.6.27	“Cmpige:la ngo tadla du:nckvdv:scm ludung, noluk mirukvdv:dcm Aipc mc:langka, sc:kobulu nolum tayumdagnc bulum aipc ila:sa:langka, sc:kobulu nolum pelvgdagnc bulum aipc mc:lvglangka, 
LUK.6.28	sc:kobulu nolum aisi:ma:nc cmna ludagnc buluk lcgang kumnang. 
LUK.6.29	Nom migmo aborkolok piycmvlo akon migmodcmsin pidopc toka:bilang; odokkc nok ku:t galugdcm la:pakbiycmvlo nok galugdcmsin la:yoka cmna lutumyoka. 
LUK.6.30	Nokkolok konc appv:dcm bilangka; odokkc nokkolok ainc attarko la:ncdokkcm bvkkolok cdcmbulum lckoda mayokuka. 
LUK.6.31	Odokkc nom kapc tani:kvdv:dc imvlo aipc mc:donc, bulum cdcmv:pc ilangka.
LUK.6.32	“Nolum aipc mc:nong kvdv:dcm nolu aipc mc:mvlo, nolu okodcm pa:ycn? Kapila:nc papi:kdv:dci bulum aipc mc:nckvdv:dcm aipc mc:dag. 
LUK.6.33	Odokkc sc:kobulu nolum ainc agerko gerdagnc bulumong aincko imvlo, nolu okodcm pa:ycn? Kapila:nc papi:kvdv:dc cdcmv:pc idag. 
LUK.6.34	Odokkc sc:kobulukkolok nolu pa:pc cmna mc:donc bulumong murkong bipongcm bimvlo, nolu:kkc okodc dungka:n? Papi:kvdv:dc:sin papi:kvdv:dcm murkong bipongcm bidag, bojcrungko pa:latkupc cmna. 
LUK.6.35	Cmpige:la noluk mirukvdv:dcm aipc mc:langka, odokkc ainc agercm gerrangka, odokkc murkongcm bipo:langka, okkomsin pa:latkupc cmna mc:ma:pc; odokkc noluk amanc bojcru:yc, odokkc Appvng Udbo:ya:pc Du:ncdok omma:pc iyc; kapila:nc ainc agerko ibincdcm mcngkinma:ncdcmlang avwongkcpc mc:suncdcm ayangabodag. 
LUK.6.36	Ayangabopc Mc:ncpc Ilang, Noluk Abub Ayangabokammcmpc.
LUK.6.37	“Kcbangcm momvnsuyoka, nolumsin kcbangcm moma:ycpc: aimang cmna lugc:yoka, nolumsin aimang cmna luma:ycpc; mc:yinsulangka, nolumsin mc:yinsuycpc; bilangka, odo cdcmv:pc nolumsin biycpc; 
LUK.6.38	aiyo:pc kvla, nv:sv:la sckku:la lckopc, bi:pokdopc, noluk kcra:do yarrvgbiycpc. Kapila:nc noluk kvnamkvdv:dcmpc nolu kvla binamcm pa:latyckupc.”
LUK.6.39	Bvm kvkanbila kvnam do:yvngkosin kvbito: “Miglunc tani: akonc miglunc tani:koncm gvbola:dolang? Bulu anyipakdc jikongkolo gvboloksuma:yclang? 
LUK.6.40	Agom tadjvgla gvmvnnc tani:akonc bvk luyirncdcm bottcya:ncmang, ckvdaggom aiyo:pc luyirambo:mvlo appv:dc bvk luyirncdcmpc idag. 
LUK.6.41	Kapila nok bvrodok amigdok takotdcm ka:don, cmpige:la nok avkc amigdok sv:po:dcm ka:suma:nc? 
LUK.6.42	Cdcmpcmanggom nok bvrodcm kapc lula:don, ‘Bvrra, nok amigdok du:nc takotdcm ngo la:pak bisoi,’ nok amigdok sv:po:dcm avyc ka:suma:pc ige:la? C:i kcvgpc agom lunckvdvnga, noluk avkc amigdok sv:po:dcm la:paksupo:tok, odokkc odo nolu aiyo:pc nok bvrodok amigdo du:nc takotdcm ka:begycpc.
LUK.6.43	“Kapila:nc ainc vsvng amvng akosin aima:nc a:ycm e:mang, cdcmanggom lckoda aima:nc vsvngamvngc ainc a:ycm e:dolang; 
LUK.6.44	Kapila:nc vsvng appv:dcm odok a:yckvdv:dokki kindag. Kapcnc ta:ngkanc vsv:lokkcm tajvga:ycm pvrkummang, cdcmpcmanggom angurkvdv:dcm agrubnc ta:ngkanc vsv:lokkcm pvrmang. 
LUK.6.45	Ainc tani:dc Bvk ainc kumsungcmpinc asindokkcm ainc attarcm la:lendag, odokkc aima:nc tani:dc bvk aima:nc kumsu:dokkcm aima:ncm la:lendag; kapila:nc asinbo abarungko du:la:mvn bvk nappa:dc agom ludang.
LUK.6.46	“Kapila nolu ngom ‘Ru:tuma, Ru:tuma,’ cmna gogdon, odokkc ngo okodcm lulvgdoji cdcm ima:pc? 
LUK.6.47	Sc:kobvi ngokkolo:pc gva:donc odokkc ngok agomkvdv:dcm taddonc odokkc cdcmbulum idonc, kapc idagnc cdcm lcngkanbiyc: 
LUK.6.48	bv okum monc tani:koncmpc idag, sc:ko o:rv:pc aru:dcm ngundagji, odokkc moko amo:dcm vlv:tayclo modagnc; odokkc cdvlo pu:mi: assc gvla pu:sangka:ji, asidc bidla cdc okumdcm nvnga:to, odokkc cdcm bidkukla:tomang, kapila:nc cdcm kvnggv:pc motungai. 
LUK.6.49	Cmpige:la sc:kobv cdcmbulum tadge:la lukamdcmpc ima:ycji cdc mogcngko kama:pc okum monc tani:koncmpc idag; okodcm csarc nvnga:tonc, odokkc vgcmpc cdc dvrtapkang, odokkc cdc okumdc dvrmvg dvrsvgdankang.”
LUK.7.1	Tani:kvdv:dc taddopc Bvk agom appv:dcm lungapge:la Bv Kapernaumpc gvangkang. 
LUK.7.2	Cdcmpidodcm mimagmonc lvngkolok mogcbonc akolokkc pagboko airu:pc bvkkcpc aya:namko dunganc, ramna bv sipcmna idungai. 
LUK.7.3	Bv cdvlo Jisukc gvnamcm tadbegtoji, bv Bvkkolo:pc Jiwukvdv:dok abv:ncko mclvgto, bvk pagbodcm csa:moteikuka cmna lulvgla. 
LUK.7.4	Odokkc cdvlo bulu Jisukc kcra:do:pc gva:tonc, bulu kumna:sola: lumo lumola Bvm luto, scmpc lula, “Bv nom cdcm bvk lcga:pc imola:ncko, Kapila:nc bv ngoluk opvnscm aipc mc:dag, 
LUK.7.5	odokkc ngoluk lcga:pc bv kumko okumcm motung.”
LUK.7.6	Odokkc Jisubv buluk lcdulo gvmvnkang. Bv okumdo:pc pvngangarma:dado, mimag monc lvngkolok mogcboncdc Bvkkolo:pc ajonko mclvgto, scmpc bvm lula, “Ru:tuma, no avyc ngasotngayotyok, kapila:nc ngo ngok okum ara:so:pc nom gva:mola:mang; 
LUK.7.7	cdcmpilangvng gno nokkolo:pc gvpcnc cmna mc:sumang. Ckvdaggom agomdcm lutei, odokkc ngok pagbodcm csa:moteikupcn. 
LUK.7.8	Kapila:nc ngo amikc ilang gvla:ncdok kcvglo du:nc tani:ko, ngok kcvglo mimag monnc dung odokkc ngo akoncm ‘Gvkang,’ cmna lumvlo bv gvdag; odokkc akoda, ‘Gva:tok,’ cmmvlo bv gva:dag; odokkc pagbodcm, ‘Scm itok,’ cmycmvlo odo bv cdcm idag.”
LUK.7.9	Jisubv cdvlo cdcm tattoji, Bv tadngaksukang, odokkc nge:latsulangkula Bvk lcdulo yadmvnna yadkumsunc tani:kcrc:dcm luto, “Ngo nolum lubidung Israelkvdv:dok ara:do:sinci scmpc mc:jvgncm pangkvmang.”
LUK.7.10	Odokkc sc:kobulum mclvgtagaji okumdo:pc gvlatkunamc, bulu pagbodcm csa:dokupc ka:begsutoku.
LUK.7.11	Odok lcddardo Bv Nain cmnam nogorkolo:pc gvkang, odokkc Bvk ri:tomnam tani:kvdv:dc:la, bojcrungko tani:yc Bvk lcdulo gvmvnkang. 
LUK.7.12	Bv nogordok yabgo anindo:pc pvnga:nammc, ka:toka, sinc tani:ko jo:bomna gvdagai, bv ancdok awo atcrai, odokkc bv tumbokai; odokkc nogordokkc bottcru:nc tani:yc kcrcngko bvk lcdulo gvmvndagai. 
LUK.7.13	Odokkc Ru:tumbv bvm ka:begnammc, bvm aya:pc mcngkang odokkc bvm luto, “Kabyok.” 
LUK.7.14	Odokkc Bv gva:la jo:nanc ra:sagdcm gakkvto, odokkc jo:nckvdv:dc aso:pc kvgcmna dagla dungkang. Odokkc Bv luto, “C:i ya:meya, ngo nom ludung, darobtok.” 
LUK.7.15	Odokkc sinc tani:dc darobla tedtungkang, odokkc agom lurobbomkang. Odokkc Bv bvk ancdcm bvm bilattoku.
LUK.7.16	Odo appvngc pcssamkang; odokkc bulu Ru:ncpvncmc aipai cmto, scmpc lula, “Bottcru:nc lungorluncko ngoluk ara:so lenkang!” Odokkc “Ru:ncpvncbv Bvk tani:kvdv:dcm kangkapc gvito!” 
LUK.7.17	Odokkc Bvk cdc agerdok agomdc Judia: appv:do odokkc tolobolopc among appv:do pvngapkang.
LUK.7.18	Jo:nkc agom tadla gvmvnnckvdv:dc cdc appv:dcm bvm lungapbitoku. 
LUK.7.19	Odokkc Jo:nbv, bvk agom tadla gvmvnnc anyiko gogangge:la, Ru:tumkolo:pc bulum mclvgto, scmpc lula, “Nouv:yc gvpcnc Bv:n, cdcma:m ngolu anguko toya:la ka:ycnci?”
LUK.7.20	Odokkc tani:kvdv:dc Bvkkolo:pc gvpv:nammc, bulu luto, “Jo:n Baptismo bincbv nokkolo:pc mclvgtung, scmpc lula, ‘Nouv:yc cdc gvpcncdcn, cdcma:mvlo ngolu sc:koiycm toka:la ka:ycnci?’ ”
LUK.7.21	Odo ayirdo Bv bojcrungko kinamcnlang sibc:bclc:la sinncm odokkc aima:nc yallom mcnpagamla dungai, odokkc bojcru:lokkcm migluncm ka:begmotoku. 
LUK.7.22	Odokkc Bv bulum lubito, “Gvlangkula Jo:nmc lubita:kuk nolu oko okkom ka:begtonc odokkc tadbegtonc: miglunc kvdvngc ka:begamtoku, lambc gvla:ma:nc kvdvngc lambcm gvlangamkangku, ngero:ro:namkvdvngcm narcngammotoku, odokkc ru:benckvdv:dc tadbegamkangku, sinckvdv:dcm turmotungku, opankvdv:dcm tadponc lutadcm bulum lubidung. 
LUK.7.23	Odokkc sc:kobvi ngokkolo invgsikorko pa:ma:nc bv gerncpu:nc.”
LUK.7.24	Jo:nkc agom lutadnc kvdv:dc cdvlo gvkangkuji, Bv Jo:nkc agomcm yadkumsunc tani:kvdv:dcm lubirobbomkang: “Yumrangolo nolu okkom kangkapc gvlenkan? Csarc yula jinnc dorbumkonci? Cmpcmvlo okkom nolu kangkapc gvlenkan? 
LUK.7.25	Rcmagu:pc attar gcncbomnc tani:koyc? Ka:toka, sc:kobulu v:rpongkvrpc attarcm gcdagbomdagnc odokkc gclvngcnyo gcmanna du:nckvdv:dc migom okumlo du:dag. 
LUK.7.26	Cmpcmvlo nolu okkom kangkapc gvlenkan? Agom lungornckoi? C:i, ngo nolum lubidung, odokkc lungor lunckoncmyam bottaya:ncko. 
LUK.7.27	Bv cdcna sck agomcm adla lc:tu:ji:
LUK.7.27	‘Ka:tok, ngok agom lubincdcm nom mcpo:lvgyc,
LUK.7.27	Sc:kobv nok lambcdcm nom gvpo:la mosv:biycpc.’
LUK.7.28	“Nolum ngo lubidung, nc:ngkvdv:dok onamlok sc:kosin Jo:nmc bottaya:ncmang; ckvdaggom Ru:ncpvnckc Migomdoko amo:do adji:loksin adjincdc bvmyam bottaya:nc.” 
LUK.7.29	(Cdvlo bulu cdcm tattoji appvng tani:kvdv:dc odokkc migom murkong urkumnckvdv:dc Ru:ncpvncbv aropc kcbang ba:nc cmna lula, Jo:nkokki baptismo la:to; 
LUK.7.30	ckvdaggom Parisi:kvdv:dc:la lujvgluro lunc kvdv:dc Ru:nckc mcngkamdcm buluk ayv ayvkcpc lupakto; bvkkokki baptismo la:ma:pc.)
LUK.7.31	“Ngo o:kokki sc opvnscm luyv:suycn cmpcmvlo, odokkc bulu kapincpc idang? 
LUK.7.32	Bulu attar koko mo:di:lok tedla du:nc ko:kangckkcmpc idag odokkc akoncm akonc gokka:mvnsula du:ncmpc, ‘Ngolu nolum tu:lung mudbito, odokkc nolu so:tomang; ngolu kabancm banto, odokkc nolu kaptomang.’
LUK.7.33	“Kapila:nc Jo:n Baptismo bincbv pitang doma:pc odokkc atvko tv:ma:pc gvto; odokkc nolu ludag, ‘Bvkkc uiyc dung.’ 
LUK.7.34	Tani:kc Awodc donam tv:namcm ila gvto; odokkc nolu ludag, ‘Ka:toka, dorvdonyoncko odokkc apo: tvngke:ncko, migom murkong urkumsunc kvdv:doklang papi:kvdv:dok ajonkonc!’ 
LUK.7.35	Ckvdaggom kinnamcm bvk ommang appv:dokki aropakpc ainc cmna ludag.”
LUK.7.36	Parisikvdv:dok akonc Bvm bvk lcdulo apinko domvndopc gogsuto, odokkc Bv Parisi:kvdv:dok okumdo:pc gvto, odokkc tcbuldo Bvk tedpckolo tedangkang. 
LUK.7.37	Odokkc ka:toka nogordok nc:ng akonc, sc:kobv papidaganc, Parisi:kvdv:dok okumdo Bv dung cmna kinna:yam, 
LUK.7.38	Kamponc vlvng ctungkolo yonsunam namponc tulangcm boma:to, odokkc Bvk lamkubo bv dagge:la, kabla: kabla, Bvk alcdcm bvk miksidokki jubommokang, odokkc cdcmbulum bvk tukkudok dumvddokki nodpu:bito, odokkc Bvk alcdcm dosukbito, odokkc namponc tula:dokki cdcm yonbito. 
LUK.7.39	Cdcmpidodcm sc:ko Parisi:dc gogkaji Bvm cdcm ka:la, bv avdc lusuto, “Sc tani:sc lungor luncka:mvlo, sc nc:sc kapinc nc:ngkoji kinya:pc sc:ko Bvm upkvdu:ji, kapila:nc bv pa:pkancko.”
LUK.7.40	Odokkc Jisubv lulatsula lubito, “Simona, ngokkc nom o:kaiko lubipcnam dung.” 
LUK.7.41	“Ammem murkong bipo:nc amikolokkc murkong langgcsunc anyiko dungai; akonc lvngko adoli: anggoko langgcsuto, odokkc akondc yi:ngo adoli:ko. 
LUK.7.42	Cdvlo bulu dorra:tokuma:ji, bv anyipakdcm mc:yinsuto. Su:pak bv sc:kom abaya:pc aipc mc:ycn?”
LUK.7.43	Simonbv luto, “Cdcm, ngok mcngkvpc, bv sc:kom abaya:pc mc:yinsutoji.” Odokkc Bv bvm lubito, “No arrom lugabto.” 
LUK.7.44	Odokkc nc:do:pc nge:la kangge:la Bv Simonmc luto, “No sc nc:scm ka:dang? Ngo nok okumso:pc gva:to cmpige:la bvk miksikokki ngok allcm bv jumoto odokkc cdcm bvk dumvtdokki tidpu:bito. 
LUK.7.45	No ngom dosuktomang, cmpige:la ngok gva:do ayirdokkc bv ngok allcm dosukngasutomang. 
LUK.7.46	No ngok tukkuscm tulangko pvrumtomang, cmpige:la bv ngok allcm namponc tulangcm yonnvgto. 
LUK.7.47	Cmpige:la ngo lubidung nom, bvk pa:pkvdv:dcm, bojcrungko dungai, mc:yinamsubito, kapila:nc bv airu:pc aipc mc:to; cmpige:la sc:kom adjio:ko mc:yinsutonc, adjio:ko aipc mc:dag.”
LUK.7.48	Odokkc Bv bvm luto, “Nok pa:pkvdv:dcm mc:yinsubitobong.”
LUK.7.49	Odo sc:kobulu tcbuldo dungaji Bvk lcdulo, buluk buluk ara:lo luka:mvnsurobkang, “Sc sc:kobvn, pa:bcmsin mc:yinsunckon?”
LUK.7.50	Odokkc Bv nc:dcm luto, “Nok mc:jvgdc nom moturto; mc:po:pc gvkangkuk.”
LUK.8.1	Odok lcdupc Bv nogorkvdv:do:lang do:lung kvdv:do:pc gvkang, luyir luyirgo:la odokkc Ru:nckc Migomdokolok tadponc lutaddcm lugo:bito. Odokkc cdc vyvngkolang anyidc Bvk lcdulo du:mvndungai, 
LUK.8.2	Odokkc nc:ng ckkcsin sc:kobulum aima:nc uilokkom mcnpagge:la odokkc kinamramlokkcm esa:motungakuji: Meri:bv, Magdalini cmna gognamdc, 
LUK.8.3	odokkc Joanna:bv, Kuja:kc nc:dc, Herodkc okum ka:sv:mosv:ncdc, odokkc Susanna:bv, odokkc bojcrungkoda akke, sc:kobulu buluk lcgangc buluk attarkokki ila:sa:la bikaji.
LUK.8.4	Odokkc bottcru:nc tani:kcrcngkonc lckopc gva:tonc odokkc tawon tawonlokkc tani:kvdv:dc Bvkkolo:pc gva:tonc, Bv kvkanna kvbinam do:yvngki kvbito:
LUK.8.5	“Amni: pidnc tani:konc bvk amni:kvdv:dcm pidkapc gvlenkang; Bv pidbomna gvnamc, akke lambc ru:yido dcyi:kang, odo alckokki sanggcmto, odokkc do:mvrtok pcttangkvdv:dc cdcm pala dopagamto. 
LUK.8.6	Odokkc akedc vlvng tayc:lo dcngangkang; odokkc cdcbulu sangkang, cdcbulu sanpakkang, kapila:nc cdc jumangai. 
LUK.8.7	Odokkc akedc ta:ngalcglo dcngangkang; ta:ngkvdv:dc odokbuluk lcdulo sa:mvnkang odokkc cdcm sa:rumna sangkeyamto. 
LUK.8.8	Odokkc akedc ainc amo:lo dc:yingkang odokkc sangkang, odokkc lvngko anyikopc a:yc engkang.” Bv cdcm luge:la, Bv jc:la luto, “Sckkc tadnanc yerungc du:nc, bvm tadmotoka.”
LUK.8.9	Odokkc cdvlo Bvk agom tadjvgla gvmvnnc tani:kvdv:dc cdc kvkanbila kvnam doyv:dc okkoji Bvm tawutonc, Bv lubito, 
LUK.8.10	“Nolum Ru:ncpvnckc Migom doko mo:pvdok lc:sula lc:nam agomdcm bitu:bong; cmpige:la akelokkcpc cdc bulu kvkanbila kvnam do:yv:lo dung, odomvlo bulu ka:tu:la:sin ka:begma:ycpc, odokkc tattu:la:sin bulu mcngkinsuma:ycpc.
LUK.8.11	“Su:pak cdc kvkanbila kvnam do:yv:dc sc:na: amni:dc Ru:ncpvnckc agomdc, 
LUK.8.12	lambc ru:yidok dc:yi:nckvdv:dc cdc sc:kobulu tadtoji; odo aima:nc uidc gva:do odokkc buluk asin kvdv:dokkcm la:pagamdag, bulujen mc:jvgma:la turma:ycpc cmna. 
LUK.8.13	Odokkc vlvngtayc:dok dcnga:nckvdv:dc cdcbulu, cdvlo bulu agomdcm taddagnc, mc:po:pc cdcm torvgsudag; cmpige:la odokbulu:kkc appvrc kamang, asudowwongko bulu mc:jvgdag odokkc ankang kangkvdo ayirro bulu mcpakdag. 
LUK.8.14	Odokkc ta:ng alcgolok dcnga:nc kvdv:dc kapc ika:nc, buluk lambclo gvtvla du:la turra du:dosok mitcmircmcm odokkc mc:pomcngancm mcnggo:la mc:motsula du:dag, odokkc buluk a:yckvdv:dc jv:mang. 
LUK.8.15	Odokkc ainc amo:do dc:yi:nckvdv:dokkcpc, bulu cdc sc:kobulu, agomdcm taddagnc, cdcmbulum aiyo:pc asinbo mc:jupla lc:dagnc, odokkc mcnggaptvla du:namki a:ycm e:modag.
LUK.8.16	“Sc:kosin saki:ycm runotge:la kurumnanc attarkokki kurumna lc:mang, cdcmanggom cdcm asubkcyvglo lc:mang, cmpige:la cdcm lc:nanc taycngkolo lc:dag, odomvlo cdc gva:nc appv:dc pva:dcm ka:begycpc cmna.
LUK.8.17	“Lcngkampcnam okkomsin lc:sila lc:ma:yc, cdcmanggom oko attarcmsin kinma:pc odokkc pva:pc la:lenammanamc kama:yc. 
LUK.8.18	Ansutoka cdcmpila kapc taddoji; kapila:nc sckkc du:nc bvm bojcyangkoda biyc, odokkc sckkc kama:nc, bvkkc okodc dung cmna mc:dagnc cdcmsinci la:pakycku.”
LUK.8.19	Odo Bvk ancdc odokkc Bvk bvrokvdv:dc Bvkkolo:pc gvto, cmpige:la yadkumsunc tani:kvdv:dokki Bvm rvgsula:tomang. 
LUK.8.20	Odo Bvm lubito, “Nok owyclang bvrokvdv:dc mo:rongclc nom rvgsulv:la dagla dung.” 
LUK.8.21	Ckvdaggom Bv bulum lubito, “Ngok ancdc odokkc ngok bvrrangkvdv:dc cdcbulu sc:kobulu Ru:ncpvnckc agomcm tadge:la lukamdcmpci idagji.”
LUK.8.22	Longckoncm Bv ollung arangkolo Bvk agom tadjvgla gvmvnnc tani:kvdv:dokki lckopc a:to, odokkc Bv bulum luto, “Kajc siycng pa:tang kekonpc kongko:la gvkai.” Cdcmpila ko:robbomkang, odokkc bulu ko:la gvdodcm Bv yummi:la yubkang. 
LUK.8.23	Odokkc siycng pa:ta:do bottcnc csarko sarsangkang, odokkc bulu assc kaga:bomla airu:pc pcsopcnampc ikang. 
LUK.8.24	Odo bulu Bvm gva:la urrobto, scmpc lula, “Ru:tuma, Ru:tuma ngolu singapycbong!” Odokkc Bv darobla csardcmlang lu:nc asidcm morvdto, odo cdcbulu sarngasukang, odokkc aso:pc dungkangku. 
LUK.8.25	Bv bulum luto, “Noluk mc:jvgkvdv:dc okolon?” Odo bulu pcssamkang, odokkc mc:la mcngapla:ma:pc ikang, akonc akoncm luka:mvnsula, “Sc:kon sc cmpcmvlo, Bv:jc csardcmna: asidcmsin lulvgdagnc, odokkc cdcbulu Bvk lunamdcm taddagnc?”
LUK.8.26	Odokkc bulu Gerasene kvdv:dok dungko amo:do:pc gvpv:to, Galildok kangko:pc, 
LUK.8.27	Odokkc Bv tcmpvdo alcdcm tusa:nammci, nogordok uipa:nam tani:konc Bvm rvgsuto; bojckopc bv attarcm gcma:bommangai, odokkc bv okumno du:mangai cmpige:la ago golungkvdv:do du:dungai. 
LUK.8.28	Bv Jisumc ka:begdannamci, bv jc:sangkang odokkc Bvk kcra:do kcdangka, odokkc bottapakpc jc:la luto, “No ngokkokki okkom ipcnammc du:n, Jisua, Airu:pc Tayc:tok Ru:ncpvnckc Aowa? Ngo nom kumla ludung, ngom mogvtmomatyoka.” 
LUK.8.29	Kapila:nc Bv cdc narc:ma:nc yalodcm cdc tani:dokkcm gvlendopc lulvgto. (Kapila:nc bojcrung ayirko cdc bvm motapto; bvm ka:bomsula lcngka, odokkc yogvr ikoli:ki odokkc rvbvkokki yc:la lc:tungai, ckvdaggom bv yc:namkvdv:dcm edsotsuto odokkc uidokki sulli: amo:pc dugdungai.)
LUK.8.30	Jisubv odo bvm tawuto, “Nok amincm okko cmtang?” Odo bv lubisuto, “kcrcngko,” kapila:nc bojcrungko uiyc bvkkolo gvangkang. 
LUK.8.31	Odokkc bulu opv:ma:nam aru:bo:pc mcilvgyoka cmna kumna luto.
LUK.8.32	Cdcmpidodcm adi:ru:yido e:g kcrcngko dogo:mola lc:tungai; odokkc bulu odobulu gva:motei cmna Bvm kumna luto. Cdcmpila Bv bulum gvpakmoto. 
LUK.8.33	Odo cdc uikvdv:dc cdc tani:dokkc gvlenamkang odokkc e:gkvdv:do gvangamkang, odokkc cdc kcrc:dc siycng pa:ta:dok owudnc ragodo:pc dugamla dugbologamsula singapkang.
LUK.8.34	Kanggapya:nc kvdv:dc kapc ika:ji cdcm kangge:la, bulu dukkangku, odokkc cdcm nogordo odokkc do:lu:do lubitoku. 
LUK.8.35	Odo tani:kvdv:dc okko kapc ika:ji kangkapc gvlenamkang, odokkc bulu Jisukolo:pc gva:to, odokkc oko tani: dokkc ui kvdv:dc gvpagamka:ji Jisukc alc ru:yido tedla du:dopc ka:begto, attarcm aipc gcla:bomla du:dopc; odokkc bulu pcssamkang. 
LUK.8.36	Odokkc sc:kobulu cdcm ka:toji bulum lubito kapc bvm uiyc pa:tungaji odokkc aimotokuji. 
LUK.8.37	Odo Gerasenedo dungo:ycgong do:lungkvdv:dok tani:kvdv:dc Bvm bulukkolokkc gvpakkangkuka cmna luto; kapila:nc bulu kvnggv:pc pcssamkang; cmpige:la Bv ollu:do a:toku odokkc gvlattoku. 
LUK.8.38	Sckkolokkcm uikdv:dcm mcnpakbitonc cdc tani:dc Bvk lcdulo gvmvnpc cmna kumna luto; cmpige:la Bv bvm scmpc lula mclvgtoku, 
LUK.8.39	“Nok okumpc gvkangkuka, odokkc Ru:ncpvncbv nok lcgangc cddvkojc bottcnc agercm gerbitonc cdcm lubiyamta:kuk.” Odokkc bv gvlangkula, nogor appv:do lutad-go:bila Jisubv bvm cddvkojc bottanc agercm gerbito cmna.
LUK.8.40	Cdcmpc Jisubv gvlatkunamc, yadkumsunc tani:kvdv:dc Bvm mc:pola torvgsutoku, kapila:nc bulu Bvm toya:la ka:la dungai. 
LUK.8.41	Odokkc Jairu cmnam tani:ko odo gva:do, kumko okumlok ka:sv:mosv:nckonc; odokkc Jisukc alcdo tunga:la kumna Bvm bvk okumpc gvtoka cmna gogto, 
LUK.8.42	Kapila:nc bvkkc omc atcrongkonc, vyvngkolang anyi dv:takkopc ika:bongai, sipc sipc cmna idungai.
LUK.8.42	Bv gvdodcm, tani:kvdv:dc bvm yadlupbomkang. 
LUK.8.43	Odokkc nc:ng akonc sckkc vyingkolang anyi dv:takkopc i:yc bidla dunganc odokkc sc:kosin ka:pvtlangkumanganc, Bvk lamkudok gva:to, 
LUK.8.44	odokkc Bvk gcnam attardok tu:bvdcm gakkvto; odokkc oddung bvk i:dc bidngasukang. 
LUK.8.45	Odo Jisubv luto, “Sc:kan cdc ngom gakkvncdc?” Cdcm appv:dc lupaksunamc, Pitorbv luto, “Ru:tuma, yadkumsunc tani:kcrc:dc nom appv:lokkc yadlupbomdung odokkc nom nv:rumbomdung!”
LUK.8.46	Cmpige:la Jisubv luto, “Sc:kaiyc ngom gakkvto; kapila:nc ngo anpa:suto ngokkolokkc tornamc gvlenkang.” 
LUK.8.47	Odokkc cdc nc:dc bv:jc lc:sumang cmna ka:namc, bv jinna gva:to, odokkc Bvk kcra:do owa:la tani:kangko appv:do lutadsuto bv kapila Bvm gakkvkaji, odokkc bv kapc vgcmpc aikangkuji. 
LUK.8.48	Odo Bv bvm luto, “Omma, nok mc:jvgdc nom csa:motoku; mc:po:pc gvkangkuka.”
LUK.8.49	Bv agom lula du:du:dom, tani: akonc migom doncdok okumdokkc gvla luto, “Nok omcdc sikang; Luyirncdcm gvdvrgvso:moyobong.”
LUK.8.50	Cmpige:la cdcm tadge:la Bvm Jisubv lubito, “Pcsoma:pcka; mc:jvgtoka, odokkc bv aiyckupc.”
LUK.8.51	Odokkc Bv okumdo:pc gvpv:nammc, Bvk lcdulo sc:komsin gva:mvnmotomang, Pitormclang Jo:nmc odokkc Jakobo:mc gva:moge:la, odokkc ko:nc:dok abudcmlang ancdcm. 
LUK.8.52	Bvk lcga:pc appv:dc kabla odokkc kaban banna dungai; cmpige:la Bv luto, “kabyok; kapila:nc bv simang cmpige:la yubla dung.”
LUK.8.53	Odokkc bulu Bvm yvrka:to, bv sika:ru:bong cmna kinna. 
LUK.8.54	Cmpige:la bvk alagcm sogapage:la Bv scmpc lula gogto, “Ko:ncnga, darobtok.” 
LUK.8.55	Odokkc bvk yalodc a:langkula, bagcmpc darobkang; odokkc Bv bvm atvko dodopc bitoka cmna lulvgto. 
LUK.8.56	Odokkc bvk anc abudc mc:la mcngapla:tomang; cmpige:la Bv okko kapc ika:ji sc:komsin lubiyoka cmna lutumto.
LUK.9.1	Odokkc Bv vyvngkolang anyidcm lckopc gogkumsuto odokkc bulum ilang-gvlangcm odokkc appvng uikvdv:dcm mcnpagla:dopc, kinamkvdv:dcm csangammola:dokupc, 
LUK.9.2	odokkc Bv bulum Ru:ncpvnckc migom doko mo:pvdok agomcm lugo:bidopc. Odokkc csa:modokupc tornamcm bila mclenamlvgto. 
LUK.9.3	Odokkc Bv bulum luto, “Noluk lambc gvdodok lcgangc okkomsin bomyoka, oko kvgrasunamcm sogcncmsin, pitangcmba:, murkongcm; odokkc galugcm bornyiko bomyoka. 
LUK.9.4	Odokkc nolu oko okumloi gva:donc, odo du:lang, odokkc gvlangkuka. 
LUK.9.5	Okoloi bulu nolum torvgsuma:ycnc, nolu cdvlo cdc nogordcm mcla gvyckunc noluk alckvdv:dokkcm koiyang kvdv:dcm danpu:sulangka buluk lulatla lukanbinampc.”
LUK.9.6	Odokkc bulu do:lu do:lungkvdv:dok, tadponc do:yv:dcm lugo:bila gvngapkang odokkc appv:loi kinamcm csa:molangkula.
LUK.9.7	Cdcmpc idodcm Herod mo:tak appi:lok migom doncbv cdc ager inam appv:dok agomcm tadbegto, odokkc bv mcngkin-sakkintomang, kapila:nc cdcm sc:kai lubito jc Jo:nbv sikolokkc turkangku, 
LUK.9.8	akke luto jc Elija:bv lendungku, odokkc akke luto jc lekekc lungor lunckvdv:dok akonc turdungku. 
LUK.9.9	Herodbv luto, “Jo:nmc ngo mittugcm papvrto; cmpige:la sc: sc:kon ngo scmpc taddu:nc?” Odokkc Bvm ka:pc cmna bv mago:to.
LUK.9.10	Agom taddjvgla gvmvnnc tani:kvdv:dc oko okkom itoji gvlatlangkula Bvm lubitoku. Odokkc Bv bulum angupc gvpakla gvbokang Betsaida cmnam nogorkolo:pc. 
LUK.9.11	Yadkumsunc tani:kcrc:dc cdcm kinge:la, bulu Bvk lcdulo gvmvnkang; odokkc Bv bulum mc:po:pc torvgsuto odokkc Ru:ncpvnckc migom doko mo:pvdok agomdcm bulum lubito, odokkc sc:kobulum kinam ka:bipcnama:ji csa:motoku.
LUK.9.12	Cdcmpidodcm longc lo:tu:dagabong; odokkc vyvngkolang anyidc gva:la Bvm luto, “Yadkumsunc tani: kcrc:scm mclvgamtokuk, do:lung pomkon pomkonno dungapdokupc, dungko dakkoko odokkc donamatvko pa:dopc; kapila:nc ngolu sido ronggamnc mo:di:lo dung.” 
LUK.9.13	Cmpige:la Bv bulum luto, “Nolu bulum o:kai donamko bitoka.” Bulu luto, “Ngolu:kkc pitang borngokolang ongo pirnyidokkc kamangngolu gvla sc appvng tani:kvdv:sok lcgangc donamko rcma:mvlo.” 
LUK.9.14	Kapila:nc tani:yc odo Lv:ying Anggokvramko dungai. Odokkc Bvk agom mc:jvgla gvmvnnc tani:kvdv:dcm luto, “Bulum lcko lckko:pc du:motoka, yingo yi:ngokvramko re:m akodo.” 
LUK.9.15	Odo bulu cdcmv:pc ito, odokkc bulu appv:dcm tedtungammoto. 
LUK.9.16	Odokkc pitang borngodcmlang ongo pirnyidcm langge:la Bv taycngamo:pc ka:sa:to, odokkc cdcmbulum aipai bito odokkc cdcmbulum pentungamto, odokkc yadkumsunc tani:kvdv:dcm ordopc agom tadjvgla gvmvnnc tani:kvdv:dcm bito. 
LUK.9.17	Odokkc appv:dc dola dotvngamsukang, odokkc gempa pvyvngkolang pvnyiko pentu:penyu:nammcm, dongatkvdv:dcm jo:sa:suto.
LUK.9.18	Longckoncm cdcmpc ika:nc jc Bv atcrc kumna du:dom agom tadjvgla gvmvnnc kvdv:dc Bvk lcdulo du:mvndungai; odokkc Bv bulum tawuto, “Ngo sc:kobv cmna tani:kvdv:dc ludang?” 
LUK.9.19	Odo bulu luto, “Jo:n Baptismo bincbv;, odokkc akke ludag, lekekc lungor lunckvdv:dc akonc sikolokkc turdungku.” 
LUK.9.20	Odo Bv bulum luto, “Cmpige:la nolu sc:kobv cmna ngom mc:dang?” Odo Pitorbv lubito, “Ru:ncpvnckc Kristobv.”
LUK.9.21	Ckvdaggom Bv cdcm sc:komsin lubiyoka cmna bulum kvnggv:pc lutumko luto, scmpc lula, 
LUK.9.22	“Tani:kc awodc bojcrungko ipusire:ycm pa:ycrung, odokkc abv:nc kvdv:dokki aima:nc cmna mcpakkosuyc odokkc dormo ager gernckvdv:dokkc ainc agom luyirnckvdv:dc, odokkc mokekosuyc, odokkc lowum longcdo sikolokkcm turmoycku.”
LUK.9.23	Odokkc Bv appvngcm luto, “tani: akonc ngok lcdulo gvmvnmvlo, bvm avyc avdcm cmmumc cmna lupaksumotok odokkc longgcm longgcm kurusdcm jo:motoka odokkc ngok lcdulo gvmvnmotok. 
LUK.9.24	Kapila:nc sc:kobvi bvk turnamdcm motursuycnc bv yogmoyc; odokkc sc:kobvi ngok lcga:pc bvk turnamcm yogmoycnc, bv cdcm motursuyc. 
LUK.9.25	Kapila:nc tani: akolokkcpc oko arrc kadang mo:pvscm bv pangge:la avyc cdcm yogmomvlo cdcmanggom mokesumvlo? 
LUK.9.26	Kapilanc sc:kobvi ngomna: odokkc ngok agomkvdv:dcm lubisupcnam anyi:ycnc, bvmsin tani:kc Awodc cdvlo Bvk amingvnamki gvyckuji odokkc Abukclang angunnc taycng among agom lutadnc kvdv:dok amin gvnamki gvyckuji anyi:ycku. 
LUK.9.27	Cmpige:la ngo nolum aroru:pc lubidung, sc akke dagla dung sc:kobulu Ru:ncpvnckc migom doko amo:dcm ka:begma:sisscm sima:yc.”
LUK.9.28	Cdcmpc pi:nyi longcdok lcdulo cdcmbulum luge:la Bvk lcdulo Pitormclang Jo:nmc odokkc Jakobmc Bv gvbola adi:pc kumkapc gvkang. 
LUK.9.29	Odokkc Bv kumna du:namc, Bvk ka:pa:nam dumsimigmodc angukangai, odokkc Bvk gcnam attarkvdv:dc kampotiti:pc unjvgkangai. 
LUK.9.30	Odokkc ka:toka, tani: anyikonc Bvk lcdulo luposuto, Mose:bv:lang Elisa:bv, 
LUK.9.31	sc:kobulu unjvgla lcngkansutonc odokkc Bvk gvkunamdcm lutonc, okodcm Bv Jerusalemdo ipvtgvpvtycnc. 
LUK.9.32	Cdcmpidodo Pitorlang cdc sc:kobulu Bvk lcdulo du:mvnnc kvdv:dc kvnggv:pc yubmi:kangai, odokkc cdvlo bulu kinsutokunc bulu Bvk unjvgdcm odokkc Bvk lcdulo dagmvnnc anyidcm ka:to. 
LUK.9.33	Odokkc tani:kvdv:dc Bvkkolokkc gvpansudokudodcm, Pitorbv Jisumc luto, “Ru:tuma, ngolu so du:namsc aidung; kajc po:yub sowumko mopo:lai, nok lcga:pc asongko odokkc Mose:kcpc asongko odokkc asongko Elisa:kcpc” bv okkom ludungaji kinma:ru:pc.
LUK.9.34	Bv cdcm lula du:dodcm, mukkang atakko dc:yingkang odokkc bulum yv:titto; odokkc bulu mukkang ara:do a:dodcm pcsokang. 
LUK.9.35	Odokkc mukkang ara:dokkc gombugko bugkang, scmpc lula, “Sc ngok Aowo, ngok Balennammc; Bvk agomcm tadlangka!” 
LUK.9.36	Odokkc gombugdc bugnamc, Jisukc atcrcm ka:begtoku, Odokkc bulu aso:pc dungapkang odokkc bulu okkom ka:toji sc:komsin odo longckvdv:do lubitokumang.
LUK.9.37	Longckoncm, bulu adi:talc:dokkc gvidokudom, bottcru:nc yadkumsunc tani:kcrcngko Bvm rvgsuto. 
LUK.9.38	Odokkc ka:toka, tani:kcrc:dok ara:dokkc tani: akonc jc:sangkang “Luyirna, ngok awodcm ka:teika cmna ngo kumdung, kapila:nc bv ngok awo atcrc; 
LUK.9.39	Odokkc ka:toka, uikonc bvm gagla:ycm bv vgcmpc jc:sa:dag; cdc bvm kvnggv:pc tvrgvt-tvrmatdag a:put sa:ma:sisscm, odokkc mogcrcpge:la bvm mcpakla gvdakku, odokkc bvm airu:pc kimoge:la mcla gvdagku. 
LUK.9.40	Odokkc ngo nok agom mcjvgla gvmvnnckvdv:dcm cdcm mcnpakteika cmna kumna luto, cmpige:la bulu mcnna:tomang.”
LUK.9.41	Jisubv luto, “C:i mc:jvgma:nc odokkc gvnyoksunc ope:kvdvnga, ngo cddv longckopc noluk lcdulo du:mvnycn odokkc nolum ka:dumsuycn? Nok awodcm so:pc langa:tok.” 
LUK.9.42	Bv gva:dodcm, uidc bvm tvrtapto odokkc tvrgvt-tvrmatto. Cmpige:la Jisubv aima:nc uidcm morvdto, odokkc ko:dcm csa:motoku, odokkc bvk abudcm bvm bilattoku. 
LUK.9.43	Odokkc Ru:ncpvnckc cddvnc ilang-gvlang migangcm ka:la kangagsukang.
LUK.9.44	Cmpige:la Bvk inam appv:dcm bulu kangagsula du:dodcm, Bvk agom tadjvgla gvmvnnc kvdv:dcm Bv luto, “Scm noluk yerungkvdv:do a:motoka; kapila:nc tani:kc Awodcm tani:kvdv:dok alagdo tolvgpcnamc.” 
LUK.9.45	Cmpige:la bulu cdc lunam kvdv:dcm tadkintomang, odokkc cdcm bulukkolokkcm lc:sula lc:tungai, bulujen cdcm mcngkinma:ycpc cmna; odokkc bulu cdc lunam kvdv:dcm tadpcnammcm pcsokang.
LUK.9.46	Odokkc bulukkolok sc:karbv bottarya:ncnc cmna luka:mvnsunamko lenkang. 
LUK.9.47	Cmpige:la Jisubv cdvlo buluk asinkvdv:dok mc:namkvdv:dcm kintonc, Bv kowawko langange:la Bvk kcra:do lc:to, 
LUK.9.48	Odokkc bulum luto, “Sc:kobului ngok aminno sc kowawscm torvgsuycnc ngom torvgsudag, odokkc sc:kobvi ngom torvgsudagnc ngom mclvgncdcm torvgsudag; kapila:nc sc:kobv noluk ara:lo adjiyar-ya:ncnc cdc bottar-ya:ncdc.”
LUK.9.49	Jo:nbv luto, “Ru:tuma, tani:akonc nok amindokki uiycm mcnpaknamdcm ngolu ka:to, odokkc bvm mclvgtoku kapila:nc bv ngoluk lcdulo gvmvnmang.” 
LUK.9.50	Cmpige:la Jisubv bvm luto, “Bvm mclvgyokuk; kapila:nc sc:kobv noluk lcdulo gvmvnge:mang cmna luma:ycji bv nolugkkc.”
LUK.9.51	Cdvlo Bvm tayc:pc la:rvgsuku longcdc aninka:bongaji, Bv Jerusalempc toka:la ngengkangkang. 
LUK.9.52	Odokkc Bv lutad lubincm Bvm mcpo:lvgla mclvgto, sc:kobulu Samariang kvdv:dok do:lungkolo gvangka:ji, Bvk lcgangc mosvngkapc; 
LUK.9.53	Cmpige:la tani:kvdv:dc Bvm torvgsutomang, kapla:nc Bv Jerusalempc gvka:to. 
LUK.9.54	Odokkc Bvk agom tadjvgla gvmvnnv Jakoblang Jo:nbv cdvlo cdcm ka:toji, bulu luto, “Ru:tuma, no ngolum do:mvrtokkcm vmmcm gogyi:dopc lulvgla odokkc bulum ugpakmotoka cmna mc:dagnci?” 
LUK.9.55	Cmpige:la Bv ngengkutsuge:la bulum ge:rvdla luto. 
LUK.9.56	Odokkc bulu do:lung pomkonlo:pc gvkang.
LUK.9.57	Bulu lambcdok gvtvla du:dodcm, tani:akonc Bvm luto, “No oko okoloi gvycnc ngo gvmvnyc.” 
LUK.9.58	Odokkc Jisubv Bvm luto, “Mensurung kvdv:dokkc dungko arungc dung, odokkc do:mvrtok pcttangkvdv:dokkcsin asubc dung; ckvdaggom tani:kc Awodokkc okolosin Bvk tukkudcm lcngko kamang.” 
LUK.9.59	Akon koncm Bv luto, “Ngok lcdu lcdulo gvmvntoka,” Cmpige:la bv luto, “Ru:tuma ngok ba:bumc gvlangkula yupo:moteikuk.” 
LUK.9.60	Cmpige:la Bv bvm luto, “Sinckvdv:dcm buluk avkc sinckvdv:dc yudopc lc:tok; ckvdaggom noluk lcga:pc, gvkang odokkc Ru:ncpvnckc Migom doko mo:pvdok agomdcm lutadbigo:ta:ka.” 
LUK.9.61	Akodan luto, Ru:tuma “Ngo nok lcdu lcdulo gvmvnyc; cmpige:la ngok okumkc du:nckvdv:dcm lutcrsupo:moteikuk.” 
LUK.9.62	Jisubv bvm luto, sc:kosin nangoldo laggabdcm pigabge:la ngengkutsuycmvlo bv Ru:ncpvnckc mi gomdoko mo:pvdokkcpc du:jubmang.
LUK.10.1	Odok lcdupc Ru:ncpvnck Agom lutadbigo:nc Nv:yingko Ru:tumbv lutad agom lugo:bidopc lulvgto, odokkc Bvm gvpo:la gvdopc bulum mcpo:lvgto, anyi anyipc, tawon appv:lo:pc gvdopc Bv avdc oko okolo:pc gvpcnamma:ji. 
LUK.10.2	Odokkc Bv bulum luto, “Arvgc bojcrungko, cmpige:la ager gernckvdv:dc adjiongko; cdcmpidag arvgdok Ru:tumdcm Bvk arvgpc ager gerncm mclvgdopc kumtok. 
LUK.10.3	Noluk lambckvdv:dok gvkang; ka:toka, ngo nolum bera sobencm iki: tammempc gcnc sumyo ara:lo:pc mclvgamdung. 
LUK.10.4	Oko murkong sogcncmsin bomyoka, sogcncm, lcyugcmbulum; odokkc ali:lambcdo sc:komsin kumrvgsuyoka. 
LUK.10.5	Oko okumnoi nolu gva:donc, luangarpo:la, ‘Sc cra:sc mc:pomcnganka:langka!’ Cmna lulang: 
LUK.10.6	Odokkc mc:po-mcngannok awokonc odo du:mvlo, noluk mc:pomcngandc bvkkolo du:yc; cmpige:la cdcmpima:mvlo, cdc nokkolo:pc gvlatycku. 
LUK.10.7	Odokkc odo okumv:do du:lang, okkomci bulu biycji dola:tv:lang, kapila:nc ager gerncdc bvk gerrckvdv:dcm pa:pa:do; Okum akonlokkc okum akonlo:pc gvyoka. 
LUK.10.8	Cdvloi nolu tawonkolo:pc gva:donc odokkc bulu nolum torvgsuycnc, okodcmci noluk kcra:do biycji cdcmci dolang; 
LUK.10.9	Odok du:nc kinc-ramnc tani:kvdv:dcm csa:molangkuka odokkc bulum lulang, ‘Ru:ncpvnckc migom doko mo:pvdc noluk kcra:pc pvnga:du:bong.’ 
LUK.10.10	Ckvdaggom cdvloi nolu tawonkolo:pc gva:ycnc odokkc bulu nolum torvgsuma:ycnc, odok bottcnc ali: lambckvdv:do:p gvlang odokkc lulang; 
LUK.10.11	‘Noluk tawonsok ngoluk alckvdv:so a:nc koiyang among kvdv:scmsinci, ngolu noluk mcngkamma:pc pipu:sudung; ckvdaggom scm kintoka, jc Ru:ncpvnckc migom doko mo:pvdc noluk kcra:do pvnga:du:bong.’ 
LUK.10.12	Ngo nolum lubidung, odo longcdo Sodomdokkcpci torasula:ya:ycpc cdc tawondcmyam.
LUK.10.13	“Nolu:kkcpc mc:dvrpcnamc, Korajina! Nolu:kkcpc mc:dvrpcnamc, Betsaidanga! Kapila:nc nolukkolo bottcru:pc gernam agerkvdv:dcm Ti:rdo:lang Sidondo gerya:mvlo, cdvlaibong bulu asinc mc:dvrra mc:latsuiyangkupc, aima:nc gain attarcm gcge:la odokkc mcdbulo tedla du:la. 
LUK.10.14	Cmpige:la kcbang ba:dokudo nolu:kkcmyam Ti:rdc:lang Sidondokkcpc torasula:ycpc. 
LUK.10.15	Odokkc no, Kapernauma, no taycng amo:pc la:sangkunampc iyclang? Nom Uiamo:pc yobyi:lvgnampc iyc.
LUK.10.16	“Sc:kobv noluk agom taddagji bv ngok agomcmsin taddag, odokkc sc:ko nolum lupaksuycji ngomsin lupakdag, odokkc sc:ko ngom lupaksudagnc ngom mclvgncdc sc:konc Bvm bv lupakdag.”
LUK.10.17	Cdc nv:yingdc mc:pola, scmpc lula: lula: gvlattoku, “Ru:tuma, nok aminno uikvdv:dc:sinci ngoluk agomcm tadla kcyvgpc ingapkang!” 
LUK.10.18	Odokkc Bv bulum luto, “Ngo taycngamo:tokkc yari:cmpc Satandcm kcdleddopc ka:to. 
LUK.10.19	Ka:toka, ngo nolum tabbclang take-tabvkvdv:dcm sa nggcmla:dopc, odokkc appvng miru tayc:lo ilang gvlangcm bitu:bong; odokkc okkosin nolum mojogmorokla:ma:yc. 
LUK.10.20	Ckvdaggom uikvdv:dc:jc noluk kcyvgpc ingapkang cmna mc:poyoka, cmpige:la noluk aminkvdv:dcmjc taycng amo:tc adgabla lc:tak cdcmpila:pak mc:polang.”
LUK.10.21	Odo ayirdo Bv angunnc Yalodokki mc:pokang odokkc luto, “Ngo nom aipai bidung, Abba, taycng amongcla: mo:pvsok Ru:tuma, no sc agomkvdv:scm kinnc-pa:nc kvdv:dokkcmlang mcngkinnc kvdv:dokkcm lc:suto odokkc kowawkvdv:dcm lcngkan to; c: Abba, kapila:nc cdcmpinna:ncna nok aipc mc:namdok mcngkamdc.
LUK.10.22	“Appvng attarcm ngom bitung ngok Ba:bukokki; odokkc Abudc:ma:mvlo sc:kosin Awodcm kinmang, cdcmpcmanggom Abudc sc:kosong Awodcma:mvlo odokkc sc:komci lcngkanlv:dagnc Awodc bvm lcngkan dag.”
LUK.10.23	Odokkc Bvk agom tadla gvmvnnc tani: kvdv:do:pc nge:latsuge:la Bv lc:sula luto, “Nolu okkom ka:begdu:nc cdcm ka:begnc amikkvdv:dc gernc-pu:nc. 
LUK.10.24	Kapila:nc ngo lubidung nolum jc lungor lunc bojcrung odokkc migomkvdvngc nolu okkom ka:du:nc cdcm ka:lv:dagai, odokkc cdcm ka:begtomang, odokkc nolu okodcm taddu:nc cdcm tadlv:dagai, odokkc cdcm tadbegtomang.”
LUK.10.25	Odokkc ka:toka lujvgluro lunc akonc luka:la kangkvpc cmna darobkang, scmpc lula, “Luyirna, turyarla du:nam turnamdcm pa:pc ngo okkom ipcnammcn?” 
LUK.10.26	Bv bvm lubito, “Lujvg lurodc okkomna adtang? No kapc podon?” 
LUK.10.27	Odo bv lubito, “No Ru:tummc aipc mc:langka nok Ru:ncpvncmc nok asin appvngkokki, odokkc nok appvng yalokokki, odokkc nok appvng ilang gvlangkokki, odokkc nok appvng mc:namsagnamkokki; odokkc nok kumrvko:rcm nok avyvngkcmpc mc:sulang.” 
LUK.10.28	Odo Bv bvm lubito, “No aropc lugabto; cdcm itok, odokkc no turycpc.”
LUK.10.29	Cmpige:la bv, avdc avdcm aidag cmna lusupc cmna, Jisumc luto, “Odokkc ngok kumrvko:rvkvdv:dc sc:kon?” 
LUK.10.30	Jisubv lubito, “Tani: akonc Jerusalemdokkc Jeriko:do:pc gvdungai, odokkc bvm rodkudnc kvdv:dc pa:to, sc:kobulu pamvnsula dcmto, odokkc mcpakla gvkangku, bvm sikvramdopc mcge:la. 
LUK.10.31	Cdcmpc idodcm odo lambcdok dormo ager gergurnc tani:konc gvpatto; odokkc bvm ka:begsunamc bv kekondok gvyodla gvkang. 
LUK.10.32	Cdcmv:pc Lebiang akoncsin, bv odo mo:di:do:pc gvpvngge:la ka:begge:la:sin, kekondok gvyotla gvkang. 
LUK.10.33	Cmpige:la Samariang akonc, bv gvla du:namc, bv okolo dungaji gvpv:to; odokkc bv cdvlo bvm ka:begtoji, bv ayang-abopc mcngkang, 
LUK.10.34	odokkc bvkkodo:pc gva:to odokkc bvk dcmjokko kvdv:dcm ycngkabambito, tulangcmna: odokkc angur alangcm pvlvgbige:la; odokkc bvk avkc simvn tayc:do sa:moge:la bvm mibo dungko okumkolo:pc gva:boto, odokkc bvm ka:sv:mosv:to. 
LUK.10.35	Odokkc longkondo bv adoli: murkong pirnyiko la:lenge:la cdcm mibo okumdok ru:tumdcm bito, scmpc lula, ‘bojcyangkoda murkong gvycmvlo ngo nom dorkupc cdvlo ngo gvlatyckunc.’ 
LUK.10.36	Cdc awumdok sc:kom, no mc:dang, rodkutnc tani:dok alaglo gvpa:sunc tani:dok kumrvko:rcmna?” 
LUK.10.37	Bv luto, “Sc:kobv bvm ayangabbom lcngkantoji cdcna.” Odo Jisubv bvm luto, “Gvkangkuka odokkc cdcmv:pc ita:kuka.”
LUK.10.38	Cdcmpc buluk lambcdok gvtvla du:namc, Bv do:lungkolo gva:to; odokkc Marta cmnam nc:ngkonc bvk okumdo:pc Bvm goga:to. 
LUK.10.39	Odokkc bvkkc Meri: cmnam bvrmcko dungai, sc:kobv Ru:tumkc alc ru:yido tedangkaji odokkc bvk luyirnam kvdv:dcm tadla dungkangai. 
LUK.10.40	Cmpige:la Marta:bv bojcrungko ila:sa:la bikolo idvrsisongkang; odokkc Bvkkolo:pc gvangge:la bv luto, “Ru:tuma, no ka:mi:ma:nci ngok bvrmcdc ngog atcrongcm ila:sa:la bidopc mcpaknamcm? Cdcmpila bvm ngom idumsudopc lulvgteipcn.”
LUK.10.41	Cmpige:la Ru:tumbv bvm lubito, “Martanga, Martanga, no bojcrung atv lcgangc mc:dvrdung. 
LUK.10.42	Pa:pcnamdc akkongko. Meri:bv ainc atakdcm balenna la:to, okodcm bvkkolokkcm la:pakkuma:ycji.”
LUK.11.1	Bv mo:takkolo kumna dungai, odokkc cdvlo Bv kumaptonc, Bvk agom tadjvgla gvmvnnc tani:kvdv:dok akonc Bvm tawuto, “Ru:tuma, ngolum kumnamcm kumyirteipcn, Jo:nbv bvk agom tadjvgla gvmvnnc tani:kvdv:dcm luyirnamdcmpc.” 
LUK.11.2	Odo Bv bulum luto, “Cdvlo nolu kumdonc, scmpc kumlang:
LUK.11.2	‘Abba nok amindc kumpcnammc ika:langka.
LUK.11.2	Nok migom doko mo:pvd pvngangka:langka.
LUK.11.3	Ngoluk lo:dvscm donam dogangcm lodvscm bi:ka;
LUK.11.4	Odokkc ngoluk pa:pkvdv:dcm mc:yinsuteika,
LUK.11.4	kapila:nc ngolusin ngolukkolok dogcsunam mc:yinsudo;
LUK.11.4	Odokkc ngolum ankang ka:namno:pc gvboyoka.’ ”
LUK.11.5	Odokkc Bv bulum luto, “Nolukkolok sc:kokc ajonc du:nc yumc yorang kvdvsudodcm gvla bvm ludonc, ‘Ajona, ngom pitang borumko bipoipcn; 
LUK.11.6	kapila:nc ngok ajonkonc gvgo:la gva:dung, odokkc bvm bipc ngokkc okkosin katomang;’ 
LUK.11.7	odokkc bv ara:bokkc luycnci,’ ngom gogkvngogmvnyok; su:pak yabgom mokapsutakbong, odokkc ngok ommangkvdv:dc ngok lcduso asublo yubamdu:bong; ngo darobla:mang odokkc nom okkomsin bila:mang.’ 
LUK.11.8	Ngo nolum lubidung, bv darobla okkomsin bimanggom bvk mcmang ke:ke:pc kotvnamkokki bv darobyc odokkc okkomci bv kodagji bv biyc.
LUK.11.9	“Odokkc ngo nolum lubidung, kotoka, cdcm nolum biyc; matoka, odokkc nolu pa:yc; ranku:toka, odokkc cdcm nolum moge:biycpc. 
LUK.11.10	Kapila:nc appvngci sc:kobulu kodagnc pa:dag, odokkc sc:kobvi madagnc pa:dag, odokkc ranku:ncdcm moge:biyc. 
LUK.11.11	Noluk ara:lo oko abudc, bvk awodc ongo apirko koycmvlo, ongoko bima:pc tabvadorko bidonc; 
LUK.11.12	Cdcmpcmanggom bv apvko koycmvlo, taketabvko bidonc? 
LUK.11.13	Nolu cdcmpcmvlo, sc:kobulu aima:nc, noluk ommangkvdv:dcm kapc ainc amancm bipcnammcji kindo, cdcm cddvko bojcya: pc taycng among Abubv Angunnc Yalodcm sc:ko koycnc bvm biycnc!”
LUK.11.14	Cdcmpidodcm Bv agom lula:ma:nc uiko mcnpakla dungai; uidc gvlenpaknamc, agom lula:ma:nc tani:dc lukangku, odokkc tanikvdv:dc kangaksukang. 
LUK.11.15	Cmpige:la buluk akedc lukang, “Bv uikvdv:dok migom awo Beeljebuldokki uikvdv:dcm mcnpakdag.”
LUK.11.16	Akedc Bvm ankang ka:pc cmna, taycngamo:tok kanggodko ka:pc cmna mato. 
LUK.11.17	Cmpige:la Bv, buluk mc:namkvdv:dcm kinna:yam, bulum luto, “Migom doko mo:pv appvngc avyc avdok lukampc tadma:pc angu angumvlo cmmumpc usanpakdag, odokkc angusunc okum crangc open orendag. 
LUK.11.18	Odokkc Satancgom avyc avycm angusumvlo, kapc bvk migom doko mo:pvdc du:ycn? Kapila:nc nolu ludung ngo uiycm Beeljebuldokki mcnpakdung cmna. 
LUK.11.19	Odokkc ngo Beeljebulkokki uiycm mcnpakdomvlo, sc:kokokki noluk ommangkvdv:dc mcnpakdang? Cdcmpidag bulu noluk kcbang ba:nckvdv:dc. 
LUK.11.20	Ckvdaggom cdc ngo:jc uimcnpaknancdc Ru:ncpvnckolokkcycmvlo, odomvlo Ru:ncpvnckc migom doko mo:pvdc pvnga:du:bong.
LUK.11.21	“Kvnggv:pc tornc tani:konc, mi mag monancm aiyo:pc gcru:suge:la, bvk avkc lottadcm ka:sv:ycnc, bvk attarkvdv:dc aiyo:la du:do; 
LUK.11.22	Cmpige:la bvm torya:nckonc bvm moa:ycnc odokkc bvm mopvycnc, bv bvk mimag monancm la:pagamsudag okodcm bv mc:tinsudagaji, odokkc bvk rodkutla bomkunam attarkvdv:dcm orpansula la:dag. 
LUK.11.23	Sc:kobv ngok lcdulo du:mvnma:nc bv ngok tu:latpc ager innc; odokkc sc:kobv ngoluk lcdulo tvkumsuma:nc bv pidpakdag.
LUK.11.24	“Cdvlo cdc aima:nc uidc tani: akolokkc gvpakdagnc, bv dungko mala asi kamangko mo:taklo:pc gvgo:dag; odokkc sc:komsin pa:ma:la bv ludag, ‘Ngok okumpc ngo gvlatycku okolokkc ngo gvlenkaji.’ 
LUK.11.25	Odokkc aiyo:pc tvsv:tvmola lc:dopc gvpa:sudakku. 
LUK.11.26	Odo bvm aiya:ma:nc kvnvdkoda uiycm bv gvla gva:bodakku, odokkc bulu odo gva:la odo du:dag; odokkc cdc tani:dok dungapdodok du:namdc po:pckcdcmyam aiya:mang.”
LUK.11.27	Bv cdcm lunamc, yadkumsunc tani:kcrc:dok nc:ngakonc Bvm luto, “Nom amvrro du:bomnanc aki:dc, odokkc nok tv:nam anyukdc gernc-pu:nc!” 
LUK.11.28	Cmpige:la Bv luto, “Ckvdaggom sc:kobulu Ru:ncpvnckc agomcm taddagnc odokkc cdcmbulum lukamdcmpci idagnc bulumvn gernc-pu:ncn.”
LUK.11.29	Yadkumsunc tani:kvdv:dc bojcnammc Bv lurobbomkang, “Sc opvnsc aisi:ma:nc opvnko; sc kanggodko madag, cmpige:la Jonangkc kanggodcmyam oko kanggodcmsin lcngkanma:yc. 
LUK.11.30	Kapila:nc Ninewedokkcpc Jona:bv kapc kanggodpc ika:nc, cdcmv:pc tani:kc Awodc:sin sc opvnsokkcpc iyc. 
LUK.11.31	Kcbang ba:dodcm Pcya:bok migom nc:dc dagrobycpc sc opvnsok tani:kvdv:dok lcdulo odokkc bulum aima:nc cmna luyc; kapila:nc mo:pv du:tcrdokkc Solomonkc kinncpa:nc do:yvngcm tadkapc gvka, odokkc ka:toka, Solomonmcyam bottcya:ncko sc dung. 
LUK.11.32	Ninewe:dok tani:kvdv:dc kcba:ba:dodcm sc appv:sokki dagrobyc odokkc cdcm aima:nc cmna luyc; kapila:nc bulu Jona:kc lutad luyirdodcm asincm mc:dvrra mc:latsutoku, odokkc ka:toka, Jona:mc bottcya:ncko sc dung.
LUK.11.33	“Sc:kosin saki:ko romnotge:la arung ara:lo lc:mang cdcmpcmanggom agrubnc vsvng kcvglo lc:mang cmpige:la tvsa:la lc:nanckolo:mvn lc:dang, odomvlo gva:nckvdv:dc pva:dcm ka:begycpc cmna. 
LUK.11.34	Nok amikdc nok amvrdok saki:yc; nok amikdc aila du:mvlo, nok amvrdc pvangc dorbu:dag; cmpige:la cdc aima:dodcm nok amvrdc kcmmojv:jv:yc. 
LUK.11.35	Cdcmpidag ansulangka ckvma:mvlo nokkolo du:nc pva:dc kcmoyc. 
LUK.11.36	Cdcmpimvlo nok amvrappv:dc pvang bi:dagmvlo, inyopkosin kcmmokama:mvlo, cdc appv:dci unjeryc, mcru akonc nolum pvangcm pukannammcmpc.”
LUK.11.37	Bv agom lula du:dodcm, Parisi: akonc bvk lcdulo domvndopc Bvm gogsuto, cdcmpila Bv ara:pc gva:to odokkc doko tcbuldo teda:to. 
LUK.11.38	Parisi:dc ka:la kangaksukang Bv:jc doa:ma:dapc lasuk suma:namdcm ka:la. 
LUK.11.39	Odokkc Ru:tumbv bvm luto, “Su:pak c:i Parisi:kvdvnga nolu bati:loklang arcmlok ru:yidcm vrpu:do, cmpige:la ara:bo nolu luyir lukanclang aima:nc asinangc. 
LUK.11.40	Empcsin monsi-monba:nc kvdvnga! Ru:yidcm sc:ko rungkaji ara:bcmsin ru:ma:lang? 
LUK.11.41	Cmpige:la ara:bok atvkvdv:dok lcgangc kogo:ncm binamcm bido; odokkc ka:toka appvng atvdci noluk lcgangc narc:dag.
LUK.11.42	“Ckvdaggom Parisi:kvdvnga nolu:kkcpc Pcsola mc:dvrla pcsopcnamc! Kapila:nc nolu poduna:lokkcmlang marsang lokkcmci gagyvngdok agagko bido, odokkc aropc inam gvnamcmnang Ru:ncpvnckc ayangcm cmmumcmpc mc:dag; cdcmbulum nolu ipcnammai, akekvdv:dcm cmmumpc mc:ma:pc. 
LUK.11.43	Parisi:kvdvnga nolu mc:dvrpcnamc! Kapila:nc nolu kumko okumkvdv:dok aiyangarnc tedgcng kvdv:dcm aipc mc:dag odokkc attar kokokvdv:do kumrvgsunamcm. 
LUK.11.44	Yowc: Yowa! Nolu mc:dvrpcnamc, kapila:nc nolu ka:begma:nam aggompc idag, odokkc tani:kvdv:dc cdcm kinma:pc odok tayc:do lambcm gvdag.”
LUK.11.45	Lujvgluro kinna lunc akonc Bvm lubito, “Luyirna, cdcmpc ludodcm no ngolumsin ge:la ludung.”
LUK.11.46	Odo Bv luto, “yowc: yowa lujvg luro kinna lunckvdvng nolusin mc:dvrpcnamc! Kapila:nc nolu tani:kvdv:dcm jo:la:ma:nam jo:namcm jonggc:lvgdag, odokkc nolu avkvdv:dc jo:namkvdv:dcm lakke: asongkvdv:dokkisinci darsangkvmang. 
LUK.11.47	Yowc: yowa nolu mc:dvrpcnamc! Kapila:nc nolu lungor lunckvdv:dok aggom gcsa:do sc:kobulum noluk abukvdv:dc mokekaji. 
LUK.11.48	Cdcmpidag noluk abukvdv:dok inam agerkvdv:dok ka:nc odokkc agom tolvgnc; kapila:nc bulu bulum moketo, odokkc nolu buluk agokvdv:dcm modag. 
LUK.11.49	Cmdcmpidag Ru:ncpvnckc Kinnc agomdc:sin ludag, ‘Ngo bulukkolo:pc lungor lunncmlang Ru:ncpvnckc ager gerdopc mclvgnam tani:kvdv:dcm mclvgyc, odokbuluk akedcm bulu mokeyc odokkc irvsinyom iyc.’ 
LUK.11.50	Odomvlojen lungor lunckvdv:dok i:yc mo:pvsok lensa:dodokkc, su:pakkc appv:so:pci lagiycpc, 
LUK.11.51	Abelkc i:dokkc Jakariangkc i:do:pc, sc:kobulu kumko amo:doklang angunnc mo:takdok pongkokdo singapka:ji. C:, ngo lubidung nolum, cdc sc opvnsokkcpc lagiyc.
LUK.11.52	“Yowc: yowa nolu lujvgluro kinna lunckvdvnga mc:dvrpcnamc! Kapila:nc nolu kinnamlok sabi:dcm la:pakto; nolu av avkvdv:dc gva:mang cmpige:la cdc sc:kobulu gva:dagji bulum motumdag.”
LUK.11.53	Odokkc gvpaknammc ainc agom luyirnckvdv:dc:lang Parisi: kvdv:dc, Bvm aglvng sa:la bojcrungko agom lumopcmna, 
LUK.11.54	Bvm lume:lula Bvm toya:la, Bv o:kailumvlo gagpc cmna, Bvm nv:rumbomkang.
LUK.12.1	Odo cdcmpc idodcmci, cddv lvngkokojc: tani:yc yadkumsuka:nc jc bulu akonc akoncm sa:tupsa:somvnsukang, Bvk agom tadjvgla gvmvnnc tani:kvdv:dcm lusa:danna Bv lurobbomkang, Parisi:kvdv:dok komira:dcm ansulangka, okodc lc:sula aima:pc ager inamgvnamcji. 
LUK.12.2	Okodcm lenpcma:nc akosin takkomla lc:nam kamang. 
LUK.12.3	Cdcmpidag nolu oko okkomci kcmolo luycnc pva:lo tadbegamyc, odokkc nolu angupc ara: soyarlo oko okkomci pvsvpasapc luycji cdcm okum mv:dumtalc:tokkc lutadla lubiyc.
LUK.12.4	“Ngok ajonkvdvnga, ngo nolum lubidung, amvrcm sc:kobulu mokedagnc bulum pcsoyoka, odokkc bulujc okkomsin ila:ma:nc. 
LUK.12.5	Cmpige:la ngo nolum lubipc sc:kobulum nolu pcsopcnamcji: bvm pcsolangka, sc:kobv mokege:la:sin, bvm uiamo:pc mclvgdagji; c: ngo nolum lubidung, Bvm pcsotoka!
LUK.12.6	“Paksurung pirngodcm amcr pirnyo:lok koma:lang? Odokkc odobuluk apirkosinci Ru:ncpvnckc kcra:lo mitpanmang. 
LUK.12.7	Kapcnc noluk tukkukvdv:dok dumvt appv:dcmsinci kvngapla lc:tung. Pcsoyoka, nolu paksurung bojcrungcmyamsinci nolu arc kaya:nc.
LUK.12.8	“Odokkc ngo nolum lubidung, tani: kvdv:dok kcra:lo ngom lukansunc appv:dcm, tani:kc Awodc:sin Ru:ncpvnckc taycng among lutad lunc kvdv:dok kcra:do lukansuyc; 
LUK.12.9	Cmpige:la tani:kcra:do sc:ko ngom lupaksuycji Ru:ncpvnckc taycng among lutad lunckvdv:dok kcra:lo lupaksuyc.
LUK.12.10	“Odokkc tani:kc Awodcm lupakla lunam agom appv:dcm mc:yinsuycpc; cmpige:la sc:kobv Angunnc Yalodcm aima:pc luycnc mc:yinsuma:yc. 
LUK.12.11	Odokkc cdvlo bulu nolum kumko okumkvdv:do:pc odokkc migom donc kvdv:do:pc odokkc ilang gvla:nckvdv:do:pc nolum gva:boycnc, okkomna lubipcnamcnc cdcm mc:dvryoka cdcmpcmanggom nolu okkom lupcnammcji; 
LUK.12.12	kapila:nc Angunnc Yalodc nolum odo ayirardo okkom no lupcnammcji luyirycpc.”
LUK.12.13	Yadkumsunc tani:kvdv:dok akonc Bvm luto, “Luyirna, ngok ba:bukolok pa:pcnam attarkvdv:dcm orpansudopc ngok abv:nc bvrodcm luteipcn.” 
LUK.12.14	Cmpige:la Bv bvm luto, “C:i tani:ya sc:ko ngom nok kcba: ba:bincpc cdcmanggom orpansubincpc imotang?” 
LUK.12.15	Odokkc Bv bvm luto, “Ansutoka, odokkc ka:bomc:bonam appv:lokkcm avyc ansula du:langka; kapila:nc tani:akolok turnamdc bvk bojcrungko attar kanamsv:nam-dokkimang.”
LUK.12.16	Odokkc Bv bulum kvkanla kvbinam do:yvngko kvbito, scmpc lula, “Mircmnc tani:akolok amo:lo airu:pc arvgc aikangai; 
LUK.12.17	Odokkc bv avdc avyc mc:suto, ‘Ngo okkom iyya:n, Kapila:nc ngokkc arvgcm lcngkumkowwo okolosin kamang.?’ 
LUK.12.18	Odokkc bv luto, ‘Ngo scmpc iyc: Ngok kumsung kvdv:dcm adpenpo:ycku odokkc so:taya:nckkc moycku; odokkc odo ngok a:mkvdv:dcmlang attarkvdv:dcm lcngkumsula lc:yc. 
LUK.12.19	Odokkc ngo ngok asinscm lusuyc, Asina, nokkc bojcrungko attarcm dv:tak bojcru:lokkcpc mckumsutobong; no du:mantoka, dotok, tv:tok, mc:pomcngantoka.’ 
LUK.12.20	Cmpige:la Ru:ncpvncbv bvm luto, ‘C:i monbanga! Siyumkc yumcscm nok yalodcm bompakycku; odokkc nok mosv:nam attarkvdv:dc, sckkcpc cdcbulu iycn?’
LUK.12.21	“Cdcmpidag sc:kobv avkcpc murkong lcngkumsudonc, odokkc Ru:ncpvnckcpc mircmmang.”
LUK.12.22	Odokkc Bvk agom tadjvgla gvmvnnc kvdv:dcm luto, “Cdcmpidag ngo nolum lubidung, noluk turra du:namkvdv:dok lcgangc mcngkesula siyoka, nolu okkom doyya:ncm, cdcmaggom noluk amvrkvdv:dok lcgangc okkom gcycncm cmna. 
LUK.12.23	Kapila:nc turra du:namdc donamcmyam bottcya:nc, odokkc amvrdc gcnam bomnamcmyam bottcya:nc. 
LUK.12.24	Agro pvagkvdv:dcm kangkvtoka bulu pidma:sin, gadma:sin, bulu:kkc lcngkum la lcngkoba: kumsungc kamang, odokkc ckvdaggom Ru:ncpvncbv bulum domodag. Cdc pcttang kvdv:dcmyam cddvko bojcya:pc nolu:kkc arrc du:nc! 
LUK.12.25	Odokkc nolukkolok sc:kobv mc:dvrra avk turra du:namcm lagdukopci araimola:dang. 
LUK.12.26	Cdcmpcmvlo nolu cdcmpinc adjio:nc agerkoi gerra:mvlo, akedok lcgangc kapila mc:dvrdang? 
LUK.12.27	Elug appun kvdv:dcm mcngkvtoka, kapc bulu sa:dagji; bulu agerkosin germang attarkosin summang; ngo nolum lubidung ckvdaggom, Solomonbv:sinci bvk mircm appv:dokki odokbuluk akodokkvddvkoi mosv:sumangai. 
LUK.12.28	Cmpige:la Ru:ncpvncbv cdcmpc arvgolok ncsindcm silo turra du:ncdcm gcnamcm moru:lvgdagnc odokkc yampo mcramlo rompakdagnc, nolum cddvko bojcyangko Bv attarcm molvgycsong, c:i adjio:ko mc:jvg kanc tani:kvdvnga!
LUK.12.29	“Odokkc okkom nolu doiya:ncm odokkc okkom tv:yan cmna mayoka, cdcmanggom asinc mc:dvr-mc:so:yoka. 
LUK.12.30	Kapila:nc sc mo:pvsok ope:ncgvng appv:sc cdc appvng attarkvdv:dcm madag; odokkc noluk Abudc kindag nolumjc cdcmbulum lagidag cmna. 
LUK.12.31	Cdcmyam, Bvk migom doko mo:pvdcm matoka, odokkc cdc attar kvdv:dc nolu:kkcpc cdcmv:pc iycpc.
LUK.12.32	“Pcsoyoka, adjio:nc kcrcnga, kapila:nc cdc noluk Abukc aipc mc:pola nolum migom doko mo:pvdcm bipc cmna mc:du:bong. 
LUK.12.33	Noluk attar du:nc appvngcm kopagamtok, odokkc kogo:ncm binamkvdv:dcm bitoka, akuma:nc sogcncm nolu avkcm avyc mosv:sutoka, taycngamo:tok jidma:nc murkong lcngkumnancko, okolo oko dopsongcsin gva:ma:ji odokkc tabvncsin pvdmvgma:ji. 
LUK.12.34	Kapila:nc okolo nok murkongc du:ycnc, oddoi noluk asinkvdv:dc du:yc.
LUK.12.35	“Noluk vgvngkvdv:dcm yc:rcgsula lc:langka odokkc saki: kvdv:dcm dorra du:motoka, 
LUK.12.36	odokkc sc:kobuluk ru:tumdc midang okumkolo donam tv:namkolokkc gvkupcnncm toya:la du:nc tani:kvdv:dcmpc idagnc ilangka, odomvlo bv cdvlo gvlatlangkula yabgodcm ranku:ycji bvm vgcmpc moge:bila:ycpc. 
LUK.12.37	Cdc ager gerya:nc kvdv:dc gernc pu:nc sc:kobulum ru:tumdc cdvlo Bv gvlatyckuji darra du:dopc gvpa:suyckuji; aropakpc, ngo nolum lubidung, bv av avycm mosv:suyc odokkc doko tcbuldo teda:ma:yc, odokkc bv gvlangkula bulum donam tv:namcm sagbiycku. 
LUK.12.38	Bv jodi ayir akondo:mam awum ayirdo gvkumvlo, odokkc bulum cdcmpc ila du:dopc ka:begycku, cdc ager gerya:nc kvdv:dc gernc-pu:nc! 
LUK.12.39	Cmpige:la scm kintoka, okumdok ru:tumdc cdvlo dopsodc gva:ycji cmna kinya:mvlo, bv bvk okumdcm dopsomoma:yai. 
LUK.12.40	Nolusin mosv:ru:supa:yc; kapila:nc tani:kc Awodc mc:pa:ma:do ayirdo gvycku.”
LUK.12.41	Pitorbv luto, “Ru:tuma, sc kvkanbinam do:yv:scm ngolumong kvbidu:nci cdcmanggom appvngkc lcgangc kvbidu:nci?”
LUK.12.42	Odo Ru:tumbv luto, “sc:kobvn cmpcmvlo mc:jvgncla: mc:jvg kinncdc, sc:kom bvk ru:tumdc Bvk okumdok appv:dok ka:bomdagbomncpc togc:lvgycnc, bulum dodvlo donamcm bidopc? 
LUK.12.43	Cdc ager gerya:ncdc gerncpu:nc sc:kom bvk ru:tumdc cdvlo bv gvyckuji cdcmpc idopc ka:begyckuji. 
LUK.12.44	Aropakpc ngo nolum lubidung, bvk mitcmircm appvngcm bvm togc:lvgyc. 
LUK.12.45	Ckvdaggom cdc ager gerya:ncdc avdc lusumvlo, ‘Ngok Ru:tumdc gvkankumangcida,’ odokkc ager gernc nc:ngkvdv:dcmna: milbong kvdv:dcm dcmrobbomyc, odokkc dola:-tv:la:la tvngvrsuyc, 
LUK.12.46	ager gerya:ncdok ru:tumdc longckoncm gvycku cdvlo bv gvyckuji cmna mc:pa:ma:ycji odokkc bvk kinma:nam ayirkolo, odokkc bvm mogvtmomatycku, odokkc mc:jvgma:nc kvdv:dok lcdulo lc:ycku.
LUK.12.47	“Odokkc cdc ager gerncdc sc:kobv bvk ru:tumdok mcngkamcm kindagaji, ckvdaggom mosv:sutoma:ji cdcmanggom bvk mcngkampc agercm gertoma:ji, kvnggv:pc dvngkosupa:ycku. 
LUK.12.48	Cmpige:la sc:kobv kinmangaji, odokkc okodcm dvngkosupcnammcnc cdcmpin agercm gertoji, adji:ko dvngkosupa:toku. Appvngcm sc:kobulumci bojcrungko bitu:ji, odogvng-kvddvko bvkkolok maycku; odokkc tani:kvdv:dc sc:ko cddvkopc bitungaji cdcmyam bojcyangko maycku.
LUK.12.49	“Ngo mo:pvso vmmcm crrvgkapc gvdung; odokkc yowycv cdc su:pagvng dorsa:ya:mvlo! 
LUK.12.50	Ngo baptismo akokokki baptismo pa:pcnammc; odokkc cdcm ingapma:sisscm ngo cddvkojc gebdu:nc! 
LUK.12.51	Nolu mc:dagnci ngo nolum mo:pvso mc:pom bikapc gvdung cmna? 
LUK.12.52	Ma:, Ngo nolum lubidung cmpige:la cdcmyam ncrkvgpc ludanmvlo angusunamcmmvn; kapila:nc cdcmpila okum crangkonc kongokopc angusuyc, awumkonc anyidok birudi:pc odokkc anyikonc awumdok birudi:pc; 
LUK.12.53	abudcm awodok birudi:pc odokkc awodc abudok birudi:pc, ancdc omcdok birudi:pc odokkc omcdc bvk ancdok birudi:pc, ayodc yamc:dok birudi:pc odokkc yamc:dc bvk ayodok birudi:pc, bulu angu suyc.”
LUK.12.54	Bv yadkumsunc tani:kvdv:dcmsin luto, “Nolu cdvlo owa:bo mukkang yvsa:dopc ka:begycnc, nolu vgcmpc ludo, ‘pcdongc osa:du:bong;’ odokkc cdc cdcmv:pc idag. 
LUK.12.55	Odokkc nolu cdvlo pcya:bokkc csar yusa:nammcm ka:ycji nolu ludo, ‘Kvnggv:pc guyc cmna’ odokkc cdc cdcmv:pc idag. 
LUK.12.56	C:i agom lc:sula lunckvdvnga! Nolu mo:pvsokkcmlang do:mvrtokkcm kangge:la kapc idagji lukurra lubijo:dag; cmpige:la nolu kapila silo-mclokc ayircm kapc idagji lubila:man?
LUK.12.57	“Odokkc nolu kapila avyc avkcm kcbangcm ba:suma:n okodc arodagji? 
LUK.12.58	Nom migomkcbang ba:bincdo:pc gusor moncdok lcdulo gvdodcm, bvkkokki agomdcm lumitpc cmna kvnggv:pc anka:la ka:langka lambcdo gvdodcmci, ckvma:mvlo bv nom kcba: moncdo:pc tvga:bomyc, odokkc kcba:moncdc daruga:do:pc togclvgyc, odokkc nom makana:lo tumyc. 
LUK.12.59	Ngo nolum lubidung no lcddarkc amcrdcmsin dorma:sisscm gvlenkuma:yc.”
LUK.13.1	Odo tani:ckkc dungai sc:kobulu Bvm lubitoji Galildok du:ncdagnc kvdv:dok agomcm sc:kobuluk i:ycm Pilatbv buluk palvgkokvdv:do yonnusutoji. 
LUK.13.2	Odokkc Bv bulum luto “Nolu mc:dagnci cdc Galildok du:nckvdv:dc ake Galildok du:nc kvdv:dcm aiya:ma:nc papi:yc cmna, bulu cdcmpc ipusire:ycm pangga:lok? 
LUK.13.3	Ngo nolum lubidung, Ma:; cmpige:la nolu asin mc:dvrra mc:latsukuma:mvlo nolusin cdcmv:pc singapyc. 
LUK.13.4	Cdcmpcmanggom cdc vyvngkolang anyikodok tayc:do Siloamdok owudnc moyetsunam okumdc dvrjcmkamdcmpc odokkc dvrketonc bulum, nolu mc:dagnci bulu Jerusalemdok du:nc ake appv:dcmyam aiya:ma:pc imur murnc cmna? 
LUK.13.5	Ngo nolum lubidung, Ma:; cmpige:la nolu asinc mc:dvrla mc:latsukuma:mvlo nolu appvngc cdcmv:pc singapyc.”
LUK.13.6	Odokkc Bv sc kvkanbinam do:yv:scm kvbito: “Tani: akonc bvk angur ba:ri: ara:do tajvgamvngko letungai; odokkc bv a:yc mala pvrkapc gvnamc apvkosin pa:tomang. 
LUK.13.7	Odokkc bv angur ba:ri:dok ka:ya:ncdcm luto, ‘Ka:toka, sc dv:tak tagumscm ngo sc tajvg amv:sokkcm a:ycm mala gva:to, cmpige:la ngo apvkosin pa:tomang. Scm tc:paktok; kapila sc amo:scm du:bomna du:ycn?’ 
LUK.13.8	Odo bvm bv lubito, ‘Scm du:po:motok, ru:tuma sc dv:takso:sin, ngo appv:dcm tagburra a:rko ilvgma:sisscm. 
LUK.13.9	Odokkc lungying sc a:yc e:mvlo, odo a:yc e:yc. Cmpige:la cdcmpc ima:mvlo, no cdcm tc:la:ycpc.’ ”
LUK.13.10	Cdcmpc Yodla Ager germa:pc du:nam longckoncm Bv kumko okumkolo luyirra dungai. 
LUK.13.11	Odo odokkc vyvngkolang pi:nyi dv:takkopc mola:ma:nc yalo pa:nam nc:ngkonc dungai; bv tungkuli:daggai odokkc avyc aiyo:pc dagtu:la:mangai. 
LUK.13.12	Odokkc cdvlo Jisubv bvm ka:begtoji, Bv bvm gogto odokkc bvm luto, “Ambvra, nok mosimola:ma:-namdokkc no aikangkubong,” 
LUK.13.13	Odokkc Bv bvm alagcm ri:yidto, odokkc oddung bvm vgcmna dagtu:motoku, odokkc bv Ru:ncpvncmc aipai cmto.
LUK.13.14	Ckvdaggom kumko okumdok ka:sv:mosv:ya:ncdc, kvnggv:pc aglvng sangkang kapila:nc Jisubv ager germa:pc yodla du:nam longcdo csa:motoku, tani:kvdv:dcm lubito, “opta:do ager gerpcnanc longkcngko dung; odo longckvdv:do gvlangka odokkc csa:molangkuka, odokkc ager germa:pc yodla du:nanc longckvdv:do:mang.” 
LUK.13.15	Odo Ru:tumbv bvm lubito, “C:i agom lc:sula lunckvdvnga! Noluk appvng ager germa:pc yodla du:nanc longcdo ncsin doko kungka:lokkcm vbogo:romna: gadong gure:ycm rvnkolokkcm sarma:lang, odokkc cdcmbulum asscm tv:moma:lang? 
LUK.13.16	Odokkc sc nc:sc, Abrahamkc omcsc sc:kom uiyc tagyvngkolang pi:nyi dv:takkopc gagla lc:tagnc, ager germa:pc yodla du:do longcdo mopvtma:nci?” 
LUK.13.17	Bv cdcm lunamci, Bvk agom lukampc tadma:nc appv:dcm anyingamsumoto; odokkc tani:appv:dc Bvk bottapaknc mcngapla:ma:nam ager gernamkvdv:dokki airu:pc mc:pamkang.
LUK.13.18	Cdcmpila:yam Bv luto, “Ru:ncpvnckc migom doko mo:pvdc kapc idang? Odokkc cdcm ngo okodokki luyv:suycn? 
LUK.13.19	Cdc tani:akonc pctu ammokoncm langge:la oyv: ba:rido pidlvgnammcmpc idag; odokkc cdc sa:la vsvngamv:pc ikang, odokkc do:mvrtok pcttangkvdv:dc odok rcngke:kvdv:do asubcm moto.”
LUK.13.20	Odokkc Bv lckoda luto, “Ru:ncpvnckc migom doko mo:pvdcm ngo oko kokki luyv:suyya:n? 
LUK.13.21	Cdc komirangcmpc idag, okodcm nc:ng akonc langge:la odokkc cdc appv:dcm go:sa:moma:sisscm adjio:nc gempa pvwumkolo lc:sutoji.”
LUK.13.22	Bv Bvk lambcdok gvtvla tawonloklang luyirra do:lung do:lu:lok gvkang, odokkc Jerusalempc gvka:la gvla. 
LUK.13.23	Odokkc akonc Bvm tauto, “Ru:tuma, cdc mopvtnamkvdv:dc adjiongkoi iycn?”
LUK.13.24	Odo Bv bulum lubito, “Ponme:nc lambcdok gva:pc cmna kvnggv:pc gvke:-gvye:la gva:toka; kapila:nc bojcrungc, ngo nolum lubidung, gva:pc cmna mayc cmpige:la gva:la:ma:yc. 
LUK.13.25	Cdvlo cdc okum ru:tumdc darobycji odokkc yabgodcm mokapycji nolu mo:ro:do dagla du:yc odok yabgodcm ranku:yc, scmpc lula, ‘Ru:tuma, ngolum moge:po:bitei.’ Bv nolum lubiyc, ‘Ngo kinmang nolu okolokkci gvdu:song.’ 
LUK.13.26	Odo nolu lurobbomyc, ‘ngolu nok ka:de:pc doto tv:to, odokkc no ngoluk nogor lambckvdv:do luyirka.’ 
LUK.13.27	Cmpige:la Bv luyc, ‘Ngo nolum lubidung, nolu okolokkc gvdu:song ngo kinmang; ngokkolokkc nolu gc:rkang, aima:nc ager gernc tani: appvngc!’ 
LUK.13.28	Odokkc noluk a:yckvdv:dcm dokcrcbamsuyc cdvlo nolu Abrahamkc, Isahakkc, Jakobkc odokkc Ru:ncpvnckc migom doko mo:pvdok lungor lunc appv:dc Ru:ncpvncmc ka:begyc odokkc nolu av avkvdv:dcm nv:lenlvgdopc ka:dodcm nolu kabyc. 
LUK.13.29	Odokkc tani:kvdv:dc sanggatokkc odokkc owangbokkc, odokkc pckv:tokkclang pcya:bokkc gva:ycku, odokkc Ru:ncpvnckc migomdoko tcbuldo teda:ycku. 
LUK.13.30	Odokkc ka:toka, akke lcddarpc sc:kobulu gvpongarpc iycji, odokkc akke gvpongarpc gcdung sc:kobulu lcddarpc iyckuji.”
LUK.13.31	Odo ayirardo Parisi:ckkcnc gva:to, odokkc Bvm luto, “Sokkc gc:rkang, kapila:nc Herodbv nom mokepc cmna madung.”
LUK.13.32	Odo Bv bulum lubito, “gvkang odokkc cdc mensuru:dcm lubita:k, ‘ka:ta:ka, ngo uikvdv:dcm mcnpakdung odokkc silola: yampo kinamcm aimodungku, odokkc lowum longcdo ngo ngok gerpcnam agercm gerpvtyc. 
LUK.13.33	Cdcmpc idaggom imanggom ngok lambcdok ngo silola: yampo gvtvpci iyc odokkc odok longkondo:sin; kapila:nc Jerusalem dokkcma:mvlo lungor lunnc yogpagmang.’
LUK.13.34	“Oh Jerusalem, Jerusalem, lungor lunckvdv:dcm mokenc odokkc nolukkolo:pc sc:kobulum mclvgtaganc cdcmbulum vlvngkokki: gckena! Cddvko lckko lckko:lo ngo anc porogc awokvdv:dcm alap kcvgbo lapkomna labribomna dungkampc du:lv:ton. Cmpige:la nolu lapkomkosumang; 
LUK.13.35	ka:tok, noluk okumdcm mcpakdannampc ikang. Odokkc ngo lubidung nolum, ‘Ru:tumkc aminno sc:kobv gvdu:nc cdc gernc-pu:nc! Cmna luma:sisscm nolu ngom ka:begma:yc.’ ”
LUK.14.1	Ager germa:pc yodla du:nam longcdo Bv gvla migom donc tani:akolok okumkolo sc:kobv Parisi:anc doddom, bulu bvm ka:la dungai. 
LUK.14.2	Odokkc ka:toka, Bv kcra:do bv:nam kinam kanc tani:ko dungai. 
LUK.14.3	Odokkc Jisubv lujvgluro kinnckvdv:dcmlang Parisi:kvdv:dcm luto, scmpc lula, “Yodla ager germa:pc du:do longcdo kinamcm csa:mopa:dakkuyc, csa:mopangkuma:yc?”
LUK.14.4	Cmpige:la bulu aso:pc du:pakkang. Odokkc Bv bvm langange:la csa:motoku, odokkc bvm gvmotoku. 
LUK.14.5	Odokkc Bv bulum luto, “Nolukkolok sc:kobv, awoko dungge:la cdcmanggom vbo go:ruko sirurgkolo owa:ycmvlo ager germa:pc du:do longcdo mcna:pc sosangkuma:n du:n?” 
LUK.14.6	Odo bulu cdcm lulatsubila:tomang.
LUK.14.7	Cdcmpidodcm sc:kobulum gogtungaji Bv kvkanbinam do:yvngko kvbito, cdvlo Bv mcnggc kanc dungkokvdv:do du:pc cmna manamkvdv:dcm kapc madagaji kangge:la, scmpc bulu luto, 
LUK.14.8	“Nolum cdvloi sc:kaiyc midangkolo donamtv:nam lcgangc gogycji, mcnggc kanc dungkolo du:yoka, ckvma:mvlo nomyam mcnggc kaya:nc tani:ycm bv gogycpc; 
LUK.14.9	odokkc sc:ko nom gokkanc gogncdc:la nomyam mcngc kaya:ncdc anyidc gva:la nom luyc, ‘Sc tani:scm dungkoko bitoka,’ odo no anyi:sula etedyangko dungkodo tedpa:ycku. 
LUK.14.10	Cmpige:la cdvlo nolum gogycnc, gva:la appvngcmyam adji:yangko dungkodo du:lang, odomvlo nolum ila:sa:la bincdc gva:dodcm bv nolum luycpc, ‘Ajona, bottcya:nc dungkolo:pc gvkang’; odo noluk tcbuldok du:nc kvdv:dok dungkodo nolum lckopc iycpc. 
LUK.14.11	Kapila:nc sc:ko avyc avycm bottcpc mc:suycnc bvm adji:pc mc:sumoyc, odokkc sc:kobv avyc avdcm adji:pc mc:suycnc bvm bottcncpc imoyc.”
LUK.14.12	Bvm gognc tani:dcmsin bv luto, “Cdvlo nolu donamtv:namko iycnc, nok ajonkvdv:dcm gogsuyoka cdcmanggom nok bvrokvdv:dcm cdcmanggom nok ope:ncgvng kvdv:dcm cdcmanggom mirucmnc kumrvko:rvkvdv:dcm, ckvma:mvlo bulusin nolum tu:latsula gogsuycku, odokkc pangkupcnam pa:ycku. 
LUK.14.13	Cmpige:la cdvlo nolu bottcnc donam tv:namko biycnc, opankvdv:dcm gogsulang, lcbe:nckvdv:dcm, 
LUK.14.14	miglunc kvdv:dcm odokkc odo nolu aipaiycm pa:yc, kapila:nc bulu nolum bilatsulangkuma:yc. Aropc ainckvdv:dc sige:la lckoda turlangkula kcbang ba:dokudodo nom bigangcm biyckupc.”
LUK.14.15	Tcbuldok tednc tani:kvdv:dok akonc cdvlo cdcm tadbegtoji, bv Bvm luto, “Ru:ncpvnckc migomdokodo sc:kobv pitangcm doyckunc bv gerncpu:nc!”
LUK.14.16	Cmpige:la Bv luto, “Tani: akonc lckoncm bottcpakpc donamtv:namko bito, 
LUK.14.17	odokkc, bojcrungko gogsuto; odokkc dodotv:do ayirdo bvk ager gerya:nckvdv:dcm sc:kobulum gogtungaji gogdopc mclvgto, ‘Kajc; kapila:nc su:pak appvngcm yv:let-roblettakbong.’ 
LUK.14.18	Cmpige:la bulu appv:dc akon lukamo:pc lupaksurobbomkang, Lupongarncdc bvm luto, ‘Ngo arvg among inyopkoncm rcto, odokkc ngo cdcm gvla ka:pci iyc; Ngo nom kumdung, ngom mcteibong.’ 
LUK.14.19	Odokkc akonc luto, ‘Ngo vbo go:ru a:l anggoko rcto, odokkc ngo cdcmbulum anka:la kangkvpc gvdag; Ngo nom kumdung, ngom mcteibong.’ 
LUK.14.20	Odokkc akonc luto, ‘Ngo yamncko la:tung, odokkc cdcmpila ngo gvla:mang.’
LUK.14.21	“Cdcmpidodcm ager gerya:ncdc gvlatlangkula bvk ru:tumdcm lubitoku. Odo cdc okumdok ru:tumdc aglvng sa:la bvk ager gerya:ncdcm luto, ‘Mcna:pc clc nogorolok ali: lambcpc odokkc adji adjionc lambckvdv:do:pc gvkang, odokkc opankvdv:dcm odokkc lagbe:nckvdv:dcm miglunckvdv:dcm odokkc lcbe:nckvdv:dcm gogta:ka.’ 
LUK.14.22	Odokkc ager gerya:ncd luto, ‘Ru:tuma, no okkom lulvgtonc cdcm itobong, odokkc su:paksin dungko dung.’ 
LUK.14.23	Odokkc ru:tumdc ager gerya:ncdcm luto, bottcnc ali: lambcpc gvkang odokkc arvg lambckvdvngolo:pc gvkang, odokkc tani:kvdv:dcm gvdandopc gogta:ka, ngok okumso bi:dopc. 
LUK.14.24	Kapila:nc ngo nom lubidung, cdc gognam tani:kvdv:dok akosin ngok donam tv:namsok dopodowanscm dobegma:yc.”
LUK.14.25	Cdcmpidodcm bojcrungko tani:yc yadkumsula Bvk lcdu lcdulo gvmvnkang; odokkc Bv ngengkutsuge:la bulum luto, 
LUK.14.26	“Sc:koiyc ngokkolo:pc gva:mvlo odokkc bvk avkc abudcm, ancdcm, nc:dcm, ommangkvdv:dcm, bvrrangkvdv:dcm odokkc bvrmangkvdv:dcm, c:, odokkc bvk avkc turnamdcmsinci aimang cmna mc:ma:mvlo bv ngok agom mc:jvgla gvmvnnc tani:pc ila:ma:yc. 
LUK.14.27	Sc:kobvi avkc kuruscm jongge:la ngok lcdu lcdulo gvmvnma:ycnc bv ngok agom tadjvgla gvmvnnc tani:pc ila:ma:yc.
LUK.14.28	“Kapila:nc nolukkolok sc:kobv, owudtangkvtnc poka okumko molv:ncdc, tedtungge:la cddvko murkongcm ilvgpcnamcji mcngka:la ka:po:ma:nc, bvkkc cdcm mongapla:nanc du:ji: kama:ji cmna? 
LUK.14.29	Cdcma:mvlo, cdvlo mosa:namdcm mogabycji, odokkc mopvnma:mvlo, cdcm ka:nc appv:dc bvm moki:moatrobbomyc, scmpc lula, 
LUK.14.30	‘Sc amisc mosa:to, odokkc mopvntomang.’
LUK.14.31	“Cdcmpcmanggom oko migomdc, mimag mokolo akon migomdcm momvnsukapc gvpc, tedtungge:la bvk lv:ying vyvng mimagmonckvdv:dokki lv:ying vyvng anyidc moa:dodcm mopvsula:ycnci mopvsula:ma:ycnci mc:mi:la ka:ma:nc du:n? 
LUK.14.32	Odokkc cdcmpc ima:mvlo, cdc akondc mo:tc:pc du:dodoi bv lutad luncko mclvgla odokkc mimag moma:pc du:mvnsunam agomko tadmvnsudag. 
LUK.14.33	Cdcmpidag, nolukkolok sc:kobvi appvngcm mcpagamma:ycnc bv ngok agom tadjvgla gvmcnnc tani:pc ila:ma:yc.
LUK.14.34	“Allo aidag; cmpige:la alodok ti:namdc kama:ycbo:mvlo, odok ti:namdcm kapc pa:latyckun? 
LUK.14.35	Cdc amo:lokkcpc cdcmanggom a:rpcsinci aikumang; tani:yc cdcm yoppakdag. Sckkc tadnanc yerungc du:nc, bvm tadmotoka.”
LUK.15.1	Cdcmpidodo migom murkong urkumnckvdv:dc odokkc papi:kvdv:dc appv:dc Bvk agom tadkapc kcra:do:pc gvangamto. 
LUK.15.2	Odokkc Parisi:kvdv:dc:la ainc agom luyirnckvdv:dc bvn-bvnaila luto, scmpc lula, “Sc tani:sc papi:kvdv:dcm torvgsudag odokkc buluk lcdulo dobosudag.”
LUK.15.3	Cdcmpila Bv sc kvkanbinam do:yv:scm bulum kvbito: “Nolukkolok oko tani:dc, lvngkokopc me:r sobenc du:ncdc, 
LUK.15.4	odokbuluk adorko yogycmvlo, cdc na:ying kolang konangdcm yumra:l mcpongge:la, cdcm pangkuma:sisscm odokkc okodc yogkaji cdcm makapc gvma:n? 
LUK.15.5	Odokkc bv cdvlo cdcm pa:dakkuji, bvk gordu:do cdcm jongkoksudag, mc:po mc:pola. 
LUK.15.6	Odokkc bv cdvlo okumpc gvyckuji, bv bvk ajonkvdv:dcmlang kumrv-ko:rvkvdv:dcm scmpc lula bulum gogsuyc, ‘Ngok lcdulo mc:pomvntoka, kapila:nc ngog yognc me:r sobendcm ngo pa:tungku.’ 
LUK.15.7	Ngo nolum lubidung, cdcmarpc idag, taycng amo:to papi: akolok lcgangc sc:kobv asinc mc:dvrla mc:latsuyckuji na:yingkolang konang dormo kanc kvdv:dcmyam sc:kobulu asinc mc:dvrra mc:latsukupcnamc kama:ji.
LUK.15.8	“Cdcmpcmanggom oko nc:dc, anvr murkong pirnyiko du:dom, apirko yogmomvlo, saki:ko runotge:la okum appv:dcm mami:-miri:la cdcm pangkuma:sisscm makuma:nc du:n? 
LUK.15.9	Odokkc cdvlo cdcm pa:yckuji, bv ajonkvdv:dcm odokkc kumrv-ko:rvkvdv:dcm lckopc gogkkumsudag, scmpc lula, ‘Ngok lcdulo mc:pomvntoka, kapila:nc ngok yogmonam anvr murko:dcm ngo pa:tungku.’ 
LUK.15.10	Cdcmpc, ngo nolum lubidung, Ru:ncvnckc agom lutad lunckvdv:dok kangkolo papi:nc akonc asinc mc:dvrra mc:latsuyckumvlo mc:podag.”
LUK.15.11	Odokkc Bv luto, “tani: akonc dungai sckkc awo anyiko dunggaji; 
LUK.15.12	Odokkc buluk ame:nc awodc Bvk abudcm luto, ‘Ba:ba, ngok pa:pcnam attardok ngom bi:.’ Odokkc bv ompoti: du:nc du:ncdcm bvnyi anyikolo orpansubito. 
LUK.15.13	Bojcru: longcko ima:dapci, ame:nc ko:dc bvkkc oko okko dungaji langkumsuto odokkc mo:tc:ru:nc amongkolo:pc bv gvkang, odokkc bv odo bvk attar kvdv:dcm cmmumpc ilvng-gvlv:namdcmci ilanggvla mose-moyeamto. 
LUK.15.14	Odokkc cdvlo bv appv:dcm pitpagamtonc, bottcru:nc dopa:tv:pa:manamko odo amo:do lenkang, odokkc bv okkosin kama:pc irobbomkang. 
LUK.15.15	Cdcmpila bv gvla odo amo:dok tani:akolo du:mvnto, sc:kobv bvm arvgpc mclvgla e:gkvdv:dcm po:nyok bidopc mctoji. 
LUK.15.16	Odo bv airu:pc e:g donam po:nyokdcm dola dotv:supc cmna mc:to; odokkc sc:kosin bvm o:kosin bitomang. 
LUK.15.17	Cdcmanggom cdvlo bv av avdc mcnga:sulangkula bv lusuto, ‘Ngok ba:bukc dorla ager germonam kvdv:dokkcjc cddvko pitangc du:nc odokkc dongatla lc:pcsin, cmpige:la ngo sido kcno:la siycbong! 
LUK.15.18	Ngo darobla ngok ba:bukolo:pc gvycku, odokkc ngo bvm luyc, “Ba:ba, ngo taycng among lukamma:pclang nok lukamma:pc pa:bcm ito. 
LUK.15.19	Ngo nok awwo cmna lckoda lusupcnamma:bong; ngom nok dorra ager germonam kvdv:dok akoncmpc iteibong.” 
LUK.15.20	Odokkc bv darobla bvk ba:bukodo:pc gvkangku. Cmpige:la bv mo:tc:pc du:dodo:boi, bvk abudc bvm ka:to odokkc ayangc mole:pc mcngkang odokkc bvm dugla gomyetge:la dosukto.
LUK.15.21	“Odokkc awodc bvm luto, ‘Ba:ba, ngo taycngamong lukam tadma:pc odokkc nok lukampc tadtomang; ngom nok aowomna gogpcnamma:bong.’
LUK.15.22	Ckvdaggom abudc bvk ager gerya:nc kvdv:dcm lulvgto, ‘Mcna:pc migom gcnam aiyangarnc gcnamdcm la:tok, odokkc bvm cdcm molvgtok; odokkc bvk alagdo angoti:ko molvgtok, alcdo lcyugko; 
LUK.15.23	odokkc o:sa:la jv:dopc lc:nam so:bo awodcm ba:tok, odokkc kajc dola:tv:lai odokkc mc:polai; 
LUK.15.24	Kapila:nc sc ngok awosc sikangai, odokkc su:pak lckoda turkangku; bv yokkangai, odokkc pa:toku,’ odokkc bulu mc:porobbomkang.
LUK.15.25	“Cdcmpidodcm bvk abv:n awodc arvgolo dungai; odokkc bv gvlangkula okum anindo pvnga:dokudodcm, bv ni:tom monamcla sonamcm tadbegto. 
LUK.15.26	Odokkc bv ager gerya:nckvdv:dok akoncm gogto odokkc cdcbulu kapidu:ji tawuto. 
LUK.15.27	Odokkc bvm bv lubito, ‘Nok bvrodc gva:dungku, odokkc nok ba:bo jv:nc awo so:bodcm ba:to, kapila:nc bvm atvkosin tvma:dopc pa:toku.’
LUK.15.28	“Cmpige:la bv aglvng sa:la okum ara:pc gva:pc gva:lv:tokumang. Bvk abudc gvlento odokkc bvm kumna:sola goga:toku, 
LUK.15.29	Cmpige:la bvk abudcm bv luto.’ Ba:ba ka:tok siddv dv:takko ngo nok agercm gerto, odokkc ngo cdvlosin nok agom lulvgnammcm tadma:pc dungkvmang. Ckvdaggom no cdvlosin soben-awo adorkosinci ba:bikvmang, ngok ajonkvdv:dcm dobosuycpc cmna. 
LUK.15.30	Cmpige:la sc nok awosc cdvlo gva:tokuji, sc:kobv nok attarkvdv:dcm aima:nc nc:ngkvdv:dok lcdulo mose moyela dopaktoji, no bvk lcgangc jv:nc awo so:bodcm ba:tonc!’ 
LUK.15.31	Odokkc bv bvm luto, ‘Awosa no lo:dvscm ngok lcdulo du:mvndung, odokkc ngok appv:dc nokkc. 
LUK.15.32	Mc:pomcngannamdc airu:dagai, kapila:nc sc nok bvrosc sikangai, odokkc turkangku; bv yokkangai, odokkc pa:toku.’ ”
LUK.16.1	Bv odokkcsin agom tadjvgla gvmvnnc tani:kvdv:dcm luto, “mircmnc ami ako dungai, sckkc okum kanggapya:nc dunggaji, odokkc cd tani:dc attarcm mose moyedung cmna bvkkolo:pc lungcngcm lua:bito. 
LUK.16.2	Odo bv bvm goga:to odokkc bvm luto, ‘Sc okkon nok agomcmjc ngo tadbegdu:nc? Nok kvnam adgabnamlok kanggabya:ncdcm so:pc bi, kapila:nc no kanggapya:ncpc itvla:ma:bong,’ 
LUK.16.3	Odo cdc kanggapya:ncdc avdc lusuto, ‘Ngo okkom iyya:kun ngok ru:tumdc ngok kvnam adgabya:nam agerdcm ngokkolokkcm la:pakkumvlo? Ngo among tagpcgom pv:namkopc tagla:mang, odokkc ngo kogopcgom anyi:dag. 
LUK.16.4	Ngo o:ko ipcnammcji kindu:bong, odomvlo tani:kvdv:dc buluk okumkvdv:do ngom torvgsuyc cdvlo ngom okum kanggapya:ncdokkcm la:pakycji.’ 
LUK.16.5	Cdcmpila bvk ru:tumkc dogcsunckvdv:dcm ako akko:pc gogangange:la, bv gogangar po:namdcm luto, ‘No cddvkopc ngok ru:tummc dorkupcnamc du:n?’ 
LUK.16.6	Bv luto, ‘Lvngko mu:nko tulangc,’ odo bv bvm luto, ‘Nok kvnam adgabnanc puti:dcm la:tok odokkc mcna:pc tedtungge:la yingokopc adtok.’ 
LUK.16.7	Odokkc bv akoncm luto, ‘Odokkc no cddvko bikupcnamcn?’ Bv luto, ‘Lvngko mu:nko gewu a:mc’ Bv bvm luto, ‘Nok kvnam adgabnam puti:dcm la:tok, odokkc nv:yingkopc adtok.’
LUK.16.8	“Ru:tumdc agom tada:ma:nc kvnam adgabya:nc tani:dcm airu:pc yadnamdcm aipc aidag cmna lugcto; kapila:nc sc mo:pvsok ommang kvdv:dc buluk ope:ncgvng kvdv:dokki ager imvn gvmvnsunamlok pva:lok ommang kvdv:dcmyam yadjo: ya:dag.
LUK.16.9	“Ngo nolum lubidung, nolu dormokama:pc pa:nam murkongki ajon jondag, odomvlo cdvlo cdc gvngapycmvlo cdcbulu nolum cdvlosin yogma:nc dungkodo torvgsuycku.
LUK.16.10	“Sc:kobv adjio:nc agerlok aipc mcnggap-garapdagnc bojcpaknc agerloksin mcnggap-garapdag; odokkc sc:kobv adjio:nc agerlok yaddagnc bojcru:loksin yaddag. 
LUK.16.11	Cdcmpcmvlo nolu dormo kama:nc murko:dok lcgangc mcnggapma:ncpc ika:mvlo, sc:kobv nolum aro mitcmircmdcm togclvgycn? 
LUK.16.12	Odokkc okodc amikcji mcnggap-garapma:mvlo nolum sc:kobv biycn okodc noluk avkcji? 
LUK.16.13	Oko ager gerya:ncsin ru:tum anyikolok agercm gerbila:mang; kapila:nc bv akoncm tayu:mpa:yc odokkc akondcm aipc mc:pa:yc, cdcmpcmanggom bv akondcm mc:lvgsuyc odokkc akondcm mcpakyc. Nolu Ru:ncpvncmclang murkongcm lckko:pc mc:la mala:mang.”
LUK.16.14	Parisi:kvdv:dc sc:kobulu murko: mc:bodagaji, cdc appv:dcm tatto, odokkc bulu Bvm luka:la luto. 
LUK.16.15	Cmpige:la Bv bulum luto, “Nolu cdc tani: kangkolo ainc cmna lusunckvdv:dc, cmpige:la Ru:ncbv noluk asinkvdv:dcm kinabdag; kapila:nc tani: kcra:lo okodcm bottapakpc lusuycnc Ru:ncpvnckc kangkolo cdc kvnggv:pc tayumpcnamc.
LUK.16.16	“Lujvglurodc:la lungor lunamkvdv:dc Jo:nkc du:dodo:pc dungai; odokkci Ru:ncpvnckc migom dokodo tadpon lutaddcm lubombikang, odokkc odo appvngc airu:pc mc:pola gva:dag. 
LUK.16.17	Cmpidaggom taycng amo:tc:la mo:pvsci yogpakpa:ycpc, lujvglurodog abugowko yognamdcmpcyam.
LUK.16.18	“Avkc nc:ngcm mcpaknc appv:dci odokkc akonko langkuncdc aima:nc agercm gerdag, odokkc sc:kobv milbo: mcpaknc nc:ngcm la:dagnc bv aima:nc agercm gerdag.
LUK.16.19	“Mircmnc tani:ko dungai, sc:kobv ba:yomcmpc genc odokkc kangkannc ria onnoki sumnam attarcm gcdagai odokkc sc:kobv lo:dvscm mc:po mc:popc kvnggv:pc dopo dowanncm dodungaji. 
LUK.16.20	Odokkc bvk yabgo gvangkodo Lajaru cmnam opan tani:ko tedla du:dungai tayodc dogvtdomatnamko, 
LUK.16.21	Sc:kobv mircmnc tani:dok doko tcbuldokkc kcdlednckvdv:dcm dola dotv:supc cmna mc:dungaji; cddo:mang iki:kvdv:dc gva:la bvk tayodkvdv:dcm yagdungai.
LUK.16.22	“Opan tani:dc sikang odokkc Ru:nckc lutad lunc kvdv:dc Abrahamkc kcra:do:pc jo:bomkangku. 
LUK.16.23	Mircmnc tani:dc:sin sikang odokkc agolo yuto; odokkc uiamo:bo dungkangku, kvnggv:pc ipusire:ycm pa:langkula, bv amigcm bcrsa:la ka:to, odokkc mo:tc:pc Abrahammc odokkc Lajaru:mc bvk kcra:do du:dopc ka:to. 
LUK.16.24	Odokkc bv gogto, ‘Ba:bu Abrahamcv, ngom aya:teipcn, odokkc Lajaru:mc bvk lakke: tubvdokki asiko sudjvngge:la ngok ayoscm ansv:dopc bidopc mclvgtei; kapila:nc ngo sc dorla du:nc vmvso ipusire:ycm pa:la dung?’
LUK.16.25	“Cmpige:la Abrahambv luto, ‘Awosa mc:pa:langka nok turra du:dagdo no ainc ainc attarcm pa:to, odokkc Lajaru:bv cdcmv:pc aima:nc attarcm pa:to; cmpige:la su:pak bvm so mc:pomotakku, odokkc no su:pak ipusire:ycm pa:dungku. 
LUK.16.26	Odokkc cdc appv:dcm mcge:la, ngolu:kkcla: nokkolok pongkokdc bottcru:nc arungko lc:tung nokkolo:pc sc:kobulu gvycnc gvla:ma:dopc cmna, odokkc sc:kosin odokkc ngolukkoso:pc gvla:ma:dopc.’ 
LUK.16.27	Odokkc bv luto, ‘Cmpcmvlo ngo nom kumdung, Abba, bvm ngok ba:bukc okumpc mclvgpc, 
LUK.16.28	kapila:nc ngokkc bvro anggoko dung, bv bulum lutadno:doc, ckvma:mvlo bulusin sc ipusire: pangkoso:pc gvpckc.’ 
LUK.16.29	Cmpige:la Abrahambv luto, ‘Bulu:kkc Mosebv:lang lungor luckvdv:dc dung; bulum buluk lubinamdcm tadmotok.’ 
LUK.16.30	Odo bv luto, ‘Ma:, abu Abrahama; ckvdaggom sc:koiyc bulukkolo:pc sikolokkc gvladyckunc, bulu asin mc:dvrla mc:latsuycku.’ 
LUK.16.31	Bv bvm luto, ‘Bulu Mose:mclang lungorlunckvdv:dok agomcm tadma:mvlo sikolokkc turkuncdok agomcmsinci tadma:yc.’ ”
LUK.17.1	Odokkc Bvk agom tadjvgla gvmvnnc tani:kvdv:dcm Bv luto, “Pa:bcm ilv:nammc aroru:pc a:ycrung, ckvdaggom sckkokki cdcbulu a:dagji bv mc:dvrpcnamc! 
LUK.17.2	Cdc bvkkcpc vlvngko lv:podo raglvgsuge:la siycng asilo oyutsunamdcmci aiya:ycpc, sc adjio:nckvdv:sok akoncm pa:bcm imonamdcmpcyam. 
LUK.17.3	Nolu av avyc ansuka:sutoka; nok bvrokonc pa:bcm iycmvlo, bvm aima:pc ge:yirrang, odokkc bv asinc mc:dvrra mc:latsuyckumvlo, bvm mc:yinsulangka; 
LUK.17.4	Odokkc nok birudi:pc longcdcm kvnvdkopc pa:pko bv imurycmvlo, odokkc nokkolo:pc kvnvdkopc gva:ycmvlo, odokkc luyc, ‘Ngo asinc mcngkutsula mc:dungku,’ no bvm mc:yinsupa:yc.”
LUK.17.5	Ru:ncpvnckc ager gerdopc mclvgnam tani:kvdv:dc Ru:tummc luto, “Ngoluk mc:jvgcm bojcmotei!” 
LUK.17.6	Odokkc Ru:tumbv luto, “Nokkc mc:jvgc pctu ammo apirongkvddvpc pirtamvlo, sc nuni: vsvng amv:scm, ‘Ngursa:la siycng assolo sa:ta:ka cmna lumvlo cdc noluk agom tadycpc.
LUK.17.7	“Nolukkolok sc:koiyc, sckkc a:l gvncko cdcmanggom bera soben kanggapya:ncko du:ji, bv arvgolokkc gva:dokudom tcbuldo tedtok cmna luycnc? 
LUK.17.8	Cdcmyam bvm luma:yclang, ‘Ngok lcgangc donam tv:namko mosv:tei, odokkc ngom ila:sa:la bi:, ngo tv:ma:doma:sisscm; odokkc lcdupc no tv:ma:domayclang?’ 
LUK.17.9	Bv ager gerya:ncdcm aipai cmdagyc bvm lulvgnamdok lcgangc? 
LUK.17.10	Cdcmpila nolusin, cdvlo nolum lulvgnam appv:dcm ingabycnc, lulang ‘Ngolu arckama:nc ager gerya:nc; ngoluk gerpcnam agerdcm ngolu gerto.’ ”
LUK.17.11	Jerusalempc gvko lambvdok Bv Samariangclang Galil pongkokdog gvdungai. 
LUK.17.12	Odokkc Bv do:lungkolok gva:nammc, Bvm ngero: ro:nam ami vyvngkonc rvgsuto, 
LUK.17.13	sc:kobulu mo:tcngo:pc dagrobge:la jc:la luto, “Jisuc: Ru:tuma, ngolum aya:teipcn.”
LUK.17.14	Bv bulum ka:begge:la bulum luto, “Kumnam ager gernckvdv:dcm gvla avycm avyc lcngkansungapta:k.” Odokkc bulu gvnamc bulu csangamkangku. 
LUK.17.15	Odo bulukkolok akonc bv csangkangku cmna ka:sunammc Ru:ncpvncmc bottcpakpc aipai cmna: cmna gvlatkangku; 
LUK.17.16	odokkc bv Jisukc alckcra:do cgsorra kuma:to, Bvm aipai bila: bila. Bv Samariangkai. 
LUK.17.17	Odo Jisubv luto; “vyvngkopc aimokumangalang? Okola:n ake kona:dc? 
LUK.17.18	Sc amiamo:lok tani:sok angupc akosinnci Ru:ncpvncmc aipai bincko pa:toma:n?” 
LUK.17.19	Odokkc Bv bvm luto, “Darobtoka odokkc gvkangkuk; nok mc:jvgdc nom csa:motoku.”
LUK.17.20	Parisi:kvdv:dc Ru:ncpvnckc migom donamdc cdvlo a:ycji cmna tawula:yam, Bv bulum lubito, “Ru:ncpvnckc migom doko mo:pvdc ka:begnam kanggodki ka:pa:dop pvnga:ma:yc; 
LUK.17.21	cdcmpcmanggom bulu luycnci, ‘Ka:tok, sc:na cdc!’ Cdcmanggom ‘Clcna!’ Kapila:c ka:toka, Ru:ncpvnckc migom doko mo:pvdc noluk ara:do dung.”
LUK.17.22	Odokkc Bvk agom tadjvgla gvmvnnc tani:kvdv:dcm Bv luto, “cdvlo nolu Tani:kc Awodok longckvdv:dcm ka:lv:ycji, odokkc cdcm ka:begma:yc. 
LUK.17.23	Odokkc bulu nolum luyc, ‘ka:tok, clcna!’ Cdcmanggom ‘ka:tok, sidc!’ Gvyoka, buluk agomcm tadyok. 
LUK.17.24	Kapila:nc do:mvrtok tungkondokkc tungkondo:pc yari:yc kapc arra pva:modagnc, cdcmv:pc tani:kc Awodc:sin Bvk longckvdv:do iyc. 
LUK.17.25	Ckvdaggom Bv bojcrung lcgangc ipusire:ycm pa:yc odokkc sc ope:ncgv:sok lcgangc mcpaknampc iyc. 
LUK.17.26	Noakc longckvdv:do kapc idagaji, tani:kc Awodok longckvdv:do:sin iyc. 
LUK.17.27	Bulu doto, bulu tv:to, midangcm moto, midangcm mola bika, Noakc ollung ara:do a:do longckvdv:do:pc, odokkc pu:mi asidc billupkang, odokkc buluk appv:dcm bidkeyamto. 
LUK.17.28	Cdcmarpc Lo:tkc longckvdv:d kapc idagajibulu doto, tv:to, rcto, koto, leto, bulu okumcm moto, 
LUK.17.29	cmpige:la Lo:tbv Sodomdokkc gvlendo longcdo vmmclang gondok pcdongc taycng amo:tokkc ola bulum appv:dcm okkeyamto 
LUK.17.30	Cdcmv:pc cdvlo tani:kc Awodc lenyckunc cdc iyc.
LUK.17.31	“Odo longcdo, sc:kobv okum mv:dumto du:nc, bvk attarc okumara:do du:daggom, cdcmbulum langkakupc gvikupcnamma:bong; cdcmv:pc arvgolo sc:kobv du:nc gvlatkupcnamma:bong. 
LUK.17.32	Mc:pa:langka Lo:tkc nc:dcm. 
LUK.17.33	Sc:kobvi turla du:namdcm pa:pc cmna mc:ycnc bv yogma:yc, cmpige:la sc:kobvi turnamcm yogmoycnc cdcm mosv:dag. 
LUK.17.34	Ngo nolum lubidung, odo yumcdo asublo anyikonc lckko:pc yubla du:yc; akoncm la:ycku odokkc akondcm mcpakyc. 
LUK.17.35	Nc:ng anyikonc donam vla du:yc; 
LUK.17.36	akoncm gvboycku odokkc akondcm mcpakyc.” 
LUK.17.37	Odokkc bulu Bvm tawuto, “Okolo Ru:tuma?” Bv bulum lubito, “Okoloi sima:dc du:ycji, sogumkvdv:dc oddoi lckko:pc dcngkumsuyc.”
LUK.18.1	Odokkc Bv bulum kvkanbinam do:yvngko kvbito, bulujen lo:dvscm kumdopc odokkc asinc adji:pc mc:suma:ycpc cmna. 
LUK.18.2	Bv luto, “Nogor akolo kcba: ba:ncko dungai sc:kobv Ru:ncpvncmcsin pcsomangai odokkc cdcmanggom tani:ycmsin pcsomangai; 
LUK.18.3	odokkc tumbonc:ngko dungai odo nogordo sc:kobv bvkkolo:pc gva:tvla dungge:la, ‘ngom imur inc mirudokkcm mopvttei cmna lutvto,’ 
LUK.18.4	Bv asudowko lupaksuto; ckvdaggom lcdupc bv avdc avdcm lusuto, ‘Ngo Ru:ncpvncmc manggom tani:lok lukamdcmpc tadmang, ckvdaggom sc tumbo nc:sc ngom lutvga:lok, 
LUK.18.5	ngo bvm motuyc, ckvma:mvlo bv gvtv-gvtvla ngom kvgpckc.’” 
LUK.18.6	Odokkc Ru:tumbv luto, “Tattok dormokama:nc kcba: ba:ncdc kapc ludagji. 
LUK.18.7	Odokkc Ru:ncpvncbv Bvk malennam kvdv:dcm, sc:kobulu Bvm longc-yumcpc kumna gognc kvdv:dcm motuma:yclang? Bv buluk lcgangc bojcpakko toya:la du:ma:yclang? 
LUK.18.8	Ngo nolum lubidung Bv bulum imurnclokkcm mcna:pc moturyc. Ckvdaggom, cdvlo tani:kc awodc gviyckunc, Bv mo:pvso mc:jvgcm pa:yckusong?”
LUK.18.9	Bv sc kvkanbinam do:yv:scmsin kvbito sc:kobulu akedc avc avycm dormokannc cmna mc:sudagai odokkc ammem yodpakdungai: 
LUK.18.10	“Tani: anyikonc kumko okumpc kumkapc gvkangai, akonc Parisi:kai odokkc akondc migom murkong urkumnnckkai. 
LUK.18.11	Parisi:dc dagrobge:la avdc scmpc kumsuto, ‘Ru:ncpvnna, ngo nom aipai cmdung jc ngo amitani:ycmpc imang, yadla attar lango:binckvdv:dcmpc, kaboma:pc kcba:ba:nc, aminc:ng langgo:nc, odokkc sc migom murkong urkumsunc scmpcsinci imang. 
LUK.18.12	Ngo longc kvnvddo lcnyikopc apin doma:pc yoddo, ngok pa:nam appvng attarrokkcm vyvngcm pa:namcm bido.’ 
LUK.18.13	Cmpige:la migom murkong urnckvdv:dc, mo:tc:pc dagge:la, taycng amo:pci amigcm nge:sa:ma:pc, cmpige:la bvk angkc:dcm kvgsu kvgsula, scmpc lula: lula:, Ru:ncpvnc, ngo papi:scm ayang-abotei cmto. 
LUK.18.14	Ngo lubidung, sc amisc aidag cmna lunampc ila akondcmyam aiya:la gvkangku; kapila:nc sc:kobvi avyc bottapc lubonsuycnc bvm adji:moyc, cmpige:la sc:kobvi adji:ycnc bvm bottcmoyc.”
LUK.18.15	Cdcmpidodo bulu kowaw kvdv:dcmsinci Bvkkolo:pc gvangamboto Bv:jen bulum ri:yidbiycpc cmna; cmpige:la cdvlo agom tadjvgla gvmvnnc tani:kvdv:dc cdcm ka:toji, bulum bulu ge:rvdto. 
LUK.18.16	Cmpige:la Jisubv bulum Bvkkolo:pc, scmpc lula goga:to, “Kowawkvdv:dcm ngokkolo:pc gva:motok, odokkc bulum lutumyok; kapila:nc bulu:kkcmpinc kvdv:dokkcpc Ru:ncpvnckc migom doko mo:pvdc idag. 
LUK.18.17	Aropakpc, ngo nolum lubidung, sc:kobvi Ru:ncpvnckc migom doko mo:pvdcm kowawkoncmpc torvgsuma:ycnc odo gva:ma:yc.”
LUK.18.18	Odokkc ya:me:opc migom donckonc Bvm tawuto, “Airu:nc Luyirna, turyarla turnamdcm pa:pc ngo o:ko ipcnammcn?” 
LUK.18.19	Odokkc Jisubv bvm luto, “No kapila ngom airu:nc cmna gogdon? 
LUK.18.20	Sc:kosin Ru:ncpvnckc atcrma:mvlo aincmang. No lujvgluro kvdv:dcmbulum kindag: ‘aminc:ng la:biyoka, tani:ycm mokeyok, dopso:yoka, lume:pc amikc agomcm kcba:lo lukanbiyoka, nok ba:bomna: owycm mcnggclangka.’ ”
LUK.18.21	Odokkc bv luto “cdc appv:dcm ngo ya:me:dokkcbong lukamdcmpci ila dung.”
LUK.18.22	Odokkc cdvlo Jisubv cdcm tattoji, Bv bvm luto, “Ager abangko su:paggom no pv:ramdu:da, nokkc oko okko du:nc appv:dcm kopaktok odokkc opankvdv:dcm ortok, odokkc taycng amo:to nokkc murkongc du:yc; odokkc gvtok, ngok lcdu lcdulo.” 
LUK.18.23	Cmpige:la cdvlo bv cdcm tattoji bv mc:dvrrobbomkang, kapila:nc bv airu:pc mircmdagai.
LUK.18.24	Jisubv bvm kangge:la luto, “Cddvkojc tordagnc sc:kobulu:kkc mitcmircmc du:ji Ru:ncpvnckc migom dokodo gva:pc! 
LUK.18.25	Kapila:nc mircmnc tani:akonc Ru:ncpvnckc migom doko do gvangkunam dcmyam u:tgure: adorkonc pcsiarungkolo gvkurnam dci gvkur poya:ycpc.”
LUK.18.26	Cdcm sc:kobulu tattoji luto, “cmpcmvlo sc:ko moturcm pa:la:dan?” Cmpige:la Bv luto, 
LUK.18.27	“Okodc tani:kcpc ila:ma:nampc idagnc Ru:ncpvnckcpc ila:nampc idag.”
LUK.18.28	Odokkc Pitorbv luto, “Ka:toka, ngoluk okumcm ngolu mcngapge:la nok lcdu lcdulo gvmvndu:bong.”
LUK.18.29	Odo Bv bulum lubito, “Aropakpc, ngo nolum ludung, oko tani:ycsin kamang sc:ko okumcm, cdcmanggom ancabbom cdcmanggom ommangcm mcge:la, Ru:ncpvnckc migom doko mo:pvdok lcgangc, 
LUK.18.30	aipc bojcrungko su:pakkc ayirso, odokkc angkupcnc du:yarnc ayirdo sc:kobv turyarla turnamdcm pangkuma:ycji.”
LUK.18.31	Odokkc vyvngkolang anyi agom tadjvgla gvmvnnc tani:kvdv:dcm gvbola, Bv bulum luto, “Ka:tok, ngolu Jerusalempc gvdag, odokkc Tani:kc awodok agomcm lukam appv:dcmpc lungor lunckvdv:dok lunamkvdv:dc aroamyc. 
LUK.18.32	Kapila:nc Bvm Ru:ncmc kinma:nc opvnkvdv:do togc:lvgyc, odokkc takircm sugrumyc; 
LUK.18.33	bulu Bvm sabukkokki dcmyc; odokkc Bvm mokeyc, odokkc lowum longcdo darobycku.”
LUK.18.34	Cmpige:la bulu odok apirkosin tadkintomang; cdc agomdcm bulukkolokkcm lc:sula lc:tagai, odokkc okkom lutoji bulu tadgabla:tomang.
LUK.18.35	Bv Jeriko aninpc pvnga:nammc, miglunc tani:konc ali: lambc ru:yi kolo tedge:la kogo:la dungai; 
LUK.18.36	odokkc odok yadkumsunc tani: kcrcngkonc gvpatdopc tadla, kapila gvdagji cmna bv tadto. 
LUK.18.37	Bulu bvm lubito, “Najaretolok Jisubv gvpatdag,” 
LUK.18.38	Odo bv jc:sangkang, “Jisua, Dawidkc Aowa, ngom ayaitei!”
LUK.18.39	Odokkc buluk kcra:pc cdc dagnckvdv:dc bvm ge:rvdto, aso:pc du:toka cmna lula; cmpige:la bv jc:barra gvkang, “Dawidkc Aowa, ngom aya:tei!”
LUK.18.40	Odo Jisubv du:tedto, odokkc Bvkkolo:pc bvm goga:dopc lulvgto; odokkc bvm cdvlo aninpc gva:toji, Bv bvm tawuto, 
LUK.18.41	“Ngo nom okkom ibiteika cmna mc:dang?” Bv luto, “Ru:tuma, ngok ka:begma:namcm ngom ka:begmoteikuk.”
LUK.18.42	Odo Jisubv bvm luto, “No ka:pangkangkulangka; nok mc:jvgnamdc nom aimotoku.” 
LUK.18.43	Odokkc vgcmpc bv ka:begkangku odokkc Bvk lcdu lcdulo gvmvnkang, Ru:ncpvncmc ainc cmnang cmna; odokkc tani:appv:dc cdcm kangge:la, Ru:ncpvncmc aipai cmto.
LUK.19.1	Bv Jeriko:pc gva:to odokkc gvbadla gvdungai. 
LUK.19.2	Odo Jakkaeu cmnam tani: ako dungai; bv migom murkong urkumsunc kvdv:dok bottarya:nai, odokkc mircmdagai. 
LUK.19.3	Odokkc Jisubv sc:koji bv ka:pc cmna mato, cmpige:la ka:la:tomang, yadkumsunc tani:kvdv:dokki, kapila:nc bv etedu:dagai. 
LUK.19.4	Cdcmpila bv kcra:pc dugpongka odokkc tajvg vsvngkolo Bvm ka:pc cmna barsangkang, kapila:nc Bv odo lambcdok gvbatla gvpcnammai. 
LUK.19.5	Odokkc cdvlo Jisubv odo dungkodo:pc pv:toji, Bv nge:sa:la ka:to odokkc bvm luto, “Jakkaeua, mcna:pc gvitok odokkc; kapila:nc silo ngo nok okumolo du:ycrung.”
LUK.19.6	Cdcmpila bv lomdanna gvitoku odokkc, odo Bvm mc:po:pc torvgsuto. 
LUK.19.7	Odokkc bulu cdcm kangge:la bvnbvnaitakkang, “Bv pa:p kanc tani:kolokki mibopc ikapc gvkang” cmna.
LUK.19.8	Odokkc Jakkaeu:bv dagrobge:la Ru:tummc luto, “ka:tok, Ru:tuma, ngok attarkvdv:dok orpongko opankvdv:dcm biyc; odokkc sc:kaiycm yadgo-mogo:la atvko langkamvlo, ngo odokyam lcppi:ko bojcya:pc bilatycku.” 
LUK.19.9	Odokkc Jisubv bvm luto, “Silo turnamc sc okumso:pc pvnga:dung, bv:sin Abrahamkc awopc ila:yam. 
LUK.19.10	Kapila:nc Tani:kc Awodc yogncdcm makakupc odokkc moturkakupc gvdung.”
LUK.19.11	Bulu cdc agomkvdv:dcm tadla du:dodcm, Bv kvkanbila kvnam do:yngko kvbipc kvrobbomkang, kapila:nc Bv Jerusalem aninpc dungai, odokkc lcga:dc bulu mc:dungai Ru:ncpvnckc migom donam mo:pvdc oddung lendungaboi. 
LUK.19.12	Bv cdcmpila luto, “Bottcnc tani: akonc migom doko mo:pvko torvgsukapc mo:tcpc gvge:la gvlattoku. 
LUK.19.13	Bvk ager gerya:nc tani: vyvngdcm gogangge:la, bv bulum vyvngkolang pi:nyiko anvr murkongcm bito, odokkc bulum luto, ‘Sokki rcnam-konamko ilang ngo gvlatkuma:sisscm.’ 
LUK.19.14	Cmpige:la Bvk avkc mo:di: tani:kvdv:dc bvm tayumto odokkc bvk lcdudo lutad luncko scmpc lula mclvgto, ‘Ngolu sc tani:scm ngoluk migompc idopc imolv:mang.’
LUK.19.15	“Cdvlo bv gvlattokuji, migom dokodcm torvgsuge:la, bv cdc ager gerya:nc kvdv:dcm lulvgto, sc:kobulum bv murkongcm bikaji, bulu cddvkopc rcnam konamdokki pa:toji kinna:dopc, bvkkolo:pc goga:moto. 
LUK.19.16	Gogpongarnamdc bvk kera:do:pc, scmpc lula gva:to, ‘Ru:tuma, nok vyvngkolang kvnvd anvr murko:dc vyvngkopcda bojcyangkopc murkongcm imoto.’ 
LUK.19.17	Odo bv bvm luto, ‘Aincko ito, ainc ager gerya:nc! Kapila:nc no aipc adjioloksin mc:dap-darapncko, no nogor vyvngkolok migom doncpc iycpc.’ 
LUK.19.18	Odokkc akondc gva:la, scmpc luto, ‘Ru:tuma, nok vyvngkolang kvnvd amcrdcm anggokoda bojcya:moto.’ 
LUK.19.19	Odo bv bvm luto, ‘Odokkc no nogor anggolok migom doncpc iycpc.’
LUK.19.20	“Odokkc akonkoda, scmpc lula gva:to, ‘Ru:tuma, sc nok anvr murko:dc, okodcm ngo dumcrkolo ycngnula lc:tungaji; 
LUK.19.21	kapila:nc ngo nom pcsodungai, kapila:nc no aipakpc sangitnc amiko; no okodcm lc:mangaji no cdcm la:sa:dag, odokkc okodcm pidmangaji cdcm gaddag.’ 
LUK.19.22	Bv bvm luto, ‘Ngo nok nappa:dok agomdokkiyci nom aimang cmna kcbangcm ba:yc, ci aima:nc ager gerya:na! Ngo tornc tani:yc cmna kindagnci, ngo okodcm lc:yi:mangaji cdcm la:sa:mvlo odokkc okkom pidmangaji cdcm gaddagku cmna? 
LUK.19.23	Kapila:nc cmpcmvlo no ngok anvr amcrdcm be:ngkolo lc:toma:n odokkc ngok gvlatdokudo odok lc:rcdcmsin la:tc:la langkupai?’
LUK.19.24	“Odokkc bv kcra:dok du:nckvdv:dcm luto, ‘Bvkkolokkcm anvr murko:dcm la:tokuk, odokkc sckkc vyvngkolang kvnvt anvr murkong pirnyiko du:nc bvm cdcm bitok.’ 
LUK.19.25	Odokkc bulu bvm luto, ‘Ru:tuma, bvkkc vyvngkolang kvnvd anvr murkong pirnyiko dung!’ 
LUK.19.26	‘Ngo nom lubidung, jc sckkc sckkci du:nc bulumci biyc; cmpige:la sckkc kama:nc, okodc du:nc cdcmsinci la:pakycku. 
LUK.19.27	Cmpige:la sc ngok mirukvdv:dok lcga:pc, sc:kobulu buluk migompc ngom itoka cmna mc:ma:ycji, bulum so:pc gva:boge:la ngok ka:de:pc papagamtoka.’ ”
LUK.19.28	Odokkc cdvlo Bv cdcm lutoji, bv gvgcla, Jerusalempc gvka:la gvbomkang. 
LUK.19.29	Betpagi:yclang Betani: aninpc pvnga:nammc, Olib cmnam adi:do, Bvk agom tadjvgla gvmvnnc tani: anyiko Bv mclvgto, scmpc lula, 
LUK.19.30	“Clc kcrangkc do:lungolo:pc gvkang, nolu gva:dodcm gado: gure:ko rvnna lc:namko pa:ycpc, okolo sc:kosin sangkvma:daji; cdcm sarge:la so:pc sobomlangkuk. 
LUK.19.31	Sc:kaiyc nolum, kapila cdcm rvnnamdcm sardu:n cmna tawuycmvlo nolu scmpc lulang, ‘Ru:tumbv cdcm madag.’ ”
LUK.19.32	Cdcmpc sc:kobulum mclvgtagaji gvla cdcm pa:to Bvk lulvgkamdcmv:pc. 
LUK.19.33	Bulu gadong gure:dcm sardodcm, odok ru:tumdc bulum tawuto, “Kapila gadong gure:dcm sardu:n?”
LUK.19.34	“Odo bulu lubito, Ru:tumbv scm madag.” 
LUK.19.35	Odokkc bulum cdcm Jisukolo:pc sobomtoku, odokkc buluk gasorkvdv:dcm gadong gure:tayc:do pulvgamge:la bulu Jisumc odok tayc:do sa:moto. 
LUK.19.36	Odokkc Bv sa:la gvdodcm, bulu buluk gasorkvdv:dcm ali:lambcdo pulvgamto.
LUK.19.37	Bv cdcmpc idodcm aninpc pvnga:nammc, Olib Adi: re:yiko mo:di:dok ru:yido, yadkumsunc tani: appv:dc Ru:ncpvncmc rc:batlvgla jc:la aipai birobbomkang bottcnc ager gernam appv:dcm bulu kangge:la, scmpc lula, “Ru:tumkc aminno gvnc Migomdc gernc-pu:nc! 
LUK.19.38	Taycng amo:to mc:pomcnganc odokkc taycngaryangkoto aipc aipaiyc ika:langka!”
LUK.19.39	Odokkc yadkumsunc tani: kcrcdok Parisi:ckkc Bvm luto, “Luyirna, nok agom tadjvgla gvmvnc tani:kvdv:dcm ge:rvdtokai.”
LUK.19.40	Bv bulum lubito, “Ngo nolum lubidung, sc:bulu aso:pc dungapmvlo, vlvngkvdv:ru:dci jc:ya:pc.”
LUK.19.41	Odokkc Bv cdvlo aninpc pvnga:la nogordcm ka:begtoji nogordok lcganc Bv scmpc lula kapkang, 
LUK.19.42	“Silokc longcso no mc:pomcnganc okkonc cdcm kinya:mvlo! Cmpige:la nok kangkolokkcm su:pak cdcm lc:sutag. 
LUK.19.43	Kapila:nc longckvdv:dc nokkolo pvnga:yc cdvlo oko mirukvdv:dc nok dunggo:ycgo: appv:lok yellubla amongcm gcyetyc; odokkc appv:lok nom yadribomyc, 
LUK.19.44	odokkc nom amo:lo gctabyc, nomna: nok ommangkvdv:dcm, odokkc bulu vlvngcm akon tayc:do akoncm lc:ma:yc; kapila:nc no palvg lvgnamdok ayirdcm kintomang.”
LUK.19.45	Odokkc kumko okum ara:do gvangge:la sc:kobulu attar kola dunggaji, scmpc lula mcnnenam bomkang, 
LUK.19.46	“Scmpc attak, ‘Ngok okumdcm kumko okumpc iyc;’ cmpige:la nolu cdcm rotkudnc kvdv:dok dungko koru:pc ito.”
LUK.19.47	Odokkc Bv lo:dvscm kumko okumdo luyirra dungai. Dormo ager gernclok bottarya:nc kvdv:dc odokkc tani: kvdv:dok ru:tum tani: kvdv:dc Bvm mokepc cmna mago:to; 
LUK.19.48	cmpige:la bulu atvkosin ila:tomang buluk ilv:namdcm ipc, kapila:nc tani:appv:dc Bvk agomkvdv:dcm airu:pc mcnga:namkokki.
LUK.20.1	Longckoncm, kumko okumdo Bv luyirra du:dodcm, dormo ager gernckvdv:dok bottarya:nckvdv:dc odokkc ainc agom luyirnckvdv:dc odokkc abv:nc tani:kvdv:dc gva:to odokkc luto, 
LUK.20.2	“oko ilang-gvlangkokki no sc ager kvdv:scm idu:n ngolum lutei, cdcmanggom nom sc ilang gvla:namscm bincdc sc:kobv:n.”
LUK.20.3	Bv bulum lubito, “Ngo:sin nolum tawunam agomko tadpc; ngom su:pak lutei, 
LUK.20.4	Jo:nkc baptismodc taycng amo:tokka:yc cdcmanggom tani: kvdv:dokka:yc?”
LUK.20.5	Odo bulu akoncm akonc luka:mvnsuto, “scmpc lula, ‘Ngolu taycng amo:tokkc, cmna lumvlo,’ Bv luycpc, ‘Kapila nolu Bvm mc:jvgtoma:n?’ 
LUK.20.6	Cmpige:la ‘Tani:kvdv:dokkc,’ cmna ngolu lumvlo, tani:kvd:dc ngolum vlvngkokki gckeyc; kapila:nc bulu kindagai jc Jo:nbv lungor lunckai.” 
LUK.20.7	Cmpige:la bula luto cdc okolokka:ji kinmang.
LUK.20.8	Odokkc Jisubv bulum luto, “Ngosin nolum oko ilang-gvlangkokki ngo agerkvdv:scm idu:ji lubimang.”
LUK.20.9	Odokkc Bv tani:kvdv:dcm sc kvkanbila kvnam do:yvngscm kvrobbombikang: “Tani:akonc angur ba:ri:ko itungai, odokkc arvg inc kvd:dcm cdcm togc:lvgto, odokkc among akonkolo:pc bojcru: longc lcgangc gvkang. 
LUK.20.10	Ayirc cdvlo angka:ji, bv ager gerya:nc ako arvg inckvdv:do:pc mclvgto, bulujen bvm angur ba:ri:dok a:yc asudowko biycpc cmna; cmpige:la arvg inckvdv:dc bvm dcmto, odokkc bvm anggara:pc mclvgtoku. 
LUK.20.11	Odokkc bv ager gerya:nc akoda mclvgto; bvmsin bulu dcmto odokkc anyi:sudopc ipusire:la ito. 
LUK.20.12	Odokkc bv ckvdaggom lcumdo akoda mclvgto; cdcm bulu i:yc lendopc dcmjogto odokkc ru:yolo:pc crrennvgto. 
LUK.20.13	Odo angur ba:ri:dok ru:tumdc luto, ‘Ngo o:ko iyya:n? Ngok mc:bomsunam awodcm ngo mclvgyc; bvmdan bulu mcnggcsuycpc.’ 
LUK.20.14	Cmpige:la cdvlo arvginckvdv:dc bvm ka:begtoji, bulu av avdc lusuto, ‘Sc:na ro:yampopc du:pcncdc; kajc bvm mokelai, pa:pcnamdc ngolukkolo:pc pvnga:ycpc.’ 
LUK.20.15	Odokkc bulu bvm angur arvgdokkcm crrennvgto odokkc moketo. Angur arvgdok ru:tumdc okkom bulum iycsong? 
LUK.20.16	Bv gvyc odokkc cdc arvg inc appv:dcm mokkeyamyc, odokkc angur arvgdcm ammem bingapyc.” Bulu cdvlo cdcm tattoji, bulu luto, “Ru:tumbv cdcmpc imomangka:langka!” 
LUK.20.17	Ckvdaggom Bv bulum ka:to odokkc luto,
LUK.20.17	“Cmpcmvlo sc okodcm adtu:n:
LUK.20.17	‘Okum monckvdv:dc oko vlvngardcm aimang cmna mcpaktagaji
LUK.20.17	sungkendok dunggcnc vlv:pc ikang?’
LUK.20.18	“Odo vlv:taycdo ogannc appv:dc intung intu:pc otvrr omvrsuyc; cmpige:la cdvloi cdc sckkaikc tayc:lo oganycji cdc bvm ncrmvg-mvrvgyc.”
LUK.20.19	Abvg adgabnc kvdv:dc:lang dormo ager gernckvdv:dok bottarya:nckvdv:dc odo ayirardo bvm alagki sogappc cmna mcngkvto, cmpige:la bulu tanikvdv:dcm pcsokang; kapila:nc buluk agom lukampc luma:pc cdc kvkanbila kvnam do:yv:dcm kvto cmna bulu tadkinsuto. 
LUK.20.20	Cmpila bulu Bvm kanggabbomto odokkc kinmango:pc gagnc tani:kvdv:dcm mclvgto, sc:kobulu aiyo:nc tani:ycmpc lcngkantoji, jc Bv okodcmci luycji bulu tadgabdag cmna mc:ycpc cmna, odomvloyam Bvm amo:ru:tumdok ka:bomkolo:pc tolvgla:dopc cmna. 
LUK.20.21	Bulu Bvm tawuto, “Luyirna, ngolu kindag no aropc agomcm ludag odokkc aropc luyirdag, odokkc oko agomcmsin atckpc lcngkanmang, ckvdaggom aropakpc Ru:ncpvnckc lambcdcm luyirdag. 
LUK.20.22	Kaesarmc murkong binamdc lujvg lurodcmpc idonci ima:nci?”
LUK.20.23	Cmpige:la Bv buluk aima:n asin mc:namkvdv:dcm kinto, odokkc bulum lubito, 
LUK.20.24	“Ngom murkong apirko bi:ka. Sc sckkcmpc inc dumsimigmom arrvgtang?”
LUK.20.24	Bulu luto, “Kaesarkc.” Bv bulum lubito 
LUK.20.25	“Cmpcmvlo Kaesarmc bipcnam attarkvdv:dcm Kaesarmc bitoka, odokkc Ru:ncpvncmc Ru:ncpvnckc attarkvdv:dcm bitoka.” 
LUK.20.26	Odokkc bulu tani:kvdv:dok kangkolo Bvk okkom lutoji odok lcga:pc sogap la:tomang; ckvdaggom Bv agom lutadnamdcm tadngaksula bulu aso:pc dungkang.
LUK.20.27	Odo Saddusi: akke Bvm kangkapc gva:to, sc:kobulu lckoda turkunamc kamang cmna ludagaji, 
LUK.20.28	odokkc bulu Bvm tawunam agom ako scmpc lula tadto, “Luyirna, Mose:bv ngoluk lcgangc adtojc tani: akolokkc bvrokonc siycmvlo, nc:ngc du:nckonc cmpige:la ommang kama:pc, cdc tani:dc nc:dcm la:pa:ru:yc odokkc bvk bvrodok lcga:pc ommangcm ola usa:yc. 
LUK.20.29	Cmpige:la bvro anggoko dungai; abvngarncdc nc:ngko la:to, odokkc ommang kama:pc sipakkang; 
LUK.20.30	odokkc akondc:la odok akondc:sin bvm la:to, 
LUK.20.31	odokkc cdcmv:pc kvnvdpakdc ommang akosin katomang odokkc sikang. 
LUK.20.32	Lcdupc cdc nc:dc:sin sikang. 
LUK.20.33	Lckoda turdokudo, cmpcmvlo, sckkcpc cdc nc:dc iyckusong? Kapila:nc kvnvdpakdc bvm nc:pc langka.”
LUK.20.34	Odo Jisubv bulum lubito, “Sc ayir sok ommang kvdv:sc midangcm modag odokkc midangcmsin mola bidag; 
LUK.20.35	Cmpige:la sc:kobulu odo a:pcnc ayirdok lcga:pc angkupcnnc cmna kvtc:tagnc odokkc lckoda sikolokkc turdokudodcm midangcm moma:pc cdcmanggom midangcm bima:ycsin, kapila:nc bulu lckoda cdvlosin silangkuma:bong, 
LUK.20.36	kapila:nc bulum taycng among lutad lunckvdvngcla Ru:ncpvnckc ommang kvdv:dcmpc imotagbong. 
LUK.20.37	Cmpige:la sinckvdv:dc:jc turkangkunc, Mose:bvsinci lcngkanto aglubnc vsvng amv:dok agomdo, okolo bv Ru:tummc gokkaji Isahakkc Ru:ncpvncbv odokkc Jakobkc Ru:ncpvncbv. 
LUK.20.38	Cdcmpila Bv sinckvdv:dok Ru:ncpvncmang, cmpige:la turnckvdv:dok Ru:ncpvnnc; kapila:nc Bvk lcgangc appvngc turra dung.”
LUK.20.39	Odokkc agom adgabnc kvdv:dok akke luto, “Ru:ncpvnna, no aiyo:pc luto.” 
LUK.20.40	Kapila:nc bulu oko agomcmsin tawupc a:ng pvtamang.
LUK.20.41	Cdcmpila Bv bulum luto, “Bulu kapc lula:dang Kristobv Dawidkc aowo cmna? 
LUK.20.42	Kapila:nc Dawidbv avdc avyc Ni:tomkvdv:do lusutag,
LUK.20.42	‘Ru:tumdc ngok Ru:tummc luto,
LUK.20.42	Ngok lagbvkkc alagdo tedtok.’
LUK.20.43	Nok mircmkvdv:dcm nok alc sanggc:nanc kungke:pc ikuma:sisscm.
LUK.20.44	Dawidbv Bvm Ru:tum cmdag;
LUK.20.44	cdcmpidag kapc bv Bvk
LUK.20.44	awopc ika:nc?”
LUK.20.45	Odokkc appvng tani:kvdv:dok tadde:pc Bvk agom tadjvgla gvmvnnc tani:kvdv:dcm Bv luto, 
LUK.20.46	“Agom tadjvgla gvmvnnc tani:kvdv:dcm ansulangka, sc:kobulu arai arainc attarcm gcge:la gvlv:dagji, odok attar kokorckolo kumtadsunamcm madagji odokkc kumko okumkvdv:do aiyyangarnnc dungko kvdv:dcm odokkc bottcpc donam-tv:nam ikolo mcnggcsunamlok dungkolo du:dagji, 
LUK.20.47	Sc:kobulu tumbonc:ngkvdv:dok okumkv-dv:do dopak-tv:pak bidagji odokkc araipc kumnamcm kumdagji. Bulu bottarya:nc mokemomarcm pa:ycku.”
LUK.21.1	Bv bcrsa:la ka:namc mircmnc kvdv:dc aman kvdv:dcm murkong lvgkumsukodo lvgtagsudungai; 
LUK.21.2	odokkc ta:m anvr murkong pirnyikopc lvga:lvgnc opan tumbo nc:ngkoncm Bv ka:begto. 
LUK.21.3	Odokkc Bv luto, “Aropakpc ngo nolum lubidung, sc opan tumbonc:sc bulumyam bojcyanko lvgto; 
LUK.21.4	kapila:nc bulu appv:dc buluk bojcru:lokkcm bidumsuto, cmpige:la bv opange:la:gom bvkkc cddvko dungaji cdc appv:dcm lvgamlvgto.”
LUK.21.5	Odokkc kumko okumdok agomcm akke lunamc, cddvkojc cdc kangkannc vlvngkokkila: amanpc binam attarki moru:lvgtaganc, bv luto, 
LUK.21.6	“Noluk ka:begnam sc attarkvd:sok lcgang, longckvdv:dc a:yc cdvlo sido vlvng apvkosin akon tayc:do akoncm lc:namdcm yoppakma:pc mcma:yc.”
LUK.21.7	Odokkc bulu Bvm tawuto, “Luyirna cdvlo cdcbulu iycn, odokkc kapinc kanggodpc iycn cdvlo cdc lenycji?”
LUK.21.8	Odo Bv luto, “Nolumjen gvyodla gvbopckc ansutoka; kapila:nc bojcrungc ngok aminno scmpc lula: lula gvyc, ‘Ngo Bv!’ Odokkc ‘Ayirdc aninpc pvnga:dandu:bong!’ Buluk lcdulo gvyoka. 
LUK.21.9	Odokkc cdvlo nolu mimag monamcla: urratko:latnammcm tadbegycnc; pcsoma:pcka: kapila:nc cdc lenpo:danna lenycrung, ckvdaggom lentcrlenabdc vgcmpc lenapma:yc.”
LUK.21.10	Odo Bv bulum luto, among du:tcng ope:kvdv:dc dagka:mvnsuyc, migom dotcng among kvdv:dc migom dotcng among kvdv:dokki; 
LUK.21.11	bottcru:nc tarcmo:ton tonyc, odokkc angu angu mo:di:lo dopa:-tv:pa:ma:namclang ka:pvtla:ma:nam ankonsunc kinamc; odokkc pcsokonnobulu odokkc bottcru:nc kanggodc taycng amo:tokkcm ka:begyc. 
LUK.21.12	Ckvdaggom sc appv:sok po:pc bulu nolum alagcm pigabla nolum irvsinyyom ingapyc, nolum kumko okumkvdv:do togcngamlvgla odokkc makanang kvdv:do, odokkc nolum migomkvdv:dok kangkolo soangbomyc odokkc amo:ru:tum kvdv:dok kcra:lo ngok amin lcgangc. 
LUK.21.13	Cdc ayirdc noluk lcga:pc nolu:kkcpc lukansubinam ayirpc iyc. 
LUK.21.14	Cdcmpidag cdcm noluk asinkvdv:do mc:satsutoka, kapc agomcm po:pcbong lulatsupcnammcji cmna mc:ma:pc du:pc; 
LUK.21.15	Kaila:nc ngo nolum nappangkala kinnamko biyc, okodcm noluk agom tadma:pc lunc akosin lurasula:ma:yc cdcmanggom lukepla:ma:ycji. 
LUK.21.16	Nolum noluk ancabu kvdv:dcmsinci odokkc bvrrang kvdv:dc odokkc ope:ncgvng kvdv:dc:la: ajonkvdv:dc topakyc, odokkc nolukkolok akkem sidopc tolvgyc; 
LUK.21.17	noluk appvngcm ngok amin lcgangc tayumyc. 
LUK.21.18	Ckvdaggom noluk mittuk kvdv:dok dumvt asongkosinci yogma:yc. 
LUK.21.19	Noluk sagtumsula du:namdokki noluk turnamkvdv:dcm pa:ycpc.
LUK.21.20	“Cmpige:la cdvlo Jerusalemdcm mimagmonc amikokki yadribomycnc, odo kinnangka odok mopidnammc aninpc pvngangka:bong. 
LUK.21.21	Odo Judia:dok du:nckvdv:dc adi:do:pc duglangka, odokkc cdc nogor ara:dok du:nckvdv:dcm gc:rammotoka, odokkc dunggong among kvdv:dok du:nckvdv:dcm odopc gva:moyokuka; 
LUK.21.22	Kapila:nc cdcbulu palvg lvgnam longgc, adla lc:namdcmpc inamc. 
LUK.21.23	Yowyc yowa sc:kobulu amvrro du:ycnc odokkc sc:kobulu kowwcm anyugcm sunycji bulu:kkcpc pcsso! Kapila:nc bottcru:nc dungkoycko kama:pc mo:pvsc iyc odokkc sc tani:kvdv:sok tayc:so aglvngcm lv:yc; 
LUK.21.24	bulu madsvg tu:bvlo owa:yc, odokkc appvng opvnnok ara:lo yc:bomamkunampc iyc; odokkc Jerusalemdcm Ru:ncmc kinma:nc tani:kvdv:dokki sammvgyc, Ru:ncpvncmc kinma:nc tani:kvdv:dok ayirdc pvngapma:sisscm.
LUK.21.25	“Odo do:nyitc:la po:lotc kanggodc lenyc, odokkc mo:pvso opvnkv:dv:dok pcsoko a:la dungkinyckinma:yc siycng asi ngomdodo, 
LUK.21.26	tani:kvdv:dc pcsola aso:pc dungapla okko pvnga:doji mo:pvso cmna ingapyc. Kapila:nc taycngamo:tok torpc ilanggvlangkvdv:dcm mokungamyc. 
LUK.21.27	Odokkc odo Tani:kc awodcm mukkang atakkolo ilanggvlang tornamki odokkc bottcru:nc amin gvnamki gvidokupc ka:begycku. 
LUK.21.28	Cdcmpinamc cdvlo cdcbulu irobbompc iycji, nge:sa:lang odokkc noluk mittukkvdv:dcm vsa:lang, kapila:nc noluk mopvnammc anin aninna gvdu:bong.”
LUK.21.29	Odokkc Bv bulum kvkanbinam do:yvngko kvbito: “Tajvg vsvng amv:dcm ka:toka, odokkc vsvng amvng appv:dcm; 
LUK.21.30	cdcbulu annc nginsangkumvloi, nolu avkc lcgangc avyc ka:sulangka odokkc kinnangka jc dviyc anincika:bong. 
LUK.21.31	Cdcmv:pc, cdvlo nolu cdc lendopc ka:begycnc, nolu kinnangka jc Ru:ncpvnckc migom doko mo:pvdc aninka:bong. 
LUK.21.32	Aropakpc, ngo nolum lubidung, sc ope:sc appv:dc lenma:sisscm yogma:yc. 
LUK.21.33	Taycng amongcla mo:pvsc yogpagycpc, ckvdaggom ngok agomkvdv:sc gvpakma:yc.
LUK.21.34	“Cmpige:la nolu avyc avkc lcgangc ansutoka ckvma:mvlo noluk asinkvdv:dc dose-doyela:lang tvngvr:dowursunam mcngkolo mc:dutsuyc odokkc sc turnamkvdv:sok agomcm mc:yoka, odokkc cdc longcdc nolum vgcmpc ketelebcmpc scbgabyc; 
LUK.21.35	kapila:nc cdc mo:pvso nolu turra du:nc appv:so a:yc. 
LUK.21.36	Ckvdaggom appvng ayirro ka:sula du:langka, nolujen cdc appv:dc lendodcm dugpvtsunanc tornamcm pa:dopc kumna du:langka, odokkc tani:kc Awodok kcra:lo dagkansula:dopc.”
LUK.21.37	Odokkc lo:dvscm Bv kumko okumdo luyirdungai, cmpige:la yummcm Bv Olib cmnam adi:kolo du:yubsukapc gvdungai. 
LUK.21.38	Odokkc rokompc tani:appv:dc kumko okumdo:pc Bvk agom tadkapc gvdungai.
LUK.22.1	Cdcmpc idodcm komirang itc:ma:pc pitang mola donamdc aninpc pvngangkang odokkc, okodcm Gvbo:la gvnam cmdoji 
LUK.22.2	odokkc dormo ager gernc kvdv:dok bottarya:nc kvdv:dc:lang agom adgabnc kvdv:dc Bvm kapc mokepcikc cmna mago:to; kapila:nc bulu tani:kvdv:dcm pcsodagai.
LUK.22.3	Odo Satan uidc Juda: cmnam Iskariotkolo angkang sc:kobv vyvngkolang anyidok akoa:ji; 
LUK.22.4	Bv gvpakkang odokkc dormo ager gernckvdv:dokkilang opisarkvdv:dokki ru:suto kapc bulukkolo Bvm sogabla bila:ycji cmna. 
LUK.22.5	Odo bulu mc:pokang, odokkc bvm murkongcm bipc cmna luscgto. 
LUK.22.6	Cdcmpila bv agomdcm tolvgto, odokkc Bvm sogabbipc cmna sogabpokoko mago:to yadkumsunc tani:kvdv:dok ka:ma:dowcm bulum sogabbipc cmna.
LUK.22.7	Odokkc komirang ilvgma:pc pitang donam longcdc pvngangkang okodo gvbo:la gvnamdok bera soben awodcm palvgpcnama:ji. 
LUK.22.8	Cdcmpila Jisubv Pitormclang Jo:nmc scmpc lula mclvgto: “Gvkang odokkc gvbo:la gvdodcm donamdcm mosv:ta:ka ngoluk lcga:pc, ngolujen cdcm dola:dopc.”
LUK.22.9	Bulu Bvm luto, “Okolo no mosv:ta:ka cmna ngolum mc:dang?”
LUK.22.10	Bv bulum luto, “Ka:tok, nolu cdvlo nogordo gva:ycnc, asi ki:lvngko jo:nc tani:ko nolu rvgsuyc; bv oko okumdo gva:ycnc bvk lcdulo gvmvnnangka, 
LUK.22.11	odokkc okum ru:tumdcm lulangka, ‘Luyirncdc nom ludag, mibo dungko okumdc okolon, okolo ngok lcddarkc donamdcm ngok agom tadjvgla gvmvnnc tani:kvdv:dokki dopcnammcn?’ 
LUK.22.12	Odo bv tayc:t bottcru:nc soyarko mosv:la lc:namko lcngkanycpc, odo mosv:langka.”
LUK.22.13	Odokkc bulu gvkang, odokkc Bvk lukampc bulu cdcm pa:to; odokkc bulu gvbo:la gvnamdok donamdcm mosv:to.
LUK.22.14	Odokkc cdvlo ayirdc angka:ji, Bv tcbuldo tedto, odokkc agom tadjvgla gvmvnnc tani:kvdv:dc:sin. 
LUK.22.15	Odokkc Bv bulum luto, “Ngo airu:pc sc gvbo:la gvdodok donamscm dopc mc:namko dungai ngok ipusire: pa:ma:dapc; 
LUK.22.16	kapila:nc ngo lubidung nolum Ru:ncpvnckc migomdokodo cdcm ipvt-gvpvtkuma:sisscm ngo cdcm doma:yc.”
LUK.22.17	Odokkc Bv bati: apvko la:sa:to, odokkc Bv cdvlo aipai bila kumtoji Bv luto, “Tv:toka scm, odokkc nolu cdcm orpansutoka; 
LUK.22.18	kapila:nc ngo nolum lubidung jc su:pakkolokkc ngo angur a:yclok alangcm tv:ma:ycbong Ru:ncpvnckc migom doko mo:pvd a:ma:siscm.”
LUK.22.19	Odokkc Bv pitangko la:to, odokkc Bv aipai bige:la Bv cdcm penporto odokkc bulum cdcm scmpc lula bito, “Sc ngok amvrc okodcm noluk lcgangc bitu:ji. 
LUK.22.20	Ngom mc:pa:la cdcm ilangka” odokkc cdcmv:pc bati:dcm dodag lcdudo, scmpc lula, “Sc bati:scm noluk lcgangc pvlennammc cdc ngok i:kokki anu lugodc. 
LUK.22.21	Cmpige:la ka:toka ngom miru alaglo tolvgpcnc alagdc ngok lcdulo tcbulsc dung. 
LUK.22.22	Kapila:nc tani:kc Awodc kapc lusutagaji cdcmpc gvdag; cmpige:la sckkokki miru alaglo tolvgycnc cdc tani:dc mc:dvrpcnamc!”
LUK.22.23	Odokkc bulu akoncm akonc agom tawuka:mvnsukang, bulukkolok sc:kobv cdcm iycsong cmna.
LUK.22.24	Sc:komc bulukkolok bottarya:nc cmna luycn cmna buluk ara:lo lukerluyermvnsunamko lenkang. 
LUK.22.25	Odo Bv bulum luto, “Ru:ncmc kinma:nc opvnkvdv:dc buluk tayc:lo ru:tumpc inamcm idag gvdag; odokkc buluk tayc:lo ilang gvla:nc kvdv:dcm igcsanggcnc kvdv:dc cmdag. Cmpige:la nolu:kkcpc cdcmpcmang; 
LUK.22.26	Cdcmpcyam noluk ara:lok bottarya:ncdcm adjiyarya:ncpc imotok, odokkc daggcboncdcm nolum ila:-sa:la binncmpc. 
LUK.22.27	Kapila:nc sc:kobv bottarya:ncdcn, tcbuldo tedncdc:yc, cdcmanggom ila:sa:la sc:kobv bincdc:yc? Cdc tcbuldo doncdc:ma:lang? Cmpige:la ngo noluk ara:lo ila:-sa:la binncmpc incko.
LUK.22.28	“Nolu ngok lcdulo du:mvnnc kvdv:dc sc:kobulu ngom ankang kangkolo du:tvmvnnc kvdv:dc; 
LUK.22.29	Odokkc ngo nolum agercm togclvgtung, ngok Ba:bubv ngom kapc agercm togclvgtoji, 
LUK.22.30	migom doko mo:pvko, okolo nolusin dola:-tv:la:ycpc ngok tcbuldo ngok doko mo:pvdo, odokkc Israeldok vyvngkolang anyi opvndcm kcbangcm ba:ycku migom dungkodo tedge:la.
LUK.22.31	“Simona Simona, ka:toka, Satan uidc pa:pc cmna madung, bv:jen nom gewu a:mcmpc gvyotbopckc, 
LUK.22.32	cmpige:la ngo nok lcgangc kumdung nok mc:jvgdc:jen yogma:pcka; odokkc cdvlo no gvlatyckunc nok bvrokvdv:dcm tormolangka.”
LUK.22.33	Odokkc bv Bvm luto, “Ru:tuma, ngo nok lcdulo makana:pclang sikolo:pc gvmvnpc mosv:sutak.”
LUK.22.34	Bv luto, “Ngo nom lubidung, Pitora, silok longcso porogc kogma:yc, no lcumkopc ngom kinmang cmna lupaksuma:sisscm.”
LUK.22.35	Odokkc Bv bulum luto, “Ngo cdvlo nolum sogcnc, murkong bomnanc paycgc cdcmanggom, sogcncmanggom lcyugcm gcmoge:la mclennvgto, nolu atvko pv:ramdaganci?”
LUK.22.36	Bulu luto, “Okoloksinmang.” Bv bulum luto, “Cmpige:la, su:pak, sckkc murkong paycgc du:nc bommotoka cdcm, odokkc cdcmv:pc sogcn ako. Odokkc sckkc madsvgc kama:ji bvk galukdcm koge:la cdcm asongko rcmotoka. 
LUK.22.37	Kapila:nc ngo nolum lubidung jc sc ‘Odokkc Bvm dormo kama:nc kvdv:dok ara:lo kvtc:lvgto cmnamdc’; Ru:ncpvnckc agom jvggabsc ngokkolo lukamdcmpc ipci iycrung, kapila:nc ngok agomcm okodcm adtu:nc cdcm ngokkolo ipa:do.”
LUK.22.38	Odokkc bulu luto “Ka:tok, Ru:tuma, sc:na madsvg so:nyiko.” Odo Bv bulum luto, “Cdc pv:sepv:yedag.”
LUK.22.39	Odokkc Bv gvlenge:kula gvkang, Bvk gvkamdcmpc Olib adi:do:pc; odokkc Bvk agom tadjvgla gvmvnnc tani:kvdv:dc Bvk lcdulo gvmvnkang. 
LUK.22.40	Odokkc Bvk bulum lubinam mo:takdo:pc gvpv:to odokkc luto, “kumtoka nolujen ankang kangkvnammcm pa:ma:ycpc.”
LUK.22.41	Odokkc vlvng apvko crnamkvddvko mo:tc:pc bulukodokkc Bv gc:rto, odokkc lcbvng tumangge:la kumto, 
LUK.22.42	“Abba, no sc bati:scm ngokkolokkcm la:paktei; ckvdaggom ngok mcngkampc imang, cmpige:la nok mcngkampc ika:langka.” 
LUK.22.43	Odokkc taycngamo:tokc taycng lutad luncko bvm lcngkangsuto, bvm tormola. 
LUK.22.44	Odokkc sinamcmpc du:la:ma:la Bv kvnggv:ya:pc kumto; odokkc angkirc i:ycmpc amo:bo abug abugpc bidledrobbomkang.
LUK.22.45	Odokkc Bv kumkodokkc darobto, bv agom tadla gvmvnnckvdv:do:pc gvlattoku odokkc bulum mc:dvrayam yubla du:dopc ka:begtoku, odo Bv bulum luto, 
LUK.22.46	“Kapila nolu yubdang? Darobtoka odokkc kumtoka nolujen ankang kangkvnamcm pa:ma:ycpc.”
LUK.22.47	Bv lula du:dodcmci, tani: kcrcngko gva:do, odokkc Juda cmnam tani:dc, vyvngkolang anyidok akonc, bulum gva:bodungai. Bv Jisukc kcra:do:pc gva:to odokkc Bvm dosukto; 
LUK.22.48	cmpige:la Jisubv bvm luto, “Judanga, no tani:kc Awodcm dosugge:la:yc miru alaglo tolvgycn?”
LUK.22.49	Odokkc cdvlo cdc bvk gvmvnnc kvdv:dc odokkc kapc iycji ka:to, bulu luto, “Ru:tuma, ngoluk madsvgkvdv:sokki tcgsotycnci?” 
LUK.22.50	Odokkc bulukkolok akonc dormo ager gernclok bottarya:nclok pagbokoncm tcgto odokkc bvk lagbvgkkc yeru:dcm tckpakto.
LUK.22.51	Cmpige:la Jisubv luto, “Cdcmpc ibaryobong!” Odokkc Bv bvk yeru:dcm riyitbige:la bvm aimotoku.
LUK.22.52	Odo Jisubv dormo ager gernclok bottarya:ncdcmlang kumko okumdok opisarkvdv:dcm odokkc abv:nc tani:kvdv:dcm luto, sc:kobulu Bvk agom tadma:pc ycngkapc gvdungaji, “Nolu rodkutnc tani:koyc ycnggapkapc gvdu:n, madsvgkokkilang danggi:kokki? 
LUK.22.53	Cdvlo ngo longgcm longgcm kumko okumdo dungaji, nolu ngom alagcm sutkvtomang, cmpige:la sc noluk ayirc, odokkc kcmokokki ilang gvlangc.”
LUK.22.54	Odokkc Bvm bulu ycnggabge:la gvbokangku, dormo ager gernckvdv:dok okumdo:pc. 
LUK.22.55	Pitorbv mo:tcngo:pc gvmvnto; odokkc bulu cdvlo pongkokdo vmvko parge:la appvng tedkumsutoji, Pitorbv buluk lcdulo teda:mvnkang. 
LUK.22.56	Odo ager gerya:nc ko:ncng akonc bvm pva:do teda:dopc ka:begla odokkc ka:mi:la bvm kangge:la:yam, luto, “Sc tani:sc:sin Bvk lcdulo dunggai,”
LUK.22.57	Cmpige:la bv cdcm scmpc lula lupaksuto, “C:i ambvra, ngo Bvm kinmang.”
LUK.22.58	Odokkc adjio:ko lcddo:pc akonc bvm ka:to odokkc luto, “No:sin bulukkodok akonc.” Cmpige:la Pitorbv luto, “C:i taniya, ngo:mang.”
LUK.22.59	Odokkc ayir gonta ako lcdupcsin akodanc lutv lutvla luto, scmpc lula, “Aroru:pc sc tani:sc:sin Bvk lcdulo dungai; kapila:nc Bv Galildokkc.”
LUK.22.60	Cmpige:la Pitorbv luto, “C:i taniya, no okkomci ludu:song ngo kinmang.” Odokkc oddar bv agom lula du:dodoi, porogdc kokkang. 
LUK.22.61	Odokkc Ru:tumbv nge:latsula Pitormc ka:to. Odokkc Pitorbv Ru:tumkc agomdcm mc:pa:toku, kapc bvm Bv lutungaji, “Silo porogc kogma:dapc, no ngom lcumkopc lupaksuycpc.” 
LUK.22.62	Odokkc bv gvlenna odokkc gvla kvnggv:pc kapkang.
LUK.22.63	Cdcmpidodcm sc:ko tani:kvdv:dc Jisumc sogabbomla dungaji Bvm moki:moatto odokkc Bvm dcmto; 
LUK.22.64	bulu Bvm amigcm ycngkapge:la Bvm tawuto, “Lungorkokki lutoka! Sc:kobv cdc dcmncdc:ji?” 
LUK.22.65	Odokkc bulu bojcrungkoda Bvk agom lupakla agomcm luto, Bvm luka:la lula.
LUK.22.66	Pvang pvla longcnammc, tani:kvdv:dok abv:nckvdv:dc kcba:mopc cmna gvkumsuto, dormo ager gernckvdv:dok bottarya:nckvdv:dc:lang agom adgabya:nckdv:dc; odokkc bulu Bvm buluk kcba: mokopc gva:boto. 
LUK.22.67	Odokkc bulu luto, “No Kristobv:mvlo, ngolum lutei.” Cmpige:la Bv bulum lubito, “Ngo nolum lubimvlo, nolu mc:jvgma:yc, odokkc ngo nolum tawuycmvlo, 
LUK.22.68	nolu lubimang. 
LUK.22.69	Cmpige:la su:pakkolokkc tani:kc Awodc Ru:ncpvnckc ilang gvla:namdok lagbvg alagdo tedyc.”
LUK.22.70	Odokkc bulu appv:dc luto, “Nov:yc Ru:ncpvnckc Awodcn, cmpcmvlo?”
LUK.22.71	Odo Bv bulum luto, “Nolumvn ludang ngo cmna.” Odo bulu luto, “Ngolu cddvko odokkc lukanbinamcm mapcnammcbo:n? Bvk nappa:dokkcm cdcm ngolu avyc tadsuto.”
LUK.23.1	Odo ajon appv:dc dagrobamkang, odokkc Bvm Pilatkc kcra:do:pc gva:boto. 
LUK.23.2	Odokkc Bvm bulu imur murncko cmna lurrobbomkang, scmpc lula: lula, “Ngolu sc tani:scm ngoluk amongkc ope:scm aima:pc ibodopc pa:to, odokkc Kaesarmc murkong bima:dopc lulvgdag ngolum, odokkc ludag Bv avdci Kristo migombv.”
LUK.23.3	Odo Pilatbv Bvm tawuto, “Nowvi Jiwukvdv:dok migomdc?” Odo Bv bvm lubito, “Nowcina cdcmpc ludagnc.”
LUK.23.4	Odokkc Pilatbv dormo ager gernckvdv:dok bottarya:nc kvdv:dcm luto, “Ngo sc tani:scm oko imurkosin idopc pa:mang.”
LUK.23.5	Cmpige:la bulu airu:pc scmpc lula lomkang, “Bv tani:kvdv:dcm luwurlvgdag, Judiang appv:do luyirgo:la, Galildokkc so amo:so:pci.”
LUK.23.6	Pilatbv cdvlo cdcm tattoji, bv tani:dc Galildokkcnci olokkcma:yc tawuto. 
LUK.23.7	Odokkc Bv Herodkc amo:du:tc:dokkc cmna bv kinna:yam, bv Bvm Herodkolo:pc mclvgto, odo ayirdo avdci Jerusalemdo dungai. 
LUK.23.8	Cdvlo Herodbv Jisumc ka:begtoji, bv airu:pc mc:pokang, kapila:nc bv cdvlailokkcbong Bvm ka:lv:la dungai, kapila:nc Bvk agomcm bv tadla dungai, odokkc bv Bvk gernam kanggodko ka:pc cmna mc:la dungai. 
LUK.23.9	Cdcmpila bv Bvm tawunam agomko asudkopc tawuto; ckvdaggom Bv okkomsin lulatsutomang. 
LUK.23.10	Dormo ager gernckvdv:dok bottarya:nc kvdv:dc odokkc agom adgabnc kvdv:dc kcra:do dagla dungai, Bvm kvnggv:pc aimang cmna lubila. 
LUK.23.11	Odokkc Herodbv bvk mimag monc kvdv:dokki Bvm aima:n cmna luto odokkc ipusire:la ito; odokkc Bvm kvnggv:pc kangkanpc gcnam bomnamcm moru:-moba:lvgdopc lulvgge:la, Pilatkolo:pc mclatlvgtoku. 
LUK.23.12	Odokkc, Herodbv:la Pilatbv anyidc ajonkumsupc odo longcpakdokkc ikang, kapila:nc odo longcdok po:pcdo buluk akondc akondokki mirupc imvnsula dungai.
LUK.23.13	Pilatbv odo dormo ager gernckvdv:dok bottarya:nc kvdv:dcm lckopc gokkumsuto odokkc tani: kvdv:dok migom donckvdv:dcm, 
LUK.23.14	odokkc bulum lubito, “Nolu sc tani:scm ngokkolo:pc sc:ko tani:kvdv:dcm aima:pc imurko ila gvbonckoncmpc gva:botak; odokkc noluk kangkolo luka:la kangge:la, ka:tok noluk lugc:lvgnam atv imurkosin Bvkkolo pa:tomang; 
LUK.23.15	Herodbv:sinci pa:tomang; kapila:nc bv ngolukkolo:pc Bvm mclatlvgtakku ka:toka, Bv sipcnam lcgangc oko imurkosin imang; 
LUK.23.16	Ngo cdcmpila Bvm dcmge:la mclennvgycku.” 
LUK.23.17	Cdcmpidodcm porobdo bv buluk lcga:pc tani:ako mclennvgbikupcnammai.
LUK.23.18	Cmpige:la bulu appv:dc lckko:pc jc:sangkang, “Sc tani: scm la:paktok, odokkc ngolum Barabba:mc” mclennvgteikuka 
LUK.23.19	tani: ako sc:ko nogordok migom agom tadma:pc imur inam lcgangc, odokkc tani:ko mokega:lok makana:lo tumtungaji.
LUK.23.20	Pilatbv lckoda bulum luto, Jisumc mclennvgkupc cmna; 
LUK.23.21	Cmpige:la bulu jc:robbomkang, “Kuruslo moketok, kuruslo Bvm moketok!”
LUK.23.22	Lcwumkoda bv bulum luto, “Kapila, oko imurcm Bv iton? Ngo Bvm sipcnam oko imurcmsin Bvkkolo pa:tomang; ngo Bvm cmpidag dcmge:la mclennvgycku.”
LUK.23.23	Cmpige:la bulu kvnggv:pc lomkangai, bottapc jc:batla Bvm Kuruslo moketoka cmna lula jcngkang. Odokkc buluk jc:namkvdv:dc jcnggumbomkang. 
LUK.23.24	Cmpige:la Pilatbv lunamko luto jc buluk manamdcm bipcnammcbong. 
LUK.23.25	Bv migom ager imurge:la:la tani: mokela:yam makana:lo lvgnam tani:dcm mclennvgtoku odokkc, sc:komc bulu makaji; cmpige:la Jisumc buluk makamdcmpc bulukkolo tolvgto.
LUK.23.26	Odokkc bulu Bvm gvcrbomna gvnamc, bulu Sireneolok Simom cmnamko sogabto, sc:kobv do:lu:dokkc gvdungaji, odokkc bvk tayc:do kurusdcm jonggc:lvgto, Jisukc lcdulo cdcm jo:bomna gvdopc.
LUK.23.27	Odokkc odopc bottcru:nc tani:kcrcngko Bvk lcdulo yadmvnna gvkang, odokkc nc:ng tani:kvdv:dc sc:kobulu kaban banna Bvk lcgangc v:tombangki:la kabka:ji. 
LUK.23.28	Cmpige:la Jisubv bulum nge:latsuge:la luto, “Jerusalemdok omckvdvnga, ngok lcgangc kabyoka, cmpige:la noluk avkc lcgangc odokkc noluk ommang kvdv:dok lcgangc kaptoka. 
LUK.23.29	Kapila:nc ka:toka, longckvdv:dc pvnga:yc cdvlo bulu luycji, ‘Ommangcm oma:nc kvdv:dc gernc-pu:nc, odokkc cdc cdvlosin ommang oma:nc kvdv:dc, odokkc cdc cdvlosin anyuk sunma:nc kvdv:dc!’ 
LUK.23.30	Odo bulu adi:kvdv:dcm lurobbomyc, ‘Ngoluk tayc:lo orumbomteika;’ odokkc adji:nc adi:kvdv:dcm luyc, ‘Ngolum pukombomtei.’ 
LUK.23.31	Kapila:nc cdvlo vsvngkvdv:dc le:ycnc bulu cdcm imvlo, cdc sandodcm bulu okkom iycn?”
LUK.23.32	Anyikoda, migom ager sc:kobulu imur inna:ji, Bvk lcdulo mokekapc gvboto. 
LUK.23.33	Odokkc Mittuk Tublong cmko mo:di:do:pc cdvlo bulu gvpv:toji, odo bulu Bvm Kuruslo pvtketo, odokkc imur inckvdv:dcm, ako lagbvgpc odokkc ako lakkepc. 
LUK.23.34	Odo Jisubv luto, “Abba, bulum mc:yinsutoka; kapila:nc okkom idu:song bulu kinmang.” Odokkc bulu Bvk gcnam attarkvdv:dcm orpansupc cmna ko:riycm crto. 
LUK.23.35	Odokkc dagla du:nc tani:kvdv:dc, ka:la dungai. Cmpige:la migom donckvdv:dc Bvm yvrka:la luto, scmpc lula, “Bv ammem moturto; cmpige:la Bvm avycm motursumotok, Bv Ru:ncpvnckc Kristobv:mvlo, Bv balennamdc:mvlo!”
LUK.23.36	Mimagmonc kvdv:dc:gom Bvm luyoluka:to, gvangge:la Bvm siroka:ngcm bige:la, odokkc scmpc lula, 
LUK.23.37	“No Jiwudi:kvdv:dok Migomcmvlo, no avyc motursukvtoka!”
LUK.23.38	Bvk tayc:to abvgkosin pvdlvgtungai, “sc:na Jiwudi:kvdv:dok Migomdc.” 
LUK.23.39	Imur incdok akonc sc:kom ragjonna lc:tungaji Bvm tawuto, “Novng Kristobv:ma:lang? No avyc motursutoka odokkc ngolumsin!”
LUK.23.40	Cmpige:la akondc bvm morvdla scmpc lula luto, “Ru:ncpvncmc no pcsoma:nci, nom lckko:pc mokemotu:la? 
LUK.23.41	Odokkc ngolum aropakpci mokeru:pcnampc kcba: banggapto; kapila:nc ngoluk inam lcgangc ngolu pa:pcnamdcm pa:dung; cmpige:la sc tani:sc okkomsin imurmang.” 
LUK.23.42	Odokkc bv luto, “Jisua, ngom no cdvlo migom dokodo gva:yckuji mc:pa:langka.”
LUK.23.43	Odokkc Bv bvm luto, “Aroru:pc, ngo nom lubidung, sillung no ngok lcdulo taycng amo:to du:mvnyckupc.”
LUK.23.44	Odo ayir akkcng dagabong, odokkc mo:pv among appv:dc konang ayirdo:pc, do:nyc ka:lenma:la; 
LUK.23.45	odokkc kumko okumdok sorkomnam gasordc tagnyikopc bedkekang. 
LUK.23.46	Odo Jisubv, bottcru:pc jc:la kabla luto, “Ba:bow nok alaglo ngok yallom tolvgdung!” Odokkc Bv cdcm luge:la Bv ngatcrsuto. 
LUK.23.47	Cdcmpidodcm mimag monc lvngkolok gvgurboncdc kapc ika:ji cdcm kangge:la, bv Ru:ncpvncmc aipai bito, odokkc luto, “Aropakpc sc tani:sc imurkama:nckkai!”
LUK.23.48	Odokkc cdcm ka:nc yadkumsunc tani: appv:dc, kapc ika:ji bulu kangge:la, okumpc buluk angkcngkvdv:dcm kvgsukvgsula gvpakkangku. 
LUK.23.49	Odokkc bvk kangkin-tadyin appv:dc odokkc Galildokkc Bvk lcdulo gvmvnnc nc:ngkvdv:dc mo:tcngo:pc dagla du:to odokkc appv:dcm ka:to.
LUK.23.50	Cdcmpidodcm Josep cmnam tani:ko Jiwudi:kvdv:dok nogor Arimotia:dokkc dunggai. Bv kcba:lok tani:kai, odokkc ainc dormokanc tani:kai, 
LUK.23.51	sc:kobv buluk mc:namclang agerkvdv:do tolvgmanggai, odokkc bv Ru:ncpvnckc migom doko mo:pvdcm toya:la dungai. 
LUK.23.52	Cdc tani:dc: Pilatkodo:pc gva:to odokkc Jisukc sima:dcm koto. 
LUK.23.53	Odokkc bv cdcm la:yige:la cdcm gasorki yetto, odokkc Bvm vlvngcm pvtkora:nam agokolo lc:to, okolo sc:kosin cdvlosin lcngkvmangai. 
LUK.23.54	Cdc Mosvsunanc longgai, odokkc yodla ager germa:pc du:nanc longcdc a:dungaboi.
LUK.23.55	Bvk lcdudo Galildokkc gvmvnnc nc:ngkvdv:dc gvmvnto, odokkc agodcm ka:to, odokkc kapc Bvk sima:dcm lc:toji, 
LUK.23.56	Odokkc bulu gvlattoku, odokkc yonnam tulangcm mosv:to.
LUK.23.56	Lulvg lukamdcmpc bulu yodla ager germa:pc du:do longcdo du:tedla du:to.
LUK.24.1	Cmpige:la opta:dok dunga:po:do longcdo, rokom-ta:sukpc, bulu agodo:pc gvkang, buluk mosolang mosv:la lc:namdcm bomna. 
LUK.24.2	Odo bulu vlv:dcm agodokkc kurge:la lc:dopc ka:to, 
LUK.24.3	Ckvdaggom cdvlo bulu gva:toji bulu sima:dcm pa:tomang. 
LUK.24.4	Bulu cdcm mcngapla:ma:pc ila du:dodcm, ka:toka, tani: anyikonc buluk kcra:do dagangkang unjvg ungvgnc attar gcge:la; 
LUK.24.5	odokkc bulu pcsola amo:bo pogbumamkang, tani:dc bulum luto, “Nolu kapila turnc tani:dcm sinc tani: ara:do mago:du:n? 
LUK.24.6	Kapc Bv nolum lutungaji mc:pa:lang, Galilolo Bv du:dodcmci, 
LUK.24.7	Tani:kc Awodc:jc pa:p kanc tani:kvdv:dok alaglo tolvgru:yc, odokkc kuruslo pvtkeyc, odokkc lowum longcdo turycku.”
LUK.24.8	Odo bulu Bvk agom kvdv:dcm mc:pa:toku, 
LUK.24.9	odokkc agodokkc gvlatge:kula bulu vyvngkolang akodcm odokkc ake appv:dcm bulu lubitoku. 
LUK.24.10	Cdcbulu Magdalini Meri:bvai odokkc Joana:bv odokkc Jakobkc anc Meri:bv odokkc ake nc:ngkvdv:dc buluk lcdulo dunggai sc:kobulu ager gerta:ka cmna mclvgnamkvdv:dcm lubikaji. 
LUK.24.11	Cmpige:la cdc agomkvdv:dcm bulu:kkcpc lume: agomcmpc idagai, odokkc bulu bulum mc:jvgtomang. 
LUK.24.12	Cmpige:la Pitorbv darobge:la agodo:pc dukkang; tungkungge:la ngenga:la kangge:la, bv riaki sumnam gasorong kvdv:dcm ka:begto; odokkc bv okumpc okko kapc ika:ji mcngapla:ma:la gvkangku.
LUK.24.13	Odo longgardo bulukkolok anyikonc Immau cmnam do:lungkolo:pc gvdungai, Jerusalemdokkc mail kvnvdkopc idagai, 
LUK.24.14	odokkc akondcm akondc luka:mvnsula oko okko ika:ji cdc appv:dok agomcm lula gvdungai. 
LUK.24.15	Bulu lula: lula: agomdcm lckopc luka:mvnsula gvdodcm, Jisubv avdci kcra:do:pc gva:to odokkc buluk lcdulo gvmvnkang. 
LUK.24.16	Cmpige:la buluk amikkvdv:dcm Bvm kangkinma:dopc lc:to. 
LUK.24.17	Odokkc Bv bulum luto, “Lambc gvtung gvtu:la okkom nolu luka:mvnsudu:n?” Odo bulu kvg cmna aso:pc, mc:dvrra ka:la dagkang. 
LUK.24.18	Odokkc buluk akonc, Klepas cmnamkonc, Bvm lubito, “Jerusalemso:pc kangkapc gva:nc nowwoi silomclo oko okko idu:ji cdcm kinma:ncdc?”
LUK.24.19	Odo bv bulum tawuto, “Okko kapika:n?” Odo Bv bulum luto, “Najaretolok Jisukc agomcmna, sc:kobv Ru:ncpvnckc kangkolo:lang appvng tani: kangkolo agerlo:la agomlok, lungor lunna:ji 
LUK.24.20	odokkc kapc ngoluk dormo ager gernckvdv:dok bottarya:nc kvdv:dc:lang migom kvdv:dc mokedopc tolvgtoji, odokkc Kuruslo Bvm moketoji. 
LUK.24.21	Cmpige:la ngolu mc:tintagai Bv Israeldcm mopvtpcncdcai. C:, odokkc odo appv:dcmyam, silo cdcmpinamc lowumko ika:bong. 
LUK.24.22	Odokkcsin, ngoluk nc:ng ajonckkonc ngolum mc:la mcngapla:ma:pc imoto. Bulu agodo rokompc dungai odokkc Bvk sima:dcm pa:tomang; 
LUK.24.23	Odokkc bulu scmpc lula gvlattoku jc bulu taycng among lutad lunckomvnc kangorpc ka:begto, sc:kobv lubitonc jc Bv turra dung. 
LUK.24.24	Ngoluk akke agodo:pc gvka, odokkc nc:ng tani:kdv:dc lukamdcmpc ka:ot; cmpige:la bulu ka:begtoma.”
LUK.24.25	Odo Bv bulum luto, “C:i monba:-ba:nc tani:kvdvnga, lungor lunc appv:dc lunam kvdv:dcm aso-aso:pc mc:jvgnc kvdvnga! 
LUK.24.26	Kristobv cdc ipusire: kvdv:dcm pa:pcnam mangalang odokkc Bvk ungjvgkolo dungkupcnamai?” 
LUK.24.27	Odokkc Mose:kolokkclang lungorlunc kvdv:dokkc lurobbomna Bv Ru:nckc agom adgab appv:dcm lukur lule:la lubito Bvk agom lunamdcm.
LUK.24.28	Cdcmpila bulu do:lung kcra:do:pc gva:to bulu okolopc gvdungaji. Bv gvbarpc cmna ikangai, 
LUK.24.29	ckvdaggom bulu Bvm ke:ke:mo:re:pc, scmpc lula gogtumto, “Ngoluk lcdulo du:tobong, kapila:nc su:pak yumc ayirka:bong odokkc longgc gvngapka:bong.” Cdcmpila Bv buluk lcdulo du:mvnkapc gvkang.
LUK.24.30	Bv buluk lcdulo tcbuldo du:mvndodcm, Bv pita:dcm la:sa:to odokkc aipai cmto, odokkc cdcm bulum bito. 
LUK.24.31	Odo buluk amik kvdv:dc darabkang odokkc bulu Bvm kangkinto; odokkc Bv buluk kangkodokkc yokkang. 
LUK.24.32	Bulu akoncm akonc luka:mvnsuto, “Ali: lambcdo ngolum agom ludodo ngoluk asin ara:bo gua:manggalang Bv ngolum Ru:nckc agom adgabdcm tamge:la pokurpole:la pobidodo?”
LUK.24.33	Odokkc bulu odo ayirv:do darobla Jerusalempc gvlattoku; odokkc bulu vyvngkolang akodcm gvkumsula du:dopc pa:to odokkc buluk lcdulo du:mvnnc kvdv:dc, sc:kobulu ludaganc, 
LUK.24.34	“Ru:tumbv aroru:pc darobkangku, odokkc Simonmc lcngkansuto!” 
LUK.24.35	Odo bulu ali:lambcdo kapc ika:ji bulum lubito odokkc pitangcm penpordodcm kapc Bvm kangkintoji bulu lubito.
LUK.24.36	Bulu cdcm lula du:dodcm, Jisubv avdc buluk pongkokdo dagkansuto. 
LUK.24.37	Cmpige:la bulu pcssamna jintakkang, odokkc bulu yaloko ka:begto cmna mc:paklvgto. 
LUK.24.38	Odokkc bv bulum luto, “Nolu kapila mc:dvrdang, odokkc kapila noluk asinkvdv:dc tawunam agomc lendang? 
LUK.24.39	Ka:tok ngok alakkvdv:scmna: alckvdv:scm, ngowyvng sidc; ngom gakkvtoka, odokkc ka:tok;
LUK.24.40	“Kapila:nc yalodokkc adinclang alongc kamang ngokkcm nolu ka:begnamdcmpc. 
LUK.24.41	Odokkc ckvdaggom mc:popc mc:jvgtoma:nc, odokkc mcngapla:ma:pc ika:ji, Bv bulum luto, Nolukkc o:kai sc dopcnamko du:nci?” 
LUK.24.42	Bulu Bvm a:sannam ongo intungko bito, 
LUK.24.43	odokkc Bv cdcm la:to odokkc buluk kangkolo doto.
LUK.24.44	Odo Bv bulum luto, “Sc-bulu ngok agomkvdv:dc ngo nolum oko okodcm ludu:ji ngo noluk lcdulo du:mvndodo:bong, jc ngok agomcm Mose:kc lujvg lurodo odokkc lungor lunamkvdv:do odokkc ni:tomkvdv:do adkamdcmpc ingapru:pa:yc.”
LUK.24.45	Odo Bv Ru:ncpvnckc agom adgabnam kvdv:dcm mcngkindopc buluk asinkvdv:dcm mcngkinmoto, 
LUK.24.46	odokkc bulum luto, “cdcmpila scmpc attak, jc Kristodc ipusire:ycm pa:pa:do odokkc lowum longcdo sikolokkc darobkupcnammc, 
LUK.24.47	odokkc tani: rcngam appv:so pa:plokkcm mc:yinsukunammcm lutadam bipcnammc, Jerusalemdokkc lurobbomna. 
LUK.24.48	Nolu sc appv:sok lukanbiya:nc. 
LUK.24.49	Odokkc ka:toka, ngo ngok Ba:bukc pesula lunamcm nolukkolo tolvgdung; cmpige:la sc nogorso du:tedpo:toka, nolum tayc:tokkc ilang gvla:nanncm moru:lvgma:sisscm.”
LUK.24.50	Odo Bv bulum mo:tcngkc Betani:pc gvbokang, odokkc Bvk alagcm lagsangge:la Bv bulum aipai bito. 
LUK.24.51	Bv bulum aipai bila du:dodcm, Bv bulukkolokkc mcpansuto, odokkc taycngamo:pc gvbokangku. 
LUK.24.52	Odokkc bulu Jerusalempc airu:pc mc:pola gvlattoku, 
LUK.24.53	odokkc kumko okumdo lo:dvscm Ru:ncpvnckc aipai pa:la du:tvto.
JHN.1.1	Lendo-a:dodo Gomugdc dungai, odokkc Gomugdc Ru:ncpvnckc lcdulo dungai, odokkc Gomugdc Ru:ncpvncbvai. 
JHN.1.2	Bv lendo-a:dodo Ru:ncpvnckc lcdulo dungai; 
JHN.1.3	appvngcm Bvkkokki ru:to, odokkc Bv:ma:pc okodcmsin ru:tomang. 
JHN.1.4	Bvkkolo turnamc dungai, odokkc turnamdc tani: kvdv:dok pvangai. 
JHN.1.5	Pva:dc kcmolo dordag, odokkc kcmodc cdcm mopvla:tomang.
JHN.1.6	Ru:ncpvnc kolokkc mclvgnam tani:ko dungai, sc:kokc amincm Jo:n cmtagaji. 
JHN.1.7	Bv lukanbikapc gvka, Bvkkokki appvngc mc:jvgdopc cmna, pva:dcm lukanbikapc gvka, 
JHN.1.8	Bv pva:dc:mangai, cmpige:la pva:dcm lukanbikapc gvka.
JHN.1.9	Tani: appvngcm pvangpumonc aroru:pc pva:dc mo:pvso:pc gvdungai. 
JHN.1.10	Bv mo:pvso dungai, odokkc mo:pvscm Bvkkokki ru:tungai, ckvdaggom mo:pvsc Bvm kintomang. 
JHN.1.11	Bv avkc Bvk okumpc gvtungai, cmpige:la Bvk avkc tani:kvdv:dc Bvm torvgsutoma. 
JHN.1.12	Cmpige:la Bvm torvgsunc appv:dc, Bvk aminnok mc:jvgnc kvdv:dc, Ru:ncpvnckc omma:pc ilang-gvlangcm bito; 
JHN.1.13	sc:kobulu i:kokki cdcmanggom adin-amvrkokkisinmang cdcmanggom tani:mc:ngkamdcmpc onammang, cmpige:la Runcpvnckokki onamcji.
JHN.1.14	Odokkc Gomugdc adinpc ikang odokkc ngoluk ara:lo du:mvnto, ayang abbola: arro pv:namkopc, ngolu Bvk amin gvnamcm ka:to, Abukotokkc Awo atcrdc cmna ka:to.
JHN.1.15	Jo:nbv Bvk agomcm lukanbinckai, odokkc jcyarla luto, “Scva:na Bv sc:kom ngo lukaji, sc:ko ‘bv ngok lcdupc gvmvndu:nc ngom bottaya:ncpc ikang, kapila:nc ngomyam du:po:nai’ ”
JHN.1.16	Odokkc Bvk pv:namcm ngolu appvngc torvgsutobong, ayang tayc:lok ayangcm. 
JHN.1.17	Kapila:nc Mose:kokki lujvglurodcm bitungai; ayangclang arodc Jisu Kristokokki gvido. 
JHN.1.18	Sc:kosin cdvlosin Ru:ncpvncmc kangkvmang; Awo atcrdcwong; sc:kobv Abudok kcra:do dungkuji, Bv Bvm kinapmoto.
JHN.1.19	Odokkc sc:na Jo:nkc lukan binamdc, cdvlo “No sc:kobv:n?” Cmna Jiwudi:kvdv:dok dormo ager gernclok gvgcbonc kvdv:dcmnang Lebiang kvd:dcm Jerusalem dokkcm bvm tawudopc mclvgtungaji. 
JHN.1.20	Bv lude:suto, bv kinmang cmna lupaksutomang, cmpige:la “Ngo Kristobv:mang” cmna lude:suto. 
JHN.1.21	Odo bulu bvm tawuto, “Okkon cmpcmvlo? No Elija:bvi?” Bv luto, “Ngo bv:mang.” “No lungor luncdci?” Odo bv lubisuto, “Ma:” 
JHN.1.22	Bulu Bvm odo luto, “No sc:kobv:n? Ngolum sc:kobulu mclvgtagaji bulum lubikupcnam agomko luteipcn. No sc:ko cmna avyc lusudon?”
JHN.1.23	Bv luto, “Ngo:na yumrangolo jc:la gogncdc, ‘lungor lunc Isaya:bv lunamdcmpc Ru:tumkc’ lambcdcm yvg cmmotoka.” 
JHN.1.24	Cdcmpc bulum Parisi:kvdv:dc mclvgtungai. 
JHN.1.25	Bulu Bvm tawuto, “Cmpcmlo Kapila no baptismongcm bidu:n, no Kristobv:ma:mvlosin, Elija:bv:sin ma:mvlo, lungor luncdc:sin ma:mvlo?”
JHN.1.26	Jo:nbv bulum lubito, “Ngo asilo baptismongcm bido; cmpige:la noluk ara:lo akonc dagrobdung sc:komc nolu kinma:ji, 
JHN.1.27	cmpige:la ngok lcdupc sc:kobv gvdonc, sck lcyuglok suktam rvbvdcmsinci sarra:pcncmang.”
JHN.1.28	Cdc Jordan kekondo Betani:do cdcmpc ikangai, okolo Jo:nbv baptismo bikaji.
JHN.1.29	Longkondcm bv Jisumc bvkkolo:pc gva:dopc ka:to, odokkc luto, “Ka:toka, Ru:ncpvnckc Me:r Soben Awodcm, sc:kobv mo:pvsok pa:bcm jo:pakdagji! 
JHN.1.30	Sc:na Bv sck agomcm ngo lukaji, ‘Ngok lcdupc ngomyam bottaya:ncdc gvdo, kapila:nc Bv ngok po:pcbong dungai.’ 
JHN.1.31	Ngo avyci Bvm kinmangai; cmpige:la odok lcgangc ngo asilo baptismongcm bila gvdung, Bv:jen Israel ara:lo ka:begdopc.”
JHN.1.32	Odokkc Jo:nbv lukansubinammcm lubito, “Ngo Yalodcm taycng amo:tokkc pckv pcttangkoncmpc dc:yi:dopc ka:to, odokkc cdc Bvk tayc:do dcnggabla dungkang. 
JHN.1.33	Ngo avycsinci Bvm kinmangai; cmpige:la sc:kobv ngom asilo baptismo bita:ka cmna mclvgtonc ngom luto, ‘Bv sckkc tayc:lo Yalodcm dcnggabla du:dopc ka:begycji, sc:na Bv sc:ko Angunnc Yalokokki Baptismo Bincdc.’ 
JHN.1.34	Odokkc ngo ka:tobong lukanna lubisudu:bong jc sc:na Ru:ncpvnckc Awodc.”
JHN.1.35	Longkondo lckoda Jo:nbv bvk agom tadjgla gvmvnnc tani: anyiko dagbosula dungai, 
JHN.1.36	odokkc bv Jisumc lambc gvla du:dodcm ka:to, odokkc luto, “Ka:toka, Ru:ncpvnckc Me:r Soben Awodcm!” 
JHN.1.37	Cdc agom tadjvgla gvmvnnc tani: anyidc Bvk cdc lunamdcm tadto, odokkci bulu Jisukc lcdulo gvmvnkang. 
JHN.1.38	Jisubv nge:latsula ka:to, odokkc bulum luto, “Nolu okkom madu:n?” Odo bulu Bvm lubito, “Rabbi” (cdcmpc lunamdc Luyirna cmnamc,) “No okolo du:don?”
JHN.1.39	Bulu Bvm lubito, “Kajc ka:taka.” Bulu gvkang odokkc Bv okolo dungkaji ka:to, odokkc bulu Bvk lcdulo odo longcdo du:to, kapila:nc odo ayir vyvng gonta daggabong. 
JHN.1.40	Jo:nkc agom lunamdcm tadnc anyidok akonc, odokkc bvk lcdulo gvmvnnclok, Andriubvai, Simon Pitorkc bvrodc. 
JHN.1.41	Bvk bvro Simonarmc pa:po:to, odokkc bvm luto, “Ngolu Messaia:dcm pa:to” (okodc Kristocmdagji) 
JHN.1.42	Bv bvm Jisukolo:pc goga:to, Jisubv bvm ka:to, odokkc luto, “Cdcmpidag no Jo:nkc awo Simonbv? Nom Kepas cmna gogyc” (okodcm Pitor cmdoji.)
JHN.1.43	Longkondo Jisubv Galilpc gvpc cmna mc:to. Odokkc Bv Pilipmc pa:la bvm luto, “Ngok lcdu lcdulo gvtok.” 
JHN.1.44	Cdcmpinamc Pilipbv Betsaida: dokkai, Andriukclang Pitorkc dungko nogordokkc. 
JHN.1.45	Pilipbv Natanaelmc rvgsuto, odokkc bvm luto, “Ngolu Bvm pa:to sc:kokc agomcm Mose:bv lujvglurodo odokkc lungor lunckvdv:dc adtaggaji Najaretdok Jisukc agomdcm, Josepkc awodcm.”
JHN.1.46	“Natanaelbv bvm luto, Najaretdok ainc atvko lenna:donci?” Pilipbv bvm luto, “Gvla ka:ta:ka.”
JHN.1.47	Jisubv Natanaelmc Bvkkolo:pc gva:dopc ka:to, odokkc bvm luto, “Ka:toka, Israel akonc aropcma:nckonc, sckkolo atv yadnam panam kama:nc.”
JHN.1.48	Natanaelbv Bvm luto, “Kapc no ngom kindon?” Jisubv lubito, “Pilipbv nom gogma:dapc, no cdvlo tajvg amvng kcvgdo no du:nganc, ngo nom ka:to.”
JHN.1.49	Natanaelbv bvm lubito, “Rabbiya, no Ru:ncpvnckc Awodc:na No:na Israelodok migomdc!” Jisubv bvm lubito.
JHN.1.50	“Ngo nom lubila:mvn, ngo nom tajvg amvng kcvgdo ka:tonc, no mcjvgdonci? Nolu scmbulumyam bottaya:nc agercm ka:begycpc.” 
JHN.1.51	Odokkc bvm bv lubito, “Aro-aroru:pc, Ngo nolum lubidung, nolu taycng amo:tcm betkela, moge:dopc ka:begyc, odokkc Ru:ncpvnckc lutad lunckvdv:dcm Tani: Awodok tayc:lo gvigvsa:dopc ka:begyc.”
JHN.2.1	Lowum longcdo Galildok Kanna:do midangko modungai, odokkc Jisukc ancdc odo dungai; 
JHN.2.2	Jisumcsin mida:do:pc gogtungai, Bvk agom tadjvgla gvmvnnc tani:kvdv:dcm odok lckopc gogtc:la. 
JHN.2.3	Angur ala:dcm cdvlo bitoji, Jisukc ancdc Bvm luto, “Bulukkc angur alangc kama:bong.”
JHN.2.4	Odo Jisubv bvm luto, “C:i Anna, ngom no o:ko gertoka cmna mc:dang? Ngok ayirc pvngangcima:da.”
JHN.2.5	Bvk ancdc ager gerya:nc kvdv:dcm luto, “Bv nolum okkomci luycji itok.”
JHN.2.6	Cdcmpinamc motki: pvkcngkopc odo tedla lc:tungai, Jiwudi: kv:dv:dok napv narcmonam inam gvnam lcgangc, appv:do yi:nyi koma:m yvngum mu:nkopc a:nc. 
JHN.2.7	Jisubv bulum luto, “Motki:kvdv:dcm asiko pvlvgtok.” Odo bulu lv:po:do:pc ri:pokla bi:dopc cdcmbulum pvlvgto. 
JHN.2.8	Bv bulum luto, “Su:pak asudo:ko suglentoka, odokkc donam tv:nam inamsok igurgvgurncdcm cdcm bombikang.” Cdcmpila bulu cdcm bombikang. 
JHN.2.9	Donam tv:namdok igur-gvgurncdc cdvlo cdcm tvngka:toji asidc odo angur ala:pc ikang, odokkc cdc okolokkc pvnga:doji (ager gernc asi pvlvgya:nc kvdv:dc kindagagom,) donam tv:namdok igur gvgurncdc magbodcm gogge:la bvm luto, 
JHN.2.10	“Appvng tani:yc ainc angur ala:dcm orpo:dag; odokkc tani:kvdv:dc cdvlo binamdcmci tv:ycnc, odomvn cddvpc tv:poma:ncdcm; cmpige:la no ainc angur ala:dcm su:pakpc lc:tag.”
JHN.2.11	Sidc, kanggodkvdv:dok lcngkananarpo:namdcm Jisubv Galildok Kanna:do lcngkanto, odokkc Bvk Ru:tumkvsa ilang-gvlangcm lcngkanto; odokkc Bvk agom tadjvgla gvmvnnc kvdv:dc mc:jvgkang. 
JHN.2.12	Odok lcdudo Bv Kapernaumpc gvkang, Bvk ancdc:la Bvk bvrrangkvdv:dc odokkc Bvk agom tadjvgla gvmvnnc tani:kvdv:dcm gvbosula; odokkc olo bulu lowum lo:pi:k du:to.
JHN.2.13	Jiwudi:kvdv:dok gvbo:la gvnamdok donam tv:namdc aninpc pvnga:dagaboi, odo Jisubv Jerusalempc gvkang. 
JHN.2.14	Kumko okumdo Bv vbo go:rom odokkc me:r sobencm odokkc parongkvdv:dcm kola du:dopc, odokkc murkongcm bulu rcnamkonam agerlo bikup-bilapmvnsunam kvdv:dcm gvbegsuto. 
JHN.2.15	Odokkc rvbvkokki dcmnancko moge:la, Bv bulu appv:dcm mcnnenamlvgto, kumko okumdokkc moro:pc, me:r sobenclang vbo go:ru kvdv:dcm mcntc:danna; odo Bv murkong bikup bilap-mvsunc kvdv:dok anvr murkong-kvdv:dcm yarrenambito odokkc buluk tcbulkvdv:dcm kurradambito. 
JHN.2.16	Odokkc Bv cdc parong konc kvdv:dcm lubito, “Sc attarkvdv:scm bomapkangkuk; nolu ngok Ba:bukc okumdcm attar koko-rcko okumpc iyok.” 
JHN.2.17	Bvk agom tadjvgla gvmvnnc tani:kvdv:dc mc:pa:toku cdcmjc adla lc:tagnc cmna, “Nok okumdok lcganc mc:bomsunamdc ngom mcngkesula simoyc.”
JHN.2.18	Jiwudi:kvdv:dc odo Bvm luto, “No oko kanggodko ngoluk lcga:pc lcngkkanna:dang scm gernamlcgangc?” 
JHN.2.19	Jisubv bulum lubito, “Sc kumko okumscm mopen-moyentoka, odokkc lowumlo, ngo cdcm mopvnycku.”
JHN.2.20	Jiwudi:kvdv:dc odo luto, “Sc kumko okumscm mokolo yi:pi:kolang akkcng dv:takko ikang, odokkc no lowum longclo motenyckunc?”
JHN.2.21	Bv cmpige:la Bv avkc amvrdok kumko okumdcm lukang. 
JHN.2.22	Cdcmpila cdvlo Bvm sikolokkcm turmokakuji, Bvk agom tadjvgla gvmvnnc tani:kvdv:dc Bv cdcm luka cmna mc:pa:toku; odokkc bulu Jisubv oko agomdcm lukaji odokkc Ru:nckc agom jvggabdcm mc:jvgto.
JHN.2.23	Cdcmpidodcm Bv Jerusalemdo Gvbo:la Gvnamdok donam tv:namdcm dododcm, Bvk aminno bojcrungc mc:jvgto cdvlo Bvk kanggod inamkvdv:dcm ka:toji; 
JHN.2.24	ckvdaggom Jisubv bulum avdc mc:tintomang, 
JHN.2.25	kapila:na Bv tani: appv:dcm kinapdagai odokkc tani: lcgangc sc lukanbinam kvdv:scm mapcnam kamangai; kapila:nc Bv avdc tani:lo okko du:ji kindagai.
JHN.3.1	Cdcmpidodcm Parisi: kvdv:dok Nikodimu cmna minnam tani: ako dungai, Jiwudi: kvdv:dok ru:tumpc incko. 
JHN.3.2	Cdc tani:dc Jisukolo:pc yumckoncm gva:to odokkc Bvm luto, “Rabbi, ngolu kindag jc no Ru:ncpvnckolokkc gvnc Luyirncko; kapila:nc sc:kosin sc nok kanggod kvdv:scm ila:mang, Ru:ncpvnbv Bvk lcdulo du:mvnma:mvlo.”
JHN.3.3	Jisubv bvm lubito, “Aro-aroru:pc, ngo nolum lubidung, akoncm anupc otenkuma:-sisscm, bv Ru:ncpvnckc migom doko mo:pvdcm ka:begma:yc.”
JHN.3.4	Nikodimu:bv Bvm lubito, “Kapcnu mvjvngka:bomvlo tani: akoncm otenyckuncm? Bv lckoda bvk ancdok aki: ara:bo dungge:la odokupc?”
JHN.3.5	Jisubv lubito “Aro-aroru:pc, ngo nolum lubidung, akoncm asiloklang Yalodokki okuma:sisscm, bv Ru:ncpvnckc migom doko mo:pvdo:pc gva:a:ma:yc. 
JHN.3.6	Adinkokki adinc, odokkc Yalokokki onamdc yallo. 
JHN.3.7	Ngo ludag cmna nolu mc:la mcngapla:ma:pc iyoka, ‘Nolu anupc otenkosuru:pa:ycku.’ 
JHN.3.8	Csarc okolopc yulv:dagji odopci yudag, odokkc nolu odok ngomnamdcm tadbegdag, cmpige:la cdc okolokkc yudagji nolu kinmang; cdcmv:pc yalodokki onam appv:dc cdcmpc idag.”
JHN.3.9	Nikodimu:bv Bvm luto, “Kapc cdcmpc ila:ycn?” 
JHN.3.10	Jisubv bvm lubito “No Israeldok luyirncyc, odokkc cdcmpige:la:sinci cdcm mcngkinma:n? 
JHN.3.11	Aro-aroru:pc, ngo nom lubidung, ngo okkom kindagji cdcm ludo, odokkc okodcm ngolu ka:tonc cdcm lukanbido; ckvdaggom no ngoluk lukanbinamcm torvgsumang. 
JHN.3.12	Ngo nom mo:pv agomcm lubidodcm odokkc no mc:jvgma:mvlo kapc ngo taycng among agomcm lubidodcm no mc:jvgycn? 
JHN.3.13	Sc:kosin taycng amo:pc gvsa:langkumang taycng amo:tokkc sc:kobv gvikaji: bv:ma:mvlo, tani:kc Awodc:ma:mvlo. 
JHN.3.14	Odokkc Mose:bv yumra:do tabvdcm darsa:to, cdcmv:pc tani:kc Awodcmsin la:sa:ru:pa:yc; 
JHN.3.15	odojen Bvm sc:kobvi mc:tinycnc turyarla du:nam turnamdcm pa:ycpc.”
JHN.3.16	Kapila:nc Ru:ncpvncbv mo:pvscm cddvpcjc aipc mc:tonc Bv avkc atcr Awodcm bito, Bvm mc:jvgnc takamci sima:yc cmpige:la turyarla turla du:namcm pa:yc. 
JHN.3.17	Kapila:nc Ru:ncpvncbv Awodcm mo:pvso:pc mclvgto, mo:pvscm aimang cmna ludopcmang cmpige:la mo:pvscm jen Bvkkoki moturdopc cmna:mvn. 
JHN.3.18	Sc:kobv Bvm mc:jvgdonc aimang cmmang; sc:kobv Bvm mc:jvgma:nc kcba:lo aimang cmtoibong, kapila:nc bv Ru:ncpvnckc Awo atcrdok aminno mc:jvgtomang. 
JHN.3.19	Odokkc scmpcna kcbang ba:la lunamdc, jc pva:dc mo:pvso pvkang, odokkc tani:kvdv:dc pva:dcmyam kcmodcm aipc mcngkang, lcga:dc bulu buluk ager gernam kvdv:dc aimangai. 
JHN.3.20	Kapila:nc sc:kobv aima:nc agercm gerycnc pvangcm tayumdag, odokkc pva:do:pc gva:mang, ckvma:mvlo bvk ager gernamkvdv:dc lenabyc. 
JHN.3.21	Ckvdaggom sc:kobv okodc arronc cdcm idagji pva:do:pc gva:dag, odomvlo bvk ager gernam kvdv:dcmjen aiyo:pc ka:begycpc cdcm Ru:ncpvnckc kangkolo ito cmna.
JHN.3.22	Odok lcdupc Jisubv odokkc Bvk agom tadjvgla gvmvnnc tani:kvdv:dc Judia:dok amo:pc gvkang; odo bv buluk lcdulo du:mvnto odokkc baptismongcm bito. 
JHN.3.23	Jo:nbv:sin Ainundo:lang Salim anindok do:lu:do baptismongcm bila dungai, kapila:nc odo bojcrungko assc dungai; odokkc tani:kvdvngc gva:la baptismongcm la:dungai. 
JHN.3.24	Kapila:nc Jo:nmc odopcsin makana:lo tummangada.
JHN.3.25	Cdcmpidodcm Jo:nkc agom tadjvgla gvmvnnc tani:kvdv:dc:la Jiwudi: akonc narc:monam agomko luka:mvnsula dungai. 
JHN.3.26	Odokkc bulu Jo:nkodo:pc gva:to, odokkc bvm luto, “Rabbi, Sc:kobv Jordan kekonolo nok lcdulo dunganc, no sck agomcm lukanbikanc, Bv sc:na du:nc, baptismo bila, odokkc appvngc Bvkkolo:pc gvangamdung” 
JHN.3.27	Jo:nbv lubito, “Sc:kobv:sin taycng amo:tokkc bima:mvlo okkomsin pa:ma:yc. 
JHN.3.28	Nolu av avyc ngok agomcm lukanbidung, ngo:jc lukanc, ngo Kristobv:mang, cmpige:la ngom Bvmyam mcpo:lvgtag. 
JHN.3.29	Sckkcpc yamncd du:nc cdc magbodc; magbodok yamgurdc, sc:kobv bvk kcra:do dagla lunamdcm taddagnc, magbodok agomdo airu:pc mc:podag; cdcmpidag sc ngok mc:ponamsc su:pak pvngka:bong. 
JHN.3.30	Bv botta bottala gvpa:ru:yc, cmpige:la ngo adji:la gvpa:ru:yc.”
JHN.3.31	Sc:kobv tayc:tokkc gvidonc Bv appvngcm bottcya:nc; sc:kobv mo:pvsokkcji bv mo:pvsokkc, odokkc mo:pvsok agomcm bv ludag; sc:kobv taycng amo:tokkc gvincnc bv appvngcm bottcya:nc. 
JHN.3.32	Bv okodcm ka:tonc odokkc tadtonc cdcm lukanbidag, ckvdaggom sc:kosin Bvk lukanbinamdcm torvgsutomang; 
JHN.3.33	sc:kobv Bvk lukamdcm taddagnc Bvk tubjeddcm scmpc tublvgdag, jc Ru:ncpvncbv arro. 
JHN.3.34	Kapila:nc sc:kobvm Ru:ncpvncbv mclvgtagnc Ru:ncpvnckc lcgangc agom kvdv:dcm ludag, kapila:nc Bv kvla Yalodcm bimang; 
JHN.3.35	Abudc Awodcm aipc mc:dag, odokkc appvng attarcm Bvk alaglo bito. 
JHN.3.36	Sc:kobv Awodcm mc:jvgdagnc bvkkc turyartvla du:nam turnamdc dung; sc:kobv Awodok lunamdcm tadma:ycnc turnamcm ka:pa:ma:yc, cmpige:la bvkkolo Ru:ncpvnckc aglvngc du:yc.
JHN.4.1	Cdcmpidodcm Jisubv agom tadjvgncm Jo:nmcyang abayangko baptismo bila dung cmnamdcm Parisi:kvdv:dc tadto cmna cdvlo Ru:tumbv kintoji. 
JHN.4.2	(Jisubv avdc baptismo bisumangagom, cmpige:la bvk agom tadjvgla gvmvnnc tani:kvdv:dc,) 
JHN.4.3	Bv Judia:dcm mcge:la Galilpc gvkang. 
JHN.4.4	Bv Samaria:dok gvko:la gvpcnampc ikang. 
JHN.4.5	Cdcmpila Samaria:dok nogorkolo:pc, Sikor cmnamdo:pc gva:to, Jakobbv bvk awo Josepmmc binam amo:dok anindo:pc. 
JHN.4.6	Jakkobkc siru:dc odo dungai, odokkc cdcmpila. Jisubv, lambc gvla bvpek-bvyekla siru: ru:yido teda:to. Odo ayir akkcng kvramko idagaboi.
JHN.4.7	Odo Samaria:dok nc:ng akonc asi gckapc gvdo. Jisubv bvm luto, “Ngom tv:pc asiko bi:pcn.” 
JHN.4.8	Kapila:nc Bvk agom tadjvgla gvmvnnc tani:kvdv:dc nogorpc donam rckapc gvkang:
JHN.4.9	Samaria: nc:dc Bvm luto, “No kapc cdcmpc, Jiwudi:ge:la, ngokkolok tv:pc cmna koka:n, Samaria:dokkcm?” Kapila:nc Jiwudi:kvdv:dc Samaria: kvdv:dokki okkomsin gvmvndomvnsumangai.
JHN.4.10	Jisubv bvm luto, “No Ru:ncpvnckc amanpc binamdcm kinya:mvlo, odokkc sc:kobvi nom, Asiko tv:pc bi:pcn cmna kodu:song, no Bvm tawuya:pc, odokkc Bv nom turyarla du:nc asidcm biya:pc.” 
JHN.4.11	Cdc nc:dc Bvm luto, “Miganga, nokkc suksa:nannc okkosin kamang, odokkc siru:sc orv:dag; okolok no cdc turyala du:nc asidcm pa:ycn? 
JHN.4.12	No ngoluk Abu Jakobmc bottcya:dagnci, sc:kobv ngolum sidc siru:scm bitagji, odokkc bvk avdc tvngkaji, odokkc bv awokvdv:dc, odokkc bvk simvnkvdv:dc?”
JHN.4.13	Jisubv bvm lubito, “Sc:kobvi sc asiscm tv:ycnc lckoda tv:lv:ycku, 
JHN.4.14	cmpige:la sc:kobvi ngok binam asidcm tv:ycnc, cdvlosin tv:lvngkuma:ycbong; ngok bvm binam asidc bvkkolo jili:pc iyc turyarla turnamdok appv:dc bidlentvla du:yc.”
JHN.4.15	Cdc nc:dc luto Bvm, “Miganga ngom cdc asidcm bi:pcn, ngo:jen tv:lvng kama:ycpc, cdcmanggom so:pc gvla gckuma:dopc.”
JHN.4.16	Jisubv bvm luto, “Gvkangkuk, nok milbo:dcm gogta:kuk, odokkc so:pc gvlangkuk.” 
JHN.4.17	Nc:dc Bvm lubito, “Ngokkc milbongc kamang.” Jisubv bvm luto, “Nok lunamdcm lugabdung, ‘ngokkc milbongc kamang,’ 
JHN.4.18	Kapila:nc no milbong anggokolo gvkabong, odokkc su:pak sckkolo du:mvndu:nc cdc nok milbo:mang; cdcm aroru:pc no luto.”
JHN.4.19	Nc:dc Bvm lubito, “Miganga ngo kindung jc no lungor luncko. 
JHN.4.20	Ngoluk lekekc abukvdv:dc so adi:so kumka; odokkc nolu ludag Jerusalemdc:na mo:di:dc okolo tani:kvdv:dc kumpcnammcji.”
JHN.4.21	Jisubv bvm luto, “Nc:nga, ngom mc:jvgtoka, ayirdc pvnga:du:bong cdvlo so adi:so:daggom Jerusalemdo:daggom nolu Abumc kumycpc. 
JHN.4.22	Nolu okodcm kinma:ji cdcm ngolu kumdag; ngolu okodcm kindagji cdcm ngolu kumdo, kapila:nc mopvtnamdc Jiwudi:kvdv:dokkc lenyc. 
JHN.4.23	Cmpige:la ayirdc pvnga:du:bong, odokkc su:pakna, kumnckvdv:dc cdvlo Abudcm yalokokki odokkc arokokki kumycpc, kapila:nc cdcmpcna Abudc Bvm kumtoka cmna madagnc. 
JHN.4.24	Ru:ncpvnbv Yallo, odokkc bvm kumnc takamc yalokokkilang arokokki kumpa:yc.”
JHN.4.25	Nc:dc Bvm luto, “Ngo kindag Messia:bv gvdung (sc:kobvm Kristo cmdagji;) cdvlo Bv gvycji, Bv ngolum appvngcm lcngkanyc.” 
JHN.4.26	Jisubv bvm luto, “Ngowv:na sc:kobv nom ludu:ji Bv.” 
JHN.4.27	Oddar Bvk agom tadjvgla gvmvnnc kvdv:dc gvangamdoku. Bulu Bvm nc:ng akokokki luposula du:namdcm ka:la mc:la mcngabla:tomang, ckvdaggom okkomsin lutomang. “Nolu okkomna mc:dag?” Cdcmpcmanggom, “No kapila bvkkokki luposudu:n?” cmna.
JHN.4.28	Cdcmpila cdc nc:dc bvk asi gcnancdcm mcto, odokkc nogorpc gvpakkangku, odokkc tani:kvdv:dcm lubitoku, 
JHN.4.29	“kajc gvla ka:ta:ka tani: akoncjc ngok ager gernam appv:dcm lungapbitonc. Bvwvng Kristobv:nci?” 
JHN.4.30	Bulu nogordokkc gvlenamto odokkc bvkkolo:pc gvngapto.
JHN.4.31	Cdcmarpc idodcm agom tadjvgla gvmvnnc tani:kvdv:dc scmpc lula, Bvm mato, “Rabbi, dopo:tok.” 
JHN.4.32	Cmpige:la Bv bulum luto, “Okodcm nolu kinma:nc ngokkc cdcmpinc donamc dung.” 
JHN.4.33	Odo agom tadjvgla gvmvnnc tani:kvdv:dc akoncm akonc luka:mvnsuto, “Sc:koiyc Bvm donamcm boma:bitaganci?”
JHN.4.34	Jisubv bulum luto, “Ngok apindc Bvk mcngkampc ager gernamdc sc:kobv ngom mclvgtagji, odokkc Bvk agerdcm ingapdopc. 
JHN.4.35	Nolu luma:lang, ‘Po:lo pvnyiko iycmvlo a:mcm gaddvka:bong?’ Ngo nolum lubidung, nolug amigcm bcrsa:la ka:toka, odokkc ka:tok arvgc minna gadkanka:bo:nc. 
JHN.4.36	Sc:kobv gadycnc bv garrcm pa:dag, odokkc turyarla turnamdok a:ycm pvrdag, odomvlo a:m pidncdc:la gadncdc lckko:pc mc:poyc. 
JHN.4.37	Kapila:nc sc lunamsc lugabru:dag, ‘Akonc piddag odokkc akondc gadkumdag.’ 
JHN.4.38	Ngo nolum gadta:ka cmna mclvgtojc okodok lcgangc nolu agercm germa:ji; akke ager gerto, odokkc nolu buluk ager gernamdo gva:to.”
JHN.4.39	Samaria:dokkc bojcrungc Samariangc Bvm mc:jvgto cdc nc:dok lukanbinamdokki, “Bv ngok gernam appv:dcm lungapto cmnamdcm tadla.” 
JHN.4.40	Cdcmpila cdvlo cdc Samariang kvdv:dc Bvkkolo:pc gva:doji, bulu Bvm buluk lcdulo du:mvndopc luto; odokkc odo Bv lo:nyikopc du:to.
JHN.4.41	Odokkc bvk agomdokki bojcru:yangc mc:jvgto. 
JHN.4.42	Bulu cdc nc:dcm luto, “cdc nok agom dokkima:bong ngoluk mc:jvgnamdc, kapila:nc ngolu avyc avkcpc tadbegsutobong, odokkc sc:ru:bong mo:pvsok mopvtkuncdc.”
JHN.4.43	Lo:nyi lcdudokkc Bv Galilpc gvpakkang. 
JHN.4.44	Kapila:nc Jisubv avdc lukansubito jc lungor luncdokkc avkc amo:do mcnggc kamang. 
JHN.4.45	Cdcmpidag cdvlo Bv Galilpc gvlattokuji, Galildok tani:kvdv:dc Bvm mc:popc tomrvgsutoku, Jerusalemdok appv:do dodo-tv:dodcm inamdcm kangge:la, kapila:nc bulusin donam tv:namdo:pc gvka.
JHN.4.46	Cdcmpila lckoda bv Galildok Kanna:do:pc gvtoku, okolo bv asscm angur ala:pc imokaji. Odokkc Kapernaumdo migom ager gernckolok awokonc ramdungai. 
JHN.4.47	Jisubv Judia:dokkc Galildo:pc gvdoku cmna cdvlo bv tattoji, bv gvla bvk awodcm csa:moteikuk cmna kumna lurobbomkang, kapila:nc bv sipcmna idungabong. 
JHN.4.48	Jisubv cdcmpila bvm luto, “Nolu kanggodkolang mcngapla:ma:nam agerko ka:ma:sisscm mc:jvgma:yc.”
JHN.4.49	Migom amidc Bvm luto, “Miganga ngok awodc sima:dapc no gvtok.”
JHN.4.50	Jisubv bvm luto, “Gvkangkuk, odokkc nok awodc turyckupc.” Cdc tani:dc Jisukc bvm lunam agomdcm mc:jvgto odokkc bvk gvkupcko lambcdok gvkangku. 
JHN.4.51	Bv gvkunammc, bvk ager gerya:nc tani:kvdv:dc rvgsula ko:dc:jc csangkangku bvm lubito.
JHN.4.52	Cdcmpila bv bulum cdv ayirdokkc bv csangrobbomkangkuji: tawuto, odokkc bulu bvm lubito, “Mclo kvnvd ayirdo ramnamdc aikangku.” 
JHN.4.53	Cdc ayirardowai cdvlo Jisubv bvm lukaji abudc kindagai. “Nok awodc turyckupc.” Odokkc bvk cra:pagc.
JHN.4.54	Cdcmpc cdc lckondcai Jisubv:jc Judia:dokkc Galilpc gvdodokkc kanggod lcngkannamdc.
JHN.5.1	Odok lcdudo Jiwudi:kvdv:dok dopun-dojar longcko dungai odokkc Jisubv Jerusalempc gvkang. 
JHN.5.2	Cdcmpinamc Jerusalemdo Me:r Soben Yabgodok anindo Hibriulo Betja:ta cmna lunam pa:tangko dungai, okodokkc tu:yap molennam okum songoko dungaji. 
JHN.5.3	Odo bojcrungko mosimola:ma:nc gvla:nc dungai, miglunc, lambc gvla:ma:nc, intungko sinnc, 
JHN.5.4	asidc budsa:ycpc cmna toya:la du:la. 
JHN.5.5	Odo tani:ako dungai sc:kobv dv:tak yingum kolang pi:nyikopc mola:ma:ncka:ji. 
JHN.5.6	Jisubv cdvlo ka:begtoji odokkc bv odo bojcrungko kcdla du:namc ika:bong cmna kintoji, bvm Bv luto, “No csa:moteikuka cmna mc:dagnci?”
JHN.5.7	Mola:ma:nc tani:dc Bvm lubito, “Miganga ngokkc ngom pa:tangolo gvbonc tani:yc sc:kosin kamang cdvlo asidc budsa:ycji, odokkc cdvlo ngo gviycji akonc ngomyam koryi:po:dag.”
JHN.5.8	Jisubv bvm luto, “Darobtoka nok asubdcm yedsa:tok, odokkc gvtok.” 
JHN.5.9	Odo vgcmpc cdc tani:dc csangamkangku, odokkc bvk amrong asubdcm la:sangge:la gvkangku.
JHN.5.10	Cdcmpinamc cdc logcdc Ager germa:pc yodla du:nam longgai. Cmpige:la Jiwudi: kvdv:dc csa:mokunam tani:dcm luto, “Silo ager germa:pc yodla du:nanc longgc, no amrong asubdcm jo:namdc lujvg-lurodcmpc jo:murc.” 
JHN.5.11	Cmpige:la bv bulum lubito, “Ngom csa:mokunc tani:dc ngom luto, ‘Nok amrong asubdcm la:sala bomna gvkangkuka.’ ” 
JHN.5.12	Bulu Bvm tawuto, “Sc:ko tani:dcn nom luncdc, ‘Nok amrong asubdcm la:sa:la bomna gvkangkuka cmncdc?’” 
JHN.5.13	Cdcmpinamc cdc csa:mokunam tani:dc cdc Bv sc:ka:song kinmangai, kapila:nc Jisubv gvpakkangku, odo mo:takdo tani:yc yadkumsula:yam.
JHN.5.14	Lcdudom, Jisubv bvm kumko okumdo rvgsutoku, odokkc bvm luto, “Ka:toka no aikangkunc! Lckoda pa:bcm iyokubong, okkosin cdcmyam aiya:ma:pc nokkc ima:dopc.” 
JHN.5.15	Odokkc tani:dc gvkangku odokkc Jiwudi:kvdv:dcm lubitoku jc cdc Jisubvai sc:ko bvm csa:motokuji. 
JHN.5.16	Odokkc cdda:na Jiwudi:kvdv:dc kapila Jisumc ipusire:ycm ikaji, kapila:nc Bv Ager germa:pc yodal du:do longcdom cdcm gerto. 
JHN.5.17	Ckvdaggom Jisubv bulum luto, “Ngok Abubv su:paksin gertvla dung, odokkc ngo ager gerla dung.” 
JHN.5.18	Cdcmpilangv:na Jiwudi: kvdv:dc Bvm mokepc cmna makanc, lcga:dc Bv ager germa:pc yodla du:namo:dcm tadma:pc imangai cmpige:la Ru:ncpvncmc Bvk avkc Abbo cmna gogdag, av avdcm Ru:ncpvnckc kvddvnc cmna lula.
JHN.5.19	Jisubv bulum luto, “Aroru:pc, aroru:pc, ngo nolum lubidung, Awodc Bvk avkc mcngkampc ila:mang, cdcmpige:la Bvk Abudc okodcm gerla du:ji cdcm kangge:la:pak; kapila:nc oko okodcmci Bv gerdagnc, Awodcm cdcmv:pc idag. 
JHN.5.20	Kapila:nc Abudc Awodcm aipc mc:dag, odokkc Bv oko okkom avdc idagnc lcngkandag, nolu mc:la mcngap-la:ma:dopc. 
JHN.5.21	Kapila:nc Abudc sinncm moturge:kula bulum turrnamcm bikunammcmpc, cdcmv:pc Awodc sc:komci mc:dagnc bvmmci turnamcm bidag. 
JHN.5.22	Abudc sc:komsin kcbangcm ba:mang, cmpige:la appvng kcbang ba:pcnammcm Awodcm togc:lvgtag, 
JHN.5.23	appvngcjen Awodcm mcnggcm mcnggcsudopc, bulu Abudcm mcnggcm mcngkamv:pc. Sc:kobv Awodcm mcnggcm mc:ma:ycnc Abudcm mcnggcm mc:mang sc:ko Bvm mclvgtu:ji. 
JHN.5.24	Aroru:pc, aroru:pc, ngo nolum lubidung, sc:kobv ngok gomugcm tadge:la Bvm mc:jvgdagnc sc:kobv ngom mclvgtagnc, turyarla turnamc dung; bv kcbang bangkolo gvangkumang, cmpige:la sikolokkc turnamlo:pc gvbatsutokubong.
JHN.5.25	“Aroru:pc, aroru:pc, ngo nolum lubidung, ayirdc pvnga:du:bong, odokkc cdc su:pagvngbong, cdvlo sinckvdv:dc Ru:ncpvnckc Awodok gomugcm tadbegycnc, odokkc cdc sc:kobulu tadycnc turyc. 
JHN.5.26	Kapila:nc Abudokkc kapc avkc turnamc du:ji, cdcmv:pc Awodcmsin bvkkolo turnamc du:dopc Bv bito, 
JHN.5.27	Odokkc Bvm kcbangcm ba:la:dopc sottom bito, kapila:nc Bv tani:kc Awodc. 
JHN.5.28	Cdcm mc:la mcngapla:ma:pc iyoka; kapila:nc ayirdc pvnga:du:bong cdvlo agolok du:nc appv:dc gomugdcm tadyc odokkc gvlenamyc, 
JHN.5.29	sc:kobulu ainc agercm gertonc, turkunam turnamlo:pc turycku, odokkc sc:kobulu aima:nc agercm gertonc, kcba: ba:nam lcga:pc turkunam lo:pc turycku.
JHN.5.30	“Ngo avkc ilang-gvlangkokki okkomsin ila:mang; ngok tannamdcmpc, ngo kcbangcm ba:do; odokkc ngok kcba:dc arodag, kapila:nc ngok mcngkamcm ngo mamang cmpige:la Bvk mcngkamcm mado sc:ko ngom mclvgtu:ji.
JHN.5.31	“Ngo avkc agomcm avyc lukansubimvlo, ngok lukansubinamdc aroma:yc; 
JHN.5.32	akoda dung sc:kobv ngok agomcm lukanbidagji, odokkc ngo kindag ngok agomcm Bv lukanbinamdc arro. 
JHN.5.33	Nolu Jo:nkolo:pc mclvgto, odokkc bv arodcm lukan lubito. 
JHN.5.34	Ngok lukan lubinamdc tani:lokkcmang; cmpige:la ngo scm ludung nolu turycpc cmna. 
JHN.5.35	Bv dorra du:nc unjvgnc saki:kai, odokkc nolu bvk pva:do asudowko mc:poko mc:lvgdagai. 
JHN.5.36	Cmpige:la oko lukan lubinamdc ngokkolo du:nc cdc Jo:nkcdcmyam bottaya:dag; kapila:nc oko agerdcm ngok Abubv ngom gertok cmna togc:lvgtagnc, sc ngok gernam agerkvdvngarsc, ngom lukancm lubidag jc Abubv ngom mclvgtag. 
JHN.5.37	Odokkc Abudc sc:ko ngom mclvgtagnc avdci ngom lukancm lubidag. Bvk gomugcm nolu cdvlosin tadkvmang, Bvk dumsimigmom nolu cdvlosin kangkvmang, 
JHN.5.38	Odokkc nolu Bvk agomcm cdvlosin noluk asinno du:mang, kapila:nc sc:kobv mclvgtagnc Bvm nolu mc:jvgmang. 
JHN.5.39	Nolu Ru:nckc agom jvggabdcm madag, kapila:nc nolu mc:dag jc odobulu nolukkc turyarla turnamdc dung cmna; odokkc cdcbuluna jc ngom lukan lubinckvdv:dc. 
JHN.5.40	Ckvdaggom nolu ngokkolo:pc gvangge:mang cmdag nolu turnamcm pa:pcnammcm.
JHN.5.41	“Ngo tani:kvdv:dok aidag cmna lunamcm mamang. 
JHN.5.42	Cmpige:la ngo kindag jc noluk ara:lo Ru:ncpvnckc ayangc kamang. 
JHN.5.43	Ngok Abukc aminnok ngo gvdung, odokkc nolu ngom torvgsumang; sc:koiycdan avkc aminno gvmvlo, bvm nolu torvgsuycpc. 
JHN.5.44	Nolu kapc mc:jvgycn, sc:kobv akon akonnokkcm aidag cmnamcm mancdcm odokkc Ru:ncpvnckolokkc gvinc aidag cmnamdcm mama:ncdcm? 
JHN.5.45	Ngo noluk Abukc kcra:lo lugc gcbiyc cmna mcngkvyoka; cdc Mose:bva:mvn nolum lugc gcbincdc, sckkolo nolu mc:tinsudagaji. 
JHN.5.46	Nolu Mose:mc mc:jvgdagmvlo, nolu ngom mc:jvgya:pc, kapila:nc bv ngok gomugcm adka. 
JHN.5.47	Cmpige:la nolu bvk adnamdcm mc:jvgma:mvlo, kapc nolu ngok gomugkvdv:dcm mc:jvgycn?”
JHN.6.1	Odok lcdupc Jisubv Galil siycng asidok kekondo:pc gvkongka okodc Tiberiang siycnga:ji. 
JHN.6.2	Odo tani:yc bojcrungkonc Bvk lcdulo gvmvnkang, kapila:nc bulu cdc kinam ka:nc tani:kvdv:do mcngapla:ma:nam ager gernam kvdv:dcm ka:to. 
JHN.6.3	Jisubv adi: talc:pc re:sangkang, odokkc odo Bvk agom tadjvgla gvmvnnc kdv:dokki lckopc tedbosuto. 
JHN.6.4	Cdcmpidodcm gvbo:la gvnamdok, Jiwudi: kvdv:dok dopun-dojardcm donamdc pvngangkangaboi.
JHN.6.5	Bvk amigcm bcrasa:la, odo, odokkc tani:yc bojcrungkopc Bvkkolo:pc gva:namdcm ka:la, Jisubv Pilipmmc luto, “Kapc iycn ngolu pitangko rcmvlo, sc tani:kvdv:sc doycpc?” 
JHN.6.6	Cdcm Bv bvm anka:la ka:pc cmna luto, kapila:nc Bv okkom iycji avdci kindagai. 
JHN.6.7	Pilipbv Bvm lubito, “Lvngko anyi adoli: arckopc pitangcm rcdaggomci buluk appv:dokkcpc adji: adji:opci pa:dopc pv:ma:yc.” 
JHN.6.8	Bvk agom tadjgla gvmvnnc tani:akonc, Andriwubv, Simon Pitorkc bvrodc, bvm luto, 
JHN.6.9	“Ko:ako sc dung sckkc anyak pitang borngokolang ongo pirnyiko du:ji; cmpige:la cddo:bulu okopc iycn siddvnc tani:kvdv: sokkcpc?”
JHN.6.10	Jisubv luto, “Tani:kvdv:dcm tedtu:motok.” Cdcmpinamc odo bojcrungko ncsinc dungai; cdcmpila tani:kvdv:dc tedamkang, kvnamlok lv:ying anggo kvramkopc. 
JHN.6.11	Jisubv odokkc pita:dcm la:sa:to, odokkc Bv cdcm aipai bitonc, Bv cdc tedla du:nc kvdv:dcm orto; cdcmv:pc ongodcmsin, bulu cddvkoi kodagaji. 
JHN.6.12	Odokkc cdvlo bulu dotv:namko dotoji, Bvk agom tadjvgla gvmvnnc kvdv:dcm luto, “Orngo:la mcpaknam kvdv:dcm langkumsutok, adjiokosin onyokma:dopc.” 
JHN.6.13	Cdcmpila bulu cdcmbulum gempa pvyingkolang pvnyikopc anyak pitang borngodok orngo:dcm tvkumsuto, cdc sc:kobulu dongatla mcpaktoji. 
JHN.6.14	Cdvlo tani:kvdv:dc cdc kanggod lcngkannamdcm ka:toji, bulu luto, “Sc:ru:bongkc aropakpc mo:pvso:pc gvpcnc lungor luncdc!”
JHN.6.15	Bulu Bvm ke:ke:mo:re:p langa:la buluk migompc mopc cmnamdcm kinna:yam, Jisubv atcro:dc adi:pc gvpakkang.
JHN.6.16	Yumc ayirnammc, Bvk agom tadjvgla gvmvnnc tani:kvdv:dc siycng asido:pc gvikang, ollungkolo angkang, 
JHN.6.17	odokkc Kapernaumpc kongkongkang. Odo yumckangaboi, odokkc Jisubv bulukkodo:pc odosin gvpv:mvnmangada. 
JHN.6.18	Siycng asidc lu:sangkangai kapila:nc bottcru:nc csarko sarsangkangai. 
JHN.6.19	Bulu mail awum appi:ko ko:tobong, bulu Jisumc siycng asido lambc gvdopc odokkc buluk ollung kcra:do:pc gva:dopc ka:to. Bulu pcsokangai, cmpige:la Bv bulum luto, 
JHN.6.20	“Sc ngo:mvn; pcsoma:pcka.” 
JHN.6.21	Odo bulu Bvm ollung ara:do a:bopc mc:pokang, odokkc oddung ollu:dc tcmpvdo konga:to bulu oko amo:do:pc ko:dungaji.
JHN.6.22	Longkondo kekondo du:paknc tani:kvdv:dc ko:nam ollung asongko odo du:pakkang, odokkc, Jisubv ollu:do Bvk agom tadjvgla gvmvnnc tani:kvdv:do gva:mvnmangai, cmpige:la agom tadjvgla gvmvnnc tani:kvdv:do atcrongc gvpakkang. 
JHN.6.23	Cdcmpidaggomsin, Tiberia:dokkc ollungc pv:do oko mo:takdo Ru:tumbv aipai bige:la buluk pitangcm dokaji. 
JHN.6.24	Cdcmpila tani:kvdv:dc ka:to jc Jisubv odo kamangai, Bvk agom tadjvgla gvmvnnc tani: kvdv:dc:singom, bulu av avyc ollung kvdv:do a:to odokkc Kapernaumpc, Jisumc mala gvkang.
JHN.6.25	Bulu kekondo Bvm pangkunammc, bulu Bvm luto, “Rabbi, no cdvlo so:pc gvton?” 
JHN.6.26	Jisubv bulum lubito, “Aropakpc, aroru:pc, ngo nolum lubidung, nolu ngom mcngapla:ma:nam kanggodcm ka:begnamkokkimang, cmpige:la nolu pv:namkopc pitangcm dola:mvn madu:n. 
JHN.6.27	Yogpakpcnc donam tv:namdok lcgangc agercm geryoka, cmpige:la oko donamdc turyarla turnamdokkcpc du:tvdagnc odok lcga:pc ilangka, okodcm tani:kc Awodc nolum biycji; kapila:nc bvkkolo Abu Ru:ncpvncbv bvk muorcm tubjedlvgdag.” 
JHN.6.28	Odo bulu Bvm tawuto, “Ru:ncpvnckc ager gerpcnammvlo ngolu okkarcm ipcnammcn?”
JHN.6.29	Jisubv bulum lubito, “Ru:ncpvnckc agerdc scmpcna, jc sc:kom Bv mclvgtagji nolu Bvm mc:jvgtoka.” 
JHN.6.30	Cdcmpila bulu Bvm tawuto, “cmpcmvlo no oko kanggodcm lcngkanycn, ngolu ka:dopc, odokkc nom mc:tindopc? No oko agercm gerdon? 
JHN.6.31	Ngoluk abukvdv:dc yumra:do mannangcm doka; cdcm adla lc:namdcmpc, ‘Bv bulum taycng amo:tok pitangcm dodopc bika.’ ”
JHN.6.32	Odo Jisubv bulum lubito, “Aroru:pc, aroru:pc, ngo nolum lubidung, taycng amo:tokkcm sc:kobv pitangcm bikaji cdc Mose:bv:mangai, ngok Abubv:mvn nolum aro pita:dcm taycng amo:tokkcm bidang. 
JHN.6.33	Kapcnc Ru:ncpvnckc donamdc taycng amo:tokkc oleddag, odokkc mo:pvscm turnamcm bidag.” 
JHN.6.34	Bulu bvm luto, “Ru:tuma, ngolum lo:dcm cdc pita:dcm bi:ka.”
JHN.6.35	Jisubv bulum lubito, “Ngo:na cdc turkunamdok pita:dc; sc:kobv ngokkolo:pc gva:ycnc bv kcno:ma:yc, odokkc sc:kobv ngom mc:jvgycnc bv cdvlosin tv:lv:ma:yc. 
JHN.6.36	Ckvdaggom ngo nolum ludung jc nolu ngom ka:begto odokkc ckvdaggom mc:jvgmang. 
JHN.6.37	Abukc ngom binam appv:dc ngokkolo:pc gva:yc; odokkc ngokkolo:pc gva:ncdcm ngo cdvlosin mcnpakma:yc. 
JHN.6.38	Kapila:nc ngo taycng amo:tokkc gvidung, ngok avkc mcngkamdcmpc gerkapcmang, cmpige:la sc:kobv ngom mclvgtagnc Bvk mcngkamcm gerkapc; 
JHN.6.39	odokkc scmpc Bvk mcngkamdc ngom sc:kobv mclvgtagnc, jc ngo cdc ngom binam appv:dcm akosin yogmopcma:nammc, cmpige:la du:tcr dungapdo la:sangam-kupcnammc.” 
JHN.6.40	Kapila:nc sc ngok Abukc mcngkamdc jc sc:kobvi Awodcm ka:doji odokkc mc:jvgdoji Bvm bvkkolo turyarla turnamdcm pa:yc; odokkc bvm ngo du:tcr longcdo sosa:ycku.
JHN.6.41	Jiwudi: kvdv:dc odo bvn-bvnaitakkang Bvm, kapila:nc Bv luto, “Ngo cdc taycng amo:tok olednc donamdc.” 
JHN.6.42	Bulu luto, “Sc Josepkc awo Jisubv:ma:lang, sck ancdcmlang abudcm ngolu kindagji? Kapc Bv cmpcm su:pak, ‘Ngo taycng amo:tokkc gvidung cmna luycn’?”
JHN.6.43	Jisubv bulum lubito, “Nolu av avkvdv:dc bvnbvnaiyok. 
JHN.6.44	Sc:kosin ngokkolo:pc gva:la:mang Abudc sc:ko ngom mclvgtagji bvm mc:bomola gva:moma:mvlo; odokkc bvm ngo du:tcr dungap longcdo turmoycku. 
JHN.6.45	Cdcm lungorlunam kvdv:do adla lc:tag, ‘Odokkc bulum Ru:ncpvnc kokki luyircm lubiyc.’ Sc:kobv Abudokkcm tadla tadyirsutonc ngokkolo:pc gva:dag. 
JHN.6.46	Sc:kobv Ru:ncpvnckotokkc mclvgnammcnc bv:ma:mvlo sc:kosin Abudcm kangkvmang; Bv Abudcm kangkvtak. 
JHN.6.47	Aroru:pc, aroru:pc, ngo nolum lubidung, sc:kobv mc:jvgdagnc turyarla turnamc dung. Ngo:na turnamsok donamdc. 
JHN.6.48	Noluk abukvdv:dc yumra:do mannangcm doka, 
JHN.6.49	odokc bulu sikang. 
JHN.6.50	Cdc taycng amo:tok gvinc donamc, tani: akonc cdcm domvloi sima:yc. 
JHN.6.51	Ngo:na turnc donamdc okodc taycng amo:tokkc gvidu:ji; sc:koiyc akonc sc donamscm domvlo, bv lo:dvscm turyc: odokkc mo:pvsok lcgangc turnam bipcnam donamdc ngok adinc.”
JHN.6.52	Jiwudi: kvdv:dc odo buluk buluk ara:lo scmpc lula luker-luyer mvnsukang, “Sc tani:sc Bvk adincm dodopc bila:ycn?”
JHN.6.53	Jisubv bulum luto, “arorupc nolu tani:kc Awodok adindcm doma:sisscm odokkc Bvk i:dcm tv:ma:sisscm, nolukkc avkc turnamc kamang; 
JHN.6.54	sc:kobv ngok adincm doycji odokkc ngok i:ycm tv:ycji turyarla turnamc dung, odokkc ngo bvm du:tcr dungap longcdo turmoycku. 
JHN.6.55	Kapila:nc ngok adinsc aropakpci donamc odokkc ngok i:dc aropakpci tv:namc. 
JHN.6.56	Sc:kobv ngok adincm doycji odokkc ngok i:ycm tv:ycji ngok dungkodo lcdulo du:mvn-dagmvndag, odokkc ngo:sin bvk dungkolo du:mvndo. 
JHN.6.57	Turra du:nc Abudc kapc ngom mclvgtoji, odokkc ngo Abukc lcgangkokki turdu:nc, cdcmpc sc:kobv ngom doycnc ngok lcgangkokki turyc. 
JHN.6.58	Sc:na donamdc okodc taycng amo:tokkc gvidu:nc, abukvdv:dc doge:la sinamdcmpinc mang; sc:kobv sc donamscm doycnc lo:dvscm turyartvla du:yc.”
JHN.6.59	Scm Bv kumko okumlo lubika, Kapernaumdo Bv luyirla du:dodcm.
JHN.6.60	Agom tadjvgla gvmvnnc tani:kvdv:dok bojcrungkonc, cdcm cdvlo tattoji, luto, “Sc tornc agomko; cdcm sc:ko tadla:ycncm?”
JHN.6.61	Jisubv cmpige:la, Bvk agom tadjvgla gvmvnnc kvdv:dc cdcm bvnbvnaila ludung cmna kinna, bulum luto, “Nolu cdcm tadnyi:pci taddang? 
JHN.6.62	Cmpcmlo tani:kc Awodcm Bv po:pc okolo dungaji dc:sa:dokupc ka:mvlo kapc iyya:n nolu? 
JHN.6.63	Cdc yalodc:mvn turnamcm bincdc, adindc oko arrcsin kamang; ngok noluk agom lunamkvdv:dc yallolang turnamc. 
JHN.6.64	Cmpige:la noluk ara:lo sc:kobulu mc:jvgdagji dung.” Kapila:nc Jisubv lua:dan-dokkoboi kindagai sc:kobulu cdc mc:jvgma:nc kvdv:dca:ji, odokkc cdc sc:kobva:ji cdc Bvm mirupc tolvgpcncdc. 
JHN.6.65	Odokkc Bv luto, “Cdcmpila:na ngo nolum lubitonc jc Abudc:ma:mvlo sc:kobv:sin ngokkolo:pc gva:la:mang Abudc togcsuma:mvlo.”
JHN.6.66	Odok lcdudokkc bojcrungko agom tadjvgla gvmvnnc kvdv:dc gvladamkangku odokkc Bvk lcdulo cdvlosin gvmvntokuma:bong. 
JHN.6.67	Jisubv vyvngkolang anyidcm luto, “Nolusinyc gvpaklv:dakkun?”
JHN.6.68	Simon Pitorbv bvm lubito, “Ru:tuma, ngolu sckkolopcn gvycn? Nokkc lo:dvscm turyarla turnamdcm binc gomugdc dung, 
JHN.6.69	Odokkc ngolu mc:jvgtobong, odokkc ngolu kintobong jc no Ru:ncpvnckc angunncdc.”
JHN.6.70	Jisubv bulum lubito, “Ngo nolum bala balenmangalang, vyvngkolang anyidcm, odokkc nolukkolo akonc uiyc?” 
JHN.6.71	Bv Simon Iskariotkc awo Judangkc agomcm luto, kapila:nc bv, vyvngkolang anyidok akkai, Bvm sc:ko miru alaglo tolvgpcncdcaji.
JHN.7.1	Odok lcdudok Jisubv Galildo gvgo:to; Bv Judia:do:bulu gvgo:tomang, kapila:nc Jiwukvdv:dc Bvm mokepc cmna mago:to. 
JHN.7.2	Cdcmpidodcm Jiwukvdv:dok gasorki monam kumko okumdok dopundojarc pvnga:dagaboi. 
JHN.7.3	Cdcmpila Bvk bvrokvdv:dc bvm luto, “Scm mctok odokkc Judia:pc gvkang, nok agom tadjvgla gvmvnnc tani:kvdv:dc nok inam agomkvdv:dcm ka:dopc. 
JHN.7.4	Kapila:nc oko tani:ycsin lc:sula agercm germang bv ka:de:pc kinkosulv:mvlo. No agerkvdv:scm imvlo, mo:pvscm avyc lcngkansutok.” 
JHN.7.5	Kapila:nc bvk bvrrang kvdv:dc:sinci Bvm mc:jvgmangai.
JHN.7.6	Jisubv bulum luto, “Ngok ayirc pvnga:ma:da, cmpige:la noluk ayirc lo:dvscm sowvng dung. 
JHN.7.7	Mo:pvsc nolum tayumla:mang, cmpige:la sidc ngom tayumdag kapila:nc ngo sok agomcm lukanbidung jc sok agerkvdv:dc aimang. 
JHN.7.8	Nolu av avyc dokotvngkodo:pc gvkang, ngo cdc dopundojardo:pc gvma:yc, kapila:nc ngok ayirdc aiyo:pc, pvnga:ma:da,” 
JHN.7.9	Cdcmpc luge:la, Bv Galildo du:pakkang.
JHN.7.10	Cmpige:la Bvk bvrrang kvdv:dc doko tvngkodo:pc gvdag lcdudo, odokkc Bv:sin gvmvnkang, appvngkc gvkolo:mang cmpige:la angupc. 
JHN.7.11	Jiwukvdv:dc Bvm dopun-dojardo kanggo:la dungai, odokkc “Bv okola:n cmna lugo:la dungai.”
JHN.7.12	Odokkc tani:kvdv:dok ara:lo Bvk agomc kvnggv:pc ngombu:la ngomkang. Akke luto, “Bv ainc tani:ko,” akke luto, “Ma, Bv tani:kvdv:dcm yadngula gvbokang.” 
JHN.7.13	Ckvdaggom Jiwukvdv:dcm pcsola:yam sc:kosin ka:de:pc Bvk agomcm lutomang.
JHN.7.14	Dopun dojardok ara:do Jisubv kumko okumdo:pc gvto odokkc luyircm lubito. 
JHN.7.15	Jiwukvdv:dc cdcm mcngapla:ma:pc ikang, scmpc lula, “Kapc scmpc iycn sc amisc cdvlosin poma:pc kapc mcngkin agomcm kinla:ton?”
JHN.7.16	Cmpila Jisubv bulum lubito, “Ngok luyirnamdc ngokkcmang, cmpige:la sc:ko ngom mclvgtagji Bvkkc; 
JHN.7.17	tani: akolokkc bvk mcngkamcm ipc cmna mc:mvlo bv kinyc luyirdc Ru:ncpvnckolokkcyc: ma: ngo avkc lulang-gvlangkokki ludu:yc. 
JHN.7.18	Sc:kobv avkc lulang-gvlangkokki luycnc avkc amin gvnamcm masudag; cmpige:la sc:kobv Bvm mclvgncdok amin gvnamcm maycji bv arro, odokkc bvkkolo lume: lunamc kamang. 
JHN.7.19	Mose:bv nolum lujvglurrom bimangalang? Ckvdaggom nolukkolok sc:kosin lujvglurodcm lukamdcmpc imang-gvmang. Kapila nolu ngom mokepc cmna mc:dang?”
JHN.7.20	Tani:kvdv:dc luto, “Nokkc uiko dung! Sc:ko nom mokepc cmna madu:n?”
JHN.7.21	Jisubv bulum lubito, “Ngo ager abangko gerto, odokkc nolu appvngc cdcm bvn-bvnaito. 
JHN.7.22	Mose:bv nolum gatpuknammcm bito (cdc Mose:kolokkcmangai, lekekc abukvdv:dokkai,) odokkc tani:akoncm ager germa:pc yodla du:do longgcmsin nolu gadpugcm gaddag. 
JHN.7.23	Yodla ager germa:pc du:dom tani:ycm gadpukkoi gaddomvlo, Mose:kc lujvg lurodok lukamdcmpc ima:pc ipckc cmna, nolu ngom aglv:dagnci ngo tani:pakko yodla ager-germa:pc du:do longcdcm csa:motokuncm? 
JHN.7.24	Ka:pa:namkokki kcbangcm ba:yoka, cmpige:la aro kcbangki kcbangcm ba:langka.”
JHN.7.25	Jiwukvdv:dok tani:ckkc cmpila luto, “Sc tani:sc:mangalang bulu mokepc cmna sc:kom magongkanc? 
JHN.7.26	Odokkc sc:yam, ka:de:pc agom lula du:nc, bulu odokkc okkomna:sin luma:nc! Aropakpc Bv:rung Kristobv cmna migom donc kvdv:dc kinla:ycn? 
JHN.7.27	Ckvdaggom sc amisc okolokkc gvdu:ji ngolu kindag; odokkc Kristobv cdvlo lenycji, sc:kosin Bv okolokkc gvnncji kinma:yc.”
JHN.7.28	Cdcmpila Jisubv bottapc, kumko okumdo luyirkamdcmpc lugo:bito, “Nolu ngom kindag, odokkc ngo okolokkc gvnncji nolu kindag? Cmpige:la ngo avkc mcngkamkokki gvmang; sc:kobv ngom mclvgtagnc Bv arro, odokkc Bvm nolu kinmang. 
JHN.7.29	Ngo Bvm kindag, kapila:nc ngo Bvkkolokkc gvdung, odokkc Bv ngom mclvgtag.”
JHN.7.30	Cdcmpila bulu Bvm ycnggabpc cmna mago:to; ckvdaggom sc:kosin Bvm alagki gakkvtomang, kapila:nc Bvk ayirdc pvnga:mangada. 
JHN.7.31	Ckvdaggom tani:kvdv:dok bojcrungc Bvm mc:jvgto; bulu luto, “Kristobv cdvlo gvycnc, Bv sc tani:sok lcngkannam kvdv:scmyam bojcyangko kanggodcm lcngkan la:yclang?”
JHN.7.32	Parisi:kvdv:dc yadkumsunc tani:kvdv:dok bvn-bvnaila Bvm lunamkvdv:dcm tatto, odokkc dormo ager gernckvdv:dok bottarya:nckvdv:dc migom ager gernckvdv:dcm Bvm ycnggabdopc mclvgto. 
JHN.7.33	Jisubv odo luto, “Ngo noluk lcdulo adjiokoda du:yc odokkc ngom sc:ko mclvgtagnc bvkkolo:pc gvycku; 
JHN.7.34	nolu ngom maycpc odokkc nolu ngom mabegma:yc; okolo ngo du:ycnc nolu gvmvnma:yc.”
JHN.7.35	Jiwukvdv:dc akoncm akonc luka:mvnsuto “sc tani:sc okolopc gvpcmna mc:du:ncm ngolujc Bvm mabegla:ma:ycnc? Girik kvdv:dok asum asumpc yadkumsula du:nc kvdv:do:pc gvla luyirycnci odokkc Girikkvdv:dcm luyirycnci? 
JHN.7.36	Scmpc lunamdcm Bv okkomna ludangncm, ‘Nolu ngom mayc odokkc nolu ngom mabegma:yc’, odokkc, ‘Ngo okolo du:ycnc nolu gvmvnna:ma:yc’?”
JHN.7.37	Dopun dojardcm dongapdo longcdo, bottaru:nc longcdo, Jisubv dagrobto odokkc bottcpc lugo:bito, “Sc:koiyc tv:lv:dagmvlo, bvm ngokkolo:pc mca:lvgtoka odokkc tv:motoka. 
JHN.7.38	Sc:kobv ngom mc:jvgdagnc, ru:nckc agom jvggabnamdc lukamdcmpc, Bvk asindokkc turnc asidc bittvla du:yc.” 
JHN.7.39	Cdcmpc Bv cdcm Yalodok agomcm luto, sc:kobulu Bvm mc:jvgdagnc torvgsupcnammai; kapila:nc Yalodcm odosin bimangada, lcga:dc Jisumc odosin amin gvmomangada.
JHN.7.40	Cdvlo bulu cdc agom kvdv:dcm tattoji, tani:kvdv:dok akke luto, “Sc aropakpc cdc lungor luncdc.” Akedc luto, “Sc Kristobv.”
JHN.7.41	“Ckvdaggom akke luto, Kristobv Galildokkci lenpcncn? 
JHN.7.42	Ru:nckc agom adgabnamdc luma:lang Kristobv:jc Dawidkolokkc lenyc cmna, odokkc Betelehemdokkc lenyc cmna, oko do:lu:do Dawidmc otoji?” 
JHN.7.43	Cdcmpila tani:kvdv:dok ara:lo Bvk lcgangc angu-anggamkang. 
JHN.7.44	Buluk akke Bvm ycnggablvngkang, cmpige:la sc:kosin Bvm alagki gaga:tomang.
JHN.7.45	Migom ager gernckvdv:dc odokkc dormo ager gernckvdv:do:pc odokkc Parisi:kvdv:do:pc gvladamkangku, sc:kobulu bulum “Kapila nolu Bvm gvbotokuma:n, cmna lutoji?” 
JHN.7.46	Migom ager gernckvdv:dc lubito, “Oko tani:ycsin cdvlosin cdc tani:dcmpc agomcm lukvmang!”
JHN.7.47	Parisi:kvdv:dc bulum luto, “Nolum gvyodbomka:nci, nolusinnci? 
JHN.7.48	Atv ager ilang-gvla:nckvdv:dok akonc manggom Parisi:kvdv:dc Bvm mc:tinsutonci? 
JHN.7.49	Cmpige:la cdc yadkumsunc tani:kvdv:dc sc:kobulu lujvgluro agomdcm kinmanganc pelvgnammc.”
JHN.7.50	Nikodimbv, sc:kobv Bvkkolo:pc po:pcbong gvkaji, odokkc sc:kobv bulukkolok akka:ji, bulum lubito, 
JHN.7.51	“Ngoluk lujvg lurodc tani: akoncm bv okkom idagji kinma:pa:ma:pc kcba: ba:donci?” 
JHN.7.52	Bulu luto, “No:sinnci Galildokkcn? Makvtopcn odokkc no ka:begycpc oko lungor lunncsin Galildokkc lenpcnc kamang.” 
JHN.7.53	Bulu appv:dc av avkc okumpc gvkangku, cmpige:la Jisubv Olib Adi:do:pc gvkang.
JHN.8.1	Rokompc longkondo Bv kumko okumdo:pc gvto; 
JHN.8.2	tani: appv:dc Bvkkolo:pc gva:to, odokkc tedtu:la bulum luyirto. 
JHN.8.3	Agom adgabya:nc kvdv:dc:lang Parisi:kvdv:dc nc:ng akoncm aima:nc ager gerdom gagla boma:to, 
JHN.8.4	odokkc pongkokdo bvm lcngge:la Bvm luto, “Luyirna, sc nc:scm amikokki aima:pc ika:mvnsudowcm gagto. 
JHN.8.5	Cmpinamc Mose:kc lujvglurodo ngolum cdcmpinncm vlvngki gckedopc lutag. No bvk agomcm okkomna ludu:n?” 
JHN.8.6	Cdcm bulum Bvm anka:la ka:pc cmna luto, bulujen Bvk tayc:lo atvko lujcmko lupc cmna. Jisubv tu:mapge:la Bvk lakke:dokki amo:bolo adto.
JHN.8.7	Odokkc Bvm bulu tadtvla du:la:ycm, Bv darobto odokkc bulum luto, “Sckkc pa:bc kama:nc bvm vlv:dcm cra:danna bvkkolo:pc crmotok.” 
JHN.8.8	Odokkc lckoda Bv tu:mapto odokkc Bv lakke:dokki amo:bo adto. 
JHN.8.9	Cmpige:la cdvlo bulu cdcm tattoji, bulu gvngapkangku, ako akko:pc, abvngarya:ncdokkc gvgcbomdanna, odokkc Jisumc cdc nc:dcm Bvk kcra:do atcro:dcm dagla du:moge:la. 
JHN.8.10	Jisubv bvm kangge:la luto bvm, “Nc:nga, bulu okola:n? Sc:kosinyc nom aima:nc cmna lutoma:n?”
JHN.8.11	Bv luto, “Akosin, Ru:tuma.” Odokkc Jisubv luto, “Ngo:sin nom aima:nc cmna luge:mang, odokkc gvkangkuk lckoda pa:bcm iyokubong.”
JHN.8.12	Jisubv lckoda bulum luto, scmpc lula, “Ngo mo:pvsok pvangc; sc:kobv ngok lcdulo gvmvnycnc kcmolo gvgo:ma:yc, cmpige:la turra du:namsok pvangcm pa:yc.” 
JHN.8.13	Parisi:kvdv:dc odo Bvm luto, “No avkc agomcm avyc lukansunamcm lubidung, nok lukanbinamdc aromang.”
JHN.8.14	Jisubv lubito, “Ngok avkc agomcm lukanbidaggomci ngok lukanbinamdc arro, kapcnc ngo kinsudag ngo okolokkc gvdu:ji odokkc ngo okolopc gvdagji, cmpige:la nolu okolokkc gvdu:song cdcmanggom okolopc gvycsong ngo kinmang. 
JHN.8.15	Nolu adinamvr mcngkampc kcbangcm ba:mang. 
JHN.8.16	Ckvdaggom ngo kcbangcm ba:mvlo, ngok atcrongc kcba:dcm ba:mang, cmpige:la ngo:lang Bv sc:kobv ngom mclvgtoji. 
JHN.8.17	Noluk lujvgluro kvdv:dc adtak jc tani: anyilok lukanbinamdc arro; 
JHN.8.18	Ngo avkcpc avyc lukansudo, odokkc Abudc sc:kobv ngom mclvgtagnc ngom lukanbidag.”
JHN.8.19	Bulu Bvm cdcmpila tawuto, “Okolon nok Abudc?” Jisubv lubito, “Nolu ngomba: ngok Abudcmba: kinmang; nolu ngom kinya:mvlo, nolu ngok Abumcsin kinya:pc.” 
JHN.8.20	Sc agomkvdv:scm Bv murkong kumsu:do luto, kumko okumdo Bv luyirtu:la; ckvdaggom sc:kosin Bvm ycnggabtomang, kapila:nc Bvk ayirdc pvnga:mangada.
JHN.8.21	Bv bulum lckoda luto, “Ngo gvpakycku, odokkc nolu ngom mayc odokkc noluk pa:pkokki siyc; okolopc ngo gvdagji nolu gvla:ma:nc.” 
JHN.8.22	Odo Jiwukvdv:dc luto “Bv avdc mokesuycnci, Bvk lukamdcmpc, ‘Ngo okolopc gvdagji nolu gvla:mang cmna’?”
JHN.8.23	Bv bulum luto, “Nolu kcvgsokkc, ngo tayc tokkc; nolu sc mo:pvsokkc, ngo sc mo:pvsokkcmang. 
JHN.8.24	Ngo nolum lubidung noluk pa:pkvdv:dokki nolu siycku, kapila:nc ngo Bv cmna mc:jvgma:sisscm noluk pa:pkvdv:do nolu siycku.” 
JHN.8.25	Bulu Bvm tawuto, “No sc:kobvn?” Jisubv bulum lubito, “Ngo okodcm lua:dodokkcbong ngo nolum lubiton. 
JHN.8.26	Ngo noluk agomcm bojcrungko lupcnammc dung odokkc bojcrungko kcbang ba:pcnammc; cmpige:la sc:kobv ngom mclvgtagnc Bv arro, odokkc mo:pvscm lugo:bido ngo okodcm Bvkkolokkcm tattoji.”
JHN.8.27	Bulu Bv:jc Abudok agomcm luka cmna tadkintomang. 
JHN.8.28	Cdcmpila Jisubv luto, “Nolu cdvlo Tani:kc Awodcm la:sa:ycnc odo nolu ngo:jc Bv cmna kinycpc, odokkc ngo avkc inagvnanckokki okkomsin imang cmna cmpige:la Abudok luyirkammcmpc ludo. 
JHN.8.29	Odokkc sc:kobv ngom mclvgtagji ngok lcdulo dung; Bv ngom atcrc mcpakmang, kapila:nc ngo lo:dvscm Bv okodcm mc:podagji ido.”
JHN.8.30	Bv cdcmpc lunamdcmpc, bojcrungc Bvm mc:jvgto.
JHN.8.31	Jisubv odo Jiwukvdv:dcm luto sc:kobulu mc:jvgtoji, 
JHN.8.32	“Nolu ngok agomno mc:jvgtvla du:mvlo, nolu aroru:pc ngok agom tadjvgla gvmvnnc, odokkc nolu arodcm kinyc, odokkc arodc nolum motuyc.”
JHN.8.33	Bulu Bvm lubito, “Ngolu Abrahamkc opvnc, odokkc cdvlosin sc:kokolo:sin tumna lcngkv-kosumang. No kapc ludu:n, ‘Nolum moge:lvgyc cmna’?”
JHN.8.34	Jisubv Bulum lubito, “Aroru:pc aroru:pc, ngo nolum lubidung, pa:p inc takamc pa:plok pagbo. 
JHN.8.35	Pagbodc lo:dvscm du:yarla okumdo du:mang, awodc lo:dvscm du:yartvla du:dag. 
JHN.8.36	Cdcmpidag Awodc nolum motudagmvlo, nolu aropakpci motunammc. 
JHN.8.37	Ngo kindag nolujc Abrahamkc opvnc cmna; ckvdaggom nolu ngom mokepc cmna mago:dag, lcga:dc ngok agomc nolukkolo dungkoko pa:mang. 
JHN.8.38	Ngo agomcm ludung okodcm ngok Abukokki ka:begdagji, odokkc noluk abudokkcm okkom tattoji cdcm idag.”
JHN.8.39	Bulu Bvm lubito, “Abrahambv ngoluk abbo.” Jisubv bulum luto, “Nolu Abrahamkc ommangamvlo, Abrahambv okkom ikaji nolu iyya:pc, 
JHN.8.40	ckdaggom su:pak nolu ngom mokepc cmna mago:dag, nolum arodcm oko tani:dc lubitonc okodcm ngo Ru:ncpvnckolokkcm tattoji; Abrahamkc inamdc cdcmpc imangai. Noluk abudc okkom ikaji cdcm itok.” 
JHN.8.41	Bulu Bvm luto, “Ngolum jo:ra:pc onammangai; ngolukkc Abbo ako dung, Ru:ncpvnc bvci.”
JHN.8.42	Jisubv bulum lubito, “Ru:ncpvncbv noluk Abuya:mvlo, nolu ngom aipc mc:ya:pc, kapcnc ngo Ru:ncpvnc kolokkc lennc odokkc gvnnc; ngo avkc mcngkampc gvmang, cmpige:la Bv ngom mclvgtung. 
JHN.8.43	Nolu kapila mcngkin-tadkinma:n ngo okkom ludu:ji? Cdc lcga:dc nolu ngok agomkvdv:dcm tadrasula:ma:la:mvn. 
JHN.8.44	Nolu noluk uiabudokkcmmvn. Bv lendoa:dodokkcbong tani:mokenckkai, odokkc arodokki okkomsin ipcnam kamang, kapila:nc bvkkolo apirkosin arro kamang. Bv cdvlo yaddoji, bvk avkc lukam-gvkamdcmpc bv agomcm ludag, kapila:nc bv lume: luncko odokkc lume:luncdok abudc. 
JHN.8.45	Cmpige:la, ngo arodcm lubiga:lok, nolu ngom mc:jvgmang, 
JHN.8.46	Nolukkolok sc:ko ngom pa:p kannc cmna lula:ycn? Ngo arodcm lubimvlo, nolu kapila mc:jvgma:n? 
JHN.8.47	Sc:kobv Ru:ncpvnckcnc Ru:ncpvnckc agomcm taddag; nolu kapila cdcmbulum tadma:nc lcga:dc nolu Ru:ncpvnckcmang.”
JHN.8.48	Jiwukvdv:dc Bvm luto, “No Samariangko cmna lusunamdc aroma:lang odokkc uiko dung cmnamdc?” 
JHN.8.49	Jisubv lubito, “ngokkc uiko kamang; cmpige:la ngok Abumc ngo mcnggcdo, odokkc nolu ngom mcnggcmang. 
JHN.8.50	Ckvdaggom ngo avkc amin gvnamcm masumang; Akkongkonc dung sc:kobv madagji odokc bv:bong kcba: moncdc. 
JHN.8.51	Aroru:pc, aroru:pc, ngo nolum lubidung, sc:koiyc ngok agomdcm tadmvlo, bv cdvlosin sinamcm ka:pa:suma:yc.”
JHN.8.52	Jiwukvdv:dc Bvm luto, “Ngolu su:pak kindu:bong nokkolo uiko dung, Abrahambv sikang, lungor lunckvdv:dcmpc; odokkc nolu ludag, ‘Tani:akonc ngok agomcm tadmvlo bv cdvlosin sima:yc.’ 
JHN.8.53	No ngoluk abu Abrahammc bottcya:nci sc:kobv sika:bo:ji? Odokkc sinc lungor lunc kvdv:dcmyam? No sc:kobv cmna lusudon?”
JHN.8.54	Jisubv lubito, “Ngo avyc amincm gvmosumang, ngok amin gvnamdc okkosinmang, cdc ngok Abudc:mvn sc:ko ngom amin gvmotoji, sc:kobvm noluk Ru:ncpvncbv cmdu:ji. 
JHN.8.55	Cmpige:la nolu Bvm kintomang; ngo Bvm kindag. Ngo Bvm kinmang cmna, ngo lumvlo, ngo nolugvngkcmpc lume: luncpc iyc; ckvdaggom ngo Bvm kindag odokkc ngo Bvk agomkvdv:dcm lukamdcmpc ido. 
JHN.8.56	Noluk abu Abrahambv ngok longckvdv:dcm ka:pc cmna mc:podagai; bv cdcm ka:to odokkc mc:pokang.”
JHN.8.57	Jiwukvdv:dc odo Bvm luto, “No dv:tak yingokoi bottama:da, odokkc no Abrahammc kangkvtagyc?”
JHN.8.58	Jisubv bulum lubito, “Aroru:pc, aroru:pc, ngo nolum lubidung, Abrahammc oma:dokkcbong, ngo dung.” 
JHN.8.59	Odo bulu Bvm vlvngki crpc cmna tvsa:to; cmpige:la Jisubv avdc gvsuksuto, odokkc kumko okumdokkc gvlenna gvpakkangku.
JHN.9.1	Bv gvpakkunamc, Bv tani:akonc ododokkcbong migluncko ka:begto. 
JHN.9.2	Odokkc Bvk agom tadjvgla gvmvnnc kvdv:dc Bvm tawuto, “Rabbi, sc:ko pa:bcm iton, sc tani:sc:yc: cdcmanggom bvk anc-abukvdv:dc:yc, bvmjc migludopc otonc?”
JHN.9.3	Jisubv lubito “Sc tani:sc:jc pa:bcm itonc cdcmang, cdcmanggom bvk anc-abudc:sinmang, cmpige:la Ru:ncpvnckc agerkvdv:dcm bvkkolo ka:begamycpc cmna:mvn. 
JHN.9.4	Ngolu Bvk agerdcm gerpcrung iyc sc:ko ngom mclvgtagji, longgc du:dodcm; cdvlo sc:kobv:sin agercm gerra:ma:ycji, yummc a:dobong. 
JHN.9.5	Mo:pvso cddv:koi ngo du:ycji, ngo mo:pvsok pvangc.”
JHN.9.6	Bv cdcm lutu:la amo:bo takircm sugla amo:dcm yondupto odokkc tani:dok amikkvdv:dcm yonnvgbito bvm yondupnam amo:dokki, scmpc lula, Gvkang, Siloam pa:ta:do vrpu:suta:ka (okodcm Mclvgnammc cmdagaji.) 
JHN.9.7	Cdcmpila bv gvla vrpu:suto odokkc ka:beglangkula gva:toku. 
JHN.9.8	Kumrvko:rvkvdv:dc odokkc cdc sc:kobulu bvm kogo:nc cmna ka:la dungaji, luto, “Cdc tedla dungge:la kogo:ncdc:ma:lang?” 
JHN.9.9	Akke luto “Cdc bvyvng;” akke luto, “Ma:, cmpige:la bv bvkkcmpc incko.” Bv luto, “Ngo cdc tani:dc.” 
JHN.9.10	Bulu bvm luto, “Cmpcmvlo nok amikkvdv:dc kapc darkangkun?”
JHN.9.11	Bv lubito, “Jisu cmnam tani:dc amongcm yonbito odokkc ngok amikso yonnvgto odokkc ngom luto, Siloampc gvkang odokkc vrpu:suta:ka; cdcmpila ngo gvto odokkc vrpu:sula ngok amigc ka:pangkangku.” 
JHN.9.12	Bulu Bvm luto, “Bv okolo du:n?” Bv lubito, “Ngo kinmang.”
JHN.9.13	Bulu tani:dcm Parisi:kvdv:do:pc gva:boto sc:kobv po:pc miglula dungaji. 
JHN.9.14	Cdcmpidodcm cdc yodla ager germa:pc du:nam longgai cdvlo Jisubv amo:dcm yondubkaji odokkc bvk amikdc darkaji. 
JHN.9.15	Parisi:kvdvdc lckoda Bvm kapc ka:pa:tokuji tawuto. Odokkc bulum bv luto, “Bv ngok amikso yondubnam amongcm yonnvgto, odokkc ngo vrpusukaku, odokkc ngo ka:begkang.”
JHN.9.16	Parisi:kvdv:dok akke luto, “Sc tani:sc Ru:ncpvnc kotokkcmang, kapila:nc Bv yodla ager germa:pc du:namdcmpc du:mang.” Ckvdaggom akedc luto, “Kapc papi:tani: akonc cdcmpinc agerko gerla:ycn?” Buluk ara:do angu angunammc lenkang. 
JHN.9.17	Cdcmpila lckoda bulu miglunc tani:dcm luto, “No okkomna Bvk agomcm ludon, Bv:jc nok amigcm darmotonc?” Bv luto, “Bv lungor luncko.”
JHN.9.18	Jiwukvdv:dc bv:jc migludagai odokkc ka:begkangku, ka:begkunc tani:dok anc-abudcm gogge:la, 
JHN.9.19	“Sc noluk awwoi, sc:kom nolu migludopc otungai cmna ludonc? Cmna tadma:sisscm bulu mc:jvgtomang. Kapc bv su:pak ka:begkangkun?”
JHN.9.20	Bvk anc-abukvdv:dc lubito, “Ngolu kindag jc sc ngoluk awwo, odokkc 
JHN.9.21	Cmpige:la bv kapc su:pak ka:begkangkunc ngolu kinmang, cdcmpcmanggom bvk amig pirnyidcm sc:ko ka:begmotokusong ngolu kinmang. Bvm tadtoka; bv bottaka:bong, bv avyc avkc agomcm lubisuycpc.” 
JHN.9.22	Bvk anc-abudc cdcmpc luto kapila:nc bulu Jiwukvdv:dcm pcsodagai, kapila:nc Jiwukvdv:dc odo ru:sutagai sc:kaiyc Bvm Kristobv cmna luycnc, bvm kumko okumdokkc mcn nenlvgyc. 
JHN.9.23	Cdcmpila bvk anc-abudc luto, “Bv bottaka:bong, Bvm tawusutok.”
JHN.9.24	Cdcmpila lckoda bulu miglunc tani:dcm gogto, odokkc bvm luto, “Ru:ncpvncmc aipai cmtok; ngolu kindag jc sc tani:sc pa:pkannc.” 
JHN.9.25	Bv lubito, “Bv pa:p kannciycsong kamangcincsong, ngo kinmang; agom apirkodan kindag, jc ngo migludagagom, su:pak ka:begkangku.”
JHN.9.26	Bulu bvm luto, “Bv okkom nom ibiton? Bv kapc nok amigdcm ka:begmotokun?” 
JHN.9.27	Bv bulum lubito, “Ngo nolum lubbcitobong, odokkc nolu tadangcitomang. Nolu kapila cdcm tadlv:dakkun? Nolusinnci Bvk agom tadjvgla gvmvnncpc ilv:dang?”
JHN.9.28	Odo bulu bvm scmpc lula, aima:pc ge:to, “No:na bvk agom tadjvgla gvmvnncnc, cmpige:la ngolu Mose:kc agom tadjvgla gvmvnnc. 
JHN.9.29	Ngolu kindag jc Ru:ncpvncbv Mose:mc agomcm luto, cmpige:la sc amiscmdan, ngolu kinmang bv okolokkc gvdu:song.”
JHN.9.30	Cdc tani:dc lubito, “Kapila, cdc mc:la mcgapla:ma:pc ipcnammcn! Bv okolokkc gvnncji nolu kinmang, odokkc ckvdaggom Bv ngok amigcm darmotoku. 
JHN.9.31	Ngolu kindag jc Ru:ncpvncbv pa:p kanc tani:lok agomcm tadmang cmpige:la sc:koiyc Ru:ncpvncmc kumncmvlo odokkc Bvk mcngkampc agercm geryc, Ru:ncpvncbv Bvk agomcm taddag. 
JHN.9.32	Mo:pvsok ru:lenpvlendodokkc miglupci onam tani:ako amigcm ka:begmotoku cmnamcm tadkvmang. 
JHN.9.33	Sc tani:sc Ru:ncpvnc-kolokkcmanga:mvlo, Bv okkomsin ila:ma:yai.”
JHN.9.34	Bulu bvm lubito, “No papi:loksin papi:pc onamc, odokkc noi ngolum luyirpcnncn?” Odokkc bulu bvm nv:lenlvgto.
JHN.9.35	Jisubv tattojc Bvm cdcmpc nv:lennvgto cmna, odokkc bvm rvgsuge:la Bv luto, “No tani:kc Awodcm mc:jvgdagyc?” 
JHN.9.36	Bv tawuto, “Odokkc sc:kon Bv, miganga, ngo:jc Bvm mc:jvgpcnamcnc?” 
JHN.9.37	Jisubv bvm luto, “No Bvm ka:tobong odokkc sc:kobv nom agom ludu:nc sc Bv:bong.” 
JHN.9.38	Bv luto, “Ru:tuma, ngo mc:jvgdag.” Odokkc Bvm bv kumto. 
JHN.9.39	Jisubv luto, “Kcba: ba:nam lcgangc ngo mo:pvso:pc gvdung, jc sc:kobulu ka:pa:ma:nc ka:pa:yckupc cmna, odokkc sc:kobulu ka:pa:dagji bulu migluycpc cmna.”
JHN.9.40	Parisi:kvdv:dok akke Bvk kcra:dok dagnc kvdv:dc cdcm tadbegto, odokkc bulu Bvm luto, “Ngolusinyc migludang?” 
JHN.9.41	Jisubv lubito bulum, “Nolu migluya:mvlo, nolukkc imurc kama:yai; cmpige:la su:pak nolu ludag, ‘Ngolu ka:begdag.’ Noluk imurc nolukolo du:tvkang.”
JHN.10.1	“Aroru:pc aroru:pc, ngo nolum lubidung, sc:kobv yabgodog berasoben tumko okumdo:pc gva:ma:ycnc cmpige:la angu lambclok renga:yc, cdc tani:dc dopsongc odokkc rodkutnc; 
JHN.10.2	cmpige:la sc:kobv yabgodok gva:dagnc bv:na berasoben kvdv:dok ka:svncdcnc. 
JHN.10.3	Bvk lcga:pc yabgodok kanggabya:ncdc moge:bidag; bera sobenkvdv:dc bvk agomcm tadkindag, odokkc bvk avkc bera kvdv:dcm bv amin minna gogdag odokkc cdcmbulum go:lenbomdag. 
JHN.10.4	Bv cdvlo bvk cdc appv:dcm go:lenbomdagji, bv bulum gvpong gvpo:la gvdag, odokkc bera kvdv:dc bvk lcdu lcdulo gvmvndag, kapila:nc bulu bvk gomugcm tadkindag. 
JHN.10.5	Kinma:nam tani:kolok lcdulo bulu gvmvnma:yc, cmpige:la bulu bvkkolokkc dugpandugransuyc, kapila:nc bulu kinma:nam tani:kvdv:dok gomugdcm tadkinmang.” 
JHN.10.6	Jisubv sc kvkanbinam do:yv:scm bulum kvtc:la kvnaka, cmpige:la Bv okkom lubidungaji bulu tadkintomang.
JHN.10.7	Cdcmpila Jisubv bulum lckoda lubito, “Aroru:pc, aroru:pc, ngo nolum lubidung, ngo bera sobenkvdv:dok yabgodc. 
JHN.10.8	Ngom sc:kobulu gvpongkanc cdc appv:dc dopso:nclang rodkudnc; cmpige:la bera sobenkvdv:dc buluk agomcm tattomang. 
JHN.10.9	Ngo yabgodc; sc:koiyc ngogkolok gva:mvlo, bvm moturyc, odokkc gvlenycsin gva:ycsin odokkc dogongkowycm pa:yc. 
JHN.10.10	Dopsongkvdv:dc dopsongkapclang mokekapc odokkc mopen-moyenkapc gvdag; Ngo gvka bulujen turnamcm pa:ycpc cmna, odokkc cdcm pv:se-pv:yedopc pa:ycpc cmna.
JHN.10.11	“Ngo:na ainc bera soben kanggabya:ncdc. Ainc bera soben kanggabya:ncdc bvk turnamdcmci bera sobenkvdv:dok lcgangc tolvgdag. 
JHN.10.12	Sc:kobv dorra langa:nammcnc odokkc bera soben kanggabya:ma:nckonc, bera sobenkvdv:dc sckkc avkcma:nc, ra:miki kvdv:dc duga:dopc ka:begycmvlo odokkc bera soben kvdv:dcm mcpakge:la dugpagamdag; odokkc ra:miki:kvdv:dc cdcmbulum gamna rcgpit-rcgyit supakdag. 
JHN.10.13	Bv dugpakdag kapila:nc bv dorla langa:nammc odokkc bera sobenkvd:dcm ka:sv:mang. 
JHN.10.14	Ngo:na ainc bera soben ka:sv:ncdc; ngo avkckvdv:dcm kindag odokkc ngok avkckvdv:dc ngom kindag, 
JHN.10.15	Abudbv ngom kapc kindagji odokkc ngo Abudcm kindag; odokkc ngok turnamcm bera soben kvdv:dok lcga:pc tolvgdag. 
JHN.10.16	Odokkc ngokkc angu bera sobenc du:da, okodc:bulu sc kcrc:sokkcma:ji; ngo bulumsin gonga:rungkupcnammc, odokkc bulu ngok gomugcm tadkindag. Cdcmpidag odo kcrcng akkongkopc iyc, ka:sv:nc akkongko. 
JHN.10.17	Odok lcgangv:pc Abudc ngom aipc mc:dag, lcga:dc ngok turnamcm ngo tolvgdag, ngo:jen cdcm lckoda la:la:dokupc. 
JHN.10.18	Sc:kobvsin cdcm ngokkolokkcm la:mang, ckvdaggom ngo cdcm ngok mcngkampc tolvgdo. Ngokkc cdcm lc:nanc lc:lang-gvlangc dung, odokkc ngokkc cdcm langkunannc la:lang-gvlangc dung; cdc lulvgdcm ngok Abukolokkcm ngo pa:to.”
JHN.10.19	Cdc agomkvdv:dok lcgangki lckoda Jiwukvdv:dok ara:lo angunammc lengkang. 
JHN.10.20	Bulukkodok bojcrungkonc luto, “Bvkkc uiko dung, odokkc Bv simadncko; kapila Bvk agomcm tadycn?” 
JHN.10.21	Akedc lulo, “Sc:bulu sckkc uiyc du:nc bvk lunammang. Uiakonc miglunc tani:lok amigcm darmola:dagnci?”
JHN.10.22	Jerusalemdo Bipaknamdok dopun-dojardcm dodungai; 
JHN.10.23	odo dvgvnai, odokkc Jisubv kumko okumdo gvgo:la dungai, Solomonkc baranda:do. 
JHN.10.24	Cdcmpila Jiwukvdv:dc Bvm yadribomge:la luto, “No cddvkopc ngolum mcmola du:moycn? No Kristobvmvlo, ngolum aiyo:pc lutei?”
JHN.10.25	Jisubv bulum lubito, “Ngo nolum lubito, odokkc nolu mc:jvgmang. Ngok Abukc aminno gernam agerkvdv:dc, ngom lukanbidag; 
JHN.10.26	cmpige:la nolu mc:jvgmang, kapila:nc nolu ngok bera sobenkvdv:dok ara:dokkcmang. 
JHN.10.27	Ngok bera sobenkvdv:dc ngok gomugcm tadkindag, odokkc ngo bulum kindag, odokkc bulu ngok lcdulo gvmvndag; 
JHN.10.28	odokkc ngo bulum lo:dvscm turyarla turla du:nam turnamcm bido, odokkc bulu cdvlosin yogpakma:yc, odokkc sc:kosin bulum Abudok alagdokkcm sopakla:ma:yc. 
JHN.10.29	Ngok Abubv sc:kobv bulum ngom bitagnc, appvngcmyam bottaya:nc, odokkc sc:kosin bulum Abudok alagdokkcm sopakla:ma:yc. 
JHN.10.30	Ngo:lang Abubv akkongc.”
JHN.10.31	Jiwukvdv:dc lckoda vlvngcm la:sangamto Bvm crkepc cmna. 
JHN.10.32	Jisubv bulum lubito, “Ngo nolum bojcrungko ainc agercm Abudokkcm lcngkanto; odokbuluk okodok lcgangc nolu ngom vlvngki crkepc cmna mc:dang?” 
JHN.10.33	Jiwkvdv:dc Bvm luto, “Nom ainc ager gernam lcgangc vlvngki crmang cmpige:la lugc-gcnam lcgangcmvn; kapila:nc no, tani:tu:layam, avdc Ru:ncpvncpc lusudag.”
JHN.10.34	Jisubv bulum lubito, “Noluk lujvgluro kvdv:do adma:lang, ‘Ngo ludung nolu Ru:ncpvnckc?’ 
JHN.10.35	Bulum Bv Ru:ncpvnc kvdvngc cmmvlo sc:kobulukkolo:pc Ru:ncpvnckc agomc pvngangka:ji (odokkc Ru:nckc agomcm adgabcm luyotla:mang,) 
JHN.10.36	nolu ludonci Bvm sc:kom Abudc bipaktonc mo:pvso:pc mclvgtonc, ‘no aima:pc lugcgcdung,’ ngok lunam lcgangc, ‘Ngo Ru:ncpvnckc Awodc cmna?’ 
JHN.10.37	Ngok Abukc agercm ngo gerra du:ma:du:mvlo, odo ngom mc:jvgyoka; 
JHN.10.38	Cmpige:la ngo gerdu:mvlo cdcmbulum, nolu ngom mc:jvgcimanggom, agerkvdv:dcmci mc:jvgtoka, odomvlo nolu kinycpc odokkc Abudc:jc ngokkolo dung odokkc ngo Abudokkolo dung.”
JHN.10.39	Lckoda bulu Bvm ycnggabpc cmna mcngka:la ka:to, cmpige:la Bv buluk alaglokkc gvsukkang.
JHN.10.40	Bv Jordan kekonpc gvpakkang okolo Jo:nbv baptismo biyangar pongkaji, odokkc odo Bv dungkang. 
JHN.10.41	Odokkc bojcrungc Bvkkolo:pc gva:to; odokkc bulu luto, “Jo:nbv oko kanggodcmsim imangai, cmpige:la Jo:nbv sc tani:sok agomcm lunam appv:dc arrai.” 
JHN.10.42	Odokkc bojcrungc olo Bvm mc:jvgto.
JHN.11.1	Cdcmpidodcm tani: akonc ramkangai, Betani:dok Lajaru:bv, Meri:kclang bvk bvrmc Marta:kc do:lu:do. 
JHN.11.2	Cdc Meri:dc Ru:tummc namponc tulangki alcdcm yonbige:la bvk dumvddoki tidpu:bincdcai, sc:kokc bvro Lajaru:bv ramkangaji. 
JHN.11.3	Cdcmpila bvrmc kvdv:dc Bvkkolo:pc, scmpc lula, “Ru:tuma, sc:kobv nom aipc mc:dagnc cdc ramdung.”
JHN.11.4	Cmpige:la cdvlo Jisubv tadbegtonc Bv luto, “Cdc ramnamdokki sima:yc; cdc Ru:ncpvnckc amin gvnam lcgangcmvn, odomvlo Ru:ncpvnckc Awodc odokki amin gvnaycpc.”
JHN.11.5	Cdcmpc Jisubv Marta:mc odokkc bvk bvrmcdcmlang Lajarumc aipc mc:dagai. 
JHN.11.6	Cdcmpila Bv cdvlo bv ramdung cmna tadbegtoji, Bv okolo dungaji lo:nyikoda du:tedto. 
JHN.11.7	Odokkc odok lcdudo Bvk agom tadjvgla gvmvnnc tani:kvdv:dcm bv luto, “Kai Judia:pc lckoda gvkai.” 
JHN.11.8	Agom tadjvgla gvmvnnc tani:kvdv:dc Bvm luto, “Rabbi, Jiwukvdv:dc cmpige:la nom vlvngki crkepc cmna mago:dung, odokkc no lckodai olopc gvycn?”
JHN.11.9	Jisubv lubito, “Longcdo vyingkolang anyi gonta ayirko kama:lang? Sc:koiyc longgcm lambc gvmvlo, bv lcsudsuma:yc, kapila:nc bv mo:pvsok pva:dcm ka:begdag. 
JHN.11.10	Cmpige:la sc:koiyc yummcm lambcm gvmvlo, bv lcsudsudag, kapila:nc pva:dc bvkkolo kamang.” 
JHN.11.11	Cdcmpc Bv luge:la, odokkc odo Bv bulum luto, “Ngoluk ajon Lajaru:bv yubkang, ckvdaggom ngo bvm yubkodokkcm urrobkapc gvdag.”
JHN.11.12	Agom tadjvgla gvmvnnc tani:kvdv:dc Bvm luto, “Ru:tuma, bv yubka:mvlo, bv aiycku.” 
JHN.11.13	Cmpige:la Jisubv bvk sinamdcm luka, cmpige:la bulu mc:to yubkolo kcdrasula dung cmna. 
JHN.11.14	Odo Jisubv bulum lukurdana lubito, “Lajaru:bv sikang; 
JHN.11.15	odokkc noluk lcgangc ngo olo du:toma:nc ngo mc:podung, nolujen mc:jvgycpc cmna. 
JHN.11.16	Cmpige:la kajc bvkkolo:pc gvkai.” Tomabv, opemcmna gognamdc, agom tadjvgla gvmvnnc bvk ajonkvdv:dcm luto, “Kai ngolusin gvkai, bvk lcdulo simvnna:dopc.”
JHN.11.17	Cdcmpidodcm cdvlo Jisubv gvtoji, Bv ka:namc Lajarumc agolo lc:namc lo:pi:kopci ikangaboi. 
JHN.11.18	Betani:dc Jerusalemdok anindagai, mail anyikvramkopc mo:tc:dagai; 
JHN.11.19	odokkc Jiwukvdv:dok bojcrurgc Marta:mclang Meri:mc buluk bvrodok lcgangc kabyobong cmna lusvngkapc gvdagai.
JHN.11.20	Jisubv gvdo cmna cdvlo Marta:bv tattoji, bv gvlenna Bvm ka:rvgsuto, Meri:b okumdo tedla du:dodcm. 
JHN.11.21	Marta:bv Jisumc lubito, “Ru:tuma no sido du:ya:mvlo, ngok bvrodc sima:ya:pc. 
JHN.11.22	Su:paksinci ngo kindag no okodcmci Ru:ncpvnckolok koycnc Ru:ncpvncbv nom biycpc.”
JHN.11.23	Jisubv bvm luto, “Nok bvrodc lckoda turycku.” 
JHN.11.24	Marta:b bvm luto, “Ngo kindag bv:jc du:tcr longcdo lckoda turdokudo turycku cmnamdc.”
JHN.11.25	Jisubv bvm lubito, “Ngowvng turkunamdc odokkc turnamdc; sc:kobv ngom mc:jvgycnc, bv sidaggom, bv turycku, 
JHN.11.26	odokkc sc:kobvi turra du:doscm ngom mc:jvgycnc cdvlosin sima:yc. No cdcm mcjvgdang?” 
JHN.11.27	Bv Bvm luto, “C, Ru:tuma; ngo mcjvgdag no Kristobv, Ru:ncpvnckc Awodc, sc:kobv mo:pvso:pc gvdu:ji.”
JHN.11.28	Cdvlo cdcm bv lutoji, bv gva:langkula bvk ame:nc bvrmc Meri:mc, aso:pc lula gogto, “Luyirncdc sc gvdung odokkc nom gogdag.” 
JHN.11.29	Odokkc bv cdvlo cdcm tattoji, bv lomdanna darobkang odokkc bvkkolo:pc gvkang. 
JHN.11.30	Cdcmpidodcm Jisubv do:lu:do:pc gvpv:mangada, cmpige:la Marta:bv okolo rvgsutoji odo mo:takdovng du:tvdungai. 
JHN.11.31	Bvk lcdulo du:mvnnc Jiwukvdv:dc cdvlo okum ara:do dungganc, bvm ni:la, Meri:bv vgcmpc darobdopc odokkc moro:pc gvlendopc ka:to, bulu bvk lcdu lcdulo gvmvnkang, bv aggolo:pc gvla kapkapc gvdagji cmna. 
JHN.11.32	Odokkc Meri:bv, cdvlo bv Jisubv okolo dunggaji odopc gvtoji Bvm odokkc ka:toji, Bvk alcdo owangkang, scmpc Bvm lula, “Ru:tuma, no so du:ya:mvlo, ngok bvrodc sima:ya:pc.”
JHN.11.33	Cdvlo Jisubv bvk kabnamdcm ka:toji, odokkc bvk lcdulo gvmvnnc Jiwukvdv: dc:sin kapka:ji, Bv kvnggv:pc asinbo mvrbvkang odokkc mc:dvrkang; 
JHN.11.34	Odokkc Bv luto, “Okolo bvm nolu lc:ton?” Bulu Bvm lubito, “Ru:tuma, gvtok odokkc ka:ta:ka.”
JHN.11.35	Jisubv kapto. 
JHN.11.36	Cdcmpila Jiwukvdv:dc luto, “Ka:toka kapc Bv bvm aipc mc:dagaji!”
JHN.11.37	Ckvdaggom bulukkolok akke luto, “Cdc miglunc tani:dcm amig darmokuncdc sc tani:scm sikolokkcm moturla:ma:ya:lang?”
JHN.11.38	Odo Jisub, kvnggv:pc lckoda mc:la mvrbvla agodo:pc gvto; cdc adi: di:rungkai, odokkc agodo vlvngko kcdkomla lc:tungai. 
JHN.11.39	Jisubv luto, “Cdc vlv:dcm kurpaktoka.” Marta:bv, sinc tani:dok abv:ya:nc bvrmcdc, Bvm luto, “Ru:tuma, su:pak ayirso:pc namsungka:bo:pc kapila:nc bvk sinamc lo:piko ika:bong.”
JHN.11.40	Jisubv bvm luto, “Ngo nolum lumangalang nolu mc:jvgmvlo nolu Ru:ncpvnckc amin gvnamcm ka:begycpc cmna?” Cdcmpila bulu vlv:dcm kurpakto. 
JHN.11.41	Odokkc Jisubv Bvk amigcm tayc:to:pc nge:sa:la kangge:la luto, “Abba, ngo nom aipai cmdung no:jc ngok kumnamcm tattonc. 
JHN.11.42	Ngo kindagai no:jc ngok kumnamcm lo:dvscm taddag, cmpige:la ngo scm ludung sc kcra:sok dagla du:nc tani:kvdv:sok lcgangc, bulujen mc:jvgycpc jc no ngom mclvgkka.” 
JHN.11.43	Bv cdvlo lutoji, Bv bottcru:pc jcla gogto, “Lajarua gvlentok.” 
JHN.11.44	Sinc tani:dc gvlentoku, bvk alagkvdv:dcm odokkc alckvdv:dcm yc:nanc gayinki yc:lubtagai, odokkc bvk nappa:dcm gasor aborki yedkomtagai. Jisubv bulum luto, “Bvm sarpagambitokuk, odokkc bvm gvmotoku.”
JHN.11.45	Jiwukvdv:dok bojcrungc cdcmpila, sc:kobulu Meri:kc lcdulo gvmvnkanc odokkc Bv okkom itoji ka:tonc Bvm mc:jvgto; 
JHN.11.46	cmpige:la bulukkolok akke Parisi:kvdv:do:pc gvkang odokkc Jisubv okkom itoji bulum lubito. 
JHN.11.47	Cdcmpila dormoager gernc kvdv:dok bottarya:nc kvdv:dc:lang Parisi:kvdv:dc kcba:dcm gokkumsuto, odokkc luto, “Ngolu okkom ipcnammcn? Kapila:nc sc tani:sc bojcrungko kanggodcm lcngkandag. 
JHN.11.48	Ngolu Bvm cdcmpc itvmomvlo, appvngc Bvm mc:jvgyc, odokkc Romankvdv:dc gvla ngoluk angunnc mo:di:dcm odokkc ngoluk opvnkvdv:dcmsin mokeyamyc.”
JHN.11.49	Ckvdaggom bulukkolok akonc, Kaiapa:bv, odo dv:tagdo sc:kobv dormo ager gernclok bottcna:ji, bulum luto, “Nolu okkomsin kinmangci; 
JHN.11.50	nolu mcngkinmangci cdcjc nolukkcpc mcngkin pcnamc jc tani:akonc tani:kvdv:dok lcgangc sipcnammc, odokkc opvnappv:dc sipcma:namc.” 
JHN.11.51	Bvk avkc mcngkampc bv cdcm lumangai, cmpige:la odo dv:takdok dormo ager gerncdok bottancpc ila bv cdcm lungorko luto Jisubv:jc opvndok lcga:pc sipcnammc cmnamdcm, 
JHN.11.52	Odokkc opvndok lcgango:mang, cmpige:la mo:tc: mo:tc:lo Ru:ncpvnckc ommangkvdv:dc okolo gvpitsula du:nc cdcmbulum akkongkopc gvkumsumokupcnammc.
JHN.11.53	Cdcmpila odo longcdokkc bulu Bvm kapc mokepcikc cmna ru:suto. 
JHN.11.54	Cdcmpila Jisubv Jiwukvdv:dok ka:de:pc odokkc gvigvsa:tokuma:bong, odokkc bojcrungc do:lu:dokkc Jerusalempc gvkang Gvbo:la gvla dopun dojardok po:pcbong; ckvdaggom Bv odokkc sv:lung ru:yikc do:lu:do:pc gvkang, Ipraim cmnam tawondo:pc; odokkc olo Bvk agom tadjvgla gvmvnnc tani:kvdv:dok lcdulo dungkang.
JHN.11.55	Cdcmpidodcm Jiwukvdv:dok Gvbo:la gvla dopun dojardc aninpc pvnga:dagaboi, odokkc bojcrungc do:lu:dokkc Jerusalempc Gvbo:la gvla dopun dojardok po:pcbong gvkang, bulu avkvdv:dc narc:pc mopu:sukapc cmna. 
JHN.11.56	Bulu kumko okumdo dagla du:tu:la:yam akonc akoncm luka:mvnsula bulu Jisumc kanggodungai, “Nolu okkomna mc:dang?” 
JHN.11.57	Bv:jc dopundojar dokoso:pc gvma:ycnc? Cdcmpidodcm dormo ager gernckvdv:dok bottarya:ncdc odokkc Parisi:kvdv:dc lulvgkko luto jc sc:koiyc Bv okolo du:ji ka:begycmvlo, bv bulum kinmopa:yc, odojen bulu Bvm ycnggabla:ycpc.
JHN.12.1	Gvbo:la gvla dopun dojardok longc longkcng po:pcdo:bong, Jisubv Betani:pc gvto, okolo Lajaru:bv dungaji, sc:kom Jisubv sikolokkcm moturtokuji. 
JHN.12.2	Odo bulu Bvm donamtv:namko ibito; Marta:bv ila:sa:la bito, odokkc Lajarubv Bvk lcdulo tcbuldok domvnnc kvdv:dok akonai. 
JHN.12.3	Meri:bv airu:pc arc kanc namponc tulangko adcrkopc la:to odokkc Jisukc alcdo yonnvgto odokkc Bvk alcdcm bvk dumvddokki tidpu:bitoku; odokkc cdc okumdc tula:dok arrc nambungkang. 
JHN.12.4	Cmpige:la Juda Iskaroitbv, Bvk agom tadjvgla gvmvnnc tani:kvdv:dok akonc (sc:kobv Bvm mirupc tolvgpcnc dca:nc,) luto, 
JHN.12.5	“Kapila sc namponc tula:scm lvngko awum adoli:lok kotoma:n odokkc opankvdv:dcm bitoma:n?” 
JHN.12.6	Cdcm bv luto, bv:jc opankvdv:dcm ka:svmosv:ncla mangai cmpige:la bv:jc dopsonga:nc cdcmpilangc, odokkc bvkkc murkong sogcndc du:la:yam okodcmci odo lvgdonc cdcmci la:dungai.
JHN.12.7	Jisubv luto, “Bvk atcrongcm, bvm cdcm ngok yudo longcdok lcngangc lc:motoka. 
JHN.12.8	Opankvdv:dc lo:dvscm noluk lcdulo dung, cmpige:la nolu lo:dvscm ngom du:bosumang.”
JHN.12.9	Jiwukvdv:dok yadkumsunc bottcru:nc tani:kvdv:dc Bv odo dung cmnam cdvlo kintoji, bulu gva:to, Jisuo:mcmang cmpige:la Lajaru:mcsin kangkapc, sc:kom Bv sikolokkcm turmotokuji. 
JHN.12.10	Cdcmpinamc dormo ager gernckvdv:dok bottarya:nckvdv:dc Laja ru:mcsin mokepc cmna ru:suto, 
JHN.12.11	kapila:nc bvggongkokki Jiwukvdv:dok bojcrungc gvyodla gvdungai odokkc Jisumc mc:jvgto.
JHN.12.12	Longkondo bottcru:nc yadkumsunc tani:kcrcngkonc sc:kobulu doko tvngkodo:pc Jisubv:jc Jerusalempc gvdung cmnamdcm tadbegto. 
JHN.12.13	Cdcmpila bulu kajur vsv:lok annc kvdv:dcm la:to odokkc Bvm gvrvgsupc cmna jc:la: jc:la gvlenamkang, “Vrroi! Ru:tumkc aminno sc:ko gvdu:ji Bv aipainc, Israel dokkci migomc!” 
JHN.12.14	Odokkc Jisubv dorme:nc gadong gure: adorko pa:la odo sa:to; cdcm adla lc:namdcmpc,
JHN.12.15	“Pcsoyok, Jionkc omma;
JHN.12.15	ka:toka, gadong gure: awokolo sa:la,
JHN.12.15	noluk migomdc gvdo!”
JHN.12.16	Bvk agom tadjvgla gvmvnnc tani:kvdv:dc cdcm tada:danna tadkintomang; cmpige:la Bvm cdvlo Jisumc amin gvmotonc, odo bulu mc:patoku jc cdc Bvk agomcm adtungai odokkc Bvm gerbito. 
JHN.12.17	Bvk lcdulo yadkumsula du:nc tani:kvdv:dc cdvlo Lajarumc Bv agodokkcm goglenkaji odokkc sikolokkcm darobmotokuji lukancm lubito. 
JHN.12.18	Yadkumsunc tani:kvdv:dc Bvm rvgsukapc gvnam lcga:dc jc bulu Bv cdc kanggoddcm lcngkanto. 
JHN.12.19	Parisi:kvdv:dc odo akoncm akonc luka:mvnsuto, “Nolu ka:begdag jc nolu okkomsin ila:mang; ka:tok, rcngamsci Bvk lcdulo gvmvnamkang.”
JHN.12.20	Cdcmpidodcm cdc dopun dojar dodo tv:dodcm kumkapc gvnckvdv:dok akke Girikai. 
JHN.12.21	Cdcmpila cdcbulu Pilipkolo:pc gva:to, sc:kobv Galildok Betsaida dokka:ji, odokkc bvm luto, “Miganga, ngolu Jisumc ka:lv:dag.”
JHN.12.22	Pilipbv odokkc Andriumc lubito; Andriubv Pilipkc lcdulo gvmvnkang odokkc bulu Jisumc lubito. 
JHN.12.23	Odokkc Jisubv bulum lubito, “Tani:kc Awodokkc amin gvmonanc ayirdc pvnga:du:bong. 
JHN.12.24	Aroru:pc, aroru:pc, ngo nolum lubidung, geu a:m apirkonc amo:bo kcdledla sa:ma:sisscm, cdc apirongkopc ila du:dag; cmpige:la cdc simvlo, cdc bojcrungko a:yc e:dag. 
JHN.12.25	Sc:kobv avkc turnamcm mc:bodagnc cdcm yogmodag, odokkc sc:kobv bvk turnamcm tayumycnc sc rcngamso turyarla turnam dokkcpc cdcm lc:dag. 
JHN.12.26	Sc:koiyc ngok mcngkam agercm germvlo, bv ngok lcdulo gvmvnru:pa:yc, odokkc ngo okolo du:ycji, odo ngok ager gerya:nckvdv:dc:sin; sc:koiyc ngok agercm germvlo, Abubv bvm mcngcyc.
JHN.12.27	“Su:pakna ngokkc mc:pinmcngogcnc. Odokkc ngo okkomna luiya:ji? ‘Abba, sc ayirsokkcm ngom moya:tei cmycnci’? Ma: sok lcgangcmvn ngo sc ayirso:pc gvdu:n. Abba, nok amincm gvmotoka.” 
JHN.12.28	Odo taycng amo:tokkc gomugkko bugyi:kang, “Ngo cdcm amincm gvmoto, odokkc ngo lckoda cdcm amincm gvmoyc.” 
JHN.12.29	Odok dagla du:nc yadkumsunc tani:kcrcdc cdcm tatto odokkc cdc do:mvrko mvrkang cmna tatto. Akedc luto, “Taycng among lutad lunckonc Bvm luto.”
JHN.12.30	Jisubv lubito, “cdc gomugdc noluk lcgang bukkang, ngok lcga:mang. 
JHN.12.31	Su:pak sc mo:pvsok kcbangcm ba:dung, su:pak sc mo:pvsok migom donckvdv:dcm la:pagamyc; 
JHN.12.32	odokkc ngo, cdvlo ngom mo:pvsokkcm la:sa:yckunc, appvng tani:ycm ngokkolo:pc la:sangamycku.” 
JHN.12.33	Bv kapinc sinampc siycji cdcm lcngkanpc cmna cdcmpc luto.
JHN.12.34	Yadkumsunc tani: kvdv:dc Bvm luto, “Lujvg lurodokkcm ngolu tatto jc Kristobv lo:dvpc du:do. No kapc lula:don tani:kc Awodcm la:sa:ru:payc? Sc:kon cdc tani:kc Awodc?”
JHN.12.35	Jisubv bulum lubito, “Pva:dc noluk lcdulo asudowongkoda dung. Pva:dc du:dodcm gvgo:toka, ckvma:mvlo kcmodc nolum mokombomycpc; sc:kobv kcmolo gvgodagnc okolopc gvdagji bv kinmang. 
JHN.12.36	Nolukkolo pva:dc du:dauso, pva:dcm mc:jvgtoka, odomvlo nolugom pva:dok omma:pc iycpc.”
JHN.12.36	Jisubv cdcm luge:la, Bv gvpakkang odokkc bulukkolokkc avdc gvsisukang. 
JHN.12.37	Buluk kangkolo Bv cddvkoi kanggodcm lcngkankagom, cmpige:la:sinci bulu Bvm mc:jvgtomang; 
JHN.12.38	cdc lungor lunc Isaia:kc lunamdc lukamdcmpc iycpc cmna ikang:
JHN.12.38	“Ru:tuma, sc:konu ngoluk lubinammcm mc:jvgton,
JHN.12.38	odokkc sckkcpc Ru:tumkc alagcm lcngkanton?”
JHN.12.39	Cdcmpila bulu mc:jvgla:tomang. Kapila:nc Isaia:bv lckoda luto,
JHN.12.40	“Bv buluk amikkvdv:dcm migluammoto,
JHN.12.40	odokkc asinkvdv:dcmsin tormoto,
JHN.12.40	ckvma:mvlo bulu ka:pa:yc buluk amikkvdv:dokki
JHN.12.40	odokkc buluk asinkvdv:dokki mcngkinyai,
JHN.12.40	odokkc ngokkolo:pc gvlat yangkui bulum ka:pvtdokupc.”
JHN.12.41	Isaia:bv cdcm luto kapila:nc bv Bvk amin gvnamcm ka:to odokkc bvk agomcm luto.
JHN.12.42	Cdcmpc idag imanggom bojcrungc migom donckvdvngc Bvm mc:jvgto, ckvdaggom Parisi:kvdv:dcm pcsola bulum cdcm lukansutomang, ckvma:mvlo bulu kumko okum okumkvdv:dokkcm mcnnennvgpckc cmna! 
JHN.12.43	Kapila:nc bulu tani:kvdv:dok luitdcm mc:bodagai Ru:ncpvnckc luitdcmyam.
JHN.12.44	Odokkc Jisubv bottapc jc:la luto, “Sc:kobv ngom mc:jvgdonc, ngom mc:jvgmang cmpige:la Bvm mc:jvgdag sc:kobv ngom mclvgtagji. 
JHN.12.45	Odokkc sc:kobv ngom ka:begdagji Bvm ka:begdung sc:kobv ngom mclvgtu:ji. 
JHN.12.46	Ngo pva:pc ila mo:pvso:pc gvdung, jc sc:kobvi ngom mc:jvgycnc bv:jen kcmolo du:tvpc ima:yc. 
JHN.12.47	Sc:koiyc ngok lunam agomkvdv:dcm tadyc odokkc cdcmbulum mcnggabla lc:ma:ycnc, ngo bvm kcbangcm ba:ma:yc; kapila:nc ngo rcngam kcba:bangkampc gvmang cmpige:la rcngamscm moturkapcmvn gvdu:n. 
JHN.12.48	Sc:kobv ngom lupakycnc odokkc ngok agom lunamkvdv:dcm torvgsuma:ycnc kcbang ba:namko du:do; ngok lunam agomkvdv:dc:na du:tcr longcdo bvk kcba:pc iycku. 
JHN.12.49	Kapila:nc ngok avkc ilang gvlangki ngo agomdcm lumang; Abudc sc:kobv ngom mclvgtagnc Bv avdci ngom lulvgcm lutag okkom lupcnamcji odokkc okko cmpcnammcji. 
JHN.12.50	Odokkc ngo kindagjc Bvk lulvgnamdc turyarla du:nam turnamdc. Ngo okkom ludonc, cdcmpila, Abudc ngom lukamdcmpci ngo ludo.”
JHN.13.1	Cdcmpc idodcm Gvbo:la gvla dopun dojardok po:pcbong, Jisubv Bvk mo:pvsokkc Abukoto:pc gvpakkunam ayirdc aninka:bong cmna cdvlo kintoji, mo:pvso sc:kobulu du:nc cdcmbulum ayangge:la, Bv bulum du:tcrdo:pc aipcmc:to.
JHN.13.2	Odokkc dodo tv:dodcm Simonkc awo Iskaroitkc asindo cdvlo uidc Bvm mirupc topakpc cmna, asindo angka:ji, 
JHN.13.3	Jisubv, Abudc Bvk alagdo appvngcm bitung cmna kinna:yam, odokkc Bv:jc Ru:ncpvnckotokkc gvnnc odokkc Ru:ncpvnckoto:pc gvdagku cmna, 
JHN.13.4	dokodokkc darobkang, Bvk gcnam attarkvdv:dcm angupc lcngge:la odokkc Bv avyc dumcrkokki yc:rcgsuto. 
JHN.13.5	Odokkc soliangkolo asscm pvlvgto, odokkc agom tadjvgla gvmvnnc tani:kvdv:dok alckvdv:dcm vrrobbomkang, odokkc cdcmbulum Bvk yc:rcgsunanc dumcrdokki notpu:robbomkang. 
JHN.13.6	Bv Simon Pitorkolo:pc gva:to; odokkc Pitorbv Bvm luto, “Ru:tuma, no:yc ngok allcm vrdon?”
JHN.13.7	Jisubv bvm luto, “Ngo okkom idu:nc no su:pak kinmang, cmpige:la lcdupc no mcngkinycpc.”
JHN.13.8	Pitorbv Bvm luto “No cdvlosin ngok allcm vryoka.” Jisubv bvm lubito, “Ngo nom vrbima:mvlo, ngokkolo nokkc okkosin kamang.”
JHN.13.9	Simon Pitorbv bvm luto, “Ru:tuma, ngok allo:scmmang ngok alakvdv:scmsin odokkc ngok mittukscmsin!”
JHN.13.10	Jisubv bvm luto, “Sc:kobv vrsutagji bvkkc allo:dc:ma:mvlo vrsupcnamc kama:bong, cmpige:la bv appv:dc narc:dagbong; odokkc nolu narc:dag, ckvdaggom noluk appv:dc:mang.” 
JHN.13.11	Kapila:nc Bv kindagai sc:kobv mirupc tolvgycji, cdcmpilangv:ng Bv luto, “Nolu appv:dc narc:mang.”
JHN.13.12	Cdvlo Bv buluk alckvdv:dcm vrtonc, odokkc Bvk gcnam attarkvdv:dcm gctokunc, odokkc Bvk dungkolo du:tokunc, Bv bulum tawuto, “Nolu kindang okkom ngo nolum itoji? 
JHN.13.13	Nolu ngom Luyirnclang Ru:tumc cmna gogdag; odokkc nolu goggabdag, kapila:nc ngo cdcmv:pc innc. 
JHN.13.14	Ngo cdcmpcmvlo, noluk Ru:tumclang Luyirncmvlo, noluk alckvdv:dcm vrbitomvlo, nolusin akonkc allcm akonc vrbipa:do. 
JHN.13.15	Kapila:nc ngo nolum lcngkanko ibito, nolujen ngok nolum ikampc iycpc. 
JHN.13.16	Aroru:pc, aroru:pc, ngo nolum lubidung, ager gerya:nckonc bvk ru:tumdcm bottcya:ncmang; cdcmanggom sc:kobvm mclvgtagnc mclvgncdcm bottaya:mang. 
JHN.13.17	Nolu sc agomkvdv:scm kinmvlo, nolu cdcmbulum imvlo gernc.
JHN.13.18	“Ngo noluk appv:dok agomcm lumang; ngo kindag sc:kom balentagji; cdc lujvgluro adnam potindok lukampc iycpc cmna. ‘Sc:kobv ngok pitangcm dotonc bvk alc lcddom ngok lukamdcmma:pc ke:sa:to.’ 
JHN.13.19	Ngo nolum lubidung su:pak, cdcmpc cdc ima:dopc, jc cdvlo cdc iycnc nolu mc:jvgycpc ngo:jc Bv cmna. 
JHN.13.20	Aroru:pc, aroru:pc, ngo nolum lubidung, sc:kobv ngo sc:kobvm torvgsudagnc ngommci torvgsudag; odokkc sc:kobv ngom torvgsudagnc Bvmmci torvgsudag sc:kobv ngom mclvgtagji.”
JHN.13.21	Cdvlo Jisubv cdcmpc lutonc, Bvk yalodc mc:pinmcngoksukang, odokkc lukanko lubito, “Aroru:pc, aroru:pc, ngom miru alaglo tolvgyc.”
JHN.13.22	Agom tadjvgla gvmvnnc tani:kvdv:dc akoncm akonc kangka:mvnsuto, sc:kom Bv ludungaji cdcm kinma:la. 
JHN.13.23	Bvk agom tadjvgla gvmvnnc tani:akonc, sc:kom Jisubv aipc mc:dagaji, Jisukc angkcng ru:yido kcyirra dungai; 
JHN.13.24	cdcmpila Simon Pitorbv Bv tadyugo:la tadka:la ka:to odokkc luto, “Lutei ngolum sck agomcm Bv ludu:ji.”
JHN.13.25	Cdcmpila cdcmpc gc:yamna dungge:la, Jisukc angkcng kcra:do dungge:la, bv Bvm tawuto, “Ru:tuma, cdc sc:kobv:n?”
JHN.13.26	Jisubv lubito, “Cdc bv sckkolo:pc ngo sc pitang atakscm ngo cdvlo cdcm jvbutge:la biycji.” Cdcmpila cdvlo Bv cdc pitang atakdcm jvbuttoji, Bv cdcm Juda:mc bito, Simonkc awo Iskaroitmc. 
JHN.13.27	Odok atakdok lcdupc, Satan uidc bvkkolo angkang. Jisubv bvm luto, “Okkom no ipcmna idu:ji, lomdanna ita:ka.” 
JHN.13.28	Cdcmpinamc sc:kosin kapila Bv cdcm lutoji kinmangai. 
JHN.13.29	Akke mc:to jc, lcga:dc Judangkc murkong sogcndc du:la:yam, Jisubv bvm ludungai, “Donam tv:namdok lcgangc okkom rcpcnammcnc rcta:ka;” cdcmanggom jc bv o:kaiko opankvdv:dcm bipa:do. 
JHN.13.30	Cdcmpila, atakdcm langge:la, bv vgcmpc gvlenpakkang; odokkc odo yumcdaggai.
JHN.13.31	Bv cdvlo gvlenka:nc, Jisubv luto, “Su:pak tani:kc Awodcm amingvmoyc, odokkc Bvkkolo Ru:ncpvncbv amin gvkang; 
JHN.13.32	Ru:ncpvncbv Bvkkolo amin gvka:mvlo, Ru:ncpvncbv:sin Bvm Bvk avkolo amin gvmoyc, odokkc Bv vgcmpc amin gvmoyc. 
JHN.13.33	Ame:onc ko:kangkvdvnga, ckvdaggom adjio:koda ngo noluk lcdulo dung. Nolu ngom mayc; odokkc Jiwukvdv:dcm ngo lunamdcmpc su:paksin ngo nolum lubidung, ‘Okolopc ngo gvdagji nolu gvmvnna:mang.’ 
JHN.13.34	Ngo anu lulvgko ngo nolum lubidung, jc nolu akoncm akonc aipc mc:mvnsulangka. 
JHN.13.35	Odokkina appvng tani:yc kinyc jc nolu ngok agom tadjvgla gvmvnnc tani:yc, nolukkc akoncm akonc aipc mc:mvnsunamc du:mvlo.”
JHN.13.36	Simon Pitorbv Bvm tawuto, “Ru:tuma, no okolopc gvdang?” Jisubv lubito, “Ngo okolopc gvdagnc nolu su:pak gvmvnna:mang; cmpige:la nolu lcdupc gvmvnyc.”
JHN.13.37	Pitorbv Bvm luto, “Ru:tuma, kapila ngo supak nok lcdulo gvmvnna:ma:ycn? Ngo nok lcgangc turnamscm tolvgyc.”
JHN.13.38	Jisubv lubito, “Ngok lcgangc no turnamcm tolvgycnci? Aroru:pc, aroru:pc, ngo nolum lubidung, no lcumkopc kinmang cmna luma:sisscm, porogc kogma:yc.
JHN.14.1	“Noluk asinkvdv:dcm mc:pinmcngoksuyoka; Ru:tummc mc:jvgtoka, ngomsin mc:jvgtoka. 
JHN.14.2	Ngok Abukc okumtc bojcrungko soyarc dung; cdcmpc kamangamvlo, ngo luma:ya:lang jc ngo noluk lcgangc mosvngkakupc gvdagku cmna, 
JHN.14.3	odokkc cdvlo ngo gvlangkula noluk lcgangc dungkoko mosv:yckumvlo, ngo lckoda gvlatycku odokkc ngo nolum ngokkolo:pc la:rvgsuycku, ngo okolo du:yckunc nolusin odo du:yckupc. 
JHN.14.4	Odokkc nolu kindag ngo okolop gvdagji odok lambcdcm.”
JHN.14.5	Tomabv Bvm luto, “Ru:tuma, no okolopc gvdagji ngolu odok lambcdcm kinmang?”
JHN.14.6	Jisubv bvm luto, “Ngo lambcdc, odokkc arodc, odokkc turnamdc; sc:kosin Abudo:pc gva:mang, ngokkokkima:mvlo. 
JHN.14.7	No ngom kinya:mvlo, no ngok Abudcmsin kinya:pc; su:pakkolokkc nolu Bvm kindagbong odokkc Bvm ka:tobo:sin.”
JHN.14.8	Pilipbv Bvm luto, “Ru:tuma, Abudcm ngolum lcngkantei, odokkc ngolu mc:tv:suyc.”
JHN.14.9	Jisubv bvm lubito, “Ngo siddv longcko du:mvnma:lang, odokkc ckvdaggom nolu ngom kinmang, Pilipa? Sc:kobv ngom ka:tobo:nc Abubvmci ka:tobong; no kapc lula:don, ‘Ngolum Abudcmci lcngkanteika cmna? 
JHN.14.10	Nolu mc:jvgma:nci jc ngo Abudo du:mvndung odokkc ngok Abudc ngokkolo du:mvndung cmna? Ngok nolum lunam agomkvdv:dc ngok avkc ilang gvlangki lumang; cmpige:la cdc Abudc sc:kobv ngokkolo du:dagnc Bvk agercm Bv gerdag. 
JHN.14.11	Ngom mc:jvgtoka ngokkolo:jc Abubv dung odokkc Abubv ngokkolo dung; cdcmpcmanggom ngom agerkvdv:dok lcgango:pci mc:jvgtok.
JHN.14.12	“Aroru:pc, aroru:pc, ngo nolum lubidung, sc:kobv ngom mc:jvgdagnc ngok ager gernamdcm geryc; odokkc scmbulumyam bottaya:nc agercm geryc, kapila:nc ngo Abukoto:pc gvdagku. 
JHN.14.13	Okkomci ngok aminno nolu ka:ycnc, ngo cdcm ibiyc, Abudc:jen Awodo aminc gvycpc cmna; 
JHN.14.14	ngok aminno nolu okkomci koycji ngok aminno ngo cdcm biyc.
JHN.14.15	“Nolu ngom aipc mc:mvlo, nolu ngok kvnggv:pc lulvgnam agom kvdv:dcm lukamdcmpc iyc. 
JHN.14.16	Odokkc ngo Abudcm kumtombiyc, odokkc Bv nolum lusvmosv:nc akoda biyc, noluk lcdulo lo:dvpc du:mvndopc, 
JHN.14.17	cdcmangagom Arodok Yalodcmsin, sc:kom rcngamsc torvgsula:ma:ycji, lcga:dc cdc Bvm ka:ma:sin cdcmanggom kinma:sin; nolu Bvm kindag, kapila:nc Bv noluk lcdulo du:mvndag, odokkc noluk lcdulo du:mvnyc.
JHN.14.18	“Ngo nolum dunggur daggurnc kama:dopc mcla gvkuma:yc; ngo nolukkolo:pc gvlatycku. 
JHN.14.19	Cdcmpidaggom adjio:ko, odokkc sc rcngamsc ngom cdvlosin ka:begma:ycku, cmpige:la nolu ngom ka:begycku; kapila:nc ngo turra du:dag, nolusin turra du:yc. 
JHN.14.20	Odo longcdo nolu kinycpc ngo:jc ngok Abukolo du:dag cmna, odokkc nolu ngokkolo, odokkc ngo nolukkolo.
JHN.14.21	“Sc:kokc ngok kvnggv:pc lulvgnam agom kvdv:dc du:nc odokkc cdcmbulum taddagnc, bv:na ngom aipc mc:ncdc; odokkc sc:kobv ngom aipc mc:dagnc ngok Ba:bukokki ayangkosuyc, odokkc ngo bvm aipc mc:yc odokkc ngo avyc bvm lcngkansuyc.” 
JHN.14.22	Juda:bv (Iskaroit bv:mang) bvm luto, “Ru:tuma, kapc cdcmpc no ngokkolo lcngkansuycncm, odokkc rcngamscmma:nc?” 
JHN.14.23	Jisubv bvm lubito, “tani: akonc ngom aipc mc:mvlo, bv ngok gomug kvdv:dcm taddag, odokkc ngok Abubv bvm aipc mc:yc, odokkc ngolu bvkkolo:pc gva:yc odokkc ngolu bvm lckko:pc du:bosuyc.
JHN.14.24	“Sc:kobv ngom aipc mc:ma:ji ngok agomcm tadgabla lc:mang; odokkc noluk tadnam gomugkvdv:dc ngokkcmang cmpige:la cdc Abudokkc sc:ko ngom mclvgtagji.
JHN.14.25	“Sc agomkvdv:scm ngo nolum lubitu:bong, ngo noluk lcdulo du:mvnna du:du:scm. 
JHN.14.26	Cmpige:la cdc Luyirncdc, Angunnc Yalodc, sc:kom cdc Abudc ngok aminno mclvgycnc, bv nolum appvng agom luyiryc, odokkc ngok lunam agom appv:dcm nolum mc:pangammoycku.
JHN.14.27	“Mc:po-mcngancm ngo nolum lc:bidung; ngok mc:pom ngo nolum lc:bitung; mo:pvsok bikampc ngo nolum bimang. Noluk asinkvdv:dcm mc:pin-mcngoksuyoka, cdcmpcmanggom pcsomoyoka. 
JHN.14.28	Nolu ngom ludopc lunamdcm tattobong, ‘Ngo gvdakkubong, odokkc ngo nolukkolo:pc gvycku.’ Nolu ngom aipc mc:mvlo, nolu mc:poya:pc, kapila:nc ngo Abukoto:pc gvdakku; kapila:nc Abudc ngomyam bottaya:nc. 
JHN.14.29	Odokkc su:pak ngo nolum cdc cdcm ima:dapc lubitu:bong, odomvlojen cdvlo cdcbulu iycnc, nolu mc:jvgycpc cmna. 
JHN.14.30	Ngo bojckoda noluk lcdulo agom luposuma:ycbong, kapila:nc rcngamsok migom doncdc gva:dobong. Bvkkc ngok tayc:lo mopvla:namc kamang; 
JHN.14.31	Ckvdaggom ngo Abudc kvnggv:pc agom lukampc ido, odomvlojen mo:pvsc ngo Abudcm aipc mc:dag cmna kinycpc. Darobtoka, kajc sokkc gvkangkuboi.
JHN.15.1	“Ngo:na aro angur amv:dc, odokkc ngok Abubv:na angur arvg incdc. 
JHN.15.2	Ngok a:yc e:ma:nc rcngke: appv:dcm, Bv papagamdag, odokkc a:yc e:nc rcngke: appv:dcm Bv papu:lvgdag, odomvlojen cdc bojcrungko a:yc e:ycpc cmna. 
JHN.15.3	Nolum ngok lubinam agomkvdv:dokki narcngcimotobong. 
JHN.15.4	Ngok dungkolo du:mvnnangka, odokkc ngo nolukkolo du:mvnyc. Rcngke:dc avyc kapc a:yc e:sula:ma:nc, angur amv:lo cdc sanggabmvnna du:ma:sisscm, nolusin e:la:mang, ngokkolo nolu du:ma:mvlo. Ngo angur amv:dc, nolu rcngke:kvdv:dc. 
JHN.15.5	Sc:kobv ngokkolo du:mvnycnc, odokkc ngo bvkkolo du:mvnmvlo, bv:na cdc bojcrungkopc a:yc e:ncdc, kapila:nc ngo:ma:mvlo nolu okkomsin ila:mang.
JHN.15.6	“Tani: akonc ngokkolo du:ma:mvlo, bvm rcngke:ko papaknammcmpc papakdag odokkc sanpakdag; odokkc rcngke:kvdv:dcm sokumsudag, vmvlo cra:lvgla rompakdag. 
JHN.15.7	Nolu ngok dungkolo du:mvnmvlo, odokkc ngok gomung kvdv:dc nolukkolo du:mvnmvlo, nolu okkomci madoji kotoka, odo cdcm noluk lcgangc ibiycpc. 
JHN.15.8	Odokki ngok Abubv amin gvdag, odomvlo nolu bojcrungko a:yc gcdopc cmna, odokkc ngok agom tadjvgla gvmvnnc tani:yc cmna lcngkancm ibiyc. 
JHN.15.9	Abudc ngom kapc aipc mc:ton, cdcmv:pc ngo:sin nolum aipc mc:to; ngok aipc mc:namdo du:langka. 
JHN.15.10	Nolu ngok lulvgnam agomkvdv:dcm mcnggabla tadmvlo, nolu ngok aipc mc:namdo du:tvyc, ngok Abukc lulvgnam agomkvdv:dcm mcnggabla tadkamardcmpc odokkc Bvk aipc mc:namdo du:do. 
JHN.15.11	Sc agomkvdv:scm ngo nolum lubitu:bong, odomvlo ngok mc:podc noluk lcdulo du:mvndopc cmna, odokkc odomvlo noluk mc:podc:jen pv:dandopc cmna.
JHN.15.12	“Sc:na ngok lulvgnam agomcnc, jc nolu akoncm akonc aipc mc:mvnsulangka ngo nolum aipc mcngkamdcmpc. 
JHN.15.13	Tani:akonc bvk ajondok lcgangc turnamcmci tolvgbinamcmyam, bottcya:pc aipc mc:namc kamang. 
JHN.15.14	Nolu ngok ajonc ngok lulvgnam kvdv:dcmpc tadla nolu imvlo. 
JHN.15.15	Lckoda nolum ager gerya:nc cmna lukuma:bong, kapila:nc ager gerya:nc kvdv:dc okkom Buluk ru:tumdc ila du:ji kinmang. Cmpige:la ngo nolum ajonkvdvngc cmna gogtobong, kapila:nc ngo Abukolok tadnam appv:dcm ngo nolum kinabmotobong. 
JHN.15.16	Nolu ngom balenmangai, cmpige:la ngo nolum balento odokkc agercm gerdopc lugablvgto odomvlo gvla a:yc e:dopc cmna odokkc noluk a:yckvdv:dc du:mvnna du:dopc cmna; odomvloyam nolu ngok aminno Abudcm okodcmci koycnc, Bv cdcmci nolum biycpc cmna. 
JHN.15.17	Scm ngo, nolu akonc akoncm aipc mc:mvnsudopc cmna lulvgdung.
JHN.15.18	“Rcngamsc nolum tayumycmvlo, kinna:bongka jc nolum tayumma:dapci cdc ngom tayumpo:to. 
JHN.15.19	Nolu rcngamsokka:mvlo, rcngamsc avkcdcm aipc mc:ya:pc; cmpige:la nolu rcngam sokkcma:la:yam, cmpige:la rcngamsokkcm ngo nolum balenna:yam, cdcmpila:yam rcngamsc nolum tayumdag. 
JHN.15.20	Ngok nolum lunam agomkvdv:dcm mcpa:lang, ‘Ager gerya:nc tani:konc bvk ru:tumdcm bottaya:mang.’ Bulu ngommci ipusire:ycm itomvlo, bulu nolum ipusire:ycm iyc; bulu ngok agomcm tadgabla lc:mvlo, nolukkcmsin tadgabyc. 
JHN.15.21	Ckvdaggom bulu cdc appv:dcm ngok lcgangong iyc, lcga:dc bulu sc:ko ngom mclvgtagji kinmang. 
JHN.15.22	Ngo gvmangamvlo odokkc bulum lubimangamvlo, bulu pa:bvm ima:ya:pc; cmpige:la su:pak bulukkc buluk pa:pkvdv:dok lcgangc mc:yinsunamc kama:ycbong. 
JHN.15.23	Sc:kobv ngom tayumdagnc ngok Abubv:sin tayumdag. 
JHN.15.24	Ngo sc:kosin ima:nam agerko buluk ara:lo gertomvlo, bulu pa:bcm ima:ya:pc; cmpige:la su:pak bulu ka:tobong odokkc ngomna: Abumc anyipagcm tayumto. 
JHN.15.25	Cdc buluk lujvglurodcm adla lcngkamdcmpc inamdok lcgang, ‘Bulu ngom atv lcgang kama:pc tayumto.’
JHN.15.26	“Cmpige:la cdvlo Luyirncdc gviycnc, sc:kom ngo nolukkolo:pc Abukodokkc mclvgycnc, cdc arodok Yalodcmcina, sc:kobv Abudokkc gvlendagnc, Bv ngok agomcm lukanbiycpc; 
JHN.15.27	odokkc nolusin lukanbinckvdvngc, kapila:nc nolusin ngok lcdulo lena:dokkc du:mvndung.
JHN.16.1	“Ngo nolum imursiyarkolokkcm motumpc cmna sc appv:scm lubitobong. 
JHN.16.2	Bulu nolum kumko okumnokkcm mcnnenlvgyc; ncrkvgpc, ayirdc pvnga:du:bong cdvlo sc:kobv nolum mokeycnc bv Ru:ncpvncmc agerko gerbidung cmna mc:yc. 
JHN.16.3	Odokkc bulu cdcm iyc lcga:dc bulu Abudcm kintomang, cdcmanggom, ngomsin. 
JHN.16.4	Ckvdaggom ngo sc agomkvdv:scm nolum lubidung, jc cdvlo buluk ayirc pvnga:ycnc nolu mc:pa:ycpc jc ngo buluk agomcm nolum lubika.
JHN.16.4	“Ngo lua:dodokkcbong sc agomkvd:scm lubitomang, kapila:nc ngo noluk lcdulo dungai. 
JHN.16.5	Cmpige:la su:pak ngo Bvkkolo:pc gvdakku sc:kobv ngom mclvgkkaji; ckvdaggom nolukkolok akosinci ngom tawumang, ‘no okolopc gvdang cmna?’ 
JHN.16.6	Cmpige:la ngok scmbulum nolum lunamki, noluk asinkvdv:dc mc:dvrc bingkang. 
JHN.16.7	Cdcmpidaggom imanggom ngo nolum lubidung: Cdc nolukkcpc idag jc ngo gvdagku, kapila:nc ngo gvkumvlo, Luyirncdc nolukkolo:pc gvyc; cmpige:la ngo gvkumvlo, Bvm ngo nolukkolo:pc mclvgbiyc. 
JHN.16.8	Odokkc cdvlo Bv gvycnc, Bv rcngamscm pa:p agomcm mcjvgmoyc odokkc dormopc du:namcmcmnang kcba:ba:nam agomcm: 
JHN.16.9	Pa:p agomcm, lcga:dc bulu ngom mc:jvgmang; dormopc du:namcm, 
JHN.16.10	lcga:dc ngo Abukotopc gvdakku, odokkc nolu ngom lckoda ka:begma:ycbong; 
JHN.16.11	kcba: ba:nam agomcm, lcga:dc sc rcngamsok migom doncdcm kcbangcm ba:takbong.
JHN.16.12	“Ngokkc ckvdaggom nolum bojcrungko lupcnammc dung, cmpige:la nolu cdcmbulum su:pak torvgsula:mang. 
JHN.16.13	Cdvlo arodok yalodc gvycnc, Bv nolum appvng arodo:pc gvyirboyc; kapila:nc Bv avkc ilang gvlangkokki agomcm luma:yc, cmpige:la oko okkomci tadycji Bv luyc, odokkc Bv nolum a:pcnc atv agomkvdv:dcm lukanna lubiyc. 
JHN.16.14	Bv ngom amincm gvmoyc, kapila:nc Bv okodc ngokkcnc la:yc odokkc cdcm nolum lukanna lubiyc. 
JHN.16.15	Abudokkc du:nc appv:dc ngokkc; cdcmpidag ngo luto jc Bv la:yc okodc ngokkcji odokkc nolum lukanna lubiyc.
JHN.16.16	“Ayir adjio:kobo:mvlo, odokkc nolu ngom ka:begkuma:ycbong; lckoda adjio:koda, odokkc nolu ngom ka:begyc.” 
JHN.16.17	Bvk ake agom tadjvgla gvmvnnckvdv:dc akoncm akonc luka:mvnsuto, “Bv:jc ngolum lutonc, cdc okkon, ‘Ayirc adjio:ko, odokkci nolu ngom ka:begma:yc; odokkc lckoda ayir adjio:ko, odokkc odokkci nolu ngom ka:begyc;’ odokkc, kapila:nc ngo Abudo:pc gvdagkku?” 
JHN.16.18	Bulu luto, “Okkomna Bv ludang ‘adjioko cmnamdcm?’ Bv okkom ludu:song nolu kinmang.”
JHN.16.19	Jisubv kindagai jc bulu Bvm tawupc cmna mc:dagai; cdcmpila Bv bulum lubito, “Ngo okkomna lutoji, cdcmyc nolu av avkvdv:dc tawuka:mvnsudu:n, ‘Ayir adjio:koda, odokkc nolu ngom ka:begma:yc, odokkc lckoda ayir adjio:koda, odokkc nolu ngom ka:begycku?’ 
JHN.16.20	Aroru:pc, aroru:pc, ngo nolum lubidung, nolu kabyc odokkc v:tombangki:la kabyc, cmpige:la rcngamsc mc:poyc; nolu mc:dvryc, ckvdaggom noluk mc:dvrc mc:popc iycku. 
JHN.16.21	Cdvlo nc:ng akonc kowcm pa:pc cmna idonc odo mc:dvrdag, lcga:dc bvk ayirdc pvnga:dag; cmpige:la bv cdvlo ko:dcm pa:dagnc, bv cdvlosin menna:ma:nam kinamdcm mc:pangkumang, kapila:nc rcngamso kowaoko pa:namdok mc:poki. 
JHN.16.22	Cdcmpila nolukkc su:pak mc:dvrc dung, cmpige:la ngo nolum lckoda ka:begycku odokkc noluk asinkvdv:dc mc:poyc, odokkc sc:kosin nolukkolokkcm mc:podcm la:pakma:yc.
JHN.16.23	“Odo longckvdv:do nolu okkomsin ngokkolokkcm ma:ma:yc. Aroru:pc, aroru:pc ngo nolum lubidung, nolu atvko Abudokkcm mamvlo, Bv cdcm ngok aminno biyc nolum. 
JHN.16.24	Su:paklo:pc nolu okkomsin ngok aminno koma:da; kotoka, odokkc nolu pa:ycpc, odomvlo noluk mc:podc pv:ycpc.
JHN.16.25	“Ngo scmbulum nolum kvyv:sula kvnam agomki lubitobong; cdvlo ngo lckoda nolum kvnam agomki nolum lukuma:ycbo:nc ayirdc pvnga:du:bong cmpige:la Abudok agomcm tadkindandopc luscgpc lubiyc nolum. 
JHN.16.26	Odo longcdo nolu ngok aminno koyc; odokkc ngo luma:yc jc ngo Abudcm noluk lcgangc kumyc; 
JHN.16.27	kapila:nc avdci nolum aipc mc:dag, lcga:dc nolu ngom aipc mc:to odokkc ngo Abukotokkc gvdung cmna mc:jvgto. 
JHN.16.28	Ngo Abukotokkc gvdung odokkc rcngamso:pc gvdung; lckoda, ngo rcngamscm mcpakdu:bong odokkc Abukoto:pc gvdagkkubong.”
JHN.16.29	Bvk agom tadjvgla gvmvnnc tani:kvdv:dc luto, “Oh, su:pakna no tadkindandopc agomdcm ludu:nc, kvkanna kvma:pc! 
JHN.16.30	Su:pak ngolu kindagjc no appvngcm kindag, odokkc sc:kosin nom tawunam agomko tadpcnam kama:bong; odokki ngolu mc:jvgdagjc no Ru:ncpvnckotokkc gvka.” 
JHN.16.31	Jisubv bulum lubito, “su:pak nolu mc:jvgdagyc? 
JHN.16.32	Ayirdc pvnga:du:bong, aropakpc cdc pvnga:du:bong, cdvlo nolum mcnpitmcnyitycnc, appvng taniycm bvkkc okumno; odokkc ngom atcrongcm mcpakyc; ckvdaggom ngo atcro:ma:yc, kapila:nc Abudc ngok lcdulo dung. 
JHN.16.33	Ngo scm nolum lubitu:bong, ngokkolo mc:pomcnganc nolukkcjen du:ycpc. Rcngamso nolukkc kvnggv:pc mc:dvrc dung; ckvdaggom aipc mc:potoka, ngo rcngamscm mopvto.”
JHN.17.1	Jisubv cdvlo cdc agomkvdv:dcm lutoji, Bvk amigcm Bv bcrsa:la taycng amo:pc ka:to odokkc luto, Abba, ayirdc pvngangka:bong; nok Awodcm amincm gvmotobongka Awodc:jen nom amin gvmoycpc, 
JHN.17.2	no Bvm rcngamsok appvng ru:namlok tayc:lo ila:sa:langcm kapc bitoji, turyarla turla du:namdcm bipc cmna cdc appv:dcm no Bvm bitoji. 
JHN.17.3	Odokkc cdcna turyarla turnamdc, jc bulu nom kindag nowong aro Ru:ncpvncdc cmna, odokkc Jisu Kristomc sc:kom no mclvgtagnc. 
JHN.17.4	Ngo nom mo:pvso amincm gvmotobong, agerdcm gerpvtla no okodcm ngom gerpvttoka cmna lutungaji; 
JHN.17.5	odokkc su:pak, Abba, no ngom amincm gvmoteika nok ka:de:pc nok lcdulo du:mvndodcm oko amin gvbokanc cdcmpinc amincm mo:pvscm ru:ma:dapci gvnamdokki.
JHN.17.6	“Ngo nok amincm lcngkanambitobong oko tani:kvdv:dcm no ngom mo:pvsokkcm bitu:ji; nokkolo bulu dunggai, odokkc no bulum ngom bitu:bong, odokkc bulu nok agomcm mcnggabto. 
JHN.17.7	Su:pak bulu kindag jc ngom binam appv:dc nokkolokkc; 
JHN.17.8	kapila:nc ngo bulum agomkvdv:dcm bitobong okodcm no ngom bitoji, odokkc bulu cdcmbulum torvgsutobong odokkc aropc kindag jc ngo nokkolokkc gvdung; odokkc bulu mc:jvgtobong jc no ngom mclvgtag.
JHN.17.9	“Ngo buluk lcgangc kumdung; ngo mo:pvsok lcgangc kummang cmpige:la cdc no ngom binamkvdv:dok lcgangongc, kapila:nc bulu nokkc; 
JHN.17.10	Ngok appv:dc nokkc, odokkc nokkc kvdv:dc ngokkc, odokkc ngo bulukkolo aminc gvdo. 
JHN.17.11	Odokkc su:pak ngo mo:pvso kama:ycbong, cmpige:la bulu mo:pvso dung, odokkc ngo nokkodo:pc gvdokubong. Angunnc Abba, nok aminno bulum lc:toka, sc:kobulum ngom bitonc, bulujen akkongkopc iycpc, ngolug anyc akkongkopc inamcmpc. 
JHN.17.12	Ngo buluk lcdulo du:doscm, nok aminno ngo bulum lc:do, okodcm ngo nok aminno bitu:ji; ngo bulum ka:sv:bomto, odokkc bulukkolok akosin yogtomang cmpige:la aima:pc ila singapnc ommang kvdv:dc:ma:mvlo, jc astrong agomdc aropc iycpc cmna. 
JHN.17.13	Cmpige:la su:pak ngo nokkolo:pc gva:dung; odokkc sc agomkvdv:scm rcngamso lubidung, bulukkolo:jen ngok mc:podc pv:ycpc. 
JHN.17.14	Ngo bulum nok agomcm bitobong; odokkc rcngamso bulum tayumto lcga:dc bulu mo:pvsokkcpc imangga:lok, ngo:sinci rcngamsokkcpc imangkammcmpc. 
JHN.17.15	Bulum rcngamsokkcm la:pakbomkangkulangka cmna ngo kummang, cmpige:la no bulum aima:nc incdokkcm moya:langka. 
JHN.17.16	Bulu rcngamsokkcmang, ngo:sinci rcngamsokkcpc ima:namdcmpc. Bulum arokokki mopu:teika; 
JHN.17.17	Nok agomdc arro. 
JHN.17.18	No ngom rcngamso:pc mclvgkammcmpc ngo:sin bulum rcngamso mclvgto. 
JHN.17.19	Odokkc buluk lcgangc ngo avyc tolvgsudung, bulusinjen arolo tolvgsuycpc cmna.
JHN.17.20	“Ngo sokbuluk lcgangongc kummang, cmpige:la cdc sc:kobulu ngokkolo mc:jvgdagnc buluk lcgangcsin buluk agomkokki bulujen akkongkopc iycpc cmna; 
JHN.17.21	nokkcmpcsinci, Abba, ngokkolo, odokkc ngo nokkolo, bulusinjen ngolukkolo, odomvlojen rcngamsc mc:jvgycpc no ngom mclvgtung cmna. 
JHN.17.22	Amin gvnamdcm no okodcm ngom bitonc ngo bulum bitobong, bulujen akkongkopc iycpc ngolu akkongkopc ikamdcmpc, 
JHN.17.23	ngo bulukkolo odokkc no ngokkolo, bulujen aiyo:pc akkongkopc idopc, odomvlo rcngamso:jen kinycpc ngom jen no mclvgtung odokkc bulum aipc mc:to no ngom aipc mcngkamdcmppvng.
JHN.17.24	“Abba, ngo mc:dag jc bulusin, sc:kobulum no ngom bitonc, ngokkolo du:ycpc okolo ngo du:ycji, ngok amin gvnamcm ka:dopc okodcm nok ayangki ngom bitonc ngok lcgangc rcngamscm ru:sa:ma:dapc. 
JHN.17.25	O dormokanc Abu, rcngamsc nom kintobong, cmpige:la ngo nom kinto; odokkc sc:bulu kindagjc no ngom mclvgtag. 
JHN.17.26	Ngo nok amincm bulum kinmoto, odokkc ngo cdcm kinma:yc, jc no oko aipc mc:namdokki no ngom aipc mc:tonc bulukkolo:jen du:ycpc, odokkc ngo bulukkolo du:mvnycpc.”
JHN.18.1	Cdvlo Jisubv cdc agomkvdv:dcm lutoji, Bvk agom tadjvgnc tani: kvdv:dokki kidron adi: pongkogkc modi:dcm gvko:la gvkang, okolo bari:ko dungaji, okolo Bv:la Bvk agom tadjvgnckvdv:dc gva:toji. 
JHN.18.2	Cdcmpidodcm Juda:bv, sc:kobv Bvm miru alaglo tolvgtonc, bv:sin mo:takdcm kindagai; kapila:nc Jisubv mcna: mcna:pc odo Bvk agom tadjvgla gvmvnnc tani:kvdv:dcm rvgsudungai. 
JHN.18.3	Cdcmpila Juda:bv, mimag monc tani: kcrcngko mabomna gvbola odokkc migom ager gernc tani:ckkc dormo ager gerncdok bottarya:nc kvdv:dokkcm odokkc Parisi:kvdv:dokkcm gvbola, odopc mcrukokki odokkc to:skokki odokkc pamvnsunanc gvdv:yoktungkokki gvto. 
JHN.18.4	Odo Jisubv, Bvm motappc cmnangong idung cmna kinna, gvgcla gva:to odokkc luto bulum, “Sc:kom nolu madu:n?” Bulu bvm lubito,
JHN.18.5	“Najaretdok Jisumc,” Jisubv bulum lubito, “Ngo:na Bv:nc.” Juda:bv, sc:ko Bvm miru alaglo tolvgtonc, Bvk lcdulo dagmvnna dungai. 
JHN.18.6	“Ngo:na Bv:nc” cmna cdvlo Bv lubisutonc, bulu ngedlatsukang odokkc amo:bo kcdtabamkang. 
JHN.18.7	Lckoda Bv bulum tawuto, “Sc:kom nolu madu:n?” Odokkc bulu luto, “Najaretolok Jisumc.”
JHN.18.8	Jisubv lubito, “Ngo nolum lubitobong jc ngo:na Bv:nc: cdcmpidag, nolu ngom madu:mvlo, sc amikvdv:scm gvmotokuka.” 
JHN.18.9	Sc Bvk lunam agomkvdv:dc lukamdcmpc ipcnammai, “Sc:kobulum no ngom bitonc ngo akosin yogmotomang.”
JHN.18.10	Odo Simon Pitorbv, madsvg asongko du:namc, cdcm sadlento odokkc dormo ager gerncdok bottarya:ncdok pagbodcm bvk lagbvkkc yeru:dcm papakto. Pagbodok amincm Malkus cmtungai. 
JHN.18.11	Jisubv Pitormc luto, “Nok matsvgdcm odok payugdo lc:tokuk; ngo bati:dokkcm tv:ma:yclang okodcm Abudc ngom bitu:ji?”
JHN.18.12	Cdcmpila mimag monc tani: kcrc:dc odokkc buluk gvgur boncdc odokkc Jiwukvdv:dok migom ager gernckvdv:dc Jisumc sogabto odokkc Bvm rvbvki ycnggabto. 
JHN.18.13	Bvm bulu gvpo:danna Anna:kolo:pc gva:bokang; sc:kobv odo dv:tagdo dormo ager gernckvdv:dok bottarya:na:ji, kapila:nc bv Kaiapangkc atoai. 
JHN.18.14	Cdc Kaiapa:bvai sc:kobv Jiwukvdv:dcm luyirkaji jc tani:kvdv:dok lcgangc tani: akonc sipcnammc.
JHN.18.15	Simon Pitorbv Jisukc lcdu lcdulo gvmvnkang, odokkc cdcmv:pc agom tadjvgla gmvnnc kvdv:dok akosin gvmvnto. Cdc agom tadjvgla gvmvnncdc dormo ager gerncdok bottcncdcm kinna:yam, bv dormo ager gerncdok bottcncdok kcbang moko lottado:pc Jisukc lcdulo gva:to. 
JHN.18.16	Pitorbv cmpige:la moro:do yabgodo dagla du:pakkang. Cdcmpila cdc akon agom tadjvgla gvmvnnc tani:dc, sc:kom dormo ager gerncdc kindaganc, mo:ro:pc gvlenkang odokkc ager gerya:nc ko:nc:dcm luto sc:ko yabgodcm mokapla lc:toji, odokkc Pitormc ara:pc goga:bomtoku. 
JHN.18.17	Cdc ager gerya:nc ko:ncdc sc:kobv yabgodcm mokapya:la dunga:nc Pitormc luto, “No:sin sc tani:sok agom tadjvgla gvmvnnc akoncma:lang?” Bv luto, “ngo:mang.”
JHN.18.18	Cdcmpinamc ager gerya:nc tani:kvdv:dc:lang migom ager gernckvdv:dc mere:kokki vmvko parto, kapila:nc odo ansv:dagai, odokkc bulu dagla amsula dungai; Pitorbv:sin buluk lcdulo dunggai, avyc dagla amsula.
JHN.18.19	Dormo ager gernclok bottancdc odo Jisumc Bvk agom tadjvgla gvmvnnc tani:kvdv:dcmlang Bvk luyir agom kvdv:dok agomcm tawunam agomki tawuto. 
JHN.18.20	Jisubv bvm lubito, “Ngo rcngamscm ka:de:pc lubitobong; ngo lo:dcm kumko okumkvdv:do odokkc Ru:ncpvncmc kumko okumkvdv:do luyirto, okolo Jiwuappvngc gvkumsudagji; ngo okkomsin lc:sula lutomang. 
JHN.18.21	Kapila ngom tawudang? Sc:kobulu ngom tattonc ngo bulum lutoji, bulum tawutoka; bulu kindag ngo okkom lukaji.” 
JHN.18.22	Bv cdvlo cdcmpc lutonc, migom ager gernc akonc kcra:do dagla du:nckonc Jisumc bvk alagdokki, scmpc lula: lula pito, “Cdcmpci no dormo ager gernclok bottarya:ncm lubidon?”
JHN.18.23	Jisubv bvm lubito, “Ngo lumurko lutomvlo, lumurdokkcpc lukancm lubido; cmpige:la ngo lugabko lutomvlo, no kapila ngom dcmdu:n?” 
JHN.18.24	Annasbv Bvm odokkc ycngge:la Kaiapangkolo:pc dormo ager gernclok bottarya:ncdo:pc mclvgto.
JHN.18.25	Cdcmpidodcm Pitorbv avdc dagla dungge:la vmv amsula dungai. Bulu bvm luto, “No:sin Bvk agom tadjvgnc tani: akka:ma:lang?” Bv cdcm lupaksuto odokkc luto, “Ngo:mangai.” 
JHN.18.26	Dormo ager gernclok ager gerya:nc kvdv:dok akonc, cdc tani:dok opvnakonc sck yerungcm Pitorbv papakkanc, tawuto, “Nom ngo ba:ri:do Bvk lcdulo ka:mangalang?” 
JHN.18.27	Pitorbv lckoda cdcm lupaksuto; odokkc vgcmpc porogdc kokkang.
JHN.18.28	Odo bulu Jisumc Kaiapangkc okumdokkc kcbang mokodo:pc gva:boto. Odo rokomai. Bulu avkvdv:dci kcba:mokodo:pc gva:manggai, bulujen bulu avkvdv:dc narc:ma:pc ima:ycpc cmna, cmpige:la gvbo:la gvnamdok dopun-dojardcm dola:ycpc cmna. 
JHN.18.29	Cmpige:la Pilatbv bulukkolo:pc gvlento odokkc luto, “Oko lugcngcm nolu sc tani:scm lujcmna luge:la gva:botang?”
JHN.18.30	Bulu bvm lubito, “Sc tani:sc aima:nc ager germa:nckka:mvlo, ngo Bvm togclvgma:ya:pc.” 
JHN.18.31	Pilatbv bulum luto, “Bvm nolu avyc gvbokangkuk odokkc nolu avyc lujvg lurokokki kcbangcm ba:ta:kuka.” Jiwukvdv:dc Bvm luto, “Tani: akoncm mokenamdc ngolukkcpc lujvgluro lukamdcmpc imang.” 
JHN.18.32	Cdc agom lukamdcmpc ipcnamla okodcm Jisubv lukaji kapinc sinamki sipcnammcji cdcm lukamdcmpc cmna ikang.
JHN.18.33	Pilatbv kcbang mokodo gvangkang lckoda odokkc Jisumc goga:to, odokkc Bvm tawuto, “No:i Jiwukvdv:dok migomdc?” 
JHN.18.34	Jisubv lubito, “No cdcm avkc mcngkampci ludu:nc, cdcmanggom amme nom ngok agomcm lubikanci?”
JHN.18.35	Pilatbv lubito, “Ngo Jiwuclang? Nok avkc opvnc odokkc dormo ager gernckvdv:dok bottarya:nc kvdv:dc nom ngokkolo togc:lvgtung; no okkom iton?”
JHN.18.36	Jisubv lubito, “Ngok migom donamdc sc rcngamsokka:mvlo, ngok ager gerya:ncdc mimagcm moiya:pc, ngom Jiwukvdv:do togclvgma:dopc cmna; cmpige:la ngok migom donamdc mo:pvsokkcmang.” 
JHN.18.37	Pilatbv Bvm luto, “Cdcmpcmvlo no migomci?” Jisubv lubito, “No:na ludagnc ngo:jc migomkonc cmna. Kapila:nc scmpc ngom onamai, odokkc sok lcgangcna ngo rcngamso:pc gvdu:nc, okodok lcgngc lukanko lubikapc. Sc:kobvi arodokkcnc ngok gomugcm taddag.”
JHN.18.38	Pilatbv Bvm luto, “Arodc okkon?”
JHN.18.38	Bv cdcm luge:la, bv Jiwukvdv:do:pc lckoda gvlenkang, odokkc bulum luto, “Ngo Bvkkolo oko imur-gvmurkosin pa:tomang. 
JHN.18.39	Cmpige:la nolukkc itcng-gvtcngko dung jc Gvbo:la gvnamdok dopun-dojar donam-tv:namdo ngo tani: ako mclennvgpa:doku; nolu Jiwukvdv:dok migomdcm ngom mclennvgmokupcyc?” 
JHN.18.40	Bulu lckoda, jc:sangkang, “Sc tani:scmmang, cmpige:la Barabba:mc!” Cmpige:la Barabbabv rodkutnckai.
JHN.19.1	Odo Pilatbv Jisumc gvbokang odokkc dcmmoto. 
JHN.19.2	Odokkc mimag monc kvdv:dc ta:ngkokki dumlupko poto odokkc cdcm Bvk mittukdo kublvgto, odokkc Bvm ba:yomcmpc genc gcnam attarki moru:lvgto; 
JHN.19.3	bulu Bvkkodo:pc, scmpc lula: lula gva:to, “Ci Jiwukvdv:dok migoma!” Odokkc buluk alakkvdv:dokki Bvm pito.
JHN.19.4	Pilatbv lckoda gvlenkang, odokkc bulum luto, “Ka:toka, ngo Bvm nolukkolo:pc gvlenbotak, ngo Bvm oko imurcmsin pa:tomang cmna nolu kinycpc cmna.” 
JHN.19.5	Cdcmpila Jisubv ta:ngkokki ponam dumlupdcm gcge:la gvlento, odokkc ba:yomcmpc genc attardcm gcge:la. Pilatbv bulum luto, “Ka:toka tani:scm!” 
JHN.19.6	Dormo ager gernckvdv:dc odokkc migom agergernckvdv:dc cdvlo Bvm ka:toji, bulu jc:robbomkang, “Bvm Kuruslo moketok, Kuruslo moketok!” Pilatbv bulum luto, “Bvm nolu avyc gvbosukang odokkc Bvm kuruslo moketa:ka, kapila:nc ngo Bvm oko imur gvmurcmsin pa:tomang.”
JHN.19.7	Jiwukvdv:dc Bvm luto, “Ngolukkc lujvgluroko dung, odokkc cdc lujvglurodok adkampc Bv sipa:do, kapila:c Bv avdc avycm Ru:ncpvnckc Awopc lusuto.” 
JHN.19.8	Pilatbv cdc agomkvdv:dcm tadge:la, bv pcsoyangkang; 
JHN.19.9	bv kcba: moko lottado:pc lckoda gvangkang odokkc Jisumc luto, “No okolokkcn?” Cmpige:la Jisubv okkomsin lutomang. 
JHN.19.10	Pilatbv cmpila Bvm luto, “No ngom lubima:ycnci? No kinma:nci ngokkc nom mclennvglangkunanc ilang gvlangc dung cmna, odokkc nom kuruslo mokela:nam ilang gvlangc?” 
JHN.19.11	Jisubv Bvm lubito, “Taycng amo:tokkc bimangamvlo nokkc ngokkolo oko ilang gvlangcsin kama:ya:pc; cdcmpidag sc:kobv ngom nokkolo tolvgtonc bvkkc bottaya:nc pa:bc dungkang.”
JHN.19.12	Odokokki Pilatbv Bvm mclennvgkupc cmna mato, cmpige:la Jiwukvdv:dc jc:robbomkang. “No sc tani:scm mclennvgkumvlo, no Kaesarkc aipc mc:nc ajoncimang; sc:ko avyc migompc mc:suycnc Kaesarkc agom lukampc tadma:pc incpc idag.” 
JHN.19.13	Pilatbv cdvlo cdc agomkvdv:dcm tattonc, bv Jisumc moro:pc gvlenboto odokkc kcbang moddom tedko vlvng kungke:kolo tedkang, odokkc Hibriulo, Gabbata cmna lunamkolo. 
JHN.19.14	Cdcmpc inamc cdc Gvbo:la gvnamdok dopun dojar donam tv:namdok lcgangc mosv:sunanc longcdcai; odo ayirc akkcngko ikangaboi. Bv Jiwukvdv:dcm lubito, “Ka:tok noluk Migomdcm!”
JHN.19.15	Bulu jc:robkang, “Bvm gc:rbokang, Bvm gc:rbokang, Bvm kuruslo moketok!” Pilatbv bulum luto, “Ngo noluk migomdcm kuruslo mokeycnci? Dormo ager gernc bottarya:nc kvdv:dc lubito, Ngolukkc Kaesarbv:ma:mvlo migomc kamang.” 
JHN.19.16	Odo bv Bvm bulum Kuruslo mokedopc togc:lvgto.
JHN.19.17	Cdcmpila bulu Jisumc gvbokang, odokkc bv moro:pc gvlenkang, Bvk avkc kurusdcm jo:bomla, tukku kulong mo:tak cmnam mo:takdo:pc, okodcm Hibriulo Golgota cmna ludagaji. 
JHN.19.18	Odo bulu Bvm kuruslo moketo, odokkc Bvk lcdulo anyikoda, kekonkesakdo ako akopc Jisumc buluk pongkokdo. 
JHN.19.19	Pilatbv lulvgnamkosin adto odokkc cdcm kurusdo ilvgto; cdcm podagai, “Najaretdok Jisubv, Jiwukvdv:dok migomc.” 
JHN.19.20	Jiwukvdv:dok bojcrungc cdc amin adlvgnamdcm poto, kapila:nc Jisumc okolo kuruslo mokekanc cdc nogordok anindagai; odokkc cdcm Hibriulo adtungai, Latinno, odokkc Giriklo. 
JHN.19.21	Jiwukvdv:dok dormo ager gernclok bottarya:nckvdv:dc odo Pilatmc luto, “Jiwukvdv:dok Migomdc cmna adyok, cmpige:la, ‘Sc tani:sc ludagai, ngo Jiwukvdv:dok Migomc.’” 
JHN.19.22	Pilatbv lubito, “Okodcm ngo attobo:nc ngo attobong.”
JHN.19.23	Mimag monckvdv:dc Jisumc cdvlo kuruslo moketonc bulu Bvk gcnam attar kvdv:dcm la:to odokkc cdcm mimag monc akodo aborko pa:dopc, tagpi:kop serpansuto; odokkc Bvk galugdcmsin. Cmpige:la cdc galugdc omangkowc kamangai, tayc:tokkc kcvgbo:pc sumtagai; 
JHN.19.24	cmpila bulu akoncm akonc luka:mvnsuto, “Kai scm petsotyobongka, cmpige:la sckkcpc sc iycji siti:ko ku:lai.” Cdc astrong agomdcm lukamdcmpc idopc ikang.
JHN.19.24	“Bulu ngok gcnam attarkvdv:dcm
JHN.19.24	buluk ara:lo petpansuto,
JHN.19.24	odokkc ngok attarkvdv:dcm bulu siti:pc ku:to.”
JHN.19.25	Cmipge:la cdc mimag monc kvdv:dc cdcm ito. Cmpige:la Jisukc kurus ruido Bvk ancdc dagla dungai, odokkc Bvk ancdok bvrmcdc, Meri:bv Klopagkc nc:dc, odokkc Meri: Magdalini:bv, 
JHN.19.26	Cdvlo Jisubv Bvk ancdcm ka:toji, odokkc Bvk agom tadjvgla gvmvnnc tani:dcm sc:kom Bv aipc mc:dagaji kcra:do dagla dunganc, Bvk ancdcm Bv luto, “C:i nc:nga, ka:toka, nok awwom!” 
JHN.19.27	Odokkc Bvk agom tadjvgla gvmvnnc tani:dcm Bv luto, “Ka:toka, nok ancdcm!” Odokkc odo ayirdokkc cdc agom tadjvgla gvmvnnc tani:dc bvk okumpc bvm gvbokangku.
JHN.19.28	Odok lcdupc Jisubv, appv:dcm su:pak ingabtobong cmna kinsuge:la, luto (astrong agomdcm lukamdcmpc idopc,) “Ngo tv:lv:dung.” 
JHN.19.29	Soriang bi:nckopc ku:sugnc alangc odo dungai jo:sa:to; cmpige:la tagpor asongko bi:ncko ku:sugnc alangcm hissop asongkolo darsa:to odokkc cdcm Bvk nappa:do:pc tva:lvgto. 
JHN.19.30	Cdvlo Jisubv ku:sugnc ala:dcm tv:tonc, Bv luto, “Cdcm gerpvttobong;” odokkc Bvk mittukdcm dummapto odokkc Bvk yalodcm topaklvgtobong.
JHN.19.31	Cdc mosv:sunam longcpc ila:yam, simang kvdv:dcm kurus tayc:lo du:paknamdcm la:pakpc cmna Jiwukvdv:dc Pilatkolok ager germa:pc yodla du:nam longcdo koto buluk alckvdv:dcm dcmsodamdopc, (kapila:nc cdc bottcru:nc longgai,) odokkc bulumjen la:pakdopc cmna. 
JHN.19.32	Cmpige:la mimag monckvdv:dc gva:to odokkc mokkearpo:nam dokkcm dcmsotto, odokkc akondokkcm sc:kobulum Bvk lcdulo moketoji; 
JHN.19.33	cmpige:la cdvlo blu Jisukolo:pc gva:tonc odokkc ka:to jc Bv odo sikangcibong, bulu Bvk alckvdv:dcm dcmsottomang. 
JHN.19.34	Ckvdaggom mimagmonckvdv:dok akonc gvdvngkokki Bvk angketdok nvgjogto, odokkc oddung i:yclang assc lenkang. 
JHN.19.35	Sc:ko cdcm ka:tonc lukanbila luto– bvk lukanbinamdc arro, odokkc bv kindag jc bv arodcm ludag– nolusin jen mc:jvgycpc. 
JHN.19.36	Kapila:nc odokbuluk lcgangc cdcmpc ikang astrong agomdc:jen aropc iycpc, “Along asongkosin jen dvrsotma:ycpc.” 
JHN.19.37	Odokkc lckoda astrong akoncda ludag, “Bulu Bvm ka:yc sc:kom bulu mc:jvgdagji.”
JHN.19.38	Odok lcdudcm Arimatia:dok Josepbv, sc:kobv Jisukc agom tadjvgla gvmvnna:nc, ckvdaggom kinmango:pc tadna:ji Jiwukvdv:dcm bv la:yila:ycnci cmna tawuto, odokkc Pilatbv bvm la:yidopc lulvgto. Cdcmpila bv gvto odokkc Bvk sima:dcm jo:pakbomkang. 
JHN.19.39	Nikodimu bv:sin, sc:ko po:pcbong sc:ko gvanggar po:dodcm yummcm gva:pongkaji, namponc tulang molusunamko bomna gvto odokkc lvngko poundko i:dnc ogorungcm. 
JHN.19.40	Bulu Jisukc sima:dcm jo:to, odokkc ho:n onnoki sumnam gasorki cdcm yedto mosolang kvdv:dcm yettc:la, Jiwukvdv:dok agolo lcngkamdcmpc. 
JHN.19.41	Cmpila Bvm okolo Kuruslo moketonc odo mo:takdo ba:ri:ko dungai, odokkc ba:ri:do anu agoko dungai okolo sc:komsin cdvlosin lcngkvmangaji. 
JHN.19.42	Cmpige:la Jiwukvdv:dok Mosv:sunanc longcpc inamc, cdc agodc kcrangv:do du:la:yam, bulu Jisumc odo lc:to.
JHN.20.1	Cdcmpinamc longc kvnvddok a:pongarnc longcdo Meri: Magdalini:bv gvgordanna agodo:pc gvkang, kcmola du:dodcmci, odokkc vlv:dcm agodokkcm kurpakla lc:dopc ka:begto. 
JHN.20.2	Cdcmpila bv dugkangku, odokkc Simon Pitorkolo:pc gvkang odokkc agom tadjvgla gvmvnnc tani:akonc, sc:kom bv aipc mc:dagaji, odokkc bulum lubito, “Bulu Ru:tummc agodokkcm la:pakto, odokkc okoloi Bvm lc:tosong ngolu kintomang.”
JHN.20.3	Pitorbv odo agom tadjvgla gvmvnnc ake tani: akondcm gvjonna gvkang odokkc bulu agodo:pc gvkang. 
JHN.20.4	Bvnyik anyidc dukkang, cmpige:la Pitormc agom tadjvgla gvmvnnc tani: akondc dugbadla dukkang odokkc dugpv:po:to; 
JHN.20.5	odokkc kanga:pc cmna bcrvgla kanga:to, bv odo ho:n onnoki sumnam gasordcm ka:begto, cmpige:la bv gva:tomang. 
JHN.20.6	Odo Pitorbv dugpv:to, bvk lcdudo dugla, odokkc agodok ara:pc gva:to; bv ho:n onnoki sumnam gasorkvdv:dcm sarra lc:dopc ka:to, odokkc dumcrdcm, 
JHN.20.7	okodcm Bvk mittukdo yc:tungaji, ho:n gasordok dungkodo lckopc du:mangai cmpige:la angupc yella dungai mo:takkolo. 
JHN.20.8	Odo agom tadjvgla gvmvnnc tani:akondc sc:kobv agodo:pc dugpv:pongkaji, bv:sin ago ara:do:pc gva:mvnto, odokkc bv ka:la mc:jvgto. 
JHN.20.9	Kapila:nc bulu astrong agomdcm odosin kinmangada; Bv:jc sikolokkc turkupcnamc. 
JHN.20.10	Odokkc cdc agom tadjvgla gvmvnnc tani:kvdv:dc buluk okumpc gvngapkangku.
JHN.20.11	Cmpige:la Meri:bv agodok mo:ro:do kabla dungkang, odokkc bv kabtungv:la bv agodo:pc ngenga:la ka:to; 
JHN.20.12	odokkc bv kamponc attargcnc taycng among lutad lunc anyiko ka:begto, Jisumc okolo lc:tungaji odo tedla dungai, akonc alc lckodo odokkc akonc mittuk dumkodo. 
JHN.20.13	Bulu bvm luto, “Nc:nga, kapila no kabla du:n?” Bv bulum lubito, “Kapila:nc bulu ngok Ru:tummc bompakkangku, odokkc bulu okolo Bvm lc:toji ngo kinmang.”
JHN.20.14	Cdcm luge:la, bv ngengkutsuto odokkc Jisumc dagla du:dopc ka:beg to, cmpige:la bv kinmangai cdc jc Jisubv cmna. 
JHN.20.15	Jisubv bvm tawuto, “C:i nc:nga kapila no kabdu:n? Sc:kom no madu:n?” Ba:ri ka:svya:ncdc cmna mc:la, Bvm bv luto, “Miganga, no Bvm jo:pakbomkamvlo, ngom lutei no okolo Bvm lc:ton, odokkc ngo Bvm jo:bomkupc.” 
JHN.20.16	Jisub bvm luto, “Meri:a.” Bv nge:latsuto odokkc Bvm Hibriu agomlo, “Rabboni!” (Cdcmpc lunamdc Luyirnc) 
JHN.20.17	Jisubv bvm luto, “ngom gagkvyok, kapila:nc su:paksin ngo Abukoto:pc pv:sangkuma:da; cmpige:la ngok bvrrang kvdvngolo:pc gvkangkuk odokkc bulum lulangka, ngo Abukoto:pc dc:sang dungkubong odokkc noluk Abukodo, ngok Ru:nc sa:nclang noluk Ru:ncsa:nc koto:pc.” 
JHN.20.18	Meri: Magdalini:bv gvkangku odokkc agom tadjvgla gvmvnnc kvdv:dcm lubitoku, “Ngo Ru:tummc ka:begto;” odokkc bv bulum lubito jc Bv bvm cdc agom kvdv:dcm lulvgto.
JHN.20.19	Odo longcdok yumcayirdo, kvnvd longcdok a:pongarnc longcdo, agom tadjvgla gvmvnnc tani:kvdv:dc yabgo kvdv:dcm mokabamsula dungai bulu okolo dungaji, Jiwu kvdv:dcm pcsola, Jisubv gva:la buluk ara:do dagkang odokkc bulum luto, “Nolukkolo mc:po mcnga:nc dungka:langka.” 
JHN.20.20	Bv cdcm lunamc, Bvk alag kvdv:dcmnang angketdcm lcng kanto. Odo agom tadjvgla gvmvnnc tani:kvdv:dc Ru:tummc ka:begnammc mc:pokang. 
JHN.20.21	Jisubv lckoda bulum luto, “Nolukkolo mc:pomcnganc dungka:langka. Abubv kapc ngom mclvgtonc, cdcmv:pc ngo:sin nolum mclvgdung.” 
JHN.20.22	Odokkc Bv cdvlo cdcmpc lutonc, Bv bulum ngalvgla luto, odokkc bulum luto, “Angunnc Yalodcm torvgsutoka. 
JHN.20.23	Nolu sc:kaikc pa:bcm mc:yinsumvlo, bulum mc:yinsutobong; nolu sc:kaikc pa:bcm mctvmvlo, cdcbulu du:dag.”
JHN.20.24	Cdcmpinamc Tomabv, vyvngdok akonc, opem cmna gognamdc, buluk lcdulo du:mvnmangai cdvlo Jisubv gva:toji. 
JHN.20.25	Cdcmpila agom tadjvgla gvmvnnc tani:kvdv:dok akonc bvm lubito, “Ngolu Ru:tummc ka:to.” Ckvdaggom bv bulum luto, “Bvk lakpodok gojal pvdkodcm ka:ma:sisscm, odokkc ngok lakke:ycm gojal pvtkodo suda:ma:sisscm odokkc ngok alagcm Bvk angketdok suda:la ka:ma:sisscm, ngo mc:jvgma:yc.”
JHN.20.26	Pi:nyi longc lcdulo, Bvk agom tadjvgla gvmvnnc kvdv:dc lckoda odo okumdo dungai, odokkc Tomabv buluk lcdulo du:tc:dungai, cmpige:la Jisubv gva:la buluk pongkokdo dagmvnto, odokkc luto, “Nolukkolo mc:po mcnganc dungka:langka.” 
JHN.20.27	Odo Bv Tomamc luto, “Nok lakke:dcm suda:toka, odokkc ngok alagcm ka:toka; odokkc nok lakke:dcm sadlentokuka, odokkc nok alakdcm ngok angketsok pika:tok; mc:jvg kama:ncpc iyoka, cmpige:la mc:jvgtoka.” 
JHN.20.28	Tomabv Bvm lubito, “Ngok Ru:tumclang ngok Ru:ncpvnna!” 
JHN.20.29	Jisubv Bvm luto, “Ngom ka:begla:yc no mc:jvgdu:n? Sc:kobulu ka:begmangge:langgom mc:jvgdagnc bulu aipai pa:nc.”
JHN.20.30	Cdcmpc Jisubv bojcrungko agom tadjvgla gvmvnnc tani:kvdv:dok ka:de:pc gerkanbila gernam agercm gerto, okodcmbulum sc potinso adma:ji; 
JHN.20.31	ckvdaggom scmbulum Jisu Kristomc mc:jvgycpc cmna adto, Ru:ncpvnckc Awodcm, odokkc mc: jvgla nolu jen Bvk aminno turnamcm pa:ycpc cmna.
JHN.21.1	Odok lcdupc Jisubv lckoda avdc agom tadjvgla gvmvnnc kvdv:dcm Tiberia Siycng asi ru:yido lcngkansutoku; odokkc Bv avdc cdcmpc lcngkansuto. 
JHN.21.2	Simon Pitorbv, Tomamc Opem cmna lunamdc Kanandok Natanaelmc Galildo, Jebidi:kc awokvdv:dcm, odokkc Bvk agom tadjvgla gvmvnnc anyikoda lckopc dungai. 
JHN.21.3	Simon Pitorbv bulum luto, “Ngo ongo makapc gvdagbong.” Bulu bvm luto, “Ngolu nok lcdulo gvmvnyc.” Bulu gvlenkang odokkc ollu:do angkang cmpige:la odo yumcdo bulu okkomsin apirkosin crgabla:tomang.
JHN.21.4	Rowc pvang pvsa:nammc, Jisubv siycng ru:yido dagkang; ckvdaggom agom tadjvgla gvmvnnc tani:kvdv:dc cdc Jisubv:ai cmna kinmangai. 
JHN.21.5	Jisubv bulum tawuto, “Ommang kvdv:nga, nolu onggom pa:toyc?” Bulu Bvm lubito, “Pa:mang.” 
JHN.21.6	Bv bulum luto, “Ollu:dok lagbvgpc csabdcm crrvgtoka, odo nolu asudowko pa:ycpc.” Cdcmpila bulu crrvgto, odokkc bulu cdcm sosa:la:tokumang, kapila:nc ongokvdv:dc bojcnamdokki. 
JHN.21.7	Cdc agom tadjvgla gvmvnnc tani:dcm sc:kom Jisubv aipc mc:dagnc Pitormc luto, “Cdc Ru:tumbv:mvn!” Cdvlo Simon Pitorbv tattoji cdc Ru:tumbv cmna, bvk attarcm gclvgsutoku, kapila:nc bv ager gernam lcgangc pvryinsula dungai, odokkc siycng asido:pc sumjvngkang. 
JHN.21.8	Cmpige:la ake agom tadjvgla gvmvnnc tani:kvdv:dc ollu: do angkang, onggo bi:nc csabdcm sola: sola:, kapila:nc bulu amo:dokkc mo:tc:manggai, cmpige:la lvngko go:j kvramko mo:tcngo:pc.
JHN.21.9	Bulu tcmpvdo gvlendokudo, bulu mere:ycm vrga:pc parnam vmmcm pardopc ka:to, onggom odo ba:la lc:dopc, odokkc pitangcm. 
JHN.21.10	Jisubv bulum luto, “Noluk su:pagongkc crgabnam ongodok pirnyi pirumko boma:toka.” 
JHN.21.11	Cdcmpila Simon Pitorbv ollu:do a:to odokkc csabdcm ru:yido:pc sowa:to, pirta pirtanc onggo bi:dandopc, cdc lvngko kolang yingo kolang pirumkai; odokkc cdc odokkvddvkodaggom, csabdc bettomang. 
JHN.21.12	Jisubv bulum luto, “Kajc rokom apinko dopo:lai,” Cdcmpidodcm agom tadjvgla gvmvnnv tani:kvdv:dok akoncsin Bvm tawupc saktabla:tomang, “No sc:kobv:n cmna?” Bulu kindagai cdc Ru:tumbvai. 
JHN.21.13	Jisubv gva:la rokom apindcm doto, odokkc cdcm bulum bito, cdcmv:pc ongokvdv:dcmsin. 
JHN.21.14	Cdc
JHN.21.14	Jisubv agom tadjvgla gvmvnnc kvdv:dcm lcngkansunamdc Bvm sikolokkcm turmokunamdok lcdudokkc lcumka:boi.
JHN.21.15	Bulu cdvlo rokom apindcm dongaptonc, Jisubv Simon Pitormc luto, “Simona Jo:nkc aowa, nolu scmbulumyam aiya:pc ngom mc:dagnci?” Bv Bvm luto, “C:v Ru:tuma; no cdcm kindag ngo nom aipc mc:dag.” 
JHN.21.16	Bv bvm luto, “Ngok me:r aowow sobenkvdv:dcm ka:sv:toka.” Lckoda Bv bvm tawuto, “Simona, Jo:nkc aowa, no ngom aipc mc:dang?” Bv Bvm luto, “Cv, Ru:tuma; no kindag jc ngo nom aipc mc:dag.” Bv bvm luto, “Ngok me:r sobenkvd:dcm ka:sv:mosv:toka.” 
JHN.21.17	Bv lckoda lcumnapc tawuto, “Simona, Jo:nkc aowa, no ngom aipc mc:dagyc?” Pitorbv mc:nyv:la mcngkang lcga:dc bvm “No ngom aipc mc:dang?” cmna lcwumkopc tawula:yam. Odokkc bv Bvm luto, “Ru:tuma, no appvngcm kindag; no kindag jc ngo nom aipc mc:dag.” Jisubv bvm luto, “Ngok bera sobenkvdv:dcm kanggabla dogo:molangka. 
JHN.21.18	Aroru:pc, aroru:pc, ngo nom lubidung, nolu cdvlo adji:la dunggaji, nok vgvngcm yc:rcgsuge:la no okolopc gvlv:daggaji gvto; cmpige:la no cdvlo mvjv:ycnc, nok alagcm laglenyc, odokkc akonc nom gvgabboyc odokkc no okolopc gvlv:ma:ji jo:bomna gvyc.” 
JHN.21.19	(Cdcm Bv kapinc sinamkokki bv Ru:ncpvncmc amincm gvmoycn cdcm lcngkanpc cmna luto.) Odokkc odok lcdupc Bv bvm luto, “Ngok lcdulo gvmvntok.”
JHN.21.20	Pitorbv nge:latsula buluk agom tadjvgla gvmvnncdcm ka:to sc:komc Jisubv aipc mc:dagaji, sc:kobv Bvk angkcng ru:yido dododcm kcgabkaji odokkc lukaji, “Ru:tuma, cdc sc:kobv:n nom jc tolvgpc cmna idu:nc?” 
JHN.21.21	Cdvlo Pitorbv bvm ka:tonc, bv Jisumc luto, “Ru:tuma sc tani:sok agomdc kapc iycn?” 
JHN.21.22	Jisubv bvm lubito, “Cdcm mc:mvlo bv dungka:lang ngok gvlatkuma:sisscm, cdc nokkcpc kapc idang? Ngok lcdulo gvmvntok!” 
JHN.21.23	Bvrrang kvdv:dok ara:lo cdc agomdc cdc ngombungkang jc cdc agom tadjvgla gvmvnna gvnc tani:dc sima:yc; cmpige:la Jisubv bvm lumangai jc bv sipcma:namc, cmpige:la, “Cdc ngok mc:namkomvlo bv ngo gvkuma:sisscm du:mvlo, cdc nokkcpc okopc iycn?”
JHN.21.24	Cdcna agom tadjvgla gvmvnncdc sc:kobv cdc agomkvdv:dok lukamcm lubidu:ji, odokkc sc:kobv agomkvdv:scm adtu:ji odokkc ngolu kindag jc Bvk lukanbinamdc arro.
JHN.21.25	Okodcmbulum Jisubv gerkaji ckvdaggom bojckoda agomc dung; cdc appv:dcm adya:mvlo, ngo mcngkvdag jc mo:pvsci avdc potindcm adko pv:ma:ya:pc cdcm adya:mvlo.
ACT.1.1	Adpo:nam potindo, O Tiopilu, ngo Jisukc gerbomnam odokkc luyirnam appv:dcm adto, 
ACT.1.2	cdvlo Bvm tayc:pc la:sa:tokunc odo longcdo:pc, Bv Agunnc Yalodokki lulvg luge:la Bv sc:kobulum balentagaji mclvgnam ager gernckvdv:dcm. 
ACT.1.3	Bulum Bvavdcturrangkula Bvk du:g kostom gvdag lcdudo bojcrung lcngkansubinam kvdv:dokkc Bv lcngkansuto, bulum yi:pi longcdok ara:do lcngkansudokudo, odokkc Ru:ncsa:nckc migom doko mo:pvdok agomcm lubi lubila. 
ACT.1.4	Odokkc odo buluk lcdulo du:dodcm Bv bulum Jerusalemdcm mcge:la gvpakma:dopc luto, cmpige:la Abudok pesubinamdok lcgangc toya:la du:dopc luto, okodcm, Bv luto, 
ACT.1.5	“Nolu ngokkolok tadtobong, kapila:nc Jo:nbv asikokki baptismongcm bito, cmpige:la bojc longcko ima:dapc nolum Angunnc Yalokokki baptismongcm biyc.”
ACT.1.6	Cdcmpila cdvlo bulu lckopc gvkumsutonc, bulu Bvm tawuto, “Ru:tuma suk ayirv:soi no Israeldok migom dokodcm la:lenbiyckun?”
ACT.1.7	Bv bulum luto, “Nolukkcpc cdc oko ayirdc cdcmanggom oko po:lodcm Abudc ru:la lc:tagnc Bvk avkc ilanggvlangki cdcm kinpcnammang. 
ACT.1.8	Cmpige:la nolu tornamcm pa:ycpc Angunnc Yalodc cdvlo noluk tayc:lo:p pvnga:ycji, odokkc nolu ngok lukanbincpc ilangka Jerusalemdo odokkc Judiang appv:do odokkc Samariangdo odokkc mo:pvsok du:tcrpc.” 
ACT.1.9	Odokkc Bv cdvlo cdcm lutonc, bulu ka:la du:dodcm, Bvm tayc:pc la:sa:to, odokkc mukkang atakkonc Bvm ka:pv:langkuma:dopc dc:pakbomkangku.
ACT.1.10	Odokkc bulu taycngpc Bvk dc:pakkunamdcm ka:sa:tvla du:dodcm, ka:toka, tani: anyikonc buluk kcra:do kamponc attar gcge:la dagangkang, odokkc luto, 
ACT.1.11	“Galildok Tani:kvdvnga, nolu kapila tayc:to:pc ka:sa:tvla du:n? Cdc Jisumc, sc:kom nolukkolokkcm taycngpc gvbokangkunc, cdcmv:pc lckoda gvlatycku nolu kapc tayc:pc dc:dokupc Bvm ka:tonc.”
ACT.1.12	Odokkc bulu Jerusalemdo:pc Olib cmnam adi:dokkc gvlattoku, okodc Jerusalemdok anindagaji, ager germa:pc du:do longgcm gvnam kvddongko motc:dagai; 
ACT.1.13	odokkc cdvlo bulu gva:tokuji, bulu taycngkc du:nc okum soyardo:pc gvsa:to, okolo bulu dunggaji, Pitorbv, Jo:nbv, Jakobbv odokkc Andriwubv, Piliplang Tomabv, Bartolmiwulang Matiubv, Jakobbv Alpaeukc awodc odokkc Simonbv Lckolakkoma:ncdc odokkc Jakobbv Juda:kc awodc. 
ACT.1.14	Cdc appv:dc av avkvdv:dc asin mc:nam lckko:pc mc:to nc:ng kvdv:dokki kumnamno lckko:pc odokkc Jisukc anc Meri:bv, odokkc bvk bvrokvdv:dokki.
ACT.1.15	Odo longckvdv:do Pitorbv bvrokvdv:dok ara:do dagrobto (tani:kvdv:dc lckko:pc lvngkokolang yi:nyikai,) odokkc luto, 
ACT.1.16	bvrokvdvnga astrong agomdcm potindo adkamdcmpci ipcnammc, okodcm Angunnc yalodc po:pcbong Dawidkc nappa:dokki lutoji, Juda:kc agomcm, sc:kobvm sc:kobulu Jisumc ycnggabtonc lcngkanbincpc ika:ji. 
ACT.1.17	Kapila:nc bv ngoluk ara:so kvtc:nammai, odokkc bv ipcnammcm sc lutad ager gernamso bitungai.
ACT.1.18	(Cdcmpidodcm tani:dc bvk germur ager gerla pa:nam mo:takko rcto; odokkc mittukdc tu:yi:la kcdledla bv kvdvsukodo odadsula dadporkang odokkc bvk aki:dok rokki: appv:dc budsurra lengkang. 
ACT.1.19	Odokkc cdc Jerusalemdok du:nc appvngc kinabto, odoyam cdc among intagdcm i: mo:tagc cmto.) 
ACT.1.20	“Kapila:nc cdcm ni:tom potindo adtak,
ACT.1.20	‘Bvk dungko-dakkodcm mongkumotoka odokkc
ACT.1.20	odo sc:kosin du:ma: dagma:pc ika:langka;’
ACT.1.20	odokkc ‘Bvk Ru:tumkc agerdcm ammem la:motoka.’
ACT.1.21	“Cdcmpila tani:kvdv:dok akonc sc:kobv ngoluk lcdulo lckopc gvmvnkanc ru:tum Jisubv ngoluk gvlen gva:dodo 
ACT.1.22	Jo:nkc baptismo bidodokkc gvrobbomna Bvm tayc:pc ngolukkolokkcm gvbodoku longcdo:pc sidc tani: kvdv:dok akonc bvk sikolokkc turkunamdok lukan lubincpc ipc iyc.”
ACT.1.23	Odokkc bulu anyiko la:lento, Josepmc Barsabba cmnamdcm, sc:kom Justu cmna minyotla mintungaji, odokkc Mettiabv, 
ACT.1.24	Odokkc bulu kumge:la luto, “Ru:tuma, sc:kono tani: appv:lok asincm kinabdagji, 
ACT.1.25	sc anyisok sc:komc no balentang sc ager gernamso idopc odokkc mclvgnam ager gerncpc idopc okodokkc Juda:bv gvyotla gvpakka:ji, bvk avkc mo:di:do:pc.” 
ACT.1.26	Bulu avkvdv:dc lotari: ku:la ka:namc kanggabnamdc Mettiakolo angkang; odokkc bvm vyvngkolang akodok lcdulo lckopc amindcm adlvgto.
ACT.2.1	Yi:ngko longcdok inam dopundojardc cdvlo pvngangka:nc, bulu appv:dc du:tcng akkongkolo lckko:pc dungai. 
ACT.2.2	Odokkc vgcmpc taycng tokkc kvnggv:pc bottcpc yunc csarcmpc ngomna gomugko dc:yi:do, odokkc cdc buluk dungko okumdo ngombungkang. 
ACT.2.3	Odokkc odo bulum vmmcmpc ayokvdv:dc lcngkansuto, dorbu:la odokkc buluk appv:dok ako akolok tayc:lo dcnggabamkang. 
ACT.2.4	Odo bulu appvdc Angunnc Yalodc bingkang odokkc angu angu agomcm lurobbomkang, Yalodc bulum lunamdcmpci.
ACT.2.5	Cdcmpinamc odo Jerusalemdo Jiwuyc, odokkc Ru:ncpvncmc aipc mc:nc tani:yc do:mvr kcvgso du:nc appvng opvnlokkc dungai. 
ACT.2.6	Odokkc odo bc:namdokki kcrcng tani:kvdv:dc lckko:pc gvkumsukang, odokkc bulu mcngkin-mc:para:tomang, kapila:nc bulu appv:dc buluk av avkc agomcm lusudopc tatto. 
ACT.2.7	Odokkc bulum mc:la mcngapla:ma:pc odokkc mcngkesula du:la:yam, scmpc luto, “Sc agom lunc kvdvng appv:sc Galilolokkc ma:lang? 
ACT.2.8	Cmpige:la cdc kapc ngolu tadbegdu:n, ngolu appvngc av avkc du:tc:lok agomcm? 
ACT.2.9	Partiankvdv:dokkc, Media:dokkc, Ilamitedokkc, Mesopotamiangdo du:nc-dagnckvdv:dc Judia odokkc Kappadokia, Pontus dokkc Asia, 
ACT.2.10	Prigia odokkc Pampilia, Igipt odokkc Libiadok mo:takkolok Sirenedokkc, odokkc Ro:mdok kanggongkapc gvnnckkc, Jiwu kvdvngclang avkc dormo mcpaknc, 
ACT.2.11	Kretan kvdv:dc odokkc Arabi kvdv:dcm, ngolu bulum noluk avkc agomlok ludopc tadbegdung Ru:ncpvnckc bottcru:nc ager gernamcm.” 
ACT.2.12	Odokkc appv:dc tadngagamsukang odokkc mcngkinmc:parangtomang, akoncm akonc, “Cdcmpc lunamdc okko cmdang?” Cmna lukangam mvnsula.
ACT.2.13	Cmpige:la “Bulu vrnc apongcm tvngvrsungapto,” cmna luyo-luka:la luto.
ACT.2.14	Cmpige:la Pitorbv, vyingkolang akodokki dagbosuge:la, bvk agomcm bottapc lusuto odokkc bulum lukanbito, “Judia:sok tani:kvdvnga odokkc Jerusalemdok du:nc-dagnc appvnga, scm nolu appvngc kintoka, odokkc ngok agom kvdv:scm yerungcm toka:la tattoka. 
ACT.2.15	Kapila:nc sc tani:kvdv:sc, noluk mc:namdcmpc torvgsumang, su:pak longgc ayir awumongko idunggong; 
ACT.2.16	cmpige:la sc lungor lunc Joelbv okkom lutoji cdcmvn:
ACT.2.17	‘Odokkc gvngab longcdo cdcmpc iyc Ru:ncpvncbv luto,
ACT.2.17	jc Ngok Yallom ngo tani: opvn appv:lo to:rumlvgyc,
ACT.2.17	odokkc noluk awokvdv:dc odokkc noluk omckvdv:dc
ACT.2.17	lungor agomcm lugo:yc,
ACT.2.17	odokkc noluk ya:me
ACT.2.17	ko:kvdv:dc kangorcm ka:yc.
ACT.2.18	C:, odokkc ngok ager gerya:nc milbong tani:kvdv:dc odokkc ager gerya:nc nc:ng tani:kvdv:dc odo longckvdv:dok ara:do Ngok Yallom ngo pvrumyc; odokkc bulu lungorcm luyc.
ACT.2.19	Odokkc ngo tayc:to kangaksunam ka:namcm lcngkanyc
ACT.2.19	odokkc kcvgso mo:pvso kanggodcm, i:ycm,
ACT.2.19	odokkc vmmcm, odokkc yv:paknc mukkangcm;
ACT.2.20	do:nyitc kcmopakyc odokkc po:lotc i:pc,
ACT.2.20	Ru:nckc longcdc pvngangma:dapc,
ACT.2.20	cdc bottcru:nc odokkc ka:begpcnam longcdc.
ACT.2.21	Odokkc odo cdcmpc iycnc jc sc:kobvi
ACT.2.21	Ru:tumkc amincm gogycnc mopvtyc.’
ACT.2.22	“Israelsok tani:kvdvnga, sc agom kvdv:scm tadtoka: Najaretdok Jisubv, Ru:ncpvnckokki nolukkolo du:jonsumoto bottcru:nc ager germola odokkc mcngapla:ma:nam agercmlang odokkc kanggod kvdv:dokki okodcm noluk ara:lo Ru:ncpvncbv Bvkkokki gertoji, nolusin avyc kindagnc cdc Jisudcm. 
ACT.2.23	Ncrkvgpc tarung ru:namdcmpc topaklvgto odokkc Ru:ncpvnckc kinpo:namdcmpc, nolu Kuruslo pvtjonto odokkc lujvgluro kinma:nc tani:kvdv:dok alakki moketo. 
ACT.2.24	Ckvdaggom Ru:ncpvnbv Bvm turmotoku, sinamlok kinamcm moturtoku, kapila:nc cdc Bvkkcpc odokki yc:tumnamna:mang. 
ACT.2.25	Kapila:nc Dawidbv Bvk agomcm lutag,
ACT.2.25	‘Ngo lo:dvscm Ru:tummc ngok kcra:pc ka:begto,
ACT.2.25	kapila:nc ngo cngunma:ycpc cmna
ACT.2.25	Bv ngok lagbvk alagpc dung;
ACT.2.26	cdcmpila ngok asinc mc:pola dungai,
ACT.2.26	odokkc ngok aiyyo mc:poto;
ACT.2.26	cdcmsinyamsin ngok adinc mc:tinsula du:yc dagyc.
ACT.2.27	Kapila:nc no ngok yallom uiamo:bo topakledma:yc,
ACT.2.27	cdcmanggom nok Angunnc Akodcm
ACT.2.27	aima:pc ager gernamkvdv:dcm ka:begmoteika.
ACT.2.28	No ngom turnamsok lambckvdv:dcm kinmoto;
ACT.2.28	nok du:tcngkokki ngom no mc:pomolang.’
ACT.2.29	“Bvrrang kvdvnga nolum abukvdv:lok abu Dawidkc agomcm mc:tindanna lubila:dung jc bv sikang odokkc agolo lc:to, odokkc silolo:pc bvk agodc ngoluk ara:lo dung. 
ACT.2.30	Cdcmpidag lungorla luncpc itu:la:yam, odokkc Bvm Ru:ncpvncbv pesunamko pebito cmna kinna:yam jc Bvk opvnko Bvk migom dungkodo lc:yc cmna, 
ACT.2.31	Bv kangorko ka:no:to odokkc Kristokc sikolokkc turkunamdcm luto, jc Bvm Uiamo:bo tolvgtomang, cdcmanggom Bvk adinc aima:pc ager gernamc ka:tomang. 
ACT.2.32	Cdc Jisumc Ru:ncpvncbv turmotoku, odokkc odokkcpc ngolu appvngc lukan lubinc. 
ACT.2.33	Cdcmpila Ru:ncpvnckc lagbvg alakdo:pc la:sa:langkula:yam, odokkc Abudokkcm Angunnc Yalodok pesubinamdcm pa:la:yam, Bv scm to:lvgtag okodcm nolu ka:begdu:nc odokkc tadbegdu:nc. 
ACT.2.34	Kapila:nc Dawidbv taycng amo:pc dc:sa:tokumang; cmpige:la bv avdc luto,
ACT.2.34	Ru:tumdc ngok Ru:tummc luto,
ACT.2.34	Tedtok ngok lagbvgpc.
ACT.2.35	Ngo nok mirukvdv:dcm nok alckvdv:dok
ACT.2.35	lcga:pc kungke:pc ima:sisscm.
ACT.2.36	“Israelkc ope: appv:dcm aroru:pc kinmotoka jc Runcpvncbv Bvm Ru:tumpclang Kristopc imoto, cdc Jisumc sc:kom nolu kuruslo pvtketoji.”
ACT.2.37	Cdcmpinamc bulu cdcm tadge:la buluk asinkvdv:dcm nvgjonamto, odokkc Pitormclang agom tadla gvmvnnc akekvdv:dcm luto, “Bvrokvdvnga, ngolu kapc iycn?”
ACT.2.38	Odo Pitorbv bulum luto, “Asinc mc:dvrra mc:latsutokuka, odokkc noluk appvngc Jisu Kristokc aminno baptismongcm la:tok noluk pa:pkvdv:dcm mc:yinsunam lcgangc; odokkc nolu Angunnc Yalodok amandcm pa:yc. 
ACT.2.39	Kapila:nc pesula lunamdc nolukkcpc odokkc noluk ommang kvdv:do:pc odokkc mo:tc:pc du:nc kvdv:do:pc, Ru:tumdc ngoluk Ru:ncpvncbv Bvkkolo:pc gogangkunam appv:dcm.”
ACT.2.40	Odokkc bv agom bojcrungkoda lula lukanbito odokkc angu agomkokkisin luyirra bulum luto, scmpc lula, “Nolu av avyc sc yadkuknc opvnsokkcm mopvtsutoka.” 
ACT.2.41	Cdcmpila cdc sc:kobulu bvk agom kvdv:dcm torvgsutoji baptismongcm langapto, odokkc odo baptismongcm bisetla bulu lv:ying awum kvramko yallo idagai. 
ACT.2.42	Odokkc bulu avkvdv:dc mclvgla ager germonam tani:kvdv:dok luyirnamlo:lang lckopc dungkolo, pitangcm penpansula dokolo odokkc kumkolo dunggabla du:mvnto.
ACT.2.43	Odokkc appvng yalokvdv:dc pcsso angkang; odokkc bojcrungko kangaksunam agercmlang kanggodcm mclvgla ager germonam kvdv:dokki gerto. 
ACT.2.44	Odokkc mc:jvgnc kvdv:dc lckopc dungai odokkc appvng attarcm lcko-lakkopc lcngkumsuto; 
ACT.2.45	odokkc bulu arckan attar kvdv:dcmlang attarkvdv:dcm kopagamto odokkc cdcmbulum bulu appv:dcm orpanamsuto, buluk sc:ko sc:kobulu manamdcmpci. 
ACT.2.46	Odokkc longgcm longgcm, kumko okumdo lckopc gvkumsunamcm odokkc buluk okumkvdv:do pitangcm penpansula bulu mc:po:pc odokkc asin akko:pc mc:la apincm dobosuto, 
ACT.2.47	Ru:nc pvncmc aipai lula odokkc appv:tani:lok aipc mcngkosula. Odokkc Ru:tumbv bulum longgcm longgcm sc:kobulum moturtoji: mca:lvgsetbomto.
ACT.3.1	Longckoncm Pitorbv:lang Jo:nbv kumko okumdo:pc kumdv ayir kona:do gvdungai, 
ACT.3.2	odokkc ododokkcbong lcbe:nc tani:ko jo:bomnamko, sc:kom bulu kumko okumdok kangkan cmnam yabgodo kumko okumdok gva:nckvdv:dok kogo:la binamko pa:ycpc cmna jo:yi:la lc:tungaji. 
ACT.3.3	Pitormclang Jo:nmc kumko okumdo:pc gva:pc cmna idopc ka:la:yam, bv da:n kogo:la pa:namko kumna koto. 
ACT.3.4	Odokkc Pitorbv bvm ka:mi:la ka:to, Jo:nkokki, odokkc luto, “Ngolum ka:toka.” 
ACT.3.5	Odo bv bulum ka:mi:-miri:la ka:to, bulukkolok o:kaiko pa:pc cmna. 
ACT.3.6	Cmpige:la Pitorbv luto, “Ngokkc murkongcba: avnc kamang, cmpige:la ngokkc okko du:ji ngo nom biyc; Najaretolok Jisu Kristokc aminno, lambc gvtok.” 
ACT.3.7	Odokkc bvm lagbvg alagdok sogabla bvm sosa:to; odokkc oddung bvk alckvdv:dc:lang lcbvng kvdv:dcm tormoto. 
ACT.3.8	Odokkc bv sumrobla darobkang odokkc lambcm gvla kumko okumdo buluk lcdulo gvangkang, gva:la sumna: sumna odokkc Ru:ncpvncmc aipai cmnang cmna. 
ACT.3.9	Odokkc tani: appv:dc bvm lambc gvdopc odokkc Ru:ncpvncmc aipai cmdopc ka:to, 
ACT.3.10	odokkc bvm Kangkan cmnam Yabgodo tedncdc cmna kangkinamto; odokkc bulu mcngapla:ma:pc ingapkang; odokkc mc:la okko bvkkc ika:ji mcngaksukang.
ACT.3.11	Bv Pitorkclang Jo:nkc lcdulo gvgab-garabla du:mvnna du:dodcm tani: appv:dc Solomonkc barandang cmkodo:pc dukkumsukang. 
ACT.3.12	Odokkc cdcm Pitorbv kangge:la tani:kvdv:dcm luto, “Israelsok tani:kvdvnga, kapila nolu scm mcngapla:ma:pc idang, cdcmanggom nolu kapila ngolum ka:motsula du:n? Ngoluk avkc ilang gvlangkokki cdcmanggom ainamkokki bvm lambcm gvmotokuncmpc? 
ACT.3.13	Abrahamkc Ru:ncpvncdc odokkc Isahakkcdc odokkc Jakobkcdc, ngoluk abubulum Ru:ncpvncdc, bvk ager gerya:nc Jisumc amincm gvmoto sc:kom nolu topaklvgtonc, bv cdvlo Bvm mclennvgkupc cmna mc:tungaji. 
ACT.3.14	Cmpige:la nolu Angunncdcm odokkc Dormokancdcm topakto, odokkc nolum tani:mokenckodan nolum bidokupc koto, 
ACT.3.15	odokkc turnamsok gagbomncdcmc: moketo, sc:kom Ru:ncpvncbv sikolokkcm turmotokuji. Ngolu odok lukanbinckvdvngc. 
ACT.3.16	Odokkc bvk amindc, bvk amindcm mc:jvgkokki, sc aminscm tormotoku sc:kom nolu ka:begdu:nc odokkc kindu:nc; odokkc Jisukokki mc:jvgnamdc:na okodc sc amiscm aiyo:pc ainc amvr-ammom bitokunc noluk appvngkc kcra:do:pc.
ACT.3.17	“Odokkc su:pak, bvrokvdvnga, nolu kinma:la agercm ito, noluk migomkvdv:dc:sin imvnnamdcmpc. 
ACT.3.18	Cmpige:la Ru:ncpvncbv okodcm nappangki lutonc appvng lungornc tani:kvdv:dok agomcm, jc Bvk Kristobv mogvtmomatdcm mopvnammc pa:pcnammc, Bv cdcm lukamdcmpc imoto. 
ACT.3.19	Asinc cdcmpila mc:dvrra mc:latsutokuk, odokkc lckoda gvlattokuka, noluk pa:pkvdv:dcmjen motidamdopc, cdc anumonam ayirdc:jen Ru:tumkolokkc a:ycpc, 
ACT.3.20	odokkc jc Bv:jen noluk lcgangc ager gerdopc togc:lvgdopc mclgycpc, Jisumc, 
ACT.3.21	sc:kom taycngtc Ru:ncpvnckc agom lunam appv:dcm ima:sisscm torvgru:supa:yc leketo:dvlokkcbong Bvk angunnc lungor agom lunckvdv:dok nappangki lukamdcmpc. 
ACT.3.22	Mose:bv luto, ‘Ru:tum Ru:ncpvncbv noluk lcga:pc noluk bvrokvdv:dokkcm lungor agom luncko lenmoyc odokkc Bv ngom la:lento. Nolum okodcmci Bv lubiycnc nolu tadlangka. 
ACT.3.23	Odokkc cdcmpc iycnc jc cdc lungor agom luncdcm sc:ko sc:koi tadma:ycji tani: kvdv:dokkcm mokkeyamyc.’ 
ACT.3.24	Odokkc lungor agom lunc appv:dc, Samuelkolokkc odokkc sc:kobulu odok lcdudo gvkaji, bulumsin sc longckvdv:sok agom lutadbika. 
ACT.3.25	Nolu lungor agom lunckvdv:dok awokvdv:dc odokkc lugoddokkc okodcm Ru:ncpvncbv noluk abukvdv:dcm bikaji, scmpc Abrahammc lula, ‘Odokkc nok pu:pojarpolo mo:pvsok crang appvngc gerncpu:ncpc iyc.’ 
ACT.3.26	Ru:ncpvncbv Bvk ager gerya:ncdcm turmoge:kula, nolukkolo:pc mclvgpo:danto, nolum akhirba:d bipc cmna noluk appvngkc aima:nc agerlokkc gvladamkumvlo.”
ACT.4.1	Odokkc bulu tani:kvdv:dcm lula du:dodcm, kumko okumdok dormo ager gerncdc:lang mimag moddom daggcbonc odokkc Saddusi:kvdv:dc bulukkolo:pc gva:to, 
ACT.4.2	lukvn-lumvnna lcga:dc bulu tani:kvdv:dcm luyirnamdokki odokkc Jisukolo sikolokkcm turnamdok agomcm lutadgo:binamdokki. 
ACT.4.3	Odokkc bulu bulum ycnggabto odokkc makana:lo tumna longkondo:pc lc:to, kapila:nc odo yummcidagaboi. 
ACT.4.4	Cmpige:la bojcrungc sc:kobulu agomkvdv:dcm tattonc mc:jvgto; odokkc tani:kvdv:dcm kvnamc lvngko anggokvramko idagai.
ACT.4.5	Rokondo buluk migom donckvdv:dc odokkc abv:nc kvdv:dc odokkc ainc agom adgabnc kvdv:dc Jerusalemdo lckopc gvkumsuto, 
ACT.4.6	dormo ager gernclok bottarya:nc Anna:bv odokkc Kaiapa:bv odokkc Jo:nbv:lang Alekjandarbv, odokkc dormo ager gerncdok bottarya:ncdok ope:kvdv:dc. 
ACT.4.7	Odokkc cdvlo bulu pongkokdo du:motonc, bulu tawuto, “Oko ilang gvlangkokii cdcmanggom oko aminkokki nolu cdcm gerton?” 
ACT.4.8	Odo Pitorbv, Angunnc Yalodc du:bomdanna du:la, bulum luto, 
ACT.4.9	“Tani:kvdv:dcm odokkc abv:nckvdv:dcm migompc ila ka:bomnc kvdvnga, nolu silo lcbe:la gvnckoncm ainc agerko gernamdok agomcm anka:la ka:ya:mvlo, oko kokki sc tani:scm aimotokunc cmna, 
ACT.4.10	cdcm nolu appvngc kinka:langka, odokkc Israeldok tani: appv:dc, jc Najaretolok Jisukc aminkokki, sc:kom nolu kuruslo pvtketonc, sc:kom Ru:ncpvncbv sikolokkcm la:sa:tokunc, bvkkokki sc tani:sc noluk kcra:so aiyo:pc dagdung. 
ACT.4.11	Sc:na vlv:dc okodcm nolu okum monckvdvngc mcpakla lc:tungaji, cmpige:la okodc su:kdok bottarya:nc vlv:pc ika:ji. 
ACT.4.12	Odokkc sckkolo:sin motur turnamc kamang, kapila:nc taycng kcyvgso oko amincsin kamang tani:kvdv:dok ara:lo okodokki ngolu mopvsupcnammcji.”
ACT.4.13	Cdcmpc Pitorkclang Jo:nkc torpc lula:namdcm kangge:la, odokkc ka:namc bulu ponc-lunc tani:mang, cmmum tani:yc, bulu mc:la mcngapla:tomang, odokkc bulu kinto bulu jc Jisukc lcdulo dungai cmna. 
ACT.4.14	Cmpige:la tani:dcm kangge:la cdc buluk kcra:do ailangkula dagla du:namdcm, bulu o:kosin lujckko lupcnam katomang. 
ACT.4.15	Cmpige:la cdvlo bulu bulum lulvgla lutoji kcba:dokkc gvyodla gvdopc, bulu akoncm akonc luka:mvnsuto, scmpc lula, 
ACT.4.16	“Sc tani:kvdv:scm ngolu kapc iyya:n? Kapila:nc cdc buluk amin gvdopc tadgcnam inam kanggodokki Jerusalem du:nc dagnc appv:scm lcngkanto, odokkc ngolu cdcm lupakla:mang. 
ACT.4.17	Cmpige:la tani:kvdv:dok ara:lo cdc odokkc cmpcsin tadbu: ma:dopc kajc bulum sc aminsok agomcm ludanyobong cmna bulum lutadlai.”
ACT.4.18	Cdcmpila bulum bulu gogangge:la Jisukc aminno okkomsin ludanyobong cdcmanggom luyiryok cmna sanggabdanna lurvdto. 
ACT.4.19	Cmpige:la Pitorbv:lang Jo:nbv bulum lubito, “Ru:ncpvnckc ka:pc noluk agomcm tadnamdc aiya:dagnci Ru:ncpvnckc agomdcm tadnamdcmyam, nolu ka:pa:ru:yc; 
ACT.4.20	kapila:nc ngolu okkom ka:tonc odokkc tattonc ngolu lubima:pc du:la:mang.” 
ACT.4.21	Odokkc bulu lckoda bulum morvdge:la bulum bulu mclvgtoku, bulum oko dcmpcmopcnam lcgangcmsin tani:kvdv:dok lcgangc pa:ma:la; kapila:nc tani: appv:dc Ru:ncpvncmc aipai bito kapc ika:ji odok lcgangc. 
ACT.4.22	Kapila:nc oko tani:dcm bulu cdc csa:mokunam kanggoddcm lcngkantonc yi:pi: dv:takoyam bojcyangko idagaboi.
ACT.4.23	Bulum cdvlo mclennvgtokunc bulu buluk ajonkvdv:do:pc gvkangku odokkc dormo ager gernckvdv:dc odokkc abv:nckvdv:dc bulum kapc lutoji lubitoku. 
ACT.4.24	Odokkc cdvlo bulu cdcm tattoji, bulu lckopc buluk agomcm Ru:ncpvnckoto:pc jc:sa:to odokkc luto, “Appvngcm ka:bomnc Ru:tuma, sc:ko taycngtcm odokkc mo:pvscm odokkc siycngcm odokkc odok du:nc appv:dcmbulum ru:lentonc, 
ACT.4.25	sc:kobv ngoluk Abu Dawidkc nappangki, nok ager gerya:ncdc Angunnc Yalodokki lukanc,
ACT.4.25	‘Angutani:kvdv:dc kapila aglvng sa:dang,
ACT.4.25	odokkc tani:kvdv:dc cmmum agomkvdv:dcm mcnggo:dang?
ACT.4.26	Mo:pvsok migomkvdv:dc attarkvdv:dcm bulu
ACT.4.26	av avkvdv:dc aiyo: aiyo:pc tvkumsula lc:tung,
ACT.4.26	odokkc migom donckvdv:dcm lckopc langkumamsuto;
ACT.4.26	Ru:tumdok birudi:pc odokkc Bvk vrnamdok birudi:pc.’
ACT.4.27	“Kapila:nc aropakpc sc nogorso nok ager gerya:nc Jisukc agom birudi:pc yadkumsukang, sc:kom no vrtungaji, Herodmclang Pontiudok Pilatmc anyipakdc, Ru:ncmc kinma:nc kvdv:dokki lckopc odokkc Israeldok tani:kvdv:dcm, 
ACT.4.28	nok alagc odokkc nok mcngkampc iycpc cmna ru:no:tagaji. 
ACT.4.29	Odokkc su:pak, Ru:tuma, buluk morvdnamdcm kangkvtoka, odokkc nok ager gerya:nc kvdv:dcm nok agomcm appvng asin pvtala lula:dopc imotei, 
ACT.4.30	cdvloi csa:mokupc cmna nok alagcm ma:lendagji, odokkc kanggodcmna kangagsula du:nam agercm nok angunnc ager gerya:nc Jisukc aminno imotei.”
ACT.4.31	Odokkc cdvlo bulu kumtoji, bulu oko mo:tagdo gvkumsukaji yonkukkang; odokkc bulu Angunnc Yalodokki bingkang odokkc Ru:ncpvnckc agomdcm asinang pvtala luto.
ACT.4.32	Cdcmpidodcm cdc mc:jvgnc kvdv:dok ajon jonsunamdc asin atcrongkopc odokkc yalo atcrongkopc idagai, odokkc sc:kosin lumangai sc:koi atvko pa:toji cdc bvk avkc cmna, cmpige:la bulukkc appvng attarcmci lcko-lakkopc lc:dagai. 
ACT.4.33	Odokkc kvnggv:pc bottcnc ilanggvlang kokki mclvgla ager gerdopc mclvgnam tani:kvdv:dc Ru:tum Jisukc sige:la turkunamdok agomcm lutadgo:bito, odokkc buluk appv:lo kvnggv:pc bojcpc ayangc dungkang. 
ACT.4.34	Buluk ara:lo atvko opannc tani:yc akosin kamangai, kapila:nc cddvkopci among kannc cdcmanggom okumc dungaji cdcmbulum kopagamto, 
ACT.4.35	odokkc kola okodcm pa:tagaji odokkc cdcmci mclvgla ager gerdopc mclvgnam tani:kvdv:dok kcra:do tva:lvgto; odokkc sc:koi madaganc ordungai.
ACT.4.36	Cdcmpc Josepbv sc:kom mclvgla ager germonamkvdv:dc Barnaba cmna mintcmna amincm mintagaji (okodc a:ng pvtadopc luncdok Awo cmdaganc,) 
ACT.4.37	Lebiangkonc, Siprudok du:ncdagnckonc, bvk arvgkoncm kopakto, odokkc murko:dcm boma:la mclvgla ager gerdopc mclvgnam tani:kvdv:dok kcra:do:pc boma:to.
ACT.5.1	Ananiang cmnam tani:ko bvk nc:ng Sappira:bvnyi cmpige:la arrc kanc attar ako kopakto, 
ACT.5.2	odokkc bvk nc:dokki ru:sula kopakla pa:namdok asudo:ko la:tumla lc:to, odokkc cdcm ager gerdopc mclvgnam kvdv:dok kcra:do lc:to. 
ACT.5.3	Cmpige:la Pitorbv luto, “Ananianga kapila Satandc nom asindcm Angunnc Yalodcm lume:ycm lunamdcm bi:moton odokkc among kola pa:namdok akkem la:tumla lc:moton? 
ACT.5.4	Cdcm koma:pc lc:dodcm, cdc noluk avkcpc ila du:mangalang. Odokkc cdcm kopakdag lcdudo:sin, cdc nolum ila:namdcmpci ila:manggalang? Kapc cdcmpc cdc nok asindo mcngkvla ka:la:ton? No tani:kvdv:dcm yadmang cmpige:la Ru:ncpvncmcmvn.” 
ACT.5.5	Anania:bv cdc agomkvdv:dcm tannamc, bv kcttabla sipakkang. Odokkc cdcm tadncappv:dc kvnggv:pc pcssamkang. 
ACT.5.6	Ya:me: tani:kvdv:dc daropla gasorki yetto odokkc bvm jo:lenbomkang odokkc bvm yupakto.
ACT.5.7	Ayir awumko lcdupc bvk nc:dc gva:do, kapc ika:ji kinma:pc. 
ACT.5.8	Odo Pitorbv bvm luto, “Ngom luteika nolu odokkvddv:lok amo:dcm kokanei koma:nei.” Odo bv luto, “C:v, odokkvddv:lok.”
ACT.5.9	Cmpige:la Pitorbv bvm luto, “Kapila cdcmpc nolu lckopc mc:bosukan Ru:tumkc Yalodcm anka:la kangkvpc cmna? Tattok, sc:kobulu nok milbo:dcm yupaktonc buluk alckvdv:dc yabgo ru:ido pvnga:dokubong, odokkc bulu nomsin mo:ro:pc jo:lenbomyc.” 
ACT.5.10	Vgcmpc oddung bv kcttabkang bvk alcru:yido odokkc sipakkang. Ya:me: tani:kvdv:dc gvangkunamc bulu bvm sila du:dopc ka:begtoku, odokkc bulu bvm jo:lenna mo:ro:pc bomkang odokkc bvk milbo:dok ru:yido yupakto. 
ACT.5.11	Odokkc mondoli:dok appv:dc kvnggv:pc pcssamkang, odokkc cdcm tadbegnc appv:dc.
ACT.5.12	Cdcmpc bojcrungko kanggodcm odokkc kangaksula du:nam agercm tani:kvdv:dok ara:lo ager gerdopc mclvgnam tani:kvdv:dokki gerto. Odokkc bulu appv:dc lckko:pc Solomonkc baranda:do dungai. 
ACT.5.13	Akedc akosin buluk lcdulo du:mvnpc cmna mcngkvla:tomang, cmpige:la tani:kvdv:dc bulum airu:pc mcnggc-sudagai. 
ACT.5.14	Odokkc mc:jvgla gva:nc bojc bojcya:pc Ru:tumkolo gva:setkang, bojcrungko yadkumsunc milbongcla: nc:ngc anyipaklokkc, 
ACT.5.15	cdcmpc ika:nc jc bulu mola:ma:nc tani: kvdv:dcmci nogordok lambckvdv:do:pc jo:lenambomto, odokkc bulum asubkokki odokkc tani: jo:nanclo jo:lvgamto; odomvlojen Pitorbv gvla bvk yalodci buluk akekvdv:dok tayc:lo vgrumycpc cmna. 
ACT.5.16	Tani:kvdv:dc:sin tawondokkc Jerusalemdo gvkummamsukang, ramnc kinc kvdv:dcm odokkc cdc aima:nc uikvdv:dc pa:namkvdv:dcm gva:bola, odokkc bulu appv:dcm csangammotoku.
ACT.5.17	Cmpige:la dormo ager gernc kvdv:dok bottarya:ncdc darobkang odokkc bvk lcdulo du:mvnnc appv:dc, cdc, Saddusi:kvdv:dok kcrc:dc, 
ACT.5.18	odokkc ncla:yam bulu mclvgla ager germonam kvdv:dcm ycnggabamto odokkc bulum cmpc tumpongko makana:do tumla lc:to. 
ACT.5.19	Cmpige:la yumcdo Ru:tumkc taycng among lutad lunckonc makana:dok yabgokvdv:dcm moge:to odokkc bulum gvlenam boge:kula luto, 
ACT.5.20	“Gvkangkuk odokkc sc Turnamsok appv:dcm tani:kvdv:dcm lubita:ka.” 
ACT.5.21	Odokkc bulu cdcm tadge:la, ro:dcm bulu kumko okumdo:pc gvangge:la luyirto.
ACT.5.21	Cdcmpidodcm dormo ager gerncdok bottarya:nc kvdv:dc:lang bvk lcdulo du:mvnnc kvdv:dc gva:to odokkc kcbang amikdv:dcmlang Israeldok bottarya:nc kcba:dcm gogto, odokkc bulum gogbomdokupc makana:do:pc mclvgto. 
ACT.5.22	Cmpige:la migom ami kvdv:dc gvnamc, bulum makana:do pa:tomang, odokkc bulu gvlatlangkula lubitoku, 
ACT.5.23	“Ngolu makana:dcm aiyo:pc sabi:ycm edkabla lc:dopc ka:to odokkc ka:nggabya:la du:nckvdv:dcmsin yabgo kvdv:do dagla du:dopc ka:to, cmpige:la ngolu cdcm moge:dodcm ara:bo ngolu sc:komsin ka:begtomang.” 
ACT.5.24	Cdcmpinamc kumko okumdok daggurbomnc dc:lang dormo ager gernckvdv:dok bottarya:nckvdv:dc cdc agomkvdv:dcm tadge:la buluk agomcm kvnggv:pc mcnggu:mcnga:ma:pc bulu ikang, cdc okko pvnga:ycsong cmna mcngagsula. 
ACT.5.25	Odo sc:kaiyc gva:la bulum lubito, “Noluk makana:lo tumna lc:nam tani:kvdv:dc kumko okumkolo dagla dungge:la tani:kvdv:dcm luyirra dung.” 
ACT.5.26	Odo mimag daggcnc migom amidcm gvbola bulum ycngkapc gvkang, cmpige:la atvko dcmma:-pama:pc, kapila:nc bulu tani:kvdv:dc vlvngcm crpckc cmna pcsodagai.
ACT.5.27	Odokkc bulu cdvlo bulum gva:botokunc, bulu bulum kcba:dok ara:do du:moto. Odokkc dormo ager gernc kvdv:dc bulu tawunam agomcm tatto, scmpc lula, 
ACT.5.28	“Ngolu sanggabbomdanna lutungai odo amindok luyiryok cmna, ckvdaggom sc Jerusalemso nolu noluk luyirkokki lugongamto odokkc nolu cdc tani:dok i:dok palvgcmc ngolukkolo lvgpcmna idu:n.” 
ACT.5.29	Cmpige:la Pitorbv:lang mclvgla ager germonam kvdv:dc lubito, “Ngolu tani:kvdv:dcmyam Ru:ncpvnckc lunamcm tadpa:ru:pc. 
ACT.5.30	Ngoluk abubuluk Ru:ncpvncbv Jisumc turmotoku sc:komc nolu vsvngkolo ragjonge:la moketonc. 
ACT.5.31	Ru:ncpvncbv Bvm Bvk lagbvg alak pa:rdo Gvgcboncpc du:motoku odokkc Moturncpc, Israel kvdv:dcm asincm mc:dvrra mc:latsumokupc cmna. 
ACT.5.32	Odokkc ngolu odo agomkvdv:dok lukanbinnc, odokkc cdcmv:pc Angunnc Yalodokkc Ru:ncpvncbv sc:kobulum Bvk agom lukamdcmpc tadnckvdv:dcm bitoji.”
ACT.5.33	Bulu cdcm tadge:la bulu aglvngc dorsangkang odokkc bulum mokelvngkang. 
ACT.5.34	Cmpige:la Gamaliel cmnam Parisi:konc kcba:do du:tc:nckonc, lujvg-lurodok luyirnckonc, dagrobge:la tani:kvdv:dcm asudowko mo:rongolo du:po:dopc lulvgto. 
ACT.5.35	Odokkc bulu luto bulum, “Israelsok Tani:kvdvnga, sc tani:kvdv:scm okkom iycnc ansulangka. 
ACT.5.36	Kapila:nc sc longckvdv:scmyam po:pcbong Tiudasbv dagrobka, bv avdc tani:kopc mc:sula, odokkc bojcrungko tani:yc, lvngko appi: kvram konc, bvk lcdulo lenmvnkang; cmpige:la bvm papakto odokkc bvk lcdulo gvmvnnc appv:dc gvkum gvkumsuge:la yogamkang. 
ACT.5.37	Bvk lcdudo Galildok Juda:bv amin adgabdodo darobkang odokkc tani:ckkcm bvk lcdulo gvyodla gvbokang; bv:sin yogpakkang odokkc bvk lcdulo sc:kobulu gvmvnka:nc dugpidamsukang. 
ACT.5.38	Cmpila su:pakkc agomscm ngo ludung, sc tani:kvdv:sokkc dunggcnna du:toka odokkc bulumong du:motoka; kapila:nc sc taru: ru:namsc cdcmanggom sc inamsa:namsc tani:kvdv:dokkcmvlo, cdc atvpcsin ima:yc; 
ACT.5.39	Cmpige:la cdc Ru:ncpvnckolokkcmvlo, nolu cdcm bulum motumla:ma:yc. Nolu Ru:ncpvncmc motumncpc iycipcsong!”
ACT.5.40	Cdcmpila bulu bvk luyirdcm tatto, odokkc bulu mclvgla ager gerdopc mclvgnam tani:kvdv:dcm gogangkunamc, bulu bulum dcmto odokkc Jisukc aminnok agom luma:dopc sa:jcmna luto, odokkc bulum mclvgtoku. 
ACT.5.41	Odo bulum amindok lcgangc mcnggcsaggcma:nam pa:pcnc kvtc:nam lcgangc mc:po mc:pola kcba:dokkc gvkangku. 
ACT.5.42	Odokkc longgcm longgcm kumko okumdo odokkc okumno Jisubv Kristodc cmnamdcm luyirnammcla lutadgo:namdcm lungasutomang.
ACT.6.1	Cdcmpidodcm odo longckvdv:do agom tadjvgla gvmvnnc kvdv:dc kvnamlo bojcbomna, Helleni:kvdv:dc Hibriukvdv:dc lujcgmvnsukang lcga:dc buluk tumbo nc:ngkvdv:dcm longgcm longgcm orbikolo cmmumpc mcyodla lc:dungai. 
ACT.6.2	Odokkc cdc vyvngkolang anyidc agom tadjvgla gvmvnnc kvdv:dok kcrc:dcm gokkumsuto odokkc luto, “Ngolu tcbuldok agercm gerdodcm Ru:ncpvnckc agomdcm lutadbigo:ma:pc du:namdc aimang. 
ACT.6.3	Cdcmpidag, bvrokvdvnga, nolukkolok ainc amin gvnc tani: anggoko la:lentok, Yalodc:lang kinnam agomdc aipakpc kinncko, sc:kom ngolu sc gerpcnam agerscm togclvgla:ycji. 
ACT.6.4	Cmpige:la ngolu avycm kumnamlo tolvgsuyc odokkc agomdok agerlo:pc.”
ACT.6.5	Odokkc bulu okodcm lutoji tani: kcrcng appv:dcm mc:lvgsumoto, odokkc bulu Stipenmc balento, mc:jvgc bi:nc odokkc Angunnc Yallo bi:nc tani:ko, odokkc Pilipbv, Prokoru:bv, Nikanor, Timon, Parmenas, Nikolaubv, Antiokdokkc dormo langkonsunckonc. 
ACT.6.6	Cdcmbulum bulu mclvgla ager gerdopc mclvgnam tani:kvdv:dok kcra:do du:moto, odokkc bulu kumto odokkc buluk alagcm buluk tayc:lo ri:tomto.
ACT.6.7	Odokkc Ru:ncpvnckc agomdc bojcbomna gvbomkang; odokkc Jerusalemdo agom tadla gvmvnnckvdv:dok kvnamc kcrcng kcrc:pc, odokkc dormo ager gernckvdv:dok bojcrungc mc:jvgdok mcngkampc ikangai.
ACT.6.8	Odo Stipenbv, ayangclang ager ilang-gvlangc pv:la, bottcru:nc mcngapla:ma:nam agercmlang kanggodcm tani:kvdv:dok ara:do lcngkanto. 
ACT.6.9	Odo Mclennvgkunam kvdv:dok (cdcmpc cdcm ludagai) pagbokvdv:dok kumko okumkvdv: dokkc, odokkc Sirenedokkclang Alekjandriang kvdv:dokkc, odokkc Kilikia: dokkclang Asia:dokkc, dagrobamkang. Odokkc Stipenkokki ge:mvnsula luka:mvnsukang. 
ACT.6.10	Cmpige:la bv oko kinnampa:namdokki odokkc yalodokki lurasutoji bulu lupvsula:tomang. 
ACT.6.11	Odokkc bulu kinmango:pc tani:kvdv:dcm luwurlvgto, Sc:kobulu, “Ngolu bvk Ru:ncpvncmc:la: Mose:mc aima:nc cmna lunamcm.” Tatto cmna lutoji. 
ACT.6.12	Odokkc bulu tani:kvdv:dcm odokkc abv:nc kvdv:dcm odokkc agom jvggabnc kvdv:dcm nvgur-nvgbarlvgto odokkc bvm ycnggabto odokkc bvm kcba:do:pc boma:toku, 
ACT.6.13	odokkc lume:pc lukancm lubito sc:kobulu luto, “Sc tani:sc cdvlosiin sc angunnc mo:taksoglang lujvg lurodok biru:di:pc lunamdcm lungasumang; 
ACT.6.14	kapcnc ngolu bvk lunamcm tatto jc Najaretdok Jisudc sc mo:takscm momvgyc, odokkc ngolum binam Mose:kc itcng gvtc:dcm angumoyc.” 
ACT.6.15	Odokkc bvm nge:la kangge:la, kcba:do tednc appv:dc ka:to jc bvk dumsimigmodc taycng among lutad lunclok dumsi-migmompc idagai.
ACT.7.1	Odo dormo ager gernclok bottarya:ncdc luto, “cdc agomdc arroi.” 
ACT.7.2	Odo Stipenbv luto:
ACT.7.2	“Bvrokvdvnga odokkc abukvdvnga, ngok agomscm tattok. Amin gvnclok Ru:ncpvncbv ngoluk abu Abrahammc lcngkansuto, bv cdvlo Mesopotamiangolo dunggaji, Haranolo bv du:ma-dagma:dapc, odokkc bvm luto, 
ACT.7.3	‘Nok amo:dokkc odokkc nok ope:kvdv:dokkc mcla gvkang odokkc ngok lcngkanbinam amo:do:pc gvkangka.’ 
ACT.7.4	Odokkc bv Kaldia: kvdv:dok amo:dokkc gvpakkang odokkc Harando du:to-dagto. Odokkc bvk abudc sipakkang, Ru:ncpvncbv bvm odokkcm la:pakto so amo:so:pc odokkc okolo nolu su:pak du:ji; 
ACT.7.5	ckvdaggom Bv oko dungc-daggcmsin odo bitomang, lcpokvddv:ko araipcsinci, cmpige:la bvm arc kan attarcm bipc cmna pesuto odokkc aowo kamangagomci. 
ACT.7.6	Odokkc Ru:ncpvncbv cdcmpc idopc lutonc, jc bvk ope:ncgv:dc amikc amo:lo du:ycpc, sc:kobulu bulum pagbopc imola odokkc aima:pc ipusire:la lvngko appi: dv:takko lc:ycpc. 
ACT.7.7	‘Cmpige:la ngo cdc opvndcm kcbangcm ba:yc sc:kom bulu ager gerya:biycji,’ Ru:ncpvncbv luto, ‘odokkc odok lcdupc bulu gvlenycku odokkc ngom sc mo:takso kumycku.’ 
ACT.7.8	Odokkc Bv bvm asvg gadpuknamdok mogoddcm bito. Odokkc cdcmpila Abrahambv Isahakkc abupc ikang, odokkc pi:nyi longcdo bvm asvgcm gadpukto; odokkc Isahakbv Jakobkc abupc ikang, odokkc Jakubbv vyvngkolang anyi abukvdv:dok abudo:pc ikang.
ACT.7.9	“Odokkc cdc abukvdv:dok abukvdv:dc, Josepmmc ncla, bvm Igiptolo kolvgto; ckvdaggom Ru:ncpvncbv Bvk lcdulo du:mvndungai, 
ACT.7.10	odokkc bvk appvng ipusire:lokkcm mopvtto, odokkc bvm ayangcmna kinnam-pa:namcm Paraokc kcra:lo bito, Igiptolok migomdcm, sc:kobv bvm Igiptolok amo:ru:tumpc ika:ji odokkc bvk okumrvgngong appv:dokkcm. 
ACT.7.11	Cdcmpidodcm Igiptolo odokkc Kanna: appv:do kvnggv:pc dopa:tv:pa:ma:namc odokkc bottcru:nc du:k-kosto lenkang, odokkc ngoluk abukvdv:dc donam tv:namcm okkomsin pa:tomang. 
ACT.7.12	Cmpige:la cdvlo Jakobbv Igiptolo dogang dung cmna tatpa:nammc, bv ngoluk abukvdv:dcm mcpongarpc mclvgto.” 
ACT.7.13	Odokkc lckon gvrobdo Josepbv bvk bvrrang kvdv:dcm avdc kinsuto, odokkc Josepkc ope:dc Paraomc kinkosuto. 
ACT.7.14	Odokkc Josepbv mclvgla Jakobmc bvk abudcm odokkc bvk ope:ncgvng appv:dcm, nv:ying kolang anggo yalodcm bvkkolo:pc gogto; 
ACT.7.15	odokkc Josepbv Igiptpc gvkang. Odokkc bv sikang, bv avdc:lang ngoluk abukvdv:dc, 
ACT.7.16	odokkc bulum Shikimpc jo:latbomlangkula Abrahambv Shikimdo Hamorkolok murkongki rcnam agodo lc:to.
ACT.7.17	Cmpige:la pesunam ayirdc aninkunamc, okodcm Ru:ncpvncbv togcsutunganc, 
ACT.7.18	tani:kvdv:dc bojcbomkang bojc bojcpc Igiptolo olo Migom akoda lenkuma:do:pc sc:kobv Josepmmc kinmangaji. 
ACT.7.19	Bv ngoluk opvndcm iyot simatla agercm ito odokkc ngoluk abukvdv:dcm kowaw kvdv:dcm mo:rongolo gvlenammoto, odomvlojen bulum turdopc lc:ma:yc. 
ACT.7.20	Odo ayirdo Mose:mc oto, odokkc Ru:ncpvnckc kangkolo kangkano:dagai, odokkc bvm po:lo pvwumkopc bvk abudok kcrangv:do usa:to; 
ACT.7.21	Odokkc bvm morongolo yoppakdodcm Paraokc omcdc bvm bvk avkc aowompc usa:to. 
ACT.7.22	Odokkc Mose:mc Igiptolok appvng kinnam agomcm luyirgvyirtungai, odokkc bvk agom lukolo:lang agerlo airu:pc kindagai.
ACT.7.23	“Cdvlo bv yi:pi:ko svsangc bottc ika:ji, bvk asindc bvk bvrrang kvdv:dcm gvla kangkupc cmna mcngangkang, Israeldok awokvdv:dcm. 
ACT.7.24	Odokkc bulukkolok akoncm imurko inamdcm kangge:la, bv mogvtomomatnam tani:dcm moya:to odokkc Igiptolok amidcm kvgla alvgcm lvgto. 
ACT.7.25	Bv mc:dungai jc bvk bvrrangkvdv:dc mcngkindagai Ru:ncpvncbv bulum bvk alagdokki motudung cmna, cmpige:la bulu mcngkintomang. 
ACT.7.26	Odokkc longkondo bv bulum lcngkansuto bulu pamvnsula du:dodcm bulum lckodokupc luyinsupc cmna, scmpc lula, ‘Tani: anya, nolu bvrrangc, kapila nolu akonc akoncm imurcm ika:mvnsudang?’ 
ACT.7.27	Cmpige:la cdc du:jonnc imur ila du:nc tani:dc bvm nvngcrrvgto, scmpc lula, ‘Sc:ko nom ngoluk ara:lo migom doncpclang kcba: ba:ncpc imoton? 
ACT.7.28	No ngom mokepc cmnai mc:du:n mclokc Igiptolok amidcm mokekamdcmpc?’ 
ACT.7.29	Cdcmpc tu:latsula lunamc Mose:bv dugpakkang, odokkc Midion amo:do duggcla du:ncpc ikang, okolo bv awo anyilok abupc ika:ji.
ACT.7.30	“Cdcmpc yv:pi dv:takko gvdodcm, Sinai Adido taycng lutad lunckonc bvm yumra:do lcngkansuto, agrubnc vsvng arangkolo vmv mcru dornamko kancko ka:begto. 
ACT.7.31	Mose:bv cdc ka:begdcm ka:la kangaksukang; odokkc bv kcra:do kangkapc gva:nammc, Ru:tumkc gombugdc bukkang, 
ACT.7.32	‘Ngo nok abubuluk abudc, Abrahamkc, Isahakkc odokkc Jakobkc. Odokkc Mose:b pcsola jingo:sukang odokkc cdcm ka:pc ka:la:tomang. 
ACT.7.33	Odokkc Ru:tumbv bvm luto, Lcyugkvdv:dcm nok alcdokkcm pvtsuksutoka, kapila:nc nok dakko mo:takdc angunnc amongc. 
ACT.7.34	Ngo Igiptolo du:nc ngok tani:kvdv:dcm ka:torung odokkc buluk kabnam-ri:nam kvdv:dcm tadbegto, odokkc ngo bulum moturkapc gvidung.’ Odokkc gvtok ngo nom Igiptolo:pc mclvgyc.
ACT.7.35	“Cdc Mose:dc sck agomcm bulu tattoma:nc, scmpc lula, ‘Nom sc:ko ngoluk migompc odokkc ka:sv:-mosv:nckopc imotang?’ Ru:ncpvncbv migom doncpclang mopvncpc mclvgto bvm agrubnc vsv:do lcngkansunc taycng among lutad luncdok alagdokki. 
ACT.7.36	Bv bulum gvlenbotoku, mcngapla:ma:nam kanggodcm Igiptolo lcngkange:la odokkc L:vnc Siycngdo, odokkc dv:tak yi:pi:ko yumra:do. 
ACT.7.37	Cdcna Mose:bv sc:ko Israelkvdv:dcm lukaji, ‘Ru:ncbv noluk lcga:pc lungorluncko la:lenycpc Bv kapc ngom lenmotoji.’ 
ACT.7.38	Cdcna bv:a:nc sc:kobv yumra:do tani: kcrc:do dungaji taycng among lutad lunckvdv:dokki sc:kobv Sinai Adi:do agom lubitoji, odokkc ngoluk abukvdv:dokki, odokkc bv turnc agomcm ngolum bipc cmna torvgsuka.
ACT.7.39	“Ngoluk abukvdv:dc bvk agomcm tadpc tadge:mang cmna ikang, cmpige:la bvm angupc mcnguto, odokkc buluk asinkvdv:dc:bulu Igiptolo:pc mc:latsutoku, 
ACT.7.40	scmpc Aronmc lula, ‘Ngoluk lcga:pc uickkc motei ngolum gvpo:la gvdopc; kapc sc Mose:sc bv gvkampc sc:kobv ngolum Igipt amo:dokkc gvlenbotokunc, ngolu okko kapc bv ika:song kinmang.’ 
ACT.7.41	Odokkc bulu so:bo aowowko odo longckvdv:do moto, odokkc palvgnamko monam moima:dcm bito odokkc buluk alakki gernam agerdcm airu:pc mc:posuto. 
ACT.7.42	Cmpige:la Ru:ncpvncbv ngengkutsuto odokkc bulum taycng kcrcngcm kumdopc mclvgto, cdcm lungor lunckvdv:dok potindo adnamdcmpc:
ACT.7.42	‘Nolu ngom palvgnam simvncmnang palvgkolo binam attarcm bikanci,
ACT.7.42	dv:tak yi:pi:ko yumrangolo,
ACT.7.42	Oh! Israel ope:a?
ACT.7.43	Odokkc nolu Molokkc tombudcm la:pakto,
ACT.7.43	odokkc Re:pan uidok takardcm,
ACT.7.43	oko dumsimigmodcm nolu kumpc cmna motoji,
ACT.7.43	odokkc ngo nolum Babilondcm kekonpc mcnpakyc.’
ACT.7.44	“Ngoluk abukvdv:dokkc lukansunanc sorposunam okumc yumra:do dungai, cddo:mang Bv Mose:mc lukamdcmpc bvm cdcm modopcsinci lulvgkka, bvk ka:nam mokamdcmpc. 
ACT.7.45	Ngoluk abukvdv:dc dungkodokkcm mcnpagamtoji okodcm Ru:ncpvncbv mcnpagtonc ngoluk abukvdv:dc gvpo:la. Cdcmpila cdc Dawidkc longcdo:pc ikangai, 
ACT.7.46	sc:kobv Ru:ncpvnckc ayangcm pa:toji, odokkc Jakobkc Ru:ncpvncdok dungkoko kumna koto. 
ACT.7.47	Ckvdaggom cdc Solomonbvai sc:kobv Bvk lcgangc okumko mobikaji.
ACT.7.48	“Cdcmpidaggom Appvngcm Taycngarya:pc du:ncdc alakkokki monam okumdo du:mang; lungor lunckvdv:dc lukamdcmpc,
ACT.7.49	‘Taycngtc ngok migom dungko,
ACT.7.49	odokkc mo:pvsc ngok alc tugcngc.
ACT.7.49	Oko okumcm ngok lcgangc nolu moycn, Ru:tumbv ludag,
ACT.7.49	cdcmpcmanggom ngok du:rasula dungko mo:pvdc okolon?
ACT.7.50	Ngok alagsc cdc appvng attarkvdv:dcm moma:lang?’
ACT.7.51	“C:i lv:pong vyodla:ma:nc tani:kvdvnga, asina:ngcmna yerung kvdv:dcm gadpukma:namkvdvnga, nolu lo:dvscm Angunnc Yalodcm motumdag. Noluk abukvdv:dc kapc ikaji, nolusin idag. 
ACT.7.52	Lungor lunckvdv:dok sc:kom noluk abukvdv:dc ipusire:ycm itoma:n? Odokkc bulu cdc Dormokancdc gviyc cmna lungor lunckvdv:dcm mokkeyamto, sc:kom nolu su:pak mirupc mcpaktonc odokkc moketonc, 
ACT.7.53	nolu lujvglurodcm taycng among lutad lunckvdv:dc bitag cmna torvgsuto odokkc cdcm lukamdcmpc ima:nckvdv:dc.”
ACT.7.54	Cdcmpc bulu cdcmbulum tadnamc kvnggv:pc aglvng sangkang, odokkc bulu bvm ka:la buluk a:yckvdv:dcm dokcrcbamsukang. 
ACT.7.55	Cmpige:la bv, Angunnc Yalodokki pvnamkopc pa:la, taycngto:pc ka:sa:to odokkc Ru:ncpvnckc ungjv:cm ka:begto, odokkc Jisumc Ru:ncpvnckc lagbvkpc dagla du:dopc ka:to; 
ACT.7.56	odokkc luto, “Ka:toka, ngo taycng amo:tcm moge:dopc ka:begdung, odokkc tani:kc Awodcm Ru:ncpvnckc lagbvk alakpc dagla du:dopc.”
ACT.7.57	Ckvdaggom bulu bottcru:pc jc:la lurobbomkang odokkc buluk yerungkvdv:dcm sudkabamsuto odokkc bvm lckopc nv:rumbomkang. 
ACT.7.58	Odo bulu bvm nogordokkcm la:lenge:la vlvngkokki crrobomkang; odokkc ka:nckvdv:dc cdcm inckvdv:dc buluk gcnam-bomnamkvdv:dcm Soul cmnam ya:me tani:kolok kcra:lo lc:to. 
ACT.7.59	Odokkc bulu Stipenmc vlvngkokki crdodcm, bv kumto, “Ru:tum Jisua, ngok yaloscm torvgsutei.” 
ACT.7.60	Odokkc bv lcbvng tumangge:la bottcru:pc jc:la luto, “Ru:tuma, sc pa:pscm buluk aminno adlvgyoka.” Odokkc bv cdcm lunamci, bv migjcmkang.
ACT.8.1	Odokkc Soulbv bvk sinamdcm tolvgkka odokkc odo longcdo bottcru:nc ipusire:ycm Jerusalem mondoli:do irobbomkang; odokkc bulu appv:dc Judiangclang Samariangdo dugpitsukang, mclvgla ager gerta:ka cmnam kvdv:dcmbulum lutcngo:ma:pc. 
ACT.8.2	Dormo kanc tani:kvdv:dc Stipenmc agolo lc:to, odokkc bvk lcgangc kvnggv:pc mc:drvvra kabancm banto.
ACT.8.3	Cmpige:la Soulbv mondoli: kvdv:dcm kvnggv:pc dcmpit dcmridam bomkangai, odokkc okum okumkvdv:do gva:la, bv milbongcla nc:ngkvdv:dcm solenamlvgto odokkc bulum makana:lo tumto.
ACT.8.4	Cdcmpidodcm cdc dugpitdugritsunckvdv:dc appv:lo:pc gvgong gvgo:la tadponc agom lutaddcm lugongamto. 
ACT.8.5	Pilibpv Samaria:dok nogorkolo:pc gvto, odokkc bulum Kristokc agomcm lutadgo:bito. 
ACT.8.6	Odokkc cdc yadkumsunc tani:kvdv:dc lckko:pc tatto okodcm Pilipbv lutoji, bulu cdvlo bvk lunamdcm tattoji odokkc bvk inam kanggodkvdv:dcm ka:toji. 
ACT.8.7	Kapila:nc aima:nc uiyc pa:nam bojcru:lokkc duglenamkang, bottcpc jc:la jc:la; odokkc bojcrungc sc:kobulu intungko sipaknc cdcmanggom lambc gvla:ma:p du:nckvdv:d csangamkangku. 
ACT.8.8	Cdcmpila nogordo kvnggv:pc mc:pokang.
ACT.8.9	Cmpige:la Simon cmnam tani: ako dungai sc:ko po:pc nogordo montorongcm idungaji odokkc Samariang tani:kvdv:dcm mc:la mcngapla:ma:pc imodungaji, scmpc lula jc bv avdci bottcru:pc mcnggcpcnamko. 
ACT.8.10	Bulu appv:dc adjionclokkc bottcnclo:pc bvk agom lunamdcm tatto, scmpc lula, “Sc tani:sc:na cdc Ru:ncpvnckc ilang gvla:dc okodcm bottcru:pc mcngcpcnam cmdagji.” 
ACT.8.11	Odo bulu bvk lunamkvdv:dcm mc:jvgto, kapila:nc bojcrungko bv bulum bvk montoro:dokki mc:la mcngapla:madopc imoto. 
ACT.8.12	Cmpige:la cdvlo bulu Pilipkc lutad lubinamdcm mc:jvgtoji bv Jisu Kristokclang Ru:ncpvnckc migom doko mo:pvdok lutad lubila, bulu baptismongcm la:to, nc:ngcla: milbongkvdv:dc. 
ACT.8.13	Simonbv:sinci mc:jvgto, odokkc baptismo langge:la Pilipkolo du:mvnto. Bottaru:nc kanggodcmlang mcngapla:ma:nam agerkvdv:dcm inamkvdv:dcm kangge:la, bv mc:la mcngapla:tomang.
ACT.8.14	Cdcmpc inamc Jerusalemdok mclvgla ager germonam kvdv:dc Samariangdo:sin Ru:ncpvnckc agomcm torvgsuto cmna cdvlo tadtoji bulu Pitormclang Jo:nmc bulukkolo:pc mclvgto, 
ACT.8.15	sc:kobulu gvla buluk lcgangc bulu jen Angunnc Yalodcm torvgsuka:langka cmna kumtoji; 
ACT.8.16	Kapila:nc bulukkolok akolo:sin cdc pvnga:mangada, cmpige:la Ru:tum Jisukc amino:lo bulu baptismongcm la:tungai. 
ACT.8.17	Odokkc bulu buluk tayc:lo alagkvdv:dcm pigabamto odokkc Angunnc Yalodcm torvgsuto.
ACT.8.18	Cdcmpc idodcm ager gerdopc mclvgnam tani:kvdv:dok alagcm pigabge:la Yalodcm bito cmna kangge:la, bv bulum murkongcm bito, scmpc lula, 
ACT.8.19	“Ngomsin cdc ilanggvla:dcm bi:pcn, odomvlo ngo sckkoloi ngok alagcm pigabycji Angunnc Yalodcm pa:dopc.”
ACT.8.20	Cmpige:la Pitorbv bvm luto, “Nok murko:dc noggvngkolo omvgosvg ka:langka, kapila:nc no mc:dungai Ru:ncpvnckc aya:la binam amandcm murkongkokki pa:la:ycpc cmna! 
ACT.8.21	Nokkc odo agomdok inyopkoba: pa:pcnamko kamang, kapila:nc nok asindc Ru:ncpvnckc kcra:lo aipc mc:ma:ncko. 
ACT.8.22	Cdcmpidag asinc mc:dvrra mc:latsutokuk cdc nok aima:pc asin mc:nam kvdv:dok lcgangc, odokkc Ru:tumkolo:pc kumtok, odomvlojen, mc:yinsula:ycm, nok asin mc:namdcm jen mc:yinsuycpc. 
ACT.8.23	Kapila:nc ngo ka:namc no konc asin kancko odokkc odoromi:ncko.”
ACT.8.24	Odokkc Simonbv luto, “Ngok lcganc Ru:tummc kumpo:tei, odomvlo nok lunamkvdv:dok okodc:sin ngokkolo pa:ma:dopc.”
ACT.8.25	Cdcmpidodcm bulu cdvlo Ru:tumkc agomdcm lukanbitoji odokkc lutoji, bulu Jerusalempc gvladamkangku, Samaria:dok bojcru: do:lu:lo tadponc lutaddcm lugo:bila.
ACT.8.26	Cdcmpila Ru:tumkc taycng among lutad lunc akonc Pilipmc luto, “Darobla pcya:pc gvka:la gvkang Jerusalem dokkc Gajapc gvnc ali: lambcdo:pc.” 
ACT.8.27	Cdc gvlamma:nam ali: lambckai. Odokkc bv darobla gvkang. Odokkc ka:toka, Itiopiang tani: akonc, magma:nckonc, kandaki:dok migom gergurnckonc Itiopia:dok migom nc:lok, bvk murkong mckumya:nckonc, Jerusalempc gvla kumka odokkc gvlatdunggakui; 
ACT.8.28	bvk gure:garido sangge:la, bv lungor lunc Isaiangkc lungor lunamcm pola: pola gvdungakui. 
ACT.8.29	Odokkc Yalodc Pilipmc luto, “Gvkang odokkc cdc gure: ga:ri:do sa:mvntoka.” 
ACT.8.30	Cdcmpila Pilipbv bvkkolo:pc dugmvnkang, odokkc bvm Isaia: lungor luncdok lunamkvdv:dcm pola: pola gvdopc tadbegto, odokkc tawuto, “No okodcm pola: pola gvdu:ji kindagyc?”
ACT.8.31	Odokkc bv luto, “Akonc ngom poyirbima:mvlo, kapc ngo kinycn?” Odokkc bv Pilipmmc sa:mvndopc odokkc bvk lcdulo tedmvndopc gogsa:to. 
ACT.8.32	Cdc astrodok pa:nam bvk ponam potin intakdc sc:vai:
ACT.8.32	“Me:r sobencm pakencdo:pc boma:namdcmpc,
ACT.8.32	cdcmpcmanggom me:r soben awokonc odok amvd gadnclok
ACT.8.32	kcra:do monba:ncmpc inamdcmpc,
ACT.8.32	Bv Bvk nampangcm koge:tomang.
ACT.8.33	Bvk anyi:sunamdo aipc kcba:monamdc bvm mcpakto.
ACT.8.33	Bvk opvndcm sc:ko lulen lua:la lubila:ycn?
ACT.8.33	Kapila:nc bvk turnamdcm mo:pvsokkcm la:pakto.”
ACT.8.34	Odo cdc magma:ncdc Pilipmc luto, “Kumdung ngo, sck agomcm, lungor luncdc scm lutang, bvk avkc agomcmyc: cdcmanggom sc:kaikc agomcmyc?” 
ACT.8.35	Odo Pilipbv ka:sa:la luto, odokkc cdc astrodokki lusa:bomna bv Jisukc tadponc agomdcm lubito. 
ACT.8.36	Odokkc bulu asiko gvpa:suto, odokkc magma:ncdc luto, “Ka:toka, sc:na assc du:nc! 
ACT.8.37	Ngom baptismong bipc okkonu motumdang?”
ACT.8.38	Odo bv gure: ga:ridcm du:teddopc lulvgto, odokkc bvnyig anyipakdc asido:pc sv:jvngkang, Pilipbv:la magma:ncdc, odokkc bvm bv baptismongcm bito. 
ACT.8.39	Odokkc cdvlo bulu asidokkc sv:sa:tokuji, Ru:tumkc Yalodc Pilipmc yv:sa:bomtoku odokkc bv bvm lckoda cdvlosin ka:begmotokumang, odokkc bvk lambcdok mc:po mc:pola gvkangku. 
ACT.8.40	Cmpige:la Pilipbv Ajotuspc pvngkang, odokkc gvla du:tvdodcm tadponc lutaddcm lugobitvla appvng nogorkvdv:do Kaesariapc gvpv:ma:sisscm gvto.
ACT.9.1	Cmpige:la Soulbv, Ru:tumkc agom tadjvgla gvmvnnc kvdv:dcm mokepc cmna odokkc ngaputngalatsula, kumnam ager gernckvdv:dok bottarya:nckvdv:do:pc 
ACT.9.2	gvkang odokkc Damasku:dok kumko okum kvdv:do:pc do:jvgko jvgdopc koto, odomvlojen cdc Lambcdok gvnc tani: pa:namdcmci, milbo:daggom nc:daggom, bv bulum Jerusalempc yc:bomla:dokupc.
ACT.9.3	Cdcmpc gvladu:namc bv Jerusalem aninpc pvnga:to, odokkc vgcmpc taycngtokkc bvkkolo:pc ruadko aryi:kang. 
ACT.9.4	Odo bv amo:bo kcdtabkang odokkc bvm lunam gomugkko tadbegto, “Soula, Soula, kapila no ngom ipusire:ycm id:un?”
ACT.9.5	Odo bv luto, “Sc:kon no, Ru:tuma?” Odo bv luto, “Ngo Jisubv, no sc:kom ipusire:ycm idu:ji; 
ACT.9.6	ckvdaggom darobtoka odokkc nogordo:pc gva:la gvtok; nom lubiycpc no okkom ipcnammcji.”
ACT.9.7	Bvk lcdulo gvmvnnc tani:kvdv:dc agom luma:pc dagamkang, gomugdcm tadbegto cmpige:la sc:komsin ka:begma:la. 
ACT.9.8	Soulbv amo:bokkc darobtoku; odokkc bvk amigcm darnamc, bv okkomsin ka:begtomang; cdcmpila bulu bvm alagdok sobomna gvto odokkc bvm Damasku:pc gva:boto. 
ACT.9.9	Odokkc lowumkopc bv okkomsin ka:begla:tomang, odokkc dola:sintomang tv:lasintomang.
ACT.9.10	Odokkc odo Damsaku:dok agom tadjvgla gvmvnncko Anania cmnamko dungai. Kangorla ka:namkolo Ru:tumbv bvm luto, “Ananianga.” Odo bv gogtadsuto, “Sc:na ngo Ru:tuma.”
ACT.9.11	Odokkc Ru:tumbv bvm luto, “Darobtok Yvg cmnam nogor ali:do:pc gvkang, odokkc Tarsulok tani:ko Soul cmnamko Juda:kc okumdok mala ka:langka; kapila:nc ka:toka, bv kumna dung, 
ACT.9.12	Odokkc bv Anania cmnam tani: akoncm ka:begto gva:la bv alagcm pigabdopc bv:jen bvk amig ka:pa:yckupc cmna.”
ACT.9.13	Cmpige:la Anania:bv lubito, “Ru:tuma, cdc amidok agomcm bojcrungko ngo tadtung, nok Jerusalemolok kumnc tani:kvdv:dcm cddvkopc okkom itoji; 
ACT.9.14	odokkc sc:na bvkkc dormo ager gerncdokkcm ilang gvla:namlok jvgnamc dung nok amincm minnc appv:dcm ycnggabampc.”
ACT.9.15	Cmpige:la Ru:tumbv bvm luto, “Gvkang, kapila:nc bvk ngok balennamko ngok amincm Angu opvn kvdvdcmna: migomkvdv:dcm odokkc Israeldok ommang kvdv:dcm, lutadbigo:dopc; 
ACT.9.16	kapila:nc ngok lcgangc bv cddvkopc ipusire:ycm pa:pcnammcji bvm lcngkanyc.”
ACT.9.17	Cdcmpila Anania:bv gvkang odokkc okumdo:pc gvangkang. Odokkc bvk tayc:do bvk alagcm pigabge:la bv luto, “Bvro Soula, no oko lambcdokki gvkanc cdc odo Ru:tum Jisubv sc:kobv nom lcngkansukaji, bv ngom mclvgtung no:jen nok amigc ka:begyckupc odokkc Angunnc Yalodcm pa:ycpc.” 
ACT.9.18	Odokkc vgcmpc akurkoncmpc bvk amigdokkc o:kai kcdledkang odokkc bvk amigc ka:pangkangku. 
ACT.9.19	Odokkc bv darobkang odokkc baptismongcm la:to, odokkc donamcm dolangkula kvnggvng kangku.
ACT.9.19	Bojcrung longckopc Damasku:do bv agom tadjvgla gvmvnnc kvdv:dok lcdulo gvmvnto. 
ACT.9.20	Odokkc kumko okumkvdv:do oddung bv Jisumc lutadgo:to, scmpc lula, “Bv Ru:ncpvnckc Aowo.”
ACT.9.21	Odokkc sc:kobulu bvk agomdcm tadtoji tadngagamsukang, odokkc luto, “Sc tani:sc:ma:lang Jerusalemolo mopit-moyitncdc sc aminscm minnckvdv:dcm? Odokkc bv odok lcgangv:pc gvdu:nc, bulum dormo ager gerncdok kcra:do:pc ycnggabam bomkupc cmna.”
ACT.9.22	Ckvdaggom Soulbv ilang gvla:namlok kvnggv:barbomkang, odokkc Damaskudok du:nc Jiwukvdv:dcm mcngkin-mc:para: ma:dopc ingapto Jisubv:jc Kristobvai cmnamdcm lulenlua:bila.
ACT.9.23	Bojcko bojcrungko longgc gvnamc Jiwukvdv:dc bvm mokepc cmna togo:bomkang, 
ACT.9.24	cmpige:la buluk togo:bomnamdcm Soulbv kinto. Bulu longgcm yummcm yabgo kvdv:dcm ka:bomkang, bvm mokepc cmna; 
ACT.9.25	ckvdaggom agom tadjvgla gvmvnnc kvdv:dc bvm yummcm gvbola sekomnam bare:dok gvidopc mcilvgto, gempakolo lvgge:la ledyi:lvgla.
ACT.9.26	Odokkc bv cdvlo Jerusalempc gvpv:tokuji bv agom tadjvgla gvmvnnc kvdv:dok lckopc du:pc anka:la ka:to, odokkc bulu appv:dc bvm pcsokangai, kapila:nc bv agom tadjvgla gvmvnncko cmna mc:jvgmangai. 
ACT.9.27	Ckvdaggom Barnaba:bv bvm torvgsuto, odokkc bvk mclvgla ager gernam kvdv:do:pc gva:boto, odokkc, bv kapc ali:lambcdo Ru:tummc ka:toji lubito, sc:kobv bvm lubitoji, odokkc Jisukc aminno kapc bv Damasku:do lutad lubikaji. 
ACT.9.28	Cdcmpila bv Jerusalemolo ara:pc ru:yipc buluk dungkod gvgo:to odokkc 
ACT.9.29	kvnggv:pc Ru:tumkc aminno lutad lubigo:to. Odokkc bv Helleni: kvdv:dcm lupakluyakto; cmpige:la bulu bvm mokepc cmna mago:to. 
ACT.9.30	Odokkc cdvlo bvrokvdv:dc cdcm kintoji, bulu bvm Kaesariapc gvbotoku, odokkc bvm Tarsupc mclvgto.
ACT.9.31	Cdcmpila mondoli:dc Judiang appv:do odokkc Galildo odokkc Samaria do mc:pomcnganna dunggai odokkc mosa:tungai; odokkc Ru:tummc pcsola du:dungai odokkc Angunnc Yalodok aipc du:bonamki bojc bojcla gvdungai.
ACT.9.32	Cdcmpc idodcm Pitorbv buluk appv:dok dungkodo olo-tolopc gvgo:nammc bv Lidda:dok mc:jvgnc tani:kvdv:do:pcsin gvto. 
ACT.9.33	Odo bv Aeneas cmnam tani:ko rvgsuto, sc:kobv dv:tak pi:nyikopc asublo kcdla dungai odokkc intakko sipakdagai. 
ACT.9.34	Odokkc Pitorbv bvm luto, “Aeneasa, Jisu Kristobv nom csa:modakku; darobtok odokkc nok asubcm yedsa:tok.” Odokkc vgcmpc bv oddung darobkang. 
ACT.9.35	Odokkc Lidda:dok odokkc Sharondok du:nc appv:dc bvm ka:begto, odokkc bulu Ru:tumkolo:pc gvladamtoku.
ACT.9.36	Cdcmpidodcm Joppa:do Tabitang cmnam agom tadjvgla gvmvnncko, okodcm Dorka cmdagaji dungai. Bvkkc ainc agerongc odokkc ammem aipc ager gerbidungai. 
ACT.9.37	Odo longckvdv:do bv ramkang odokkc sipakkang; odokkc cdvlo bulu bvm vrpu:toji, bulu bvm taycngkc soyarkolo jo:la lc:to. 
ACT.9.38	Lidda:dc Joppa:dok aninna:yam, agom tadjvgla gvmvnnc kvdv:dc, Pitorbv cdc dung cmna tadla, tani: anyiko bvkkolo:pc kumna:sola: lula mclvgto, “aya:pc mc:la ngolukkoso:pc du:tedma:pc gvpo:tok.” 
ACT.9.39	Cdcmpila Pitorbv darobto odokkc buluk lcdulo gvmvnto. Odokkc bv gvpv:nammc, bulu bvm talcngkc soyardo:pc gvsa:boto. Bvk kcra:do tumbo nc:ng appv:dc kabla dungai, odokkc buluk lcdulo du:mvndodcm Dorka:bv oko oko galugcm odokkc ake attarkvdv:dcm omtungaji cdcmbulum lcngkan lcngkanna. 
ACT.9.40	Cmpige:la Pitorbv bulum appv:dcm urrenamlvgto odokkc lcbvng tuma:ngge:la kumto; odokkc sima:do:pc kangkutsuge:la bv luto, “Tabitanga, darobtok.” Odo bvk amigcm bv pongge:la tedtungkang. 
ACT.9.41	Odokkc bvk alagcm laglenbito odokkc bvm sosa:to. Odo aipc agom tadjvgla kumnc kvdv:dcmnang tumbo nc:ng kvdv:dcm gogangge:la bvm turpc bilattoku. 
ACT.9.42	Odokkc cdcm Joppa appv:do kinapto, odokkc bojcrungc Ru:tummc mc:jvgto. 
ACT.9.43	Odo bv Joppa:do bojcru: longcko du:to Simonmc, suktung ager gerncko du:jonna.
ACT.10.1	Kaesaria:do Korneliu cmnam tani:ko dungai, mimag monc lvngkolok gvgurboncko Itali:dok Vyv:lok ako mimag monc kcrc:lokkc, 
ACT.10.2	mc:dap-sirsirnc tani:konc sc:ko Ru:ncmc pcsodagaji bvk crang appv:dokki lckopc, ammem aya:la attar binamcm appvng tani:kvdv:dcm bitcr bitcr bidungai, odokkc lo:dcm Ru:ncpvncmc kumdagai. 
ACT.10.3	Longcdok konang ayirdo bv aiyo:pc kangorlo Ru:ncpvnck taycng among lutad luncko bvkkolo:pc gva:la “Korneliua” cmna luncko ka:begto.
ACT.10.4	Odokkc bv bvm pcsola ka:jon joronna dungkang, odokkc luto, “Ru:tuma, cdc okkon?”
ACT.10.4	Odokkc bvm bv luto, “Nok kumnamdcmbulumnang ammem aya:la attar binamkvdv:dc Ru:ncpvnckc kcra:to:pc mc:begla du:dopc pv:sangka:bong. 
ACT.10.5	Odokkc su:pak Joppaolo:pc tani:ycm mclvgtok, odokkc Simon cmnamko sc:kom Pitor cmdagaji gogta:ka; 
ACT.10.6	bv Simonkc lcdulo du:mvndung, suktung ager gernckolo, sc:kokc okumc siycng ru:yido du:ji.” 
ACT.10.7	Cdc bvm agom lunc taycng among lutad luncdc cdvlo gvpakkangkuji, bv bvk ager gerya:nc tani: anyiko gogto odokkc bvm toya:la du:nc aipc mc:dap sirsirnc mimag moncko, 
ACT.10.8	odokkc appv:dcm bulum lubbiyamge:la, bv bulum Joppa:pc mclvgto.
ACT.10.9	Longkondo, bulu lambcdcm gvla du:namc odokkc nogordok kcra:pc pvnga:nammc, Pitorbv okumkolok tayc:pc kumkapc gvsangkang, ayir kvnvdkvramdo. 
ACT.10.10	Odokkc kcno:la o:kai dolvngkang; cmpige:la cdvlo bulu dopc cmna mosv:tonc cdcm, 
ACT.10.11	bv okkomsin kinsuma:pc ipakkang odokkc taycng amo:tcm kuge:dopc ka:to, odokkc okkaiyc gvidopc ka:to, bottapaknc gasor aborkoncmpc, mo:pvsok sungken appi:do:pc pulubla ledyi:lvgdopc ka:to. 
ACT.10.12	Odok ara:do appvngcmpinc simvnc odokkc ngc:la gvnckvdvngc odokkc do:mvrtok pcttangkvdv:dc dungai. 
ACT.10.13	Odokkc gomukko bvkkolo:pc pvnga:do, “Darobtok, Pitora; dcmkege:la dotok.” 
ACT.10.14	“Ma, Ru:tuma; kapcnc ngo cdvlosin cmmumcm manggom narc:ma:nc okkomsin cdvlosin dokvmang.”
ACT.10.15	Odo cdc gomugdc lckoda bvkkolo:pc pvngangkang, “Ru:ncpvncbv okodcm narc:motoji, cdcm no cmmumc cmna lupa:ru:ma:yc.” 
ACT.10.16	Cdcmpc lcumkopc ikang, odokkc vgcmpc cdc attardcm taycngamo:to:pc bompakkangku.
ACT.10.17	Cdcmpc Pitorbv asin ara:bo mcngkin-mc:para:ma:pc cdc oko kangor ka:namka:ji cmna mc:la du:dodcm, ka:toka, Korneliukc mclvgnam tani:kdv:dc, Simonkc okumdcm mago:bomla gvla, 
ACT.10.18	yabgodo dagkang odokkc Simonbv Pitor cmna gognamdc odo du:ji kama:ji cmna?
ACT.10.19	Odokkc Pitorbv kangor ka:namdcm mc:mi:la du:dodcmci, Yalodc bvm luto, “Ka:toka, tani: awumkonc nom mago:la gvdung. 
ACT.10.20	Darobtoka odokkc gvikang, odokkc mc:moma:pc buluk lcdulo gvmvnkang; kapila:nc ngo bulum mclvgtung.” 
ACT.10.21	Odokkc Pitorbv tani:kvdv:do:pc gvto odokkc luto, “Ngo:na sc:komc no kanggo:du:ji; no oko lcgangc gvdu:n?”
ACT.10.22	Odokkc bulu luto, “Korneliu:bv lvngko mimagmoncdok mogcnckonc, aipc mc:jvgncko odokkc Ru:ncpvnck tani:konc, sc:kom Jiwutani: appv:dc aipc lugcdaggaji, angunnc taycng among lutad luncdc nokkolo:p mclvgtag bvk okumdo:pc gvdopc, no okodcmci luycji taddopc.” 
ACT.10.23	Cdcmpila bv bulum mibopc goga:to.
ACT.10.23	Longkondcm bv durobla buluk lcdulo gvmvnkang, odokkc Joppa:dok bvro ckkcnc bvk lcdulo gvmvnkang. 
ACT.10.24	Odokkc odok longkondo bulu Kaesaria:pc gvangkang. Korneliu:bv bulu gvycpc cmna toka:la dungai odokkc bvk ope:kvdv:dcmnang ajonkvdv:dcm gokkumsuto. 
ACT.10.25	Pitorbv cdvlo gva:toji, Korneliu:bv bvm rvgsuto odokkc alcbog tungangge:la cgsorra kumto. 
ACT.10.26	Ckvdaggom Pitorbv bvm, scmpc lula sosa:to, “Darobtok; ngo:sin tani:yvngc.” 
ACT.10.27	Odokkc bvk lcdulo bv luposuto, bv gva:to odokkc bojcrungko tani:yc gvkumsula du:namdcm ka:begto; 
ACT.10.28	Odokkc bv bulum luto, “Nolu avyc avycm kinsudag kapc Jiwuakonc angu ope:ko lckopcnamdc cdcmanggom crangkolo gva:pcnamdc lujvg luro lukamdcmpc gva:pa:ma:ji; cmpila Ru:ncpvncbv ngom lcngkanto jc ngo sc:ko tani:ycmsin cmmumc manggom narc:ma:nc cmpa:mang. 
ACT.10.29	Cdcmpila cdvlo ngom mclvgtoji ngo lujckko o:kosin lupaksuma:pc gvdung, odo ngo tauka kapila no ngom mclvgtu:n.”
ACT.10.30	Odokkc Korneliubv luto, “Longc lo:piko po:pc, su:pakkc ayirso, ngo konang ayirdok kumnamdcm kumna dungai ngok okumdo; odokkc ka:to, unjerpc attar gcnc tani:konc ngok kcra:do dakkang, scmpc lula, 
ACT.10.31	‘Korneliua, nok kumnamdcm tadtobong odokkc Ru:ncpvnckc kcra:do nok aya:la ammem binam kvdv:dcm mc:pa:bitubong. 
ACT.10.32	Cdcmpidag Joppa:pc tani:cm mclvngtoka odokkc Simonmc sc:kom Pitor cmna gogdagaji gogmota:ka; bv Simonkc okumdo dung, suktung ager gernckonc, siycng ru:yido.’ 
ACT.10.33	Cdcmpila ngo nokkolo:pc vgcmpc gvto, odokkc aya:ru:la gvbito. Su:pak cdcmpila ngolu appvngc su:pak Ru:ncpv:nckc kangkolo dung, Ru:tumkc lulvgnam appv:dcm tadpc cmna.”
ACT.10.34	Odo Pitorbv bvk nappangcm kosa:la luto: “Aroru:pc Ngo ludungkc Ru:ncpvncbv atckpc ka:namcm ka:mang, 
ACT.10.35	cmpige:la appvng opvnno sc:kobvi Bvm pcsogcycji odokkc okodc aidagji cdcm imvlo Bvkkcpc torvgsula:dag. 
ACT.10.36	Israelkvdv:pc oko agomcm mclvgtagji nolu kindag, Jisukokki mcngannok tadponc do:yv:dcm lutad lugo:bila (Bv appv:lok Ru:tumc,) 
ACT.10.37	Judiang appv:do oko agomdcm lutadgo:bikaji, Galildokkc okodcm Jo:nbv lutadggongkaji: 
ACT.10.38	kapc Najaretdok Jisumc vrtoji Angunnc Yalodokki odokkc ilang-gvlangkokki; kapc gvgongkaji ainc ager gergo:la odokkc csa:molangkula uipa:nam appv:dcm, kapila:nc Ru:ncpvncbv bvk lcdulo dunggai. 
ACT.10.39	Odokkc ngolu odo appv:dok ka:nc kvdv:dc dung Bvk Jiwukvdv:dok do:lung kvdv:do:lang Jirusalemdok anyi:pakdo inamkvdv:dcm. Bulu bvm ragsangge:la moketo; 
ACT.10.40	cmpige:la Runcpvncbv lowum longcdo turmotoku odokkc bvm ka:begmotoku; 
ACT.10.41	appvng tani:ycmmang cmpige:la ngolum sc:kobulum Ru:ncpvncbv lukanbidopc balentoji, Bv sikolokkc turdakku lcdulo sc:kobulu Bvk lcdulo doka-tvngkaji. 
ACT.10.42	Odokkc Bv tani:kvdv:dcm lutadgo:bidopc ngolum lulvgto, odokkc lukanbidopc jc Bv cdc Ru:ncpvnckokki vrnamdc turra du:nc kvdv:dcmna: sinkvdv:dok kcba:ba:ncpc. 
ACT.10.43	Bvkkcpc appvng lungor lunc kvdv:dc pa:pkvdv:dokkcm mc:yinsubidag Bvk aminki.”
ACT.10.44	Pitorbv cdcm lula du:dodcm Angunnc Yalodc tannc appv:dok tayc:do dc:yingkang. 
ACT.10.45	Odokkc gadpuknam kvdv:dok mc:jvgnckvdv:dc sc:kobulu Pitorkc lcdulo du:mvndungaji mc:la mcngabla:tomang, lcga:dc Angu opvn kvdv:dok tayc:lo:sinci Angunnc Yalodok amancm bito. 
ACT.10.46	Kapila:nc bulu bulum angu-angu agomcm ludopc tatto Ru:ncpvncmc airu:pc aidag cmna lubonna lula: lula. 
ACT.10.47	Odokkc Pitorbv lukanbito, “Sc:kaiyc asidcm motumma:yclang sc tani:kvdv:scm baptismo bimoma:pc sc:kobulu ngolugvngkcmpc Angunnc Yalodcm torvgsutoji?” 
ACT.10.48	Odokkc bv bulum lulvgto Jisu Kristokc aminno baptismo la:dopc. Odo bulu bvm buluk lcdulo asudowko du:mvndopc kumna luto.
ACT.11.1	Cdcmpidodcm mclvgla ager germonam kvdv:dc:la bvrokvdv:dc sc:kobulu Judia:do dunganc Angunc ope:kvdv:dc:sin Ru:ncpvnckc agomcm torvgsuto cmna tadbegto. 
ACT.11.2	Cdcmpila Pitorbv cdvlo Jerusalempc gvlattokuji, gatpuknam kcrc:dc bvm lujcglurcgla luto, scmpc lula, 
ACT.11.3	“Kapila no gatpukma:nam tani:kvdv:do:pc gvkan odokkc buluk lcdulo domvnkan?” 
ACT.11.4	Cmpige:la Pitorbv bulum akon lcdulok akonpc lulen lua:la lurobbombikang:
ACT.11.5	“Ngo Joppa nogordo kumna dungai; odokkc ngo kinsuma:pc singakla du:dom ngo kangorko ka:to, okkaiko oleddopc, bortapaknc gasorkoncmpc, taycng amo:tok su:k appi:lokkc ledyi:dopc; odokkc cdc ngokkolo:pc pv:yi:do. 
ACT.11.6	Cdcm ka:namc appvng simvnclang sirrc dcmpetla donamc odokkc amo:bo ngcnggo:nc odokkc do:mvrtok pcttangcbulu. 
ACT.11.7	Odokkc ngom lunc gomugko tadbegto, ‘Darobtok, Pitora; dcmkela dotok.’ 
ACT.11.8	Cmpige:la ngo luka, ‘Ma:, Ru:tuma; kapila:nc cmmumcmpinncm manggom narcma:ncm cdvlosin ngok nappa:sokki dokvmang.’ 
ACT.11.9	Ckvdaggom cdc gomugdc lckoda taycng tokkc lutvto, ‘Ru:ncpvncbv okodcm mopu:tobo:nc no cdcm cmmum cmpcru:ma:yc.’ 
ACT.11.10	Cdcmpc lcwumkopc ikang, odokkc appv:dcm taycngpc la:sangamtoku. 
ACT.11.11	Odo ayirardo odo okumdo:pc tani: awumko gvpv:do okolo ngolu dunggaji, ngokkolo:pc Kaesaria:dokkc mclvgnammc. 
ACT.11.12	Odokkc Yalodc ngom buluk lcdulo gvmvndopc luto, o:kosin angupc mc:mvnsuma:pc. Sc bvro akkc:sc:sin ngom gvbosuka, odokkc ngolu cdc tani:dok okumdo:pc gva:to. 
ACT.11.13	Odokkc kapc taycng among lutad luncdc bvk okumdo dagge:la ludagaji ngolum lubito, ‘Joppa:pc Mclvgla Simonmc Pitor cmnamdcm gogmotok. 
ACT.11.14	Bv nolum lutadko lubiycpc odokkci no:lang nok okum crang appv:dc turycpc.’ 
ACT.11.15	Ngo agomdcm lurobbomnamc, Angunnc Yalodc buluk tayc:lo dc:yi:kang ngolukkolo dc:yingarpo:dodcm ikamardcmpc. 
ACT.11.16	Odokkc ngo Ru:tumkc agomdcm mc:pa:toku, kapc bv lukaji, ‘Jo:nbv asilo baptismongcm bika, cmpige:la nolum Angunnc Yalodokki baptismongcm biyc.’ 
ACT.11.17	Ru:ncpvncbv c:mo:pinc amancm ngolum bikamv:pc bulumsin bidagmvlo ngolu Ru:tum Jisu Kristomc cdvlo mc:jvgtonc, ngo:nu sc:kon cmpcmvlo Ru:ncpvncmc motumpc!”
ACT.11.18	Cdvlo bulu cdcm tadtoji bulu aso:pc dungapkang odokkc bulu Ru:ncpvncmc amincm gvmoto, scmpc lula, “Cmpcmvlo Angu opvnkvdv:dcmsin Ru:ncpvncbv turnamcm pa:dokupc asin mc:dvrra mcngkutsunamcm bitu:bong.”
ACT.11.19	Cdcmpidodcm sc:kobulu dugpitsuka:ji Stipenmc ipusire:ycm ila mokedodokkc Poenisialang Sipru appv:pc odokkc Antiokpc gvngapkang. 
ACT.11.20	Cmpige:la odokbuluk akke tani:yc dungai, Sipru dokkclang Sirene dokkc sc:kobulu Antiokdo:pc gvla Girikkvdv:dcmsin lutadto, Ru:tum Jisumc lutad luyirbila. 
ACT.11.21	Odokkc Ru:tumkc alagc bulum lagribomna dungai, odokkc odok bojcrungc mc:jvgnc kvdv:dc Ru:tumkolo:pc gvlattoku.
ACT.11.22	Odok lutaddc Jerusalemdo du:nc mondoli:pc pvngkang, odokkc bulu Barnaba:mc Antiokpc mclvgto. 
ACT.11.23	Cdvlo bulu gvla Ru:ncpvnckc ayangcm ka:begtoji, bv mc:pokang; odokkc Ru:tummc mc:jvgla du:ncpc idopc luyircm luto lo:dvscm mc:la gvangkunamdcmpc du:dopc; 
ACT.11.24	Kapila:nc bv ainc tani:kai, Angunnc Yallolang mc:jvgc bi:danpc du:nc. Odokkc bottaru:nc mc:jvgnc kcrcngkonc Ru:tumkolo:pc gvsedangkang.
ACT.11.25	Odokkc Barnaba:bv Soulmc makapc Tarsupc gvka; 
ACT.11.26	odokkc bvm cdvlo pa:toji, bvm bv Antiokpc gvbotoku. Dv:takpagdo bulu mondoli:dok lcdulo du:mvnto, odokkc tani:kvdv:dok bottcru:nc kcrcngcm poyirto; odokkc Antiokardo agom tadjvgla gvmvnnckvdv:dcm Kristanc cmna gogpo:to.
ACT.11.27	Cdcmpidodcm odo longckvdv:do Lungor Lunckvdv:dc Jerusalemdokkc Antiokpc gvngapkang. 
ACT.11.28	Odokkc odokbuluk Agabu cmnamkonc dagrobla Yalodokki luno:bito jc mo:pvso bottcru:pc dopa:tv:pa:ma:namko lenyc; odokkc cdcmpc Klaudiukc ayirdo ikang. 
ACT.11.29	Odokkc agom tadjvgla gvmvnnckvdv:dc, appvngc av avkc ilang gvla:nammcmpc, Judia:dok du:nc bvrrang kvdv:do:pc dogangcm bisupc cmna ru:sula mclvgto; 
ACT.11.30	odokkc bulu cdcmv:pc ito, abv:nc kvdv:do:pc Barnaba:kclang Soulkc alaklo mclvgla.
ACT.12.1	Odo ayirdo mondoli:dok akkem Herod migombv kvnggv:pc mopumore:to. 
ACT.12.2	Bv Jakobmc madsvgki moketo Jo:nkc bvrodcm; 
ACT.12.3	odokkc Jiwukvdv:dcm bv mc:lvgsumoto cmna cdvlo ka:toji, bv Pitormcsin ycnggappc cmna gvbarkang. Cdc komirang ilvgma:nam pitang modo ayirdo. 
ACT.12.4	Odokkc cdvlo bvm bv ycnggabtoji, bvm bv makana:lo tumto, odokkc bvm adji:nc sipai kcrcng appi:kopc kanggabla du:moto, gvbadla gvnamdok dopun dojar dodo lcdudo tani:kvdv:do:pc la:lenkupc cmna. 
ACT.12.5	Cdcmpila Pitormc makana:lo tumna lc:tungai; cmpige:la kvnggv:pc airu:pc bvk lcgangc Ru:ncpvnckolo kumna mondoli:yc dunggai.
ACT.12.6	Herodbv bvm la:lenpc cmna ido yummardo, Pitorbv mimag monc anyikolok pongkoglo yubla dungai, ikoli:kokki ycnggabla lc:la, odokkc darra ka:bomsunnc makana:dcm yabgodok kekondo ka:bomna dungai; 
ACT.12.7	odokkc ka:tok, Ru:tumkc taycng among lutad lunckonc lcngkansuto odokkc makana:dok adji:nc dungko soyarkolo; odokkc bv Pitormc kcra:dok pikvto odokkc bvm urrobto, scmpc lula, “Lomdanna darobtok.” Odokkc bvk alagdokkc ikoli: rvbv:dc kcdledkang. 
ACT.12.8	Odokkc taycng among lutad luncdc bvm luto, “Avyc attardcm gcsv:sutok odokkc nok lcyugkvdv:dcm gctok.” Odo bv cdcmpc ito. Odokkc bvm bv luto, “Nok ugondcm aiyo:pc molvgsutok odokkc ngok lcdu lcdulo gvmvntok.” 
ACT.12.9	Odokkc bv gvlenmvnna bvk lcdu lcdulo gvmvnkang; bv taycng among lutad luncdc okkom idu:ji cdc arro cmna kinmangai, cmpige:la bv kangorko ka:begdung cmna mc:to. 
ACT.12.10	Bulu cdvlo du:pongarncdcmna odok lcdukc darra dagbonc mimagmoncdcm gvbattoji, bulu yogvr yabgodo:pc gvpv:to nogorpc gvlennancdcm, cdc bulukkcpc av avyc moge:subikang, odokkc bulu gvlenna gvla nogordok ali: lambckolok gvtvla gvto; odokkc vgcmpc cdc taycng among lutad luncdc bvm mcpakto.
ACT.12.11	Odokkc Pitorbv av avdc gvsutoku odokkc luto, “Su:pak ngo kindagru:bong jc Bvk taycng among lutad luncdc ngom Herodkc alaglokkcm odokkc Jiwutani:appv:dok mcngkvnamdokkcm mopvtto.”
ACT.12.12	Cdvlo bv cdcmpc mcngkinsutokuji, bv Meri:kc okumpc gvto, Jo:nkc ancdo:pc sc:k amin akondcm Mark cmtungaji, okolo bojcrungc lckopc gvkumsula kumna dungaji. 
ACT.12.13	Odokkc cdvlo bv lambc gvlennanc yabgodok piku:toji, Roda cmnam ager gerya:nc ko:ncngkonc gogtadsukapc gvlento. 
ACT.12.14	Pitorkc gomugdcm tadkinge:la, bvk mc:pokokki bv yabgodcm moge:tomang cmpige:la dugangkangku odokkc Pitorbv yabgolc dagla dung cmna lubito. 
ACT.12.15	Bulu bvm luto, “No simaddung.” Cmpige:la bv mcmang ke:ke:pc luto cdc bvyvng cmna. Bulu luto, “Cdc bvk taycng among yalodc!”
ACT.12.16	Cmpige:la Pitorbv piku:tvla du:to; odokkc cdvlo bulu moge:toji, bulu bvm ka:begto odokkc mc:lamcngabla:tomang. 
ACT.12.17	Cmpige:la bulum aso:pc du:dopc bvk alagdokki bv lcngkange:la, kapc bvm Ru:tumbv makana:dokkcm la:lentokuji lulenlua:la lubito. Odokkc bv luto, “Scm Jakobmclang bvrokvdv:dcm lubilangka,” odokkc bv gvpakla angu mo:takkolo:pc gvkang.
ACT.12.18	Odokkc cdvlo longcka:ji, mimag monckvdv:dc Pitorbv kapc ika:ji cdcm lula cmmum urratpc itomang. 
ACT.12.19	Odokkc cdvlo Herodbv bvm matoji bvm mabegtomang, bv darra ka:bomsunckvdv:dcm tadkangamna kangapto odokkc bulum mokedopc lulvgko luto. Odokkc bv Judiadokkc Kaesarpc gvto, odokkc odo du:to.
ACT.12.20	Cdcmpidodcm Herodbv Ti:rclang Sidondok tani:kvdv:dcm aglvngkangai; odokkc bulu bvkkolo:pc lckko:pc gva:to, odokkc Blastu:mc lulvgla, migomdok bottarya:nc ager gergurnc, mcnganko mato, kapila:nc buluk amo:dc migomdok amo:do dogang lcgangc gvtinsudagai.
ACT.12.21	Tola lc:nam longckoncm Herodbv bvk migom gcnam attardcm gcge:la, bvk migom dungkodo tedto, odokkc bulum tadponc agomko lubinamko luto. 
ACT.12.22	Odokkc tani:kvdv:dc jcngkang, “Uilok gomugkokcv tani:lokkcmang!” 
ACT.12.23	Vgcmpc Ru:tumkc taycng lutad lunckonc bvm dcmto, kapila:nc bv Ru:ncpvncmc amindcm gvmomangai; odokkc bvm tapumc pc:to odokkc sikang.
ACT.12.24	Cmpige:la Ru:ncpvnckc agomdc gvbarbomkang odokkc bojc bojcpc gvbarbomkang.
ACT.12.25	Odokkc Barnababv:la Soulbv Jerusalemdokkc gvlattoku buluk gvla gerpcnam agerdcm gerabge:la, buluk lcdulo Jo:nmc gvbolangkula sck amincm Mark cmtagaji.
ACT.13.1	Cdcmpidodcm Antiokdok du:nc mondoli:do lungor lunnclang poyirnc dungai, Barnaba:bv, Simionbv sc:kom Niger cmna gogdagaji, Sirene:dok Lusiubv, Mana-en-bv Herodkc mo:tak appi:lok migom kcbang bangko okumdok amikonc, odokkc Soulbv. 
ACT.13.2	Bulu kumna odokkc doma:tvma:pc du:dom, Angunnc Yalodc luto, “Ngok lcga:pc Barnaba:mclang Soulmc langutei oko ager lcgangc bulum ngo gogtu:ji.” 
ACT.13.3	Doma:tv:ma:pc dungge:la kumdag lcdudcm odokkc buluk tayc:lo alagcm pigabge:la kumto odokkc bulum mcpaglvgto.
ACT.13.4	Cdcmpc Angunnc Yalodokki mclvgla:yam, bulu Selusia:pc gvto; odokkc bulu Sipru:pc ko:to. 
ACT.13.5	Bulu cdvlo Salami:pc ko:pv:toji, bulu Jiwukvdv:dok kumko okumkvdv:do Ru:ncpvnckc agomcm lutadbigo:to. Odokkc buluk lcdulo Jo:nbv bulum gvdumsupc dungai.
ACT.13.6	Bulu di:p appv:do gvgo:la Pa:phodo:pc cdvlo pvngka:ji, bulu montorong kinnc tani:ko rvgsuto, Bar-Jisu cmnam Jiwulok lume:pc lungor luncko. 
ACT.13.7	Bv among akonkolok migom donckolok du:mvndungai, Sergiu Poulubv, atv atv agomcm kinnckonc, sc:ko Barnaba:mclang Soulmc goga:tonc odokkc Ru:ncpvnckc agomcm tadpc cmna mato. 
ACT.13.8	Cmpige:la montorong inc Elima:bv (kapcnc cdc amindok lukur agomdcai) bulum lcdulo dagtumto, among akonlok migom doncdcm mc:jvglokkcm lutumpc. 
ACT.13.9	Cdcmpila Soulbv sc:kom Poul cmna gogtungaji, Angunnc Yalodokki bi:la bvm ka:mi:miri:la ka:to odokkc luto, 
ACT.13.10	“C:i uikc aowa no appvng dormo kanamlok mirua, yadnam agom kannc odokkc lujcgjcgmona, Ru:tumkc lambcdcm gc:yodgc:madmonamdcm ingasuma:ycbonci! 
ACT.13.11	Odokkc su:pak, ka:tok, Ru:tumkc alagdc nokkolo lagjcmdung, odokkc no miglula ayir asudkopc do:nyitcm ka:begma:pc iyc.” Vgcmpc mugsub-mugyubcla kcmmo bvkkolo owangkang odokkc bvm alakdok sobomla gvbodopc tani:cm magongkang. 
ACT.13.12	Odokkc cdc among mo:taklok migom doncdc mc:jvgto, cdvlo okko kapc ika:ji cdcm ka:begge:la, kapila:nc Ru:tumkc poyirnamdcm ka:la kangaksukang.
ACT.13.13	Cdcmpidodcm Poulbv:la bvk ajondc Pa:phosdokkc kongkangku, odokkc Pampiliadok Pergado:pc gvto. Odokkc Jo:nbv bulum mcpakto odokkc Jerusalempc gvlatkangku; 
ACT.13.14	cmpige:la bulu Perga:dokkc gvtvto odokkc Pisidiadok Antiokdo:pc gvto. Odokkc yodla ager germa:pc du:do longcdo bulu kumko okumkvdv:do:pc gva:to odokkc teda:to. 
ACT.13.15	Lujvglurodcm poge:la odokkc lungor lunam kvdv:dcm kumko okumdok ka:sv:mosv:nc kvdv:dc bulukkolo:pc tani:ycm scmpc lula mclvgto, “Bvrokvdvnga, nolukkc tani:kvdv:dokkcpc atv luyir agomko du:mvlo, cdcm lutok.” 
ACT.13.16	Cdcmpila Poulbv dagrobkang, odokkc bvk alagdcm lagyi:-lagsa:la luto:
ACT.13.16	“Israelsok tani:kvdvnga, odokkc nolu sc:kobulu Ru:ncpvncmc pcsodonc, tadtoka. 
ACT.13.17	Sc Israel tani:kvdv:sok Ru:ncpvncdc ngoluk abukvdv:dcm balenna la:to odokkc Igiptolo du:dodcm bottaru:pc badmoto, odokkc alag-lagtvngc kvnggv:la Bv bulum gvlenmotoku. 
ACT.13.18	Odokkc yv:pi dv:takkvramkopc Bv buluk yumra:do ka:sv:mosv:to. 
ACT.13.19	Odokkc Kanna:do cdvlo Bv opvn kvnvdkopc momvg-mosvgtonc, Bv buluk amo:dc buluk du:tcng dagtcngcmpc bito, lvngko appi:kolang yingo dv:takkvramkopc. 
ACT.13.20	Odokkc odok lcdupc Bv bulum kcba:ba:ncm bito lungor lunc Samuelbv pvnga:ma:dapc.
ACT.13.21	“Odokkc bulu migom ako mato; odokkc Ru:ncpvncbv bulum Ki:skc awo Soulmc bito, Benjaminkc ope:dok tani:ako, dv:tak lvngko appi:kopc. 
ACT.13.22	Odokkc cdvlo Bv bvm la:paktoji; sc:kom bv ka:jvgka:rom lukanna lubitoji odokkc luto, ‘Ngo Jessi:kc awo Dawidkolo ngok asin mcngkolo mc:ncko pa:to, sc:kobv ngok asin mc:nam appv:dcmpc ipcnckoji.’ 
ACT.13.23	Cdc tani:dok pu:pojarponamki Ru:ncpvncbv Israeldo:pc Moturncko, Jisumc langa:to, Bvk pesubinamdcmpc. 
ACT.13.24	Bvk gvma:dapc Jo:nbv Israel tani: appv:do:pc asin mc:dvrra mc:latsukunamlok baptismo agomcm lutad luyirka. 
ACT.13.25	Odokkc Jo:nbv bvk lupcnamdcm lungapdodcm, bv tawuto, ‘Okkomna nolu ngom mc:dang? Ngo Bv:mang. Ma: ngok lcdupc akonc gvmvndung sc:kokc lcyugdok rvbvdcmci ngo sarbipc arckama:ncko.’
ACT.13.26	“Bvrrang kvdvnga, Abrahamkc ope:lok awangkvdvnga, odokkc nolukkolok sc:kobulu Ru:ncpvncmc pcsodagnc, ngolukkolo:pc sc moturnam lutadscm mclvgtagai. 
ACT.13.27	Kapila:nc sc:kobulu Jerusalemdo du:donc odokkc buluk migom donckvdv:dc, Bvm bulu kangkinma:la:yam cdcmanggom ager germa:pc yodla du:dom lo:dcm ponam lungor lunckvdv:dcm tadkinma:la, sc bulum lukamdcmpc Bvm aima:ncko cmna moketo. 
ACT.13.28	Bulu Bvm sipcnam agom o:kosin lugc:la:tomanggom, ckvdaggom bulu Pilatmc Bvm mokedopc lulvgto. 
ACT.13.29	Odokkc Bvk agomcm adkam appv:dcmpc cdvlo ingapka:ji, bulu Bvm vsv:dokkcm la:yito, odokkc agokolo Bvm lc:to. 
ACT.13.30	Cmpige:la Ru:ncpvncbv Bvm sikolokkcm turmotoku; 
ACT.13.31	odokkc bojcrung longcko cdc sc:kobulu Bvk lcdulo Galildokkc Jerusalempc gvkaji lcngkansukaku, sc:kobulu su:pak tani:kvdv:dcm lupakbidu:ji. 
ACT.13.32	Odokkc ngolu nolum tadponc lutaddcm lubidu:bongkc cdc okodcm Ru:ncpvncbv abukvdv:dcm pesula lubikaji, 
ACT.13.33	cdcm ngolum buluk ommangkvdv:dcm lukamdcmpc ibito Jisumc turmolangkula; odokkc akon ni:tomdo:sin cdcm adla lc:tag,
ACT.13.33	‘No ngok Aowo,
ACT.13.33	silo nom ngo otobong.’
ACT.13.34	“Odokkc Bvm sikolokkc Bv turmokunam agomdokki, aima:nc agerlo:pc gvlatkupcnammc kama:bong, Bv sc lugotsok luto,
ACT.13.34	‘Ngo Dawidkc angunnc odokkc
ACT.13.34	pa:pcru:nam akhirba:d kvdv:dcm biyc.’
ACT.13.35	Cdcmpidag angu ni:tomkolo:sin Bv lutag,
ACT.13.35	‘Nok Angunnc Akodcm no yangkolo:pc mclvgma:yc.’
ACT.13.36	“Kapcnc Dawidbv, Ru:ncpvnckc lukamdcmpc bvk avkc opvndo tadge:la, sikang, odokkc bvk abukvdv:dcm lcngkolo lc:to, odokkc ya:namcm ka:to; 
ACT.13.37	Cmpige:la sc:kobvm Ru:ncpvncbv turmotokunc ya:namcm ka:pa:tomang. 
ACT.13.38	Cdcm nolu kinka:langka cdcmpidag, bvrrangkvdvnga, jc cdc tani:dc pa:bcm mc:yinsukunam do:yingcm nolum lutadbidaggom, 
ACT.13.39	Odokkc Mose:kc lujvglurdokki okodcm nolu motubila:toma:ji mc:jvgnc takamcm motubito. 
ACT.13.40	Ansutoka, cdcmpiga:lok, ckvma:mvlo nolukkolo:pc lungor lunamdc okko cmdang pvnga:yc:
ACT.13.41	‘Ka:toka, c:i lupaknckvdnga, odokkc mc:lamcngapla:
ACT.13.41	ma:pc mc:tok,
ACT.13.41	odokkc yogpagam ka:langka kapila:nc
ACT.13.41	Ngo noluk longckvdv:do agerko gerdo,
ACT.13.41	nolu cdvlosin mc:jvgma:nam agerko,
ACT.13.41	sc:kaiyc cdcm lutadbidaggomsinci.’ ”
ACT.13.42	Bulu gvlenamdokudo cdc agomkvdv:dcm ager germa:pc yodla du:nam longkon longcdo lubilangkuka cmna kumna luto. 
ACT.13.43	Odokkc kumko okumdok tani: gvkumsunamdc gvpansurobbomnamc, bojcrungko Jiwuyclang Jiwu dormo inc Poulkclang Barnaba:kc lcdu lcdulo gvmvnkang, sc:kobulu bulum Ru:ncpvnckc aya:do du:tvla du:dopc lusv:lvgtoji.
ACT.13.44	Odok lcdukc ager germa:pc yodla du:do longcdo nogordok appv:pakdci Ru:ncpvnckc agom tadkapc yadkumsuto. 
ACT.13.45	Cmpige:la cdvlo cdc yadkumsunc tani:kvdv:dcm Jiwukvdv:dc ka:begtoji, bulu ncrobbomkang, odokkc Poulbv okodcm lutoji lupagamto, odokkc bvm aima:si:ma:pc luto. 
ACT.13.46	Odokkc Paul bv:lang Barnaba:bv kvnggv:pc a:ng pvtala lubito, scmpc lula, “Ru:ncpvnckc agomdcm nolum lubipo:pcnammai. Nolu odokkcm nv:paksula:mvn, odokkc turyartvla turnamdcm turpc arckamang cmna asin kcbangcm ba:sula:mvn, ka:toka, ngolu Ru:ncmc kinma:nc Angu ope: kvdv:do:pc gvdag. 
ACT.13.47	Kapila:nc Ru:tumbv ngolum scmpc lula lulvgto,
ACT.13.47	‘Ngo nolum Ru:ncmc kinma:nc tani:kvdv:dok saki:pc motu:bong,
ACT.13.47	nolujen moturcm Mo:pv du:tcrkvdv:do:pc bompv:ycpc.’”
ACT.13.48	Odokkc cdvlo Ru:ncmc kinma:nc tani:kvdv:dc cdcm tattoji, bulu mc:pokang odokkc Ru:ncpvnckc agomdcm amincm gvmoto; odokkc cddv cddvkonc turyartvla turnamdokki vrnama:ji mc:jvgto.
ACT.13.49	Odokkc Ru:tumkc agomdc odo dungo:ycgo:do gvbungkang. 
ACT.13.50	Ckvdaggom Jiwukvdv:dc aipc mc:jubnc botta bottanc nc:ngkvdv:dcm odokkc nogordok igur gvgurbonc milbong amikvdv:dcm luwur-lubarlvgto, odokkc Poulmclang Barnaba:mc ipusire:ycm idopc mowurlvgto, odokkc bulum buluk jiladokkc mcnnenlvgto. 
ACT.13.51	Cmpige:la bulu buluk lukam tadma:pc alckvdv:dok koiyang amongkvdv:dcm danpaksuto, odokkc Ikoniumpc gvkang. 
ACT.13.52	Odokkc agom tadjvgla gvmvnnckvdv:dc mc:pola:la Angunnc Yalodc pa:la bingkang.
ACT.14.1	Cdcmpinamc Ikoniumdo bulu lckopc Jiwukvdv:dok Ru:ncpvncmc kumko okumdo gva:to, odokkc cdcmpc agomcm lutonc jc bojcrungko tani:yc mc:jgto, Jiwuyclang Girik anyipaklokkc. 
ACT.14.2	Cmpige:la mc:jvgma:nc Jiwukvdv:dc Ru:ncpvncmc kinma:nc ope:kvdv:dcm nvgurlvgto odokkc bvrokvdv:dok tadma:pc buluk asinkvdv:dcm dvgammoto. 
ACT.14.3	Cmpige:la bulu bojcrung ayirkopc Ru:tumkc lcgangc agom lula du:to, sc:ko aya:nam agomdok lukamcm lubitoji, kanggodcmnang kangaksunamcm buluk alakvdv:dokki gerra:dopc bila. 
ACT.14.4	Cmpige:la nogordok tani:kvdv:dc gvpansukang; akedc Jiwukvdv:dokkcpc kckang, odokkc akedc mclvgla ager gerdop tolvgnamkvdv:dok kcrc:pc.
ACT.14.5	Cdvlo Jiwuclang Girikkvdv:dok anka:la ka:namko itoji, buluk migomdonckvdv:dokki, bulum iki:siyatpc cmna odokkc bulum vlvngki crkepc cmna, 
ACT.14.6	bulu cdcm kinsuto odokkc Listra:pclang Derbi:pc odokkc, dungo:ycgo:dok do:lungkvdv:do:pc; 
ACT.14.7	odokkc olo bulu tadponc do:yv:dcm lutadbito.
ACT.14.8	Cdcmpc idodcm Listrado tani:akonc tedla dungai, sc:kobv bvk alcdokki gvmangaji; bv ododokkcbong lcbe:ru:dagai. 
ACT.14.9	Bv Poulmc lunamdcm tadto; odokkc Poulbv, bvm ka:jon joronna dungge:la bvkkc csangkunanc mc:jvgc dung cmna kangge:la, bottapakpc bc:dopc luto; 
ACT.14.10	“Darobtok nok alcdokki dagrasula.” Odo bv sumrobkang odokkc lambc gvgongkang. 
ACT.14.11	Odokkc cdvlo cdc Poulbv okkom itoji ka:tonc, buluk agomcm jc:la lurobbomkang, scmpc Likoniang agomki lula, “Uikvdv:dc ngolukkolo:pc gvngapdo tani:kvdv:dcmpc ilang ila!” 
ACT.14.12	Barnaba:mc bulu Jius cmna gogdungai odokkc Poulmc, bv agom lunckvdv:dok bottarya:ncpc ila:yam, bulu Hermes cmna gogdungai. 
ACT.14.13	Odokkc Jiusdok dormo ager gerncdok bottarya:ncdc, okodok kumko okumdc nogordok kangga:pc dungaji, so:bomlang appvng madoli:ycm yabgo gvangkodo:pc langa:to odokkc tani:kvdv:dokki palvgcm papc cmna mc:tungai.
ACT.14.14	Cmpige:la cdvlo mclvgla ager germonam tani:kvdv:dc Barnaba: bv:lang Poulbv cdcm tattoji, bulu buluk gcnam attarkvdv:dcm bupedamsuto odokkc yadkumsunc tani:kvdv:dokkc bulu daglenamkang, jc:la: jc:la:, “Tani:kvdvnga, nolu kapila scmpc idu:n? 
ACT.14.15	Ngolusin tani:yvngc, nolugvngkcmpc innc, odokkc nolum tadponc lutadko bombitung, nolujen scm cmmum ager sokkc turnc Ru:ncpvnckolo:pc gva:yckupc sc:kobv taycng amo:tcmna mo:pvscm ru:tu:ji odokkc siycngcmna odok du:nc appv:dcm. 
ACT.14.16	Leketo:dvkc opvn kvdv:dcm ope:appv:dcm buluk av avkc gvlvngko lambckvdv:do:pc gvmoto; 
ACT.14.17	Cmpidaggom bulu Bv avdc lukan luma:pc mctomang, kapila:nc Bv nolum aincm ibito odokkc nolum taycng amo:tokkc pcdongcmna: a:yc e:monc dv:tag ayircm bito, noluk asinkvdv:dcm mc:lvgsudopc donam tv:namkila: mc:pomcngankokki.” 
ACT.14.18	Odo agom kvdv:dokki bulu tani:kvdv:dcm palvgcm pama:dopc lutumto.
ACT.14.19	Cmpige:la Jiwukvdv:dc odopc Antiokdokkclang Ikoniumdokkc gvto; odokkc tani:kvdv:dcm luwurlvgla, Poulmc bulu vlvngkokki crtapto odokkc bvm nogordok ru:yipc solennvgto, bv sika:bong cmna mc:la. 
ACT.14.20	Cmpige:la cdvlo agom tadjvgla gvmvnnc kvdv:dc bvk kcra:do dakkumsuka:ji, bv darobto odokkc nogordo:pc gva:toku; odokkc longkondo bv Barnaba:kokki Derbido:pc gvto.
ACT.14.21	Cdvlo bulu tadponc lutaddcm odo nogordo lubitoji odokkc bojcrungko agom tadjvgla gvmvnncm gvmvnmotoji, bulu Listra:pc odokkc Ikoniumpc odokkc Antiokpc, gvlattoku, 
ACT.14.22	agom tadjvgla gvmvnnc kvdv:dok yalokvdv:dcm kvnggv:mola, bulum mc:jvgnamlo du:tvdopc luyir luyirla, odokkc kvnggv:pc mc:namsagnamkipak ngolu Ru:ncpvnckc migom doko mo:pvdo:pc gva:rungkupcnammc cmna. 
ACT.14.23	Odokkc cdvlo bulu mondoli: appv:lo buluk lcgangc abv:nc ka:sv:ncm agercm togc:lvgotonc, doma:pc menna kumnamki, bulu Ru:tumkolo tolvgto sc:kom bulu mc:jvgtoji.
ACT.14.24	Odokkc bulu Pisidia:dok gvbomna gvto, odokkc Pampilia:pc gvto. 
ACT.14.25	Odokkc cdvlo bulu Perga:do agom lutoji bulu Attalia:pc gvkang; 
ACT.14.26	odokkc bulu Antiokpc ko:la gvkang, okolo bulum Ru:ncpvnckc ayangcm pa:dopc lulvgtoji oko agerdcm bulu gerpvttoji.
ACT.14.27	Odokkc cdvlo bulu ko:pv:toji, bulu mondoli:dok tani:kvdv:dcm lckko:pc gokkumsuto odokkc Ru:ncbv bulukkokki gernam appv:dcm lubiamtoku, odokkc kapc Bv tani:kvdv:dok ara:lo mc:jvglok yabgoko moge:toji. 
ACT.14.28	Odokkc bulu agom tadjvgla gvmvnnc tani:kvdv:dok lcdulo adjio:kosin du:mvntomang.
ACT.15.1	Cmpige:la Judia:dokkc tani:ckkc gvla bvrokvdv:dcm luyirra dungai, “Mose:kc itcnggvtc:dcmpc nolu gatpukma:mvru:lo nolum moturma:yc,” 
ACT.15.2	odokkc Poulbv:lang Barnaba:bv adji:okosin luka:mvnsutomang, Poulbv:lang Barnaba:bv odokkc angu akke Jerusalempc gvdopc lulvgto mclvgla ager germonam kvdv:do:pc odokkc abv:nc kvdv:do:pc cdc tawunam agomdok lcga:pc.
ACT.15.3	Cdcmpila, mondoli:dc bulum buluk lambcdo mclvgnammc, bulu Poenisiangdoklang Samaria:dok gvpatla gvto, Angu tani:kvdv:dcmsin asin mc:latsulangkula gvangkunamdok agomcm lubi lubila, odokkc bulu bvrrangkvdv:dcm kvnggv:pc mc:pom bito. 
ACT.15.4	Cdvlo bulu Jerusalempc gvpv:toji, bulum mondoli:dc odokkc odok abv:nc ager germonam kvdv:dc airu:dag cmna torvgsuto, odokkc bulu Ru:ncpvnckc inam appv:dcm lugo:bito. 
ACT.15.5	Cmpige:la Parisi:kvdv:dok lckopc gvnc mc:jvgla gvmvnnckc dagrobkang odokkc luto, “Bulum gatpukpcnamc, odokkc bulum Mose:kc lujvglurodcm tadtvla du:dopc lupcnammc.”
ACT.15.6	Mclvgla ager germonam kvdv:dc:lang abv:nckvdv:dc lckopc gvkumsukang cdc agomdcm ru:sukapc. 
ACT.15.7	Odokkc odo bojcrungko luka:mvnsula dungge:la, Pitorbv darobkang odokkc bulum luto, “Bvrrang kvdvnga, nolu kindag jc leke-to:dcmbong Ru:ncpvncbv noluk ara:lokkcm la:to, jc ngok nappangkokki Angunc tani: opvnkvdv:dc tadponc lutaddok agomdcm tadpcnammc odokkc mcjvgpcnamc. 
ACT.15.8	Odokkc Ru:ncpvncbv sc:ko asincm kindagji bulum lukancm lubito, ngolum bikamarcmpc Angunnc Yalodcm bulum bige:la; 
ACT.15.9	Odokkc Bv bulukkoloklang ngolukkolok oko angucmsin du:motomang, cmpige:la buluk asinkvdv:dcm mc:jvgkokki mopu:to. 
ACT.15.10	Su:pak cmpila kapila nolu Ru:ncpvncmc ankang kangkvla agom tadjvgla gvmvnnckvdv:dok lv:po:do jungoli:ko tulvgkvge:la okodcm ngoluk jo:la:toma:ji? 
ACT.15.11	Ckvdaggom ngolu mc:jvgdo:jc ngolum Ru:tum Jisukc ayangkokki moturyc bulum moturarkamcmpc.”
ACT.15.12	Odokkc kcba:dok appv:dc aso:pc dungapto; odokkc bulu Barnaba:mclang Poulkc lunamdcm tatto bulu angu tani:kvdv:dok dungkolo oko kanggodcmnang kangaksunamcm lcngkanto cmna lubila:yam. 
ACT.15.13	Buluk lungapdodcm, Jakobbv lubito, “Bvrokvdvnga, ngom tadtok, 
ACT.15.14	Simionbv lukanbito kapc Ru:ncpvncbv Bvm kinma:nckvdv:dcm gvla ka:toji, bulum Bvk amin lcgangc la:lenpc. 
ACT.15.15	Odokkc lungor lunckvdv:dok sc agomkvdv:sokki tolvgsula, cdcm kapc adla lc:tagji,
ACT.15.16	‘Sok lcdupc ngo gvlatycku,
ACT.15.16	odokkc ngo Dawidkc dungkodcm motenycku,
ACT.15.16	Okodc openka:ji; Ngo odok open-orenncdcm motenycku,
ACT.15.16	odokkc ngo cdcm mosv:ycku,
ACT.15.17	odomvlo ake tani:kvdv:dc ru:tummc maycpc,
ACT.15.17	odokkc Ru:ncmc kinma:nc tani:appv:dc sc:kobulu
ACT.15.17	ngok aminno minycji,
ACT.15.18	Ru:tumbv ludag, sc:kobv sc attarkvdv:scm
ACT.15.18	lekelokkcbong kinabmotoji.’
ACT.15.19	“Cdcmpidag ngok mcnggodc jc ngolum angu tani: opvn kvdv:dcm mc:dvrmopc lagimang sc:kobulu Ru:ncpvnckolo:pc gvlatdungkuji. 
ACT.15.20	Ckvdaggom bulukkolo:pc adpcnammc murti:ycm kumlusula kumnamcm mcpakdopc odokkc nc:ngcm aima:pc mc:boka:bo kolokkc odokkc okodc okkom yumkela dodagji odokbulukkc. 
ACT.15.21	Kapila:nc lekekc opvnkvdv:dokkcbong Mose:kcdc appvng nogor nogorlo dungai sc:kobulu bvm luyir lukaji, kapila:nc cdcm ager germa:pc yodla du:do longc appv:do kumko okumkvdv:do podungai.”
ACT.15.22	Odo cdc mc:jvgla ager gernckvdv:dokkcpc aidopc ka:to odokkc cdc abv:nc kvdv:dokkcpc, mondoli:appv:dokki, buluk ara:dokkcm tani:ycm balenna la:pc odokkc bulum Antiokpc mclvgpc Poulkclang Barnaba:kc lcdulo. Bulu Juda:mc Barsabang cmnamdcm mclvgto, odokkc Sila:mc, bvrokvdv:dok gvgcboncko, 
ACT.15.23	kcvgkc do:jvgdcm bitc:lvgla: “Bvrokvdv:do:pc, mclvgla ager germonc kvdv:do:pc odokkc abv:nc kvdv:do:pc, Antiokdok, Siriadok odokkc Kilikiadok ope:kvdv:do:pc gvangkunc Angunc tani:kvdv:dok aipc lupangc. 
ACT.15.24	Nolum agomkokki ngolukkosok tani:ckkcnc mc:dvrmcso:moto cmna ngolu tadla:yam, noluk asinkvdv:dcm mc:sat-sula:ma:la, ngolu bulum oko luyircmsin lukailvgmanggom, 
ACT.15.25	cdc ngolukkcpc aidopc ka:to, asin atcrongkopc inamdc, tanickkc balendopc odokkc bulum ngolukkolo:pc mclvgdopc ngoluk aipc mc:nam Barnaba:mclang Poulmc, 
ACT.15.26	Ru:tum Jisu Kristokc lcgangc sc:ko tani:kvdv:dc buluk turnamcm sipcturpc cmna itoji. 
ACT.15.27	Cdcmpila ngolu Juda:mclang Sila:mc mclvgtung, sc:kobulu avkvdv:dc nolum cdc agomv:dcm nappangkokki lubiycpc. 
ACT.15.28	Kapila:nc Angunnc Yalodokkcpc odokkc ngolukkcpc noluk tayc:lo scmbulumyam oko bottaya:nc jo:namcsin jonggcmlvgla:ma:dopc: 
ACT.15.29	jc nolu okodcm murti:lo palvgtagji odokkc gertoka odokkc i:lokkc odokkc okodcm lv:polok yumna yumkedagji odokkc amikc nc:ngcm la:binamlokkc. Nolu avyc odokbulukkc odokkcm gc:rsula du:la:mvlo, nolu aincm iyc. Cdcbong.”
ACT.15.30	Cdcmpila cdvlo bulum mclvgtokuji bulu Antiokpc gvkang; odokkc mondoli: tani:kvdv:dcm lckopc gvkumsumoge:la, bulu do:jvgdcm tamge:to. 
ACT.15.31	Odokkc cdvlo cdcm bulu potoji bulu luyirra adnamdo airu:pc mc:pokang. 
ACT.15.32	Odokkc Juda:lang Sila:bv, sc:kobulu av:kvdv:dci lungor lunna:nc, bvrokvdv:dcm bojcrungko agomki luyircm luto odokkc bulum kvnggv:moto. 
ACT.15.33	Odokkc bulu asudko du:namc, bulum bvrokvdv:dokki mcnganpc mclvgtoku sc:kobulu bulum mclvgtungaji. 
ACT.15.34	Cmpige:la cdc Sila:kcpc ollung du:namdc aiya:ncmpc idagai.
ACT.15.35	Ckvdaggom Poulbv:lang Barnaba:bv Antiokdo du:pakto, Ru:tumkc agomcm luyirra lubila odokkc ake bojcru:lo:sin, lutadgo:bila.
ACT.15.36	Odokkc longc lo:pi:longoko lcdulo Poulbv Barnaba:mc luto, “Kajc, ngolu gvlatlangkula bvrokvdv:dcm gvla kangkakui nogor nogor appv:do okolo ngolu Ru:tumkc agomcm lutadgongkaji, odokkc bulu kapc idu:ji ka:lai.” 
ACT.15.37	Odokkc Barnaba:bv buluk lcdulo Jo:nmc sc:kom Mark cmna:sin gogdoji gvbolvngkang. 
ACT.15.38	Cmpige:la Poulbv mc:to buluk lcdulo gvboma:namdc aiya:yc sc:kobv Pampilia:dokkc gvngula du:pakka:ji, odokkc buluk lcdulo agerlo:pc gvmangaji. 
ACT.15.39	Odokkc kvnggv:pc luka:mvnsunam lenkang, cdcmpinamc bulu akonc akondcm mcpansuto; Barnaba:bv Markmc bvk lcdulo gvboto odokkc Sipru:pc ko:la gvkang, 
ACT.15.40	cmpige:la Poulbv Sila:mc bala la:to odokkc Ru:tumkc ayangki bvrokvdv:dc mclvgla:yam gvpansukang. 
ACT.15.41	Odokkc bv Siria:pclang Kilikia:dok gvko:la mondoli:kvdv:dcm kvnggv:mobomna gvkang.
ACT.16.1	Odokkc bv Derbi:do:pclang Listra:do:pcsin gvto odo agom tadjvgla gvmvnnc tani: ako dungai, Timoti: cmnamko, Jiwu nc:ng akodok awokonc sc:kobv mc:jvgnc tani:ka:ji; cmpige:la bvk abudc Girikkai. 
ACT.16.2	Listra:do:lang bvrokvdv:dc bvm aipc aincko cmna lunamkai. 
ACT.16.3	Poulbv Timoti:mc bvm gvjonsudopc mato; odokkc bvm bv goga:to odokkc odok mo:takdok Jiwukvdv:dok lcgangc bvm gadpukto, kapila:nc bulu appv:dc kindagai jc bvk abudc Girikkai. 
ACT.16.4	Bulu nogordok buluk gvtc:dok gvbomnammc, bulu bulum kangkvycpc cmna ru:lennamkvdv:dc lubito okodcm mclvgla ager germonam kvdv:dokkilang abv:nc kvdv:dokki sc:kobulu Jerusalemdo dungaji. 
ACT.16.5	Cdcmpila mondoli: kvdv:dcm mc:jvgkokki kvnggv:moto, odokkc bulu longgcm longgcm bojcbomkang.
ACT.16.6	Odokkc bulu Pirgiangclang Galatiang mo:takvkvdv:do gvgo:to Asiado agomdcm lubinamdcm Angunnc Yalodokki lutumla:yam. 
ACT.16.7	Odokkc cdvlo bulu Misia:dok kekonpc gvtoji, bulu Bitinia:pc gva:pc cmna kangkvto, cmpige:la Jisukc Yalodc bulum gvmotomang; 
ACT.16.8	cdcmpila, Misia:dok gvpatla gvla, bulu Troa:pc gvtokto. 
ACT.16.9	Odokkc yumcdo Poulmc kangorkonc lcngkansuto: Makedonia:dok tani:konc dagge:la bvm kumna:sola gogto odokkc scmpc lula, “Makedonia:so:pc gvtok odokkc ngolum ka:dumsuteika.” 
ACT.16.10	Odokkc cdvlo bv kangordcm ka:toji oddung ngolu Makedonia:pc gvpc cmna mato, Ru:tumbv ngolum tadponc lutaddcm bulum lubita:ka cmna gogtung cmna ru:scgge:la.
ACT.16.11	Troa:dokkc ko:la gvla:yam, ngolu yvggcmpc Samotra:spc ko:la gvto, odokkc odok longkondo Neapoli:pc, 
ACT.16.12	odokkc Pilippi:pc, okodc Makedonia jiladok bottcya:nc nogorcji, odokkc Roman Pa:m dokka:ji. Ngolu nogordo lowum lo:pi:ko du:tedto. 
ACT.16.13	Odokkc ager germa:pc yodla du:do longcdo gvlenna mo:ro:pc a:nc ru:yido:pc gvto, okolo ngolu mc:dungaji kumko mo:takko du:pc cmna, odokkc ngolu teda:la lckopc gvkumsunc nc:ngkvdv:dcm luto. 
ACT.16.14	Noluk agom tadnckvdv:dok akonc Tiatira nogordok Lidia cmnam nc:ngkai, ba:yomcmpc genc attarcm konckonc, sc:kobv Ru:ncpvncmc kumncka:ji. Ru:tumbv bvk asindcm Poulbv okodcm lubitoji cdcm tadgapdopc kuge:moto. 
ACT.16.15	Odokkc bvm cdvlo baptismo bitoji, bvk crang appv:dokki lckopc, bv ngolum kumna luto, scmpc lula, “Nolu ngom Ru:tummc mc:jvgla mc:ncko cmna mc:tomvlo, ngok okumpc gvla du:ta:ka.” Odokkc bv ngolum airu:pc lutvto.
ACT.16.16	Ngolu kumko okumdo:pc gvla du:namc, ngolum pagnc ko:ncngkonc rvgsuto sckkc aima:nc ager gernc yaloko dungaji odokkc bvk ru:tumdcm uiagomcm lula aipc arrcm pa:modungaji. 
ACT.16.17	Bv Poulkclang ngoluk lcdu lcdulo gvmvnto, scmpc jc:la lula: lula, “Sc tani:kvdv:sc Appvngcmyam Owudyangkodo Du:ncdok Ru:ncpvnckc ager gerya:nc, sc:kobulu turnamdok lambcdcm nolum lutadla lubidu:ji.” 
ACT.16.18	Odokkc cdcm bv bojcrung longcko lutvto. Cmpige:la Poulmc lugo-luroto, odokkc ngengkutsula yalodcm luto, “Ngo lurvdla ludung nom Jisu Kristokc aminno gvlentok.” Odokkc cdc odo ayirardo gvlenkang.
ACT.16.19	Ckvdaggom bvk ru:tumdc cdvlo ka:toji jc buluk pa:barra pa:pcnamdc gvpakkang, bulu Poulmclang Sila:mc ycnggabto odokkc bulum attar kokodo:pc sobomna gvkang migom donckvdv:dok kcra:pc; 
ACT.16.20	odokkc cdvlo bulum kcba: ba:dom tadya:nc odokkc lulvg luncdok kcra:do:pc bulum boma:toji bulu luto, “Sc tani:kvdv:sc Jiwuc odokkc bulu ngoluk nogorscm urusare:modung. 
ACT.16.21	Bulu itcng gvtcngcm luyirdag okodc ngolu Romankvdv:dokkcpc lujvg lurodok lukampc torvgsula:mang cdcmpcmanggom iyitgvyitmang.” 
ACT.16.22	Cdc yadkumsunc tani:kvdv:dc bulum dcmkodo dcmtc:mvnto; odokkc kcba: ba:dom tadya:nc odokkc lulvg lunc tani:dc bvk gcnam attarkvdv:dcm petsotsuto odokkc bulum yogvr danggi:koki dcmdopc lulvgto. 
ACT.16.23	Odokkc bulum makana:lo tumto, makana:dok kanggabya:ncdcm bulum aiyo:pc lc:dopc lurvdlvgla luge:la. 
ACT.16.24	Bv cdc lurvdnamdokki, bv bulum arangkc makana:do tumto odokkc buluk alckvdv:dcm yc:jonna lc:nancdo yc:jonna lc:to.
ACT.16.25	Cmpige:la yumc kvdvsudodo Poulbv:lang Sila:bv Kumna:la Ru:ncpvnckolo:pc ni:tom mola dungai odokkc makana:dok tumnam kvdv:dc buluk monamdcm tadla dungai, 
ACT.16.26	odokkc vgcmpc bottc:ru:nc tarcmo:tonko odo tonkang, cdcmpc tonka:nc jc makana:dok mogabnanc kvdv:dci cngunkang; odokkc oddung yabgo appv:dc kugeyamkang odokkc appvngkc ikoli:kvdv:dc oge:yamkang. 
ACT.16.27	Makana:dcm kanggabya:ncdc cdvlo kinsuka:ji odokkc ka:to jc makana:dok yabgodc moge:la dung, bvk yoksadcm bv sadlenge:la bv avdc nvgkesula sipc cmna ito, makana:dok tumna lc:namkvdv:dc dugamkangku cmna mc:la. 
ACT.16.28	Cmpige:la Poulbv bottapakpc jc:la lusangkang, “No avyc mokesuyoka, kapila:nc ngolu sc appvngc dung.”
ACT.16.29	Odokkc bv saki:ko mala koto odokkc duga:to, odokkc pcsola jinna Poulkcla: Sila:kc kcra:do bv kcdangkang, 
ACT.16.30	odokkc bulum la:lenbomge:kula luto, “Tani:kvdvnga, ngo o:karko ipcnammcn?” 
ACT.16.31	Odo bulu luto, “Ru:tum Jisukolo mc:jvgtoka, odo no turycpc, no:lang nok okum crangc.” 
ACT.16.32	Odokkc bulu Ru:tumkc agomdcm bvm lubito odokkc bvk okumdok du:nc appv:dcm. 
ACT.16.33	Odokkc bv odo yumc ayirv:do bulum gvbokang, odokkc buluk dcmjognam kvdv:dcm vrpu:bito, odokkc bvm bagcmpc baptismo bvk crang appv:dokki lckko:pc bito. 
ACT.16.34	Odokkc bv bulum bvk okumdo:pc gva:botoku, odokkc bulum donam tv:namcm bito; odokkc bvk okum cra:dok appv:dokki bv mc:pomcnganto bv:jc Ru:ncpvnckolo mcjvgto cmna.
ACT.16.35	Ckvdaggom cdvlo pva:la longcka:ji, kcba: ba:dom tadya:ncdc sipai kvdv:dcm scmpc lula mclvgto, “Cdc tani:kvdv:dcm gvmotokuka.” 
ACT.16.36	Odokkc makana:dcm kanggabya:ncdc cdc agomdcm Poulmc lubito, scmpc lula, “Kcba: ba:dom tadya:ncdc nolum gvmodokupc mclvgtok; su:pak cdcmpila mcnganna gvlenna gvkangka.” 
ACT.16.37	Cmpige:la Poulbv bulum luto, “Bulu ngolum appvngkc ka:pc dcmto, aimang cmna luma:nam tani:kvdvngcm, sc:kobulu Roman tani:ycji, odokkc ngolum makana:lo tumto; odokkc bulu ngolum su:pak lc:silai mclvgyckun? Ma: bulum avkvdv:dcm gvmotok odokkc ngolum la:lenmotokuk.” 
ACT.16.38	Sipaikvdv:dc cdc agomkvdv:dcm kcbang agom tadya:ncdcm lubitoku, odokkc bulu Roman amo:lok tani:yc cmna tadla bulu pcsokang; 
ACT.16.39	cdcmpila bulu gvla bulum lude:suto odokkc bulu bulum la:lenge:la nogordokkc gvlenna gvdokupc luto. 
ACT.16.40	Cdcmpila bulu makana: dokkc gvlenna gvkangku, odokkc Lidia:dcm gvla ka:to, bulu bulum aipc luyirto odokkc gvpakkang.
ACT.17.1	Cdcmpc bulu cdvlo Ampipolisdo:lang Apollonia:dok ko:la gvtoji, bulu Tissalonika:do:pc gvto, okolo Jiwukvdv:dokkc kumko okumko dungaji. 
ACT.17.2	Odokkc Poulbv gva:to, bvk agin gvkamv:pc, odokkc kvnvd longc awumkopc buluk lcdulo bv agomcm svgka:mvnsuto astro:dok lcganc, 
ACT.17.3	Kristokcpc ipusire: pangge:la sikolokkc turkupcnamai cmnamdcm lulen-lua:la lubila, odokkc scmpc lula, “Sc Jisuscm sc:kom ngo nolum lutadcm lubidu:ji, bv:na Kristodc.” 
ACT.17.4	Odokkc bulukkodok akedcm lula mcnga:moto odokkc Poulkclang Sila:kc lcdulo lckokang; Girik kvdv:dok mcnggab garabnc kvdv:dc odokkc nc:ng kvdv:dok bottc bottcnc kvdv:dc.
ACT.17.5	Cmpige:la Jiwukvdv:dc ncdagai odokkc tani:kcrc:dok aima:n ajonckkc jonsuge:la, bulu tani:kvdv:dcm kcrcngkopc yadkumsumoto, nogorpakdcm jcnggumna jc:moto, odokkc Jasonkc okumdcm moa:bomkang, bulum tani:kvdv:dok kangkolo:pc la:lenpc cmna mala. 
ACT.17.6	Odokkc bulu bulum mabegla:ma:la:yam, bulu Jasonmc:lang bvrrangkvdv:dok akkem nogordok migomdonc kvdv:dok kcra:lo:pc tvglenamto, scmpc jc:la, “sctani:kvdv:sc sc:kobulu mo:pvscm kukup-kulab-modu:nc so:pcsin gvdung, 
ACT.17.7	odokkc Jasonbv bulum torvgsuto; odokkc bulu appv:dc Kaesarkc lulvgnamdcm tadma:pc agercm idung, scmpc lula jc migom akoda dung Jisu cmnamko.” 
ACT.17.8	Odokkc nogordok migom donckvdv:dc:lang tani:kvdv:dc cdcm tadge:la mcngkin-mc:para:tomang. 
ACT.17.9	Odokkc bulu Jasonkolok odokkc akedok atvkosin ima:nam agomdcm pa:toji, bulu bulum mclvgtoku.
ACT.17.10	Bvrrangkvdv:dc lomdanna Poulmclang Sila:mc yumcdo Birea:pc mcgcnnvgla mclvgto; odokkc cdvlo gvpv:toji bulu Jiwu kvdv:dok kumko okum kvdv:do gva:to. 
ACT.17.11	Cdcmpc inamc cdc Jiwukvdv:dc Tissalonika kvdv:dok Jiwukvdv:dcmyam asin aiya:dagai, kapcnc bulu airu:pc longgcm longgcm astorong agomkvdv:dcm lukamdcmpc idagji ima:ji cmna ka:la tadtvla agomdcm torvgsuto. 
ACT.17.12	Bulukkolok bojcrungc cdcmpila mc:jvgto, Girikkvdv:dok nc:ng ckkc amin gvnnc odokkc milbong ckkcsin. 
ACT.17.13	Ckvdaggom cdvlo Tissalonika:dok Jiwukvdv:dc kintoji Birea:do:sin Poulbv Ru:ncpvnckc agomdcm lutadbito, bulu odopcsin gvto, nvgur nvgbarlvgla odokkc yadkumsunc tani:kvdv:dcm lubonnvgla. 
ACT.17.14	Odo bvrokvdv:dc lomdanna Poulmc siycngpc mclvgto, cmpige:la Sila:lang Timoti:bv odo du:pakkang. 
ACT.17.15	Cdc sc:kobulu Poulmc gvlenbotoji Etenpc pv:lenboto; odokkc Sila:bv:lang Timoti:mc bvkkolo:pc gvdopc cddvko lomna gvla:dagji gvdopc lulvgnamdcm tadge:la gvpakkangku.
ACT.17.16	Cdcmpidodcm Poulbv Etendo bulum toya:la du:dodcm, bvk yalodc bvm lubito jc cdc nogordc murti:yc bi:la dung. 
ACT.17.17	Cdcmpila kumko okumdo Jiwu kvdv:dokki agom svgka:mvnsuto odokkc ainc agom aipc mc:nc tani:kvdv:dokki, odokkc attar kokorcko mo:takkvdv:do longgcm longgcm sc:kobulum odo rvgsutoji. 
ACT.17.18	Ipikuriang kvdv:dokkclang Istoik kvdv:dok mc:lenna agom lunckvdv:dc bvm rvgsuto. Odokkc akke luto, “Sc belbelaincsc okkom ludagji?” Akke luto, “Bv ami mongkvlok taycng among agom lutadbinc koncmpc idag–” kapila:nc bv Jisumclang Bvk sige:la turkunamdcm lutadbidag. 
ACT.17.19	Odokkc bulu bvm sogabge:la Are-opagu:pc boma:to, scmpc lula, “Ngolu nok sc anu luyir lubinamscm kinna:ycnci? 
ACT.17.20	Kapcnc no ngoluk yeru:so anu agomko tadbegmodung; ngolu cdcmpidag sc luyirsc okko cmdagji kinnv:dung.” 
ACT.17.21	Cdcmpidodcm Eteniang appv:dc odokkc ami amo:lok tani:kvdv:dc sc:kobulu odo dunggaji cmmumpc buluk ayircm o:kaiko luma:pc manggom atv anuko tadma:pc gvmomangai.
ACT.17.22	Cdcmpila Poulbv, Are-opagu:dok pongkokdo dagge:la, luto: “Etensok tani:kvdvnga, ngo ka:to jc nolu appvng agerlo dormo kadag. 
ACT.17.23	Kapcnc ngo gvgo:la gvnamc odokkc noluk kumnam attarkvdv:dcm ka:namc, ngo scmpc adnam kumgcngko gvpa:suto, ‘Kinma:nam Uikolo:pc.’ Nolu cdcmpila okodcm kinma:pc kumdonc, cdcm ngo nolum lutadbidung. 
ACT.17.24	Ru:ncpvncbv sc:ko mo:pvscm motoji odokkc odok du:nc appv:dcm, tayctokkclang mo:pvsok Ru:tumpc ila, tani: monam uikumko okumlo du:mang, 
ACT.17.25	cdcmanggom tani: alakkoki ila:sa:la binammang, bv atvko madaggomci bvci appvng tani:ycm turnamcm bidag odokkc nganamcm odokkc appvngcm. 
ACT.17.26	Odokkc Bv appvngcm opvncm ako tani:olokkcm mo:pvsok appv:so du:dopc moto, buluk du:nam ayirkvdv:dcm ru:bila, jc bulu Ru:ncpncmc mapa:do, 
ACT.17.27	bulu Bvk mcngkampc mc:mvnycpc cmna odokkc Bvm pa:ycpc cmna mc:la. Ckvdaggom Bv ngoluk appvnglokkc mo:tc:mang 
ACT.17.28	kapcnc,
ACT.17.28	“ ‘Bvkkolo ngolu turdo odokkc gvgo:do odokkc ngolu turra du:namdcm pa:do;’ noluk kobitang adnckvdv:dc:sin lunamdcmpc,
ACT.17.28	“‘Kapila:nc ngolu aropakpci Bvkkolokkc lennc.’
ACT.17.29	“Ru:nc pvnckolokkc lenncpc ige:la, ngolu mc:pa:mang jc taycngtok Ru:ncpvncdc avncmpc idag cmna, cdcmanggom silborcmpc; cdcmanggom vlvngcmpc, modun mola molennamdc dunggc:bila odokkc tani:lok mc:len mcngangai, 
ACT.17.30	kinma:pc du:nam ayirdcm Ru:ncpvncbv mc:yinsutobong, cmpige:la su:pak appv:lo Bv tani: appvngcm asin mcdvrla mc:latsutokuka cmna lulvgcm ludag, 
ACT.17.31	kapila:nc Bv mo:pvscm bvk mclvgnam tani: akokokki dormokokki kcbangcm bangkupc cmna longcko mctung, odokkc odokki Bv tani: appvngcm aroru:dcm lubitung bvm sikolokkcm darobmolangge:kula.”
ACT.17.32	Cdcmpidodcm cdvlo bulu sinc tani:yc turkunamdcm tadtoji, akedc yirka:la luto; ckvdaggom akedc luto, “Ngolu lckoda sok agomcm tadycku.” 
ACT.17.33	Cdcmpila Poulbv bulukkolokkc gvlenna gvpakkang. 
ACT.17.34	Ckvdaggom tani: akke bvk lcdulo gvmvnkang odokkc mc:jvgto, odokbuluk Dionisiubv Are-opagdokkc odokkc Damari cmnam nc:ngkonc odokkc buluk lcdulo akkeda.
ACT.18.1	Odok lcdupc bv Etendcm mcto odokkc Korintodo:pc gvto. 
ACT.18.2	Odokkc bv Akuilla cmnam Jiwuko rvgsuto, Pontu:dok tani:ako, lcdupakpc Itali:dokkc bvk ncng Prisilla:mc gvbola gvnnc, kapila:nc Klaudiubv lulvgkko luto jc Jiwuappv:dc Romdcm mcpakla gvpa:yc. Odokkc bv bulum kangkapc gvkang; 
ACT.18.3	odokkc bv c:mo:pinc rcnam-konam ager gerla:yam buluk lcdulo bv du:mvnto, odokkc bulu agercm gerto, kapila:nc bulu rcnam-konam agerlok bulu tombu omnai. 
ACT.18.4	Odokkc bv longgcm longgcm kumko okumdo ager germa:pc yodla du:do longc appv:do agomcm svkka:mvnsuto, odokkc Jiwucmnang Girikcm mcnggapdopc luto.
ACT.18.5	Cdvlo Sila:bv:lang Timoti:bv Makedonia:dokkc gvpv:tonc, Poulbv lutad lubila lumi-miri:la dungai, Kristobv:jc Jisubvai cmna Jiwukvdv:dcm lukan lubila dungai. 
ACT.18.6	Odokkc cdlo bulu bvm lunamdcm lutumtoji odokkc aima:si:ma:pc lutoji, bvk gcnam attarkvdv:dcm bv pvtto odokkc bulum luto, “Noluk i:yc nolukkolo dungka:langka! Ngo okkomsin kintc:mang. Su:pakkolokkc ngo Angutani: ope:kvdv:do:pc gvycbong.” 
ACT.18.7	Odokkc bv cdcm mcto Titu Justu cmnam tani:kolok okumkolo:pc gvkang, Ru:ncpvnckc kumnckonc; bvk okumdc kumko okumdok kcrangardcvai. 
ACT.18.8	Kripu:bv, kumko okumdok migom doncdc, Ru:tummc mc:jvgto, bvk okum crang appv:dokki lckopc; odokkc Korintodok kvdv:dok bojcrungc Poulkc lunam kvdv:dcm tadtvla mc:jvgto odokkc baptismongcm la:to.
ACT.18.9	Odokkc Ru:tumbv Poulmc luto yumckoncm kangor ka:namkolo, “Pcsoma:pcka, agomcm lutok odokkc aso:pc du:yoka; 
ACT.18.10	kapila:nc ngo nok lcdulo dung, odokkc oko tani:ycsin nom moa:la:ma:yc nom motappc cmna; kapila:nc sc nogorsc ngokkc bojcrungko tani:yc dung.” 
ACT.18.11	Odokkc bv odo dv:tak akolang po:lo pvkcngko du:to, bulum Ru:ncpnckc agomcm luyirbila.
ACT.18.12	Cmpige:la Akaia:dok mo:tak akolok migomdoncpc cdvlo Galliobv ila dungaji, Jiwukvdv:dc Poulmc lckko:pc moa:to odokkc bvm kcba:bangkodo:pc boma:to, 
ACT.18.13	scmpc lula, “Sc tani:sc lujvg lurodok lukamdcmma:pc Ru:ncpvncmc kumdopc tani:kvdv:dcm luyirra mc:jvgammodung.”
ACT.18.14	Cmpige:la Poulbv cdvlo nappang kosa:la agom lupc cmna idungaji, Gallio:bv Jiwukvdv:dcm luto, “Cdc germurnam agerka:mvlo cdcmanggom kvnggv:pc ager germurka:mvlo, ngo noluk agomdcm tadla mc:yinsupcnammai, 
ACT.18.15	C:i Jiwukvdvnga; cmpige:la scm agomclang aminnok tawunam agompc inamc odokkc noluk avkc lujvgluropc inamc, nolu cdcm avyc ka:sutoka; ngo odok buluk kcba:ba:bincpc ila:ma:yc.” 
ACT.18.16	Odokkc bv bulum kcba: bangkodokkcm mclenamlvgtoku. 
ACT.18.17	Odokkc bulu appv:dc Sostini:mc sogabto, kumko okumdcm kanggabla migomdoncdcm, odokkc kcba:dok ka:ngkodo bvm dcmto. Ckvdaggom Gallio:bv cdcm kangka: tadka:tomang.
ACT.18.18	Odok lcdupc Poulbv bojcru: longckoda du:tedto, odokkc odo bvrrang kvdv:dcm mcge:la Siria:pc ko:la gvkang, odokkc bvk lcdulo Prisilla:bv:lang Akui:lla:bv:sin Kenkriaedo bvk dumvdcm bv scpto, kapila:nc bvkkc Pesunamko dungai. 
ACT.18.19	Odokkc bulu Ipesu:pc gvto, odokkc bv bulum odo mcpakto; cmpige:la bv avdc kumko okumdo:pc gvto odokkc Jiwukvdv:dokki agom svkka:mvnsuto. 
ACT.18.20	Cdvlo bulu bvm bojc ayirkopc du:dopc luto, bv lupaksuto; 
ACT.18.21	cmpige:la bulukkolokkc mcpakla gvtungkula bv luto, “Ngo nolukkoso:pc Ru:ncpvnckc mcngkammvlo gvlatycku,” odokkc bv Ipesu:dokkc ko:la gvkang.
ACT.18.22	Cdvlo Kaesaria:do, gvitonc, bv gva:to odokkc mondoli:dcm lutadsuto, odokkc bv Antiokdo:pc gvto. 
ACT.18.23	Odo ayir asudkopc dungge:la bv gvpakkang odokkc mo:taklokkc mo:taklo:pc gvkang Galatiangclang Prigiang dunggo:-ycgo:do:pc, agom tadjvgla gvmvnnc kvdv:dcm kvnggv:mola.
ACT.18.24	Cdcmpidodcm Apollo: cmnam Jiwukonc, Alekjandria:dok du:nckonc, Ipesu:do:pc gvto. Bv aipc agom lujo:nc tani:kai, astrong agom aipc kinnckai. 
ACT.18.25	Bvm Ru:tumkc lambcdok agomcm luyirtungai; odokkc yalodo kvnggv:pc udpinna, bv Jisukc lcga-o ngcm luto odokkc aiyo:pc begdopc luyirto, bv Jo:nkc baptismongcm kindagagom. 
ACT.18.26	Bv kumko okumdo asin bottapc lurobbomkang; cmpige:la cdvlo Prisilla:bv:lang Akuilla:bv bvm tadbegto, bulu bvm langa:to odokkc Ru:ncpnckc lambcdcm aiya:pcda lukurlule:la lubito. 
ACT.18.27	Odokkc bv cdvlo Akkaia:dop kongko:pc cmna mc:to, bvrrangkvdv:dc bvm lusv:lvgto, odokkc agom tadjvgla gmvnnckvdv:do:pc bvm torvgsudopc adlvgto. Cdvlo bv gvpv:toji, sc:kobulu ayangkokki mc:jvgtoji bv aipakpc ka:dumsuto; 
ACT.18.28	Kapila:nc astoro:dok agom kvdv:dcm lcngkanna Kristobv jc Jisubvai, kvnggv:ru:pc Jiwukvdv:dcm ka:de:pc aromang cmna lupakto.
ACT.19.1	Apollo:bv Korintodo du:dodcm, Poulbv dagdung mo:tak-dok gvko:la gvto odokkc Ipesu:do:pc gvto. Odo bv agom tadjvgla gvmvnnc tani:ckkc pa:to. 
ACT.19.2	Odokkc bv bulum luto, “Nolu mcjvgdodcm Angunnc yalodcm pa:tungayc?” Odo bulu luto, “Ma:, ngolu cdvlosin Angunnc yaloko dung cmna tadkvsincimang.” 
ACT.19.3	Odokkc bv luto, “Cmpcmvlo oko lcgangc nolu baptismongcm la:ton?” Bulu lubito, “Jo:nkc baptismo:dcmna.”
ACT.19.4	Odokkc Poulbv luto, “Jo:nbv asin mc:dvrra mc:latsukunamdok baptismongcm bito, bvk lcdupc gvncdcm mc:jvgdopc tani:kvdv:dcm lubila, cdcyam, Jisubv.”
ACT.19.5	Cdcm tadge:la, bulu Ru:tum Jisukc aminno baptismongcm la:to. 
ACT.19.6	Odokkc cdvlo Poulbv bulum alagcm pigabla kumtonc, Angunnc Yalodc bulukkolo:pc pvngangkang; odokkc angu angu agomki agomcm luto odokkc lungor agomcm luto. 
ACT.19.7	Odo bulu vyvngkolang anyikopc appv:dc idagai.
ACT.19.8	Odokkc bv kumko okumdo gva:to odokkc po:lo puwumkopc a:ng pvtala luto, agom svkka:mvnsula odokkc Ru:ncpvnckc Migomdoko mo:pvdok lcgangc lubila; 
ACT.19.9	ckvdaggom cdvlo akke asin torla odokkc mc:jvgtoma:nc, Lambcdok agomcm aimang cmna mondoli:dok tani:kvdv:dok tadkolo lutoji, bv bulukkolokkc gvpakkang, bvk lcdulo agom tadjvgla gvmvnnc kvdv:dcm gvbola, odokkc Tiranu:dok gvkumsuko okumdo longgcm agomcm svkka:mvnsuto. 
ACT.19.10	Cdc dv:tak anyikopc itvkang, odoyam Asia:dok du:nc-dagnc appv:dc Ru:tumkc agomdcm, Jiwuclang Girik anyipagc tadbegto.
ACT.19.11	Odokkc Ru:ncpvncbv anggoscscmpc mcngapla:ma:nam agercm Poulkc alagkki gerto, 
ACT.19.12	cdcmpc ika:nc jc bvk amvrdok migmo tidsunanc gain cdcmanggom dumcrcm kinc tani:kvdv:do:pc bomycmvlogom, odokkc kinamkvdv:dc bulukkolokkc aidungakui odokkc aima:nc uikvdv:dc bulukkolokkc gvpakdungai. 
ACT.19.13	Odo alcki gvgo:la ainc agom luyirra gvgo:nc Jiwuckkcnc Ru:tum Jisukc amindcm lugo:pc irobbomkang sckkc sckkclo aima:nc yalokvdv:dc dungaji, scmpc lula:lula “Ngo nolum ludung Jisukokki sc:kom Poulbv lutadbidu:ji.” 
ACT.19.14	Jiwukolok awo kvnvdkonc Skeba: cmnamkonc cdcm idungai.
ACT.19.15	Cmpige:la aima:nc yalodc bulum lutadsuto, “Jisumc ngo kingdag, odokkc Poulmc ngo kindag, cmpige:la no sc:kon?”
ACT.19.16	Odokkc oko tani:do cdc aima:nc yalodc dungaji buluk tayc:do berangkang odokkc, appv:dcm motabamto, odokkc bulum mopvamto, odoyam bulu odo okumdokkc pvtsula odokkc mojogmorogamla duglenamkang. 
ACT.19.17	Odokkc Ipesu:dok dungko appv:do cdcm kinabto, Jiwukvdv:dc:lang Girikkvdv:dc; odokkc buluk appv:dokkc pcsso angkang; odokkc Ru:tum Jisukc amindcm airu:pc aidag cmna lugo:to. 
ACT.19.18	Odokkc odolo:pc mc:jvgnc kvdv:dok bojcrungc gva:to, buluk itv gvtvla du:namkvdv:dcm lude:sula odokkc lude:amsula. 
ACT.19.19	Odokkc mejik lcngkannc bojcrungc sc:kobulu idagaji buluk potinkvdv:dcm lckopc gingkumsuto odokkc cdc appv:dcm buluk appvngkc kangkolo rompakto; odokkc bulu odokbuluk arckvdv:dcm kvla cdcbulu murkong lv:ying yi:ngokopc ikang. 
ACT.19.20	Cdcmpila Ru:tumkc agomdc bojcbomkang odokkc kvnggv:pc gvbarbomkang.
ACT.19.21	Cdcmpc odok inamkvdv:dok lcdudokkc Poulbv Yalodokki Makedonia:pc asinc mcnguto odokkc Akaia:pc odokkc Jerusalempc gvdopc, scmpc lula, “Ngo olopc gvge:la ngo Romclcmsin ka:pcru:nammc.” 
ACT.19.22	Odokkc Makedonia:pc bvk idum-gvdumsunc anyiko, Timoti:mc:lang Irastu:mc, mclvgge:la bv avdc Asia:do asudo:ko du:to.
ACT.19.23	Odo ayirdo Lambcdok lcgangc adjio:kosin lumvnsunam kamangai. 
ACT.19.24	Kapila:nc Dimetriu cmnam tani:konc, murkong attar moncko, sc:kobv Artemi:kc murkong dungkodcm murti:dcm motoji, cmmum agercm attar monckvdv:dcm bitomang; bv bojcrungko attarmonckvdv:dcm agercm bito; 
ACT.19.25	cdcmbulum bv lckko:pc ager gernc tani:kvdv:dokki langkumsuto, odokkc luto, “Tani:kvdvnga, nolu kindag jc sc konam-rcnamsokki ngolu mitc-mircmcm pa:dag. 
ACT.19.26	Odokkc nolu ka:tok odokkc tadtok jc Ipesuo:do:mang cmpige:la Asiang appv:do:sin sc Poulbv agomcm mcnga:moto odokkc pv:namkopc tani:kvdv:dokkcm ajoncm gvyotmoto, scmpc lula jc alakkokki monam uikvdv:dc uimang. 
ACT.19.27	Odokkc sc ngoluk konam-rcnam soggongkcpc bidopc aima:nc aminc gvnamc kama:yc cmpige:la jc bottapaknc nc:ng ui Artemi:mcsinci okopcsin kvma:ycpc, odokkc bvm unjvgla dungkodcmci la:pakycpc, sc:kobvm Asia:dc:lang odokkc mo:pvsc kumdagji.”
ACT.19.28	Cdvlo bulu cdcm tadtoji bulu dungkin-yckinma:pc aglvng sangkang, odokkc jc:la lusa:bomkang, “Ipesiang kvdv:dok Artemi:dc bottcru:nc!” 
ACT.19.29	Cdcmpila nogordc mc:murmc:yarsukang; odokkc bulu lckko:pc so:ng mokodo:pc dugangkang, buluk lcdulo Gaiumclang Aristarkumc soa:bomna, Makedonia kvdv:dcm sc:kobulu Poulkc ajona:ji gvdodcm. 
ACT.19.30	Poulbv yadkumsunc tani:kvdv:dok ara:do:pc gva:lv:dagai, cmpige:la agom tadjvgla gvmvnnc kvdv:dc bvm gvmvnmotomang; 
ACT.19.31	Asiarkdok akkesin, sc:kobulu bvk gvjona:nc, bvm kumna:sola: luto odokkc so:ng mokodo gva:ma:dopc luto. 
ACT.19.32	Cdcmpidodcm akke agom abangko jc:la lusangkang, akke angnuko, kapila:nc gvkumsunc tani:kvdv:dc mc:murmc:yaramsukang, odokkc bulukkolok bojcya:ngc kapila lckko:pc gvkumsukaji kinmangai. 
ACT.19.33	Yadkumsunc tani:kvdv:dok akke Alekjandarmc lukonsula luto, sc:kom Jiwu kvdv:dcm lurasunamko lukvpc cmna, lagc lagkurto. 
ACT.19.34	Cmpige:la cdvlo bulu kangkinto jc bv Jiwuko, gonta ayir anyikvramkopc bulu alvng akkongkopc jc:la lusangkang, “Ipesiangkvdv:dok Artemi:bv bottcru:nc!”
ACT.19.35	Odokkc tawonolok kerani:dc yadkumsunc tani:kcrc:dcm aso:pc du:motonc, bulu luto, “Ipesu:dok tani:kvdvnga, oko tani:yc du:n sc:kobv kinma:nc jc Ipesiangkvdv:dok nogorc Artemi:kc kumko okumdcm kanggabya:nc cmna, odokkc angunnc vlv:dc do:mvrtokkc kcdledncdcm? 
ACT.19.36	Cdcm bulum lumurgu:mang cmna kangge:la, nolu aso:pc du:pcnammc odokkc nolu cmpcsin mc:mur mc:yarpcnammang. 
ACT.19.37	Kapcnc nolu sc tani: kvdv:scm gva:botonc sc:kobulu tayumpcnama:sin cdcmanggom ngoluk nc:ng uidcm aimang cmna lunckosinmang. 
ACT.19.38	Cdcmpidag Dimetriu:bv odokkc bvk lcdulok modunmonc tani:kvdv:dc sc:kai akomum lujckko ludungamvlo, kcba: bangko okumkvdv:dc moge:la dung, odokkc motaklok migom donckvdv:dc dung; bulum akonkc lcgangc akoncm lujcmmvlo lua:motoka. 
ACT.19.39	Cmpige:la nolu atvko odok mabarmvlo, cdcm lo:dcm gvkumsula kcba: bangkodo momityc. 
ACT.19.40	Kapila:nc ngolu silo airu:pc pcsopcnampc idung pamvnsula nvjcmla, oko lcgangcsin kamang ngolu arro cmna lupc sc urratscm.” 
ACT.19.41	Odokkc cdvlo bv cdcm lutoji, bv yadkumsunc tani:kvdv:dcm mcpan-mcranlvgtoku.
ACT.20.1	Cdc jcngka:mvnsunamdc gvbatnammc, Poulbv agom tadjvgla gvmvnnc kvdv:dok lcgangc mclvgto odokkc bulum luyirge:la bulum mcto odokkc Makedonia:pc gvkang. 
ACT.20.2	Odo mo:takdo:pc bv cdvlo gvtonc odokkc bulum airu:pc lusv:lvgnamcm lutonc, bv Girikpc gvto, 
ACT.20.3	Odo bv po:lo pvwumko du:to, odokkc Jiwukvdv:d bvk birudi:pc ru:suko ru:tonc bv Makedonia:dok gvlatla gvkupc cmna mc:scgto. 
ACT.20.4	Biroia:dok Sopaterbv, Pirhuskc awodc, bvm gvjonto; odokkc Tissaloniang kvdv:dok, Aristarku:bv odokkc Sekundu:bv; odokkc Derbi:dok Gaiu:bv, odokkc Timoti:bv; odokkc Asiang kvdv:dc, Tikiku:bv odokkc Tropimu:bv.
ACT.20.5	Troa:do cdcbulu cdcmpc ibomkang odokkc. 
ACT.20.6	Cmpige:la ngolu Pilippi:do:pc konggcto Komirang Ilvgma:pc monam Pitang dododok lcdudo, odokkc longo lcdulo ngolu bulukkodo:pc Troa:do:p gvto, okolo ngolu longc kvnvdkopc du:tedtoji.
ACT.20.7	Longc kvnvddok a:pongarnc longcdo, cdvlo ngolu lckopc pita:dcm penporkapc gvkumsuto, Poulbv bulum luposuto, longkondo gvpakkupc cmna mc:la; odokkc yumc kvdvsudodo:pc bvk agomdcm lutvto. 
ACT.20.8	Taycngkc soyar dungkodo okolo ngolu gvkumsula dungaji bojcrungko saki:yc dungai: 
ACT.20.9	Odokkc ya:me: ko:ako Iutiku cmna amin minnamko kiriki:do tedla dungai. Poulbv odosin agom lutvla lubarla du:dodcm bv kvnggv:pc yubla yubngaksukang; odokkc yubla yubmotsula:yam, bv awumko tola mosa:nam tayc:dokkc kcdledkang odokkc sidopc la:sa:toku. 
ACT.20.10	Ckvdaggom Poulbv gvikang odokkc bvk tayc:do ogcmto odokkc bv gongabge:la luto, “Nolu kabyok, kapila:nc bv turra dung.” 
ACT.20.11	Odokkc cdvlo Poulbv gvsangkangkuji odokkc pitangcm penporge:la dotonc, bv buluk lcdulo bojc ayirkopc luposuto, pvang pvkuma:sisscm, odokkc cdcmpc gvkangku. 
ACT.20.12	Odokkc bulu cdc ko:dcm turpc gvbokangku, odokkc kvnggv:pc mc:pomcngankang.
ACT.20.13	Cmpige:la siycng ollu:do:pc gvlenna gvla ngolu Asso:do:pc ko:la gvto, Poulmc olo gva:mopc cmna mc:la; kapila:nc bv cdcmv:pc mosv:sutagai, avdc amo:dok gvpc cmna. 
ACT.20.14	Odokkc cdvlo bv Asso:do ngolum rvgsutonc, ngolu bvm a:moto odokkc Mitilene:pc gvto. 
ACT.20.15	Odokkc odokkc ko:la gvla ngolu longkondo Kio:dok kekondo:pc pv:to; longkondo ngolu Samo:do:pc konggapto; odokkc odok longkondo ngolu Miletu:pc gvto. 
ACT.20.16	Kapila:nc Poulbv Ipesu:dcm mcge:la ko:la gvpc cmna mc:to, odomvloyam Asia:do ayircm gvdopc dungge:mang cmna; kapila:nc Jerusalemdo dungkupc lomdvlomra:la idungai, gvla:mvlo, yingo longc dopun-dojardo.
ACT.20.17	Odokkc Miletu:dokkc Ipesu:do:pc tani:ycm mclvgla mondoli:dok abv:nc kvdv:dcm goglvgto. 
ACT.20.18	Odokkc cdvlo bv bvkkolo:pc gva:toji, bv bulum luto:
ACT.20.18	“Nolu avkvdv:dc kindag jc Asia:so:pc allcm tua:do longcdokkc kapc du:to-dagtoji, 
ACT.20.19	Ru:tumkc agercm asin ansvngo:la gerla odokkc migsi dvla odokkc Jiwu kvdv:dok ru:la ru:sula inam ager kvdv:dokki ngokkolo pa:la; 
ACT.20.20	kapc ngo ainc av kanc agomko lugo:bipc nolukkolokkc ngedsuksutoma:ji, odokkc appvngkc kangkolo odokkc noluk okum okumlo gvgo:la luyirtonc, 
ACT.20.21	Jiwucmnang Girik kvdvng anyipaklo Ru:ncpvnc kolo:pc asinc mc:dvrra mc:latsukunammcm nang Ru:tum Jisu Kristokolo mc:jvgnammcm. 
ACT.20.22	Odokkc su:pak ka:toka, ngo Jerusalempc gvdag, Yalodok gvbokammcmpc gvla, ngokkc kapci iycsong olo cdcm kinma:pc; 
ACT.20.23	Angunnc Yalodc ngom nogor appv:lo makana:lo tumnamcmlang ipusire:yc toya:la dung cmna lubinamdcmma:mvlo. 
ACT.20.24	Cmpige:la ngok turnamscm ngo atv arckanckopc kvsumang cdcmanggom ngokkcpc kvnggv:pc aincko cmna, ngo gerpcnamdcm gerra:mvloi odokkc Ru:tum Jisukolok pa:nam inam-sa:nam agerdcm, Ru:ncpvnckc ayang abodok tadpon lutaddcm lukanbipc. 
ACT.20.25	Odokkc su:pck, ka:toka ngo kindag jc migom doko mo:pvdok agomdcm sc:ko noluk ara:lo lutadgo:bitonc ngok migmom lckoda ka:begkuma:ycbong. 
ACT.20.26	Cdcmpidag ngo silo longcso nolum lukanbidung jc ngo noluk appvngkc i:lokkc narc:nc, 
ACT.20.27	kapila:nc ngo Ru:ncpvnckc appvng ru:su-pa:sunammcm nolum lubinamdcm ngedkud sutomang. Nolu avkvdv:dc avkvdv:dok lcgangc ansulangka odokkc noluk appvng kcrc:dok lcgangc, 
ACT.20.28	okodo Angunnc Yalodcm nolum kanggabya:ncpc itu:ji, Ru:ncpvnckc mondoli:dcm ka:sv:mosv:dopc okodcm bv Avkc Awodok i:kokki pa:tokuji.” 
ACT.20.29	Ngo kindag jc ngok gvpakdoku lcdulo aima:nc ra:ng ikiyc noluk ara:lo duga:ycpc, kcrc:dcm aima:ru:pc iycpc; 
ACT.20.30	odokkc nolukkolok avyvngkolokkc tani:kvdvngc lenna tu:ladnc agomcm luyc, buluk lcdulo:pc mc:jvgnc gvmvnnc tani:kvdv:dcm gvpakdopc cmna. 
ACT.20.31	Cdcmpidag ansu-ka:sutoka, ngo:jc dv:tak tagumkopc yummcm longgcm appvngcm migsidvla ainc agomcm luyirka cmnam mc:pa:tvla.
ACT.20.32	Odokkc Bvk ayang abonamdok agomdo:pc tolvgdung, okodc nolum mosa:pc mosa:ladagji odokkc nolum sc:kobulum narc:pc mopu:tonc buluk du:tcngcm du:bomdopc imola:dagji. 
ACT.20.33	Ngo sc:kkai murkongcmba: avncmba: ainc gcnam attarcm ka:bo-mc:bomang. 
ACT.20.34	Nolu avdc av avkvdv:dc kinsudag jc sc ngok alagsc ngoluk manam kvdv:dcm la:lenamto, odokkc cdcm ngok lcdulo du:mvnnc kvdv:dok lcgangc. 
ACT.20.35	Cdc appvng agerdo ngo nolum lcngkanto jc cdcm ager gertu:la akonc opanncdcm ka:dumsupa:ru:do, Ru:tum Jisukc agomkvdv:dcm mc:pa:la, kapc Bv lutoji, “Torvgsunamdcmyam binamdc ayang pa:ya:nammc.”
ACT.20.36	Odokkc cdvlo bv cdcmpc lutoji, bv lcbvng tuma:to odokkc buluk appvngdok lcdulo kumto. 
ACT.20.37	Odokkc bulu appv:dc kapto odokkc Poulmc gongabto odokkc dosukto bvm, 
ACT.20.38	appv:dc:i mc:dvrra bvk agom lunamkvdv:dok lcgangc jc bulu lckoda cdvlosin bvk migmom ka:begkuma:bong cmna. Odokkc bulu bvm ja:j ollu:do:pc gvlennvgto.
ACT.21.1	Odokkc cdvlo bv bulukkolokkc gvpansutoji odokkc ko:la gvpakka:ji, ngolu yvg cmna Ko:spc ko:to, odokkc odok longkondo Rodespc, odokkc Patara:pc. 
ACT.21.2	Odokkc Poenikia:pc ko:nc ja:j ollungko pa:la, ngolu a:to, odokkc ko:la gvto.
ACT.21.3	Ngolu cdvlo Sipru:dcm ka:begtoji, cdcm lakkepc mcge:la ngolu Siria:pc ko:to, odokkc Ti:rdo gvito; kapila:nc odo ja:j ollu:dc rcbbomnam attarcm rcbyi:la bipcnammc dungai. 
ACT.21.4	Odokkc agom tadjvgla gvmvnnc tani:kvdv:dcm mala, ngolu odo longc kvnvdko du:tedto. Bulu Yalodokki Poulmc Jerusalempc gvyoka cmna luto. 
ACT.21.5	Odokkc cdvlo odo ngoluk du:namcm dungaptoji, ngolu gvpakkunc odokkc gvpckolo:pc gvtvto; odokkc bulu appv:dc, nc:ngkvdv:dc ko:kang kvdv:dokki, ngoluk lambcdo:pc gvlennvgto nogordok moro:do:pc gvpv:lvgla; odokkc siycng ru:yido lcbvng tumge:la ngolu kumto odokkc akoncm akonc lutcrsuto. 
ACT.21.6	Odokkc ngolu ja:j ollungdo sa:toku, odokkc bulu okumpc gvlatkangku.
ACT.21.7	Cdvlo ngolu Ti:rdokkc siyc:dok ko:la kongasuto, ngolu Ptolemaido:p pv:to; odokkc ngolu bvrokvdv:dcm aipai cmrvgsuto odokkc longcko buluk lcdulo du:to. 
ACT.21.8	Longkondo ngolu gvpaktoku odokkc Kaesaria:do:pc gvto; odokkc ngolu Pilipkc okumdo:pc tadponc lutad agom lubigo:nc kodo:pc gva:to, sc:kobv kvnvdokk akoa:ji, odokkc bvk lcdulo du:mvnto. 
ACT.21.9	Odokkc bvkkc amilo gvma:nc omc appi:ko dungai, sc:kobulu lungor agomcm ludungaji. 
ACT.21.10	Ngolu longc asudko du:namc, Agabu cmnam lungor luncko Judia:dokkc gvdo. 
ACT.21.11	Odokkc ngolukkoso:pc gvge:la bv Poulkc tongali:dcm langge:la bvk avkc alcdo:lang alakdo yc:lvgsuto, odokkc luto, “Cdcmpc Angunnc Yalodc ludag, ‘Cdcmv:pc Jerusalemdok Jiwukvdv:dc cdc tani:dcm ycnggabyc sc:ko sc tongali:scm bomdagji odokkc Angunnc tani:kvdv:dcm bvm bipakyc.’ ”
ACT.21.12	Cdvlo bv cdcm tadtoji, ngolulang odok tani:kvdv:dc bvm Jerusalempc gvyoka cmna kumna:sola lutumto. 
ACT.21.13	Odo Poulbv luto, “Nolu okkom idu:n, ngok asinscm kabla bedmodu:nci? Kapila:nc ngo makana:lo tumkosuppong cmnai mosv:sumang cmpige:la Ru:tum Jisukc amin lcgangc Jerusalemolo sipcsincimvn mosv:sutung.”
ACT.21.14	Odokkc cdvlo bvm ludaggom tadmang, ngolu lungasuge:la luto, “Ru:tumkc mcngkamdcmpci ika:langka.”
ACT.21.15	Odo longckvdv:dok lcdudo ngolu mosv:suto odokkc Jerusalempc gvto. 
ACT.21.16	Odokkc Kaesaria:dok agom tadjvgla gvmvnnckkc ngoluk lcdulo gvmvnto, ngolum Sipru:dok Mnasonkc okumdo:pc gva:boto odokkc, po:pclok agom tadjvgncko, ngolu sck lcdulo du:yubsupcnamma:ji.
ACT.21.17	Cdvlo ngolu Jerusalempc gvpv:toji, bvrokvdv:dc ngolum mcpo:pc torvgsuto. 
ACT.21.18	Odok longkondo Poulbv ngoluk lcdulo Jakobkolo:pc gva:mvnto; odokkc abv:nc appv:dc dungai. 
ACT.21.19	Bulum torvgsuge:la, bv ako akko:pc Ru:ncpvnckc ager gernam kvdv:dcm Angu tani:kvdv:dok ara:lo bvk agerkokki inamkvdv:dcm kvbito. 
ACT.21.20	Odokkc bulu bvm luto, “Nolu ka:tok, bvrra, Jiwukvdv:dok ara:lo cddv lvngkokopc mc:jvgtoji; bulu appv:dc lujvg lurodok lcgangc dvgdag, 
ACT.21.21	odokkc nok agomcm bulu lubidag jc no Angu Tani: opvnkvdv:dok ara:lo du:nc Jiwukvdv:dcm Mose:mc mcpagdopc luyirdag, buluk ko:kang kvdv:dcm gadpukma:dopc luyirdag cdcmanggom lekekcbong igot gvgodcm iyoka cmna. 
ACT.21.22	Okkom cmpcmvlo ipcnammcn? Bulu no gvdung cmna tadbegru:yc. 
ACT.21.23	Ngolu okodcmci luycnc cdcmpidag cdcmci itok. Ngolukkc appi:ko tani:yc dung sc:kobulu pesunamdcmpc du:ji, 
ACT.21.24	sc tani: appv:scm gvbola buluk lcdulo avyc no narc:mosuta:ka odokkc buluk inamgvnamdokkcm arrcm bitok, odomvlo bulu buluk mittukkvdv:dcm rakutsuycpc. Odomvlo appvngc kinycpc jc nok agomcm lunam appv:do okosinmang jc no avdci lujvg-lurodok lukampc du:dag. 
ACT.21.25	Cmpige:la Ru:ncmc kinma:nc tani:kvdv:dokkcpc sc:kobulu mc:jvgtoji, ngoluk mcngkampc do:jvgkko mclvgto jc bulu murti:lo palvgnammcm dopcma:namc lv:podok yumkenam kvdv:dcm odokkc amikc nc:ngcm aima:si:ma:nc agercm germa:pc du:dopc.”
ACT.21.26	Odokkc Poulbv tani:kvdv:dcm goga:to, odokkc longkondo avdc buluk lcddu:lo mopu:suto odokkc kumko okumpc gva:to, cdvlo mopu:sunanc longcdc a:pvtoji lutadbikapc odokkc buluk appv:dok lcga:pc cmpc binam amindcm.
ACT.21.27	Cdvlo cdc longc kvnvddc gvngappc cmna ika:ji, Asia:dok Jiwukvdv:dc, sc:kobulu bvm kumko okumdo ka:begtoji, yadkumsunc tani: appv:dcm nvgur-nvgbarlvgto, odokkc bulum alagcm lagsa:la, jc:la luto, 
ACT.21.28	“Israelsok tani:kvdvnga, ka:dumsuipcn! Sc:na tani:dc sc:kobv appv:lo tani:kvdv:dok lukam tadma:pc odokkc lujvglurodoklang sc mo:taksok lukam tadma:pc luyirncdc; cdcmsinyam bv Girikcmsin kumko okumdo:pc gva:boto, odokkc bv sc angunnc mo:takscm narc:ma:pc imoto.” 
ACT.21.29	Kapila:nc bulu po:pcbong Ipesu:dok Tropimu:mc nogordo ka:to, odokkc bulu mc:to jc Poulbv bulum kumko okumdo:pc gva:boto.
ACT.21.30	Odo nogor appv:dc dagrobkang, odokkc tani:kvdv:dc lckko:pc dugkang; bulu Poulkmc sogabto odokkc kumko okumdokkcm tvglennvgto, odokkc vgcmpc yabgokvdv:dcm mokabamlvgto. 
ACT.21.31	Odokkc bulu cdvlo bvm mokepc cmna idungaji, lv:yi:lok mimagmonclok gvgcncdc tadtojc Jerusalem appv:dc murkang. 
ACT.21.32	Bv vgcmpc mimagmonc kvdv:dc odokkc lvngkolok gvgcnckvdv:dcm gvboto, odokkc bulukkodo:pc dugkang; odokkc cdvlo bulu kcba:ba:nclok ru:tumdcmlang mimag monckvdv:dcm ka:begtoji, bulu Poulmc dvngasuto. 
ACT.21.33	Odo kcba:ba:ncdc gva:la bvm ycnggabto, odokkc bvm ikoli: so:nyikokki koggabdopc lulvgto. Bv bv sc:koji odokkc bv okkom itoji cdcm tawuto. 
ACT.21.34	Yadkumsunc tani:kvdv:dok akedc o:kaiko tawuto, akedc anguko; odokkc bv jcnggumnamdokki ncrkvg agomdcm kinna:ma:la:yam, bv mimag monclok dungko okumdo:pc boma:dopc lulvgto. 
ACT.21.35	Odokkc cdvlo ko:ba:do sanga:dodcm, bv aropakpci mimagmonckvdv:dc jo:sa:bomkang yadkumsunc tani: kvdv:dok urratla modv:morv:namkokki; 
ACT.21.36	kapcnc yadkumsula dcmnc tani:kvdv:dc yadmvnkangai, “Bvm moketok” cmna jc:la: jc:la.
ACT.21.37	Poulmc mimag monckvdv:dok dungkodo:pc boma:pc cmna inamc, bv kcba:ba:ncdcm luto, “Ngo o:kaiko nom lula:ycnci?” Odokkc bv luto, “No Girik agomcm kindaglang? 
ACT.21.38	No cdc Igipt tani: dc:ma:lang, odokkc mclokonnong pamvnsunamko iboncdc odokkc lv:ying appi:ko tani:ycm Assa:ssindokkcm yumrangolo:pc gvbotonc?” 
ACT.21.39	Poulbv lubito, “Ngo Jiwuko, Kilikia:dok Tarsu:dokkc, cmmum nogorlok tani:mang; ngo nom kumna ludung, tani:kvdv:dcm agomko ngom lumotei.” 
ACT.21.40	Odokkc cdvlo bv bvm agomdcm lumotonc, Poulbv, ko:ba:do dagge:la, tanikvdv:dcm alagcm lagsa:la lagclagkurto; odokkc aso:pc dungabnammc, bv bulum Hibriu agomki lurobbomkang:
ACT.22.1	“Bvrrang kvdvnga odokkc abukvdvnga, ngok lurasunamscm tadtoka okodcm noluk kcra:lo ngo ludu:ji.” 
ACT.22.2	Odokkc cdvlo bv bulum Hibriu agomki lusa:namdcm tadtoji, bulu ngag cmkang. Odokkc bv luto:
ACT.22.3	“Ngo Jiwuko, Kilikia:do onamko, cmpige:la so nogorso Gamalielkc kcra:do svsa:nc, ngoluk abukvdv:dok kvnggv:pc lujvgluro lukam-gvkamdcmpc ponamcm posa:nammc, Ru:ncpvnckc lcgangc kvnggv:pc asin dvgla nolu silo longcsok ikamarscmpc. 
ACT.22.4	So lambcsok gvnckvdv:dcm ngo sigcdopc mogvtomomatto, ycnggabamge:la bulum makana:lo:pc tumlvgla nc:ngcmna milbongcm anyipagcm, 
ACT.22.5	kumnam ager gernckvdv:dok bottarya:nclang abv:nc kvdv:dok mondoli:dc ngom ka:nai. Bulukkolok ngo bvrokvdv:do:pc do:jvg adnamcm pa:to, odokkc Damasku:pc gvto sc:kobulu odo dunggaji bulum ycngge:la Jerusalempc bomnangkula mogvtmatpc cmna.
ACT.22.6	“Ngo darobla gvnamc odokkc Damasku: aninpc pvnga:nammc, longc duporia:do taycng tokkc kvnggv:pc unjvgnc pvangko ngom pvkanto. 
ACT.22.7	Odokkc ngo amo:bo kcdpakledkang odokkc ngom agomko lunamko tadbegto, ‘Soula Soula, no kapila ngom mogvtomomatdu:n?’ 
ACT.22.8	Odokkc ngo tawuto, ‘No sc:kobv:n, Ru:tuma?’ Odokkc ngom luto, ‘Ngo Najaretdok Jisubv sc:kom no mogvtmomatdu:ji.’ 
ACT.22.9	Cdcmpc idodcm cdc ngok lcdulo du:mvnnc kvdv:dc pva:dcm ka:begto cmpige:la alv:dcm tadbegtomang ngom sc:ko ludagaji. Odokkc ngo luto, ‘Ngo okkom iycn, Ru:tuma?’ 
ACT.22.10	Odo Ru:tumbv ngom luto, ‘Darobtoka, odokkc Damasku:pc gvangkang, odokkc olo nom nok ipcnam ager appv:dcm lubiyc.’ 
ACT.22.11	Odokkc cdvlo cdc unjvgnc pva:dokki ngo ka:begtoma:ji, ngok lcdulo gvmvnnc kvdv:dok alagkvdv:dokki ngo sogabla gvmvnto, odokkc Damasku:pc gva:to.
ACT.22.12	“Odokkc Anania cmnamko, lujvglurodcm kvnggv:pc aipc mc:jvgla Ru:ncmc kumnckonc odok du:nc Jiwu kvdv:dc aipc aidag cmna lunamkonc, ngokkolo:pc gva:to, 
ACT.22.13	odokkc ngok kcra:do dungge:la ngom luto, ‘Bvro Soula, no ka:beg kangkulangka.’ Odokkc oddung vgcmna ngo ka:begtoku odokkc bvm ka:pa:to. 
ACT.22.14	Odokkc bv luto, ‘Ngoluk abukvdv:dok Ru:ncpvncbv nom totag Bvk mcngkamcm kindopc, Aroncdcm ka:dopc odokkc Bvk nappa:dok gomugcm taddopc; 
ACT.22.15	Kapila:nc no Bvklcga:pc appvng tani:ycm lukan lubincpc iycpc no okodcm ka:toji odokkc tadtoji. 
ACT.22.16	Odokkc no kapila su:pak toya:la du:n? Darobtok odokkc baptismongcm la:to, odokkc nok pa:pkvdv:dcm Bvk amincm minna vrpu:tok.
ACT.22.17	“Cdvlo ngo Jerusalempc gvlattokuji odokkc kumko okumdo kumla dungaji, ngo siangkang odokkc ngo Bvm ngom ludopc ka:begto, 
ACT.22.18	‘Lomtoka odokkc Jerusalemsokkc mcna:pc gvpakkang, kapila:nc bulu no ngok agomcm lukanbinamdcm torvgsuma:yc.’ 
ACT.22.19	Odo ngo luto, ‘Ru:tuma, bulu avkvdv:dc kinsudag jc appvng kumko okumlop ngo gvka odokkc makana:lo tumka nom cdc mc:jvgnc kvdv:dcm dcmna. 
ACT.22.20	Odokkc nok agom lukanbinc Stipenkc i:ycm bidmotonc, ngo:sin kcra:do dagla dungge:la aidag cmna tolvgka, odokkc sc:kobulu mokekaji buluk bcdugasor kvdv:dcm kanggabya:la.’ 
ACT.22.21	Odokkc bv ngom luto, ‘Gvkang; kapila:nc ngo Angu tani: mo:tc:pc du:nc tani:kvdv:do:pc nom mclvgyc.’ ”
ACT.22.22	Cddvlo:pc bulu bvk agomdcm tadmi:la tadto; odokkc bulu buluk alvgncm bc:dopc jc:sangkang, “Sc mo:pvsokkc cdcmpinc tani:dcm la:paktoka! Kapila:nc bv turra du:pa:mang.” 
ACT.22.23	Odokkc bulu jc:sa:nammc odokkc gcnam attarkvdv:dcm crsangamlvgla odokkc among koiyang tayc:pc crsangamlvgto, 
ACT.22.24	Kcba:ba:ncdc bvm mimag monckvdv:dc dungkodo:pc langa:dokupc lulvgto, odokkc bvm sabukki dcmna kangkvdopc lulvgto, kapila bulu bvk birudi:pc jc:sangkaji cdcm tadlenpc cmna. 
ACT.22.25	Cmpige:la cdvlo bulu bvm suktung rvbvkvdv:dokki ycnggappc cmna itoji, Poulbv mimag monclok lvngkolok gvgcncdcm sc:ko kcra:do dagla dungaji luto, “Roman amo:lok tani:ko nolukkc sabukki dcmpc lujvglurodok lukampc idaglang, odokkc imur-gvmur okosin kama:nckoncm?”
ACT.22.26	Lvngko mimag monclok gvgcncdc cdvlo cdcm tattoji, bv kcba: ba:ncdo:pc gva:to odokkc bvm luto, “No okkom ipc cmna idu:n? Kapila:nc sc tani:sc Roman amo:lokkc.”
ACT.22.27	Cdcmpila cdc kcba:ba:ncdc gva:to odokkc bvm luto, “Ngom lutei, no Roman amo:lok tani:koi?”
ACT.22.28	Odo bv luto, “C:v” Kcba:ba:ncdc luto, “Scm ngo bojcrungko murkongcm bige:la rcto.” Poulbv luto, “Cmpige:la ngo ola pa:namc.”
ACT.22.29	Cdcmpila sc:kobulu bvm kangkvpc cmna itoji bvkkolokkc oddung gc:ramkang; odokkc kcba:ba:ncdc:sin pcsokang, kapila:nc bv mcngkvla ka:toku jc Poulbv Roman amo:lok amiko odokkc bv bvm ycnggabto.
ACT.22.30	Cmpige:la longkondo, Jiwu kvdv:dc kappiarla bvm lujckko cmna lutoji kinpc cmna; bv bvm yc:namdcm sarrvgto, odokkc kumnam ager gernclok bottarya:ncdcm lulvgto odokkc kcba:ba:nc appv:dcm gvkumsudopc lulvgto, odokkc bv Poulmc la:yi:ge:la buluk kangkolo bvm du:moto.
ACT.23.1	Odokkc Poulbv, kcba:dcm ka:mi:miri:la kangge:la, luto, “Bvrrang kvdvnga, ngo Ru:ncpvnckc kangkolo appvng mc:namsagnamcm kinna silolo:pc dung.” 
ACT.23.2	Odokkc bvk kcra:do dagnckvdv:dcm kumko okumlok bottarya:pc ager gernc Ononio cmnamdc bvk nappa:dok dcmdopc lulvgto. 
ACT.23.3	Odo Poulbv bvm luto, “Ru:ncpvncbv nom dcmycpc, c:i kampopc yonnam bare:ya! No lujvglurodok lukampc ngom kcbang ba:pc cmna teddu:nci, odokkc ckvdaggom lujvg lurodok lukamdok angupc no ngom dcmdopc lulvgdangnci?”
ACT.23.4	Cdc kcra:do sc:kobulu dagla dungaji luto, “No Ru:ncpvnckc kumnam ager gernc bottarya:ncdcm lupa:ma:namcm ludonci?” 
ACT.23.5	Odokkc Poulbv luto, “Bvrrangkvdvnga bv:jc kumnam ager gernclok bottarya:ncdc, cmna kinma:nci; kapila:nc cdcm adtak, ‘no nok tani:kvdv:dok migom donc tani:ycm aima:pc luyoka.’ ”
ACT.23.6	Cmpige:la Poulbv cdvlo kintoji jc akedc Saddusiai odokkc akedc Parisiyc, bv kcra:do jc:sangkang, “Bvrrang kvdvnga, ngo Parisi:ko, Parisi:lok awoko; sinckvdv:dokkc turkunammc dung cmnamdcm lukamdcmpc tadla ngom kcbangcm ba:dung.”
ACT.23.7	Odokkc bv cdcm cdvlo lutoji, Parisi:kvdv:doklang Saddusi kvdv:dok ara:lo luker luyermvnsunamko lenkang; odokkc kcba:dc anyikopc angukang. 
ACT.23.8	Kapila:nc Saddusi kvdv:dc luto jc sige:la turkunammc kamang, taycng among lutad lunc manggom, yallomanggom; cmpige:la Parisi:kvdv:dcm cdc appv:dcm arro cmna mc:dag. 
ACT.23.9	Odo bottaru:nc jcngka:mvnsunamko lenkang; odokkc Parisikvdv:dok ainc agom adgabnc kcra:dokkc darobkang odokkc luka:mvnsuto, “Ngolu sc tani:scm oko imurcmsin idopc pa:tomang. Cmpige:la yalokonc cdcmanggom taycng among lutad lunckonc bvm agom lutonci kapcjila?”
ACT.23.10	Odokkc cdc luka:mvnsunamdc kvnggv:pc bottcnammc, kcba:ba:nc dc, Poulmc bulu tu:nyi tuwumkopc ipakpckc cmna pcsokang, mimagmo nckvdv:dcm gvila bvm sotcr sotcr sogabdopc bulukkolokkcm lulvgto odokkc bvm mimagmonckvdv:dok okumdo:pc langa:to.
ACT.23.11	Longkondok yumcdo Ru:tumbv bvk kcra:do dagkang odokkc luto, “Asinang Pvtatoka, kapila:nc Jerusalemdo kapc no ngom lukansubitonc, cdcmv:pc no Ro:mdo:sin lukanbipa:yc.”
ACT.23.12	Longcnammc, Jiwukvdv:dc kcvgpc inamko ru:suto odokkc bulu Poulmc mokema:sisscm doma:ycsin tv:ma:ycsin cmna pesunamko pelvgsuto. 
ACT.23.13	Cdc pesunamdcm pedodcm yi:pi:ko dungai sc:kobulu cdc kcvgpc ru:sula mokepc cmna ikaji. 
ACT.23.14	Odokkc bulu kumnam ager gerncdok bottarya:ncdo:pc odokkc abv:nc kvdv:do:pc gvkang, odokkc luto, “Ngolu avyc kvnggv:pc av avyc pesunamkokki ycnggabsuto Poulmc mokema:sisscm oko donamcmsin doge:mang cmna. 
ACT.23.15	Nolu cdcmpidag, do:ying kvnam kcba:dokki lckopc, kcba:ba:ncdcm su:pak bvm la:yi:dopc lutadko jvgtok, nolu bvk agomdcm lujvgdcm nolu aiya:pc ba:pc lupcmna madagagom. Odokkc bv kcra:so:pc pvnga:ma:dapc ngolu bvm mokepc cmna mosv:sudung.”
ACT.23.16	Cdcmpidodcm Poulkc bvrmclok awodc lc:sula tola du:namdcm tadbegto; cdcmpila bv gvla mimagmonckvdv:dok dungkodo gva:to odokkc Poulmc luto. 
ACT.23.17	Odokkc Poulbv lvngko mimag monclok gvgurnclok akoncm gogto odokkc luto, “Sc ya:me:ko:scm kcba:ba:ncdo:pc gva:bokang odokkc; kapila:nc bvm bv o:kai lubipcnamko dung.” 
ACT.23.18	Cdcmpila bvm bv gvbokang odokkc kcba:ba:ncdo:pc gva:bokang odokkc luto, “Makana:lo tumna lc:nam Poulbv ngom gogto odokkc sc ya:me ko:scm nokkoso:pc gva:bodopc lulvgto.”
ACT.23.19	Kcba:ba:ncdc bvm alagdok pigabto, odokkc gvyodla gvboge:la atckpc tawuto, “Okkon no cdc ngom lubipcnamdc?”
ACT.23.20	Odokkc bv luto, “Jiwukvdv:dc yampo Poulmc la:yi:dopc koyc cmna ru:sula tolvgmvnsutag, bulu bvk agomcm asudowko kcra:ya:pc tawula tadlenpc cmna idagagom. 
ACT.23.21	Cmpige:la buluk agomdcm tadyok; kapila:nc buluk milbong tani:yc yi:pi:ko bojcyangkopc bvm tola dung, bulu av avkvdv:dc pesula bvm mokema:sisscm doma:tv:ma:yc cmna; odokkc bulu su:pak mosv:sula dung, nokkolok pesunamdcm tadpc cmna.” 
ACT.23.22	Cdcmpila kcba: ba:ncdc cdc ya:me:ko:dcm mclvgtoku, “Scm ngom lubika cmna sc:komsin lubiyoka cmna lurvdge:la.”
ACT.23.23	Odokkc bv mimagmonc kvdv:do lvngkolok gvgurnc anyikoncm goga:to odokkc luto, “Yumc ayir awumdo nolu mosv:sulangka lvngko anyikopc mimag monncm gure:lo sa:nc nv:pi:ko tani:ycm odokkc lvngko anyikopc gvdv:bomnc tani:ycm Kaesaria:pc pv:dopc. 
ACT.23.24	Odokkc Poulmc gvnancko bilangka, odokkc Pelik amo:r:tum kolo:pc bvm aiyo:pc gvbodopc.” 
ACT.23.25	Odokkc bv do:jvgko scmpc atto:
ACT.23.26	“Klaudiu Lisiangkc Airu:pc bottcnc amo:ru:tum Pelikkolo:pc, nom kumtadsudung. 
ACT.23.27	Cdc tani:dcm Jiwukvdv:dc ycnggabtungai, odokkc bulu mokepc cmna idungaboi, cdvlo bulukkodo:pc mimag monckvdv:dokki gvto odokkc bvm mopvtto, bv Roman amo:lok tani:yc cmna kinge:la. 
ACT.23.28	Odokkc bvm nvnggcmna lunam agomdcm kinpc cmna mc:la, ngo bvm buluk kcba:do:pc gva:boto. 
ACT.23.29	Ngo kinto jc bvm buluk lujvg lurodok lcgangc lugc:to, cmpige:la sipcnammc manggom makana:lo tumpcnam oko lcgangcsin lujcmla lutomang. 
ACT.23.30	Odokkc cdcm cdvlo ngom lulen luwa:la lubitoji odo cdc tani:dok birudi:pc ru:suko idungai, ngo bvm lomdanna nolukkolo:pc mclvgto, bvm lujcmna lunamkvdv:dcmsin noluk kcra:lo okodcm bvk birudi:pc lupcnammcji ludopc.”
ACT.23.31	Cdcmpila mimag monc kvdv:dc buluk luyirkamdcmpc, Poulmc gvbokang odokkc yumcdo Antipatrido:pc gvboto. 
ACT.23.32	Odokkc odok longkondo bulu mimagmonc kvdv:dok dungkodo:pc gvlattoku, bvk lcdulo gure:lo sa:nc tani:kvdv:dcm gvdopc mclvgge:la. 
ACT.23.33	Cdcmpila cdvlo bulu Kaesaria:pc gvtoji odokkc amo:ru:tumdo:pc cdc do:jvgdcm bito, bulu Poulmc bvk kcra:do:sin lcngkanto. 
ACT.23.34	Do:jvgdcm poge:la, bv oko mo:tak dokkcji cmna tawuto. Cdvlo bv kintojc bv Kilikia:dokkc bv luto, 
ACT.23.35	“Ngo nok agomcm tadyc cdvlo nom lugcnam kvdv:dc lenycji.” Odokkc bv bvm Herodkc kcbang bangkodo ka:sv:la du:dopc lulvgto.
ACT.24.1	Odokkc longc lcdulo kumnam ager gergcnclok bottarya:nc Ononio:bv ake abv:nc tani: kvdvdokkilang odokkc ukil akoncki gvido, Tertullu: cmnamko. Bulu amo: ru:tumdok kcra:do cdc lujvg agomdcm Poulkc birudi:pc lvgto; 
ACT.24.2	odokkc cdvlo bvm goga:toji, Tertullu:bv bvm aimang cmna scmpc lula lurobbomkang:
ACT.24.2	“Nokkokki ngolu airu:pc mc:pom pa:la:yam, odokkc nok binamkokki, airu:pc ainc Pelika, sc opvnsok lcga:pc ainc agercm airu:nc agercm gerrento, 
ACT.24.3	appv:pc odokkc appv:lo ngolu cdcm aipcmc:lvgsula torvgsuto. 
ACT.24.4	Cmpige:la, nom odokkcsin du:mopc, ngo nok ayangki ngolum andc:pc tatteika cmna kumna ludung. 
ACT.24.5	Kapila:nc ngolu sc tani:scm ya:bc-bclc:la yanga:nc kinamcmpc pa:to, Jiwu appv:lo imoncko mo:pvsok appv:lo, odokkc Najarene kcra:dok gvgcpo:ncdc.
ACT.24.6	“Bv kumko okumdcmci narc:ma:dopc imopc cmna ankvto, cmpige:la ngolu bvm ycnggabto. 
ACT.24.7	Cmpige:la mimagmonc gvgcboncdok bottarya:nc Lisiasbv gva:to odokkc kvnggv:pc morvdla bvm ngoluk alaglokkcm bompakkang. 
ACT.24.8	Bvm no avyc kangkangge:la bvkkolokkcm appvnggcm kinyc ngolum okkom bvm lujcgcm ludu:ji.” 
ACT.24.9	Jiwu kvdv:dc:gom cdc lujcmdcm lumvnna luto, cdc agomkvdv:dc arro.
ACT.24.10	Odokkc cdvlo amo:ru:tumdc bvm agom luycpc cmna lcngkanto, Poulbv lulatsuto:
ACT.24.10	“Dv:tak bojcrungkopc no sc opvnsok kcba: ba:ncpc idung cmna mc:la, ngo mc:po:pc lurasudung. 
ACT.24.11	No aiyo:pc lula:ycpc, vyvng kolang lo:nyik imangcida ngo Jerusalempc gvla kumkapc gvnamc; 
ACT.24.12	odokkc bulu ngom sck lcdulo sckkokkisin lukerluyer-mvsunammcm pa:tomang cdcmpcmanggom yadkumsunc tani: kcrcngko luwur lubarmang, dormo iko kumko okumdo, cdcmanggom nogordo. 
ACT.24.13	Bulukkolok akosinci nokkolo:pc su:pak ngok agomcm lukanna lubila:mang. 
ACT.24.14	Cmpige:la scm ngo nom arro cmna lubidung, jc Lambcdok gvkampc, okodcm bulu c:mo:pin opvn cmdu:ji, ngo ngoluk abukvdv:dok Ru:ncpvncdcm kumdo, lujvg-lurodo lukam appv:dcm mc:jvgla cdcmanggom lungor lunckvdv:do adnamkvdv:dcm, 
ACT.24.15	Ru:ncpvnckolo mc:tinna mc:la okodcm bulu avkvdv:dc:sin torvgsudo, jc ainclang aima:nclok anyipaklokkc sige:la turkunamko turycku. 
ACT.24.16	Cdcmpila ngo lo:dvscm Ru:ncpvnckc lcgangc tani:lo:pc narcngo:nc mc:nam sagnamcm mc:pc mc:dvrro mc:do.
ACT.24.17	“Su:pak cdcmpinamc ngo dvtag tagnyi tagum lcdupc ngok opvnsok lcgangc da:n ckkclang tolvgla binamckkc bomtungku. 
ACT.24.18	Ngo cdcm bila du:dom, bulu ngom kumko okumdo narc:dopc pa:to, yadkumsunc tani:kcrcngcsin kama:pc cdcmanggom atv urusare:kosin kama:pc. Cmpige:la Asia:dok Jiwu ckkcnc– 
ACT.24.19	bulu nok kcra:so du:pcnammc atv lujckko luto, bulukkc atvko ngok biru:di:pc du:mvlo. 
ACT.24.20	Cdcmanggom sc tani:kvdv:sc avkvdv:dc avyc lusupcnamai oko germur agerko ngo kcba:dok kangkolo gertoji, 
ACT.24.21	cddo:ma:mvlo ngo buluk kcra:do jcsa:namdcmong, ‘Sinckvdv:dok turkunamdok turkunam agomki ngom silo kcba: ba:pcnampc idung.’ ”
ACT.24.22	Cmpige:la Pelikbv, Lambcdok agomdcm cdcyam aiyo:pc kinna:yam, tawunamdcm kcra:ya:pc langa:to, scmpc lula, “Cdvlo Lisiasbv kcba:ba:ncdc gviycji, ngo nok kcba:dcm tadla luyc.” 
ACT.24.23	Odo bv lvngko mimag moncdok gvgcboncdcm lulvgto jc bvm kanggabonna du:pcnammc ckvdaggom asudowko mcngkampc du:mopcnamc, odokkc bvk ajonkvdv:dok sc:komsin bvk manamcm bila:ma:dopc motumyok.
ACT.24.24	Longc asudko lcdupc Pelikbv bvk nc:ng Drusillangkc lcdulo gvto, sc:kobv Jiwu nc:ngka:ji; odokkc bv Poulkc lcgangc mclvgto odokkc Kristo Jisukolo mc:jvgnam tadto. 
ACT.24.25	Odokkc bv aropc kcba: ba:namc, avyc motumsula du:namcm odokkc ro:yampokc kcba:ba:nam agomcm svgka:mvnsunammc, Pelikbv aglvng sangkang odokkc luto, “Su:pakkcpc gc:rpongkang; cdvlo ngo tadmo:ycnc ngo nom goga:ycku.” 
ACT.24.26	Odo ayirv:do bv mc:dagai jc Poulbv murkongcm biycpc cmna. Cdcmpila bvk lcgangc lckko: lckkolo agomcm luposuto.
ACT.24.27	Cmpige:la dv:tak anyiko idodcm Pelikkc dungkodo Porkiu Pestu:bv pa:to; odokkc Jiwu kvdv:dok mcngkampc ibinamko ibipc cmna mc:la, Poulmc Pelikbv makana:do tumna mcpakto.
ACT.25.1	Cdcmpidodcm cdvlo Pestu:bv bvk mo:takdo:pc gvtoji, Kaesaria:dokkc Jerusalempc lowum lcdudo gvto. 
ACT.25.2	Odokkc kumnam ager gerncdok bottarya:nc kvdv:dc odokkc Jiwu kvdv:dok ru:tumtani:kvdv:dc bvm Poulkc birudi:pc lubito; 
ACT.25.3	odokkc bulu bvm lulvgla luto, tani:dcm Jerusalempc mclvgbinamko itei cmna, bvm lc:sula lambcdo mokepc cmna: 
ACT.25.4	Pestu:bv lubito jc Poulmc Kaesaria:do lc:to, odokkc bv avdci odopc asudo:ko lcdupci gvpc cmna mc:la dungai. 
ACT.25.5	“Cdcmpc, bv luto, nolukkolok ilanggvlang kanc tani:dcm ngok lcdulo mclvgtei, odokkc cdc tani:dokkc atvko imurko du:mvlo, bulum bvm ajcngko jcnggcmmotok.”
ACT.25.6	Cdvlo bv buluk lcdulo pi:nyikoya: vyvng longcko dungge:la, bv Kaesaria:pc gvto; odokkc longkondo bvk kcba: bangko tedkodo tedto odokkc Poulmc langa:dopc lulvgko luto. 
ACT.25.7	Odokkc bv cdvlo gva:toji, Jiwu kvdv:dc sc:kobulu Jerusalemdokkc gvkaji bvk kcra:do dagkang, bvk birudi:pc bojcrungko kvnggvng kvnggv:nc ajcngcm boma:la luto okodcm bulu lukanna lubila:toma:ji. Poulbv bvk lurasula lunamdo luto, 
ACT.25.8	“Jiwu kvdv:dok lujvglurodok birudi:pcla: kumko okumdok birudi:pc, cdcmanggom Kaesarkc birudi:pc ngo cmpcsin lumurko lumang.”
ACT.25.9	Cmpige:la Pestu:bv Jiwukvdv:dcm mc:nam agerko ibilv:la, Poulmc luto, “No Jerusalempc gvlv:dagnci, odokkc olo sc ngok kcra:sok ajcng jc:namkvdv:scm kcba: ba:pcyc?”
ACT.25.10	Cmpige:la Poulbv luto, “Ngo Kaesarkc kcba:bangkodo dagdung, okolo ngom kcbangcm imurcm imang, no aiyo:pc kindagci. 
ACT.25.11	Ngo aima:nc ager gernckomvlo, odokkc o:kai itomvlo okodok lcgangc ngo sipcnammcji, ngo sikolokkc dugsipc cmna imang; cmpige:la buluk lugc:la lujcgnamdo ngokkc ngok biruddi:pc o:kosin kama:mvlo, sc:kosin ngom bulukkolo togc:lvgla:mang, Ngo kumna:sola: ludung Kaesarmc.”
ACT.25.12	Odo Pestu:bv, cdvlo bvk kcba: ba:nc migom kvdv:dokki luposuge:la, lubito, “No Kaesarmc kumna:-sola luto, Kaesarkolo:pc no gvkang.”
ACT.25.13	Cdcmpinamc longc asudko gvnamc, Bernikbv odokkc migom Agrippa:bv Pestu:mc gogrvgsupc cmna Kaesaria:do gvpv:to. 
ACT.25.14	Odokkc bulu bojcru: longcko odo du:namc, Pestu:bv Poulkc ajc:dcm migomdok kcra:do scmpc lula lukanbito, “Pelikbv makana:lo tumla lc:nam tani:ako dung; odokkc ngo cdvlo Jerusalemdo dungaji, 
ACT.25.15	Jiwukvdv:dok kumnam ager gernclok bottarya:nc kvdv:dc:lang abv:nc tani:kvdv:dc bvk agomcm lutadbito, bvk birudi:pc agomko ludopc. 
ACT.25.16	Ngo bulum lubito jc Romannok igot gvgottmang cdc lugcncdc lugcnamdcm gvrvgsula nappa: nappa:pc ka:rvgsuma:sisscm mcpaknamdc, odokkc bvk agomcm birudi:pc lunamdcm lurasuma:sisscm. 
ACT.25.17	Cdvlo cdcmpila bulu lckopc so:pc gvkumsutoji, ngo cmpcsin du:tedttomang, cmpige:la longkondo ngok kcba:bangkodo dunga:to odokkc tani:dcm boma:dopc lulvgto. 
ACT.25.18	Cdvlo lugcncdc dagrobka:ji, bulu ngok mcngkamdcmpc cdcmpc aima:nc ajcngko jc:toma:n; 
ACT.25.19	cmpige:la bulukkc luka:mvnsunamdok atvko dunggai bvkkokki buluk avkvdv:dokkc ipa:dak-ipa:mang cmnamdok agomko odokkc Jisu cmnam akolokkcm, sc:kobv sikangaji, cmpige:la sc:kom Poulbv turkangku cmna ludagji. 
ACT.25.20	Mc:mur mc:yarla kapc sc tawunam agomscm kinpcikc cmna, ngo tawuto Jerusalempc gvlv:dagji odokkc olo kcbang ba:dopc buluk agomdok lcga:pc. 
ACT.25.21	Cmpige:la cdvlo Poulbv kumna lula lc:teika cmna kumtoji migomlok migomdok mc:ponamdcmpc ngo bvm Kaesaria:pc mclvgpc cmna ycnggabdopc lulvgto.”
ACT.25.22	Odokkc Aggrippa:bv Pestu:mc luto, “Ngo tani:dcm avyc tadsupc cmna mc:dung.” “Yamporom,” odokkc bv luto, “no bvm tadlang.”
ACT.25.23	Cdcmpila longkondo Agrippa:bv odokkc Bernikbv kvnggv:pc gcru:bomba: suge:la gvdo odokkc bulu bottcnc tani:ycm lcngkansula okum ara:do:pc mimagmonckvdv:dokki gva:to odokkc amin gvnc nogordok tani:kvdv:dokki. Odokkc Pestu:bv lulvgnamkokki Poulmc langa:to. 
ACT.25.24	Odokkc Pestu:bv luto, “Migom Agrippa:bv odokkc ngoluk lcdulo sc:kobulu du:ji, no ka:toka sc tani:scm sck agomcm Jiwu appv:dc ngokkolo lugcngcm lutagji, Jerusalemolo:lang sido anyipakso, bv lckoda turra du:pcnammang. 
ACT.25.25	Cmpige:la ngo bvm ka:to jc sipcnam oko agerkosin germang; odokkc bv avdc migomlok kumna:sola lunamc, ngo bvm mclvgpc cmna mc:to. 
ACT.25.26	Cmpige:la ngokkc bvm cdcmar cmnam do:jvgko bvm jvgpc cmnamko kamang. Cdcmpila ngo bvm nok kcra:so:pc gva:botak, odokkc, anguru:pc nok kcra:so:pc Migom Aggrippa, jc, ngolu bvm kangc kangkursula, ngokkc o:kaiko adpcnammc lenycpc. 
ACT.25.27	Kapila:nc cdc ngokkcpc igot kama:ncmpc idag, makana:lok tumnam tani:akoncm, bvk birudi:pc jc:nam ajc:dcm lcngkan ma:mvlo.”
ACT.26.1	Agrippa:bv Poulmc luto, “nokkc agom lupc avyc lula:do.” Odo Poulbv bvk alagcm laglento odokkc bvk lurasunamcm luto:
ACT.26.2	“Ngo avyc avkanckopc mc:sudo jc nok kcra:lo dung, Migom Agrippanga, ngo Silo Jiwukvdv:dok appvngkc lugc:lvgnam kvdv:dcm lurasupc, 
ACT.26.3	Kapila:nc no anguru:pc Jiwukvdv:dok itcng-gvtcng kvdv:dcm odokkc ajcng jc:mvnsunam kvdv:dcm kinabdag; cdcmpidag ngo nom kumna ludung ngom mc:mila tadtei.
ACT.26.4	“Ngok turra du:namdc ngok ya:me:dodokkcbong, Jerusalemdo ngok tani:kvdv:do, Jiwu appv:dc kinabdag. 
ACT.26.5	Bulu cdvlaikcbong kindag, bulu lukanbili:mvlo, jc ngoluk dormo ager gernckvdv:dok kvnggvngarya:pc gagnckvdv:dcmpc ngo Parisi:pc ila du:to. 
ACT.26.6	Odokkc ngo su:pak sido kcba: bangkoso dagla dung ngoluk abukvdv:dcm Ru:ncpvnckc Pesubinamdcmpc, 
ACT.26.7	okodo:pc ngoluk vyvngkolang anyi ope:kvdv:dc pv:pc cmna mc:la du:dagji, bulu yumc-ro:pc kumna:yam. Odokkc cdc mc:namdok lcgangc ngom Jiwukvdv:dc lugcngko ludag, O Migom! 
ACT.26.8	Kapila cdcm nolukkolok akoncsin mc:ton jc Ru:ncpvncbv sinckvdv:dcm turmodakkulang cmna?
ACT.26.9	“Ngo avycsin mc:sudungai jc Najaretdok Jisukc amindcm birudi:pc ngo ipcnammc. 
ACT.26.10	Odokkc ngo cdcmv:pc Jerusalemdo ito; ngo bojcrungko aipc kumnc tani:kvdv:dcm makana:lo tummangongai, kumnam ager gernc kvdv:dok bottarya:nckvdv:dok ilang gvla:namdok do:jvgkokki, cmpige:la cdvlo bulum mokedungaji ngok asincm buluk birudi:pc tolvgka. 
ACT.26.11	Odokkc kumko okum okumkvdv:do kvnggv:pc bulum dcmto-moto odokkc bulum imur incpc cmna ankvla kangkvto; odokkc buluk birudi:pc kvnggv:pc ipusire:la aglvngcm lv:to, ngo bulum amikc amo:lo:sin mogvtmomatto.
ACT.26.12	“Cdcmpila ngo Damasku:do:pc gvla kumnam ager gernckvdv:dok bottarya:nc kvdv:dok ilang gvlangcmnang lulvgdcm langge:la gvto. 
ACT.26.13	Longc kvdvsudodcm, O Migom, ngo lambcdo tayc:tokkcm ruadko ka:begto, do:nyitcmyam pva:ya:ncko, ngok dunggo:ycgo:dcm dorrubncko odokkc cdc ngok lcdulo gvmvnnc kvdv:dcmsin. 
ACT.26.14	Odokkc cdvlo ngolu appvngc amo:bo kcttabka:ji, ngom Hibriu agomlok lunc gomugko ngo tadbegto, ‘Soula, Soula, ngom kapila no ipusire: idu:n? No jamncm tumvlo tunvgsudag.’ 
ACT.26.15	Odokkc ngo luto, ‘No sc:kobvn, Ru:tuma?’ Odo Ru:tumbv luto, ‘ngo Jisubv no sc:kom ipusire:du:ji. 
ACT.26.16	Cmpige:la nok alcdokki dagrobtoka; kapcnc ngo odok lcgangc nom lcngkansuto, nom togclvgpc ngokkolo oko okkom ka:begtoji cdcmbulum lukanbidopc odokkc nokkokki cdc sc:kobulum ngo lcngkansuycji; 
ACT.26.17	nom Angu tani: kvdv:dokkcm la:pakla odokkc nom sc:kobulukklo:pc mclvgycji buluk amikkvdv:dcm moge:dopc, 
ACT.26.18	jc bulu kcmolokkc pva:lo:pc gvdopc odokkc Satandok ilanggvla:dokkc Ru:ncpvnckc ilanggvla:do:pc gvlatdokupc, jc bulu pa:plok mc:yinsunamcm pa:dopc odokkc ngom mc:jvgnc kvdv:dok dungkodo pa:dopc.’
ACT.26.19	“Cdcmpidag, O Migom Agrippa, ngo taycngtok ka:namdcm lukamdcmpc gvma:pc ila:mang, 
ACT.26.20	cmpige:la Damasku:dokkc kvdv:do:pc lutadbipo:to odokkc, odokkc Jerusalemdokkc kvdv:do:pc odokkc Judia:dok dunggong do:lung appv:do, odokkc Angu tani:appv:do, bulu jen asinc mc:dvrra mc:latsulangkula Ru:ncpvnckolo:pc gvlatyckupc odokkc buluk mc:dvrra mc:latsukunamdcmpc agercm gerycpc. 
ACT.26.21	Kapila:nc odok lcga:pc Jiwukvdv:dc ngom kumko okumdo ycnggabto odokkc ngom mokec cmna ito. 
ACT.26.22	Silo longcso:pc Ru:ncpvnckolokkc pa:nam gvdumsunamcm pa:to, odokkc cmpila ngo sido adji:ncla bottcnc appv:lo lukanbila dagdung, okkomsin luma:pc cmpige:la Mose: lungor lunckc oko lunamkvdv:dc lukamdcmpci iycbo:ji cdcmong lula: 
ACT.26.23	jc Kristobv ipusire:ycm pa:pcru:nammc, odokkc jc, odokkc turnckvdv:dok turpongarkuncpc ila:yam, bv tani:kvdv:do:pc odokkc Angu tani:kvdvdvng anyipakdo:pc pvangcm lutadbiyc.”
ACT.26.24	Odokkc bv cdcmpc lurasunamc, Pestu:bv bottapakpc jc:la luto, “Poula, no simaddu:nci; nok kvnggv:pc kinnamdc nom simad modung.”
ACT.26.25	Cmpige:la Poulbv luto, “Ngo simadmang, airu:pc mcnggcnam Pestua, cmpige:la ngo aipc mcngkinnam aro agomcmmvn ludu:n. 
ACT.26.26	Kapila:nc migomcsin sc agomkvdv:scm kindag, odokkc bvm ngo ka:de:pc ludo; kapila:nc ngom lulvgtag jc sc agomkvdv:sok akosinci bvk kangkolokkc lc:sumang, kapila:nc scm sungkenkolo germangai. 
ACT.26.27	Migom Agrippa, no lungor lunam kvdv:dcm mc:jvgdon? Ngo kindag jc no mc:jvgdag.” 
ACT.26.28	Odokkc Agrippa:bv Poulmc luto, “su:pakkc atcrci no ngom Kristanpc badmopc cmna mc:du:n!” 
ACT.26.29	Odokkc Poulbv luto, “su:pakdagba: aso:pcdagba, ngo Ru:ncpvnckolo:pc kumdung jc nowyo:mang cmpige:la silokc longcsok cdc tadnc appv:dcm ngokkcmpc iycpc cmnasc ikoli:sokki yc:namscm mcge:la.”
ACT.26.30	Odo cdc migomdc darobkang, odokkc odo sc:kobulu tedla buluk lcdulo dungaji, odokkc bulu cdvlo gvpakkangkuji, 
ACT.26.31	bulu akoncm akonc luka:mvnsuto, “Sc sipcnamko cdcmanggom makana:lo tumpcnam agerko germang.” Odokkc Agrippabv Pestu:mc luto, 
ACT.26.32	“sc tani:scm mclennvgyangkupc bv Kaesarmc kumna:sola lusumangamvlo.”
ACT.27.1	Odokkc cdvlo ngolu Itali:pc ko:la gvpcnammc cmna mc:to bulu Augustan Kohort mimag monc lvngkolok gvgcncmc, Julius cmnamko Poulmclang makana:lo tumnam tani:ckkc togc:lvgto. 
ACT.27.2	Odokkc Adramittium do:pc ko:pcnc ja:j ollungkolo, okodc kongganko kvdv:do:pc ko:la gvpc cmna idungaji Asia:dok siycng ru:yidok, ngolu siycngpc gvlento, Aristarku:mc gvjonna, Tissalonika:dok Makedoniang tani:ko. 
ACT.27.3	Longkondo ngolu Sidonpc pvnga:to; odokkc Juliubv Poulmc aiyo:pc ka:sv:mosv:to, odokkc bvk ajonkvdv:do:pc ka:sv:mosv:dopc mclvgto. 
ACT.27.4	Odokkc ngolu siycngpc gvlenge:la ngolu Sipru:pc yuka:nc csardok ko:to, kapila:nc csardc yulatla yudagai. 
ACT.27.5	Odokkc cdvlo ngolu siyc:dcm kongko:la gvtoji okodc Kilikiadokkc odokkc Pampilia:dokkc ko:paktoji, ngolu Likia:dok Mirado:pc. 
ACT.27.6	Odo lvngko mimag moncdok gvgcncdc Itali:pc ko:nc Alekjandria:dok ja:j ollungko pa:to, odokkc ngolum odo a:moto.
ACT.27.7	Ngolu aso: aso:pc bojcrung longcko ko:la gvto, odokkc Knidu:do:pc kapci kapci dada-kaddapc konga:to, odokkc ngolum csardc yutumla:yam, ngolu Kriti:pc Salmonei kcra:pc yuka:la yunc csardo ko:to. 
ACT.27.8	Odok ru:yi ru:yidok dada:-kadda:pc ko:yirra ko:la Kangkannc Taycng among cmnam mo:takko pa:to, okodok kcra:do Lasia nogordc dungaji.
ACT.27.9	Odokkc bojcrungko ayircm gvpakmola odokkc siycngdok ko:la gvnamdc airu:pc pcsopcnampc inamc odokkc doma:pc menna du:nam longgc gvbatnamc, 
ACT.27.10	Poulbv bulum scmpc luyirla luto, “mcngcsupcnam tani:kvdvnga, siycngsok ko:la gvnamsc ko:nyoksuyc odokkc kvnggv:pc yogycpc ngo lubidung, cdc arc bila rcbbomnam attarkvdv:dcmnang ja:j ollungo:dcmang, cmpige:la ngoluk turra du:namkvdv:dc:sin.” 
ACT.27.11	Cmpige:la cdc lvngko mimag monclok gvgcbncdc siycng ollu:dok ko:bomncdok gvgcboncdcmnang odokkc ru:tumdok agomdcm Poulbv okodcm ludagaji cdcmyam tadya:to. 
ACT.27.12	Odokkc cdc konga:la dungkodc dvgvnno du:pc aimangala, bojcya:ngc siycngpc ko:lenpc lulvgto, cdcmpc kangkvto jc bulu Poenikpc ko:pv:la:ycji cmna, Kriti:dok kongganna dungkokolo, pckv:to:pclang pcya:bo:pc kangge:la, odokkc odo dvgvnna.
ACT.27.13	Odokkc pcya:bokkc cdvlo dagtok csardc aso: aso:pc yusangka:ji, bulu mcngkvto jc buluk mcngkamdcmpc gvpa:du:bong, bulu longgordcm la:sa:to odokkc Kriti:pc ko:to, siycng among ru:yi ru:yidok. 
ACT.27.14	Cmpige:la lomdanna kvnggv:nc csarko, pckv:-sangga cmna lunamdc, tcmpvdokkc nv:yi:kang; 
ACT.27.15	odokkc cdvlo ja:j allu:dcm nv:rumbomka:ji odokkc csardcm torasula:toma:ji, ngolu cdcm mcpaklvgto odokkc nv:bomkang. 
ACT.27.16	Odokkc Kauda cmna adjo:nc siycng pongkok among kolo:pc yuka:nc csarkolo yumvnna, ngolu konggung konga:ma:namki ollu:dcm ko:rasuto; 
ACT.27.17	cdcm rvngapge:la, bulu ja:j ollu:dcm nv:tumsupc cmna kangkvto; odokkc bulu Sirtisdo:pc gvpckc cmna pcsola, bulu pa:l tonbornamdcm rcmagmoto odokkc cdcmpila nv:bomkosuto. 
ACT.27.18	Ngolum kvnggv:ru:pc bottcnc csardc yugo yugo:bomtonc, bulu longkondo rcbbomnam attar kvdv:dcm ollung ara:dokkcm crpagambomkang; 
ACT.27.19	odokkc lowum longcdo buluk avkc alagkvdv:dcm bulu ja:j ollu:dcm sotumsupc cmna ankvla ka:to. 
ACT.27.20	Odokkc cdvlo do:nycmnang takarcm bojcrung longckopc ka:begtomang, odokkc adjo:nc csarc ngoluk tayc:lo yutomang, appvngc ngoluk gvpvtsuyc cmnamdcm lcddarpc mcpaktungaboi.
ACT.27.21	Odokkc bulu bojcrungko donam tv:nam kama:pc dungai, Poulbv odo buluk ara:do:pc gvangge:la luto, “Tani:kvdvnga, nolu ngok agomcm tadpcnammai, odokkc Kriti:dokkc ko:lenna gvpcma:namai scmpinc ko:nvg-kongkorcm odokkc yognamcm lenma:dopc. 
ACT.27.22	Ngo nolum su:pak ludung mcnggabtoka; kapila:nc nolukkolokkc tani:yc yogma:yc, cmpige:la ja:j ollungo:dc yogyc. 
ACT.27.23	Kapila:nc siyumkc yummarso Ru:ncpvnckc taycng lutad luncko ngok kcra:so dagkangai sc:kokcpc ngo idoji odokkc sc:kom ngo kumdoji, odokkc bv luto, ‘Pcsoyoka, Poula: 
ACT.27.24	no Kaesarkc kcra:do dagsa:ru:pa:yc odokkc ka:toka, Ru:ncpvncbv noluk lcdulo ko:mvnnc appv:dcm tolvgbitung.’ 
ACT.27.25	Cdcmpidag, ansutoka tani:kvdvnga, kapila:nc ngokkc Ru:ncpvncmc mc:jvgc dung jc cdc ngom lukamardcmpc iyc. 
ACT.27.26	Cmpige:la ngolu okolai siycng ara:lok amongkolo:pc ko:rasupa:yc.”
ACT.27.27	Cdvlo vyvngkolang lo:pi: yumcdc pvngangkang, Adria siycngdok ngolum yuka:bomna gvkang, ko:bomnckvdv:dc mc:mokang jc bulu siycng ara:lok among kcrangkolo:pc pvnga:dung. 
ACT.27.28	Cdcmpila bulu kvka:la ka:to odokkc lagdu vying anyikopc o:rv:dopc; odokkc odok adjioko gvbarnammc bulu lckoda kvka:la ka:to odokkc vyingkolang anggo lagduko o:rv:dopc pa:to. 
ACT.27.29	Odokkc ngolu vlvngkvdv:dok dugla gvpakpckc cmna pcsola, bulu longgor so:pi:ko siycng ollung lamkubokkc cryi:lvgto, odokkc pva:do:pc toya:la du:to. 
ACT.27.30	Odokkc ko:bomnc kvdv:dc ja:j ollu:dokkc mclennvgnamc, longgor kvdv:dcm ku:dumdokkc crpakletpc cmna ito. 
ACT.27.31	Poulbv lvngko mimag monclok gvgcboncdcmnang mimag monc kvdv:dcm luto, “Sc tani:kvdv:sc ja:j ollu:do du:ma:mvloi, nolu turra:ma:yc.” 
ACT.27.32	Odo mimagmonckvdv:dc ollu:dok rvbvkvdv:dcm pakvnamlvgto, odokkc cdcm yubommoto.
ACT.27.33	Longcpvang pvlenpc cmna inamc, Poulbv bulu appv:dcm donam dodopc scmpc lula luto, “Silo lo:yingkolang lo:pi:ko ika:bong nolu doma:pc du:namc, okkomsin doma:pc. 
ACT.27.34	Cdcmpidag ngo nolum apin asudko dotoka cmna mc:dag; nolum cdc tormoyc, nolukkolok akolokkcsin dumvd asongkosin yogma:yc.” 
ACT.27.35	Odokkc cdvlo bv cdcm lutoji, bv pitangcm doto, odokkc Ru:ncpvncmc aipai bige:la appvngkc dungkodo bv pentu:to odokkc dorobbomkang. 
ACT.27.36	Odo bulu appv:dc asina:ngcm sagrasukang odokkc donam asudowko doto. 
ACT.27.37	Ngolu tani:yc ja:j ollu:do appvngc lvngko anyikolang nv:pi:kolang akkcngkai 
ACT.27.38	Odokkc cdvlo bulu pv:namko dotoji, bulu ja:j ollu:dcm cssa:moto, geu a:mkvdv:dcm siycng asido cryingamlvgge:la.
ACT.27.39	Cdcmpinamc longcnammc, bulu amo:dcm kangkintomang, ckvdaggom bulu etedgamnc siycng ru:yiko ka:begto, okodo bulu konga:la:ycmvlo konga:pc cmna mc:to. 
ACT.27.40	Cdcmpila bulu longgordcm cryi:lvgto odokkc bulum siycngdo mcpakto odo ayirv:do rvbvkvdv:dcm mcjarlvgto okodc kungkong monanc rcbaddcm ycnggabla lc:tungaji; odo pa:l tonnam gasordcm tonsangge:la esardo bulu siycng ru:yido:pc tungka:lvgto. 
ACT.27.41	Cmpige:la siycng bidrvgsuko anyikolo tunga:la, ja:j ollu:dc tungangka, ku:dumdc tungkondcm cngunma:dopc tubla:yam, odokkc kungko:dc intungko dvrtungkang.
ACT.27.42	Mimagmonckvdv:dc mc:namdc makana:lo tumnamkvdv:dcm mokepc cmna, ckvma:mvlo akonc ba:la gvpakycpc odokkc gagsipckc; 
ACT.27.43	cmpige:la mimag monc kvdv:dok lvngkolok gvgurncdc, Poulmc turmolv:la, bulum buluk mcngkampc imopc imotomang. Bv sc:kobulu ba:la:dagji ja:j ollungara:dokkc sumnenna ba:lendopc odokkc amo:do:pc banga:dopc lulvgto, 
ACT.27.44	odokkc akedc ataknc vsvngki cdcmanggom ja:j ollu:dok intungkolo. Odokkc cdcmpila appv:dc amo:do dugpvamsukang.
ACT.28.1	Ngolu ba:pvtsudag lcdudo, ngolu odo kinto jc cdc siycng ara:dok amo:dc Malta:dc. 
ACT.28.2	Odokkc odok du:nc tani:kvdv:dc ngolum anggoscscmpc ayangcm lcngkanto, kapila:nc bulu vmmcm parbito odokkc ngolum appvngcm goga:to, kapila:nc pcdongc owa:bomkang odokkc ansv:dagai. 
ACT.28.3	Poulbv vsvng jvrvgko gingkumsuto odokkc cdcm vmvlo romnvgto, vmvdok gunamdokki tabv adorkonc cdvlo ngc:lenka:ji bvg alagdok ycnggabge:la gamto. 
ACT.28.4	Cdvlo odok du:nckvdv:dc bvk alagdo tabvdcm bvkcn-bvli:dopc ka:tonc, bulu akoncm akoncm luka:mvnsuto, “Mc:murpcnamc kama:bong sc tani:sc tani: mokeru:ncko. Bv siycngdokkc ba:pvtsutogom ainc-aimang ka:ncdc bvm turmotomang.” 
ACT.28.5	Bv, ckvdaggom cmpaidcmpai tabvdcm vmvdo dana:lvgto odokkc atvsintomang. 
ACT.28.6	Bulu toya:la du:to, bv bv:sa:ycpc cmna cdcmanggom vgcmpc kcdtapla sipakycpc cmna; ckvdaggom bulu bojcrungko toya:la du:la:sin odokkc bvkkc okkomsin aima:ncko inamcm ka:begtomang, buluk asinkvdv:dcm mc:latsutoku odokkc luto jc bv uiko.
ACT.28.7	Cdcmpinamc odo mo:takdok kcra:pc du:jon dagjon kvdv:dc siycng ara:lok amo:dok ru:tum tani:dokkai, Publiu cmnamko, sc:ko ngolum torvgsutoji odokkc lowumkopc mibbom borvgsutoji. 
ACT.28.8	Cdcmpc ika:nc jc Publiu:kc abudc ramnamclang aki:dugnamc ikang; odokkc Poulbv bvm gvka:la ka:to odokkc kumbito odokkc bvk alagdo pigabla bvm bv csa:motoku. 
ACT.28.9	Odokkc cdvlo cdc cdcmpc ika:ji, siycng asi arang amo:dok ake tani:kvdv:dc sckkc sckkc kinamc dunggaji cdcbulusin gva:to odokkc csangammotoku. 
ACT.28.10	Bulu bojcrungko amancm ngolum bitungai; odokkc cdvlo ngolu ko:la gvtokuji, bulu oko okkom ngolum lagidagaji ja:j ollu:do lvgto.
ACT.28.11	Po:lo pvwum lcdulo ngolu ja:j ollungkolo ko:la gvto okodc siycng ara:dok amo:do dvgvndo dungaji, Alekjandria:do ja:j ollungko, opem Bvro anyi kanggod kancko. 
ACT.28.12	Siraku:do konggange:la, ngolu odo lowumko dungai. 
ACT.28.13	Odokkc ngolu odokkc yadladla gvlangkula Regiumdo gvpv:to; odokkc longcko lcdudo pcya: owangbok csardc yusangkang, odokkc longkondo ngolu Puteoli:do:pc. 
ACT.28.14	Odo ngolu bvrokvdv:dcm rvgsuto odokkc buluk lcdulo kvnvd longckopc du:mvndopc gogto. Odokkc ngolu Ro:mpc gvto. 
ACT.28.15	Odokkc odok bvrokvdv:dc, ngolu gvdung cmna tadto, Appiu Attarkokodo:pc odokkc Awum Mibo dungkodo appv:pc gvlento ngolum rvgsukapc.
ACT.28.16	Odokkc cdvlo ngolu Ro:mpc gva:toji, Poulbv atcro:dcm du:dopc du:moto, mimag monckvdv:dcm kanggabbomna.
ACT.28.17	Lowum longc lcdudo bv odok du:tc:dok du:nc Jiwu igur-gvgurnc kvdv:dcm gokkumsuto; odokkc cdvlo bulu gvkumsutoji, bv bulum luto, “Bvrokvdvnga, ngo tani:kvdv:dok biru:di:pc okkomsin imanggom ngoluk abukvdv:dok itc-gvtcng ma:dcmpc, ckvdaggom ngom Jerusalemdokkc makana:lo tumnampc Roman alagkvdv:dc tolvgto. 
ACT.28.18	Cdvlo bulu ngom kangkvtonc, bulu ngom mclennvgkupc cmna mc:tungai, kapila:nc ngok ajcngdo sipcnam palvgcm lvgpcnam kamangci. 
ACT.28.19	Cmpige:la Jiwu kvdv:dc cdvlo lujck jcktoji, ngo Kaesarmc ajcngko jc:pcrung ikang ngok ope:ncgvng birudi:pc ngokkc okkosin samjcmna lupcnam kamangagom. 
ACT.28.20	Odok lcga:pc cdcmpidag ngo nolum ka:pc odokkc lupc cmna gogto, kapcnc Israeldok mc:namkokki: ngo:jc sc ikoli sokki ycnggabkosutoji.”
ACT.28.21	Odokkc bulu bvm luto, “Judia:dokkcm ngolu nok agomlo oko do:jvgcmsin pa:mang, odokkc so:pc gvnc brokvdv:dok akosinci lukur-lule:bimang, cdcmanggom nok atv aima:ncm nokkcm lubimang. 
ACT.28.22	Ckvdaggom ngolu nokkolokkcm tadpc mc:dag nok mc:nam sagnam kvdv:dc okkoji; kapcnc sc ope:sok agomcm ngolu kindagjc appv:lo birudi:pc ludag.”
ACT.28.23	Bulu cdvlo bvk lcgangc longcko ru:scgtoji, bulu bvk dungkodo:pc bojcrungkonc gva:to. Odokkc agomdcm kvlenkva:la ro:dokkc yumcdo:pc kvbito, Ru:ncpvnckc migompila du:namdok agomdcm lukanbila odokkc Mose:kc lujvglurodokkcmnang lungor lunam anyipak dokkcm Jisukc agomcm bulum mcnga:mopc cmna. 
ACT.28.24	Odokkc akedc bv okodcm lutoji mc:jvgto, akedc cmpige:la mc:jvgtomanggom. 
ACT.28.25	Cdcmpila, buluk arangv:dok tolvgmvnsuma:namc, bulu gvpakkangku, Poulbv agom lugodko luto: “Angunnc Yalodc noluk abukvdv:dcm lunamdc lugabdagai Isaia: lungor lunckokki lunamdc:
ACT.28.26	‘Gvkang cdc tani:kvdv:do:pc,
ACT.28.26	Nolu aroru:pc tadycpc cmpige:la cdvlosin tadkinma:ycpc,
ACT.28.26	odokkc nolu ka:begru:ycpc
ACT.28.26	cmpige:la cdvlosin
ACT.28.26	kinma:ycpc,
ACT.28.27	Kapcnc sc tani:kvdv:sok asinkvdv:dc tunggo-beggoma:pc sv:sangkang,
ACT.28.27	odokkc buluk yerungkvdv:dc tadpc tada:mang,
ACT.28.27	odokkc buluk amikkvdv:dcm bulu migjcmammoto;
ACT.28.27	Ckvma:mvlo buluk amikkvdv:dokki kangkinamyc,
ACT.28.27	odokkc buluk yerung kvdv:dokki tadyc,
ACT.28.27	odokkc buluk asinkvdv:dokki mcngkinyc,
ACT.28.27	odokkc ngokkolo:pc gvlatycku bulum csa:modokupc.’
ACT.28.28	“Cdcmpcmvlo cdcm nolum kinabmokang ka:langka jc sc Ru:ncpvnckc mopvtsc Ru:ncmc kinma:nc kvdv:do:pc mclvgtagbong; bulu tadycpc.” 
ACT.28.29	Odokkc cdvlo bv sidc agomkvdv:scm lutoji, Jiwukvdv:dc buluk arangv:lo kvnggv:pc luker-luyermvnsula gvpagamkang.
ACT.28.30	Odokkc bv odo bvk avkc murkongki dv:tag anyiko du:to, odokkc bvkkolo:pc sc:kobulu gvangka:nc appv:dcm torvgsuka, 
ACT.28.31	Ru:ncpvnckc migom doko amo:dcm lutad lubila odokkc Ru:tum Jisu Kristokc agomcm aiyo:pc ka:de:pc odokkc motumma:pc lubila.
ROM.1.1	Poulbv, Jisu Kristokc ager gerya:nc akonc, mclvgla gerdopc mclvgnampc gognamkonc.
ROM.1.2	Ru:ncpvnckc tadponc lutad lunamdok lcga:pc okodcm langutagji po:pcbong bv bvk lungor lunckvdv:dokki pesutoji angunnc astrong kvdv:do, 
ROM.1.3	tadponc lutaddcm Bvk awodok agomcm, sc:kobv Dawidkolokkc lenka:ji adinamvrdcmpc; 
ROM.1.4	odokkc Ru:ncpvnckc Awopc togc:lvgnam ilang-gvlangkokki Angunnc Yalodokkcmpc Bvk sikolokkc turkunamdokki, Jisu Kristobv ngoluk Ru:tumc, 
ROM.1.5	sckkokki ngolu ayangcm pa:toji odokkc appvng ope:lo:pc bvk amin lcgangc mc:jvgdok lukampc gvdopc mclvgla ager gerncpc ila lubidopc, 
ROM.1.6	nolumsin lutc:la sc:kobulum Jisu Kristokcpc idopc gogtagji.
ROM.1.7	Ro:mdo Ru:ncpvnckc aipc mc:nam appv:do:pc, sc:kobulum angunnc tani:pc gogtoji bulukkolo:pc:
ROM.1.7	Ngoluk Abu Ru:ncpvnckolokkc nolukkolo:pc ayangc mc:po odokkc Ru:tum Jisu Kristokolokkc.
ROM.1.8	Adsa:danna, ngo noluk appvngkc lcgangc Jisu Kristokokki Ru:ncpvncmc aipai bidung, Kapila:nc noluk mc:jvgnamdcm mo:pv appv:lo lugongambito. 
ROM.1.9	Kapila:nc Ru:ncpvncbv ngok lukanbinnc, sc:kom ngo Bvk Awodok tadponc lutaddcm ngok yalokokki ager gerbidoji, jc ngo mcma:ru:pc nolum lubidung ngok kumdokvdv:do lo:dvscm, 
ROM.1.10	kodungai jc kapci kapcidaggom ngo su:pak gvtcr-gvngapso nolukkolo:pc gvnamdcm gvla:ycpc. 
ROM.1.11	Kapila:nc ngo nolum ka:lv:la dung, jc ngo nolum yaloki pa:nam amanckkc bila:dopc nolum kvnggv:mopc, cdcna, 
ROM.1.12	jc ngolujen lckolakkopc akonkc mc:jvgki akonc asin bottadopc, nolukkclang ngokkc. 
ROM.1.13	Ngo nolum kintoka cmna mc:dag, bvrokvdvnga, jc ngo mcna:mcna:pc nolukkolo:pc gvpc cmna mc:to (cmpige:la su:paklo:pc motumna lc:tag,) cdcmpc ila jc ngo:jen nolukkolok arvgcm gaddopc Ru:ncpvncmc kinma:nc tani:kvdvng ara:do:pc cdcmv:pc. 
ROM.1.14	Ngo Girikkvdv:doklang Angu tani: kvdv:dcm, asin mc:jo:nclang aima:nc kvdv:dok lcgangc gvpcru:nammc: 
ROM.1.15	Cdcmpila ngo tadponc lutaddcm sc:kobulu Ro:mdo du:nc nolukkolo:sin lulvngc mole:dung.
ROM.1.16	Kapcnc ngo tadponc lutaddcm lubipc anyi:mang: cdc Ru:ncpnckc ilang-gvlang turnam lcganc sckkc mc:jvgc du:ji appv:lo, Jiwu kvdv:do:pc lupo:danna odokkc Girik kvdv:do:pcsin. 
ROM.1.17	Kapila:nc Ru:ncpvnckc dormo kanamdc mc:jvgkokki mc:jvglcgangc lenkang; cdcm kapc adla lc:tagji, “Sc:kobv mc:jvgki dormokadagaji turyc.”
ROM.1.18	Taycng amo:tokkc Ru:ncpvnckc aglvngcm lcngkanto tani:kvdv:sok appvng dormo agerkvdv:dok lcgangc lcngkanto odokkc aima:nc agerkvdv:dok lcgangc sc:kobulu bvk aima:nc agerkvdv:dokkc arodcm motumla du:doji. 
ROM.1.19	Kapila:nc Ru:ncpvnckc agomdcm kinpcnamdcm bulukkcpc ka:de:yc, kapila:nc Ru:ncpvncbv cdcmbulum lcngkanto. 
ROM.1.20	Rcngamscm ru:lendodokkcbong bvk kangkurla:ma:nam mcngkamsakkamdc, amin minpc, Bv lo:dvlongkvpc du:nc tornamdc odokkc ru:ncpc inamdc narc:pc:sc:pc bvk ru:nam atvkvdv:do. 
ROM.1.21	Cdcmpidag bulum mc:yinsutomang; kapila:nc Ru:ncpvncmc bulu kindagagom bulu Ru:ncpvnckoncmpc Bvm mcnggcpcnamcm mcnggctomang cdcmanggom bv aipai bitomang, cdcmpige:la buluk mcngkolo bulu cmmumpc Bvkkcpc batpakkang, odokkc buluk kinsupa:suma:n asinkvdv:dc kcmokang. 
ROM.1.22	Kinnc pa:nc cmna lusuge:la, 
ROM.1.23	bulu okkomsin kinma:ncpc ikang, odokkc cdvlosin sima:nc Ru:ncpvnckc amin gvnamdcm sinc tani:lok moimangcmpinc gcsunckokki bikonsuto cdcmanggom pcttangkokki cdcmanggom simvnkvdv:dokki cdcmanggom ngcnggo:la gvnckvdv:dokki.
ROM.1.24	Cdcmpige:la Ru:ncpvncbv bulum buluk asinkvdv:dok aima:sima:pc mcngkampc topaklvgto, buluk avkc amvrkvdv:dcm mcngkampc inamkvdv:dcmpc, 
ROM.1.25	Kapila:nc bulu Ru:ncpvnckc aro agomdcm lume:lunamko lcgangc lukansuto odokkc ru:namdcmdan kumto Ru:ncpvncmc kumma:pc, sc:kobv lo:dvpc akirba:d pa:ncdc:ji! Amen.
ROM.1.26	Sok lcga:pc Ru:ncpvncbv bulum mcngc kama:nam ilvng-gvlv:lo:pc tolvgto. Buluk nc:ngkvdv:dc jontcng ajoncm jonma:pc jongo:to, 
ROM.1.27	odokkc milbong tani:kvdv:dc:sin avkc la:nam nc:ngcm jonma:pc mcpakto odokkc akonkc lcgangc akoncm ilvnggvlvngcm topaklvgto, milbong tani:kvdv:dc anying kama:nc agercm milbong kvdv:dokki gerto odokkc buluk avkc aima:nc agerlok pa:pcnammcm buluk avkc imurkvdv:dokkcm pa:suto.
ROM.1.28	Odokkc Ru:ncpvncmc bulu arro cmna ka:tomang, Ru:ncpvncbv bulum mcngkinma:nam asinno:pc tolvgto odokkc aima:nc inamgvnamlo:pc. 
ROM.1.29	Bulukkc appvng aisi:ma:nc ager gernam ipa:ma:nam ager, ka:bomc:bonam, ncnamc pv:namkopc dungai. Mirupc mc:namongc bi:la, tani:mokenc, pamvnsunamc, yadnamc, cmpcsin ka:lv:mvnsuma:namc, bulu pvsvpasapc agom luka:mvnsunc, 
ROM.1.30	lume:pc ammem lujcg lugo:nc, Ru:ncpvncmc tayumnc, bottapc mc:la lusunc, pirtapc mansunc, lubonsula lusunc, aima:nc agercm la:lennc, ancabu agom tadma:nc, 
ROM.1.31	monba: ba:nc, mc:jvg kama:nc, asinkama:nc, ayang-abo kama:nc. 
ROM.1.32	Bulu Ru:ncpvnckc lulvgcm bulu kinge:langgom jc cdc sc:kobulu cdcmpinc agercm gerycji sipa:do, bulu imanggom cmpige:la cdc sc:kobulu cdcm iyiddagji bulum aidag cmna tolvgdagsin.
ROM.2.1	Cdcmpidag nolum mcma:yc, C:i taniya, no sc:kovcidaggom, cdvlo no sc:koiycm kcbangcm ba:doji; kapila:nc bvm kcbangcm ba:dodcm no avycm avyc aima:nc cmna lukesuto, kapila:nc, kcbang ba:nckvdv:dc, cdc agerv:dcm ila dung. 
ROM.2.2	Ngolu kindagjc Ru:ncpvnckc kcba:ba:namdc cdc sc:kobulu cdcmpc agercmgerdagji oddarbulu pvnga:dag. 
ROM.2.3	No mcngkvdagnci c:i taniya, jc cdcmpinc agerkvdv:dcm cdvlo cdcbulu idoji ckvdaggom no avdc idoji, no Ru:ncpvnckc kcba: ba:namdokkc dugsila:ycnci? 
ROM.2.4	Cdcmanggom no mc:ya-mc:sala mcngka:la ka:donci Bvk cddvkojc ayang-abodcm odokkc mentumsula du:namdcm? No kinma:nci jc Ru:ncpvnckc ayang-abodc nom asin mc:dvrra mc:latsudokupc mc:modag cmna? 
ROM.2.5	Cmpige:la nok turnc odokkc mentumsula du:la:ma:nc asindokki no aglvngcm mckumsudung avyc avkc lcgangc aglvng longcdokkcpc cdvlo Ru:ncpvnckc dormoki ba:nam kcba:dcm ba:yckuji. 
ROM.2.6	Kapila:nc Bv tani: appvngcm Bvk ager gerkamdcmpc bipcnammcm biyc: 
ROM.2.7	ainc agercm mentumsula du:namki gerla amingvnamcm odokkc mcnggcnammcm odokkc sima:pc du:namcm manckvdv:dcm, Bv turyarla turnamcm biyc; 
ROM.2.8	cmpige:la cdc sc:kobulu birudi:dagnc odokkc arodcm lukamdcmpc tadma:nc, cmpige:la aima:nc agerdcm lukamdcmpc taddagnc, odo aglvngclang aglv:la ager gernamc lenyc. 
ROM.2.9	Sc:kobv aisi:ma:nc agercm gerdagji appv: tani:yc aglvngcmnang dcmkosunam pa:yc, Jiwukvdv:dc panga:po:yc odokkc Girik kvdv:dcsin, 
ROM.2.10	cmpige:la amin gvnamc mcnggcnammc odokkc mc:po mcnganc appvngkcpc iycpc sc:ko ainc agercm gerdagji, Jiwu kvdv:dc panga:po:danna odokkc Girikkvdv:dc:sin. 
ROM.2.11	Kapila:nc Ru:ncpvncbv akonongcm aipc mc:namcm lcngkanmang.
ROM.2.12	Lujvglurodc kama:pc cdc sc:kobulu pa:bcm itonc lujvglurodc kamangv:pc yogpakycku, odokkc sc:kobulu lujvg luro du:dodcm pa:bcm itonc lujvglurodokki kcbangcm ba:yc. 
ROM.2.13	Kapcnc cdc lujvglurodcm tadncdc:mang Ru:ncpvnckc kcra:lo sc:kobv dormokadagji, cmpige:la lujvglurodcm tadla ager gerncdcmc arodag cmna ludag. 
ROM.2.14	Cdvlo Ru:ncmc kinma:nc tani:kvdv:dc sckkc lujvg lurodc kama:ji cmmumpci okodcm lujvglurodc madagji idagmvlo, cdc cddv:bulu bulukkcpc lujvglurro, bulukkc lujvglurro kamangcigomsin. 
ROM.2.15	Bulu ka:to jc lujvg lurodc okodcm madagaji buluk asinkvdv:do adtak, buluk mc:namsagnamcsin lukancm lubidag odokkc buluk luker luyermvnsunam mc:namkvdv:dc aimang cmna lugcdag cdcmanggom bulum mc:yinsuyc odo longcdo, 
ROM.2.16	ngok tadponc agomdcmpc, Ru:ncpvncbv tani:lok lc:sinam kvdv:dcm kcbangcm Kristo Jisukkokki ba:dag.
ROM.2.17	Cmpige:la nolu av avyc Jiwu cmna lusumvlo odokkc lujvglurodo kcgc:suyc odokkc nok Ru:ncmc ajon jonnamdcm bottapakpc lusuyc odokkc bv mcngkamdcm kindo odokkc; 
ROM.2.18	odokkc aipakpc aidagji cdcm aidag cmna tolvgyc, lcga:dc nolum lujvglurodo luyirtag, 
ROM.2.19	odokkc nolu miglunc kvdv:dok gvkanboncrung cmna mc:sudomvlo, sc:kobulu kcmolo du:ji bulukkcpc pvangcmvlo, 
ROM.2.20	aima:nc ager gernckvdv:dcm aipc geryirkunnc, ko:kangkvdv:dok poyirnc, lujvg lurodcm kinnamclang arodc du:pumsula– 
ROM.2.21	nolu cmpcmvlo sc:kobulu ammem poyirdonc, nolu avycm luyirsuma:ycnci? Nolu cdvlo dopso:namdok birudi:pc lutadcm lubido, nolu dopso:donci? 
ROM.2.22	Nolu sc:kobulu akonc aima:nc agercm geryoka cmna luycnc, no ami nc:ngcm la:bidonci? No sc:kobulu airu:pc ui moimang kvdv:dcm tayumdonc, nolu kumko okum kvdv:dcm rodkutdonci? 
ROM.2.23	Nolu sc:kobulu lujvglurodo bottapc mansudonc, no lujvglurodcm tadma:pc Ru:ncpvncmc mcnggcma:pc idonci? 
ROM.2.24	Kapila:nc, cdcm adla lc:namdcmpc, “Ru:ncpvnckc amindcm lugc gcto nolukkokki Ru:ncpvncmc angu tani:kvdv:dok ara:lo.”
ROM.2.25	Gadpuknamdc aroru:pc arc kadag no lujvglurodok lukamdcmpc taddu:mvlo; ckvdaggom nolu lujvglurodcm tadka:ma:mvlo nok gadpuknamdc gadpukma:namcmpc idag. 
ROM.2.26	Cdcmpila, tani: ako bvm gadpukma:namdc lujvg lurodok lukamkvdv:dcm lukamdcmpc taddo, bv gadpukma:namdcm gadpuknammc cmna kvma:yclang? 
ROM.2.27	Cmpcmvlo cdc sc:kobulu amvr-amopc gadpukma:namcji ckvdaggom lujvglurodcm taddagji nolum aimang cmna luke:yc nolu sc:kobulukkc adla lc:nam lujvgko du:ji odokkc gadpugc dung odokkc lujvglurodcm tadma:ji. 
ROM.2.28	Kapcnc bv ncrkvg Jiwumang sc:kobv ru:yidok Jiwuycji, cdcmanggom aropc gadpukmang ru:yidoklang amvr-amodok gadpuknamdc. 
ROM.2.29	Bv Jiwuyc sc:kobv arang arangbokkcji, odokkc aroru:pc gadpuknamdc asin ara:bok agomcmvn, yalodokkc odokkc lukam lukamardcmpcmang. Bvk lubondc tani:kvdv:dokkcmang cmpige:la Ru:ncpvnckolokkc.
ROM.3.1	Cmpcmvlo Jiwukvdv:dokkc oko arcko du:n? Cdcmanggom gadpuknamdokkc oko arcko du:n? 
ROM.3.2	Appv:loi bojcdag. Lurobbompc, Jiwukvdv:dcm Ru:ncpvnckc agomkvdv:dcm togc:lvgtagai. 
ROM.3.3	Akedc mc:jvgma:mvlo kapc iycsong? Buluk mc:jvg kama:nam kvdv:dc Ru:ncpvnckc mc:jvg-jvrvgnamdcm topakycnci? 
ROM.3.4	Kapcsin ima:yc! Ru:ncpvncbv aroka:langka appvng tani:yc lume:daggom, cdcm adla lc:namdcmpc,
ROM.3.4	“Jc no nok agomlo arro cmna luycpc,
ROM.3.4	odokkc nom kcba: ba:dodo:sin mopvsuycpc.”
ROM.3.5	Ckvdaggom ngoluk aima:namki dormo kamangkoki Ru:ncpvncmc dormo innc cmna lcngkandagmvlo, ngolu okkomna luycn? 
ROM.3.6	Kapila:nc cdcmpcmvlo kapc Ru:ncpvncbv mo:pvscm kcbangcm ba:la:ycn?
ROM.3.7	Cmpige:la ngok lume: lunamkokki Ru:ncpvnckc aro arodcm Bvk amin gvnam lcga:pc biyc, kapila ngo su:paksin pa:b innc cmna kcba: ba:la mokekosuycn? 
ROM.3.8	Odokkc kapila aima:nc agercm ainc lendopc germa:nc? kapc tani: akke aima:pc lugcla ngolum lua:dang cdcmpc lula. Bulum kcba:ba:la mokenam kvdv:dc arodo.
ROM.3.9	Cmpcmvlo okkon? Ngolu Jiwu kvdv:dc ammemyam atvko aiya:dagnci? Ma:, cmpcsinmang; kapila:nc ngo samjcmla luttoibong jc appv tani:yc, Jiwuyclang Girik anyipagc, 
ROM.3.10	pa:b ara:lo dung, cdcm adla lc:namdcmpc:
ROM.3.10	“Sc:kosin dormo kancmang, ma:, akosin.
ROM.3.11	Akosin mcngkin-sakkinmang,
ROM.3.11	sc:kosin Ru:ncpvncmc mamang.
ROM.3.12	Appv:dc gvyodla gvkang,
ROM.3.12	lckko:pc bulu gvmurra gvpakkang;
ROM.3.12	sc:kosin ainc agercm germang, akkoukosinci.”
ROM.3.13	“Buluk gvrvkvdv:dc moge:nam aggo,
ROM.3.13	buluk ayokvdv:dcm yadnapc lunadag.”
ROM.3.13	“Aima:n tabvlok dvgncdc buluk ayo kcyvgdo du:dag.”
ROM.3.14	“Buluk nappangc pelvgnammclang konnc bi:dag.”
ROM.3.15	“Buluk alckvdv:dc i:yycm bidmopc lomna korrvgdag;
ROM.3.16	buluk lambckvdv:do momvgmosvgclang mc:dvr-mc:songc,
ROM.3.17	Odokkc mcngandok lambcdcm bulu kinmang.”
ROM.3.18	“Buluk amikkvdv:dok kangkolo Ru:ncpvnckc pcsso kamang.”
ROM.3.19	Su:pak ngolu kindag jc lujvg lurodc okodcm ludagji cdc sc:kobulu lujvg lurodok lukamdo du:dagji cdcmbulum ludag, odomvlo jen appvng nappangcm motumycpc, odokkc mo:pv appv:sc Ru:ncpvnckolo ajcngc du:yc. 
ROM.3.20	Kapila:nc oko taniycmsin Bvk kangkolo ainc cmna lujvg lurodok agerkokki luma:yc, lujvg-lurodokki pa:b kinam a:la:yam.
ROM.3.21	Cmpige:la su:pak Ru:ncpvnckc dormokanamdcm lujvglurodokki lcngkantobong, lujvglurodc:lang lungor lunckvdv:dc cdcm odok lcga:pc lukan lubidaggom, 
ROM.3.22	Ru:ncpvnckc dormokanamdc Jisu Kristom mc:jvgnamkokki appvngkc lcgang sc:kobulu mc:jvgdagji. Kapila:nc angupc lcngkannammc kamang; 
ROM.3.23	appvngc pa:bcm ila:yam odokkc Ru:ncpvnckc amin gvnamdokkc opakletkang, 
ROM.3.24	bulu Bvk ayangkokki ainc cmna amankopc ludag, Kristo Jisukolo pa:nam mopvnamkokki, 
ROM.3.25	sc:kom Ru:ncpvncbv porasit inckoncmpc bvk i:dokki topolvgtoji, mc:jvgkokki torvgsunamdcmpc. Cdc Ru:ncpvnckc dormo kanamdcm lcngkampc, kapcnc Bvk taycng among oila dunggcnamdokki Bv po:pckc inam pa:b kvdv:dcm gvbo:la gvkang; 
ROM.3.26	silomclokc ayirso cdcm arro cmna inamai jc Bv avdci dormokannc odokkc jc Bv ainc cmna ludag sc:kokc Jisukolo mc:jvgc du:ji.
ROM.3.27	Cmpcmvlo okodc ngoluk bottcpc lusunampc idon? Cdcm la:paktobong. Kapinc lutcnggvtcng-kokki? Kapinc agerlok lujvglurokki? Ma:, cdcmpige:la mc:jvgnamlok lujvglurokokki. 
ROM.3.28	Kapila:nc ngolu gagdo jc lujvg lurodok agerdok angupcgom tani: akonc mc:jvgdokki ainc cmna ludo. 
ROM.3.29	Cdcmanggom Ru:ncpvncbv Jiwu kvdungo:lok Ru:ncpvnnongci? Bv Angu tani:kvdv:dok Ru:ncpvncsinma:lang? 
ROM.3.30	C:, Angu tani:kvdv:dokkcsin, Ru:ncpvncbv akkongkola:yam; odokkc Bv gadpuknam kvdv:dcm ainc cmna luyc buluk mc:jvgnam kvdv:dcm ainc cmna luyc buluk mc:jvgnam lcgangc odokkc gadpuknam kvdv:dcm buluk mc:jvgnamkvdv:dokki. 
ROM.3.31	Cdcmpcmvlo ngolu lujvglurodcm sc mc:jvgsokki yogpakmodu:nci? Kapcsinmang! Kekonpc, ngolu lujvg lurodcm kvnggv:pc dungkamdcmpc du:mu:dung.
ROM.4.1	Cdcmpcmvlo ngolu Abrahamkc agomcm okkomna luycn, ngoluk leketo:dvkc abumc adin amvrpc lukampc? 
ROM.4.2	Kapila:nc Abrahambv agerkokki ainc cmna lutomvlo, bvkkc cdcm o:kaiko lubonsupcnamko dung, cmpige:la Ru:ncpvnckc kcra:lo:mang. 
ROM.4.3	Kapila:nc astro:dc okkom ludang? “Abrahambv Ru:ncpvncmc mc:jvgto, odokkc cdcm bvkkcpc dormo kannc cmna jvggabla lc:to.” 
ROM.4.4	Su:pak sc:kobv ager gerdoji, bvk pa:pcnam gerrckvdv:dcm amanc cmna kvgabmang cmpige:la bvk pa:pcnammc cmna kvdag. 
ROM.4.5	Odokkc sc:kobv ager germa:nc cmpige:la Bvm mc:tinsudag sc:kobv aima:pc inckvdv:dcm kcbang ba:dagji, bvk mc:jvgdcm dormokanamc cmna kvgabdag. 
ROM.4.6	Cdcmv:pc Dawidbv:sin tani:dcm akirba:d bito sc:kom Ru:ncpvncbv agerkvdv:dcm mcge:la:sin dormo kannc cmna lutoji:
ROM.4.7	“Sc:kobulukkc dormo kama:nammcm mc:yinsutoji bulu akirba:d pa:nc,
ROM.4.7	odokkc sc:kobuluk pa:bcm kukombitoji, bulu akirba:d pa:nc.
ROM.4.8	Sc:ko tani:dok birudi:pc Ru:tumbv pa:bcm
ROM.4.8	adma:ycji bv akirba:d pa:nc.”
ROM.4.9	Sc akirba:d pa:namscm gadpuknam kvdvngo:dok lcgangci luton? Cdcmanggom gadpuknam kvdv:dok lcgangcsinyc? Ngo ludo jc Abrahamkcpc mc:jvgdcm dormokanampc kvto. 
ROM.4.10	Kapc cdcmpcmvlo cdcm bvkkcpc kvla lc:ton? Cdc bvk gadpuknamdok po:pcyc lcdupcyc? Cdc lcdupcmangai, cmpige:la bvm gadpukma:dapc. 
ROM.4.11	Bv kanggodkoncmpc cdcmanggom muorkoncmpc torvgsuto dormo kanamdokkcm bvk gadpukmanggv:dapc bvk mc:jvg kanamdokki. Mc:namdc bvm appv:lok Abupc badmopc cmna gadma:pc sc:kobulum dormokannc cmna kvdagji, 
ROM.4.12	odokkc cdcmv:pc gadpuknam kvdv:dok abudc sc:kobulu cmmumpc gadpukma:ji cmpige:la mc:jvgdcmsin lukamdcmpc taddagji okodc ngoluk abu Abrahamkc bvm gadpukma:dapc dungaji.
ROM.4.13	Abrahamkc odokkc bvk ope:ncgvngkvdv:do:pc pesubinamdc, jc bulu mo:pvscm dungkonsubompa:do, lujvg lurodokki gvmangai cmpige:la mc:jvgnamdok dormo inamkokkipak. 
ROM.4.14	Cdc jodi lujvglurodok lukamdcmpci du:dagmvlo sc:kobulu dungkonsupcncji, mc:jvgdc mcngkamdcmpc itomang odokkc pcsunamdc cmmumpc ikang. 
ROM.4.15	Kapila:nc lujvglurodc aglvngcm lv:modag, cmpige:la okolo lujvglurro kama:ji odo imur siyarc kamang.
ROM.4.16	Cdcmpila:na cdc mc:jvgdok togc:dagnc, odomvlojen pesunamdc aya:lo du:ycpc odokkc bvk ope:ncgvng appv:dcm bito–lujvglurodc lukamdcmpc tannomang cmpige:la bulu Abrahamkc mc:jvgdokki mc:jgnckvdv:dcmsin, kapila:nc bv appv:lok abbo, cdcm adla lc:namdcmpc, 
ROM.4.17	“Ngo nom ope:ncgvng abaru:lok abupc ru:tu:bong” –bv sc:kom mc:jvgdagji cdc Ru:ncpvncdok ka:de:pc, sc:kobv sinncm turnam bidagji odokkc attar kama:ncm kadopc gogdagji. 
ROM.4.18	Mc:tin kamangkolo bv mc:jvgla mc:tinto, jc bv bojcrung opvnlok abupc ipa:do; bvm lunamdcmpc, “Cdcmpc nok opvnkvdv:dcm iyc.” 
ROM.4.19	Bv mc:jvglo rcmagmomangai bvk avkc amvrc cdvlo bv mc:sutoji, okodc sinncmpc idagagom aidagaji kapila:nc bv lvngko dv:takkvramko sv:namc idagaboi, cdcmanggom bv cdvlo Sara:kc amvrdcm ommang kama:namdcm mcngkaji. 
ROM.4.20	Oko mcmo-mcyangcsin bvm mcngo:motomang Ru:ncpvnckc pesunamdokkcm, ckvdaggom bv bvk mc:jvglok kvnggv:bomna gvkang bv Ru:ncpvncmc amin gvmonamdcm bila:yam, 
ROM.4.21	pv:namkopc mcnga:la jc Ru:ncpvncbv okodcm pesutoji ila:dag. 
ROM.4.22	Cdcmpila:na mc:jvgdcm “bvkkcpc dormo inamc cmna kvla lc:tonc.” 
ROM.4.23	Ckvdaggom agomkvdv:dcm, “cdcm bvkkcpc kvla lc:tungai,” bvk lcgangc adla lc:mangai, cmpige:la ngoluk lcgangcsin. 
ROM.4.24	Cdcm ngolukkcpcsin adgabla lc:yc sc:kobv mc:jvgdagaji jc ngoluk Jisu Ru:tummc sc:ko sikodokkcm la:sa:tokuji, 
ROM.4.25	sc:komc ngolum imur siyarnamkokki sidopc tolvgtoji odokkc ngoluk aikunam lcgangc turmotokuji.
ROM.5.1	Cdcmpila:yam, ngolum mc:jvgkokki ainc cmana lunamkokki, ngolukkc ngoluk Ru:tum Kristokokki Ru:ncpvnckolo mcnganc dung. 
ROM.5.2	Bvkkokki ngolu sc aya:so:pc gva:begto ngolu oko ara:lo dagdu:ji, odokkc ngolu Ru:ncpvnck aipaidcm ngolu lukonsula mc:pomola:do. 
ROM.5.3	Cdcmpcyamsin, ngolu ngolum ipusire:kvdv:do mc:pomola:do, ipusire: pa:dolo:sin mentumsula:nam tornamcm lenmodag cmna kinna:yam, 
ROM.5.4	odokkc mentumsunam mc:lang gvla gvnamcm mc:tincm lenmodag, 
ROM.5.5	odokkc mc:tinc ngolum mc:tinkama:pc imomang, kapila:nc Ru:ncpvnckc aipc mc:namdcm ngoluk asinbo pva:lvgtagbong Angunnc Yalodokki okodcm ngolum bitu:ji.
ROM.5.6	Nolu cdvlo mc:lang-gvla:ma:la dungaji, odo ayirardo Kristobv ngolu aisi:ma:pc inamkvdv:dok lcga:pc sikang. 
ROM.5.7	Kapila dormokanc tani:ako lcgang idaggom kapcji ila sipcgomsinci sagtabla sila:mang. 
ROM.5.8	Cmpige:la Ru:ncpvncbv ngoluk lcgangc ayangcm lcngkandag odo cdvlo ngolu papi:la dungaji Kristobv ngoluk lcgangc sibikang. 
ROM.5.9	Odokkci, cdcmpinamc, ngolu su:pak bvk i:kokki ainc cmna lunamc, Ru:ncpvnckc aglv:dokkc bojcrungko ngolum mopvtyc. 
ROM.5.10	Kapila:nc cdvlo ngolu mirua:ji ngolu Ru:ncpvnckolo lckotokubong Bvk awodok sinamdokki, airu:pc bojcya:pc, ngolu jc lckotokubong, Bvk turnamdokki ngolum moturyc. 
ROM.5.11	Cdcmo:pcmang, cmpige:la ngolusin, Ru:ncpvnckolo mc:podo ngoluk Ru:tum Jisu Kristokokki sckkokki ngolu su:pak ngoluk lckokunamcm pa:tokuji.
ROM.5.12	Cdcmpinamc kapc pa:bc mopvso tani: akokokki angka:nc odokkc sinamc pa:b kokki, odokkc tani: appvngc pa:bcm inamkokki sinamc appvng tani:lo:pc angabkang– 
ROM.5.13	lujvgluro kama:dodo:bong pa:bc aropakpci dungai, ckvdaggom pa:bcm kvmang okolo lujvglurro kama:ji. 
ROM.5.14	Cdcmpidaggom sinamc Adamkolokkc Mose:kolo:pc, cddo:mang Adamkc imurdcmpc ima:nc kvdv:dcmsinci, sc:kobv gvpcncdcmpc incdc:ji.
ROM.5.15	Cmpige:la arc la:ma:pc binamdc cdc imursiyardcmpc imang. Kapila:nc bojcrungc tani: akodok imur siyardokki sika:mvlo, Ru:ncpvnckc aya:dokki airu:pc bojcya:pc odokkc aya:dok arc la:ma:pc binamdc cdc tani: ako Jisu Kristoki bojcrung lcgangc bitung. 
ROM.5.16	Odokkc cdc arc la:ma:pc binamdc cdc tani: akodok pa:b inamdokki aima:pc inamdcmpc imang. Kapila:nc kcbang ba:namdc ako imurgvmurki lenna mokemoyenammcm langa:to, cmpige:la arc la:ma:pc binam amandc bojcrungko imursiyarnam lokkc ainc cmnamcm langa:dag. 
ROM.5.17	Jodi, Tani: akolok imursiyarkokki, odo tani:dokki sinamc migom doto, bojcru:yangko sc:kobulu bi:poknc ayangcm torvgsuycji odokkc arc la:ma:pc binam amannok pa:yc cdc tani: ako Jisu Kristokoki turdakso dormokanamc migom doyc.
ROM.5.18	Odokkc tani: akodok imur siyarki appvng tani:ycm aimang cmna mokkeyampc gvbokang, cdcmv:pc tani:akolok dormokanamki moturnammc odokkc turnamcm appvng tani:lcgang pa:to. 
ROM.5.19	Kapila:nc kapc tani:akolok agom tadma:pc inamki bojcrungcm papi:pc imotonc, cdcmv:pc tani:akolok agom tadma:pc inamki bojcrungcm dormo kancpc imoyc. 
ROM.5.20	Lujvg-lurodc angkang, imursiyardcm ibarmopc cmna; cmpige:la okolo pa:bc bojcka:ji, ayangc cdc appv:dcmyam bojcyangkang, 
ROM.5.21	odomvlojen, pa:bc sinamlo migom doto ayangcsin dormo kanamki turyarla turnamdo Jisu Kristo ngoluk Ru:tumkokki migom doycpc cmna.
ROM.6.1	Cdcmpcmvlo ngolu pa:bcm itvla du:ycnci? 
ROM.6.2	Kapcsin imang! Kapc ngolu sc:kobulu pa:plcgang sinckvdv:dc odo lckoda turra du:ycn? 
ROM.6.3	Nolu kinma:nci jc ngolu appvngc sc:kobulu baptismongcm Kristo Jisukolo la:tonc Bvk sinamlo la:to cmna? 
ROM.6.4	Ngolum cdcmpila Bvk lcdulo agolo lc:to sinamlo:pc baptismo binamdokki, odomvlo jen Kristomc sikolokkcm turmokunamcmpc Abudok amingvnamdokki, ngolusin turnamlok lambcm gvpcnammc.
ROM.6.5	Kapila:nc ngolum Bvkkokki lckomotobong Bvk sinamdcmpc simvnna, ngolu aroru:pc Bvk lcdulo lckoru:ycku Bvk sikolokkc turkunamdcmpc. 
ROM.6.6	Ngolu kindagjc ngoluk aku amvrdcm Bvk lcdulo kurusdo pvtketo odomvlojen pa:b kanc amvrdcm momvgmosvgycpc cmna, odokkc ngo cdvlosin pa:blok pagbopc ima:dopc cmna. 
ROM.6.7	Kapila:nc sc:kobv sika:ji bv pa:b lokkc gvpvtsukang. 
ROM.6.8	Cmpige:la ngolu Kristokc lcdulo sitomvlo, ngolu mc:jvgdo jc ngolusin Bvk lcdulo turyc. 
ROM.6.9	Kapila:nc ngolu kindag jc Kristobvm sikolokkc turmokunamc lckoda cdvlosin sikuma:ycbong; Bvm sinamc cdv-to:dvlosin motablangkuma:bong. 
ROM.6.10	Cdc sinamdcm Bv sito pa:b lcgangc, lckkatcro:lo appvng lcgangc, cmpige:la cdc turnamdcm Bv turdung Ru:ncpnckc lcgangc. 
ROM.6.11	Cdcmpidag nolusin av avkvdvngc pa:b lcgangc sinnc cmna mcngkinsupcnammc odokkc Ru:ncpvnckcpc Kristo Jisu kolo turpcru:nammc.
ROM.6.12	Cdcmpidag pa:bcm noluk mo:pvsok amvrdo migomdomoyoka, nom buluk aima:-si:ma:pc mc:nam kvdv:dcmpc ila taddopc. 
ROM.6.13	Noluk amvramokvdv:dcm pa:plo:pc mclvgyoka aisi:ma:nc agergernanc attarpc idopc, cmpige:la nolu av avkvdv:dcm Ru:ncpvnc kolo:pc tolvglangka sc:ko tani:kvdv:dcm sikolokkcm turmotokuji cdcmpc, odokkc noluk alc alagkvdv:dcm Ru:nc pvnckolo:pc dormo inamlok ager gernanc attarcmpc. 
ROM.6.14	Kapcnc pa:bc nolum motapla:ma:ycbong, kapcnc nolu lujvg lurodok kcvgma:bong cmpige:la aya:dok kcvglo:mvn du:la.
ROM.6.15	Cmpcm okkon? Ngolu pa:bcm ipa:donci ngolu lujvg lurodok kcvgpc du:ma:la cmpige:la aya:dok kcvglo du:la? Kapcsin cdcmpc ima:pcka! 
ROM.6.16	Nolu kinma:nci jc nolu sc:koikc lukamdcmpc tadycmvlo odok pagbopc idag cmna, no sc:kokc lukamdcmpc taddoji odok pagbopc ido, pa:blokkcpc, okodc sinamlo:pc gvbodagji, cdcmanggom agom lukamdcmpc tadnamdcmpc, okodc dormo inamlo:pc gvbodagji? 
ROM.6.17	Cmpige:la Ru:ncpvncmc aipai binampc ika:langka, jc nolu sc:kobulu lckoncm pa:blok pagbopc ikaji asinbokki luyir agom tadncpc ikang okodcm nolu tadpc cmna tolvgtoji; 
ROM.6.18	odokkc pa:blokkcm mopvnampc ila:yam, dormo inamlok pagbopc ikang. 
ROM.6.19	Ngo tani: lukampc ludung, kapila:nc noluk mo:pvsok tadkino:la:namdokki. Kapila:nc noluk lckoncm alc-alagkvdv:dcm napv:narcmangkolo:pc mclvgnamdcmpc odokkc bottcyangkolokkc bottcya:nc asi:ma:nc agerlo:pc, cdcmpila su:pak noluk alc alakkvdv:dcm dormoagerlo:pc mclvgtoka angunnammcm pa:dopc.
ROM.6.20	Nolu cdvlo pa:plok pagba:ji nolu dormokamangai. 
ROM.6.21	Ckvdaggom odo okkom pa:la:daggakun odo su:pakkc oko agerkvdv:dcm nolu anyi:dagaji? Cdc ager kvdv:dok gertcrkvdv:dc sinamai. 
ROM.6.22	Cmpige:la su:pak jc nolum pa:blokkc mopvtto odokkc Ru:ncpvnckc pagbopc ikang, pa:latkunamdc nolukkc angunnammc odokkc odok gerterdc, turyarnc turnamdc. 
ROM.6.23	Kapila:nc pa:bcm ila ircpa:namdc sinamc, cmpige:la Ru:ncpvnckc cpv:pc binam amandc ngoluk Ru:tum Kristo Jisukolo turyarla turnamdc.
ROM.7.1	Nolu kindagyc, bvrokvdvnga– kapcpc ngolu ludung cdc sc:kobulu lujvglurodcm kindagji–jc lujvg-lurodcm tani: akolok turra du:dodcm lurila lc:dag cmna? 
ROM.7.2	Cdcmpinamc amilo gvnc nc:ng akonc lujvg lurodokki bvk milbongdo du:mvnna du:dag cddv longckoi bv turra du:dagji; cmpige:la bvk milbo:dc simvlo bv bvk milbo:dokki sarpaknampc idag lujvglurodok lukampc. 
ROM.7.3	Cdcmv:pc bvm ami milbo:lo aima:nc ager germvnsunnc cmyc bvk milbo:dc turra du:du:dom du:mvnmvlo. Cmpige:la bvk milbo:dc simvlo bv odo milbo:dokki gvngudag odokkc angu tani:ko midang momvlo bv aima:n ager gerncpc ima:yc. 
ROM.7.4	Cdcmv:pc, ngo bvrokvdvnga, nolu lujvglurodokkcpc sitobong Kristokc amvrdokki, odomvlojen nolu amikcpc idopc bvkkcpc sc:kom sikolokkcm turmotokuji ngolujen Ru:ncpvnckcpc a:ycm e:dopc. 
ROM.7.5	Ngolu amvrsok mcngkampc turla du:dodcm, ngoluk pa:b ilv:la mc:namkvdv:dc, lujvglurodokki dowusa:la, sinamlokkcpc a:yc e:dopc ngoluk alcalak kvdv:dc ager gerla dungai. 
ROM.7.6	Cmpige:la su:pak ngolum lujvglurodokkc mclenlvgkunammcbong cdc sikodokkcm okodc ngolum makana:lo ycnggabla lc:tungaji, odomvlojen ngolu aku lujvgluro adgabnamdcmpc germa:yc cmpige:la Yalodok turnamdcmpc.
ROM.7.7	Okkom ngolu cmpcm luycn? Lujvglurodc pa:bc cmnai? Kapcsinmang! Ckvdaggom, cdc lujvglurdokkcpc imangamvlo, ngo pa:bcm kinma:ya:pc. Ngo lujvglurodcm lukanbima:ya:mvlo ilv-sa:lv:dc okkoji kinma:ya:pc, “No ilvng-gvlv:yoka.” 
ROM.7.8	Cmpige:la su:pak pa:bdc, kvnggv:pc lulvgnamdo so:lko pa:la appvng ilv-sa:lvng agercm gerdung. Odokkcsin lujvglurodc:ma:mvlo pa:bdc sinnc. 
ROM.7.9	Lujvg lurodc:ma:pc ngo po:pc turra dungai, cmpige:la cdvlo kvnggv:pc lulvgnamdc pvnga:tonc, pa:bdc lckoda tursangkangku odokkc ngo sikang; 
ROM.7.10	Cdc kvnggv:pc lulvgarnamdc okodc turnamdcm bipc cmna pesubitonc ngokkcpc sikang cmna ikang ka:bito. 
ROM.7.11	Kapila:nc pa:bdc kvnggv:pc lulvgnamdo so:lcm pa:la, ngom yadto odokkc odokki ngom moketo.
ROM.7.12	Cdcmpila lujvglurodc angudag, odokkc kvnggv:pc lulvgnamdc angudag odokkc aropc kcba: ba:dag odokkc aidag. 
ROM.7.13	Cdc okodc aidagji, cmpcmvlo, ngom mokedagnci? Kapcsin cdcmpcmang! Cdc pa:bdcai, sinamcm ngokkolo a:mola dungaji okodc aidagji odokki, cdcmpc ipcla jc pa:bdcm pa:bc cmna kinpcnampc kindopc, odokkc kvnggv:pc lulvgnamdokki kvngabla:ma:dopc pa:bincpc iycpc cmna.
ROM.7.14	Ngolu kindag jc lujvglurodc yalodok agompc innc; cmpige:la ngo adinamvrdcmpc innc, pa:blo:pc kolvgnammc. 
ROM.7.15	Ngok avkc ager inam gvnamcm ngo mcngkinsumang. Kapila:nc ngo okkom ipcnammcji ngo cdcm imang, cmpige:la ngo oko agerardcm tayumdagji cdcmar gerdag. 
ROM.7.16	Su:pak ngo okodcm mama:nc cdcm imvlo, ngo tolvgsudo jc lujvglurodc aidag. 
ROM.7.17	Cdcmpila cmpcmvlo cdc ngo:ma:bong cdcm incdc cmpige:la ngokkolo du:nc pa:bdc. 
ROM.7.18	Kapila:nc ngo kindag jc ngokkolo oko aincsin du:ma:dagmang, cdcna, ngok adin amvrso. Ngo mc:la:dag okodc aro igod gvgoddagji, cmpige:la ngo cdcm ila:mang. 
ROM.7.19	Kapila:nc ngok mc:nam ainc agerdcm ngo germang. 
ROM.7.20	Su:pak ngo okodcm mc:ma:ji ngo cdcm imvlo cdc ngo:ma:bong ngo:jc cdcm idagnc, cmpige:la pa:bdc okodc ngokkolo du:do-dagdoji.
ROM.7.21	Cdcmpila ngo cdvlo aincko gerpc mc:doji cdcm ngom lujvglurokopc pa:do. 
ROM.7.22	Kapila:nc ngo Ru:ncpvnckc lujvglurodo mc:po mcngando, ngok aipc arangkc amibokki, 
ROM.7.23	Cmpige:la ngok alc alakkvdv:so ngo ina-gvnanc kvdv:so lujvg luro akonkoda mimag moka:mvnsuncko dung ngok asinbok lujvg lurodokki odokkc ngom pa:bdok lujvglurodo:pc yc:tumna lc:ncko okodc ngok ina-gvnanc kvdv:do du:dodagdoji. 
ROM.7.24	Ngo cddvkojc aima:n tani:konc! Sc:konu ngom sc siko amvrsokkc motuycnc? 
ROM.7.25	Ru:ncpvncmc aipai binampc ika:langka noluk Ru:tum Jisu Kristokokki! Odomvlo, ngo avyc avkcpc Ru:ncpvnckc lujvglurodcm lukamdcmpc ngok asinbokki ila:yc, cmpige:la ngok adin amvrdokki ngo pa:bdok lujvglurodok lukamdcmpc iycpc.
ROM.8.1	Cdcmpila odo kcba:ba:la mokenammc kama:bong cdc sc:kobulu Kristo Jisukolo du:ji. 
ROM.8.2	Kapila:nc Yalodo du:nc Kristo Jisukolok du:nam dagnamdok lujvglurodc ngom pa:bdokkclang sinamdok lujvg-lurodokkcm motuto. 
ROM.8.3	Kapila:nc Ru:ncpvncbv okodcm lujvglurodc, adin amvrdokki ilang gvlangma:mola gerla:toma:ji gerto: Bvk avkc Awodcm mclvgla pa:b inc adinamvrcmpc gcsumola odokkc pa:b lcga:pc, bv adin amvrdo pa:bcm aima:la mokepcnamc cmna luto, 
ROM.8.4	odomvlo jen lujvglurodok aidag cmnam monamdcm ngolukkolo pv:dopc, sc:kobulu adinamvrdcmpc gvma:ji cmpige:la Yalodcmpcji. 
ROM.8.5	Kapila:nc cdc sc:kobulu adinamvrdcmpc turdoji buluk asinkvdv:dcm adinamvrpc mc:nam attarkvdv:do mcnggabdag, cmpige:la cdc sc:kobulu Yalodcmpc du:do-dagdoji buluk asinkvdv:dcm Yalodok attarkvdv:do mcdag. 
ROM.8.6	Adin amvrdo asin mcnga:namdc sinamc, cmpige:la Yalodo asin mcngga:namdc turnamclang mc:pomcnganc. 
ROM.8.7	Kapila:nc adinamvrdo mcnga:nc asindc Ru:ncpvnckokki mirupc inamc; cdc Ru:ncpvnckc lujvglurodok lukamdcmpc tadmang, ncrkvgpc cdc tadla:mang; 
ROM.8.8	odokkc cdc sc:kobulu adinamvrdo du:nc bulu Ru:ncpvncmc aipc mc:lvgsula:mang.
ROM.8.9	Cmpige:la nolu adin amvrdo du:mang, nolu Yalodo dung, jodi aropakpc nolukkolo Ru:ncpvnckc Yalodc du:mvlo. Sc:kkci Kristokc Yalodc kama:ji Bvkkcmang. 
ROM.8.10	Cmpige:la Kristobv nolukkolo du:mvlo, noluk amvrkvdv:dc sidagcigom pa:p lcgangki, noluk yalokvdv:dc dormo agerkokki turra dung. 
ROM.8.11	Bvk yalodc sc:kobv Jisumc sikolokkcm turmotokuji nolukkolo du:mv-dagmvlo, sc:kobv Jisumc sikolokkcm turmotokuji noluk sikunc amvrkvdv:dcmsin turnamcm Bvk Yalodokki biyc okodc nolukkolo du:do dagdoji.
ROM.8.12	Cdcmpc cmpcmvlo, bvrokvdvnga, ngolu da:r dogcsunnc, adinamvrdokmang, 
ROM.8.13	adin amvrdok lukampc turpc–kapila:nc nolu jodi adinamvrdokkcmpc turmvlo nolu siyc, cmpige:la Yalodokki adin amvrdok inamgvnam ager gernam kvdv:dcm sikolo mokemvlo nolu turyc. 
ROM.8.14	Kapila:nc sc:kobulu Ru:ncpvnckc Yalodokki gvbonampc idagnc cdcbulu Ru:ncpvnckc aowo. 
ROM.8.15	Kapila:nc nolu pcsokupc cmna pagbolok yallom torvgsumangai, cmpige:la nolu awo:lok yalodcm torvgsuto. Cdvlo ngolu “Abba!” Cmna gogtoji; 
ROM.8.16	cdc Yalodc avdcvng ngoluk yalokvdv:d lukanbidag jc ngolu Ru:ncpvnckc ommangc, 
ROM.8.17	odokkc ommangcmvlo, odomvlo lcdupc pa:pcdopcnc, Ru:ncpvnckc lcdupc pa:pcdopcnc odokkc Kristokki ajonpc pa:pc dopcnc, Bvk lcdulo:dan ipusire:ycm pa:mvnpa:yc cdcmpc ipcnanammc jc ngolusin Bvk lcdulo amin gvmvndopc.
ROM.8.18	Ngo avyc mc:sudo jc sc siyumsv:rokc ipusire: pa:namkvdv:sc ngolukkolo lcngkanpcnam amin gvnamdcm luyv:supc arc kamang. 
ROM.8.19	Kapila:nc ru:namkvdv:sc airu:pc Ru:ncpvnckc awodcm lcngkannamdcm ka:lv:la dung; 
ROM.8.20	Kapila:nc ru:namsc kcvglo du:ncpc moto, odok avkc mcngkamdcmpcmang cmpige:la bvkkc mcngkamdokki sc:kobv cdcm kcvglo du:ncpc imotoji mc:tinkokki; 
ROM.8.21	Kapila:nc ru:namdc avdcmci ya:pcnc tumnam lokkc motuycku odokkc Ru:ncpvnckc ommangkvdv:dok amin gvtvla du:nam ilang gvlang namdcmpci inanc ilang gvla:dcm pa:yc. 
ROM.8.22	Ngolu kindag jc ru:nampaksci svgvn-gvnna ommang pangkolo kinamcmpc kabgo:sula lckko:pc su:paklo:pc dung. 
ROM.8.23	Odokkc ru:namo:dc:mang, cmpige:la ngolu avycsin, sckkc Yalodok e:pongarnc a:ycdc du:ji, asin ara:bo svgvn-gvnna kabla dung ngolu unam awa:pc inamdcm toya:la du:la:yam, ngoluk amvrkvdv:dok arc bila rclenkunam moturkunam kvdv:dcm. 
ROM.8.24	Kapila:nc cdc mc:tindokki ngolum moturto. Su:pak ka:begnam mc:tindc mc:tinmang. Kapila:nc sc:konu okkom bv ka:begdagji mc:tindon? 
ROM.8.25	Cmpige:la ngolu okodcm ka:begma:ji cdcm mc:tinmvlo, ngolu cdcm mentumsula toya:la du:do.
ROM.8.26	Cdcmv:pc Yalodc ngolum ngoluk tormangkolo tordumsudag; kapila:nc ngolu kinmang ngolu kapc kumpcnammcji, ckvdaggom Yalodc avdc ngoluk lcgangc kumbidag sagv-gvla kvnggv:pc orv:pc gomugkvdv:dokki. 
ROM.8.27	Odokkc sc:kobv tani:kvdv:dok asinkvdv:dcm madagji Yalodok mc:namdcm kindag, kapila:nc mc:jvgla kumnc tani:kvdv:dok lcga:pc Yalodc Ru:ncpvnckc asin mcngkamdcmpc kumbidag.
ROM.8.28	Ngolu kindag jc appv:lo Ru:ncpvncbv ainam lcgangc agercm gerdag sc:kobulu Bvm aipc mc:dagji, sc:kobulu Bvk mcngkamppc gogtagji. 
ROM.8.29	Kapila:nc cdc sc:kobulum Bvk po:pcbong kindagji Bv Bvk Awodok migomdcmpc imopc cmna:sin po:pcbong cmmo:pc ru:tag, cdcmpc idopc jc bv:jen bojcrung bvrokvdv:dok bv opongarnampc idopc. 
ROM.8.30	Odokkc cdc sc:kobulum bv po:pcbong ru:lvgtoji bv gogtosin; odokkc cdc sc:kobulum bulu gogtoji Bv ainc cmna kcbang ba:tosin, odokkc cdc sc:kobulum bv ainc cmna kcbang ba:toji bv amincmsin gvmoto.
ROM.8.31	Ngolu okkom cdcmvlo scm luycn? Ru:ncpvncbv ngolukkcpc imvlo, sc:kon ngoluk birudi:dc? 
ROM.8.32	Sc:ko Bv Bvk avkc Awodcm cmmumpc mctoma:ji cmpige:la ngoluk appvngkcpc bipaktonc, Bv ngolum appvng attarcm Bvkkokki bima:yclang? 
ROM.8.33	Sc:kobv atv lujckko lua:la:ycn Ru:ncpvnckc mc:la balennamdok birudi:pc? 
ROM.8.34	Cdc Ru:ncpvnc bv:na sc:kobv aidag cmna lunamdc; sc:kon aimang cmna lupcncdc? Cdc Kristo Jisubv, sc:kobv sika:ji, c:v, sc:kom sikolokkcm turmotokuji, sc:kobv Ru:ncpvnckc lagbvg alakpc du:ji, sc:kobv ncrkvgpc ngoluk lcgangc kumbila du:nc? 
ROM.8.35	Ngolum sc:ko Kristokc aipc mc:namdokkcm la:pansula:ycn? Asin mc:dvrc la:pansuycnc, cdcmanggom ipusire:yc cdcmanggom mogvtomomatnammc, cdcmanggom dobegtv:begma:namc, cdcmanggom gcbeg bombegma:namc, cdcmanggom sipcturpcnammc, cdcmanggom madsvgc? 
ROM.8.36	Cdcm adla lc:namdcmpc,
ROM.8.36	“Nok lcga:pc ngolum longgcm longgcm mokenampc idung;
ROM.8.36	ngolum pakenam bera sobenpc tolvgtag.”
ROM.8.37	Ma: cdc appvng ara:do ngolu mopvncmsinyam mopvya:nc ngolum sc:kob aipc mc:tonc bvkkoki. 
ROM.8.38	Kapila:nc ngo kinsudag jc sinamc ba:, cdcmanggom turnamc, cdcmanggom taycng among lutad lunnc, cdcmanggom migom donamc, cdcmanggom silomclokc du:nc attarc, cdcmanggom a:pcnc attarkvdv:dc, 
ROM.8.39	cdcmanggom ilanggvlangkvdv:dc, cdcmanggom bottcnc agerc, cdcmanggom taycngcba: kcvgc, cdcmanggom ru:namsok atv attarc, Kristo Jisu ngolu Ru:tumkokki Ru:ncpvncmc aipc mc:namdcm la:pansula:daglang.
ROM.9.1	Ngo Kristokolo du:la agomdcm ludung, ngo lume:ycm lumang; ngok mc:nam sagnamsc Angunnc Yalodo ngom lukancm lubidag, 
ROM.9.2	jc ngok asinbo kvnggv:pc mc:dvrdag odokkc gvngasuma:nam du:gcm gvnamki. 
ROM.9.3	Kapila:nc ngo kindagjc ngo av avci pelvgnampc pelvgkosupc mc:la:dagai odokkc ngok bvrrangkvdv:dok lcgangc Kristokolokkc mc:panmvsula:ya:pc, ngok ope:kvdv:dokkc opvnkokki. 
ROM.9.4	Bulu Israeldo du:nc, odokkc bulu awo omma:pc idag, amin gvnamdc, ru:scg lujvg lurodc:bulu, lujvg lurodcm binamdc, kumnamdc; 
ROM.9.5	odokkc bulukkc lenpo:nc tani:kvdv:dc, odokkc buluk ope:kvdv:dc, adinamvrpc, Kristokolo. Ru:ncpvncbv sc:kobv appvngcm bottcya:n akirba:d pa:ncpc lo:dv:pc ika:langka. Amen.
ROM.9.6	Cmpige:la cdc cdcmpcmang Ru:ncpvnckc agomdc:jc aitomang cdcmpc. Kapila:nc Israeldokkc lennc appv:dc Israelmang, 
ROM.9.7	odokkc appv:dc Abrahamkc omma:mang bulu bvkkolokkc lennam lcngangki; cmpige:la “Isaakkokki nokkolok lennckvdv:dcm amin minyc cmnamdokkipak.” 
ROM.9.8	Cdc okkom cmdagnc cdc adinamvrdok omma:dc:mang sc:kobulu Ru:ncpvnckc omma:dc, cmpige:la pesunamdok ommangkvdv:dcm ope:ycmna kvto: 
ROM.9.9	Cdcmpila:na pesunamdc lutonc, “So ayirso ngo gvlatycku odokkc Sarabv awoko pa:ycpc.”
ROM.9.10	Odokkc cdcmo:pcmang, cmpige:la cdvlo Ribeka:bv tani:akolokkcpc ommangc amvrro du:ycnc, 
ROM.9.11	ngoluk toku abu Isahakbv, bulum omangadagom odokkc ainckoba: aima:ncko itomang, Ru:ncpvnckc balenna manamdok mcngkvdc du:tvdopc, ager lcgangkimang cmpige:la Bvk gognamkokki, 
ROM.9.12	bvm lutungai, “Abv:ya:ncdc ame:ya:ncdcm ila:sa:la biyc.” 
ROM.9.13	Cdcm adla lcngkamdcmpc, “Jakobmc ngo aipc mc:to, cmpige:la Esaumc ngo tayumto.”
ROM.9.14	Okkom cmna cmpcmvlo ngolu luycn? Ru:ncpvnckolo imur agerc du:nci? 
ROM.9.15	Kapcsinmang! Kapila:nc Bv Mose:mc luto, “Ngo sc:kom ayang aboycji ngo ayangaboyc, odokkc ngo sc:kom aya:pc mc:ycji ngo aya:pc mc:yc.” 
ROM.9.16	Cdcmpidag cdc tani:lok mc:namkokki cdcmanggom luyirkokkimang, cmpige:la Ru:ncpvnckc ayang abokokkipak. 
ROM.9.17	Kapila:nc Paraomc Ru:nckc agom jvggabdc luto, “ngo nom tayc:pc la:sa:to ngok ilanggvlangcm nokkolo lcngkanpc cmnangar, odomvlo jen ngok amindcm mo:pvso lungapbidopc cmna.” 
ROM.9.18	Cdcmpila cmpcmvlo Bvkkc ayangabbo dung sc:komci Bv mc:dagji, odokkc Bv sc:komci mc:dagnc asincm tormodag.
ROM.9.19	Odo nolu ngom luyc, “Bv kapila su:paksin imurcm gagdang? Kapila:nc sc:konu Bvk mcngkamdcm motumsula:don?” 
ROM.9.20	Ckvdaggom sc:kon, tani: akonc, Ru:ncpvncmc lulatsupcncdc? Yondupge:la okodcm motoji odok moncdcm cdc agomko luycnci, “Kapila ngom cdcmpc modon cmna?” 
ROM.9.21	Yondupnam amo:dcm ki:lvng moncdokkc lula:nannc kama:nci, alum akko:dokkcm ki:lvng apvko kangkandopc odokkc akondcm adji:onc ager gernamcm lcgangc.
ROM.9.22	Kapc iyya:n Ru:ncpvncbv jodi, Bvk aglvngcm odokkc Bvk ilang gvlangcm kinpc cmna mc:ya:mvlo, aglv:lok lcgang mopen morenpc cmna monamdcm airu:pc mentumsuto, 
ROM.9.23	Bvk amin gvnamdok mircmdcm lcngkanpc ayangabodok lcgangdcm, okodcm bv po:pcbong amingvnam lcgangc mosv:toji, ngolumci sc:kom Bv gogtoji, 
ROM.9.24	Jiwu kvdvngodokkcmmang cmpige:la Angu tani:kvdv:dokkcmsin? 
ROM.9.25	Hosea:do Bv aropakpci lutung:
ROM.9.25	“Cdc sc:kobulu ‘ngok tani:manganc’
ROM.9.25	‘Ngok tani:yc cmna’ ngo gogyc,
ROM.9.25	odokkc bvk sc:kobv aipc mc:nammangaji ngo ‘nok
ROM.9.25	aipc mc:namc cmna gogyc.’ ”
ROM.9.26	“Odokkc odo okolo cdcmbulum lukaji,
ROM.9.26	‘Nolu ngok tani:mang,’ bulum luyc
ROM.9.26	‘Turra du:nc Ru:ncpvnckc awokvdvngc.’ ”
ROM.9.27	Odokkc Isaia:bv Israel agomdcm jc:la luto: “Israeldok aowangkvdv:dok kvnamdc siycnglok sulli:kvddvkko iyc, odok asudowongkonc turnam pa:yc; 
ROM.9.28	Kapila:nc Ru:tumbv Bvk lulvg agomdcm mo:pvso:p kvnggv:pc torpcrung luyc odokkc mokeyc.” 
ROM.9.29	Odokkc Isaiabv po:pcbong luto, “Bojcru:dok Ru:tumdc ngolum ommang kvdv:dcm lc:pagmanggamvlo, ngolu Sodumdcmpc iyya:pc odokkc Gomura:dcmpc moiya:pc.”
ROM.9.30	Okkomna cmpcmvlo ngolu luycn? Ru:ncmc kinma:nc kvdv:dc sc:kobulu dormo agomcm mama:nc kvdv:dc cdcm pa:to, cdcna, dormo agomcm mc:jvgkokki; 
ROM.9.31	cmpige:la jc Israelc sc:ko dormo agomdcm matoji okodc lujvglurodcm lukamdcm gerpvttomang. 
ROM.9.32	Kapila? Lcga:dc bulu cdcm mc:jvgkokki matomang, cmpige:a cdc ager gernamkvdv:dokki du:ncpc. 
ROM.9.33	Bulu lcsutsuko vlv:do lcsutsuto, cdcm adla lcngkamdcmpc,
ROM.9.33	“Ka:tok, ngo Jiondo vlvngko lc:tung cdc
ROM.9.33	tani:kvdv:dcm lcsutsumoyc,
ROM.9.33	rakut vlvngko cdc bulum otapmoyc;
ROM.9.33	odokkc sc:kobv Bvm mc:jvgycnc bvm anyi:sumoma:yc.”
ROM.10.1	Bvrrangkvdvnga, ngok asinsok mcngkamclang kumnamdc jc bulum mopvtycpc cmna. 
ROM.10.2	Ngo bulum lukancm lubidu:bong jc bulukkc Ru:ncpvnckc lcgangc mc:pola mc:namc dung, cmpige:la cdc kinnamdcmpc imang. 
ROM.10.3	Kapila:nc, dormokanamdcm kinma:pc du:la cdc Ru:ncpvnc kodokkc gvncdcm, odokkc buluk avkcdcm mogablvgpc cmna, bulu Ru:ncpvnckc dormokanamdo:pc tolvg tomang. 
ROM.10.4	Kapila:nc Kristobv lujvglurodok du:tcrc, jc appvngc sc:kkci mc:jvgc du:ji dormokadag cmna luycpc.
ROM.10.5	Mose:bv adtag jc lujvg lurodok lukamdcmpc dormo ager gerncdc odokki turycpc. 
ROM.10.6	Cmpige:la mc:jvgdo jvggabla jvgnamdc ludag, Nok asin ara:bo “sc:kobv taycng amo:to:pc dc:sa:yckun?” Cmna luyoka, (cdcna, Kristomc sikolokkcm la:sangkakupc.) 
ROM.10.7	Cdcmanggom “Sc:kobv jiki:-jiobo:pc gviycnc?” (Cdcna, Kristomc sikolokkcm la:sangkakupc.) 
ROM.10.8	Cmpige:la cdc okko cmdang? Agomdc noluk kcra:dc, noluk nabberdo odokkc noluk asin kvdv:do (cdcna, mc:jvgdok agomdc okodcm ngolu lutadbidoji;) 
ROM.10.9	kapila:nc no jodi nabberdokki lude:sumvlo jc Ru:ncpvncbv Bvm sikolokkcm turmotoku, no turyc. 
ROM.10.10	Kapila:nc tani:yc bvk asinbokki mc:jvgdag odokkc cdcmv:pc aidag cmna ludag, odokkc bvk nabberdokki bv lude:sudag odokkc cdcmv:pc mopvdag. 
ROM.10.11	Ru:nckc agom adgabdc lutag, “Sc:kosin sc:ko Bvm mc:jvgycnc anyi:moma:yc.” 
ROM.10.12	Kapila:nc angupc lunamc okkosin kamang Jiwukvdv:doklang Girikdok; cdc Ru:tumv:dc appv:lok Ru:tumdc odokkc Bvk mitcmircmcm Bvm gognc appv:dcm bidag. 
ROM.10.13	Kapila:nc, “appvngcmci sc:kobv Ru:tumkc aminno gogycji mopvtyc.”
ROM.10.14	Cmpige:la kapc tani:kvdv:dc Bvm gogycn sc:kom bulu mc:jvgma:ji? Odokkc kapc bulu Bvm mc:jvgycn sc:kokc agomcm bulu cdvlosin tadkvma:ji? Odokkc bulu kapc tadycn agom lutadbinc ako kama:pc? 
ROM.10.15	Odokkc kapc tani:kvdv:dc lutadbiycn bulum mclvgma:mvlo? Cdcm adla lc:namdcmpc, “sc:kobulu tadponc lutaddcm lubidagji kapc alckvdv:dc kangkandagnc!” 
ROM.10.16	Cmpige:la bulu appv:dc tadponc lutaddcm tattomang; kapila:nc Isaia:bv luto, “Ru:tuma, sc:konu mc:jvgton sc:kobv ngolukkolokkcm tattoji?” 
ROM.10.17	Cdcmpinamc mc:jvgdc a:dag okodcm taddagji, odokkc okodcm taddagji Kristomc lutad lubinamdokkc a:dag.
ROM.10.18	Cmpige:la ngo tawudung bulu tattoma:lang? Aropakpci bulu tatto; kapila:nc
ROM.10.18	“Gomugdc mo:pvsok appv:lo:pc gvlenkang,
ROM.10.18	odokkc buluk agom kvdv:dc mo:pvsok du:tcrlo:pc.”
ROM.10.19	Lckoda ngo tawudung, Israeldc mcngkintoma:nci? Lupo:danna Mose:bv luto,
ROM.10.19	“Ngo nolum amik ka:lv:mvnsuma:dopc
ROM.10.19	imoyc sc:kobulu opvnma:ji bulukkokki;
ROM.10.19	okkomsin kinma:nc opvn kokki
ROM.10.19	ngo nolum aglvngcm sa:moyc.”
ROM.10.20	Isaia:bv cddvko bottapc lula:dagnc, cdcmpcmvlo,
ROM.10.20	“Ngom cdc sc:kobulu madagaji pa:to;
ROM.10.20	Ngom sc:kobulu ka:pc cmmangaji
ROM.10.20	bulum avycm lcngkansuto.”
ROM.10.21	Cmpige:la Israeldok agomdcm Bv ludag, longc lo:bung kvdv:do ngok alagcm agom tadma:ncm odokkc birudi:pc agom lunc tani:kvdv:dcm laglento.
ROM.11.1	Ngo cmpcmvlo, tawudung, Ru:ncpvncbv Bvk tani:kvdv:dcm aimang cmna mcpaktonci? Kapcsinmang! Ngo avavyc Israel tani:ko, Abrahamkolok lennc, Benjaminkc ope:dok akonc. 
ROM.11.2	Ru:ncpvncbv Bvk tani:kvdv:dcm aimang cmna mcpakto sc:kobulum Bv kinpo:dagaji. Nolu kinma:nci Elijangkc agomcm Ru:ncpvnckc agom jvggabdc okkom cmdagaji, kapc Israeldok birudi:pc Ru:ncpvncmc lujvgcm lutoji. 
ROM.11.3	“Ru:tuma, bulu nok lungor lunckvdv:dcm moketo, bulu nok kumko kvdv:dcm mopen-morenamto, odokkc ngok atcrongem lc:to, odokkc bulu ngok turnamscm madag.” 
ROM.11.4	Cmpige:la Ru:ncpvnckc lulatsula lunamdc Bvkkolo:pc okkon? “Ngo ngokkcpc kvnvd lv:yingkopc lc:to sc:kobulu Baalkc kcra:lo lunga:toma:ji.” 
ROM.11.5	Cdcmpila cdcmv:pc silomclosin du:pakla du:nckvdv:dc, ayangkokki balennamkvdv:dc. 
ROM.11.6	Cmpige:la cdc ayangkokkimvlo, cdc ager gernamdokkima:bong; ckvma:mvlo ayang abodc cdvlosin ayang abbopc ila du:ma:bong.
ROM.11.7	Cmpcmvlo okkon? Israeldc cdc okkom makaji pa:la:tomang. Balennamdc cdcm pa:to, cmpige:la du:paknckvdv:dcm tormoto, 
ROM.11.8	cdcm adla lc:namdcmpc, “Ru:ncpvncbv bulum yallom bito, amigkvdv:dcm ka:pa:ma:ncm odokkc yerung kvdv:dcm tadbegma:ncm, silokc longckvdv:so:pc.” 
ROM.11.9	Odokkc Dawidbv luto,
ROM.11.9	“Buluk tcbulkvdv:dc sitika:pclang moyetpc imotok,
ROM.11.9	kinmango:pc ngunna lc:nam arungkopc odokkc palvg
ROM.11.9	lvgnamkopc bulukkcpc ika:lang;
ROM.11.10	buluk amik kvdv:dcm kcmomotoka odomvlojen bulu ka:begma:yc,
ROM.11.10	odokkc buluk amvrkvdv:dc lo:dv longkcm gc:ycpc.”
ROM.11.11	Cdcmpila ngo tawudung, bulu otappc lcsutsutonci? Kapcsin cdcmpcmang! Cmpige:la buluk imursiyarkokki Angu tani:kvdv:do:pc mopvdc pvngangkang, cdcmpc Israeldcm ncdopc imopc cmna. 
ROM.11.12	Su:pak buluk gvmurra gvnamdc mo:pvsokkcpc mitcmircmc, odokkc ilanggvla:ma:namdc Angu tani: kvdv:dokkcpc mitcmircmpc idag, cdcmyam cddvkojc bulu appv:dcm pvngapmvlo bojcya:ycnc!
ROM.11.13	Su:pak ngo Angu tani:kvdv:dcm ludung. Ngo cddvkopcjc mclvgla ager germonammcnc; 
ROM.11.14	ngo ngok agercm unjvgmodo ngok ajon Jiwu kvdv:dcm ncmopc cmna gerdo, odokkc bulukkolok akkem asudowko mopvtla:dopc. 
ROM.11.15	Kapila:nc buluk aimang cmna mcpaknamdc jodi mo:pvscm lckomokunammc, buluk torvg sunamdc sikolokkc turkunamdcma:mvlo kapc iycn? 
ROM.11.16	Jodi le:nc pitang yonnamdcm bipongarnamdc angundagmvlo, cdc alumpakdc:sin cdcmv:pc; odokkc appvrdc angunamdagmvlo, cdcmv:pc rcngke:kvdv:dc:sin.
ROM.11.17	Cmpige:la rcngke:kvdv:dok akke dvrsodamkang, odokkc nolusin, yumrang Jolpai oiyinnc, Jolpai vsvng amv:dokkcm mitcmircmdcm pa:mvnsupc cmna pasotge:la ilvgto, rcngke:kvdv:dcm pa:la bottapc lusuyok. 
ROM.11.18	Nolu bottapc lusumvlo, mc:pa:langka cdc nolumang jc appvrdcm pvrgabla dung, cmpige:la appvrdc:mvn nolum pvrrasula du:n.
ROM.11.19	Nolu ludo, “Rcngke:kvdv:dc dvrsotkang ngom jen patungge:la ilvgdopc cmna.” Cdc arro. 
ROM.11.20	Bulu dvrsotkang kapila:nc buluk mc:jvgma:namkokki, cmpige:la no mc:jvgla:yam dagla dung. Cdcmpidag pcsso tcm-tcmla du:langka. 
ROM.11.21	Kapila:nc Ru:ncpvncbv jodi aiyo:pc rc:lennc rcngke:kvdv:dcm cpv:pc mc:tomang, nolumsin cpv:pc mc:ma:yc. 
ROM.11.22	Mcnggabtok cmpcmvlo Ru:ncpvnckc ayangabodcmnang tornamdcm: sc:kobulu oletkanc bulukkolo:pc tornamdcm, cmpige:la Ru:ncpvnckc asin rcmaknamdcm nolukkolo:pc, cdcsin nolu Bvk asin rcmaknamdo du:tvmvlopak; ckvma:mvlo nolumsinci papakyc. 
ROM.11.23	Odokkc akedcmsinci, buluk mc:jvgma:namdcm mc:tvla du:mvlo, papakge:la ilvgyc, kapila:nc Ru:ncpvnckc bulum lckoda pananc ilang-gvlangc dung. 
ROM.11.24	Kapila:nc nolum jodi okodc sa:tc:dok sa:ncdokkcmci papaktomvlo lukamgvkamdc yumrang Jolpai vsv:pc innc, odokkc papaknammc, sa:tc:dok sa:ma:ncmpc ima:nc, aiyo:pc mopu:la lc:nam Jolpai vsvngcmpc imang, cddvkojc bojcya:pc sc sa:tc:lok sa:nc rcngke: kvdv:dcm papukla ilvgyckunc buluk avkc Jolpai vsvngdcm.
ROM.11.25	Ckvma:mvlo nolu agom kinncpa:ncpc imvlo noluk avkc bottcpc mc:sunamkokki, ngo nolum scm mcngkinla:ma:nam agomscm mcngkintoka cmna mc:dag, bvrrangkvdvnga: tornamko Israeldok atakkolo lenkang, Angun Tani:kvdv:dc pv:namkopc gvanggamma:sisscm, odokkc cdcmpc Israel appv:dcm mopvtyc; 
ROM.11.26	cdcm adla lc:namdcmpc,
ROM.11.26	“Jiondok motuncdc gvyc, Jakobkolokkcm Bv aisi:ma:nc
ROM.11.26	ager gernamdcm la:pakyc.”
ROM.11.27	“Odokkc sc ngok bulukkol ru:scgla lusv:nam lugodpc iyc
ROM.11.27	cdvlo ngo buluk pa:pkvdv:dcm la:pagambiycji.”
ROM.11.28	Tadponc lutaddok lunamdo bulu Ru:ncpvnckc miruc, noluk lcga:pc; cmpige:la balenna banamdok lcga:pc bulu aipc mc:namc buluk lekekc abukvdv:dok lcgangc. 
ROM.11.29	Kapila:nc amandc:lang odokkc Ru:ncpvnckc gognamdc angu angumang. 
ROM.11.30	Cdcmarpc nolu lcko kapc Ru:ncpvnckc agom lukamcm tadmangaji cmpige:la su:pak aya:dcm torvgsutoji buluk agom lukamdcmpc tadma:namdcmpc, 
ROM.11.31	cdcmv:pc bulu su:pak agom lunamdcm tadmang cdcmpc ipcla jc nolum mc:yinsunamdcm lcngkankokki bulusin mc:yinsunamcm pa:ycpc. 
ROM.11.32	Kapila:nc Ru:ncpvncbv appvng tani:ycm agom lukam tadma:ncdo:pc tolvgto jc Bv:jen appvngcm ayangcm bidopc.
ROM.11.33	O mircmdok o:rv:dc odokkc agom kinnamdc odokkc Ru:ncpvnckc kinnampa:namdc cddvkojc o:rv:dagnc! Kapc jc Bvk kcba:ba:namdc mala mapa:ma:namcnc odokkc kapcjc mcngkinma:namcnc Bvk lambckvdv:dc!
ROM.11.34	“Kapila:nc sc:konu Ru:tumkc asindcm kinton,
ROM.11.34	cdcmanggom sc:ko Bvk luyirluncpc ila du:n?”
ROM.11.35	“Cdcmanggom sc:ko Bvm amanko
ROM.11.35	biton jc Bvm bilatyckun?”
ROM.11.36	Kapila:nc Bvkkolokkc odokkc Bvkkokki odokkc Bvkkolo:pc appvng attarkvdv:dc. Lo:dvscm Bvkkolo:pc amin gvnamdc dungka:langka! Amen.
ROM.12.1	Ngo nolum cdcmpila kumna:sola: ludung, bvrrangkvdvnga, Ru:ncpvnckc mc:yinsunamkokki, noluk adin-amvrkvdv:dcm turpc palvgnammcmpc palvgdopc, angunnc odokkc Ru:ncpvnckcpc torvgsula:dopc, okodc noluk yalo dokki kumnamdc:ji. 
ROM.12.2	Sc mo:pvsok ikam gvkampc imvn-gvmvnyoka, cmpige:la noluk asinkvdv:dcm anupc mc:la du:nam dagnamcm ila:gvla angupc itoka, odomvlo nolu Ru:ncpvnckc mcngkamdc okkoji cdcm lcngkanbidopc, okodc aidagji odokkc torvgsupcnammcji odokkc aiyo:pc aidagji.
ROM.12.3	Kapila:nc ngom binam ayangabodokki nolukkolok appvngcm lulvgko lulvgdung av avyc cddvko mc:pcnammcji cdcmyam mc:ya:ma:dopc, cmpige:la mc:jupmcngkabo:pc kcbangcm ba:la mcdopc, appvngcm Ru:ncpvncbv bvm mc:jvgcm mc:monam mc:dopc binamdcmpc. 
ROM.12.4	Kapila:nc kapc amvr akkongkolo ngolukkc bojcrungko alc alagc du:nc, odokkc alc alag appv:dc kapc c:mo:pinc agercm germa:nc, cdcmpc ngolusin, bojcrungkodaggom, 
ROM.12.5	Kristokolo amvr atcrcngkonc, odokkc tani: akkongkopc akonkcpc akonc alcalagc. 
ROM.12.6	Amanc aya:dokkcmpc angu angupc du:la ngolum binamdcm, kajc ngolu cdcm ager germolai: lungor lunamkomvlo, ngoluk mc:jvgnamdcmpc; ager gernamkomvlo, ngoluk agergernamlo; 
ROM.12.7	sc:kobv poyirdagji, bvk poyirnamlo; 
ROM.12.8	sc:kobv ainc agomcm luyir mc:yirdag, bvk luyirmc:yirkolo, sc:ko murkongcm bidumsudoji, mc:pomcnganna; sc:kobv bidumsunamcm bidonc, kvnggv:pc mc:bola: sc:kobv ayang agercm lcngkandonc, mc:tv:sula, mc:yumsula mc:pomcnganna.
ROM.12.9	Aipc mc:namc mc:jup mcngkaplangkangka; tayumlang okodc aima:nc agercji, gagla du:lang okodc aidagji; 
ROM.12.10	akoncm akonc bvrrangpc aipc mc:mvnsula; mcngcnanamcm mc:dom akoncm akonc mc:badlangka. 
ROM.12.11	Bottapc ager gernamlo cdvlosin lo:bagyok, Yalodokki dorrangka, Ru:ncpvnckc agercm gertoka. 
ROM.12.12	Noluk mc:tinnamdo mc:pomcngantoka, ipusire:dowcm mentumsulangka, kumnamcm kumtvla du:langka. 
ROM.12.13	Ru:nckc ager gernc tani:kvdv:dok kama:nammcm bidumsulangka, mibo bonamcm botvla du:langka.
ROM.12.14	Sc:kobulu nolum ipusire:ycm idagnc bulum akirba:d bilangka; aipai bilangka cmpige:la bulum pelvgyoka. 
ROM.12.15	Sc:kobulu mc:po mcngandagnc buluk lcdulo mc:po mcnganmvnnangka, sc:kobulu kabdagji buluk lcdulo kablangka. 
ROM.12.16	Akonkc lcdulo akonc lckolakko:pc du:ladaglangka; bottc bottcpc mansuyoka, cmpige:la ame:nc kvdv:dokki lcko-lakko:langka; cdvlosin av avyc bottcpc kinnc cmna mc:suyoka.
ROM.12.17	Aima:n agerdok lcgangc aima:ncm agercm gerlatsuyoka, cmpige:la appvngkc kangkolo okodc aidagji cdcmpinc mc:namsagnamcm mc:langka. 
ROM.12.18	Pagycmvlo, ila:ycmvlo, cdc nolukkolo noluk agompc idag, appvngkc lcdulo mc:posagpo:pc du:la:daglangka. 
ROM.12.19	Mc:bomsunakvdvnga, cdvlosin av avyc palvgcm lvgyoka, cmpige:la cdcm Ru:ncpvnckc aglv:lo:pc mcpaklangka; kapila:nc cdcm adla lc:tag, “Palvg lvgnamdc ngokkc, ngo lvgycku, Ru:tumbv ludag.” 
ROM.12.20	Ma: cddo:mang, “nok mirudc kcno:dagmvlo, bvm tv:namko bitoka; kapila:nc no cdcmpc imvlo bvk tukkudok ugla du:nc vrga:nc mcrudcm gingkumsula lc:yc.” 
ROM.12.21	Aima:nc agerkokki mopvkosuyoka, cmpige:la ainc agerkokki aima:nc agerdcm mopvlangka.
ROM.13.1	Appvng tani:yc migom donam ilang gvla:nckvdv:dok kcvgpc dungka:lang. Kapila:nc Ru:ncpvnckolokkcma:mvlo oko migom donamcsinci kamang, odokkc cdc sc:kobulu du:nc kvdv:dc Ru:ncpvnckckokki ru:lvgnammc. 
ROM.13.2	Cmpige:la sc:kobulu ilang-gvlang kanckvdv:dcm motumsudagnc Ru:ncpvncbv oko agerdcm bitoji cdcmci motumsudag, odokkc cdc sc:kobulu motumsuycji kcba:ba:namcm pa:do. 
ROM.13.3	Kapila:nc migom donckvdv:dc aipc du:nc dagnc kvdv:dokkcpc pcsopcnammang, cmpige:la aima:nc kvdv:do:pc. No pcsonamko kama:ycnci sc:kobv ilang-gvlang kancpc ila du:ji? Cmpcmvlo okodc aidagji cdcm itoka, odokkc no bvk aidag cmna tolvgnammcm pa:ycpc, 
ROM.13.4	Kapila:nc bv Ru:ncpvnckc nok lcgangc ager gerya:nc. Cmpige:la no germurko germvlo, pcsotoka, kapila:nc bv madsvgdcm cmmumpc bomla du:mang; Bv Ru:ncpvnckc ager gerya:nc Bvk aglv:dcm aima:nc ager gerncdcm lv:pc. 
ROM.13.5	Cdcmpidag akonc lulvg lunamcm tadpa:ru:yc, Ru:ncpvnckc aglvng lv:namdcmong lvngkosuge:mang cmnamongmang cmpige:la asin mcngkin-sakkin kokkisin.
ROM.13.6	Cdc lcgangv:dokki nolu kajonangcmsin dordo, kapila:nc ilang gvlang kanckvdv:dc Ru:ncpvnckc ager gernc, cdc appvng agerkvdv:dcm gerla. 
ROM.13.7	Buluk appv:dcm buluk dorpcnam kvdv:dcm dorla, kajonangcm sc:kobulum kajonangcm dorpcnammcji, migomcm dorpcnam murkongcm sc:kobulum migom dorpcnam murkongcm dorpcnammcji, mcnggcnammcm sc:kom mcnggcpcnamcji, itosa:toka sc:kom ipcsa:pcnammcji.
ROM.13.8	Sc:komsin dogcsuyoka, akoncm akonc aya:mvnsunamdcmyam; kapila:nc sc:kobv bvk kumrvdcm aipc mc:doji lujvglurodcm lukamdcmpc gertobong. 
ROM.13.9	Cdc kvnggv:pc lulvgnam kvdv:dcm, “no amikc nc:ngcm miyc:pc la:biyok, No tani:ycm mokeyok, No dopsoyok, No mc:bo-kaboyok,” odokkc ake atv kvnggv:pc lulvgnamkvdv:dcm, sc agomso lukumluri:tag, “Nok kumrv-ko:rcm nok avyvngkcmpc aipc mc:lang.” 
ROM.13.10	Aipc mc:namc kumrv-ko:rv akoncm imurko ima:yc; cdcmpidag aipc mc:namdc:na lujvglurodcm lukamdcmpc gernamdc.
ROM.13.11	Odokkcsin nolu kindag sc oko ayircji, cddvkojc sc ayirsc pvngka:bo:ji nolukkc yubkolokkc kinsupcnamcbo:nc. Kapila:nc mopvtnamdc ngoluk kcra:pc pvngangka:bong su:pak noluk mcnga:po:la mc:jvgpo:nam dokkcmpcyam; 
ROM.13.12	yumcdc bojcrungko mo:tc:pc gvpakka:bong, longcdc aninpc pvnga:dandu:bong. Kajc ngolu cmpcmvlo kcmolok agerdcm mcpakla odokkc pva:lok mimagmonanc attarkvdv:dcm gclai 
ROM.13.13	Kajc ngolu avyc pva:lokkcmpc ilang-gvlai, apo: tv:ladola: tvngvrsunc ajon jongo:ma:pc, amikc mimc langgo:la odokkc ka:bomc:bogo:ma:pc, pamvnsugo:ma:pc odokkc ncka:mvnsuma:pc. 
ROM.13.14	Cmpige:la Ru:tum Jisumc gctoka, odokkc adin amvrdokkcpc okkomsin lc:yoka, odok mc:namdcm mc:tcsumopc cmna.
ROM.14.1	Sc:kobv mc:jvgnamdok mc:nam gvnam rcmagdagji cdc tani:dokkcpc, bvm gogrvgsutok, cmpige:la agom mcngkamdcm luker-luyermvnsupcdan gogma:pcka. 
ROM.14.2	Akonc mc:jvgdag bv atvmumko doycpc, cdvlo rcmagnc tani:dc oying-ogeyongko doycji. 
ROM.14.3	Sc:ko dodagji bvm sc:ko doma:ji doma:ncdcm tayum moyoka, odokkc sc:kobv doma:pc du:dagji bvm sc:ko dodagji cdcm aidag aimang cmna lumoyoka. Kapila:nc Ru:ncpvncbv bvm gogrvgsuto. 
ROM.14.4	No sc:kobv:n amikc ager gerya:nckoncm aidag aimang cmna lupcncdc? Cdc bvk avkc ru:tumdok kcra:do:mvn bv dagdo cdcmanggom otabdo. Odokkc bvm bottcmoyc, kapila:nc Ru:tumdc bvm dagmola:dag.
ROM.14.5	Tani:akonc longc akoncm aiya:dopc longc akonkoncmyam mc:dag, cdvlo akon tani:konc appv:longgcm c:mo:pc mc:dag. Appvng tani:ycm pv:namkopc mc:jvgmotok bvk avkc asinbolo. 
ROM.14.6	Sc:kobv longcdcm mcnggcla ka:dagji, Ru:tummc mcnggcla cdcm mcnggcla ka:dag. Sc:kobv dodagji doncdc:sin, Ru:tummc mcnggcla dodag, kapcnc bv Ru:ncpvncmc aipai bila:yam; cdvlo sc:kobv doma:pc du:dagji, Ru:tummc mcnggcla doma:pc du:dag odokkc Ru:ncvncmc aipai bidag. 
ROM.14.7	Ngolukkolok sc:kosin avkcpc turmang, odokkc ngolukkolok sc:kosin avkcpc simang. 
ROM.14.8	Ngolu turmvlo, ngolu Ru:tumkc lcgangc turdo, odokkc ngolu sidomvlo, ngolu Ru:tumkc lcgangc sido; cdcmpila cmpcmvlo, ngolu turdunggom sidunggom, ngolu Ru:tumkc. 
ROM.14.9	Kapila:nc odok lcgangci Kristobv sikang odokkc lckoda turkangku, odomvlojen Bv sinc kvdv:doklang turnckvdvng anyipaklok Ru:tumpc ila:dopc cmna. 
ROM.14.10	Nolu kapila aidag-aimang cmna agomcm noluk bvrokvdv:dcm ludang? Cdcmanggom, nolu kapila noluk bvrodcm yoppakdon? Kapila:nc ngolu appvngc Ru:ncpvnckc kcbang bangkodo daga:paycku; 
ROM.14.11	Kapila:nc cdcm adla lc:tag,
ROM.14.11	“Ngo turra du:namdc, Ru:tumbv ludag,
ROM.14.11	appvngc lcbvngcm ngokkolo:pc tuma:yc,
ROM.14.11	odokkc appvng Ru:ncpvncmc aipai luyc.”
ROM.14.12	Cdcmpidag ngolukkolok appvngc av avkc inamgvnamlok kvnamcm Ru:ncpvncmc kvbipa:ycku.
ROM.14.13	Cdcmpcmvlo kajc akoncm akonc kcbang agom luka:mvnsuyobongka, cmpige:la cdcmyam bvro akonclok lambclo cdvlosin lcsudsunam sv:tungko cdcmanggom motumgvtumncko ilvgma:pcka. 
ROM.14.14	Ngo kindag odokkc Ru:tum Jisukolo luyirla luto jc okkosin av avdc narc:ma:ncpc imang; cmpige:la sc:ko narc:mang cmna mc:dagji odokkcpc akomumkolokkcpci narc:mang. 
ROM.14.15	Nok bvrodc no okodcm dola dojcg jckka:ji, no aya:lok lambcm gvmangcibong. No okodcm dodoji Kristobv sckkc lcgangc sika:ji bvkkcpc sinampc imoyoka. 
ROM.14.16	Cdcmpidag nok aima:namdcm aima:n agerkoncmpc lumoyok. 
ROM.14.17	Kapila:nc Ru:ncpvnckc migom doko mo:pvdc dormo kanamclang mcnganc odokkc Angunnc Yalodo mc:pobadnamc; 
ROM.14.18	sc:kobv cdcmpc Kristokc agercm gerdoji Ru:ncpvnckc torvgsupcnammc odokkc tani:kvdv:dc aidag cmna tolvgdag.
ROM.14.19	Kajc cmpcmvlo okodc mcnganmodagji luyirra lubilai odokkc lckolakkopc owudpc mosa:dagji. 
ROM.14.20	(Donamdok lcga:pc, ima:pcka,) Ru:ncpvnckc agerdcm donam lcgangc, mopen morenma:pcka. Appvng attarci aropakpc narc:dag, cmpige:la cdc akonmumcm aima:pc imonamdc bv okodcm dodagji odokki imurc; 
ROM.14.21	adincm donam cdcmanggom apong tv:namdc aimang cdcmanggom atvko inamdc cdc nok bvrodcm lcsutsumonamdc. 
ROM.14.22	Mc:jvgdc nokkolo okodc du:nc, nokkclang Ru:ncpvnckc pongkokdo lc:tok; mc:poncdc bv sc:kobv avycm aidag-aimang cmna lusupc lcgangc kama:ji okodok lcgangc bv aidag cmna lusudoji. 
ROM.14.23	Cmpige:la sc:kobv bvkkc mc:moko du:ji aima:ncko cmna lupakdag, bv domvlo, bv mc:jvgdokkcm agercm germangongkokki; kapila:nc okodci mc:jvgdokkc lenma:nc cdc pa:bc.
ROM.15.1	Ngolu sc:kobulu ilang gvla:dagji rcmagnc kvdv:dcm gerdumsupcnammc, odokkc ngolu avyc avycm aipc mc:tvngsupcnammang; 
ROM.15.2	ngoluk appvngc kajc bvkkc bvkkc kumrvko:rcm bvk ainam lcgangc bvm aikampomopc cmna aipc mc:molai. 
ROM.15.3	Kapila:nc Kristobv avdc avycm aipc mc:tv:sumomangai; cmpige:la, cdcm adla lc:namdcmpc, “nom aisi:ma:pc lugc:nc kvdv:dok lugcnamdc ngokkolo pa:to.” 
ROM.15.4	Kapila:nc okodcmci lekkem adtungaji ngolum luyir lcgangc adtungai, jc cngungcma:pc du:namdokki odokkc Ru:nckc agom jvggabdokki ngolukkc mc:bomsunamc du:ycpcji. 
ROM.15.5	Du:tvncdok Ru:ncpvncbv odokkc asin bottadopc lusv:lvgbincdc nolum akonkc lcdulo akoncm cdcmpc lckopc du:namcm bika:langka, Kristo Jisukc lcdulo mcngkampc mc:mvnna, 
ROM.15.6	jc lckopc nolu gomug atcro:pc Ru:ncpvncmc amin gvmotoka odokkc Abudcm ngoluk Ru:tum Jisu Kristomc.
ROM.15.7	Akoncm akonc torvgsulangka, cdcmpidag kapc Kristobv nolum torvgsutoji, Ru:ncpvnckc amin gvnam lcgangc. 
ROM.15.8	Kapila:nc ngo nolum lubidung jc Kristobv ager gerya:ncpc ikang Ru:ncpvnckc aro ager gernamkvdv:dcm gadpuknamkvdv:dcm lcngkanpc lenpo:nc abukvdv:dcm binam kvdv:dcm, 
ROM.15.9	odokkc cdcmpc ipc jc Ru:ncpvncmc kinma:nc tani:kvdv:dc Ru:ncpvncmc amin gvmoycpc cmna bvk aya:la mc:yinsunam lcgangc. Cdcm adla lc:namdcmpc,
ROM.15.9	“Cdcmpidag ngo nom aipai cmyc tani:kvdv:dok ara:lo,
ROM.15.9	odokkc nok amindcm ni:tompc moyc.”
ROM.15.10	Odokkc cdcm lckoda lutag,
ROM.15.10	“Mc:potoka, O Angu tani:kvdvnga,
ROM.15.10	Bvk tani:kvdv:dok lcdulo!”
ROM.15.11	Odokkc lckoda,
ROM.15.11	“Ru:tummc aipai bitoka, Angu tani: appvngc,
ROM.15.11	odokkc tani: appv:dcm Bvm aipai cmmotoka!”
ROM.15.12	Odokkc Isaia:bv lubarra ludag,
ROM.15.12	“Jessi:kc appvrdc pvrrenyc,
ROM.15.12	sc:kobv Angu tani:kvdv:dcm ka:sv:mosv:pc cmna dagrobycnc;
ROM.15.12	Bvkkolo Angu tani:kvdv:dc mc:tinyc.”
ROM.15.13	Mc:tomnamdok Ru:ncpvncbv nolum appvng mc:po mcngancm bimoteika odokkc mc:jvgkoko mcnganc, odomvlo jen Angunnc yalodok ilang-gvlang kokki nolu mc:tomlo du:ycpc.
ROM.15.14	Ngo av avyc noluk agomcm mc:tv:sudag, ngok bvrokvdvnga jc nolu av avkvdv:dc ainammc pv:namkopc dung, appvng kinnam-pa:namc bi:la dung, odokkc akoncm akonc luyirla:dag. 
ROM.15.15	Cmpige:la agom asudkolok lcgangc ngo nolum adtung mc:pa:mokunam lambcki airu:pc migang ga:la adto, 
ROM.15.16	kapila:nc Ru:ncpvnckc ngom binam ayang abodokki Jisu Kristokc migom ager gerncpc idopc Angu tani:kvdv:do:pc Ru:ncpvnckc tadponc lutaddok kumnam ager gernc tani:kvdv:dok gernam agerki, odomvlo ja:te Angu tani:kvdv:dok binamdc, Angunnc yalodokki narc:mola torvgsuycpc. 
ROM.15.17	Kristo Jisukolo, cmpcmvlo, ngokkc bottcpc mc:sunammc lugodc ngok Ru:ncpvnckc lcgang agerlo dung. 
ROM.15.18	Kapila:nc ngo mc:tapla atv agomcm lula:ma:yc okodcm Kristobv ngokkokki gertonc cdcmma:mvlo Ru:ncpvncmc kinma:nc kvdv:dokkcm lukam tadnamcm gagpc cmna, agomkokkilang ager gernamkokki, ikan gvkanna lcngkanna kanggod kvdv:dokkilang odokkc mcngapla:ma:nam kanggodkvdv:dokki, 
ROM.15.19	Angunnc Yalodok ilang gvlangkokki, odomvlo jen Jerusalemdokkc odokkc dunggong appvngc Illirikumdo:pc ngo pv:namkopc Kristokc tadponc lutaddcm lugo:bito, 
ROM.15.20	cdcmpidag tadponc lutaddcm lugo:pc ngok owudpc mc:la gerpvtpc cmna mc:la, okolo Kristomc amincm mintoji odoma:pc, 
ROM.15.21	ckvma:mvlo ngo akon tani:lok mosangkolo moncpc iycpc, cmpige:la adla lc:tag,
ROM.15.21	“Bulu ka:begyc sc:kom bulum cdvlosin lubimangaji,
ROM.15.21	odokkc bulu cdvlosin tadkvmangai.”
ROM.15.22	Nolukkolo:pc gvpc kapila ngom motumdagnc cdcna lcga:dc. 
ROM.15.23	Cmpige:la su:pak, ngokkc sc dungo:ycgo:sc oko agercsin gerpcnammc kamang, odokkc ngo nolukkodo:pc gvpc cmna bojcrung dv:taklokkcbong dungai, 
ROM.15.24	ngo nolum ngo Ispeinpc gvdodcm ka:pc cmna mc:dag, odokkc ngok gvdodcm noluk lcdulo du:mvnpc cmna, lcko nolum adji:okopc ajon jonsula jonsupoto. 
ROM.15.25	Silo-yampo, cmpaidcmpai, Jerusalempc gvdag Ru:ncmc kumnc ainc tani:kvdv:dok lcgangc bidumsunam bombila. 
ROM.15.26	Kapila:nc Makedoniangclang Akaia:dc asudowko bidumsula bipc Jerusalemdok Ru:ncmc kumnc tani:kvdv:do opanncckkcm bilvngkang; 
ROM.15.27	Cdcm ipc bulu mc:lvgsukangai, odokkc aroru:pci bulu bulukkcpc murkong langgcsucsin, kapila:nc Angu tani:kvdv:dc buluk yalodok akirba:d pa:namkvdv:dcm lukansukapc gvdomvlo, bulu bulukkcpc atv attar akirba:d kvdv:dok lcgangcsin ager gerncpc ipc ipcnammc. 
ROM.15.28	Cdvlo cdcmpidag ngo scm ingaptoji odokkc bulukkolo:pc scm bipakto, okodcm la:sa:toji, ngo nolukkodok gvko lambcdokkc Ispeinpc gvtvla du:yc. 
ROM.15.29	Odokkc ngo kindag jc cdvlo ngo nolukkodo:pc gvycnc ngo Kristokc pv:nam akirba:ddokki gvyc.
ROM.15.30	Ngo nolum kumna ludung bvrrangkvdvnga, ngolum Ru:tum Jisu Kristokokki odokkc Yalodok aya:dokki, ngok lcdulo sipcturpc cmna imvnna noluk Ru:ncpvncmc ngoluk lcga:pc kumnamkokki, 
ROM.15.31	jc ngom Judia:dok mc:jvgma:nckvdv:dokkcm mopvdopc, odokkc jc Jerusalemdok lcga:pc ngok ager gernamdc Ru:ncmc kumnc ainc tani:kvdv:dok lcga:pc torvgsunampc idopc. 
ROM.15.32	Odomvlo jen Ru:ncpvnckc ayangki ngo nolukkolo:pc mc:pola gvla:dopc odokkc noluk jonsunamdo bvdv:bvlong gvpakdopc. 
ROM.15.33	Mcngandok Ru:ncpvncbv noluk lcdulo lo:dcm dungka:langka. Amen.
ROM.16.1	Ngo nolum lusv:bidung noluk bvrmc Poibi:mc, 
ROM.16.2	dormo ager gerya:nc ko:ncngkonc Kinkriae rcngamdokkc, jc Ru:ncpvnckolo nolu bvm Ru:tummc kumnc tani:kopc torvgsudopc, bvm okodomci madagnc bidumsulang, kapila:nc bv bojcrung lcgangc ka:dum-idumsunnai odokkc ngomsin avycm cdcmv:pc.
ROM.16.3	Priska:mclang Akila:mc aipai cmtadlang, Kristo Jisukolo ngok ajon ager gerjonc, 
ROM.16.4	sc:kobulu ngok turnamsok lcgangc buluk lv:pongcmci tokanbito, sc:kobulum ngowo:mang cmpige:la Angu-Tani:kvdv:dok mondoli: appv:do aipai bidagji; 
ROM.16.5	buluk okum cra:dok mondoli:dcmsin kumtadsubilangka.
ROM.16.5	Ngok aipc mc:bomsunam Ipaenitumcsin kumtadsubilang, sc:kobv Asia:dok Kristokc lcgangc a:pongarncdc:ji. 
ROM.16.6	Meri:mc kumtadsubilang, sc:kobv ngoluk ara:lo kvnggv:pc ager gertoji. 
ROM.16.7	Andronikumc odokkc Junia:mc kumtadbilangka, ngok ope:ncgvngc odokkc ngok makana:lo du:jonc; bulu mclvgla ager gernamkvdv:dok amin gvnc tani:yc, odokkc ngokkcmyam po:pc bulu Kristokolo dungai.
ROM.16.8	Amplia:tumc kumtadsubilangka, Ru:tumkolo ngok aipc mc:namdcm. 
ROM.16.9	Urbanumc kumtadsubilang, Kristokolo ngoluk ager gerjondcm, odokkc ngok aipc mc:nam Istaykumc. 
ROM.16.10	Apelle:mc kumtadsubilang, sc:komc Kristokolo ainc cmna lutoji. Aristobulukc ope:dokkcpc inckvdv:dcm kumtadsubilang. 
ROM.16.11	Ngok ope:ncgvng Herodionmc kumtadsubilang. Sc:kobulu Ru:tumkcpc du:nc sc:kobulu Narkisukc ope:dokkcpc idagnc cdcmbulum kumtadsubilang. Cdc Ru:tumkolo ager gernckvdv:dcm kumtadsubilang,
ROM.16.12	Tripaena:mc odokkc Triposa:mc. Aipc mc:nam Persismc kumtadsubilang, sc:kobv Ru:tumkcpc kvnggv:pc torpc agercm gerkaji. 
ROM.16.13	Rupu:mc kumtadsubilang, Ru:tumkolo bottcnc tani:pc incdcm, odokkcsin bvk anncla ngok annc. 
ROM.16.14	Asinkritumc kumtadsulang, Plegonmc, Hermesmc, Patroba:mc, Hermasmc, odokkc bvrokvdv:dcm sc:kobulu buluk lcdulo du:ji. 
ROM.16.15	Pilologumc kumtadsubilang, Nereumc odokkc bvk bvrmcdcm, odokkc Olimpasmc, odokkc Ru:nckc kumnc ager gernctani: appv:dcm sc:kobulu buluk lcdulo du:ji.
ROM.16.16	Akoncm akonc kumtadsubilangka angunnc dosuknamkokki. Kristokc mondoli: appv:dc nolum kumtadsudag.
ROM.16.17	Ngo nolum kumna ludung, bvrokvdvnga, cdc sc:kobulu agomcm luyot-lumatla odokkc aima:pc imodagnc bulum kanggablang, nolum lubinam ncrkvg agom kvdv:dcm nolum lu:latpc luyirnamkvdv:dokkcm; bulum mcpaklang. 
ROM.16.18	Kapila:nc cdcmpinc tani:yc ngoluk Ru:tum Kristokc agercm germang, cmpige:la buluk avkc aki: lcgangc, odokkc tadyumnc agomki odokkc lume:pc lubonna lunam agomki bulu mcngano:pc mc:nc tani:kvdv:dok asincm yaddag. 
ROM.16.19	Kapila:nc cdvlo noluk lukam tadnamdcm appvngc kinto, cdcmpc imvlo jc ngo ngolukkolo mcpo:lvgyc ngo nolum kinna agamnc tani:kopc pa:ya:pc okodc aidagji odokkc ajcng kama:ji okodc aima:ji; 
ROM.16.20	odo sakpola du:namdok Ru:ncpvncdc mcna:pc uidcm mokela alcki tumvg-momvgyc. Ngoluk Ru:tum Jisukc aya:dc nolukkolo du:mvnka:langka.
ROM.16.21	Timoti:bv, ngok ager gerjonc, nolum kumtadsudag; cdcmv:pc Lusiubv odokkc Jasonbv odokkc Sosipaterbv, ngok ope:ncgv:dc.
ROM.16.22	Ngo, Tertiubv, sc do:jvgscm jvgncdc, Rutumkolo nolum kumtadsudung.
ROM.16.23	Gaiubv, sc:kobv ngom odokkc rcngam appvngcm mibo boncdc, nolum kumtadsudung. Irastubv, nogor murkong mosv:ya:ncdc, odokkc ngoluk bvro Kuartubv, nolum kumtadsudag. 
ROM.16.24	Ngoluk Ru:tum Jisu Kristokc ayangc noluk appvngkc lcdulo dungka:langka. Amen.
ROM.16.25	Su:pak Bvkkolo:pc sc:kobv nolum ilang-gvla:mola:dagnc ngok tadponc lutaddcmpc odokkc Jisu Kristom lutad lubikamdcmpc okodcm lc:sula dv:tag dv:tagkvdv:dc lc:tagaji. 
ROM.16.26	Cmpige:la su:pak la:lennvgtoji odokkc lungor lunckvdv:dok adnamkokki appvng opvnkvdv:dcm kinabmotoji, Ru:ncpvnckc lulvgnamdcmpc, mc:jvgdok mcngkampc tadnamdcm langa:pc–
ROM.16.27	Kinnc-pa:nc Ru:ncpvnc akko:dokkc aminc gvka:langka Jisu Kristokokki lo:dv-longkvpc! Amen.
1CO.1.1	Poulkolokkc, Ru:ncpvnckc mc:namkokki Kristo Jisukc mclvgla ager germonam tani:pc gognamdc, odokkc ngoluk Sostini:bv.
1CO.1.2	Korinto:do Ru:ncpvnckc oko mondoli:do du:nc odopc, Kristo Jisukolo sc:kobulum narcngmotonc odobulu:pc, lckko:pc angunnctani:pc gognamkvdv:do:pc appvng mo:taklo ngoluk Ru:tum Jisu Kristokc amincm gognckvdv:dokki lckko:pc, bulukkclang ngoluk Ru:tum Jisu Kristo anyipakpc:
1CO.1.3	Nolukkolo:pc ayangc odokkc Ru:ncpvnc ngoluk Abukotokkc mcnganc odokkc Ru:tum Jisu Kristokolokkc.
1CO.1.4	Ngo lo:dvscm noluk lcga:pc Ru:ncpvncmc aipaiycm bido Ru:ncpvnckc aya:dok lcga:dokki okodcm Kristo Jisukolo nolum bitungaji. 
1CO.1.5	Jc appv:pc nolum Bvkkolo mircmmotagai appvng agomlo odokkc appvng kinnam pa:namlo– 
1CO.1.6	Kristomc lukanbinamdc:sinci nolukkolo aropakpc arokang– 
1CO.1.7	ja:te cdcmpinamc nolu yalodok amanno okodo:sinci pv:rammang, nolu ngoluk Ru:tum Jisu Kristokc kapc toya:la du:ji du:tvla; 
1CO.1.8	sc:kobv du:tcrdungapdo:pc ngoluk Ru:tum Jisu Kristokc longcdo. 
1CO.1.9	Ru:ncpvncbv mc:jvg jvrvgnc, sc:kokokki nolum lckko:pc Bvk Awodokki ajon jondopc gogtoji, Jisu Kristomc ngoluk Ru:tummc aipai bidung.
1CO.1.10	Ngo nolum kumna ludung, bvrokvdvnga, ngoluk Ru:tum Jisu Kristokc aminkokki, jc noluk ara:lo luker luyermvnsunammc kapcma:namc, cmpige:la jc nolu asin akko:do lckotoka odokkc c:mo:pinc kcbangcm ba:toka. 
1CO.1.11	Kapila:nc cdcm ngom Kloedok tani:kvdv:dokki lubitag jc noluk ara:lo pamvnsunamc dung, ngok bvrokvdvnga. 
1CO.1.12	Ngo okodcm lupc mc:du:nc jc nolukkolok appvngc ludo, “ngo Poulkcpc ido,” cdcmanggom “ngo Appollokc,” cdcmanggom “ngo Kepakc,” cdcmanggom “ngo Kristokcpc.” Kristomc angu angumotonci? 
1CO.1.13	Poulmc noluk lcgangc kuruslo pvtketonci? Cdcmanggom Poulkc aminno nolum baptismo bikanci?
1CO.1.14	Ngo aipai bidung jc ngo nolukkolok sc:komsin baptismongcm bitomang Krispu:mclang Gaiu:bvnyik anyidcm mcge:la; 
1CO.1.15	ckvma:mvlo akonmumc luiya:pc jc nolu ngok aminno baptismongcm bito. 
1CO.1.16	(Stipenakc okum cra:dcmsin ngo batismongcm bika. Odokkc bibarra ngo kinmang ngo akoncm baptismongcm bikasong bima:song.) 
1CO.1.17	Kapila:nc Kristobv ngom baptismo bidopc mclvgmangai cmpige:la tadponc lutaddcm lukapcmvn, odokkc tadpopc agom lujo:namkokkimang, ckvma:mvlo Kristokc kurusdc odok ilang gvla:namdc kama:pc ipakycpc.
1CO.1.18	Kapila:nc Kurusdok agomdc monba: ba:nclok agomc sc:kobulu sidagaji, cmpige:la cdc sc:kobulum moturtagnc cdc Ru:ncpnckc ilanggvlangc. 
1CO.1.19	Kapila:nc cdcm adla lc:tag:
1CO.1.19	“Ngo kinnc-pa:nckvdv:dok kinnamcm momvgyc,
1CO.1.19	odokkc buddi:kanc kvdv:dok buddi:ycm ngo cmmumpc imoyc.”
1CO.1.20	Kinncpa:nc tani:dc okolon? Agom poyirncdc okolon? Sc ayirkvdv:sok agom svgka:mvnsula luka:mvnsunc kvdv:dc okola:n? Ru:ncpvncbv mo:pvsok kinnampa:namkvdv:dcm Ru:ncpncbv monba: ba:ncpc imoma:lang.
1CO.1.21	Kapila:nc, Ru:ncpnckc kinnam-pa:namdo, rcngamsc kinnampa:nam kokki Ru:ncpvncmc kinma:pc inamc, cd Ru:ncpvncmc mcngkin-mc:parang ma:namdokki mc:lvgsumoto okodcm ngolu lutadbidonc sc:kobulu moturpc mc:jvgdonc. 
1CO.1.22	Kapila:nc Jiwu kvdv:dc kanggodcm madag odokkc Girikkvdv:dc kinnampa:namcm, 
1CO.1.23	cmpige:la ngolu kuruslo pvtkenam Kristomc lutadbigo:do. Jiwu kvdv:dokkcpc lcsutsunam sv:tungc odokkc Angu tani: kvdv:dokkcpc monba:ba:nc, 
1CO.1.24	ckvdaggom sc:kobulum gogtagnc, Jiwuclang Girik anyipagcm, Kristobv Ru:ncpvnckc ilang gvlangc odokkc Ru:ncpvnckc kinnampa:namc. 
1CO.1.25	Kapila:nc Ru:ncpvnckc monba:ba:namdc tani:ycmyam kinya:pa:dag.
1CO.1.26	Kapila:nc nolum gognamkvdv:dcm mcngkvsula ka:toka, bvrokvdvnga; nolukkolok bojcrungc rcngam dungkam yckampc kinncpa:ncmangai, bojcrungc kvnggv:pc ilang-gvla:ncmangai, bojcrungc ainc cra:lok onammangai; 
1CO.1.27	ckvdaggom Ru:ncpvncbv okodc monba:ba:ncji cdcm ballenna la:to kinncpa:nc kvdv:dcm anyi:sumopc cmna, Ru:ncpvncbv okodo ilang gvla:modagji rcngamso balenna la:to ilang gvla:nckvdv:dcm anyi:sumopc cmna, 
1CO.1.28	Ru:ncpvncbv okodcm adji:pc ka:dagji odokkc yoppaktagji cdcm rcngamsokkcm torvgsuto, cdcm mcge:la atvma:nc attar kvdv:dcmsinci, 
1CO.1.29	attar kvdv:dcm okopcsin ima:dopc imopc cmna, odomvlojen oko tani:ycsin Ru:ncpvnckc kcra:lo bottapc lubonsuma:ycpc cmna. 
1CO.1.30	Bv:na noluk Kristo Jisukolo turnamkvdv:dok lenkodc:nc, sc:kom Ru:ncpvncbv ngoluk kinnampa:nampc itoji, ngoluk dormo kanamcm odokkc mopu:la narc:pc:sc:monamcm odokkc rcpvtnammcm; 
1CO.1.31	Cdcmpidag, cdcm adla lunamdcmpc, “Bvm bottapc mansumotoka, Ru:tumkolo bottapc mansunamdcm.”
1CO.2.1	Cdvlo ngo nolukkodo:pc gvkanc, bvrokvdvnga, ngo nolukkodo:pc Ru:ncpvnckc lukanbila lunamdcm lubatsula lunam agomkoki cdcmanggom kinnam pa:nam agomkokki lumangai. 
1CO.2.2	Kapila:nc nolukkolok Jisu Kristomc kurusdo pvtkenam agomdokma:mvlo okkomsin kinge:mang cmna mc:tckto. 
1CO.2.3	Odokkc ngo noluk lcdulo ilang gvla:ma:dom odokkc kvnggv:pc pcsodowcm odokkc jindom du:mvnka; 
1CO.2.4	odokkc ngok agom lunamdcmlang ngok lutad lubinamdc:bulu kinnampa:namlok lujubla lunam agommangai, cmpige:la Yalodok aiyo:pc lcngkannam ka:de:pc gernam agerkokki odokkc ilang gvlangkokki, 
1CO.2.5	jc noluk mc:jvgdc tani:lok kinnampa:namlo du:ma:ycpc cmpige:la Ru:ncpvnckc ilanggvla:lo du:yc.
1CO.2.6	Ckvdaggom sv:batsunckvdv:dok ara:do ngolu kinnam pa:namcm cdcmanggom sc rcngam ayirsok migomdonckvdv:dc, sc:kobulu siycrung cmna pelvgnammcji. 
1CO.2.7	Cmpige:la ngolu lc:sula odokkc gagsila lc:nam Ru:nvcpnckc kinnam pa:nam bido, okodcm Ru:ncpvncbv ngolum amin gvmonam dv:takkvdv:dc aima:dapc kvnggv:pc lulvgla lutoji. 
1CO.2.8	Cdcm sc rcngam ayirsok migom donc akosin mcngkintomang; kapila:nc bulu kinya:mvlo, bulu amin gvnc Ru:tummc Kuruslo pvtkema:ya:pc. 
1CO.2.9	Cmpige:la cdcm adla lc:tag,
1CO.2.9	Okodcm oko amigcsin ka:begtoma:nc,
1CO.2.9	cdcmanggom yerungc tadbbegtoma:nc,
1CO.2.9	cdcmanggom tani: asinc mcnga:toma:nc,
1CO.2.9	okodcm Ru:ncpvncbv mosv:tonc cdc sc:kobulu bulu Bvm aipc mc:toji.
1CO.2.10	Ru:ncpncbv ngolum Yalodokki lcngkanto. Kapila:nc Yalodc appvngcm mago:dag, Ru:ncpvnckc orv:nc agom kvdv:dcmci. 
1CO.2.11	Kapila:nc oko amidc tani:akolok mc:namcm kindon tani:dok bvk ara:bok du:nc yalodcwongma:mvlo? Cdcmv:pc Ru:ncpvnckc mc:namsagnamdcm sc:kosin mingkinmang Ru:ncpvnckc yalodcwongma:mvlo. 
1CO.2.12	Su:pak ngolu rcngamsok yalodcm pa:mang, cmpige:la cdc Yalodcm okodc Ru:ncpvnc kolokkcji jen odomvlo ngolu Ru:ncpvnckokki ngolum binam amankvdv:dcm mcngkinycpc cmna.
1CO.2.13	Odokkc ngolu sc agomkvdv:scm tani: kinnam-pa:namki agompc luyirmang cmpige:la Yalodok luyirdokki, taycngamong arokvdv:dcm lukonsubila cdc sc:kobulu yalodcm gogdagji.
1CO.2.14	Taycng among agom kinma:nc tani:dc Ru:ncpvnckc Yalodcm torvgsumang, kapila:nc bvkkcpc cdcbulu monba:ba:namc, odokkc bv cdcmbulum mcngkinmang lcga:dc bulu taycng among agomlokkipak aidag aimang cmna angumodag. 
1CO.2.15	Taycng among agom kinnc tani:dc appvng attarcm kcba: ba:la ka:dag, cmpige:la bv avdc sckkokkisin kcba:ba:nampc imang. 
1CO.2.16	“Kapila:nc sc:konu Ru:tumkc asindcm kinton Bvm luyir mc:yirpc cmna?” Cmpige:la ngolukkcdan Kristokc asinc dung.
1CO.3.1	Cmpidag ngo, bvrokvdvnga, nolum taycng among agom kinnc tani:ycmpc lusa:la:tomang, cmpige:la adinamvr tani:kvdv:dcmpcpak, kowocmpc Kristokolo. 
1CO.3.2	Ngo nolum gakvrcm tv:moto, tornc apinmang; kapila:nc nolu odok lcga:pc mosv:sumangada; odokkc cdcmpidaggom nolu mosv:sumangai, 
1CO.3.3	Kapila:nc nolu su:paksin adinamvrdokkc. Kapila:nc cdvloi ncka:mvnsunammclang pamvnsunamc nolukkolo du:ji nolu adin amvrdokkcma:lang, odokkc cmmum tani:ycmpc ima:sa:ma:lang? 
1CO.3.4	Kapila:nc cdvlo akonc luycji, “Ngo Poulkc,” odokkc akonkonc, “Ngo Apollo:kc,” nolu cmpc tani:mum ckkcma:lang?
1CO.3.5	Apollo:bv cmpcmvlo sc:kon? Poulbv sc:kon? Ager gerya:nckvdv:dc sckkokki nolu mc:jvgtoji, ako akopc Ru:tumbv lulvgnamdcmpci. 
1CO.3.6	Ngo lelvgto, Apollo:bv asidcm pvlvgto, cmpige:la Ru:ncpvncbv sa:moto. 
1CO.3.7	Cdcmpidag sc:kobv letonc cdcmanggom sc:kobv asscm pvlvgtonc sc:kodc:sin okosinmang, cmpige:la Ru:ncpvnno:bv sc:kobv sa:modagji. 
1CO.3.8	Sc:kobv ledagji odokkc sc:kobv asscm pvlvgdagji c:mo:pidag; odokkc anyipakdc gerrcdcm pa:yc bvk ager gernamdcmpc, 
1CO.3.9	kapila:nc ngolu Ru:ncpvnckc ager gerjonc; nolu Ru:ncpvnckc arvgc, Ru:ncpvnckc monam okumc.
1CO.3.10	Ngom Ru:ncpvnckc ayangabbom bikamdcmpc, aipc kangkanpc mojo:nc okum monncmpc ngo mosangkoko mogablvgto, odokkc akon tani:konc odok taycdo mosetdung. Appvng tani:ycm bvkkc bvkkc monamcm ka:sv:sumotoka. 
1CO.3.11	Kapila:nc oko mogabnamdcm mosa:tobo:ji odokkc angupc sc:kosin oko mogabkowcmsin mogabla:mang okodcm mogabtagbo:ji cdcm angupc, okodc Jisu Kristobv:ji. 
1CO.3.12	Su:pak sc:kai odo mogabkodo avnkokki, silborkokki, aipc ainc vlvngkokki, 
1CO.3.13	vsvngkokki, sannc ncsinkokki, amrongkokki momvlo– tani: appv:dok agerkvdv:dcm ka:begamycku; kapila:nc cdc Longcdc cdcm lenapmoycku, kapila:nc cdcm vmvkokki romnenamycku, odokkc vmvdc ukka:la ka:ycku kapinc agercm sc:ko sc:ko gerkaji. 
1CO.3.14	Mogablvgkodo tani:konc agerdcm gergablvgmvlo du:tvyc, bv amanko pa:ycpc. 
1CO.3.15	Tani:akolok agercm ugpakmvlo, bv yogpaknamdok lcgang mc:dvryc, bv avdc turdaggomsin, cmpige:la vmmongkokkipak ugnamki.
1CO.3.16	Nolu kinma:nci nolujc Runcpvnckc Yalodc:jc nolukkolo du:dag cmna? 
1CO.3.17	Akonc Ru:ncpvnckc kumko okumcm mopenmvlo, Ru:ncpvncbv bvm mokeyc, kapila:nc Ru:ncpvnckc kumko okumdc angundag, odokkc cdc kumko okumdc nolu.
1CO.3.18	Sc:kosin avycm yatsumoyoka. Nolukkolok akonc sc rcngam ayir-kvdv:so kinncpa:nc cmna mc:suycmvlo, bvm monba:ba:ncpc badmolang kinncpa:ncpc bv baddopc. 
1CO.3.19	Kapila:nc Ru:ncpvnckc mo:pvsok kinnam pa:namdc monba:ba:namc kapila:nc cdcm adla lc:tag, “Bv kinnc-pa:nckvdv:dcm buluk aima:pc kinnamlok gagdag,” 
1CO.3.20	odokkc lckoda, “Ru:tumbv kindag jc kinncpa:nckvdv:dok mc:namsagnam kvdv:dc cmmumc.” 
1CO.3.21	Cdcmpidag sc:komsin tani:kvdv:do bottapc lubonsumoyoka. 
1CO.3.22	Kapila:nc appvng attarkvdv:dc nolukkc, Poulbv:dagbai Apollo:bv:dagbai; cdcmanggom Kepa:bv:daggomba: mo:pvsc cdcmanggom turnamsc cdcmanggom sinamc cdcmanggom silomclo cdcmanggom ro:yampo, appv:dc nolugongkc; 
1CO.3.23	odokkc nolu Kristokc odokkc Kristobv Ru:ncpvnckc.
1CO.4.1	Cdcmpcna kapc akonc ngolum mcnggcpcnamcnc Kristokc ager gerya:ncmpc odokkc Ru:ncpvnckc mcngapla:ma:nam agomlok kanggab-daggab-ya:ncpc. 
1CO.4.2	Odokkcsinda kanggab-daggab-ya:ncdc cdcsin du:pa:yc jc bulu mc:dapsirsirpa:yc. 
1CO.4.3	Ckvdaggom ngokkcpc cdc adjio:nc agerc jc ngom nolukkokki kcba:ba:namdc cdcmanggom tani: kcba:-ba:nanc kcbangkokki. 
1CO.4.4	Ngo avwcsinci kcbangcm ba:sumang. Ngo avkc birudi:pc okkomsinci ansuka:sumang, cmpige:la ngo odokki imurkama:ncpc imang. Cdc Ru:tumbv:pak sc:kobv ngom kcbangcm ba:doji. 
1CO.4.5	Cdcmpidag ayirdok po:pcbong kcba:ba:namcm, Ru:tumbv gvkuma:dapc lulenyoka, sc:kobv su:pak kcmolo lc:nam attarkvdv:dcm pva:lo:pc la:lenycji odokkc asinlok mc:nam sagnam kvdv:dcm lenabmoyckuji. Odo appvng tani:yc Ru:ncpvnckolokkcm aipai cmnam pa:suycku.
1CO.4.6	Ngo sc appv:scm avkcpclang Apolo:kcpc tolvgamsudung noluk ainam lcga:pc, bvrokvdvnga, jc nolu ngolukkokki kinycpc okodcm adtu:ji odokkc gvbarma:dapc, jc nolukkolok akoncsin da:lipimpudcmpc akonkc lcgangc akonc go:puta:yok. 
1CO.4.7	Kapila:nc sc:ko nolukkolo atvko anguko ka:begdang? Nolukkc okko du:n nolu okodcm pa:toma:ji? Nolu cdcm pa:tomvlo, kapila nolu bottapc mansudon cdc aman kama:ncpc?
1CO.4.8	Nolu pvngkangcibong! Nolu mircmcika:bong! Ngoluma:pc nolu migompc ingabcika:bong! Odokkc cdc noluk migomdonamdc ka:svmosv:ya:nci, ngolu jc noluk lcdulo ka:sv:mosv:namdcm pa:mvngcppai! 
1CO.4.9	Kapila:nc ngo kindag jc Ru:ncpncbv ngolum appv:lok lcddarncdcm lcngkanto; sidopc lulvgnam tani:ycmpc; kapila:nc ngolu mo:pvsokkcpc, taycng among lutad lunckvdv:dokkcpc odokkc appvng tani:kvdv:dokkcpc ka:pc kare:nampc ikang. 
1CO.4.10	Ngolu Kristokc lcgangc monba:ba:nc, cmpige:la nolu Kristokolo kinncpa:nc. Ngolu ilang gvla:ma:nc ckvdaggom nolu ilang-gvla:nc. Nolum mcnggcla du:namc, cmpige:la ngolum amin aima:pc gvmonammc. 
1CO.4.11	Silokc ayirso:pc ngolu kcnongclang tv:lv:dung, ngolum bcdu gasor kama:pc odokkc dcmko pakosula odokkc okum rvgngong kama:pc ila dung, 
1CO.4.12	odokkc ngolu agercm gerdung, ngoluk avkc alakkokki gagsula. Cdvlo aisi:ma:pc ludoji, ngolu akirba:dcm bido; cdvlo irvsinyom idoji, ngolu mentumsula du:do: 
1CO.4.13	cdvlo lume:la ludoji, ngolu aiyo:pc du:do; odokkc su:pak mo:pvsok yoppaknam attarcmpc, appvng attarsok koiya:pc ika:bong.
1CO.4.14	Nolum anyi:mopc cmna ngo scm admang, cmpige:la ngok aipcmc:bomsunam ommangcmpc nolum aipc ainc agomcm luyirpc cmna:mvn. 
1CO.4.15	Kapila:nc nolukkc kvngapla:ma:nam gvyirnc Kristokolo dunggom, nolukkc bojcrungko tadponc lutaddokkc Kristokolo abupc ikang. 
1CO.4.16	Ngo nolum kvnggv:pc lusv:la ludung, cmpcmvlo, ngom ka:yv:sula gvncpc itoka. 
1CO.4.17	Cdcmpidag ngo nolukkolo:pc Timoti:mc mclvgto, ngok aipc mc:bomsunam odokkc Ru:tumkolo mc:dapsirsirnc awodcm, Kristokolo nolum ngok lambckvdv:dcm lubila mc:pa:modokupc, mondoli: appv:lo ngo cdcmbulum luyirbinamdcmpc. 
1CO.4.18	Akke ngowwong cmna mc:sudag, ngo nolukkodo:pc gvkvma:pc ige:la:sin. 
1CO.4.19	Ckvdaggom ngo nolukkolo:pc lomdanna gvyc, Ru:tumbv mc:mvlo, odokkc cdc tani:kvdv:dok ngowwong cmna lusunamdcmma cmpige:la buluk ilanggv:la:dcm malenyc. 
1CO.4.20	Kapila:nc Ru:ncpvnckc migomdoko amo:dc agom lukolo du:mang cmpige:la ilang-gvlanglo:pak. 
1CO.4.21	Nolu okodcm mc:dang? Ngo nolukkodo:pc danggi:ko bomna gvycnci, cdcmanggom aipc mc:namkokki aipc asin ansv:nam yalokokkiyc?
1CO.5.1	Aropakpc cdcmpc lubidung jc noluk ara:lo aisi:ma:pc imvngvmvnsutung, odokkc cdcmpc inamc ui-inc kvdv:dok ara:lo:sinci ka:begmang; Kapila:nc tani:akonc bvk abudok nc:lok lcdulo du:mvndung. 
1CO.5.2	Odokkc nolu ngolluong cmna mc:sunc tani:yc! Nolu cdcmyam mc:dvrra kappc-ripcnammangalang? Sc:kobv cdcm itoji noluk ara:lokkcm la:pakmotok.
1CO.5.3	Kapila:nc amvr-amosc kamanggom ngo yalokokki dung, odokkc du:narcmpc 
1CO.5.4	ngo kcbang ba:namcm Ru:tum Kristokolo ba:toibong sc:kobv cdcmpc agerko gertoji cdc tani:dcm. Nolu cdvlo yadkumsudonc, odokkc yalodc du:mvndagnc, Ru:tum Jisukc ilang-gvlangkokki, 
1CO.5.5	nolu cdc tani:dcm uilo:pc topaklvgpa:yc–adinamvrdcm dopakdopc, odomvlo Ru:tum Jisukc longcdc bvk yalodcm turmodopc.
1CO.5.6	Noluk bottapc lusu lusunamdc aimang. Nolu kinma:nci jc komirang adjio:dc alumpakdcm go:sa:modag cmna? 
1CO.5.7	Cdc aku kormira:dcm mopu:toka nolujen anu alumpc iycpc, nolu aropakpc komirang go:sa:ma:ncpc ila:yam. Kapila:nc Kristobv ngoluk gvpvtsula gvkunamdok me:r awodcm, palvgto. 
1CO.5.8	Kajc ngolu, cdcmpidag cdc donam-tv:namdcm ilai, cdc aku komira:dokkimang, cdc aima:pc ncka:mvnsunclang aisi:ma:nc komirangdokkimang, cmpige:la komirang ilvgma:nam pitangdokki ainc asin gcnamclang arodokki.
1CO.5.9	Nolukkolo:pc ngo do:jvgdo nolum aisi:ma:nc tani:kvdv:dokki jonsuyok cmna adka; 
1CO.5.10	cmpcsinci sc mo:pvsok aisi:ma:nc agerkvdv:dokki cdcmanggom dorvdonyonc odokkc rodkutnc kvdv:dokki, cdcmanggom moimang kumnc kvdv:dokki, odokkc cmpcmvlo nolu mo:pvsokkc gvlenpa:yc. 
1CO.5.11	Cmpige:la ngo cdcmyam nolum sc:komsin jonsuma:dopc adto sc:kobv bvro aminko ka:ycji bv aisi:ma:nc ager germurkoba: dorv-dongyoko domurmvlo, cdcmanggom, moimang kumnckomvlo, cdcmanggom rotkudnckomvlo–cdcmpinckokki dobotv:boisuyoka.
1CO.5.12	Kapila:nc mo:rongolok du:ncdcm ngo kcba:ba:la okkom inaycn? Cdc mondoli:dok du:nc kvdv:dc:ma:lang sc:kobulum nolu kcba: ba:pcnammcnc? 
1CO.5.13	Ru:ncpvncbv cdc mo:rongkc du:nckvdv:dcm kcbangcm ba:dag. “Aima:nc ager gernc tani:dcm noluk ara:lokkcm mcnnennvgtok.”
1CO.6.1	Cdvlo nolukkc bvro akolok birudi:pc mc:nyingko du:yc, bv lujvgluro lcgangc dormo kama:ncdok kcra:do:pc gvpc ang mcla:donci angunnc tani:lo:pc gvma:pc. 
1CO.6.2	Nolu kinma:nci jc angunnc tani:kvdv:dc mo:pvscm kcbangcm ba:yc cmna? Odokkc mo:pvscm nolukokki kcbangcm ba:mvlo, nolu adjio:nc ajcngkvdv:dcm ba:pc ba:la:ma:nci? 
1CO.6.3	Nolu kinma:nci jc ngolu taycng lutad lunckvdv:dcm kcbang ba:ycku cmna. Cddvko bojcya:pc, sc turra du:namdokkcm abaya:pc! 
1CO.6.4	Nolu cdcmpinc ajcngcm la:domvlo, kapila cdcmbulum nolu mondoli:dok adji:oko mcnggcnam kvdv:dokbuluk kcra:do lubidang? 
1CO.6.5	Scmngo nolu anyi:suycpc cmna ludung. Nolukkolok tani:akosinci kama:pc ila:dagnci kinnc pa:ncpc ila kcba:lok tani:kvdv:dok bvroagomdcm lupenbila:ma:nc, 
1CO.6.6	cmpige:la akolok birudi:pc bvrro lujvglurolo:pc gvdonci, odokkc mc:jvgma:nckvdv:dok ara:lo?
1CO.6.7	Lujvgluro ajcngko la:danpcgom akonc akonkokki mopvmvnsunapci idag nolukkcpc Kapila cdcmyam imurcm togcsuma:n? 
1CO.6.8	Cmpige:la nolu av-avkvdvngv:dc imurcm ido odokkc yaddo, odokkc jc noluk avkc bvrrangkvdv:dcmsinci.
1CO.6.9	Nolu kinma:nci jc dormokama:nckvdv:dc Ru:ncpvnckc migom doko mo:pvdo dungkuma:yc? Yadkosuyoka; ager gernckvdv:dcmba aisi:ma:nc moimang kumnckvdv:dcm, cdcmanggom ami yamnc langgo:nckvdv:dcm, cdcmmanggom la:tcr la:tcr langgo:nc kvdv:dcm, 
1CO.6.10	cdcmanggom dopsongkvdv:dcm, cdcmanggom dorvkvdv:dcm, cdcmanggom rotkudnc kvdv:dc Ru:ncpvnckc migom doko mo:pvdok du:sonsukuncpc ima:yc. Odokkc noluk akke cdcmpinnckkai. 
1CO.6.11	Cmpige:la nolum vrpu:to, nolum narc:pc:scmoto, nolum Ru:tum Jisu Kristokc aminno ainc cmna kcbangcm ba:tobong odokkc ngoluk Ru:ncpvnckc Yalodo.
1CO.6.12	“Appvng attarkvdv:dc ngokkcpc lujvglurodok lukamdcmpc idag,” cmpige:la appvng attarkvdv:dc agerlo kaboncmang. “Appvng attarc lujvglurodok lukampc ngokkcpc idag,” cmpige:la ngo okokokkisin pagbopc ikosumang. 
1CO.6.13	“Donamdc aki:dok lcgangc odokkc aki:dc donamdok lcgangc” odokkc Ru:ncpvncbv anyipakdcm akondcmna: akondcm anyipakdcm momvgyc. Amvrdcm aisi:ma:nc ager gernam lcgangcmang, cmpige:la Ru:tumkc lcgangc, odokkc Ru:tumbv amvrdok lcgangc. 
1CO.6.14	Odokkc Ru:ncpvncbv Ru:tummc turmotoku odokkc ngolumsin Bvk ilang gvlangkokki turmoycku.
1CO.6.15	Nolu kinma:nci jc noluk amvrkvdv:dc Kristokc ager gerjonc cmna? Ngo cdcmpidag Kristokc ager gerjondcm la:ycnci odokkc bulum aminc:ng langgo:nam ager gerjonpc imoycnci? 
1CO.6.16	Cdvlosinmangkc! Nolu kinma:nci jc sc:kobv ami nc:ng lango:nclok du:bosudoji bvk lcdulo amvr atcro:pc ipakdag cmna? Kapila:nc, cdcm adla lc:namdcmpc, “cdc anyidc amvr akko:pc iycpc.” 
1CO.6.17	Cmpige:la sc:kobv Ru:tumkokki lckoka:ji Bvk lcdulo yalo akkongkopc idag.
1CO.6.18	Aisi:ma:nc ager gernamcm mcpaktoka. Tani:akonc inam ake pa:p appv:dcm amvrdok ru:yido idag; cmpige:la aisi:ma:nc ager gernc tani:dc bvk avkc amvrdok birudivpc gerdag. 
1CO.6.19	Nolu kinma:nci jc noluk amvrkvdv:dc Angunnc Yalodok kumko cmna noluk arangv:do okodcm nolu Ru:ncpvnckolokkcm pa:toji? 
1CO.6.20	Nolu noluk avkcmang; nolum arckokki rctung. Cdcmpidag Ru:ncpvncmc noluk amvrkvdv:do amin gvmotoka.
1CO.7.1	Su:pak noluk agomdcm okodok agomcm adkaji. Cdc milbo:lokkcpc nc:ngko sudkvma:namdc aidag. 
1CO.7.2	Ckvdaggom aisi:ma:nc ager gerrv:namlo ankang kangkvnamkokki, appvng milbong taniyc bvk nc:ngko du:pa:do odokkc appvng nc:nglokkc bvk avkc milbongc du:pa:do. 
1CO.7.3	Milbo:dc bvk nc:dok mida:monamdok pa:pcnamdcm bipa:do, cdcmv:pc nc:dc:sin bvk milbo:dcm. 
1CO.7.4	Kapila:nc nc:dc bvk avkc amvrdcm motusula:mang, cmpige:la milbo:dc motumdag; cdcmv:pc milbo:dc bvk avkc amvrdcm motumsula:mang, cmpige:la nc:dc motumdag. 
1CO.7.5	Akoncm akonc nv:paksuyoka asudowko mcngkvla tolvgsunamdok ma:mvlo, jc no avyc kumnamno kumna du:ma:mvlo; cmpige:la odokkc lckoda gvpumsulangkuk, ckvma:mvlo nolum ka:bomc:bomoyc avyc asinc mc:tumsula:ma:la.
1CO.7.6	Ngo scm aya:sitapc mc:la lunamki ludung, lulvgla lunamkimang. 
1CO.7.7	Ngo mc:dagai appvng ngok avyngkcmpc iya:mvlo. Cmpige:la appvngkc bvkkc bvkkc Ru:nckolok pa:nam amanc dung, akonc abangkonc odokkc akonc abangkonc.
1CO.7.8	Amilo gvma:nc kvdv:dcmnang tumbo nc:ngkvd:dcm ngo ludung jc bulukkcpc atcrpc du:namdc aidag ngo kapc du:ji. 
1CO.7.9	Cmpige:la bulu avyc mentumsula du:namcm dungkinma:mvlo, bulu midangcm mopa:do. Kapila:nc mc:la mcrugc dornamdcmpcyam mida:monamdc aiya:dag.
1CO.7.10	Mida:monckvdv:dcm ngo kvnggv:pc lunamko ludo, ngo:mang cmpige:la Ru:tumbv jc nc:dc bvk milbo:dokkc mcpakmvnsu pcma:nammc; 
1CO.7.11	(ckvdaggom bv iycmvlo, bvm atcrongcm du:molang cdcmpcmanggom bvk milbo:dokki lckomotokuka) odokkc jc milbongc bvk nc:dcm mcpakpangkumang.
1CO.7.12	Du:nc akedcm ngo ludung, Ru:tumbv:mang, jc bvro akolokkc nc:ngkonc du:ycmvlo sc:kobv mc:jvgma:nckonc, odokkc bv bvk lcdulo du:mvnpc cmna luyc, bv bvm mcpakpa:mang. 
1CO.7.13	Nc:ng akolokkc milbongko du:ycmvlo sc:kobv mc:jvgma:nc, odokkc bvk lcdulo bv du:mvnpc cmna luyc, bv bvm mcpakpangkumang. 
1CO.7.14	Kapila:nc mc:jvgma:nc milbo:dc bvk nc:dokki angunncpc idag, odokkc mc:jvgma:nc nc:dc bvk milbo:dokki angudag. Ckvma:mvlo, noluk ommangkvdv:dc narc:ma:yc, cmpige:la cdcmpc ila bulu angundag. 
1CO.7.15	Cmpige:la mc:jvgma:nc ajondc gvpansupc mc:ycmvlo, cdcm cdcmpc imotoka; cdcmpinc agerdo cdc bvrodcma:m bvrmcdcm yc:tummang. Kapila:nc Ru:ncpvncbv ngolum gogto mc:pomcngan lcgangc. 
1CO.7.16	Nc:nga, kapc no kindon nok milbo:dcm mopvtla:ycji: mopvtla:ma:ycji? Milbonga, kapc no kindon nok nc:dcm kapc mopvtla:ycji?
1CO.7.17	Cdcmong, Ru:ncpvncbv bvm binam turnamo:dcm appvngcm gvgcmotok, odokkc okolop Ru:ncpvncbv bvm gogtoji. Cdc appvng mondoli:lo:pc ngok lujvglurro. 
1CO.7.18	Gogdag ayirdo akoncm gadpugcikabo:nci? Gadjognamdcm bvm la:pakpc cmna imoyoka. Gogdag ayirdo akoncm gadpukmanganci? 
1CO.7.19	Bvm gadpuknammcm mamoyoka. Kaila:nc gadpuknamdc:sin atvkosin kvtc:mang cdcmanggom gadpukma:namdc:sin, cmpige:la Ru:ncpvnckc kvnggv:pc lulvgnamdc. 
1CO.7.20	Appvngcm kapidowcm gogkaji bv cdcmv:pc du:pa:do. 
1CO.7.21	No pagboka:nci cdvlo nom gogkaji? Cdvlosin Mc:yoika cmpige:la nok mopvdcm pa:tomvlo, cdc pa:namdcmmv:pc no du:toka. 
1CO.7.22	Kapila:nc Ru:tumkolo sc:kom gogtagnc pagbokopc malennvgkunammc Ru:tumkolo. Cdcmv:pc sc:kom mcge:lvgnamcji cdvlo Kristokc pagbopc gogtoji. 
1CO.7.23	Nolum arckokki rcnamc; tani:lok pagbopc iyoka. 
1CO.7.24	Cmpidag bvrokvdvnga, kapinc du:nam-dagnamloi appvngcm gogtungaji, odo bvm Ru:ncpvnckc lcdulo du:mvmotoka.
1CO.7.25	Su:pak mida: moma:nc kvd:dok agomc, ngokkc Ru:tumkolokkc kvnggv:pc lulvgnammc kamang, cmpige:la ngo ngok mc:lenna lunamcm bidung Ru:tumkc ayang kokki akonc mc:tinsukampc.
1CO.7.26	Ngo mc:dag jc silo mclokc ka:nam mc:dvrmc:songdcmpc, cdc tani: akolokkcpc kapc bv du:ji cdcmpc du:namv:dc aidag. 
1CO.7.27	No yamncm la:tagnci? Mcpakkupc cmna mc:yoka. Nokkc yamnc kama:nci? Midangko mopc cmna mc:yoka. 
1CO.7.28	Cmpige:la no midangko momvlo, no pa:bcm imang, odokkc ko:ncng akonc midangko moycmvlo bv pa:bcm imang. Ckvdaggom cdc sc:kobulu midangcm moycnc mo:pvsok mc:dvrmc:songcm pa:yc, odokkc ngo nolum cdcm mcpakbiyc.
1CO.7.29	Ngok lunamdc bvrokvdvnga, tola lc:nam ayirdc airu:pc aninpc pvnga:du:bong; su:pakkolokkc, sc:kobulukkc yamnc du:ji bulukkc akosin kamangv:ncmpc du:motoka, 
1CO.7.30	odokkc cdc sc:kobulu mcdvrra kabdoji bulu mcdvrra kammangv:ncmpc, odokkc cdc sc:kobulu mc:podoji mc:pomangv:ncmpc, odokkc cdc sc:kobulu rcdoji bulukkc attar kamangv:ncmpc, 
1CO.7.31	odokkc cdc sc:kobulu mo:pvsokki jonsudagji bulukkc odokki jonsuma:namdcmpc. Kapila:nc sc mo:pvsok monamsc kama:pc ipakdu:bong.
1CO.7.32	Ngo nolum mc:dvr mc:so:lokkc mc:satsutoka cmna mc:dag. Midangcm moma:nc tani:dc Ru:tumkc ager lcgangc mcngkesula gerdag, Ru:tummc kapc mc:lvgsumopcikc cmna; 
1CO.7.33	Cmpige:la mida:monc tani:dc mo:pvsok ager kvdv:dok lcgangc mcngkesula gerdag, odokkc kapc bvk nc:dcm mclvgsumopcikc cmna, 
1CO.7.34	Odokkc bvk aipc mc:namdc mc:pansudag. Mida:moma:nc nc:ngc cdcmanggom ko:ncngc Ru:tumkc ager lcgangc mcngkesula gerdag, kapc amvrc odokkc yallo angupcikc cmna; cmpige:la mida:monc nc:dc mo:pvsok agerkvdv:dok lcgangc mcngkesula gerdag, kapc bvk milbo:dcm mc:lvgsumopcikc cmna. 
1CO.7.35	No scm noluk ayvnam lcgangc ludung, nolukkolo atv jo:namko lujcmlvgpc cmna imang, cmpige:la ainc ikangvkanko imopc cmpc igotko cmna odokkc Ru:ncpvncmc noluk mc:pansuma:nam mcnga:la kumnamdcm pa:mopc cmna.
1CO.7.36	Akonc jodi mc:dag bv bvk tadpvrnamdcm aiyo:pc lupo-tawumang, bvk mc:namdc kvnggv:pc tordagmvlo, odokkc cdc cdcmpc ipcnammcmvlo, bv kapc mc:dagji bvm imotoka: bulum midangcm momotoka–cdc pa:pmang. 
1CO.7.37	Cmpige:la sc:kobvi asinbo kvnggv:pc mcngangka:bong, mapcnammang cmpige:la bv mc:namdcm mentumsudag, odokkc cdcm bvk asinbo mc:lvgsuto, bvm bvk tadpvrnamdcmpc lc:pc cmna, bv aincm geryc. 
1CO.7.38	Cdcmpidag jc sc:kobv bvk tadpvrnamdcm midangcm modagnc ainc agercm gerdo; odokkc sc:kobv mida: monam moma:ycnc bv aiya:nc agercm geryc.
1CO.7.39	Nc:ng akonc bvk milbo:dc cddvkopci turycnc du:mvnru:pa:dag. Jodi milbo:dc siyc, midangcm bv sc:komci mc:dagji modopc, Ru:tumongkolo mukti:ycm bv pa:dag. 
1CO.7.40	Cmpige:la ngok kcbang ba:pc bv kapc du:ji cdcmpc du:mvlo bv mc:poya:nc, odokkc ngo mc:dag jc ngokkc Ru:ncpvnckc Yallo dung.
1CO.8.1	Su:pak donamcm moimang kumkolo ilvgnamdcmbulum: ngolu kindo jc “Ngolu appvngc kinnam agomcm kindo.” “Kinnamc” da:li:pimpudcmpc go:sa:modag, cmpige:la aipc mc:namc mosa:do. 
1CO.8.2	Akonc jodi mcngkvla mc:yc jc bv o:kai kindo, bvk kinpcnamdcm cmpidaggom kinmang. 
1CO.8.3	Cmpige:la akonc Ru:ncpvncmc aipc mc:mvlo, Bvkkokki akonc kinnampc idag.
1CO.8.4	Cdcmpidag, monam moimangcm binamcm donamcm donamdcm, ngolu kindag “Jc monam moimangdokkc aro:ru:pc du:namc kamang,” odokkc “Ru:ncpvnc kamang cmpige:la akkongko.” 
1CO.8.5	Kapila:nc taycngamo:to cdcmanggom tani:amo:so uiyc cmnam dung–aropcsinci bojcrungko “Uiyc dung” odokkc bojcrungko “ru:tumc” dung– 
1CO.8.6	Ckvdaggom ngolukkcpc Ru:ncpvnc akkongko dung, Abudc, okolokkc appvng attarcm ru:lentoji odokkc okolokkc ngolu du:doji, odokkc Ru:tumako, Jisu Kristobv, sckkokki appvng attarkvdv:dc odokkc sckkokki ngolu du:du:ji.
1CO.8.7	Cdcmpc idag-imanggom, appvngc sc kinnamscm kinmang. Cmpige:la akelokkc, siddv longckopc monam moimangcm kumnamcm kumyitla aropakpc monam moimangcm binam donamkvdv:dcm dodag; odokkc buluk asin mcngc-saggc, mc:murra mc:ncpc idag. 
1CO.8.8	Donamc ngolum Ru:ncpnckolo aidag cmna lubima:yc. Ngolu aima:ya:ncpc imang ngolu jodi doma:mvlo, odokkc aiya:ncpc imang ngolu jodi domvlo. 
1CO.8.9	Kanggabo:lang ckvma:mvlo sc noluk dolvngcm donamdc kapcjila lcsudsuko sv:tu:pc sckkai mcngkinma:nc kvdv:dokkcpc iyc. 
1CO.8.10	Kapila:nc akonc jodi nom ka:mvlo, kinncpa:nc kanc tani:konc, monam moimangcm kumko okumkolok tcbulkolo, bv asin pvta-monncmpc ima:yclang, bvk mcngc-sagcdc mcngkinma:mvlo, monam moimangcm binam donamdcm dopc? 
1CO.8.11	Odokkc noluk kinnamkokki cdc mcngkinma:nc tani:dcm moketo, oko bvrodok lcgangc Kristobv sika:ji. 
1CO.8.12	Cdcmpidag nok bvrodok birudi:pc pa:bcm ila odokkc buluk mcngc-saggcm tarcmola cdvlo cdc mcngkinma:ji no Kristokc birudi:pc pa:bcm ido. 
1CO.8.13	Cdcmpidag, donamdc jodi ngok bvrokc imur lcga:pc ido, ngo cdvlosin adincm doma:yc, ckvma:mvlo ngo ngok bvrodcm domurmoncpc idag.
1CO.9.1	Ngo morvt pa:ncma:lang? Ngo mclvgla ager germonammcma:lang? Ngoluk Ru:tum Jisu Kristomc ka:mangalang. Ru:tumkolo nolu ngok ager gerncma:lang? 
1CO.9.2	Ngo amikcpc mclvgla ager gerncmanggom, cmmangargom nolukkcpci ngo ido; Kapila:nc nolu ngok mclvgla ager gernam aminnok Ru:tumkolo tubojedc.
1CO.9.3	Sc:na ngok lurasunamcnc cdc sc:kobulu ngom anka:la ka:doji. 
1CO.9.4	Nolukkc donamclang tv:namkvdv:dcm dona-tv:nanc lulvgla:nam kama:lang? 
1CO.9.5	Ngolukkc yamncko du:bogvbosula du:la:nammc kama:nci, cdc ake mclvgla ager germonam kvdv:dcmpclang Ru:tumkc bvrokvdv:dcmpc odokkc Kepaskcmpc? 
1CO.9.6	Cdcmpcmanggom cdc Barnaba:bv:lang ngowo:ma:lang sckkc turra du:pc ager germa:pc du:namc du:la:nammc kama:nc? 
1CO.9.7	Sc:konu avkc murkongcm pidsula mimag monc agercm gerdon? Sc:ko angur ba:ri:ycm avyc a:ycm dosuma:pc idon. Sc:konu simvn kcrcngko odok gakvrko yumma:pc kanggabdonc?
1CO.9.8	Scm ngo tani: ilang gvlangnampc ludu:nci? Lujvglurodc c:mo:pc cdcm luma:lang? 
1CO.9.9	Kapila:nc cdcm Mose:kc lujvglurodo adtak, “Go:ru adorko a:m samdom nappa:dcm ycngkapyok.” Cdc go:rudok lcgangci Ru:ncpvncbv mc:dang? 
1CO.9.10	Bv ngoluk appvngkc lcgangc luma:lang? Cdcm ngoluk–appvngkc lcgangc adtungai, lcga:dc a:l gvncdc mc:tinna a:lcm gvpcnammc odokkc a:m samncdc mc:tinna a:mdok samrcko asudko pa:pc cmna samdo. 
1CO.9.11	Ngolu yalo ainc agomcm nolukkolo pittomvlo, cdc airu:pc nolukkolok attarko avpc pa:namdcm gadkumvlo bojcyen. 
1CO.9.12	Amme scm nolukkolok sanggabla la:la:nampc mamvlo, ngolu ckvdaggom bojcya:pcma:lang?
1CO.9.12	Cdcmpc idaggomsinci, ngolu cdvlosin cdc ilang-gvla:dcm inagvnamang, ckvdaggom ngolu atv attcm mentumsudo Kristokc tadponc lutaddcm lukodo atvko lutcranko lulvgnamdcmpcyam. 
1CO.9.13	Nolu kinma:nci jc cdc sc:kobulum kumko okumdo ager gerdopc mctu:ji buluk donamcm kumko okumdok pa:do cmna, odokkc cdc sc:kobulu palvgkodo agercm gerdoji palvgla bikodok pa:mvndo cmna? 
1CO.9.14	Cdcmv:pc, Ru:tumbv kvnggv:pc lulvgto jc cdc sc:kobulu tadponc lutaddcm ludoji turnancm tadponc lutaddokki pa:pa:do.
1CO.9.15	Cmpige:la ngo cdc pa:la:nam kvdv:dok akosin inagvnamang, cdcmanggom ngo scm cdcmpinc pa:namko lcgangc admang. Kapila:nc ngo cdcmyam ngok bottapc lusunam luga:dokkcm lupakmvlo siycpc. 
1CO.9.16	Kapila:nc ngo tadponc lutaddcm lubimvlo, cdc ngom atv bottapc lunamko lugangcm bimang. Kapila:nc ngokkolo ipcgvpcnammcm jongclvgtag. Ngo tadponc lutaddcm lubima:mvlo mcngkesula sipcnampc iyc! 
1CO.9.17	Kapila:nc ngo jodi cdcm ngok mcngkamkokki iyc, ngok amanc dung; cmpige:la ngok avkc ilvngkokki ima:mvlo, ngom bottapc gerpcnam agerkokki lulvgtag. 
1CO.9.18	Ngok amandc cmpcmvlo okodcn? Scwo:na: jc ngok lutad lukolo ngo arc la:ma:pc, ngok avkc ilangcm ina-sa:nama:pc tadponc lutaddo.
1CO.9.19	Kapila:nc ngo appv:tani:lokkc mopvtdaggom, ngo avyc appvngkcpc pagbopc isuto jc ngo bojcyangko mopvla:dopc cmna. 
1CO.9.20	Jiwu kvdv:do:pc ngo Jiwuakopc ito, Jiwukvdv:dcm mopvtpc cmna; cdc lujvg lurodok kcvgpc du:nckvdv:dokkcpc ngo lujvg lurodok kcvgpc du:ncmpc ito–ngo avyc lujvglurodok kcvgdo du:mangagom–jc ngo:jen cdc lujvglurodok kcvgdo du:nckvdv:dcm mopvtpc. 
1CO.9.21	Cdc lujvg lurodokkc angupc du:nckvdv:dokkc–ngo lujvg lurodok mo:ro:pc du:ncmpc ito–Ru:ncpvnckolo:pc lujvg luro kama:ncpc ima:pcmang cmpige:la Kristokc lujvg-lurodok kcvgdo–jc ngo:jen cdc lujvg-lurodokkc moro:pc du:nckvdv:dcm mopvtla:ycpc. 
1CO.9.22	Asin kvnggv:ma:nc kvdv:dokkcpc ngo kvnggv:ma:ncpc ito, jc ngo:jen kvnggv:ma:nc kvdv:dcm mopvla:pc cmna. Ngo appv: tani:lo:pc appv:pc itobong, jc appv:pc ila ngo akkemci mopvla:ycpc cmna. 
1CO.9.23	Ngo cdcm tadponc lutaddok lcgangc ido, jc ngo odok akirba:dkvdv:dok pa:mvnpc cmna.
1CO.9.24	Nolu kinma:nci jc dukka:mvnsukolo dugnc appv:dc dugdo cmna, cmpige:la akkongkonc amandcm pa:do cmna? 
1CO.9.25	Cdcmpidag dugtoka no:jen cdcm pa:ycpc. Appvng moduduka:mvnsunc mentumsula du:namcm appvng agerlo idag. Bulu cdcm omvgpcnc dogsori: abvlcgang idag, cmpige:la ngolu omvgpcma:nc abv lcgangc ido. 
1CO.9.26	Aidag, C:, ngo kanggod kama:pc dugmang, ngo csarlo kvgka:mvnsunc akoncmpc kvgka:mvnsumang; 
1CO.9.27	Cmpige:la ngo ngok amvrcm kvgsudo odokkc cdcm momapdo, ckvma:mvlo ammem lutadcm lubige:la gno avyvngc tadma:ncpc ipagyc.
1CO.10.1	Ngo kinpc mc:dag bvrokvdvnga, jc ngoluk abukvdv:dc mukkang kcvgdo dungai, odokkc appvngc siycng asidok gvko:la gvto, 
1CO.10.2	odokkc Mose:kolo appvngc mukka:do baptismongcm la:to odokkc siycng asido, 
1CO.10.3	odokkc appv:dc c:mo:pinc cdvlosin dokvma:nam donamdcm doto odokkc appv:dc cdvlosin tvngkvma:nam tv:namcm tv:to. 
1CO.10.4	Kapila:nc bulu kangkvma:nam Vlv:dokkcm tv:to okodc buluk lcdulo gvmvnka:ji, odokkc cdc Vlv:dc Kristobvai. 
1CO.10.5	Cdcmpc idag imanggom buluk bojcrungcm Ru:ncpvncbv asinc aipc mc:lvgsumangai; kapila:nc bulum yumra:do mokkeyamto.
1CO.10.6	Su:pak cdc agomkvdv:dc ngolukkcpc po:pcbong lutadno:nammc, buluk ikampc aima:ncm ilv:ma:dopc. 
1CO.10.7	Monam moimang kumncpc iyoka buluk akke inamdcmpc; cdcm adla lcngkamdcmpc, “Tani:kvdv:dc dopc tv:pc cmna tedtu:to odokkc so:manyirmanpc cmna dagrobkang.” 
1CO.10.8	Ngolu aisi:ma:nc agercm germopc mcngkvmopc lagimang bulukkolok akke gernamdcmpc, odokkc vyvngkolang awum lvngkokopc longc atcro:do singapkang. 
1CO.10.9	Ngolu Ru:tummc anka:la ka:pa:ru:mang, buluk akke ka:namdcmpc odokkc tabvkokki singapnamdcmpc; 
1CO.10.10	cdcmpcmanggom mvnmvnaipcma:nammc, buluk akke inamdcmpc odokkc Mokemoyencdokki moke-moyenamdcmpc.
1CO.10.11	Su:pak cdc bulu bulum lutadma:pc ikang, cmpige:la cdcbulum ngoluk luyirnapc adla lc:to, okokvdv:dok tayc:do dv:tak kvdv:sok du:tcrc pvngangka:bo:ji.
1CO.10.12	Cdcmpidag sc:kobv dagla dung cmna mc:sudagji ansumotoka ckvma:mvlo bv kcdtabyc. 
1CO.10.13	Oko ankangka:namcsin nolum imurko imomang okodc tani:lokkcpc cmmo:pc ima:ji. Ru:ncpvncbv mc:jvgdag, odokkc bv noluk torasula:namdcmyam bottaya:nc ankang-ka:namcm imoma:yc, cmpige:la ankang ka:namdokkisin dugpvtsunanc lambcm biycpc, jc nolu cdcm menrasula:ycpc.
1CO.10.14	Cdcmpidag, ngok mc:bomsunam ajonkvdvnga, monam moimang kumnamdcm mcpaktoka. 
1CO.10.15	Ngo aipc kinnc mcngc-sagc kanc tani:kvdv:dcmpc ludo; nolu avkcpc avyc mcngcsagcla ka:sutoka ngo okkom ludoji. 
1CO.10.16	Akirba:d kanc tv:nanc ko:pdcm okodcm ngolu akirba:d bidonc, cdc Kristokc i:do lckopc tv:bosupcnamma:lang? Cdc pita:dcm okodcm ngolu penpordonc, cdc lckopc Kristokc amvrdo penporbosuma:lang? 
1CO.10.17	Lcga:dc pitangc aborongko, ngolu sc:kobulu amvr atcrongkoji; kapila:nc ngolu appvngc pita:dcm lckopc dodo.
1CO.10.18	Israeldok tani:kvdv:dcm mcngka:la ka:to; palvgkodo palvgnamdcm donc appv:dc lckko:pc jonncma:lang? 
1CO.10.19	Okkom ngo cmpcmvlo lukanycn? Cdc monam-moimangcm binamcm donamdc atvkopc idagnci? 
1CO.10.20	Ma: ngo lukanbidung jc uikumnc kvdv:dc okodcm palvgdagnc bulu uiycm bidag Ru:ncpvnc kolo:pcmang. Ngo nolum uikokki ajoncmpc imolv:mang. 
1CO.10.21	Nolu Ru:tumkc tv:nanc ko:pdcmsin odokkc uidok tv:nanc ko:pdcm tv:la:mang. Nolu Ru:tumkc tcbuldcmnang uikc tcbuldcm du:bosula:mang. 
1CO.10.22	Ru:tummc ncnckopc luyosuycnci? Ngolu Bvmyam torya:dagnci?
1CO.10.23	“Appvng attarc lujvg-luro lukamdcmpc idag,” ckvdaggom appvng attarc idum-gvdumsumang. “Appvng attarc lujvg-luro lukamdcmpc idag.” Ckvdaggom appvng attarc tayc:pc mosa:lvgmang. 
1CO.10.24	Sc:komsin bvk avkc ainamcm mamoyok, cmpige:la bvk kumrv korvdok ainamcmpak lumolang.
1CO.10.25	Attar kokodo konam adindcm atv tayumnam agomcm mcngkup mc:lappc mc:ma:pc dotok. 
1CO.10.26	Kapila:nc “Mo:pvsc Ru:tumkc, odokkc odok du:nc appvng attarkvdv:dc.”
1CO.10.27	Mc:jvgma:ncdok akonc nolum apin donam-tv:namko dodopc gogsuyc odokkc no gvlv:dag, okodcmci nok kcra:do tolvgbidagji atv tawunam agom kosin luma:pc mcngc mcnga:la mc:ma:pc dotok. 
1CO.10.28	Cmpige:la nom sc:kaiyc jodi luyc, “Scm palvgkolo bitungai,” odo tani:dok lcga:pc mc:bila sc:kobv nom lubitoji, odokkc mcngkub-tablapnam lcgangc– 
1CO.10.29	ngo ludung bvk mcngkubtablapdcm, nokkcdc:mang cdcm doyoka. Kapila:nc kapila ngok mcngkampc ilang gvla: namdcm akon tani:lok mc:namkokki mc:moyen? 
1CO.10.30	Ngo doinoba:dki domvnmvlo kapila ngo odokki lupaksukosuycn ngo okodok lcgangc doinoba:d bidoji?
1CO.10.31	Cdcmpidag, nolu dodaggomba tv:daggom, cdcmanggom okodcmci no idonc, Ru:ncpvnckc amin gvnam lcgangonc itoka. 
1CO.10.32	Jiwukvdv:dcmba Girikkvdv:dcm oko aima:p mcnamcmsin mcngkosuyok cdcmanggom Ru:ncpvnckc mondoli:dcm, 
1CO.10.33	ngo kapc appvng agercm gerdon appvng tani:ycm mc:lvgsudopc ikvla ka:do, ngok avkc ainamcm masuma:pc, cmpige:la bojcrungc aidopc, bulujen turdopc.
1CO.11.1	Ngok gvkampc gvmvnncpc itoka, ngo kapc Kristokc lcdulo gvmvndoji. 
1CO.11.2	Ngo nolum aidag cmna ludo kapila:nc nolu ngom appv:lo mc:pa:dag odokkc itcng-gvtcng kvdv:dcmsin idag ngo kapc cdcmbulum nolum bitoji. 
1CO.11.3	Cmpige:la ngo nolum kintoka cmna mc:dag jc appvng tani:lok ru:tumdc Kristobv, nc:ng tani:lok ru:tumdc milbo:dc, odokkc Kristokc ru:tumdc Ru:ncpvncbv. 
1CO.11.4	Tani: akoncmum sc:kobv kumdoji cdcmanggom lungor ludoji bvk tukkom u:rumsuge:la bv bvk ru:tumdcm mcnggcsuma:pc ido. 
1CO.11.5	Ckvdaggom nc:ng akomumc sc:kobv kumdoji cdcmanggom bvk tukkudcm ungge:suge:la lungor ludoji bvk ru:tumdcm mcnggcma:pc idag–cdc bvk mittukdcm rakutnamdcmpvng idag. 
1CO.11.6	Kapila:nc nc:ng akonc avdc mittugcm u:rumsuma:ycnc, odo bvk dumvtkvdv:dcm scppaksutoka; ckvdaggom cdc ncng akolokkcpc ayang abo kama:ncpc iyc gadpukpcma:mvlo scpakkpc, bvm u:rumsunancko urumsumopcnamc. 
1CO.11.7	Kapila:nc milbong tani:akonc bvk mittukdcm u:rumsupcnammang, bv Ru:ncpvnckc moyirc odokkc amin gvnampc ila:yam; cmpige:la nc:ngc milbo:lok amin gvnamc, 
1CO.11.8	(kapcnc milbo tani:ycm nc:ng tani:lokkcm momangai, cmpige:la nc:ngcm milbolokkcm moto. 
1CO.11.9	Milbongcm nc:lcgangc ru:mangai cmpige:la nc:ngcmdan milbo:lcgangc ru:tungai.) 
1CO.11.10	Cdcmpila:na nc:ngc u:rumsupcnamko bvk mittukdo du:pcnammcnc, taycng lutad lunckvdv:dok lcgangci. 
1CO.11.11	Cdcmpidaggomsin, Ru:tumkolo nc:ngc milbo:lokkc atckmang cdcmanggom milbongc nc:lokkc; 
1CO.11.12	kapila:nc nc:ngcm milbo:lokkcm motagai, cmpige:la su:pak milbongc nc:lokkc angupc onamc. Odokkc appvng attar atvkvdv:dc Ru:ncpvnckolokkc.
1CO.11.13	Noluk avkc lcgangc aro lume:ycm ka:sutoka; nc:ng akolokkcpc mittugcm u:rumsuma:pc Ru:ncpvncmc kumnamdc kanggu:daglang? 
1CO.11.14	Rcngamc luyirma:lang milbong tani:lokkcpc dumvdcm araipc lc:namdc bvm avdcm anyi:sumodag cmna. 
1CO.11.15	Cmpige:la nc:ng akonc arainc dumvddcm gcmvlo, cdc bvkkcpc bottapc mc:supcnamc? Kapila:nc bvk dumvddcm ungkomsunaycpc bitag. 
1CO.11.16	Sc:kai akonc pamvnsupc cmna mc:yc, ngolu oko iyit-gvyitkodasin torvgsumang, cdcmanggom Ru:ncpvnckc mondoli:dc:sin.
1CO.11.17	Cmpige:la lcdukc agom kvdv:do ngo nolum aidag cmna luma:yc, kapila:nc cdvlo nolu gvkumsudonc cdc nolu aiya:nam lcgangcmang cmpige:la aiya:ma:nam lcgangcmvn. 
1CO.11.18	Kapila:nc dunga:pc du:dodcm cdvlo nolu mondoli:pc gvkumsudonc, ngo tadbegdag jc noluk ara:do angu angunammc dung; odokkc ngo cdcm asudowko mc:jvgdo, 
1CO.11.19	Kapila:nc noluk ara:do pamvnsunc pakerpayernc kcrcngc du:ru:pc sc:kobulu noluk ara:do mc:jupmcngkapdagji kangkinna:ma:dopc. 
1CO.11.20	Cdvlo nolu lckopc gvkumsula rvgsudonc, cdc Ru:tumkc donam tv:namdc:mang nolujc dodonc. 
1CO.11.21	Kapila:nc dododcm, appvngc bvkkc bvkkc donamcm dopangcidagbong. 
1CO.11.22	Okkon! Nolukkc dopcla: tv:pc okumc kama:nci? Cdcmpcmanggom nolu Ru:ncpvnckc mondoli:dcm tayumdonci odokkc cdc sc:kobulukkc okkosin kama:ji anyv:sumodonci? Okkom ngo nolum luyya:n? Ngo odo nolum aidag cmna luycnci? Ma:, ngo luma:yc.
1CO.11.23	Kapila:nc ngo Ru:tumkolokkcm pa:to okodcm nolum bitoji, jc Ru:tum Jisubv miru alaglo tolvgdo yumcdo pitangcm la:to, 
1CO.11.24	odokkc bv cdvlo aipai bitoji, cdcm Bv pentu:to, odokkc luto, “Sc ngokkc amvrc okodc noluk lcgangcji. Scm ngom mc:pa:la scmpc ilangka.” 
1CO.11.25	Cdc ikamv:dcmpc tv:nanc ko:pdcmsin, donam tv:namdok lcdudo, scmpc lula, “Sc ko:psc anu lugoddc ngok i:kokki. Scm ilang, tv:lang mcna: mcna:pc nolu cdcm, ngom mc:pa:la.”
1CO.11.26	Kapila:nc cddvko mc:na:-mcna:pc sc pita:scm doycnc odokkc ko:pscm tv:ycnc, nolu Ru:tumkc sinamdcm lutadbido Bv gvlatkuma:dodo:pc. 
1CO.11.27	Sc:kobvi, cdcmpidag, pita:dcm dodoji cdcmanggom Ru:tumkc ko:pdcm aima:si:ma:pc tv:doji Ru:tumkc amvrdcmlang i:dcm narc:ma:pc imonamdok imurcm incpc iyc. 
1CO.11.28	Tani:akoncm avdcm ansuka:sumotoka, odokkc cdcmpc pita:dcm domolang odokkc ko:pdcm tv:molang. 
1CO.11.29	Kapila:nc sc:koi akoncmum dodoji odokkc tv:doji amvrdcm narc:dagji narc:ma:ji ka:suma:pc dodagji odokkc tv:dagji bvk avkc palvgcm pakosudo. 
1CO.11.30	Cdcmpila:na nolukkolok bojcrungc asin kvnggv:ma:nc odokkc mola:ma:nc, odokkc akke sika:bo:nc. 
1CO.11.31	Ckvdaggom ngolu avkc aropakpc asinc mcngc sagcla ka:sumvlo, ngolum kcbang ba:pcnammang. 
1CO.11.32	Cmpige:la cdvlo ngolum kcbangcm Ru:tumkokki ba:dagji, ngolum imurcm aipc imodakku odomvlojen rcngamsokki lckopc palvgkosuma:ycpc.
1CO.11.33	Cdcmpcmvlo, ngok bvrokvdvnga, cdvlo nolu lckopc gvkumsudonc, 
1CO.11.34	akonkc lcgangc akonc toya:mvnsulangka–sc:koiyc kcno:ycmvlo, bvm okumdo domotoka–ckvma:mvlo nolu palvgkosukapc gvkumsudo. Ake agomkvdv:dok lcgangc ngok gvdodcm ngo lukanbiyc.
1CO.12.1	Su:pak bvrokvdvnga, ainctaycng among yalodok aman agomc, ngo nolum c:mo:pc incpc imolv:mang. 
1CO.12.2	Nolu kindag jc nolu cdvlo ui-kumna:ji nolu agom luma:nc monam moimang kvdv:do:pc gvyodbola gvtungai, cdcmpc idag imanggom nolum gvnampc idungaboi. 
1CO.12.3	Cdcmpidag ngo nolum mcngkintoka cmna mc:dag jc sc:kosin Ru:ncpvnckc Yalodokki luncdc “Jisumc pelvgnampc ika:langka!” Cmna luma:yc, odokkc sc:kobv:sin Angunnc Yalodokkima:mvlo “Jisubv Ru:tumc” cmna lula:ma:yc.
1CO.12.4	Su:pak angu angu amanc dung, cmpige:la yallo akkongko; 
1CO.12.5	Odokkc angu angu agerc dung, ckvdaggom Ru:tum akko:dc; 
1CO.12.6	odokkc angu angu agerc dung, ckvdaggom cdc Ru:ncpvnc akko:dc sc:kobv ilang-gvlangcm odobulu appv:do ako akko:pc bidagji. 
1CO.12.7	Appvngcm appvngkc amin lcgangc Yalodok lcngkansunamcm bitung. 
1CO.12.8	Akoncm Yalodokki kinjvgla kinnam agomcm bitung lukur lule:la lubila:dopc, odokkc akonkoncm kinnam agomcm lubila:dopc cdc Yalo atcro:doggongkcmpc, akonkoncm mc:jvgnammcm cdc Yalo akko:dokki, 
1CO.12.9	akonkoncm csa:mokula:namdok amancm Yalo akko:dokki, 
1CO.12.10	akonkoncm mcngapla:ma:nam ager gernamcm, akonkoncm lungor lunamcm, akonkoncm yalokvdv:dcm angu angupc kangkinna lubila:dopc, akoncm angu angu agom lula:namcm akondcm agom lunamkvdv:dcm lukurbila:dopc. 
1CO.12.11	Cdc appv:dc Yalo akko:dokki ilanggvlangcm binamongc, sc:kobv atckpc Bv mcngkampc idopc bidagji.
1CO.12.12	Kapila:nc amvrdc kapc akonc odokkc bojcrungko angu angu ajon amvr-ammo du:nc, odokkc amvrdok alc alag appv:dc, bojcrungko idaggom, amvr akkongko, cdcmpidag cdc Kristokolo dung. 
1CO.12.13	Kapila:nc Yalo akodokki ngolu appvngc amvr akodc baptismongcm langka–Jiwudaggom cdcmanggom Girikdaggom, pagbodaggom cdcmanggom avkc mc:supc du:ncdaggom–odokkc appv:dcm Yalo akkongkolok tv:moto.
1CO.12.14	Kapila:nc amvrdc amvr-amo akkongdo kancmang cmpige:la bojcrung kokki. 
1CO.12.15	Alcdc jodi luyc, “Ngo alakmangga:lok, ngo amvrdokkcpc imang” cdc amvrdokkcpc atv adji:ya:nc inyopkopc amvramodokkcpc pv:ma:dopc imoma:ycpc. 
1CO.12.16	Odokkc jodi yeru:dc luyc, “Ngo amikpc imangga:lok, ngo amvrdokkcmang,” cdc amvrdokkcpc atv pv:ma:nckopc ima:ycpc. 
1CO.12.17	Jodi amvr appv:dc amik appirkopc iyya:mvlo, tadnancdc okolo du:ya:ncm? Amvr appv:dc jodi yeru:pc iyya:mvlo, okolok namnamdc du:ya:n? 
1CO.12.18	Cmpige:la cdcm kapc, Ru:ncpvncbv ru:lvgtonc amvrdo alcalagkvdv:dcm, appv:dcm ako akkopc, Bv kapc mc:toji. 
1CO.12.19	Appv:dc alcalag akko:ya:mvlo, amvrdc okolo du:ya:ji? 
1CO.12.20	Cdcm kapc idagji bojcrungko angu angu lctv-lagpangc dung, ckvdaggom amvr akkongko.
1CO.12.21	Amigdc alagdcm lula:mang, “Ngo nom mamang.” 
1CO.12.22	Kekonpc lupc, amvrdok alc-alag kvdv:dc adji:ya:pc torncpc ka:namkvdv:do mcpakla:ma:nammc, 
1CO.12.23	odokkc cdc amvrdok alcalagkvdv:dcm okodcm bulu ngolu adji:ya:pc mcnggcpcnamcmna mc:donc ngolu bottcya:nc mcnggcm mclvgdo, odokkc ngoluk kangkanma:nc alc-alakkvdv:dcm aiya:pc mclvgdo, 
1CO.12.24	okodcm ka:yumnc alcalakkvdv:dc mama:ji. Cmpige:la Ru:ncpvncbv amvrdcm rungkumsula Ru:to, adji:ya:nc alc alagkvdv:dcm mcnggcnammcm bila. 
1CO.12.25	Odomvlo amvrdo angunammc kama:ycpc cma, cmpige:la jc adinamvr kvdv:dc c:mo:pinc ka:mvnsunamcm akonc lcgangc ka:ycpc cmna. 
1CO.12.26	Adinamvr akonc rammvlo, appv:dc ramdag lckko:pc; akoncm mcnggcycmvlo, appv:dc lckko:pc mc:podag.
1CO.12.27	Cdcmpinamc nolu Kristokc amvrc odokkc atckpc odok adinamvrc. 
1CO.12.28	Odokkc Ru:ncpvncbv Kristokc mondoli:do mclvgla ager germonamkvdv:dcm bia:danna bitung, lckondo lungor lunckvdv:dcm, lcumdo poyirnckvdv:dcm, odokkc mcngapla:ma:nam ager gernckvdv:dcm, odokkc csa:mokunckvdv:dcm, ager gerdumsunc-kvdv:dcm, migom donc kvdv:dcm, angu angupc agom lunckvdv:dcm. 
1CO.12.29	Appv:dc mclvgla ager germonammclang? Appv:dc lungor lunnclang? Appv:dc poyirnclang? Appv:dc mcngapla:ma:nam agercm gerdolang? 
1CO.12.30	Appvnglokkc csa:mokumnam amanc olang? Appvngc angu angu agom lulangki ludolang? Appvngc lukonsunamcm ludolang? 
1CO.12.31	Ckvdaggom kvnggv:pc bottaya:nc amandcm pa:lv:langka.
1CO.12.31	Odokkc ngo cdcmyam aipakya:nc lambcko lcngkanyc.
1CO.13.1	Ngo jodi tani:kvdv:doklang taycng lutad lunckvdv:dok agomkokki agomcm luyc, ckvdaggom aipc mc:namc kama:yc, ngo bc:la du:nc bottcnc arcm aborko cdcmanggom tubla bc:nc lu:pe. 
1CO.13.2	Odokkc ngokkc lungor lunanc ilang gvlangc jodi dung, odokkc appvng kinnam agom kinyc, odokkc ngokkc appvng mc:jvgc dung, adi: kvdv:dcm ncrpakla:namc, cmpige:la ayang ka:ma:mvlo, ngo okosinmang. 
1CO.13.3	Ngokkc okko du:nc jodi ngok amvrcm rompakdopc bipakyc, ckvdaggom aipc mc:namc kama:mvlo, ngo okkomsin pa:pc pa:mang.
1CO.13.4	Aipc mc:namdc mentumsula du:namc odokkc aya:pc mc:namc; Aipc mc:namdc amigdvgncmang cdcmanggom pirtapc mansuncmang; cdc ngowong cmna mc:suncmang cdcmanggom ikat-siyatla incmang. 
1CO.13.5	Aipc mc:namdc odok avkc lambcdok mcmang ke:ke:pc gvmang; cdc aglvngsangke:mang cdcmanggom mc:nying mc:ncmang; 
1CO.13.6	cdc imurlo mc:pomang, cmpige:la arolo mc:podag. 
1CO.13.7	Aipc mc:namdc appvng attarcm torvgsudag, appvngcm mc:jvgdag, appvngcm toka:dag, appvngcm menrasudag.
1CO.13.8	Aipc mc:namc cdvlosin mc:tcrsumang; lungor lunam kvdv:dokkcpcdan, cdcbulu lungasuyc, kinnamdokkcpc, cdc yogpakyc. 
1CO.13.9	Kapila:nc ngoluk kinnamdc kinapmang odokkc ngoluk lungor lunamdc pv:mang; 
1CO.13.10	Ckvdaggom cdvlo pvnga:ycnc, kinapma:namdc yogpakyc.
1CO.13.11	Cdvlo ngo kowowa:ji, ngo kowawkoncmpc agomcm luka, ngo kowawkoncmpc asinc mcngka, ngo kowawkoncmpc lugodcm luka. Cdvlo ngo bottaka:ji ngo inam gvnam lambckvdv:dcm ko:kangcmpc mcpakto. 
1CO.13.12	Kapila:nc su:pak ngolu arsilo ka:soka:mola ka:do, cmpige:la odo dagrvgsudanna ka:begyc. Ngo su:pak intagongko kindag; odo ngo appv:dcm kinyc, ngo kapc appv:scmci kintoji
1CO.13.13	Cdcmpidag, mc:jvgc, mc:tinc, aipc mc:namc dungkolo du:mvndag, cdc awumdok, cmpige:la odok bottarya:ncdc aipc mc:namdc.
1CO.14.1	Noluk turnamsok kanggoddcm aipc mcnamdcm itoka, odokkc kvnggv:pc taycng among aman binam kvdv:dcm pa:pc cmna mc:toka, anguru:pc nolu jen lungordcm ludopc. 
1CO.14.2	Kapila:nc sc:kobv agom ludonc angu angomki tani:ycm lumang cmpige:la Ru:ncmc ludag; kapila:nc sc:kosin bvm tadkinmang, cmpige:la Yalodo tadngak sunamcm jc:la ludag. 
1CO.14.3	Odok kekonpc, sc:kobv lungorcm ludoji tani:kvdv:dcm buluk mosa:nam lcgangc odokkc asin pvtadopc mcnggcnam lcgangc odokkc lckko:pc du:nam lcgangc. 
1CO.14.4	Sc:kobv angu agomki agomcm ludagnc bv avdc avdcm lusv:sudag, cmpige:la sc:kobv lungorcm ludonc mondoli:dcm bojcla gvdopc lusv:dag.
1CO.14.5	Su:pak ngo nolu appvngcm angu agomki lutoka cmna mc:dag, cmpige:la cdcmyam luya:toka. Sc:kobv lungorcm ludonc sc:kobv angu agomki ludonc bvm bottaya:dag, sc:koiyc lukonsubiru:ma:mvlo, odomvlo jen mondoli:dc aiya:la gvdopc. 
1CO.14.6	Su:pak bvrokvdvnga, ngo jodi nolukkolo:pc angu agom lula gvyc, kapc ngo nolum avmoycm ngo asudko lcngkanko cdcmanggom kinnamko cdcmanggom lungor lunamko cdcmanggom poyirko nolum pobima:mvlo?
1CO.14.7	Cddo:ma jodi turnam kama:nc munnamc, cdc tu:lungc cdcmanggom gunggangc, tadkindopc mudma:mvlo, kapc akonmumc okodcm muttoji kinycn? 
1CO.14.8	Odokkc mimag tu:lu:dc tadkinna:ma:dopc bc:mvlo, sc:konu mimag mokapc lenycn? 
1CO.14.9	Cdcmpc nolu av avkvdv:dc:sinci; nolu angu agomki tadkinla:ma:nam agomcm luyc, kapc okkom lutoji kinycn? Kapila:nc no esarlo:pc luyc. 
1CO.14.10	Mcngctpcnam kamang mo:pvso bojcrungko angu angu agomc dung; odokkc akosin lunamdok arc kama:pc imang; 
1CO.14.11	cmpige:la ngo jodi agomdok arcdcm kinma:mvlo, ngo luncdokkcpc ami amo:lok tani:pc iyc odokkc luncdc ngokkcpc ami amo:lok tani:pc iyc. 
1CO.14.12	Cdcmpidag noluk avkcpc; nolu Yalodok lcngkansunamdcm kvnggv:pc mc:dag, mondoli:do mosa:lvgpc aipakpc mcma:ru:pc akoncmyam akonc gvgctoka.
1CO.14.13	Cdcmpidag, sc:kobv angu agomki ludonc lukonsubinam lulanggvla:namdok lcgangc kumpa:do. 
1CO.14.14	Kapila:nc ngo jodi angu agomkokki kumyc, ngok yalodc kumdag cmpige:la ngok asindc apv-a:ycm pa:mang. 
1CO.14.15	Okkom ngo ipcnammcn? Ngo yalodokki kumyc odokkc ngo asindokkisin kumyc; Ngo yalodokki ni:tom moyc odokkc ngo asindokkisin ni:tom moyc. 
1CO.14.16	Ckvma:mvlo, no yalodokki akirba:d bimvlo, kapc akonc ru:yolokkc dungkodok du:ncdc lula:ycn “Amen” dcm noluk aipai binamkvdv:dcm no okodcm ludu:ji cdcm kinma:dodcm? 
1CO.14.17	Kapila:nc no pv:namkopc aipai biycipc, cmpige:la akon tani:dc kinmvnma:da.
1CO.14.18	Ngo Ru:ncpvncmc aipai bido jc ngo nolug appv:dcmyam abayangko angu agomki agomcm ludo. 
1CO.14.19	Cdcmpc idaggom imanggom mondoli:do ngo asinbokki gomug pirngoko ngo luya:yc, ammem luyirnam lcgangc, lv:yvng vyvngkopc angu agomki lunamdcmpcyam.
1CO.14.20	Bvrrangkvdvnga, noluk asinc ko:ka:pc iyoka; aima:nc agerlo onam kowawpc ilang, cmpige:la mc:namsagnamlo sv:titsunncmpc itoka. 
1CO.14.21	Lujvglurodo cdcm adtak,
1CO.14.21	“Mcngapla:ma:nc angu agom lunc tani: kvdv:dokki odokkc
1CO.14.21	ami amo:lok tani:kvdv:do nabberkokki
1CO.14.21	sc tani:kvdv:scm agomcm luyc,
1CO.14.21	odokkc anki odo bulu ngom tadma:yc, Ru:tumbv ludag.”
1CO.14.22	Cdcmpc idag, angu agom lunamkvdv:dc mc:jvgnclok lcga:pc kanggodmang cmpige:la mc:jvgma:nclokkc, cdcmpc lungor lunamdc mc:jvgma:nclokkcpc cmpige:la mc:jvgnclokkcpc.
1CO.14.23	Jodi, cdcmpidag mondoli: appv:dc gvkumsuyc odokkc appv:dc ru:yolok du:nckvdv:dc cdcmanggom mc:jvgma:nc kvdv:dc gva:yc, bulu luma:yclang jc nolu simaddag cmna? 
1CO.14.24	Cmpige:la appvngc jodi lungor luyc, odokkc mc:jvgma:nckonc cdcmanggom ru:yolok tani:konc gva:yc, bv appv:dokki mcnga:yc, bv appv:dokki ka:dopc gogtak, 
1CO.14.25	bvk asinbok kinma:dopc lc:nam agom appv:dokki lulenamdo; odokkc cdcmpidag, bv: obumla owa:la bv Ru:ncpvncmc kumyc odokkc lulenyc jc Ru:ncpvncbv aropakpc ngoluk ara:so dung.
1CO.14.26	Cmpcmvlo okkon, bvrrangkvdvnga? Cdvlo nolu gvkumsudonc, appvngkc mc:jvg ni:tomko du:do, luyir agom ako, lungor agomko, gomug lunamko, cdcmanggom lukur lule:la lunamko. Appvng agercm aiya:la gvnamlcgangc gerka:langka. 
1CO.14.27	Akonc jodi angupc lunam gomugki luyc, odo anyiongkoba: aipakpc du:ycm awumongko dungka:langka, odokkc akoncm lukurla lumotoka. 
1CO.14.28	Cmpige:la akosin lukonsula lubinc kamang, mondoli:lobuluk appv:dcm aso:pc du:motoka odokkc bvm avycm lusumotoka odokkc Ru:ncpvnckolo:pc. 
1CO.14.29	Anyikoba: awum lungor lunncm lumotoka, odokkc akedcm asino:bo mcngka:la ka:motoka okodcm lutoji. 
1CO.14.30	Lcngkannamko jodi kcra:dok du:nc ako lcngkantomvlo, dunga:po:ncdcm aso:pc du:motoka. 
1CO.14.31	Kapila:nc nolu appvngc lungorcm akon lcdulok akonc lula:dag, odomvlojen appvngc tadyirsuycpc odokkc appvngc bottapc mc:suycpc; 
1CO.14.32	odokkc lungor luncdok yalodc lungor lunanckvdv:dokkc. 
1CO.14.33	Kapila:nc Ru:ncpvncbv mc:mur mcyarnclok Ru:ncpvncmang.
1CO.14.34	Ainc yalokanc tani:kvdv:dok mondoli:kvdv:doggvngkcmpc, nc:ngkvdv:dc mondoli:kvdv:do aso:pc du:pcnammc. Kapila:nc bulum ngom ludopc lulangcm bimang, cmpige:la idum gvdumsuncpc ipa:do, lujvg lurodo lukamdcmpc. 
1CO.14.35	Bulu atvko kinpc mc:namko du:ycmvlo, buluk milbongkvdv:dcm okumno tawumotoka. Kapila:nc mondoli:lo nc:ngc agom lunamdc anyi:pcnamc.
1CO.14.36	Okkon? Nolukkolo Ru:ncpvnckc agomdc lenpo:do tadpangkayc cdcmanggom nolloi cdcm pa:nckvdv:dc? 
1CO.14.37	Akonc jodi bv lungor luncko cmna mc:suyc, cdcmanggom yalo agom lukampc gvncko, bv togcsupa:do jc nolukkolo:pc ngo okodcm do:jvg jvgtu:ji cdc Ru:tumkolokkc kvnggv:pc lulvgc. 
1CO.14.38	Sc:kaiyc jodi scm kangkinma:yc, bvm kangkinma:yc.
1CO.14.39	Cdcmpidag ngokkc bvrrangkvdvnga, kvnggv:pc lungor lupc cmna mc:langka, odokkc angu gomugki agom lunam kvdv:dcm mc:yoka; 
1CO.14.40	Cmpige:la appvng agercm kvbkab-cmdopc odokkc narc:pc:sc:pc gerrangka.
1CO.15.1	Su:pak ngo nolum mc:pa:moycku, bvrrangkvdvnga, oko gomugki ngo nolum tadponc lutaddcm lubikan, okodcm nolu tadlvgsutoji, okodo nolu dagdu:ji, 
1CO.15.2	okodokki nolu turdu:ji, cdcm nolu kvnggv:pc gagla du:mvlo–ckvma:mvlo nolu cmmumpc mc:jvgto.
1CO.15.3	Kapila:nc ngo mayangarnamdcmpc okodcm ngo pa:toji, jc Kristobv ngoluk pa:p lcgangc Ru:nckc agom jvggabdcmpc sikang, 
1CO.15.4	jc Bvm agolo lc:to, jc Ru:nckc agom jvggabdcmpc lowum longcdo turmotoku, 
1CO.15.5	odokkc jc Kepasmc lcngkansutoku, odokkc vyvngkolang anyidcm. 
1CO.15.6	Odokkc lvngko anggoko bojcya:ngcm bvrokvdvngcm lckoatcro:lo, odokbuluk akedc singapka:bo:daggom. 
1CO.15.7	Odokkc Bv Jakobmc lcngkansuto, odokkc mclvgla ager germonam appv:dcm.
1CO.15.8	Appv:dok lcdupc, odvma:namlo onamcmpc inam, Bv ngomsin lcngkansuto. 
1CO.15.9	Kapila:nc mclvgla ager germonam kvdv:dok adjiyarya:ncdc, mclvgla ager germonammc cmna lukanci-ma:namc. Kapila:nc ngo Ru:ncpvnckc mondoli:dcm mojog-morogto. 
1CO.15.10	Ckvdaggom Ru:ncpvnckc ayangkokki ngokkc ngo sc:kobv:ji, odokkc ngokkolo:pc Bvk aya:dc cmmumtomangai. Odok luyotpc, buluk akoncmmam akoncm agercm torya:pc gerto, cdc ngo:manggom, cmpige:la Ru:ncpvnckc aya:dc okodc ngokkolo dungaji. 
1CO.15.11	Cdc ngowa:mvlo cdcmanggom buludaggom, cdcmpidag ngolu lutadbido odokkc nolu cdcmpc mc:jvgto.
1CO.15.12	Su:pak Kristomc sikolokkc turkuncpc lutadbido, kapc nolukkolokkc akke lula:dang sinckvdv:dokkc turkunammc kamang cmna? 
1CO.15.13	Ckvdaggom sinckvdv:dokkc turkunam kama:mvlo, odomvlo Kristomc turmotokumang; 
1CO.15.14	jodi Kristomc turmotokumang odomvlo ngoluk lutadbinamdc cmmumc. 
1CO.15.15	Ngolu Ru:ncpvncmc lumurla lugcbidung, kapila:nc ngolu Ru:ncpvncmc lukanbido jc Bv Kristomc turmotoku sinckvdv:dc turkumangamvlo Bv Bvm turmokumangai. 
1CO.15.16	Kapila:nc sinckvdv:dcm turmotokuma:mvlo, odomvlo Kristomcsin turmotokumang. 
1CO.15.17	Jodi Kristomc turmotokumang, noluk mc:jvgdc mc:murc odokkc nolu su:paksin noluk pa:pkvdv:do dung. 
1CO.15.18	Cmpcmvlo cdc Kristomc mc:tinna simvnnc appv:dc yogpagamkang. 
1CO.15.19	Jodi sc turnamsok lcgangongc Kristokolo ngolukkc mc:jvgc dung, ngolu appvng tani:ycmyam aya:sitapc mc:pcnammc.
1CO.15.20	Cmpige:la ncrkvgpc Kristomc sikolokkcm turmotoku, cdc sc:kobulu sika:bo:nc odokbuluk e:pongarnc a:ycdc. 
1CO.15.21	Kapila:nc tani: akodokki kapc sinamc angka:nc, tani: akkungkokki sinckvdv:dok turkunammc lengkang. 
1CO.15.22	Kapcnc kapc Adamkolo appvngc sika:ji, cdcmv:pc Kristokolo appvngcm turmoycku. 
1CO.15.23	Cmpige:la appvngcm bvkkc bvkkc lukamdcmpc:--Kristobv e:pongarnc a:yckvdv:dokkc, odokkc Bvk gvdokudodo cdc sc:kobulu Kristokcpc inckvdv:dc. 
1CO.15.24	Odokkc du:tcrdc pvnga:do, cdvlo Bv migom dungko amo:dcm Ru:ncpvncmc Abudcm biycji appvng migom donamcm odokkc appvng ilang-gvlangcm odokkc tornamcm momvgmosvgge:la. 
1CO.15.25	Kapila:nc Bvk alcbo Bv miruappv:dcm sanggcmma:sisscm Bv migom dopa:ru:yc. 
1CO.15.26	Mokepcnam du:tcrkc mirudc sinamdc. 
1CO.15.27	“Kapila:nc Ru:ncpvncbv appvng attarcm Bvk alc kcvgbo du:dopc lc:yc” Cmpige:la cdvlo cdc ludagnc, “Appvng attarc Bvk kcvgpc du:dag,” cdc cmmumpci kinnamc jc Bv langutag sc:kobv Bvk alc kcvgbo appvng attarcm mcdoji. 
1CO.15.28	Cdvlo appvng attarcm Bvk kcvgpc idoji, odo Awodc avdc:sin Bvk kcvgpc du:ncpc iyc sc:kobv appvng attarcm Bvk kcvgpc lc:dagji, jc Ru:ncpvncbv appvngkcpc appv:pc idopc.
1CO.15.29	Cdcmpima:mvlo, tani:kvdv:dc okko cmna mc:ycn sincdok lcga:pc baptismo binamdcm? Sinckvdv:dcm cmpcsinci turmokuma:mvlo, kapila tani:kvdv:dc Bvk lcga:pc baptismongcm bidon? 
1CO.15.30	Kapila ngo ayir ayirlo pcsokonnom pa:ycn? 
1CO.15.31	Ngo lura lurasula ludung, bvrrangkvdvng, ngok nolukkolo bottapc mc:sunamdc okodc Kristo Jisukolo du:ji ngoluk Ru:tumbv, ngo longgcm longgcm sido! 
1CO.15.32	Ngo okkom arckapc pa:don jodi, tani:lukampc ludung, Ipesusolo simvnkokki momvnsuka cmmvlo? Sinckvdv:dcm turmokuma:mvlo “Kajc dola: tv:lai, kapila:nc yampo ngolu sipakyc.”
1CO.15.33	Yadkosuncpc iyoka: “Aima:nc ajonc ainc mc:jong asincm momvgdag.” 
1CO.15.34	Noluk yvgcmnc asindo:pc mc:toka, odokkc lckoda pa:bcm iyobongka. Kapila:nc akelokkc Ru:ncpvnckc kinnam agom kamang. Ngo scm nolum anyi:sudopc ludung.
1CO.15.35	Cmpige:la sc:kaiyc tawuyc, “Kapc sinckvdv:dcm turmotokun? Cdcmpinc amvrdokki bulu gvyckunci?” 
1CO.15.36	Ci monba:ba:nc tani:ya! No okodcm piddonc cdc sima:sisscm sa:ma:yc. 
1CO.15.37	Odokkc no okodcm piddoji cdcmanggom amvrdc okodc badpcncji, cmpige:la ammo-amni: anggara:dc, geuosong cdcmanggom angu a:mcsong. 
1CO.15.38	Cmpige:la Ru:ncpvncbv cdcm amvrkopc bidag Bv kapc balentoji, odokkc appvng ja:tlok amni:kvdv:dc odok avkc amvrcm.
1CO.15.39	Kapila:nc appvng adinc c:mo:pcmang, cmpige:la tani:kvdv:dokkcpc ja:tko dung odokkc, simvnkvdv:dokkcpc anguko, odokkc ongolokkcpc anguko.
1CO.15.40	Taycng amvr kvdvng dung odokkc mo:pvkvdv:sok amvrc dung; cmpige:la taycngtok amin gvnamdc ako odokkc mo:pvsok amin gvnamdc abangko. 
1CO.15.41	Do:nyitokkc unjvgdc ako, odokkc po:lodokkc abangko, odokkc takarkvdv:dok unjvgnamdc abangko; kapila:nc unjvgnamlok takar abug lokkc takar bukkondc angudag.
1CO.15.42	Cdcmpidag cdcmpc sinckvdv:dok turkunamdc okodcm pittonc kapcnc, okodcm turmotonc sipcma:nc. 
1CO.15.43	Cdcm mcnggcma:pc pidlvgto, cdcm rcmakpc pitto, cdcm torpc la:sa:toku. 
1CO.15.44	Cdcm adin-amvrpc pitto, cdcm yalo amvrpc la:sa:toku. Adinamvrko du:mvlo, yalo amvrkosin dung. 
1CO.15.45	Cdcmpila cdcm adtag, “Ru:lenpo:nam tani: Adambv turnc tani:pc ikang;” Lcddarkc Adambv turnam-binc yalopc ikang. 
1CO.15.46	Cmpige:la cdc yaloki du:ncdc:mang lenpo:ncdc cmpige:la adinpincdc, odokkc: yalopc incdc. 
1CO.15.47	Lenpo:nc tani:dc mo:pvsokkai, among tani:yc; tani: akondc taycngtokkai. 
1CO.15.48	Amongki monam tani:dc kapc idagji, cdc amongki monamkvdv:dc:sin idag; odokkc taycngtok tani:dc kapc idagji, cdc taycngtok tani:kvdv:dc:sin idag. 
1CO.15.49	Ngolu among tani:dok mokampc monamdcmpc onampagc, ngolusin taycng among tani:dok mokampc monamdcmpcsin dumsimigmo kamvnnc.
1CO.15.50	Ngo scm nolum lubidung, bvrrangkvdvnga: adinclang i:yc Ru:ncpvnckc migomdokodcm pa:mvnmang, cdcmpcmanggom yogpagpcncdc yogpakpcma:ncdcmpc pa:tcng itc:mvnmang.
1CO.15.51	Ka:tok! Ngo nolum mcngapla:ma:nam agomko lubidung. Ngolu appvngc singapma:yc, cmpige:la ngolu appvngc badyugsuyc, 
1CO.15.52	vgcmpc, amigc migyabla, lcddarkc tu:lu muddodo. Kapila:nc tu:lu:dc bc:yc, odokkc sinckvdv:dcm sikuma:dopc tursangammoycku, odokkc ngolu badyugsuyc. 
1CO.15.53	Kapila:nc sc jitpakpcnc rcngamsc jitpakpcma:ncdcm gcpa:ru:yc, odokkc sc sikunc rcngamsc sikuma:nc:dcm gcpa:yc. 
1CO.15.54	Cdvlo jitpakncdc jitpakma:ncdcm gcycnc, odokkc sikuncdc sikuma:ncdcm molvgsuycnc, odo okodcm adla lc:tu:nc cdc pvnga:yc: “Sinamcm mopvla mcpakto.”
1CO.15.55	“C:i sinam nok mopvnamdc okolon?
1CO.15.55	C:i sinam, nok gvdv:dc okolon.”
1CO.15.56	Sinamdok gvdv:dc pa:bc, odokkc sinamdok ilang gvla:dc lujvglurro. 
1CO.15.57	Cmpige:la Ru:ncpvncmc aipai bitoka, sc:kobv ngolu Ru:tum Jisukokki mopvnammcm bidagji.
1CO.15.58	Cdcmpidag, aipc mc:bomsunam bvrrang kvdvnga, mcmang ke:ke:pc du:tok, cngunma:pc, lo:dvscm Ru:tumkc agerlo gertvla, kinnang kinna jc Ru:tumkolo noluk ager gernamdc cmmumpc gvma:yc.
1CO.16.1	Su:pak mc:jvgla ager gernckvdv:dok lcgangc bidumsunam agomkvdvng: Galatia mondoli:dcm ngo kapc lukanbikanc cdcmpc nolusin ipcnammc. 
1CO.16.2	Longc kvnvddok a:pongarnc longcdo, noluk appvngc asudowko langcrla lc:lang odokkc cdcm lcngkumlang, bv bojcbomna gvycpc, odomvlo ngo cdvlo gvycnc bidumsunamcm bipc urkusupcnam kama:ycpc. 
1CO.16.3	Odokkc cdvlo ngo gvpv:ycnc, nolu sc:kobulum do:jvgkki noluk amancm Jerusalempc bomdop jvglvgtonc ngo cdcmbulum mclvgyc. 
1CO.16.4	Ngosin gvnamdc aiycpc cmna ka:mvlo, bulu ngom gvjonycpc.
1CO.16.5	Makedonia:dok gvko:la gvge:la ngo nolum gvka:la ka:yc, kapila:nc ngo Makedonia:dok gvko:la gvpc cmna mc:namko dung, 
1CO.16.6	odokkc ngo noluk lcdulo du:mvnciycsong cdcmanggom dvgvndo du:yc, odomvlojen ngok lambc gvdodcm lommoycpc, okolopci ngo gvycji. 
1CO.16.7	Kapila:nc ngo nolum su:pak ngok gvla du:dosommum ka:lv:mang; ngo noluk lcdulo ayir asudkopc du:lv:dag, Ru:tumbv mclvgmvlo.
1CO.16.8	Cmpige:la ngo Ipesu:do du:yc Yvngo longcdok donam tv:namdo:pc. 
1CO.16.9	Kapila:nc ngokkcpc pontaru:nc yabgoko ager sa:nc agerko kuge:kang odokkc clc bojcrungko miruc dung.
1CO.16.10	Timoti:bv cdvlo gvyckunc ka:langka noluk ara:lo bvm aikampopc du:molangka, kapila:nc bv Ru:tumkc agercm gerradung, ngok gerkampc kapc gerdu:ji. 
1CO.16.11	Cdcmpidag sc:komsin bvm lupakmoyaka. Bvk lambclo mcnganpc bvm lommolang, bv:jen ngokkoso:pc gvlatyckupc; kapila:nc ngo bvm bvrrangkvdv:do dungkolo ka:lv:dung.
1CO.16.12	Nolu bvro Apollokcpcdan, ngo kvnggv:pc luyirtung nolum gvla ka:dopc ake bvrrang kvdv:dcm gvjonna, cmpige:la cdc bvk gvlv:danmangai su:pak gvpc. Bvk gvpcnam lendodo bv gvycpc.
1CO.16.13	Ansula du:langka, noluk mc:jvgnamno kvnggv:pc du:la daglangka, asin pvtalangka, torlangka. 
1CO.16.14	Noluk inam appv:dcm ayangkokki ilangka.
1CO.16.15	Su:pak, bvrokvdvnga, nolu kindag jc Akhaia:dok Stipenkc cra:dcai mc:jvgla gvmvnpo:ncdc, odokkc bulu aipc mc:jvgla ager gernc tani:kvdv:dok agerlo avyc tolvgsuto; 
1CO.16.16	ngo nolum luyirdung cdcmpinc tani:kvdv:dok lukampc gvlang odokkc appvng ager gerjoncm odokkc du:gsila ager gerncm.
1CO.16.17	Stipenkc odokkc Portunatakc odokkc Akaikukc gvdodcm mc:polang, kapila:nc bulu noluk kama:nammcm pv:moto; 
1CO.16.18	kapila:nc bulu ngok yaloscm mc:sarsumotoku cdcmv:pc nolukkcmsin. Cdcmpinc tani:kvdv:dcm kangkinnangka.
1CO.16.19	Asia:dok mondoli:kvdv:dc aika:langka cmna mc:lvgtung. Akila: odokkc Priska:bv, buluk okumdo lckko:pc mondoli:do dung, Ru:tumkc aminno nolum aika:lang cmna asinbokki mc:lvgtung. 
1CO.16.20	Bvro appv:dc aika:lang cmnamcm mc:lvgtung. Akoncm akonc angunnc dosukki dosukmvnsulang.
1CO.16.21	Ngo, Poulbv, ngok avkc alakki sc aika:lang cmnamscm adlvgtung. 
1CO.16.22	Sc:kaikc jodi Ru:tummc aipc mc:namko kama:mvlo, bvm pelvgnampc ika:kangka. Ngoluk Ru:tuma, gvtokuk. 
1CO.16.23	Ru:tum Jisukc aya:dc nolukkolo dungka:langka. 
1CO.16.24	Kristo Jisukolo ngok aipc mc:namc nolukkolo dungka:langka. A:men.
2CO.1.1	Poulbv, Ru:ncpvnckc mcngkampc Kristo Jisukc mclvgla agom lunc, odokkc Timoti:bv ngoluk bvrodc, sc:kobulu Korintodo, Ru:ncpvnckc kumnc airu:nc tani: Akhaiang appv:do du:ji mondoli:kvdv:do:pc.
2CO.1.2	Nolukkolo:pc ngoluk Abu Ru:ncpvnckolokkc mc:po mcngancm odokkc Ru:tum Jisu Kristokolokkc ayangcmna: mcngancm bika:langka.
2CO.1.3	Ngoluk Ru:tum Jisu Kristokc Ru:ncpvncbv odokkc Abudc akhirba:d pa:ncpc ika:langka, aya:lok Abudc odokkc appvng ni:namlok Ru:ncpvncdc, 
2CO.1.4	sc:kobv ngoluk ipusire: pa:do appv:lo ngolum ni:dagji, odomvlo sc:kobulu atv ipusire: pa:ycmvlo ngolu ni:la:ycpc, oko ni:namdokki ngolum avycsin Ru:ncpvnckc ni:namdokki ni:doji. 
2CO.1.5	Kapila:nc ngolu kapc pv:namkopc Kristokc ipusire:ycm ikosudonc, cdcmpila Kristokokki ngolu pv:sepv:yepc ni:namscmci pa:mvndo. 
2CO.1.6	Ngolu jodi ipusire: pa:du:mvlo, cdc noluk asin mc:pcnam lcgangc odokkc motunam lcgangc; odokkc ngom jodi asincm mc:pomodu:mvlo, cdc noluk asin mc:po lcgangc, okodcm nolu pangkvsudu:nc cdvlo nolu mentumsudanna c:mo:pin ipusire:dcm pa:la du:donc cdc ngoluk ipusire: pa:namdcmmvng. 
2CO.1.7	Noluk lcgang ngoluk mc:la du:namdc cngunmang; Kapila:nc ngolu kindag jc nolu kapc ngolu ipusire: pa:namkvdv:dcm ka:dumsudonc, nolusin ngoluk mc:polo mc:pomvnyc.
2CO.1.8	Kapila:nc ngolu nolum kinma:ncpc itoka cmna mc:mang bvrokvdvnga, Asiangolo ngoluk ipusire: pa:namdok agomcm; kapila:nc ngo cdcmpc pv:namkopc jo:la:ma:dopc moduptonc jc ngolu turra du:namdcmci mc:la mc:tcrsutungaboi. 
2CO.1.9	Kapila:nc, ngolu mc:to jc ngolum mokedopc lulvg agomcm pa:tobong; cmpige:la cdc ngolum ngoluk avkolo mc:rasudopc imoge:mang cmna cmpige:la Ru:ncpvnckolo sc:kobv sinncm turmodokunc bvkkolo:pak. 
2CO.1.10	Bv ngolum cdcmpc sipcnc pcsonamdokkc moturto, odokkc Bv ngolum moturyc; Bvkkolo ngoluk mc:tincm tolvgto jc Bv lckoda ngolum moturyc. 
2CO.1.11	Nolusin ngoluk kumna kumdumsupa:ru:yc, odomvlojen bojcrung kumnamdok akirba:dcm bila kumnamcm arc pangga:lok ngoluk lcgangc bojcrung aipai biyc.
2CO.1.12	Kapila:nc ngoluk lubosula lusunamdc scmpc, ngoluk mc:namsagnamdok lukanbinamdc jc mo:pvso ilang gvla lcngkanto, odokkc nolum odokkcsin bojcyangko, angun ngunnamki odokkc Ru:nckc dormo kancpc asin ansvngki, mo:pvsok kinnam pa:namkimang cmpige:la Ru:ncpvnckc ayangkokki. 
2CO.1.13	Kapila:nc ngolu okkom pola:dang odokkc mcngkindag; Ngo mc:dag nolu pv:namkopc mcngkindag, nolu kapc inyopko mcngkindagji, 
2CO.1.14	jc nolu ngolukokki bottapc mc:sula:ycpc ngolu kapc nolukkokki mc:la:dagji, Ru:tum Jisukc Longcdo.
2CO.1.15	Lcga:dc ngo scm kindagrungai, ngo nolukkolo:pc gvpongarpc gvpc cmtungai, odomvlo jen nolu mc:pom lcnyikopc pa:ycpc cmna; 
2CO.1.16	ngo nolum ngok Makedonia:pc gvdodcm gvka:la ka:lv:tagai, odokkc nolukkolo:pc Makedonia:dokkc gvlatlangkula odokkc ngok Judia:pc gvko lambcdok ngom gvlvgkosupc. 
2CO.1.17	Ngo cdcmpc gvpc mc:dodcm ngo ngedkup-ngedlatdunganci? Ngok ager tarungcm rcngamsok tani:ycmpc idonci, C: cmna odokkc Ma: cmna lupc vgcmpc mosv:sula? 
2CO.1.18	Aroru:pc kapc Ru:ncpvncbv mc:jvg jvrvgdagnc, ngoluk nolum lunam agomkvdv:dc C: odokkc Ma: cmtomang. 
2CO.1.19	Kapila:nc Ru:ncpvnck Awodc, Jisu Kristobv, sc:kom ngolu noluk ara:lo lutadbitonc, Silbanubv odokkc Timoti:bv odokkc ngo, ngolu C: odokkc Ma: cmmangai; cmpige:la Bvkkolo cdc lo:dcm c:vyc. 
2CO.1.20	Kapila:nc Ru:ncpvnckc pesubinam appv:dc buluk c:vdcm Bvkkolo pa:dag. Cdcmpila:yam Bvkkoki ngolu Amendcm ludo, Ru:ncpvnckc amin gvnam lcgangc. 
2CO.1.21	Cmpige:la cdc Ru:ncpvncbv:mvn sc:kobv nolukkokokki aiyo:pc du:moncdc, odokkc ngolum togc:lvgto; 
2CO.1.22	Bvk tubjedcm ngolukkolo tublvgto odokkc Bvk Yallom ngoluk asin ara:bo bino:la arorungc cmna bito.
2CO.1.23	Cmpige:la ngo Ru:ncpvncmc ngok birudi:pc lukan lubidopc gogdo– cdc nolum aya:pc mc:namc du:langci ngo Korinto:pc gvma:pc dung. 
2CO.1.24	Cdc cdcmang jc ngolu noluk mc:jvgdok tayc:do ru:tumpc imang; ngolu noluk lcdulo agercm gerto noluk mc:ponam lcganc, kapila noluk mc:jvglo nolu kvnggv:la dung.
2CO.2.1	Kapila:nc ngok asincm ngo mc:dvrra nolum lckoda gvka:la kangge:ma:bong cmna mc:tobong. 
2CO.2.2	Kapila:nc ngo nolum mc:dvrmoyc, sc:konu cdc du:n ngom mc:pomopcnc ngok mc:dvrmonamong kvdv:dc:ma:mvlo? 
2CO.2.3	Odokkc ngok ikamdcmpc adto, odomvlojen cdvlo ngo gvycji ngo mc:dvrc a:ma:ycpc sc:kobulu ngom mc:pomonna:ji, kapila:nc ngo noluk appvngcm mc:torung, jc ngok mc:podc noluk appvngkc mc:popc iyc. 
2CO.2.4	Kapila:nc ngo bojcrungko asinbok aya:pc mc:namc odokkc asin mc:dvrokki odokkc bojcrungko miksi dvnamkokki nolukkolo:pc adto, nolum asin mc:dvrmopc cmmang cmpige:la ngokkc noluk lcgangc pv:namkopc du:nam aya:dcm kindopc cmna:mvn.
2CO.2.5	Cmpige:la jodi sc:kaiyc mc:dvrko mc:moto bv cdcm ngom mc:dvrmomang, cmpige:la angu angupc cdcm aima:ru:pc–nolum appvngcm mc:dvrmodo. 
2CO.2.6	Kapila:nc bojcya:dokki cdcmpinc modvgmokordokki binamdc pv:sepv:yedag. 
2CO.2.7	Cdcmpidag nolu cdcmyam bvm mc:yintoka odokkc ni:toka, ckvma:mvlo bv mc:dvrc abaya:la mctapsupckc. 
2CO.2.8	Cdcmpiga:lok ngo nolum kumna:sola ludung bvk lcgangc nolum aipc mc:namdcm lckoda mc:tentokuka. 
2CO.2.9	Sok lcgangcna ngo adtonc, jc ngo:jen nolum ankvla ka:la:ycpc odokkc appv:lok nolu lukamdcmpc taddoyc tadma:yc. 
2CO.2.10	Akoncmumcm nolu sc:kom mc:yisudonc, ngo:sin mc:yinsudo. Ngo okodcm mc:yinsutonc, ngo jodi atvko mc:yinsuto, Kristokc ka:de:pc noluk lcgangc, 
2CO.2.11	ngolukkolo Uiyyc mcngkamdcm la:la:ma:dopc motumsupc cmna. Kapila:nc ngolu bvk ager tarungcm kinma:pc imang.
2CO.2.12	Kristokc tadponc lutaddcm cdvlo ngo Troa:pc lubikapc gvtonc, Ru:tumkolo yabgoko ngokkcpc moge:kang; 
2CO.2.13	Cmpige:la ngok asinc mc:rasula:tomang Kapila:nc ngok bvro Titumc olo ngo pa:tomang, cdcmpila ngo bulum mcpakto odokkc Makedonia:pc gvto.
2CO.2.14	Cmpige:la Ru:ncpvncbv aipai pangka:langka, sc:kobv ngolum lo:dvscm Kristokokki mopvla mc:modagji, odokkc ngolukkokki Bvk kinnamlo nampodcm appv:lo:pc mcgo:lvgdag. 
2CO.2.15	Kapila:nc ngolu Kristokc airu:pc namponc Ru:ncpvnckc cdc sc:kobulum mopvnammcnc odokkc cdc sc:kobulu singapdu:nc. 
2CO.2.16	Akonkcpc sikolokkc sikolo:pc nambegc, akondokkcpc turnamlokkc turnamlo:pc namponc. Sc atvkvdv:sokkcpc, sc:ko pv:dang? 
2CO.2.17	Kapila:nc ngolu, bojcrungkcmpc, Ru:ncpvnckc agomcm tvryot tvrmatmoncpc imang; cmpige:la mc:jupmcngkappcnc tani:ycmpc innc, Ru:ncpvnckc togc:lvgnamcmpc innc, Ru:ncpvnckc kangkolo ngolu Kristokokki agom ludo.
2CO.3.1	Sc arroicmdang ngolu lckoda ngoluk av avkc lcgangc bottapc lusunammcmpc? Cdc cdcmpc ila:donci jc, ake tani:ycmpc, ngolu nolum aidag cmnam do:jvgdcm cdcmanggom nolukkolokkcm madonci? 
2CO.3.2	Nolu avkvdv:dci ngolukkc do:jvgc dung, appvngc kindopc (noluk asinkvdv:do adnamc,) odokkc pa:dopc. 
2CO.3.3	Nolu ka:to jc nolu Kristobvkkc mclvgnam do:jvgko siyaikokki annammang cmpige:la Ru:ncpvnckc turradu:nc Yalokkokki adnamc, odokkc vlvng ataklo:mang cmpige:la tani asinkvdv:do.
2CO.3.4	Ru:ncpvnckolo:pc cdcmpcna Kristokokki ngolukkc aropc mc:tinsunamdc. 
2CO.3.5	Ngolukkolokkc jc atvko lensula lusula:ncko cdcmang; ngoluk lula:namdc Ru:ncpvnckolokkc, 
2CO.3.6	sc:kobv ru:toji anu lugoddok migom ager gerncpc ngolum motoji, jvgnam lujvglurolo:mang cmpige:la Yalodo; kapila:nc adnam lujvglurodc mokedag, cmpige:la Yalodc turnamcm bidag.
2CO.3.7	Cdcmpinamc sinam agomdcm adla lc:namdcm, vlv:lo do:jvgpc arla lc:namdc cdcmpc unjvgla lenka:nc jc Israel kvdv:dc Mose:kc dumsimigmom ka:lvgsula:tomang odok dorjvgnamdokki, cdc ungasudagagomsin. 
2CO.3.8	Yalodok adla lc:nam agomdc cdcmyam unjvgya:pc lcngkansuma:yclang? 
2CO.3.9	Kapila:nc aimang cmna mokenamdok adla lc:namdc jodi unjvgdagamvlo, dormokanck agomdok adla lc:namdc bojcru:yangko unjvgya:yc. 
2CO.3.10	Aropakpc aroru:pc, sc agomsok, okodc lcko unjvgc dungaji cmpcsin unjvg kama:pc ikangku. 
2CO.3.11	Kapila:nc jodi mida:bomncdc okodc ungasunnc cdc unjvgdagamvlo, okodc lo:dcm du:tvycnc cdc bojcru:yangko unjvgya:yc.
2CO.3.12	Ngolukkc cdcmpinc mc:tinko du:namc, ngolu airu:pc asin pvtado, Mose:kcmpcmang, 
2CO.3.13	Sc:kobv nappa:dcm ungkomsunanckokki ungkomsukanc ja:te Israelkvdv:dc ungasunc unjvgdcm nc:rv:dcm ka:begma:ycpc cmna. 
2CO.3.14	Cmpige:la buluk asinkvdv:dcm tormoto; kapila:nc silo longcso:pc, cdvlo bulu aku lujvg-lurodcm pokanc, cdc ungkomsunamv:dcm ungge:ma:pc lc:to, kapila:nc Kristokokkicng cdcm la:pakto. 
2CO.3.15	C:v, silo longcso:pc cdvloi Mose:bvkkcdcm podonc ungkomsunancko buluk asinkvdv:do dung; 
2CO.3.16	cmpige:la cdvloi Ru:tumkolo:pc tani:konc gvlatdoku ungkomsunancdcm u:paksudo. 
2CO.3.17	Su:pak Ru:tumbv Yalodo, odokkc okoloi Ru:tumkc Yalodc du:nc, odo mc:sarc dung oddoi mo:ro:mo:tiyc. 
2CO.3.18	Odokkc ngolu appvngc, ungkomma:nam nappangkokki, Ru:tumkc amin gvnamdcm ka:la du:nckvdvngc kapc lcko dungaji odokkc cdc amingvnamdokkc akono:pc Ru:tumkcpc imvnla dung; kapila:nc cdc Ru:tumkolokkc pa:do sc:kobv Yalloa:ji.
2CO.4.1	Cdcmpidag, Ru:ncpvnck ayangki sc agerscm gerdom, ngolu asinc adji:ma:yc. 
2CO.4.2	Ngolu anyv:pcnam, lc:sila gernam lambckvdv:dcm mcpagamtobong; ngolu Ru:ncpvnkc agomlo aima:n agercm cdcmanggom lutcmlubangcm luge:ma:bong cmto cmpige:la aropc lunam mo:rong agomdokki ngolu av avyc appvng tani:lok mc:nam sagnamcm aidag cmna Ru:ncpvnckc kangkolo luyc. 
2CO.4.3	Odokkcsinci jodi ngoluk tadponc lutaddcm ungkomto, cdcm cdc sc:kobulu singapdu:nc bulug lcgangongc ungkomtag. 
2CO.4.4	Buluk agomdo sc mo:pvsok uidc mc:jvgma:nckvdv:dok asinkvdv:dcm migluammoto, bulum amin gvnc Kristokc tadponc lutaddcm kamoge:mang cmna, sc:kobv Ru:ncpvncbv kapc idagji cdcmpc incdc. 
2CO.4.5	Kapila:nc okodcm ngolu lutadbidonc cdc ngoluk av avkcmang, cmpige:la Jisu Kristobv Ru:tumpc incdc cmna, ngolu av-avyc noluk ager gerya:ncpc Jisukc lcgangc. 
2CO.4.6	Kapila:nc cdc Ru:ncpvncbv sc:kobv ludagnc, “Kcmodo pvangc pvka:langka,” sc:kobv ngoluk asin ara:bo kinnamlok pva:dcm dormotoji Ru:ncpv:nckc amin gvnamdokkcm Kristokc dumsimigmolo.
2CO.4.7	Cmpige:la ngoluk sc lcngkumnam murko:sc among lcnggcng kvdv:l dung, cdcm lcngkanpc jc appvngcm bottaya:nc ilang gvla:dc Ru:ncpvnckc odokkc ngolukkcmang. 
2CO.4.8	Ngolu appvng agerlok ipusire:lambcm gvdung, ckvdaggom sipakmang; mcngkin mc:para:mang, cmpige:la asin adji:gcdopc mc:momang; 
2CO.4.9	mogvt momattag, cmpige:la mcpaknampc imang; dcmtapto, ckvdaggom dcmkemang; 
2CO.4.10	lo:dvscm amvrso Jisukc sinamdcm jonggo:bomdung, odomvlo Jisukc turra du:namdc:sin ngolukkolo ngoluk amvrkvdv:so ka:begycpc. 
2CO.4.11	Kapila:nc cdvlo ngolu turra du:donc ngolu lo:dcm sinamlo jen Jisukc turnamdc ngoluk sipcnc adinso lenycpc. 
2CO.4.12	Cdcmpidag sinamc ngolukkolo ager gerla dung, cmpige:la turnamc nolukkolo.
2CO.4.13	Ngolukkc c:mo:pinc mc:jvgnam yallo du:namc sc:kobv adtoji, “Ngo mc:jvgto odokkc cmpila ngo luto,” ngolusin, mc:jvgdo, odokkc ngolu ludo, 
2CO.4.14	kinna jc sc:kobv Ru:tum Jisumc turmotokunc ngolumsin Jisukc lcdulo turmoycku odokkc noluk lcdulo Bvk dungkodo:pc langa:ycku. 
2CO.4.15	Kapila:nc cdc appv:dc noluk lcgangc, odomvlo jen kapc ayangc bojc bojcya:pc gvbarka:nc bojcya:ng tani:yc aipai binamc bojcya:yc, Ru:ncpvnckc aminc gvdopc.
2CO.4.16	Cdcmpidag nolu asinc adji:pc mc:mang. Ngolu adin-amvr inasa:namc yogpagla gvbomdaggom, ngoluk arangkc inam sa:namdc longgcm longgcm anumola gvdung. 
2CO.4.17	Kapila:nc sc adji:oko vgcmpc ipusire: pa:namsc ngolum cdvlosin yogma:nc bottcru:nc amin gvnclo:pc mosv:dung okkomsin luyv:sunam kama:pc. 
2CO.4.18	Kapila:nc ngolu ka:begnam attarkvdv:do:pc ka:mang cmpige:la ka:begma:nam attarkvdv:do:pc; kapila:nc ka:begnam attarkvdv:dc lo:tungongko du:nc, cmpige:la ka:begma:nam attarkvdv:dc lo:dvpc du:tvnc.
2CO.5.1	Kapila:nc ngolu kindag jc ngoluk mo:pvsok tombu okumdc jodi omvgyc, ngolukkc Ru:ncpvnc kolokkc monam okumko dung, alakkokki moma:nam okumko, lo:dvpc taycng amo:to du:ncko. 
2CO.5.2	Sido aropakpci kila madgo:sula dung, odokkc ngoluk taycng dungkodo du:lv:dag, 
2CO.5.3	odomvlo jen cdcm mokumsula ngolum akud ali:dopc pa:ma:ycpc. 
2CO.5.4	Kapila cdvlo ngolu sc tombu okumso du:tv:du:nc, ngolu mcnggu:-mcnga:ma:la sagvgvdo; ngolum jc attar pvdyc cdcmpcmang, cmpige:la jc ngolum odokkcsin attarcm molvgyc, odomvlo jen okodo sikupcnncnc turnamdokki metpakycpc. 
2CO.5.5	Sc:kobv ngolum sc attarsok lcgangarc mosv:tonc Ru:ncpvncbv, sc:kobv ngolum Yalodcm aroru:ngc lcngkanpc bitu:ji.
2CO.5.6	Cdcmpidag ngolu lo:dvscm asinc bottapc mc:do; ngolu kindag jc cdvlo ngolu amvrdo avk okumlo dungkampc du:ji ngolu Ru:tumkolokkc mo:tc:pc du:do. 
2CO.5.7	Kapila:nc ngolu mc:jvgkki lambcm gvdo, ka:namkimang. 
2CO.5.8	Ngolu asinc bottapc mc:sudo, odokkc amvrdokkci mo:tc:yc odokkc Ru:tumkolo mcngkampc du:mvnyc. 
2CO.5.9	Cdcmpidag ngolu mcngkampc du:mvndaggom, ngolu cdcm ngoluk mcngkampc itu:bong Bvm aipc mc:lvgsumopc cmna. 
2CO.5.10	Kapila:nc ngolu Kristokc kcbang bangko tedkodo appvngc aincmnang aimangcm pa:ycpc, bv okkom amvrki ikaji cdcmpc.
2CO.5.11	Cdcmpila:yam Ru:tumkc pcsodcm kinna, ngolu tani:kvdv:dcm mc:jvgdopc lubido; cmpige:la ngolu sc:kobuluji Ru:ncpvncbv kindag, odokkc ngo mc:dag cdc noluk mc:na sagnancsin kindag. 
2CO.5.12	Ngolu avycm ainc cmna nolum lckoda mc:sudopc lcgangko nolum bidung, odomvlo jen nolu cdc sc:kobulu av avdc bvk asinlo:ma:pc tani:lok du:namdagnamlo bottapc lusudagnc lulat agomcm lubila:ycpc. 
2CO.5.13	Kapila:nc jodi ngolu mcngkin mc:para:ma:pc iyc, cdc Ru:ncpvnckc lcgangc. 
2CO.5.14	Kapila:nc Kristokc aipc mc:namdc ngolum kanggabbomdag, kapila:nc ngolum kinmotag jc akonc appvngkc lcgangc sikang; cdcmpidag appvngc sikang. 
2CO.5.15	Odokkc Bv appvngkc lcgangc sikang, jc cdc sc:kobulu turycji buluk avkc lcganc cdvlosin turma:bong cmpige:la Bvk lcgangc sc:kobv buluk lcgangc sikaji odokkc turmotokuji.
2CO.5.16	Su:pakkolokkc, cdcmpidag, ngolu sc:komsin tani: mcngkam sagkampc kinma:bong; cdcmpidaggom Kristomc lcko tani: mcnggodlok mc:la mcnggcdagagomsinci Bvm su:pak ngolu cdcmpc cdvlosin mcngkuma:bong. 
2CO.5.17	Cdcmpidag, jodi sc:kaiyc Kristokolo du:nc bv anupc ru:namc; akudc katoma:bong, ka:toka, anudc a:du:bong. 
2CO.5.18	Cdc appv:dc Ru:ncpvnckolokkc, sc:kobv Kristokokki ngolum Bvkkolo lckomotokuji odokkc ngolum lckomokunam agerdcm bito; 
2CO.5.19	cdcna, Kristokolo Ru:ncpvncbv lckomodungakui Bvkkokki rcngamscm, buluk imursiyarcm buluk birudi:pc, odokkc ngolum lckomokunamdok lutadcm togclvgla.
2CO.5.20	Cdcmpidag ngolu Kristokc lcgangc lutad lubinc, Ru:ncpvncbv Bv kcbang ba:nam lcgang kumnamcm kumdung ngolukkokki ludung. Ngolu Kristokc lcgangc kumna ludung, Ru:ncpvnckolo lckotokuka. 
2CO.5.21	Ngoluk lcgangc Bv Bvm pa:p kancpc imoto sc:kobv pa:bcm kintoma:ji, odomvlo jen Bvkkolo ngolu Ru:ncpvnckc dormokancpc iycpc.
2CO.6.1	Bvkkokki lckopc agercm gerbosula, odokkc, ngolu nolum kumna:sola: ludung Ru:ncpvnckc ayangabodcm cmmumpc torvgsuyoka. 
2CO.6.2	Kapila:nc Bv ludag,
2CO.6.2	“Torvgsudv ayirdo ngo nolum tadto,
2CO.6.2	odokkc mopvdo longcdo ngo nolum modumsuto.”
2CO.6.2	Ka:toka, su:pakna torvgsula:nam ayirdc; ka:toka, su:pakna mopvnam longcdc:nc.
2CO.6.3	Ngolu sck lambclo:sin mokomnammcm lc:mang, odomvlojen oko imurkosin ngoluk ager gernamdo pa:ma:ycpc. 
2CO.6.4	Ckvdaggom Ru:ncpvnckc ager gerncpc ngolu avyc avycm appvng lambclo aidopc lusudo: kvnggv:pc mcnga:sula. 
2CO.6.5	Ipusire: pa:namlo, torpc ager gernam kvdv:lo, dungko-ycko kama:pc ipusire: pa:dom, dcmdokvdv:dcm, makana:lo tumla lc:dom, uru:sare:dowcm, kvnggv:pc mcnggapla ager gerdom, toya:la darra du:dom, doma:pc menna du:dom. 
2CO.6.6	Napv-narcngkokki, kinnamkokki, menya:sula du:namkokki, asin aya:pc mc:namkokki, Angunnc Yalodc, narc:pc:sc:nc ayangc, aropaknc agom lunamc, odokkc Ru:ncpvnckc tornamdc; 
2CO.6.7	dormokanamdok yoktung-katokki lagbvk alakdok lcgangc odokkc lakkedok lcgangc; 
2CO.6.8	mcnggcnamlo odokkc mcnggcma:namlo, ainc cmna lunamlo odokkc lume: cmna lunamlo. Ngolum yadgo:ncpc ludag-gvdag, odokkc ckvdaggom arro; 
2CO.6.9	kinma:nampc innc odokkc ckvdaggom aiyo:pc kinnamc; sinncmpc innc, odokkc ka:tok ngolu turdung; mogvtmomatnammcmpc innc, odokkc ckvdaggom mokemang; mc:dvrc bi:ncmpc innc, ckvdaggom lo:dvscm mc:pola dung; 
2CO.6.10	opanncmpc innc, ckvdaggom bojcrungcm mircmmonnc; okkosin kama:ncmpc innc, odokkc ckvdaggom appvngc dung.
2CO.6.11	Ngoluk nappangc nolukkcpc kokala dung, Korintiangkvdvnga; ngoluk asinc bottadag. 
2CO.6.12	Nolu ngolukkokki motum-morummang, cmpige:la nolu av-avkvdv:dc avkc aipc mc:namkvdv:do motum-morumsudag. 
2CO.6.13	Lulatsukolo ngo ko:kangkvdv:do:pc lukamdcmpc agomcm ludo–noluk asin kvdv:dcmsin pontamotoka.
2CO.6.14	Mc:jvgma:nckvdv:dokki ajoncm jonsula midangcm moyoka. Kapila:nc dormokancdokkclang aima:nc ager gerncdokkc jonsupcnamc okko du:n? Cdcmanggom pva:dokki kcmodokkc oko ajon jonsunammc du:n? 
2CO.6.15	Kristokc Belialkokki asin tolvgmvnsunammc du:n? Cdcmanggom mc:jvgnc akolokkc mc:jvgma:nc akolokki okoko lckolakkonamko du:n? 
2CO.6.16	Ru:ncpvncmc kumko okumdokki monam moimangdokki lckopc oko asin mc:namc du:n? Kapila:nc ngolu turra du:nc Ru:ncpvncmc kumko okumc; Ru:ncpvncbv kapc lutoji,
2CO.6.16	“Ngo buluk lcdulo du:mvnyc odokkc buluk ara:lo gvgo:yc,
2CO.6.16	ngo buluk Ru:ncpvncpc iyc,
2CO.6.16	odokkc bulu ngok tani:pc iyc.
2CO.6.17	Cdcmpidag buluk ara:dokkc gvlentoka odokkc bulukkolokkc angutoka,
2CO.6.17	Ru:tumbv ludag,
2CO.6.17	odokkc narc:ma:nc okkomsin gakkvyoka;
2CO.6.17	odo ngo nolum gogrvgsuyc.
2CO.6.18	Odokkc ngo nolukkcpc abupc iyc,
2CO.6.18	odokkc nolu ngok awopclang omcpc ingapyc,
2CO.6.18	appv:pc ilang-gvla:nc Ru:tumbv ludag.”
2CO.7.1	Cdcmpc ngolukkc cdcmpc pesubinam kvdv:dc du:namc, aipc mc:bomsunamkvdvnga, kajc ngolu avyc avycm narcmosulai appvng narc:ma:nckvdv:dcm amvrrokkcmang yalolokkc, odokkc Ru:ncpvncmc pcsonamki angunnammcm ncrkvgpc angunnai.
2CO.7.2	Noluk asinkvdv:dcm ngolukkolo:pc mc:lvgtoka; ngolu sc:komsin imurcm imang, ngolu sc:komsin aima:nc agercm germomang, ngolu sckkoloksin yadla domang. 
2CO.7.3	Scm ngo nolum aimang cmna lunapc lumang, kapila:nc ngo noluk kcra:lo ludung jc nolu ngoluk asin ara:bo dung, lckko:pc sipc odokkc lckko:pc turpc. Ngokkc bojcrungko mc:tinc nolukkolo dung. 
2CO.7.4	Ngokkc bottcru:nc bottcpc mc:sunammc nolukkolo dung; ngo mc:po mcnganc bi:dung. Ngolum ipusire: idag appv:lo, ngolu mc:pobadsudung.
2CO.7.5	Kapila:nc cdcmv:pci cdvlo ngolu Makedonia:pc gva:tonc, ngoluk amvrkvdv:dc du:rasukko kamangai cmpige:la ngolu appv:loi asinc mc:dvrdungai–ru:yido pamvnsunamc odokkc ara:bo pcsso dungai. 
2CO.7.6	Cmpige:la Ru:ncpvncbv, sc:kobv asin mc:dvrnc du:nckvdv:dcm mc:pomodagnc, Titu:bv gvla ngolum mc:pomoto. 
2CO.7.7	Odokkc bvk gvnamdokkimang cmpige:la nolu okodokki bvm mc:pomotonc odo mc:pomonamdokki, kapc bv noluk asinang onamcm, noluk mc:dvrra kabla du:namcm, noluk ngok lcga:pc mc:namcm ngolum lubitoji. Odo ngo abayangkoda mc:podopc cmna.
2CO.7.8	Kapila:nc cdcmv:pci ngolu nolum ngok do:jvgdokki mc:dvrmotogom, ngo cdcm mc:dvrra mcngkutsumang, kapila:nc ngo ka:begdag jc cdc do:jvgdc nolum asincm mc:dvrmoto, asud ayirongkodaggomci. 
2CO.7.9	Cdc cdcmpc inamdo, ngo mc:podo, nolu asin mc:dvrga:lokmang, cmpige:la lcga:dc nolu asin mc:dvrra mcngkutsukunam mc:la:yam; kapila:nc nolu ru:nckc mcngkamc asin mc:dvrramc:latsunamko mc:toku, cdcmpc inamc nolu ngolukkokki atvkosin yogmotomang. 
2CO.7.10	Kapila:nc Ru:ncpvnckc mcngkampc asinc mc:dvrra mc:namdc mcngkutsula mcngkunamko mcnga:modag cdc mopvtnamlo:pc mcnga:bodag mc:dvrkupcnam okkosin kakumang, cmpige:la mo:pvsok asin mc:dvrra mc:namdc sinamcm mcnga:bodag. 
2CO.7.11	Kapila:nc ka:toka kapinc kvnggv:pc asinsc dormokapc mc:dvrmc:songcm nolukkolo mc:lenmotonc, oko ilanggvlangcm nolu av avkvdv:dcm narc:mopc, kapinc aglvngcm, kapinc pcsomonamcm, kapinc asinang onamcnc, kapinc lubonna lunamcnc, kapinc palvg lvgnamcnc! Agomc apirloi nolu avycm avyc agerdo imur kama:nckopc lcngkansuto.
2CO.7.12	Cdcmpidag ngo nolukkolo:pc adtogomsin, cdc imur inc tani:dok lcga:mangai sc:kobv imurcm itoji, cdcmanggom sc:kobv imurinamdok lcga:pc palvgcm pa:toji odok lcga:mang, cmpige:la cdcmpc iycpc cmna jc ngoluk lcgangc noluk asin bottapc mc:namdc nolukkolo lendopc cmna Ru:ncpvnckc kangkolo. 
2CO.7.13	Cdcmpidag ngolum asincm mc:pomotak.
2CO.7.13	Odokkc ngoluk avkc mc:pomonam kvdv:doksin abaya:pc ngolu Titu:kc mc:podo kvnggv:pc mc:poto, kapila:nc bvk yalodcm noluk appvngkokki mc:tinsumoto. 
2CO.7.14	Kapila:nc jodi ngo bvm nolukkolo lubonko lubito, ngom anyi:dopc imangai; cmpige:la nolum lunam appv:dc kapc arodagaji, cdcmpc ngoluk bottapc lusunamdc Titukc kcra:do aropc lcngkanto. 
2CO.7.15	Odokkc bvk asindc nolugkolo:pc otvdag, odokkc pcssolang jinnamki okodokki nolu bvm torvgsutoji. 
2CO.7.16	Ngo kvnggv:pc mc:podag, kapila:nc ngokkc nolukkolo pv:namko mc:tinc dung!
2CO.8.1	Ngo nolum kintoka cmna mc:dag jc, bvrokvdvnga, Ru:ncpvnckc aya:dcm okodcm Makedonia mondoli:do lcngkankaji. 
2CO.8.2	Kapila:nc kvnggv:pc ipusire:pa:namlok ankang ka:namki, buluk pv:namko kvnggv:pc mc:namclang okokosin kama:sv:ma:namdc bulukkcpc kanamsvnamlo bojcyangkang. 
2CO.8.3	Kapila:nc bulu buluk pa:namdcmpci bito, kapc lukansula:dagji, odokkc buluk kanamdcmyam bojcya:ngcm bito, buluk avkc mcngkampc mc:namdokki, 
2CO.8.4	aipc kumnc tani:kvdv:dok cpv:pc ornam ordodcm ormvndopc ngolum aipakpc kumna:sola lula–odokkc sc, 
2CO.8.5	ngolu kapc mc:daganc, cmpige:la bulu bipo:danna bulu avkvdv:dcm Ru:tummc bito odokkc ngolukkolo:pc Ru:ncpvnckc mc:namkokki. 
2CO.8.6	Cdcmv:pc ila ngolu lusv:lvgto jc bv gerrobcibomtobong gerrobbomnamko, bv sc aya:nam agerscm gerappa:do. 
2CO.8.7	Su:pak nolu kapc appvng agerlok ammemyam aiya:dagnc–mc:jvglo, bottapc lubinamlo, kinnamlo, appvng asin kvnggv:namlo, odokkc noluk ngolum aipc mc:namlo–ka:langka nolu sc aya:nam agerso:sin ammem aiya: dopc.
2CO.8.8	Ngo scm lulvgla lunampc lumang, cmpige:la amikc asinc kvnggv:nammcm la:lenna lcngkanpc jc noluk aipc mc:namkvdv:dc:sin arorung. 
2CO.8.9	Kapcnc nolu ngoluk Ru:tum Jisu Kristokc ayangcm kindag, jc Bv jodi mircmdagagom, ckvdaggom noluk lcgangc Bv opanncmpc ikang, odomvlo jen Bvk opandokki nolu jen mircmncpc iycpc.
2CO.8.10	Odokkc odo agomdo ngok luyircm lubiung: cdc nolukkcpc aiyar ya:ycpc su:pak dv:tak ako po:pc okodcm nolu gerrobbommanggongai cmpila mc:la mc:to, 
2CO.8.11	odomvlo jen noluk mc:pc mosvsula du:namdc cdcm nolu gerapnamdo dorvgmvnsuycpc nolukkc okko du:ji odokki. 
2CO.8.12	Kapila:nc jodi mosv:sunamdc du:yc, cdcm torvgsula:nampc ido tani:akolokkc okko duji cdcmpc okko bvkkc kama:ji cdcmpcmang.
2CO.8.13	Ngo cdcm lumang jc akkem scgrio:pc du:mopc odokkc nolu jo:namcm jo:pa:do, 
2CO.8.14	cmpige:la jc rclcgpc du:nam agompc noluk pv:sepv:yenamdc silomclokc ayirso buluk manamcm bika:langka, odomvlojen rclcgpc du:namc odo lenycpc. 
2CO.8.15	Cdcm adla lc:namdcmpc,
2CO.8.15	“Sc:kobv gingkumsukanc bojcrungko okkomsin bojcko du:tomang
2CO.8.15	odokkc sc:kobv adjioko gingkumsutonc kama:pc itomang.”
2CO.8.16	Cmpige:la Ru:ncpvncmc aipai binampc ika:langka sc:kobv noluk lcgangc c:mo:pinc ka:sv:mosv:nammcm idagnc Titu:kc asin ara:do. 
2CO.8.17	Kapila:nc bv ngoluk lunamongcm torvgsumangai, cmpige:la bv avdc:rung airu:pc asinc mcngangge:la bv nolukkolo:pc bvk gvlv:dcmpc gvdag. 
2CO.8.18	Bvk lcdulo bvrodcm mclvgdung ngolu sc:kobv tadponc lutaddcm appvng mondoli:lo lutadbiddom amin gvnncji; 
2CO.8.19	Odokkc cddo:mang, cmpige:la bvm mondoli:kvdv:dc bitag ngoluk lcdulo gvmvndopc sc ayangkanc agerscm okodcm ngolu gerra gvgcbomdu:ji, Ru:tumkc amin gvnam lcgangc odokkc ngoluk ainc asin mc:namcm lcngkanpc.
2CO.8.20	Ngoluk asinc mc:dag jc sc:kobv:sin ngolum aimang cmna luyoka sc asin mcngkep-mc:repma:pc aman binamscm okodcm ngolu ka:sv:mosv:du:ji. 
2CO.8.21	Kapila:nc ngolu ka:mila okodc mcnggcnammcji cdcm ka:la gvdo Ru:tumkc ka:po:mang cmpige:la tani:kvdv:dok kangkolo:sin.
2CO.8.22	Odokkc buluk lcdulo ngoluk bvrodcm mclvgdung sc:kom ngolu lckko: lckko:lo anka:la ka:toji odokkc bojcrung agerlo asinc mcnga:dopc pa:to, cmpige:la sc:kobv su:pak bojcya:pc asin mc:dapdagji po:pckcmyam bvk nolum asin mc:tinnamdokki. 
2CO.8.23	Titu:kcpc, bv ngok ajonc odokkc noluk agerlo ager gerjonc; odokkc ngoluk bvrrangkvdv:dokkcpc bulu lutad lubinc mondoli: kvdv:dokkcpc Kristokcpc amin gvnnc. 
2CO.8.24	Cdcmpidag sc tani:kvdv:scm noluk agomcm lukanbila lubilang, mondoli: kvdv:dok kangko-tadkolo noluk aipc mc:nam agomcmnang nolum ngoluk lubonsula lunamdc.
2CO.9.1	Su:pak sc ngokkcpc adbardanna adnampc nolukkolo:pc idag aipc mc:jvgnc tani:kvdv:dok lcga:pc binamko binamkvdv:dok agomdcm. 
2CO.9.2	Kapila:nc ngo noluk mosv:sula okodokki ngo noluk agomcm Makedonia:dok tani:kvdv:do bottapc lubonsudo, scmpc lula jc mcnyingkc dv:takdokkcbong Akhaya:dc mosv:sula dung; odokkc noluk gvgcla gerrv:dc buluk bojcrungcm mour maberlvgto. 
2CO.9.3	Ckvdaggom ngo bvrokvdv:scm mclvgdung ja:te: ngoluk noluk agomcm bottapc lubomsunamdcm arc kama:pc lcngkanma:ycpc, odomvlo jen nolu mosv:suycpc, kapc nolu iycji ngo kapc lutoji. 
2CO.9.4	Ckvma:mvlo Makedonia:dokkc tani:yc akke ngok lcdulo gvla odokkc nolum mosv:suma:pc du:dopc pa:ycpc, ngolum anyi:sumola–noluk agomcm okkomsin lumoma:dopc– kapila:nc cddvko mc:jvgjvrvgsunamc. 
2CO.9.5	Cdmpidag ngo mc:to cdcm nolukkodo:pc gvdopc bvrokvdv:dcm lulvgpcnamc ngomyam gvpo:la, odokkc, odokkc mosv:no:la so amansok lcgangc mosv:toka noluk pesunamdcmpc, odomvlo jen cdcm mosv:sula:ycpc lulvgnamdcmpcmang cmpige:la bilv:la binam amancmpc.
2CO.9.6	Agomdok mc:la lukamdc scmpc: sc:kobv adjiongko piddoji bv adjiongko gadycku, odokkc sc:kobv bojcrungko pidycji bojcrungko gadycku. 
2CO.9.7	Appvngc bvkkc bvkkc asindok mcngkamdcmpc bipcru:nammc, bipc:-bige:mang cmma:pc cdcmanggom bipa:ru:yc cmna:mang, kapila:nc Ru:ncpvncb mc:po mcnganna bincdcm aipc mc:dag. 
2CO.9.8	Odokkc Ru:ncpvncbv nolum pv:sepv:yenamko appvng akirba:dcm nolum bila:dag, odomvlo jen nolukkc lo:dcm appvng pv:namkopc pa:ycpc odokkc appvng ainc ager kvdv:dok lcgangc pv:se-pv:yenamkopc biycpc. 
2CO.9.9	Cdcm kapc adla lc:tagji,
2CO.9.9	“Bv appv:lo:pc pidgo:dag, bv opankvdv:dcm bidag;
2CO.9.9	Bvk dormokanamdc lo:dvlongkcm mc:yinsula du:dag.”
2CO.9.10	Sc:kobv amni: pidncdcm amni:ycm biya:doji odokkc donam lcgangc pitangcm biycji noluk kanamcm bi:ya:ycpc odokkc bojcrungko imoycpc odokkc noluk dormo kanamdok arvgcm bojcmoycpc. 
2CO.9.11	Nolu airu:pc mircmycpc appvng agerlo bottcru:pc bila:namdokki, okodc ngolukkokki Ru:ncpvnckolo:pc aipai binamcm lenmoycpc; 
2CO.9.12	Kapila:nc sc gernam agersc kama:la du:namc bima:yc cmpige:la Ru:ncpvnckolo:pc aipai binam kvdv:dcmsin bi:pok biyokmoyc. 
2CO.9.13	Sc agersok ankangka:namso, nolu Ru:ncpvncmc noluk agom tadnamkokki amin gvmoyc Kristokc tadponc lutaddcm togcsula, odokkc buluk lcgangc noluk aman asin mcngkamdcmpc bidumsunamcm binamdokki odokkc ake appv:dok lcgangc. 
2CO.9.14	Cdvlo bulu nolum asinang odonc odokkc noluk lcgangc kumdonc Ru:ncpvnckc ammemyang abaya:pc nolum aya:namdokki. 
2CO.9.15	Ru:ncpvncmc aipai binampc ika:langka Bvk lukurbila:ma:nam amandokki.
2CO.10.1	Ngo Poulbv, avyc nolum kumna:sola: ludung jc, Kristokc ansv:nc asinkokki odokkc aipc mc:jong gvjongkokki–ngo sc:kobv asinc ansv:do cdvlo ka:rvgmvnsudanna noluklcdulo, cmpige:la nolukkolo bottcpc lusula:do cdvlo ngo gerdoji! 
2CO.10.2	Ngo nolum kumna:sola ludung jc cdvlo ngo gvpv:ycji ngo:jen asin bottap mc:namdcmpc lcngkanpcnampc ima:yc cdcmpinc mc:jvgkokki kapc ngo ngolum mo:pvsok ikam-gvkampc gvdag cmna mc:dagji lcngkanla. 
2CO.10.3	Kapila:nc ngolu mo:pvso turra dunggom ngolu mo:pvsok mimagcm mola du:mang, 
2CO.10.4	Kapila:nc ngoluk mimag monanc gvdv:-yoktung kvdv:dc mo:pvsokkcmang cmpige:la kvnggv:pc morasula dungkodok momvgla:nanc taycng among ilang gvlangc, 
2CO.10.5	Ngolu agom svgla luka:mvnsunam kvdv:dcm odokkc Ru:ncpvnckc kinnam agomdcm motumnc bottapc mc:sunc appv:dcm momvg-mosvgdo, odokkc appvng mc:namsagnamcm Kristokc lcgangc makana:lo tumge:la, 
2CO.10.6	appvng agomtadma:pc inam-gvnamcm palvg lvgpc cmna mosv:sula du:la cdvlo nolu agom lunamdcm tadnamdc pv:namkopc ingapycji.
2CO.10.7	Ka:tok noluk amik kcra:pc okko du:ji. Jodi sc:kaikc aropakpc Kristokcji, cdcmv:pc ngolusin. 
2CO.10.8	Kapila:nc cdcmv:pc idaggom adji:oko bottapc lusudo ngoluk airu:pc ilang-gvlangcm, okodcm Ru:tumbv mosa:nadopc bitoji odokkc mopenma:pc, ngo ngom anyi:sumoma:yc. 
2CO.10.9	Ngo nolum ngok do:jvg-kvdv:sokki pcsomoma:dopc ka:dung. 
2CO.10.10	Kapila:nc bulu ludag, “Bvk do:jvgkvdv:dc i:ddag odokkc tordag, cmpige:la bvk adin amvrpc du:mvnnamdc rcmakdag, odokkc bvk agomdc okopcsin aimang.” 
2CO.10.11	Cdcmpinc tani:kvdv:dcm kinmotoka jc cdvlo ngolu kama:ycji odo okkom ngolu do:jvgkokki ludonc, ngolu cdcm du:dodo ido. 
2CO.10.12	Avyc aidag cmsunckvdv:dcm ngolu jc ngolu c:mo:pincpc imopc luyv:supc asinc bottapc mcngkvsumang. Cmpige:la cdvlo bulu avycm mcyv:sula ka:yc akoki akoncm bulu mcngkinma:nc.
2CO.10.13	Cmpige:la ngolu lutcrkama:pc bottcpc lusuma:yc, cmpige:la Ru:ncpvncbv orbinamdcmpc ngolu lutcrdcm luyc, nolumsinci cdcmv:pc pa:nadopc. 
2CO.10.14	Kapcnc ngolu av avyc bottcsumang, ngolu nolum pa:ma:nammcmpc idaggomsin; ngoluar cddvko mo:tc:pc nolukkolo:pc Kristokc tadponc lutaddokki gvpo:nai. 
2CO.10.15	Ngolu lutcr kama:pc bottcpc lusumang, angu amilok ager gernamlo; cmpige:la ngoluk mc:tindc scmpc jc noluk mc:jvgdc mc:jvgbarycpc, ngoluk ager gerkodc noluk ara:do kvnggv:pc bottala gvycpc cmna, 
2CO.10.16	odomvlojen ngolu tadponc lutaddcm nolukkodokkcsin mo:tc:yangko amo:lo lula:ycpc, bottapc lusuma:pc angu ager gerkolo su:paklo:pc gertungcibong.
2CO.10.17	“Sc:kobv bottapc lusudagnc, bvm Ru:tumkolo bottapc lusumotoka.” 
2CO.10.18	Kapila:nc cdc avdcm avyc bottapc lusuncdcmmang torvgsunamdc, cmpige:la Ru:tumbv aidag cmna lunamdcmmvn.
2CO.11.1	Ngo mc:dag nolu adjio:ko ngok lcdulo kinma:pa:ma:namko jo:mvnycpc. Ngok lcdulo jo:mvntoka! 
2CO.11.2	Ngo noluk lcgangc taycng asin dvgnamko dvgdag, Kapila:nc ngo nolum Kristokcpc nolum tadpvrbitung nolum milbong akkongcm bvkkcpc mc:la gvnc yamnckoncmpc. 
2CO.11.3	Cmpige:la ngo pcsodag jc tabvdc kapc I:bmc bvk aimangkokki, noluk mc:namsagnam kvdv:dokkcm gvyotboyc Kristomc mc:jupla odokkc angunpc kumnamdokkcm. 
2CO.11.4	Kapila:nc jodi sc:koiyc gvyc odokkc akon Jisuko lutad lubic ngoluk lutadnamdcmpcyam, cdcmanggom jodi ngolu angu yaloko torvgsuyc noluk torvgsunamdcmma:pc, cdcmanggom jodi nolu angu tadponc lutadko torvgsuyc nolu okodcm torvgsutonc cdcma:pc, nolu pv:namkopc cdcm mosv:sudanna jo:toka.
2CO.11.5	Ngo cdcm mc:dag jc ngo bottarya:nc mclvgla ager germonam tani:kvdv:scmyam adji:yarya:ncmang. 
2CO.11.6	Cdcmv:pci ngo agom lukolo lujo:ncmang, ngo kinncpa:ncmang; appvng lambclok ngolu scm nolum kinkur kinle:motung appvng agerlo.
2CO.11.7	Ngo pa:pko itonci avycm ngo anyi:sumopc cmna odomvlo nolujen amin gvycpc, nolum atv arc kama:pc Tadponc lutaddcm nolukkolo lula? 
2CO.11.8	Ngo amikc mondoli:ycm rotkutka bulukkolokkcm idumsunamcm torvgsuge:la nolum ka:nam lcgangc. 
2CO.11.9	Odokkc cdvlo ngo noluk lcdulo du:mvndungaji odokkc madodcm du:mvndungaji, ngo sc:komsin jongcsumomangai, kapila:nc ngok manamkvdv:dcm bvrokvdv:dokki mclvgbika sc:kobulu Makedonia: dokkc gvkaji. Cdcmpidag ngo motumsuto odokkc kapcsin sc:komsin jo:namko jo:dopc motumsuyc. 
2CO.11.10	Kapc Kristokc arodc ngokkolo du:ji, sc ngok bottapc lusunamsc Akhaya mo:takdo aso:pc du:ma:yc. 
2CO.11.11	Odokkc kapila? Lcga:dc ngo nolum aipc mc:ma:nci? Ru:ncpvncbv kindag ngo mc:do!
2CO.11.12	Odokkc ngo okkom idonc ngo itvyc, sc:kobulu ngoluk ikamv:pc idagji buluuk bottapc lusunam mclvgla germonam agerdcm gerdodcm sc:kobulu lusudagaji cdcmbulum kcvg kcvgpc momvgpc cmna. 
2CO.11.13	Kapila:nc cdcmpinc tani:kvdv:dc lume:pc lunc mclvgla ager germonamkvdvngc, yadgo:nc ager gernc, av avkvdv:dc Kristokc mclvgla ager germonammc cmna lc:sula lcngkansudag. 
2CO.11.14	Odokkc mcngapla:ma:nampc imang, Kapila:nc Uidc:sin bv avdcm pva:lok taycng among tani:yc cmna lc:sula lcngkansudag. 
2CO.11.15	Cdcmpidag Bvk avkc ager gerya:nc kvdv:dc:sin lc:sula lcngkansunamdc mcngapla:ma:nampc imang dormokanc ager gerya:ncpc lcngkansupc. Buluk ager gernamkvdv:do buluk du:tcrolo dungapyc.
2CO.11.16	Ngo lutenla lutatdung, ngom sc:komsin monba:nc kinma:nc cmna mc:moyoka; cmpige:la nolu mc:daggomsinci, ngom monba:nckopc torvgsutok, ja:te ngo:sinci adjio:kopc bottapc lubonsula:ycpc. 
2CO.11.17	(Okodcm ngo ludonc ngo Ru:tumkc ilanggvla:dokki ludo cmpige:la monba:ba:nc koncmpc, sc bottapc mc:sunamsokki. 
2CO.11.18	Kapc bojcrungc mo:pvsok attarki bottcpc lubonsudagji, ngo:sin bottapc lubonsuyc.) 
2CO.11.19	Kapila:nc nolu mc:po:pc monba:-ba:nc kvdv:dokki mc:yinsula du:do, nolu avkvdv:dc kinncpc ige:la! 
2CO.11.20	Kapila:nc noluk pagbo tani: akonc iycmvlo cdcm mc:yinsudo, cdcmanggom nolum moyetycmvlo, cdcmanggom nolum mcge:la mc:namko ipc mc:ycmvlo, cdcmanggom nolum yc:bomna gvycku, cdcmanggom nappa:dok nolum piyc. 
2CO.11.21	Ngo anyi:supc, ngo lupa:ru:yc, ngolu odok lcga:pc airu:pc rcmagdagai. Cmpige:la okkomci sc:koi bottapc lubonsupc asinc mcngkvycnc–ngo monba:ba:ncmpc ludung– ngo:sin cdcm bottapc lubonsupc asinc mc:sudag.
2CO.11.22	Bulu Hibriuci? Ngo:sin cdcmpc. Bulu Israelici? Ngo:sin cdcmpc. Bulu Abrahamkolokkc lennci? 
2CO.11.23	Ngo:sin cdcmpc? Bulu Kristok ager gerya:nci? Ngo aiya:nc ako–ngo simadnc tani:koncmpc ludung–bojcru:yangko bottaya:nc agerkokki, bojcru:yangko makana:lo tumkosula, kvngapla:ma:namko dcmkosula, odokkc lckko: lckko:lo sipcmna ila. 
2CO.11.24	Lcmngoko Jiwukvdv:dokkcm ngo dcmkosuto. 
2CO.11.25	Lcwumko sabukki ngom dcmto; ngom lcko vlvngkokki crtapto. Lcwumkopc ngo siycng ollu:lo openkolo pa:to; yumckolang longcko siyc:lo ngom punggo:bomna du:to; 
2CO.11.26	lckko lckko:lo mo:dopc gvddcm, a:nclok pcsopcnamlo, rodkudnclok pcsopcnamlo, ngok avkc tani:kvdv:dokkc pcsopcnamc, Angu Tani:kvdv:dok pcsopcnamc, nogorlo pcsopcnamc, yumra:lo pcsopcnamc, siycnglo pcsopcnamc, lume: lunc bvrokvdv:dokkc pcsopcnamc; 
2CO.11.27	kvnggv:pc ager gerdomnang torpc ager gerdom pcsopcnamc, bojcrungko yubbegma:nam yumclo, kcnongclang tv:lv:lo, lckko lckko:lo donam kama:pc, svkvrra akud ali:pc dungkolo, 
2CO.11.28	odokkc, angu attarkvdv:dcm mcge:la, appvng mondoli: kvdv:dok lcgangc ngokkc mcnggu: mcnga:ma:namko nv:jcmbomna du:ng. 
2CO.11.29	Sc:kobv torma:nc, odokkc ngo torma:nci? Sc:kom otapdopc motang, odokkc, ngo aglvngsa:ma:nci?
2CO.11.30	Ngo bottapc lubonru:sumvlo, ngo ngom rcmagdopc lcngkannc atvkvdv:do bottapc lusuyc. 
2CO.11.31	Ru:ncpvncdc odokkc Ru:tum Jisukc Abudc, sc:kobv lo:dv:pc akirba:d pa:ncnc, kindag jc ngo lume:ycm lumang. 
2CO.11.32	Damasku:do, amo:ru:tumdc Migom Aretakc Kcvgdo Damasku nogordcm ka:sv:mosv:to ngom ycnggappc cmna. 
2CO.11.33	Cmpige:la ngom gempalo bare:dok kiriki:kolok ledyi:lvgto odokkc bvk alagdokkc dugsito.
2CO.12.1	Ngo bottapc lubansudo; odokki okkomsin bojcko avnamko pa:namc kamang, cmpige:la ngo Ru:tumkc kangor ka:namlo odokkc lungor lunampc gvyc. 
2CO.12.2	Ngo tani: akoncm kindag Kristokolo sc:kobvm dv:tak tagyvngkolang takpi:ko po:pc taycng among awumpc dc:sa:moto– amvrtc:tc:pc manggom cdcmanggom amvrkama:pc ngo kinmang, Ru:ncpvncbv kindag. 
2CO.12.3	Odokkc ngo kindag jc cdc tani:dcm taycngdo:pc sosa:bomto–amvrpcmanggom amvrkama:pc ngo kinmang, 
2CO.12.4	Ru:ncpvncbv kindag–odokkc bv agomcm tatto okodcm lubila:ma:nam agomcm tatto, okodcm tani:yc luma:pcsin ido. 
2CO.12.5	Cdc tani:dok lcga:pc ngo bottapc lubonsuyc, cmpige:la ngok avkc lcgangc ngo bottapc lubonsuma:yc, ngok asinc rcmaknam kvdv:dok angupc. 
2CO.12.6	Ngo bottapc lubonsupc mc:daggomsin, ngo monba:ba:ncpc imang, Kapila:nc ngo arodcm lutvyc. Cmpige:la ngo odokkc mc:to, odomvlo jen sc:ko tani:ycsin ngom kapc ka:dagnc cdcmyam mc:ma:ycpc cdcmanggom ngokolokkcm tadycpc.
2CO.12.7	Odokkc ngom lungor lumamdok pv:sepv:yepc lula kvnggv:pc mc:pola bottcpc mc:namdokkc lc:pc, ta:ngko ngok amvrso bitungai, uilok lutad luncko, ngom moki:moatpc, ngok kvnggv:pc mc:pobadnam dokkcm langcrpc. 
2CO.12.8	Lcwumkopc ngo Ru:tummc kumna koto, jc cdc ngom mcpakpa:do; 
2CO.12.9	cmpige:la Bv ngom luto, “Ngok aya:dc nokkcpc pv:dag, kapila:nc ngok ilanggvla:dc rcmagdowcm aiyo:pc aidag.” Ngo cdcmyam mc:po:la bottapc lubonsuyc ngok ilang gvlangma:nam kvdv:dok lcgangc, jen Kristokc ilang-gvla:dc ngokkolo du:tvla du:ycpc. 
2CO.12.10	Kristokc lcgangc, ngo aima:pc ila:ma:namcbulu dung, luka:nammc, torpc ipusire:nammc odokkc dungkoycko kama:nam pcsonammc; kapila:nc cdvlo ngo ilanggvla:ma:nc oddoi ngo kvnggv:dag.
2CO.12.11	Ngo monba:-ba:ncpc dungai! Nolu cdcmpc imoto, kapila:nc ngo nolukkokki aidag cmna lukosupcnammai. Kapcnc ngo kapcsin sc bottcya:nc mclvgla ager gernamkvdv:scm adji:ya:ncmang. 
2CO.12.12	Aropc mclvgla ager germonam tani:lok kanggod kvdv:dcm nolukkolo mcntumsula appv:pc lcngkanto, Kanggod kvdv:dokki odokkc mcngapla:ma:nam agerki odokkc kvnggv:pc bottanc agerkvdv:dokki. 
2CO.12.13	Kapila:nc oko okodok nolu pv:ramdagnc mondoli:dok ake kvdv:dokkc ngo avycma:mvlo nolum jo:nampc imopc? Cdc immurdcm ngom mc:yinsubilang!
2CO.12.14	Su:pak ngo lcwumpc nolukkodo:pc gvpc cmna mosv:sudung. Odokkc ngo jo:nampc ima:yc, kapila:nc ngo nolukkc okodc:ji mamang cmpige:la nolu; kapila:nc ko:kangkvdv:dc buluk anc abukvdv:dok lcgangc lcngkumsubipcnam kamang, cmpige:la ancabukvdv:dc buluk ommang kvdv:dok lcgang. 
2CO.12.15	Ngo kvnggv:pc mc:pola korosa:yc odokkc korosa:nampc iyc noluk yalokvdv:dok lcgangc. Ngo jodi nolum aya:domvlo, odokkc ngom adji:ya:pci aipc mc:pcnammcn?
2CO.12.16	Cmpige:la ngo nolum jo:namko jo:momang cmnamdcm lutoma:mvlo, ngo yadnckoi, nolu ludo, odokkc nolum yadla nolum sogapto. 
2CO.12.17	Ngo nolukkolok pa:badla pa:namko langkanci nolukkolo:pc sc:kobulum mclvgkaji odokbulukkoki? 
2CO.12.18	Ngo Titu:mc gvdopc lulvgka, odokkc bvrodcm bvk lcdulo mclvgka. Titu:bv nolukkolok atvko pa:badnamko langkanci? Ngolu c:mo:pinc yalodokki germangalang? Ngolu c:mo:pinc lckorcm kormangalang?
2CO.12.19	Siddv longcko ngolukkc gvmurc kamang cmna yaddung cmnai mc:du:n? Cdc Ru:ncpvnckc kangkolo:jc ngolu Kristokolo agom ludung, odokkc nolum appvngcm aimopc cmna:mvn aipc mc:bomsunam kvdvnga. 
2CO.12.20	Kapila:nc ngo pcsopc mc:dag jc kapcji ila ngo okodcm mc:ma:ji cdcm nolum pa:ycpc, odokkc nolujen ngomjen pa:ycpc nolu okodcm mc:ma:ji; jc kapcji ila pamvnsunamc lenycpc, ka:lv:ma:namc, aglvngc avyongkcpc mc:namc, lume:pc aima:p lunamc, luman manna lunam agomc, ngo:na cmna lusunammc; odokkc u:jeru:yerra du:namc. 
2CO.12.21	Ngo pcsopc mc:dag jc ngo cdvlo lckoda gvycnc ngok Ru:ncpvncbv noluk kcra:lo ngom asincm ansv:moycpc, odokkc ngo cdc bojcrungko sc:kobulu po:pc pa:bcm ikanc odokbuluk lcgangc mc:dvrra kappa:ycpc odokkc narc:ma:nam lcgangc asinc mc:dvrra mc:lattokuma:ji, aisi:ma:nc ager gernam kvdv:dok lcgangc, odokkc nc:ng ka:bogo:namc okodcm bulu idaggvdagji.
2CO.13.1	Sc ngokkcpc lcwumkopc iycbong ngo nolukkolo:pc gvnamdc. Atv lujcmcm lunamcm anyikoma:m awumkokki ka:nckokki arro cmna lukanpa:yc. 
2CO.13.2	Ngo lukanbitobong cdc sc:kobulu po:pc pa:bcm itonc odokkc ake appv:dcm, odokkc ngo lutaddung su:pak bulu kama:doscmsin, ngok lckon gvdodcm du:do dokkcmpc, jc ngo lckoda gvmvlo ngo bulum cpv:pc mc:yinsuma:yc– 
2CO.13.3	Kristobv:jc ngokkokki agom ludag cmnamdcm kangodko ka:lvgdagnc. Bv nolum iko-sangkolo tornam kama:pc imang, cmpige:la Bv nolukkolo torncrungc. 
2CO.13.4	Kapila:nc Bv ilang gvla:ma:dodo kuruslo pvtketo, cmpige:la Ru:ncpvnckc tornamkokki turdag. Kapila:nc ngolu Bvkkolo rcmakdag, cmpige:la nolukkokki ido-sa:dodcm ngolu Bvkkoki turyc Ru:ncpvnckc tornamkokki.
2CO.13.5	Avycm avyc anka:sula ka:sutoka, noluk mc:jvgcm mcnggaptvla du:ji du:ma:ji. Avycm avyc ankang kangkvsutoka. Nolu mcngkvsuma:nci nolujc Jisu Kristokolo du:nc?– aroru:pc nolu ankang kangkvnamdcm ka:la:ma:mvlo! 
2CO.13.6	Ngo mc:dag nolu pa:ycpc jc ngolu ilang-gvla:ma:pc imang. 
2CO.13.7	Cmpige:la ngolu Ru:ncpvncmc kumdojc nolu germurcm germa:ycpc cmna–ngolu jc ankang kangkvdcm rvgsuycpc cmna:mang, cmpige:la nolujen okodc aidagji cdcm iycpc, ngolum ilang-gvla:ma:dopc ka:daggom. 
2CO.13.8	Kapila:nc arodok biruddi:pc atvkosin ila:mang, cmpige:la arodok lcgango:pc. 
2CO.13.9	Kapila:nc ngolu mc:podo cdvlo ngolu torma:ji odokkc cdvlo nolu tordoji. Okodcm ngolu kumdonc cdc noluk aibomla gvnam lcgangc. 
2CO.13.10	Ngo scm addung cdvlo ngo nolukkolokkc mo:tc:doji, cdcmpc ipc cmna jc cdvlo ngo gvycji ngo:jen ngom Ru:tumbv bikaji cdc ilang gvlangdcm lunadodo kvnggv:pc luma:ycpc mosv:nanc lagangc odokkc mopennapc lcga:mang.
2CO.13.11	Lungapdoso, bvrokvdvnga, cdcbong. Noluk lambckvdvdcm mosv:toka, ngok lunamkvdv:scm tadgapla ansutoka, akonc akoncm tadmvnsutoka, mcnganna du:la:daglangka, odokkc aya:nclang mcngannclok Ru:ncpvncbv noluk lcdulo du:ycpc.
2CO.13.12	Angunnc dosukkokki akonc akoncm kumtadsulangka. 
2CO.13.13	Appvng ainc kumnc tani: kvdv:dc nolum kumtadsudag.
2CO.13.14	Ru:tum Jisu Kristokc aya:dc odokkc Ru:ncpnckc aipc mc:namdc odokkc Angunnc Yalodok du:jonnamdc noluk appvngkc lcdulo dungka:langka.
GAL.1.1	Poulbv mclvgla ager germonamko–tani:lokkcmang cdcmanggom tani:kokkimang, cmpige:la Jisu Kristokokki odokkc Abudc Ru:tumkokki, sc:kobv Bvm sikolokkom turmotokuji– 
GAL.1.2	Odokkc sc:kobulu ngok lcdulo du:ji cdc bvrrang appv:dokki Galatiangdok mondoli: appv:do:pc:
GAL.1.3	Nolukkolo:pc ayangc odokkc Ru:ncpvnckolokkc Abudokkc mcnganc odokkc ngoluk Ru:tum Jisu Kristokolokkc, 
GAL.1.4	sc:kobv ngoluk pa:pkvdv:dok lcngangc avdcm tolvgsutoji ngolum aima:nc du:nam dv:takkvdv: sokkcm mopvtpc cmna, ngoluk Ru:ncpvnc odokkc Abudok mcngkampc; 
GAL.1.5	sckkcpc amin gvnamdc lenycji lo:dcm odokkc lo:dvscm! Amen.
GAL.1.6	Ngo mcngapla:ma:pc idung jc nolu cddvko lomna mcpakdung Bvm sc:ko nolum Kristokc aya:lo gogtoji odokkc angu tadponc lutadkolo:pc mc:yotdung– 
GAL.1.7	angu tadponc lutadkojc dung cdcmang, cmpige:la akke dung sc:kobulu nolu moki:moatdu:nc odokkc Kristokc tadponc lutaddcm aima:pc imolv:dag. 
GAL.1.8	Cmpige:la cdcmv:pci ngoludaggomci, cdcmanggom taycngamo:tok lutad lunckodaggomci, nolum tadponc lutadko lubiyc ngolu nolum okodcm lubotonc cdcm luyotla, bvm pelvgnampc imoka:langka. 
GAL.1.9	Ngolu kapc po:pc lupongkaji, cdcmpc su:pak ngo lckoda ludung, sc:koiyc nolum jodi tadponc lutadko ludung okodcm ngolu torvgsutonc cdcm angupc, bv pelvgnampc ika:langka.
GAL.1.10	Ngo su:pak tani:lok mclvgbinamcm madu:nci, cdcmanggom Ru:ncpvnckolokkcm? Cdcmanggom ngo tani:ycm mc:lvgsumopc cmna ikvdu:nci? Ngo tani:ycm su:paksin aipc mc:lvgsumodu:mvlo, ngo Kristokc ager gerya:ncpc ipcma:namc.
GAL.1.11	Kapila:nc ngo nolum kinmoya:pc, bvrokvdvnga, jc cdc tadponc lutaddcm okodcm ngokkokki lutadtonc cdc tani:lok tadponc lutadmang. 
GAL.1.12	Kapila:nc ngo cdcm tani:lokkcm pa:mangai, cdcmanggom cdcm ngo poyirmangai, cmpige:la cdc Jisu Kristokc lungor lunamkokki pv:do.
GAL.1.13	Kapila:nc nolu ngok po:pckc Jiwu dormodok du:nam dagnam kindag, kapc ngo Ru:ncpvnckc mondoli:ycm kvnggv:pc ipusire:ycm ikaji odokkc cdcm momvgpc cmna ankvla kangka, odokkc; 
GAL.1.14	odokkc ngo Jiwu dormodo ngoluk tani:kvdv:dok abvng abvngya:nckvdv:dok bojcrungcmyam ibatgvbatto, ngok abukvdv:dok itcnggvtcng kvdv:dok lcgangc cdcmpcjc ngo anguru:pc gvdunganc. 
GAL.1.15	Cmpige:la cdvlo Bv ngom oma:dapc angup badmotonc, odokkc Bvk ayangkokki ngom gogtonc, 
GAL.1.16	Bvk Awodcm ngom lcngkannvngkang, cdcmpc ikang jc ngo jen Bvm Ru:ncmc kinma:nc tani:kvdv:dok ara:lo lutadbigo:ycpc cmna, ngo adin amvrkokki lumangai, 
GAL.1.17	cdcmanggom ngo Jerusalempc ngomyam gvpo:nc mclvgla ager germonam kvdv:dcmyam gvpo:la gvmangai, cmpige:la Arabia:pc gc:rla gvpakto; odokkc lckoda ngo Damasku:pc gvlattoku. 
GAL.1.18	Odokkc dv:tak tagum lcdudo ngo Jerusalempc gvka Kepa:mc gvla ka:pc cmna, odokkc bvk lcdulo dv:tak tagyvngkolang tagngoko du:to. 
GAL.1.19	Cmpige:la ngo ake mclvgla ager germonamkvdv:dok akosin ka:begtomang Ru:tumkc bvro Jakobkc atcro:dok bahire.
GAL.1.20	(Okokokki nolukkolo:pc addu:nc, Ru:ncpvnckc kcra:lo, ngo lume:ycm lumang!)
GAL.1.21	Odokkc ngo Siriangclang Silisiang dunggo:ycgo:do:pc gvto. 
GAL.1.22	Odokkc ngo odosin ngom Kristokc mondoli:kvdv:dc Judiadok ka:de:pc kinmangada; bulu tadlangong dungai cdcm ludag, 
GAL.1.23	“Sc:kobv lekkem ngolum ipusire:ycm ikaji su:pak lcko bv momvgpc cmna anka:nam mc:jvgdcm lutadbigo:dung.” 
GAL.1.24	Odokkc bulu Ru:ncpvncmc amincm gvmoto ngokkokki.
GAL.2.1	Odokkc tagyvngkolang dv:tak tagpi: lcdudo ngo lckoda Barnaba:kc lcdulo Jerusalempc gvto, Titumc ngok lcdulo gvbola. 
GAL.2.2	Ngo lungor lunamki gvto; odokkc ngo buluk kcra:do (atckpc cmpige:la sc:kobulu amin gvdagaji buluk kcra:do) tadponc lutaddcm lubito okodcm ngo angu tani:kvdv:dok kcra:lo lutadbitoji; ckvma:mvlo ngo kapcjila ngo ipusire:ycm pa:ycpc cdcmanggom cmmumpc ipusire: pa:to. 
GAL.2.3	Cmpige:la cdcmv:pci Titu:bv, sc:ko ngok lcdulo du:mvndungaji, gatpukru:pci iyc cmna lumangai, bv Girik tania:gom. 
GAL.2.4	Cmpige:la lume:lunc bvrrangcm kinmango:pc gva:bola, sc:ko ngo mcngkampc du:namcm ruyugla tadlenpc cmna gva:tonc okodc ngolukkc Kristokolo du:ji, jc bulu ngolum makana:lo tumla:dopc cmna– 
GAL.2.5	bulum ngolu kcvgpc du:namdcm tadtomang cdcmv:pc migyap ako lcgangcsinci; jc tadponc agomdok arodcm noluk lcgangc mosv:la lc:ycpc cmna.
GAL.2.6	Odokkc cdc sc:kobulu amin gvdagaji o:kaiko cmna (okodcm bulu ngokkokki angumotoma:ji; Ru:ncpvncbv oko atcgcmsin lcngkanmang) –cdcmbulum, ngo ludung, sc:kobulu amin gvdagaji okkomsin ngokkolo mosettmang. 
GAL.2.7	Cmpige:la odok kekonpc, cdvlo bulu ka:to jc ngom tadponc lutaddcm gadpukma:nam kvdv:dok lcga:pc togc:lvgtak, kapc Pitormc tadponc lutaddokki gadpukma:nam kvdv:do:pc togc:lvgtagji. 
GAL.2.8	(Kapcnc sc:kobv Pitorkokki mclvgla gerpcnam agerdcm gertoji gadpuk-ma:namkvdv:dok lcgangc ngokkokkisin gerto Ru:ncmc Kinma:nc tani:kvdv:dok lcgangc.) 
GAL.2.9	Odokkc cdvlo bulu ngom binam aya:dcm mcngkinto, Jakobbv:lang Kepa:bv odokkc Jo:nbv, sc:kobulu vlvng kuntc cmna bottcru:pc amin gvdaganc, ngomna Barnaba:mc ajon jonsunamdok lagbvg alagdcm bito, jc ngo Ru:ncmc kinma:nc tani:kvdv:do:pc gvpcnammc odokkc bulu gadpuknam kvdv:do:pc; 
GAL.2.10	bulu ngolu opannc kvdvngo:dcm mc:pa:moiya:pc, okodcmar ngo airu:pc ipc mc:dagaji.
GAL.2.11	Cmpige:la cdvlo Kepa:bv Antiokpc gvtoji bvm ngo ka:de:pc lutumka, Kapila:nc bvm aimang cmna lunamai. 
GAL.2.12	Kapila:nc Jakobkolokkc tani: akonc gvmangadapc, bv Ru:ncmc kinma:nc tani:kvdv:dok lcdulo domvnto; cmpige:la cdvlo bulu gvlattokunc bv ngetsuk sukang, odokkc avdc, gadpuknc kcrc:dcm pcsola angupc angukang. 
GAL.2.13	Odokkc bvk lcdulo Jiwukvdv:dok akedc aima:pc imvnkang, cdcmpc ika:nc jc Barnaba:mc buluk aima:pc inamdokki gvcrbokang. 
GAL.2.14	Cmpige:la cdvlo ngo ka:to jc bulu yvgcmpc agomcm tadponc lutaddok arodcm ludodcm lumang, ngo luto buluk appv:dok kcra:do Kepa:mc, “Ngo jodi, Jiwuge:la:gom, Ru:ncmc kinma:nc tani:ycmpc du:yc odokkc Jiwucmpc du:mang, kapc no Ru:ncmc kinma:nc kvdv:dcm Jiwucmpc du:dopc du:moru:la:ycn?”
GAL.2.15	Ngolu av avyc, sc:kobulu ododokkcbong Jiwucnc odokkc Ru:ncmc kinma:nc pa:pkancmang. 
GAL.2.16	Ckvdaggom sc:ko kindag jc tani:akonc lujvg lurodok agerkvdv:dokki ainc cmna lumang cmpige:la Jisu Kristomc mc:jvgnamdokki, anki ngolu Kristo Jisukolo mc:jvglo, Kristokolo mc:jvgla ainc cmna ludopc, odokkc lujvglurodok agerkvdv:dokki sc:kosin ainc cmna luma:yc. 
GAL.2.17	Cmpige:la jodi, ngoluk aipc gernam agerkvdv:dokki Kristokolo ainc cmna luyc, ngolu avycm avyc papi: cmna kinsuto, Kristobv cmpcmvlo pa:blo igcsanggcbonnci? Cdcmpc ima:rungkc! 
GAL.2.18	Cmpige:la ngo jodi cdc attarkvdv:dcm motenycku okodcmbulum mosedamtoji, odo ngo avycm pa:b innc cmna avyc lukansudung. 
GAL.2.19	Kapila:nc ngo lujvglurodokki lujvglurodokkcpc sito, jc ngo Ru:ncpvnckcpc turra:dopc. 
GAL.2.20	Ngom Kristokokki kurusdo pvtketo; cdc ngo:ma:bong sc:kobv turdu:ji, cmpige:la Kristobv sc:ko ngokkolo turdu:ji; odokkc ngok adinamvrki turnamdc ngo su:pak Ru:ncpvnckc Awodo mc:jvgdo turdung, sc:kobv ngom aya:tonc odokkc Bv avdc ngok lcgangc bitoji. 
GAL.2.21	Ngo Ru:ncpvnckc aya:dcm lupakmang; kapila:nc jodi aidag cmnamdc lujvglurodokki ludagamvlo, cmpcmvlo Kristobv atv agom kama:pc sikang.
GAL.3.1	C:i monba: ba:nc Galatiangkvdvng! Nolum sc:ko luyuton, sc:k ka:de:pc Jisumc tani:ka:de:pc kurusdo pvtketo cmna lulen-lua:la lubiton? 
GAL.3.2	Ngom scmmong nolum taumotei: Nolu yalodcm lujvglurodok agerkokki:yc torvgsukan, cdcmanggom mc:jvgla tadla:yc? Nolu odokkvdvkoi monba:ba:ncn? 
GAL.3.3	Yalodokki gerrobge:la, nolu adin-amvrdokki gerabdu:nci? 
GAL.3.4	Cddvlo agercm ikvgvkvla pangkvsuge:la cmmumpci itogvton?–cdc aroru:pci cmmuma:n. 
GAL.3.5	Nolum Yalodcm bincdc odokkc mcngapla:ma:nam ager gerncdc noluk ara:do cdcmpc lujvglurodokki gerdonci, cdcmanggom mc:jvgkokki tadla?
GAL.3.6	Cdcmpinamc Abrahambv “Ru:ncpvncmc mc:jvgto, odokkc cdcm bvkkcpc dormokanamc cmna kvla lc:to.” 
GAL.3.7	Cdcmpidag nolu ka:tok cdc mc:jvgnc tani:kvdv:dc sc:kobulu Abrahamkc awokvdvngcji. 
GAL.3.8	Odokkc Ru:nckc agom jvgla lc:namdc, cdc ka:no:sula Ru:ncbv Bvm kinma:nc tani:kvdv:dcm mc:jvgkokki aidag cmna luyc, po:pcbong Abrahammc tadponc lutaddcm lubino:to, scmpc lula, “Nokkolo tani: opvnkvdv:dc aipaiycm pa:yc.” 
GAL.3.9	Cmpila cdcmpcmvlom cdc mc:jvgnclok tani:kvdv:dc Abrahamkokki aipai pa:nc sckkc mc:jvgc du:ngaji.
GAL.3.10	Kapcnc sc:kobulu lujvglurodok agerkvdv:do mc:jvgla kcgc:donc pelvgnammc; kapila:nc cdcm adtag, “lujvgluro potindok adnam appv:dcm adkamdcmpc imanggvma:nc appv:dcm pelvgnampc ika:langka, odokkc cdcmbulum ima:nc.” 
GAL.3.11	Su:pak cdc kinnamcbong jc oko tani:ycsin Ru:ncpvnckc kcra:do ainc cmna lujvglurodokki lumang; kapila:nc “Sc:kobv mc:jvgkokki dormo kadagji turyc.” 
GAL.3.12	Cmpige:la lujvglurodc mc:jvglo du:mang, kapila:nc “Sc:kobv cdcmbulum idagji odokbulukki turyc.”
GAL.3.13	Kristobv ngolum lujvg lurodok pelvgnamdokkcm rcpvtto, ngoluk lcga:pc pelvgnampc ige:la–Kapila:nc cdcm attak, “Vsv:lo sc:kom ragsa:donc bv pelvgnampc ika:langka.” 
GAL.3.14	Jc Abrahamkc akirba:ddc Kristo Jisukolo Ru:ncmc kinma:nc tani:kvdv:do gvangka:langka, odomvlo ngolu Yalodok pesunamdcm mc:jvgkokki pa:la:ycpc.
GAL.3.15	Tani: lukam gvkampc luyv:sunamko lubipc, bvrokvdvnga: sc:kosin tani: akolok mc:namcm motumla:mang, cdcmpcmanggom odo moset lvgla:mang, lcko cdcm tolvgycbo:mvlo. 
GAL.3.16	Su:pak pesunamkvdv:dcm Abrahammc pebika odokkc bvkkolokkc lennckvdv:dcm cdc lumang, “Odokkc osetnamkvdv:do:pc,” bojcrungcm lukanna; cmpige:la akkongcm lukanna, “Odokkc akolokkc lennckvdv:dcm,” sc:kobv Kristobv:ji. 
GAL.3.17	Sc:na ngo okodcm lupc mc:du:ji: lujvglurodc, okodc lvngko appi:kolang yingum dv:tak lcdudo:pak pvnga:doji, Ru:ncpvnckc po:pcbong aidag cmnam lugotko aimang cmna lutummang, pesunamdcm mcpakpc cmna. 
GAL.3.18	Kapila:nc jodi du:sonsunamdc lujvglurodokki ido, cdc kapcsin pesunam kvdv:dokkima:bong; cmpige:la Ru:ncpvncbv cdcm Abrahammc pesu namkokki bito.
GAL.3.19	Kapila cmpcmvlo lujvglurodcm bikan? Cdcm imur inamkvdv:dok lcgangc jvgsetlvgto, osetnamkvdv:dc lenma:sisscm sc:kom pesunamdcm pebikaji; odokkc cdcm taycng lutad lunckvdv:dokki lulvg-gvlvgka pongkokdok ager gernckokki. 
GAL.3.20	Su:pak pongkokdok ager gerncdc akokoncm bojcyangko; cmpige:la Ru:ncpvncbv akkongko.
GAL.3.21	Cmpcmvlo lujvglurodc Ru:ncpvnckc pesunamdok birudi:yci? Cdcmpcru:mangkc; Kapila:nc jodi lujvgluro abangkoncm okodc turmodokupc bitungamvlo, cmpcmvlo dormokanamdc aroru:pc lujvglurodokki pa:yc. 
GAL.3.22	Cmpige:la Ru:nckc agom jvggabdc appvng atvcm pa:plokkcpc tubjedcm tublvgtobong, jc Jisu Kristokolo okodcm pesubitonc cdcm sc:kobulu mc:jvgdagnc cdcmbulum biycpc cmna.
GAL.3.23	Su:pak mc:jvgdc pvnga:ma:dapc ngolu lujvglurodo mokapla dungai, mc:jvgdcm lcngkanma:dapc motumna lc:tungai. 
GAL.3.24	Odomvlojen lujvglurodc Kristobv gvma:dodo:pc ngolum kanggapya:nai, jc ngolum mc:jvgkokki ainc cmna lunampc iycpc cmna. 
GAL.3.25	Cmpige:la su:pak cdc mc:jngdc pvnga:dobong, ngolu kanggabla du:namma:bong.
GAL.3.26	Kapila:nc Kristo Jisukolo nolu mc:jvgkokki Ru:ncpvnckc awokvdvngc. 
GAL.3.27	Kapila:nc nolu cddvkonc Kristokolo baptismo pa:tonc Kristomc gcnam attarpc gcto. 
GAL.3.28	Jiwucba: Girikko odo kamang, pagbokoba: motunamko kamang, milbongkoba: nc:vgko kamang; kapila:nc nolu appvngc Kristo Jisukolo akkongc. 
GAL.3.29	Odokkc nolu jodi Kristokcmvlo, cmpcmvlo nolu Abrahamkolokkc lennc ommangc, pesunamdcmpc attar pa:pcnckvdv:dc.
GAL.4.1	Ngo cdc pa:mvnncdcm ludung, bv cddvkopc ko:wawkopc itvla du:ycnc, pagbokoncmyam aiya:mang, bv appvng amo:ba:ri:lok ru:tumpc idaggom. 
GAL.4.2	Ckvdaggom bv ka:sv:-mosv:ncdoklang kanggabya:nc abudc longc ayirdcm bima:sisscm. 
GAL.4.3	Cdcmpila ngoluk lcdulo; cdvlo ngolu ko:kanga:ji, ngolu mo:pvsok lenpo:nc ncrkvg yalokvdv:dok pagbai. 
GAL.4.4	Cmpige:la cdvlo ayirdc pvngangka:nc, Ru:ncpvncbv Bvk Awodcm mclvgto, nc:ngc onamdcm, lujvglurodokkcm onamdc, 
GAL.4.5	cdc sc:kobulu lujvglurodcmpc dunggaji motupc cmna, odomvlo jen ngolu awangkvdvngc cmnamdcm unamcm torvgsukosuycpc.
GAL.4.6	Odokkc nolu awa:pc inamc, Ru:ncpvncbv Bvk Awodok Yalodcm noluk alakkvdv:do:pc mca:lvgto, jc:la lula, “Abba! Ba:ba!” 
GAL.4.7	Cdcmpidag Ru:ncpvnckokki ngolu pagbopc ila du:ma:bong cmpige:la awo akopc, odokkc awokomvlo attar pa:mvnnckopc.
GAL.4.8	Po:pc, cdvlo ngolu Ru:ncpvncmc kinmangaji, nolu yc:la lc:namai sc:kobulu mc:nam-sagnamlo ru:ncpvncmangai. 
GAL.4.9	Cmpige:la su:pak nolu Ru:ncpvncm kintobong, cdcmanggom Ru:ncpvnckokki cdcmyam kinnampc ika:bong, kapc nolu lckoda ilang gvlang ma:ncdo:pc odokkc opannc ncrkvg yalodo:pc gvlatyckun, sckkcpc lckoda nolu pagbopc ilv:dagji? 
GAL.4.10	Nolu longckvdv:dcm mcnggcdag, odokkc po:lokvdv:dcm, odokkc dv:tak ayirkvdv:dcm, odokkc dv:takkvdv:dcm! 
GAL.4.11	Ngo pcsodag ngo nolukkolo cmmumpci agercm gertoisong.
GAL.4.12	Bvrokvdvnga, ngo nolum kumna ludung, ngokkcmpc imvntoka, kapila:nc ngo:sin nolugvngkcmpc imvntobong. Nolu ngom oko imurcmsin imang. 
GAL.4.13	Nolu kindag jc cdc amvr kinamki nolukkolo lupo:danna tadponc lutaddcm lutadbito; 
GAL.4.14	odokkc ngok du:nam-dagnamdc nolukkcpc ipusire:pc ikangaji, nolu ngom tayumtomang cdcmanggom ngom yodpaktomang, cmpige:la ngom Ru:ncpvnckc taycng lutadkoncmpc torvgsuto, Kristo Jisukcmpc. 
GAL.4.15	Nolukkcmpc okodc aipc mc:lvgsunampc mcngka:n? Kapila:nc ngo nolum lukanbidung jc ila:mvlo, nolu amikkvdv:dcm karrenya:pc odokkc ngom biyya:pc. 
GAL.4.16	Ngo cmpcmvlo nolum arodcm lubila:yam noluk mirupci ika:nc? 
GAL.4.17	Bulu nolum aipakpc aincpc lumodag, cmpige:la oko ainc mc:namko lcgangcsin imang; bulu nolum angupc lc:lv:dag, jc nolu bulum airu:pc aincpc luycpc cmna. 
GAL.4.18	Ainc mc:nam lcgangc lo:dcm cdc aipc lunamdc aidag, odokkc cdvlo ngo nolukkolo du:mvnycji oddo:mang. 
GAL.4.19	Ngok awo kvdvnga, ngo sckkokki lckoda agercm geryckun Kristomc nolukkolo mokuma:sisscm! 
GAL.4.20	Ngo su:pak nolukkolo du:mvnpc mc:la:daggai odokkc ngok lugodcm angumopc, kapila:nc ngo noluk lcgangc mcngapla:ma:pc idung.
GAL.4.21	Ngom lutei, nolu sc:kobulu lujvglurodok lukampc du:lv:dagnc, nolu lujvglurodcm tadma:nci? 
GAL.4.22	Kapila:nc cdcm adla lc:tag jc Abrahamkc awo anyiko dungai, ako pagnckokki odokkc ako la:juppc la:namdokki. 
GAL.4.23	Cmpige:la pagncdok awodcm adinamvrdokkcmpc oto, la:juppc la:nam nc:dok awodcm pesunamki. 
GAL.4.24	Su:pag sc lukanbinam do:yvngko: sc nc:ngkvdv:sc lugod lunam anyiko. Akonc Sinai Adi:dokkc, pagbo ommangcm gcbomnc; bv Hagarbv. 
GAL.4.25	Su:pak Hagardc Sinai Adi:dc Arabiangclc; bv su:pak Jerusalemdcm lckodag, kapila:nc bvk ommangkvdv:dokki bv pagncpc ila dung. 
GAL.4.26	Cmpige:la Jerusalem taycngkctc la:juppc la:namc, odokkc bv ngoluk annc. 
GAL.4.27	Kapila:nc cdcm adla lc:tag,
GAL.4.27	“Mc:potoka, O tumbona sc:ko amvrro du:ma:nc;
GAL.4.27	vgcmpc sumsa:toka odokkc jc:robtoka,
GAL.4.27	no ipusire: pa:pcnam pa:mangka:langka;
GAL.4.27	kapcnc ommang kama:ncdokkc bojcru:yangkang
GAL.4.27	cdc mida:moncdok ommangkvdv:dcmyam.”
GAL.4.28	Su:pak ngolu bvrrangkvdvnga, Isahakkcmpc pesunamdok ommangc. 
GAL.4.29	Cmpige:la odo ayirdo sc:kobvm adin amvrdokkcmpc otonc bvm ipusire:ycm ito sc:kobvm Yalodokki otonc, cdcmpc cdc su:pak dung. 
GAL.4.30	Cmpige:la Ru:nckc agom jvggabla lc:namdc okko cmdang? “Pagncdcm mcnpaktoka odokkc bvk awodcm; kapcnc pagncdok awodc la:jupla la:nam nc:dok awodok attar pa:mvnncpc ima:yc.” 
GAL.4.31	Cdcmpidag, bvrokvdvnga ngolu pagncdok omma:mang cmpige:la la:jupla la:nam nc:dokkc.
GAL.5.1	Kapila:nc ami kcvglo du:ma:nam lcgangc Kristobv ngolum motuto; kvnggv:la du:toka cdcmpidag, odokkc pagbolok jungoli:lo tuogsuyoka.
GAL.5.2	Su:pak ngo, Poulbv, nolum ludung jc nolum gadpuktagmvlo, Kristobv nolukkcpc avpc ima:yc. 
GAL.5.3	Ngo appvng tani:lo:pc lukanbila lulatla ludung sc:kobv gadpugcm torvgsutakji jc bv lujvglurodcm lukamdcmpc tadpa:ru:yc. 
GAL.5.4	Nolum Kristokolokkc ibi-sa:bitung, nolu sc:kobulum lujvglurodokki dormokannc cmna lutoji, nolu aya:dokkc gvpakkang. 
GAL.5.5	Kapcnc Yalodokki, mc:jvgki, ngolu dormokanamdcm toya:la toka:la dung. 
GAL.5.6	Kapila:nc Kristo Jisukolo gadpuknammc cdcmanggom gadpukma:namc cmmum arrc kannc, cmpige:la mc:jvgdc aipc mc:namkokki agercm gerdung.
GAL.5.7	Nolu aiyo:pc dugdungai; sc:ko nolum arodcm lukamdcmpc tadpc motumton? 
GAL.5.8	Sc lunamsc bvkkodokkcmang sc:kobv nolum gogdagji. 
GAL.5.9	Adjio:nc Komira:dc alumpakdcm go:sa:modag. 
GAL.5.10	Ngokkc Ru:tumkolo asin kvnggv:pc mc:tinc dung jc nolu ngokkcdcmyam angu oko mc:namcm mcma:yc; odokkc nolum sc:kobv ipusireycm idu:nc bvk kcba:ba:namcm pa:yc, bv sc:koibv:daggom.
GAL.5.11	Cmpige:la ngo idaggom, bvrokvdvnga, gadpuknamdcm su:paksin lutadbidu:mvlo, kapila ngo su:paksinci ipusire:kosuycn? Odo agomdo Kurusdok lcsudla otapbonc sv:tu:dcm la:paktobong. 
GAL.5.12	Ngo mc:dag cdc sc:kobulu nolum dunggu:ma:dopc imodu:nc bulu avkvdv:dc pasotsunamdc aiya:dag!
GAL.5.13	Kapila:nc nolum motunam lcga:lo:pc gogtungai, bvrokvdvnga; noluk motunammcm adin amvr ipogvpo lcgangongc ina-sa:nayoka, cmpige:la aipc mc:namkokki akonc akonkc kcvgpc ager gerya:ncpc ilangka. 
GAL.5.14	Kapila:nc lujvglurodc agom apiro:lo pvngangkang, “No nok kumrvko:rcm avyvngkcmpc aipc mc:langka.” 
GAL.5.15	Cmpige:la nolu akonc akoncm rckka:mvnsuyc odokkc metka:mvnsuyc ansulanka jc nolu akonc akonkokki mokemvnsumangka.
GAL.5.16	Cmpige:la ngo ludung, Yalodokki lambcm gvtoka, odokkc amvrdok mcngkamkvdv:dcm mc:lvgsumoyoka. 
GAL.5.17	Kapila:nc amvrdok mc:namkvdv:dc Yalodok birudi:dag, odokkc Yalodok mcngkam kvdv:dc adin-amvrdok birudi:dag; kapcnc sc:bulu akoncm akonc nvgka:mvnsudag, nolum motumpc nolu okodcm ipcma:namcji. 
GAL.5.18	Cmpige:la nolum jodi Yalodokki gvboyc nolu lujvglurodok kcvgpc du:mang.
GAL.5.19	Su:pak adin amvrdok agerkvdv:dc lendanna dung: nc:ng milbo:pc gvmang la:ma:pc la:mvnsunam, narc:ma:nam, ka:bomc:bogo:la gvnamc, 
GAL.5.20	monam moimangcm kumgo:nammc, morunammc, mirupc imvnsunamc, pamvnsunamc, ka:ruka:ma:nammc, aglvng sa:namc, atcgongkcpc mc:sunammc, lukermvnsunammc, kcra:pc dagrobla lunamc, 
GAL.5.21	ncnamc, tvngvrdowursunamc, apong tv:la jcnggumla du:namc, odokkc cdcmbulumpinnc. Ngo nolum lutaddung, jc cdc sc:kobulu cdcmpinc agercm gerdoji Ru:ncpvnckc migom doko amo:do du:mvnpangku ma:ycku.
GAL.5.22	Cmpige:la Yalodok apva:yckvdv:dc aipc mc:namc, mcnganc, mentumsula du:namc, ayangabonammc, 
GAL.5.23	aikamponammc, mc:jvg-jvrvgnammc, ainc asin gcla inamc, avycm mentumsula du:namc; cdcmbulumpinclok birudi:pc oko lujvglurrosin kamang. 
GAL.5.24	Odokkc cdc sc:kobulu Kristokcpc idagji Jisukcjc adin amvrdcm kurusdo pvtketo odok mc:nam sagnam dc:mang. 
GAL.5.25	Ngolu jodi Yalodokki turyc, kajc ngolu yalodokking lambcm gvlai. 
GAL.5.26	Kajc ngolu asinc bottaya:pc mcsuyoka; akoncm akonc aglvng sa:moyoka, akoncm akonc ncka:mvnsuyoka.
GAL.6.1	Bvrokvdvnga, tani: akonc jodi atv imurko iyc, nolu sc:kobulu yalodokki du:nc ainc asin gcla inamkokki yalokokki bvm motupa:do. Nolu avycm avyc ka:sutoka, ckvma:mvlo nolusin ankang ka:nampc iyc. 
GAL.6.2	Akonc akonkc jo:namcm jo:langka, odokkc cdcmpc Kristokc lujvglurodcm gvpvtlangka. 
GAL.6.3	Kapila:nc jodi akonc mc:yc bv atvko, cdvlo atvkosincimang, bv avdcm avyc yadsudo. 
GAL.6.4	Cmpige:la appvngcm bvkkc bvkkc agercm ankvsula kangkvsumotok, odokkc odo bvk atcro:do bottapc lubonsunamdok pa:ycpc odokkc bvk du:jon kumrv-ko:rvdo:mang. 
GAL.6.5	Kapcnc appvng tani:yc bvkkc bvkkc jo:namcm jo:supa:yc.
GAL.6.6	Sc:ko agomcm poyirdagji bvm appvng ainc attarkvdv:dcm bv sc:kom poyirdagji bisumotoka.
GAL.6.7	Yadkosuyoka; Ru:ncpvncmc moyomoka:nammang, kapila:nc tani:akonc okodcmci piddonc cdcmvng bv:sin gadycku. 
GAL.6.8	Kapila:nc sc:kobv bvk avkc adin amvrdok lcgangc pidycnc adindokkcm aisi:ma:ncm gadycku; cmpige:la sc:kobv Yalodokkcpc pidycnc Yalodokkcm bv lo:dvpc turnamcm gadycku. 
GAL.6.9	Odokkc kajc ngolu ainc agercm gerla du:tvla gerdvryoka, Kapila:nc gaddvlo ngolu gadycku, ngolu jodi asincm mclvgma:mvlo. 
GAL.6.10	Cdcmpidag cdcmpcmvlo, ngolukkc aipc gerpo dung, kajc ngolu appvng tani:lo:pc aincm gerrai, odokkc ncrkvgpc cdc sc:kobulu mcjvgnamlok crangkvdv:do:pc gvlai.
GAL.6.11	Kangkvtok kapinc bortanc do:jvgkko ngo nolukkolo:pc addu:nc ngok avkc alagkokki. 
GAL.6.12	Cdc cdcbulu sc:kobulu adin-amvrki kangkancm lcngkansulv:dagnc cdc gadpuknamdcm gadmoru:dag, odokkc bulum jen Kristokc kurusdo mokema:ycpc odok lcgangc. 
GAL.6.13	Kapila:nc cdcmv:pci cdc sc:kobulu gadpukkosudagnc bulu avkvdv:dc lujvglurodcm lukam-dcmpc tadlv:mang, cmpige:la bulu nolumjc gadpukmolv:dag bulujen noluk adin-amvrro amin gvycpc cmna. 
GAL.6.14	Ckvdaggom Ru:tum Jisu Kristokc Kurusdokma:pc ngokkolokkc cdc amin gvnamdc mo:tcngka:langka, odokkci rcngamscm ngokkcpc Kurusdo lvgto, odokkc ngo rcngamsokkcpc. 
GAL.6.15	Kapila:nc gadpuknamdcmsinmang atvlcgang kvnamdc, cdcmanggom gadpukma:namdc, cmpige:la anupc ru:namdc. 
GAL.6.16	Mcnganclang mc:yinsula aya:namdc cdc appv:do dungka:langka sc:kobulu sc lujvgsokki lambc gvdoji, Ru:ncpvnckc Israeldo.
GAL.6.17	Cdcmpinamki sc:ko tani:ycsin ngom moki:moatyoka; kapila:nc ngok amvrso Jisukc mogodcm tubjedcm gcbomdag.
GAL.6.18	Ngolum Ru:tum Jisu Kristokc ayangc noluk yalokvdv:do du:mvnka:langka, bvrokvdvnga. Amen.
EPH.1.1	Poulkolokkc Ru:ncpvnckc mcngkamdokki Kristo Jisukc mclvgla ager germonammc, Ainc Kumnc tani:kvdv:do:pc sc:kobulu Kristo Jisukolo mc:jvgdagsinji:
EPH.1.2	Nolukkolo:pc ayangclang mcnganc ngoluk Abu Ru:ncpvnckolokkc odokkc Ru:tum Jisu Kristokolokkc.
EPH.1.3	Ngoluk Ru:tum Jisukc Ru:ncpvncbv odokkc Abudc akirba:d pa:ncpc ika:langka, sc:kobv ngolum Kristokolo akirba:ddcm bitoji taycng dungkokvdv:dc sc:kobv appvng akirba:dki bitoji. 
EPH.1.4	Cdcmanggom Bv kapc ngolum Bvkkolo balenna la:toji, mo:pvsok amo:scm ru:lenma:dapci, jc ngolu angunpcnamc odokkc Bvk kcra:do aimang cmna lukosupcnammang.
EPH.1.5	Bv ngolum aipc mc:namki Bvk omma:pc Jisu Kristoki tolvgto, Bvk mc:namsagnamdok mcngkampc, 
EPH.1.6	Bvk amin gvnc aya:dokkcpc aipai bipc okodcm Bv ngolukkolo bitonc Mc:bomsunamkvdv:do. 
EPH.1.7	Bvkkolo ngolukkc arc bila rcpvtnammc Bvk i:dokki dung, ngoluk imurgvmurkvdv:dok lcgangc mc:yinsunamc, 
EPH.1.8	Bvk ayangabonamlo mircmdokki okodcm ngolukkolo pidlvgtoji. 
EPH.1.9	Kapila:nc Bv ngolum kinapmoto. Bvk mcngapla:ma:nam mc:namdcm appvng taycng among dungkotok kinnamki odokkc asin ara:bok agomki, Bvk tarungki mc:namdcmpc okodcm Bv Kristokolo lukantoji ayirdok pvngapnamdok taru:dcmpc, 
EPH.1.10	appvngcm Bvkkolo lckomopc cmna, attarkvdv:dcm taycng amongtokkc kvdv:dcm odokkc mo:pvsokkc kvdv:dcm.
EPH.1.11	Bvkkolo Bvk asin mc:namdok mcngkamdcmpc sc:kobv appvng agercm gerpvtdagnc Bvk luyirnamdok mcngkamdcmpc, 
EPH.1.12	ngolu sc:kobulu mcnga:po:dannc Kristokolo mctinsutonc Bvm aipai bila amin gvnam lcgangc turdopc tolvgtag odokkc agercm bitung.
EPH.1.13	Bvkkolo nolusin, sc:kobulu aro agomdcm attonc, noluk moturnamdok tadponc lutaddcm, odokkc Bvm mc:jvgtonc, pesunam angunnc Yalodokki tubjet lvgtungai. 
EPH.1.14	Okodc ngolu cdcm pangkuma:dodo:pc ngoluk pa:mvnkunamdok bigapla lc:namcji.
EPH.1.15	Odok lcgangc, ngo noluk mc:jvgcm Ru:tum Jisukolo tadla:yam odokkc noluk aipc mc:namcm aipc kumnc tani:kvdv:do:pc, 
EPH.1.16	ngo nolum noluk lcga:pc aipai bingasumang, nolum ngok kumnamdo mc:pa:tvla, 
EPH.1.17	jc ngolu Ru:tum Jisu Kristokc Ru:ncpvncbv, amin gvnamlok Abudc nolum taycng Yalo kinnamcm biycpc odokkc Bvk kinnamlok lungor lunamc. 
EPH.1.18	Noluk asinkvdv:do amikkvdv:dcm pva:dopc ila, jc nolujen kinycpc okodo mc:tindc:ji okolopc nolum gogtoji, aipc kumnc tani:kvdv:do oko okokvdv:dc Bvk amin gvnc mitc--mircm pa:mvnkupcnam kvdv:dc:ji, 
EPH.1.19	odokkc okodc kvngapla:ma:nam Bvk ilang gvla:dok bottanammcji ngolukkolo sc:kobulu mc:jvgdoji, Bvk bottcru:nc tornam ager gernamdcm bulupc 
EPH.1.20	okodcm Bv Kristokolo ipvttoji cdvlo Bv sikolokkcm Bvm turmotokuji odokkc Bvm Bvk lagbvk alag taycng dungkokvdv:do du:moto, 
EPH.1.21	appvng lujvglurromyam oudru:ya:pc odokkc migom donncm odokkc ilanggvlangcm odokkc ka:sv:mosv:nc, odokkc appvng amin minnam kvdv:dcmyam bottaya:nc, sc dv:tag ayirong kvdv:so:mang cmpige:la odosin okodc a:pcncji; 
EPH.1.22	odokkc bv appvng attarcm Bvk alc kcvgpc lc:to odokkc appvng attarrok Bvm mittukpc ru:to mondoli:dok lcga:pc, 
EPH.1.23	okodc Bvk amvrcji, Bvk pvnam pvngapnamdc sc:kobv appvngcm appv:lo pvngapmodagji.
EPH.2.1	Odokkc nolum Bv turmotoku, cdvlo aima:nc ager kvdv:dokki odokkc pa:p kvdv:dokki sila dungaji okolo nolu lcko gvkaji. 
EPH.2.2	Sc mo:pvsok rcngam gvkolo gvmvnka, csardok migom awodok ilang-gvla:dok gvkolo gvmvnka, cdc yalodc su:pak agercm idung lunam tadma:nckvdv:dok aowangkvdv:dok ara:lo. 
EPH.2.3	Odok buluk ara:lok ngolu appvngc lcko ngoluk adin-amvr mc:boka:bodcmpc turra dungai, amvrdoklang asindok mcngkamdcmpc gvla, odokkc cdcmpila ngolu scwu-sobabki aglvng sa:namlok ommangai, tani:opvnlok ake kvdvngv:dcmpc.
EPH.2.4	Cmpige:la, mc:yinsunamlok sc:ko mitc-mircmdang, bottcru:nc aipc mc:namdokki okodokki Bv ngolum aipc mc:dagji, 
EPH.2.5	cddo:mang cdvlo ngolu sila dungaji ngoluk imursiyarkoki, ngolum Kristok ayangkokki nolum moturtoku, 
EPH.2.6	odokkc Bvkkokki ngolum turmotoku, odokkc Bvk lcdulo tedmoto taycngamong tedkokvdv:do Kristo Jisukolo, 
EPH.2.7	jc a:pcnc dv:tak ayirkvdv:do Bv kvngapla:ma:nam Bvk aya:dok mitcmircm kvdv:dcm ngolum Kristo Jisukolo asin aipc mc:namki lcngkanycpc cmna. 
EPH.2.8	Kapila:nc ayangkokki nolum mc:jvgkokki mopvttak; odokkc cdc noluk avkc inamkokkimang. 
EPH.2.9	Cdc Ru:ncpvnckc amanpc binamc–ager gernamkokkimang, ckvma:mvlo tani: akomumc bottapc lubonsuycpc. 
EPH.2.10	Kapcnc ngolu Bvk ager gernc, Kristo Jisukolo ainc ager lcgangc ru:namc, okodcm Ru:npvncbv po:pcbong ru:toji, jc ngolu odokbuluk ara:do gvpcnammc.
EPH.2.11	Cdcmpidag mc:pa:toka jc nolu ayirkolo adin-amvrlo Ru:ncmc kinma:nc opvnkvdvngai, gadpukma:namc cmna okodcm gadpuknam kvdv:dc gogdagaji; okodcm adinamvrlo alakkokki motoji– 
EPH.2.12	Mc:pa:langka jc nolum odo ayirdo Kristokolokkc angumotagai, Israeldok migomdokodok tani: kvdv:dokkc angula du:motungai, odokkc pesula lugot lunamdokkcpc angu amo:lok kangkinma:nam tani:kai, 
EPH.2.13	mo:pvso oko mc:tincsin kama:pc odokkc Ru:ncpvnc kama:pc. 
EPH.2.14	Kapila:nc Bv ngoluk mcnganc, sc:kobv ngolum anyipagcm akkongkopc ru:toji, odokkc mirupc imvnsula:namdok mopansunamdok bare:dcm mopentoji, 
EPH.2.15	Bvk adindokki luyirla lulvgnamkvdv:do lujvglurodcm odokkc lutcmla lunam lujvglurodcm la:pakla, jc Bv:jen Bvkkolovng anu tani:ko ru:ladopc anyidok dungkodo, 
EPH.2.16	cdcmpila mcnganmola, odokkc ngolum anyipagcm Ru:ncpvnckolo:pc amvr atcrongkolo kurusdokki lckomotoku, odokki mirupc imvn sunamdcm itcrsumoto. 
EPH.2.17	Odokkc Bv gvdo odokkc nolum mcngandcm lutadbito sc:kobulu mo:tc:ru:pc dungaji odokkc cdc sc:kobulu anindagaji mcngancm bulukkolo:pc; 
EPH.2.18	Kapila:nc Bvkkokki ngolu anyipagc Yalo akkolo Abukodo:pc gva:napc gva:langcm pa:to.
EPH.2.19	Cdcmpidag cmpinamc nolu kangkinma:nama:bong odokkc dunggcnna du:ncma:bong, cmpige:la nolu aipc kumnc tani:kvdv:dok du:jon ajonc odokkc Ru:ncpvnckc crang okumdok tani:yc, 
EPH.2.20	mclvgla ager germonam odokkc lungor lunckvdv:dok tayclo mosa:nammc, Kristo Jisubv avdci su:kdok vlv:pc ila:yam, 
EPH.2.21	sckkolo mosa:nam appv:dcmci lckopc mokumsutag odokkc Ru:tumkolo angunnc kumko okumpc bottasa:do; 
EPH.2.22	sckkolo nolumsin Ru:ncpvnckc dungko okumpc Yalodokki motagji.
EPH.3.1	Odok lcga:pc ngo, Poulbv, Kristo Jisukc lcgangc makana:lo tumnamc nolu Angu tani:kvdv:dok lcgangc. 
EPH.3.2	Mclvgla jc nolu Ru:ncpvnckc okum ru:tum aya:dok tadtonc cdcm ngom bitungai noluk lcgangc. 
EPH.3.3	Kapc mcngapla:ma:namdcm ngom kinmotungaji kangor ka:namki, kapc ngo andc:pc adtoji. 
EPH.3.4	Cdvlo nolu scm pola:ycnc nolu ngok asin ara:bok mc:namdcm mcngkinycpc Kristokc mcngapla:ma:nam agomdo:pc. 
EPH.3.5	Okodcm tani: awokvdv:dcm kinmomangaji ake opvn kvdv:dcm kapc su:pak cdcm Bvk angunnc mclvgla ager germonam tani:kvdv:dcm lungor lunckvdv:dcm Yalodokki lcngkantoji; 
EPH.3.6	cdcyam, kapc Ru:ncmc kinma:nc tani: kvdv:dc attar pa:tcmvnjoncji, amvr atcro:dok alc alagc, odokkc Kristo Jisukc pesunamdcm pa:tc:mvnnc tadponc agomdokki.
EPH.3.7	Cdc tadponc agomdok ngo migom ager gernckai Ru:ncpvnckc amandok aya:namdcmpc okodcm ngom bitungaji Bvk ilanggvla:dok agerdokki.
EPH.3.8	Ngokkcpc, aipc kumnc tani: appv: dokkcmyam adji:ya:nc-daggom, sc aya:scm bitungai Angu tani:kvdv:dcm Kristokc mala malenna:ma:nam mitc-mircm kvdv:dcm lubidopc, 
EPH.3.9	odokkc appvng tani:ycm ka:mopc okodc mcngapla:ma:namdok taru:dc:ji sc dv:takkvdv:sok ayirkvdv:sok lcga:pc lc:sila lc:namdc Ru:ncpvncbv sc:ko appvng attarcm ru:toji. 
EPH.3.10	Jc mondoli:dokki Ru:ncpvnckc bojcrungkopc inc kinnamdcm jen su:pak kinmoycpc migom doko mo:pvkvdv:do odokkc ilang-gvlang kvdv:do taycng dungkokvdv:do. 
EPH.3.11	Cdc lo:dvpc du:yarla du:nam mcla ipcnamdcmpai okodcm Bv Kristo Jisukolo ngoluk Ru:tumkolo aropc imotoji, 
EPH.3.12	sckkolo ngolukkc asin pvtala du:namc odokkc asin kvnggv:nammc du:ji Bvkkolo ngolukkc mc:jvgc kcra:pc gva:nanc du:la. 
EPH.3.13	Cdcmpila ngo nolum ludung asinc mclvgma:pc ngo okkom noluk lcgangc ipusire:ycm pa:du:ji, okodc noluk amin gvnamcji.
EPH.3.14	Odok lcgangc ngok lcbvngcm Abukc kcra:do tuma:do, 
EPH.3.15	Sckkolokkc tayctokkc appvng crangc odokkc mo:pvso amincm mintoji, 
EPH.3.16	jen Bvk mitc-mircmdok amin gvnamdcmpc Bv:jen nolum tornamki kvnggv:modopc Bvk Yalodokki asin arangkc amibo, 
EPH.3.17	odokkc jc Kristobv:jen noluk asin arangkvdv:do mc:jvgkokki du:ycdagycpc; jc nolu, aipc mc:namlo appvrc amo:bo pvrgabycpc. 
EPH.3.18	Appvng aipc kumnc tani:kvdv:dokki lckopc mcngkvsuycpc okodc pontadc:nc, araidc:nc, owudc:nc, odokkc o:rv:dcnc. 
EPH.3.19	Odokkc Kristokc aipcmc:namdcm kindopc okodo kinnamcm gvbadya:dagji, nolujen Ru:ncpvnckc appvng binamcm bi:ycpc.
EPH.3.20	Su:pak Bvkkcpc ager gernc ilang gvla:dokki ngoluk ara:sok du:nc bojcru:yangko pv:sepv:yeycpc ila:ya:dag ngoluk konamc cdcmanggom mc:nam kvdv:dcmyam, 
EPH.3.21	Bvkkcpc mondoli:lo aminc gvka:langka odokkc Kristo Jisukolo appvng opvnno, lo:dv-lo:dcm. Amen.
EPH.4.1	Ngo cdcmpila, Ru:tumkc lcgangc makana:lo tumnamc, kumna ludung nolum gognamdok arckadopc turnamc turra dunggcdopc okolopc nolum gogtoji, 
EPH.4.2	appvng adji:sula du:namki odokkc asin ansv:la, mentumsunamki, aipc mc:la akoncm akonc mc:yinmvnsula, 
EPH.4.3	Yalodo lckolakkopc inamdcm du:tv:la mcnganno lckopc du:dopc. 
EPH.4.4	Amvr akkongko odokkc Yalo akkongko, kapc nolum mc:tin akkongkolo:pc gogtagaji cd nolum gognamdokkc, 
EPH.4.5	Ru:tum ako, mc:jvg ako, baptismong ako Ru:ncpvnc ako odokkc ngoluk appvngkc Abbo. 
EPH.4.6	Sc:kobv appvngcm taycngarya:ngc odokkc appvngkokki, odokkc appv:lo.
EPH.4.7	Cmpige:la aya:dcm ngoluk appvngcm bitungai Kristokc amandok kvnamdcmpc. 
EPH.4.8	Cdcmpila cdcm lutag,
EPH.4.8	“Cdvlo Bv taycng amo:pc dc:sangkangkunc Bv makana:lo
EPH.4.8	ycngabla lc:namkvdv:dcm gvbokangku.
EPH.4.8	Odokkc Bv tani:kvdvngcm amancm bito.”
EPH.4.9	“Bv dc:sangkangku” cdcmpc ludodcm, cdc okko cmna ludang cmpige:la jc Bv mo:pvsok kcvgkc atakkvdv:do:pcsin gvitonc? 
EPH.4.10	Sc:ko Bv gvitonc cdc Bv sc:ko taycng among appvngcmyam owudru:pc mo:tc:pc dc:sangkangku, jc Bv:jen appvng attarcm pvngapmoycpc. 
EPH.4.11	Odokkc Bvk amankvdv:dc jc akke mclvgla ager gerncpc ipa:do, akke lungor luncpc, akke tadponc do:yv:dcm lubincpc, akke mondoli: kanggurncpc odokkc poyirncpc. 
EPH.4.12	Aipc kumnc tani:kvdv:dcm mosv:pc ager gernamdok lcgangc, Kristokc amvrdcm mosa:pc. 
EPH.4.13	Ngolu mc:jvgdok lckko:pc du:namdcm pa:ma:sisscm odokkc Ru:ncpvnckc kinnam agomdcm, tani:pc inamdcm mc:jvsumopc, Kristokc pv:namdok owuddcm kvpc. 
EPH.4.14	Odomvlo jen ngolu ko:ka:pc itvla du:ma:ycbong, olotolopc dcnggo:bomma:dopc odokkc o:rv:nc agomnok csarro yugo:bomdopc, tani:kvdv:dok aima:namki, bulu aima:n agerkokki yadgo:pc yadnamkokki. 
EPH.4.15	Cdcmyam, arodcm aipc mc:la lula, ngolu Bvkkcpc appvng agerlo bottcpcnamc sc:kobv mittukdc:ji. 
EPH.4.16	Kristokolo, sckkolokkc amvr appv:dc, morvgsutagji odokkc morvgsuko appv:dcm morvgsutagji okodokki cdcm mclvgtagji, cdvlo appvng intung kvdv:dc aiyo:pc ager gerdagji, amvrpc sv:sa:modag odokkc aipc mc:namlo avdc avyc mosa:dag.
EPH.4.17	Su:pak scm ngo kvnggv:pc cdc cmna ludung odokkc Ru:tumkolo lukanbidung, jc nolu Ru:ncmc kinma:nckvdv:dok dungkamdakkampc du:pcru:namma:yc, buluk asin mc:nam-sagnamdok cmmumpc inamkvdv:dcm; 
EPH.4.18	buluk mc:namdc kcmodag, Ru:ncpvnckol turnamdokkc angudag bulukkolo kinma:pa:ma:pc du:namkvdv:dokki, buluk asinkvdv:do tornamkvdv:dokki. 
EPH.4.19	Bulu asin torkcng kcrc:ncpc ikang odokkc bulu avkvdv:dc aima:pc yammnc mago-kanggo:ncpc ikang, appvng narc:ma:nc agercm ilvng-gvlvngmole:dag.
EPH.4.20	Nolu cdcmpc Kristomc kinmanggai! 
EPH.4.21	Mc:jvgla jc nolu Bvk agomcm tadtobong odokkc bvkkolo luyirkosuto, kapc arodc Jisukolo:ji. 
EPH.4.22	Noluk po:pckc scwu-sobabdcm la:paksuto okolo noluk po:pckc scw-sobabdok ikam-gvkamdokka:ji odokkc aima:pc inamsa:namc yadla yamnc la:lv:namkokki. 
EPH.4.23	Odokkc noluk asinkvdv:dok yalodo anumonamc, odokkc anu scwu-sobabdcm gcdo, 
EPH.4.24	Ru:ncpvnck dumsimigmoru:pc ru:nam aropc dormokanamki odokkc angukokki.
EPH.4.25	Cdcmpidag, lume:agomcm mcge:la, kajc appvngc kumrvko:rcm aro-agomcm lulai, kapila:nc ngolu akonc akonlok adinamvrc. 
EPH.4.26	Aglvngc sa:langka cmpige:la pa:bcm ima:pcka; do:nyidc owa:ma:dapc nok aglvgcm sangasumolangka. 
EPH.4.27	Odokkc uidcm okkomsin ido-gvdopc ayircm biyoka. 
EPH.4.28	Dopso:dcm dopso:moyobongka, cmpige:la cdcmyam bvm agercm germotoka, bvk alakdokki ainc agerko imola, odomvlo jen bv cdc sc:kobulu modagji bisula:ycpc. 
EPH.4.29	Noluk nappang kvdv:dokkcm oko aima:nc agomcmsin lenmoyoka, cmpige:la mosa:la:dopc okodc aidagji cdcmpincdok ma:mvlo, ayirdok manamdok aincdcmmong, jc cdc sc:kobulu tadycnc ayangcm mcnga:moycpc. 
EPH.4.30	Odokkc Ru:ncpvnckc Angunnc Yalodcm mc:nying moyoka, sckkolo nolum muworcm tubjettagji motunam longcdok lcgangc. 
EPH.4.31	Appvng koncasin gcnam odokkc ku:bclang aglvngc odokkc jc:tak kutagclang agom tadnyi:pc lunamc nolukkolo du:ma:pcka, appvng ncka:mvnsunamki odokkc. 
EPH.4.32	Akonc akoncm asin ansv:pc mc:mvnsula ansv:n asinkokki, akonc akonc mcyinsula, kapc Ru:ncvbv nolum Kristokolo mcyinsutoji.
EPH.5.1	Cdcmpidag Ru:ncpvnckcmpc imvntoka, aipc mc:bomsunam ommangcmpc. 
EPH.5.2	Odokkc aipc mcnamlo lambcm gvlangka, kapc Kristobv ngolum aipc mc:toji odokkc Bv avdc ngoluk lcgang sigcbitoji, Ru:ncpvnckolo:pc namponc to:lvgnam odokkc palvgnammcmpc.
EPH.5.3	Cmpige:la ami nc:ng langgo:nammc odokkc appvng narc:ma:nc agerc cdcmanggom ka:bomanggomsinci noluk ara:lo lulenpa:mang, aipc kumnc tani:kvdv:dokkcpc cdcmpc cdc aido. 
EPH.5.4	Ya:nc agomc du:mangka:langka, cdcmanggom lutum-lulumna lunam agomcm, cdcmanggom mcngcsagcma:pc lunamc, okodc:bulu aima:ji; cmpige:la cdcmyam aipai binamc dungka:langka. 
EPH.5.5	Scm arorung cmna mc:toka, jc oko ami nc:ng la:nc cdcmanggom narc:ma:nc tani:yc, cdcmanggom sc:kobv ka:bo mc:bodagji cdc, monam moimang kumnc, kapcsin Kristokc migom doko amo:dcm pa:mvnkuma:yc odokkc Ru:ncpvnckcdcm. 
EPH.5.6	Nolum sc:kobv:sin nolum cmmum agomkokki yadkosuyoka, kapcnc odokbuluk lcgangki jc Ru:ncpvnckc aglv:dc lunamdcm tadma:nc aowangkvdv:do:pc pvnga:dag. 
EPH.5.7	Cdcmpidag bulukokki jonsuyoka, kapcnc nolu lcko kcmmoai, 
EPH.5.8	Cmpige:la su:pak nolu Ru:tumkc pva:do dung; 
EPH.5.9	pva:dok ommangcmpc lambc gvtok (kapcnc pva:dok a:ycdcm appvng ainamlo odokkc dormokanamlo odokkc arolo pa:do,) 
EPH.5.10	odokkc okodc Ru:tummc aipc mc:lvgsumodagji kinpc cmna itoka. 
EPH.5.11	Kcmolok a:yc kama:nc ager kvdv:do okkomsin imvnyoka, cmpige:la cdcmbulum mcpaktoka. 
EPH.5.12	Kapila:nc buluk lc:sula ager gernamkvdv:dc:sinci lupc anyi:pcnamc; 
EPH.5.13	cmpige:la cdvloi atvko pva:dokki lcngkandagnc cdcm ka:begla:dag kapcnc atv ka:begla:namdc pvangc. 
EPH.5.14	Cdcmpidag cdcm lutag,
EPH.5.14	“Kinsutoka, O yubla du:na,
EPH.5.14	odokkc darobtoka yubkodokkc,
EPH.5.14	odokkc Kristobv nolum pvangcm biycpc.”
EPH.5.15	Ka:tok ansuka:sula cmpcm kapc nolu lambcm gvdoji, asin mcngkinma:nc tani: kvdv:dcmpcmang cmpige:la kinnc-pa:ncmpc, 
EPH.5.16	abayang ayircm, kapila:nc longckvdv:sc aimang. 
EPH.5.17	Cdcmpidag okkomsin monba:ncmpc iyoka, cmpige:la Ru:tumkc asin mc:namdc okkoji kintoka.
EPH.5.18	Odokkc apongcm tv:la tvngvrsuncpc iyoka, kapcnc cdc aima:nc ka:bo-mc:bonammc; 
EPH.5.19	cmpige:la Yalodokki bi:ncpc itoka, akoncm akonc kumnam ni:tomki odokkc tadponc lutad ni:tad ni:tomki odokkc yaloki du:nam ni:tomki, mola odokkc tadporu:nc a:bangki Ru:tumkolo:pc noluk asin appv:dokki mola, 
EPH.5.20	lo:dvscm odokkc appvng lcgangc ngoluk Ru:tum Jisu Kristokc aminno Ru:ncpvnc Abumc aipai bila.
EPH.5.21	Akonc akonkc kcvgpc du:langka Kristokc lcgangc mcnggcnamkokki.
EPH.5.22	Amil gvnc nc:ngkvdv:dc, noluk milbongkvdv:dok agomcm tadlangka Ru:tumkc agomcm tadkamv:pc. 
EPH.5.23	Kapcnc milbo:dc nc:dok mittugc kapc Kristobv mondoli:dok mittugcji, bvk amvrdc, odokkc Bvk avdcvng odok moturdc. 
EPH.5.24	Mondoli:dc kapc Kristomc taddagnc, cdcmpc nc:ngkvdv:dc:sin appvng agomlo buluk milbongkvdv:dcm tadpcnammc. 
EPH.5.25	Milbongkvdv:dc, noluk nc:ngkvdv:dcm aipc mc:langka, kapc Kristobv mondoli:dcm aipc mc:dagji odokkc bvk lcgang avdc Bv sigclvgtoji. 
EPH.5.26	Jc bv bvm narc: pc:sc:mola:ycpc cmna, bvm agom asidokki vrpu:la:yam. 
EPH.5.27	Jen Bv avdc mondoli:dcm avdo:pc ungjerdopc bisuycpc, atv aima:nc agomko cdcmanggom, saradnc intakko, cdcmanggom cdcmpinc atv attarc, jc bv:jen anguycpc odokkc atv narc:ma:nam kama:pc. 
EPH.5.28	Cddo:mang cdcmv:pc milbong kvdv:dc buluk nc:ngkvdv:dcm buluk avkc amvr kvdv:dcmpc aipc mc:pcnammc. Sc:kobv bvk nc:ngcm aipc mc:dagnc avdcm avdc aipc mc:sudag. 
EPH.5.29	Kapcnc sc:ko tani:ycsin cdvlosin bvk avkc adincm tayumsumang, cmpige:la mosv:sudag odokkc mosv-momosudag, Kapila:nc ngolu Bvk amvrdok ami akonc. 
EPH.5.30	“Odok lcgangci tani: akonc bvk abudcm odokkc ancdcm mcpakgge:la bvk nc:dokki lckodag, 
EPH.5.31	odokkc bvnyi anyidc adin akkongkopc iyc.” 
EPH.5.32	Sc mcngapla:ma:nam agomsc kvnggv:pc orv:nc agomc odokkc ngo ludung jc cdc Kristomclang modoli:dcm lukanbidag; 
EPH.5.33	Cdcmpidaggomsin, noluk appvngc av avkc nc:ngcm bvk avkcmpc aipc mc:sumotoka, odokkc appvng nc:ngcm ka:motoka jc bvk milbo:dcm bv mcnggcdagrung.
EPH.6.1	Ko:kangkvdvnga, Ru:tumkolo noluk ancabukvdv:dok agomcm tadlangka, kapcnc cdc aincagomc. 
EPH.6.2	“Nok ba:bomnang owcm mcnggclangka” (Cdc lupongarla pesul lulvgnamdc,) 
EPH.6.3	“jc cdc nolukkcpc ainampc iycpc odokkc jc nolu mo:pvso bojcrungko turycpc.”
EPH.6.4	Abukvdvnga, noluk ommangkvdv:dcm aglvng sa:dopc ge:yoka, cmpige:la bulum Ru:tumkc moyinsunamclang luyirlo ka:sa:mosa:toka.
EPH.6.5	Pagbokvdvnga, nolu cdc sc:kobulu mo:pvsok ru:tumcnc agom lukamcm tadtoka, pcsola odokkc jinna, asin atcro:pc mc:la, Kristokolo:pc kapc idonc; 
EPH.6.6	amigc ka:la du:namkokki gernamo:mang, tani:ycm aipc mc:monammcmpc, cmpige:la Kristokc ager gerya:ncpc, asinkokki Ru:ncpvnckc mcngkampc agercm gerla. 
EPH.6.7	Ru:ncpvnckc lcgangc agercm gerla odokkc tani:kvdv:dok lcgangc.
EPH.6.8	Kinna jc okodcmci aincm atvko akonc idoji, bv Ru:tumkolok cdcmvng pa:yc, bv pagbodaggom cdcmanggom avkc mcngkampc du:daggom. 
EPH.6.9	Ru:tumkvdvnga, bulum cdcmvng ilangka, odokkc morvdnammcm mentumsulangka, kinna jc sc:kobv buluk Ru:tumclang odokkc nolukkcdc taycng amo:to dung, odokkc jc Bv akonongcm mc:namc
EPH.6.10	Lcddarpc, Ru:tumkolo kvnggvngtarv:toka odokkc bvk tornamlo ilang gvlangkokki. 
EPH.6.11	Ru:ncpvnckc mimagmonamlok gcnam attar appv:dcm pvdlvgsutoka, jc nolu uidok yadnampanamdcm dagrasula:ycpc. 
EPH.6.12	Kapcnc ngolu adinkokkilang odokkc i:kokki moka:mvnsumang, cmpige:la migomdonckvdv:dok biru:di:pc, ilang-gvlangkvdv:dok birudi:dokki, sc mo:pvscm silomclokc kcmolok mo:pvsok migom donckvdv:dok birudi:pc, taycng dungkokvdv:dok aima:n ager gernc yalo igur-gvgurnckvdv:dok birudi:pc. 
EPH.6.13	Cdcmpidag Ru:ncpvnckc mimag moddom gcnam attar appv:dcm la:toka, jc nolu aima:nc longckvdv:do morasula:ycpc, odokkc appv:dcm ingapgge:la, dagrobpc.
EPH.6.14	Dagrobtok cdcmpidag, noluk vgvngkvdv:dcm arokokki yc:rcgsutok gcnamdcm gcge:la, 
EPH.6.15	odokkc mcngannok tadponc lutaddcm lunamckvdv:dcm noluk alcdo pvdlvgsuge:la. 
EPH.6.16	Cdc appv:dcm mcge:la:sin, mc:jvgdok barudcm langge:la, okodokki nolu uidok appvng dorradu:nc gvdv:dcm momitla:ycpc. 
EPH.6.17	Odokkc moturnamdok tornc dumlupdcm gctoka, odokkc Yalodok yogsadcm, okodcm Ru:ncpvnckc agomdc:ji. 
EPH.6.18	Yalodo appvng ayirlo kumlangka, appvng kumnamclang kumrcnamkokki. Cdc appv:do mentumsula du:namkokki ansuka:sula du:langka, aipc kumnc tani:kvdv:dok appvngkc lcgangc kumrcla kumna, 
EPH.6.19	odokkc ngok lcgangcsin, jc ngo appvngcm ko:ka:dodo asin pvtala bottapc lula:ycpc tadponc lutaddok mcngapla:ma:nam agomdcm lubidodo, 
EPH.6.20	okodok lcgangc ngo ikoli:ki yc:nam migom lutad lunncmpc iladung; jc ngo cdcm asin pvtala lugo:bila:ycpc, kapc ngo lupcnammcji.
EPH.6.21	Su:pak jc nolusin kinycpc kapc ngo odokkc okkom ngo idu:ji, Tisiku:bv aipakpc mc:bomsunam bvrodc odokkc Ru:tumkolo mc:jvgjvrvgla ager gerncdc nolum appvngcm lubiycpc. 
EPH.6.22	Ngo nolukkolo:pc bvm mclvgtung sc mc:namsokpak lcgangc, jc nolu kinycpc ngolu kapc idagji, odokkc jc bv noluk asinkvdv:dcm kvnggv:moycpc.
EPH.6.23	Bvrrangkvdv:do:pc mcnganc dungka:langka, odokkc mc:jvgkokki ayangc, Abu Ru:ncpvnckolokkc odokkc Ru:tum Jisu Kristokolokkc. 
EPH.6.24	Ayangc appvngkolo dungka:langka sc:kobulu cdvlosin yogma:nc aipcmc:namki ngoluk Ru:ncpvncmc aipc mc:dagji.
PHP.1.1	Poullang Timoti:bv, Kristo Jisukc ager gerya:nc–
PHP.1.1	Kristo Jisukolo du:nc aipc kumnc tani:kvdvng sc:kobulu Pilipi:do du:nc, paduri:kvdv:dokki odokkc dormo ager igur-gvgurnc kvdv:do:pc:
PHP.1.2	Nolukkolo:pc Ayangc odokkc Ru:ncpvnckolokkc mcnganc ngoluk Abuclang Ru:tum Jisu Kristokolokkc.
PHP.1.3	Ngok nolum mc:pa:do appv:do ngo Ru:ncpvncmc aipai bido, 
PHP.1.4	ngo noluk appvngkc lcgangc kumdodcm mc:pobadsula ngok kumnamcm kumla, 
PHP.1.5	noluk lupongardo longcdokkcbong silolo:pc tadponc lutaddcm noluk lckopc lumvn-gvmvnnamdokki aipai binamcm bido. 
PHP.1.6	Odokkc ngo kindagrung jc sc:kobv ainc agerko gerrobtonc noluk ara:lo cdcm Jisu Kristokc longcdo ingapla boma:ycku. 
PHP.1.7	Cdcmpidag cdc ngokkcpc noluk appvngkc lcgangc mc:namdc mcnggoddag, kapila:nc ngok aisnbo nolum mcnggabla du:do, kapcnc nolu appvngc ngok makana:lo du:namlo odokkc lurasuddom odokkc tadponc lutad lunamdcm arro cmna ludodcm ngok lcdulo ayangcm pa:tc:mvnnc. 
PHP.1.8	Kapcnc Ru:ncpvncbv ngok lukanbinnc, kapc ngo noluk appvngkc lcgangc aipc mcngkesula sitoji Kristo Jisukc aipc mc:namki.
PHP.1.9	Odokkc cdc ngok kumnamc jc noluk aipc mc:namdc jen bojc bojcya:pc du:ycpc kinnamkokkilang mcngkin-sagkinnam-kokki. 
PHP.1.10	Odomvlo jen nolu okodc appvngcm aiya:dagji aidag cmna luycpc, odokkc Kristokc longcdok lcgangc angunna odokkc aimang cmna lukosuma:pc du:ycpc. 
PHP.1.11	Dormokanamlok a:yckvdv:dc bi:la okodc Jisu Kristokokki gva:doji, Ru:ncpvnckc amin gvnamclang aipai binam lcgangc.
PHP.1.12	Nolu kintoka cmna ngo mc:dag, bvrokvdvnga, jc okodc ngokkolo ika:ji cdc aropakpc tadponc lutaddcm gvbadmopc cmna:mvn ikan. 
PHP.1.13	Cdcmpc ikang jc cdc kcbang tadnc appv:dc kinapkang odokkc ake appv:do:pc jc ngok makana:lo du:namdc Kristokc lcgangc; 
PHP.1.14	odokkc bvro appvngkvramdcmci Ru:tumkolo asinc kvnggvngammoto ngok makana:lo du:namkokki, odokkc pcsokonoma:pc Ru:ncpvnckc agomdcm bojcrungyangko kvnggv:yangkang.
PHP.1.15	Akkedan buluk amik ka:la:ma:namki odokkc ngo:pcya:-bv:pcya: cmnamkokki Kristomc lutadbigo:dag. 
PHP.1.16	Lcdukcdc cdcm aipc mc:la:yam idag, ngom so tadponc lutaddcm lurasudopc cmna lc:tag; 
PHP.1.17	po:pckcdc kcla lutadbigo:dag, asin ansvngo:la imang cmpige:la ngom mc:dvrmopc cmnango:mvn mc:la ngok makana:lo du:dodcm.
PHP.1.18	Cmpcm okkon cdcmpcmvlo? Appvng lambo:lo, lume:lugo:la cdcmanggom arolo, Kristobvm lutadgo:bitak; odokkc odo ngo mc:pabatsudo. 
PHP.1.19	Kapila:nc ngo kindag jc noluk kumnamkoki odokkc Jisu Kristokc Yalodok bidumsunamdokki sc ngok motunam lcga:pc iycku. 
PHP.1.20	Cdcm kapc ngo kvnggv:pc toka:la mc:doji odokkc mc:dag jc ngo cmpcsin anyv:suma:yc, cmpige:la jc asinc kvnggv:pc migang ga:la su:pak lo:dvpc kapc Kristomc mcnggcycnc ngok amvrro, turnamkokki cdcmanggom sinamkokki. 
PHP.1.21	Kapcnc ngokkcpc turra du:namdc Kristobv, odokkc sinamdc avnammc. 
PHP.1.22	Cdc jodi adinlo turnampc iyc, cdcmvlo ngok lcga:pc a:yckanc ager gernamc. Ckvdaggom okodcm ngo bala la:ycsong ngo lula:mang. 
PHP.1.23	Ngom anyidok ara:do ncrkeptag. Ngok mc:namdc gvpakkupc odokkc Kristokc lcdulo du:mvnkupc, kapcnc cdc airu:pc aiya:dag. 
PHP.1.24	Cmpige:la adin-amvrdo du:tvnamdc noluk lcga:pc maya:pcnamc. 
PHP.1.25	Scm aroru:pc mcnga:la mc:la, ngo kindag jc ngo du:tvyc odokkc noluk lcdulo du:tvyc, kapila:nc noluk pu:pojarponam lcgangc odokkc mc:jvgdo mc:pobatsula, 
PHP.1.26	odomvlo jen ngokkolo nolu pv:namkopc Kristo Jisukolo amin gvmonam lcgangcm pa:ycpc.
PHP.1.27	Ngoluk turnamlok inamsa:nam kvdvngo:dcm Kristokc tadponc lutaddok arckamotoka, odomvlojen ngo gvla ka:do cdcmanggom du:manggom, ngo noluk agomcm tadbegycpc jc nolu yaloakko:lo kvnggv:la dagdo, asin akkongki tadponc lutaddok mc:jvgdok lcgangc atakkolo:pc, 
PHP.1.28	odokkc noluk birudi:kvdv:dok okkomsin pcsoma:pc. Sc narcngo:pc bulum sinamcm ka:pangc, cmpige:la nolukkc motunamdc, odokkc cdc Ru:ncpvnckolokkc. 
PHP.1.29	Kapila:nc cdcm nolum bitung jc Kristokc lcgang Bvm mc:jvgo:pcnammang cmpige:la Bvk lcgangc du:gcm gvpcnammc. 
PHP.1.30	C:mo:pin pamvnsunamcm okodcm nolu ka:toji odokkc su:pak ngokkcpc idu:ji.
PHP.2.1	Cdcmpidag atv asin pvtapc mc:monamko du:mvlo Kristokolo, aipc mc:namlok lubonko lcgangko du:mvlo, Yalodo atv itcngko du:mvlo, atv aisunamkolang aya:pc mc:namko du:mvlo, 
PHP.2.2	ngok mc:pobadnamdcm cdc asino:dcmpc ila pv:motoka, cdcmv:pinc aipc mc:namc, pv:namkopc lckkongkopc ila odokkc asinc akkongkopc. 
PHP.2.3	Avkc lcgangc inam okkomsin iyoka cdcmanggom ngo:na cmna bottapc mc:sunammc, cmpige:la asinc ansv:pc mc:sula ammem mcnggcla noluk avkvdv:dcmyam tadya:lang. 
PHP.2.4	Noluk akonc avkc mc:nam sagnamongcm kanggomoyoka, cmpige:la akonkc mc:bonammc ka:motoka. 
PHP.2.5	Sc asinsc nolukkolo gctoka, okodc noluk Kristo Jisukolo du:ji, sc:kobv, 
PHP.2.6	Ru:ncpvnckcmpc Bv idaggomsin, Ru:ncpnckcmpc Bvkkvddvnc cmna kvtc:sutomaji. 
PHP.2.7	Cmpige:la Bv avdc okkomsin kama:pc imoto, ager gerya:nclok amvrpc gcge:la, tani:kvdv:dcmpc okosuge:la. 
PHP.2.8	Odokkc tani:ycmpc idopc pa:la:yam Bv avdc asinc ansv:sukang odokkc sidodo:pc agom lukamdcmpc tadkang, cddo:mang Kurus tayc:do sigcdodo:pci. 
PHP.2.9	Cdcmpidag Ru:ncpvncbv Bvm owudru:pc la:sa:to odokkc Bvm aminko bito okodc appvng amincmsinyam bottcya:nc. 
PHP.2.10	Jc Jisukc aminno appvng lcbvngc tuma:pa:do, taycngamo:to:lang mo:pvso odokkc mo:pvkcvgbo:sin, 
PHP.2.11	odokkc appvng aiyyo lude:supa:do jc Jisu Kristobv Ru:tumdc, Ru:ncpvnc Abudok amin gvnamdok gvdopc.
PHP.2.12	Cdcmpidag, ngok mc:bomsunamkvdvnga, nolu kapc lo:dvscm agom lukamdcmpc tadtonc, cdcmv:pc su:pakgom, ngok ka:dodo:mang cmpige:la airu:p bojcyangko ngok ka:ma:dodcm, pcsola odokkc jinna noluk avkc motunam agerkvdv:dcm gerrentoka; 
PHP.2.13	Kapila:nc Ru:ncpvncbv noluk ara:lo agercm gerradung, Bvk aipc mc:monam lcgangc mc:namclang odokkc agerpc anyipakdcm.
PHP.2.14	Appvng agercm lukvnlumvnma:pc cdcmanggom agom tauma:pc gerlangka. 
PHP.2.15	Jc nolu lugcng kama:pc iycpc odokkc imurkama:pc iycpc, Ru:ncpvnckc ommangkvdv:dc koiyyang kama:pc lukcrcp agomlunc odokkc gvmurra gvnc opvnkvdv:dok ara:lo saki:pc dordo, turnamsok agomdcm kvnggv:pc gagla du:la, 
PHP.2.16	Odomvlo jen Kristokc longcdo ngo cmmumpc du:g gvtomang cdcmanggom cmmumpc agercm gertomang. 
PHP.2.17	Cddo:mang ngom noluk mc:jvgdo tolvgla palvgnamdo palvgdaggom, ngo noluk appvngkc lcdulo mc:podag. 
PHP.2.18	Cdcmv:pc nolusin ngok lcdulo mc:tv:sula mc:pobadsunammc.
PHP.2.19	Ngo mc:dung Ru:tum Jisukolo Timoti:mc nolukkolo:pc lomdanna mclvgpc cmna, odomvlo noluk lutadkvdv:dokki mc:pomoycpc. 
PHP.2.20	Ngokkc sc:kosin bvkkcmpc incko kamang, sc:kobv aropakpc noluk ainam lcgangc mcngkesula du:ji. 
PHP.2.21	Bulu appvngc avkc av mala aipc mc:namcm kanggo:dag, Jisu Kristokcmang. 
PHP.2.22	Cmpige:la Timoti:kc arc kanamdcm nolu kindag, kapc awo akonc abudok lcdulokkcmpc ngok lcdulo tadponc lutaddok agercm germotonc. 
PHP.2.23	Ngo cdcmpila bvm lomdanna mclvgpc cmna mc:dung ngo ka:danmvloi kapc cdc ngokkokki gvycji; 
PHP.2.24	odokkc ngo Ru:tumkolo mc:tindung jc lomdanna ngo avycsin gvyc.
PHP.2.25	Ngo mc:to nolukkolo:pc Ipaproditu:mc ngok bvrodcm, odokkc ager gerjondcm odokkc mimagmojondcm, odokkc noluk lutad lubincdc, odokkc ngok manamdcmpc migom agergerncdcm mclvgpc cdc aiycpc cmna. 
PHP.2.26	Kapcnc noluk appvngkc lcgangc bv asina:ngc ola dungai, odokkc mcdvrra dung kapila:nc cdcm tatto jc bv mola:manggai. 
PHP.2.27	Aroru:pci bv mola:manggai, sidandagaboi. Cmpige:la Ru:ncpvnckc ayang-abbo bvkkolo dungai, bvggongkolo:mang ngokkolo:sin; ckvma:mvlo ngom mc:dvr tayc:lok mc:dvrong pa:ya:pc. 
PHP.2.28	Ngo bvm aipc mclvgpc cmna mc:ya:dung, cdcmpidag, nolu jen bvm lckoda ka:beglangkula mc:poyckupc, odokkc jc ngo adji:yangko mc:pcnammc iycpc. 
PHP.2.29	Cdcmpidag Ru:tumkolo bvm appvng mc:pobatsunamkokki torvgsulang; 
PHP.2.30	odokkc cdcmpinc tani:kvdv:dcm mcnggclangka, kapcnc Kristokc ager lcgangc bv sidandagabong, ngokkolo:pc bvk turnamcm noluk ager lcgangc togcbito.
PHP.3.1	Adtcroso, ngok bvrokvdvnga, Ru:tumkolo mc:potoka. C:mo:pinc agomdcm nolukkolo:pc jvgpc ngokkcpc jvgkvn-jvgmvnpc imang, odokkc ngokkcpc pcsopcnam kamang.
PHP.3.2	Iki:kvdv:dcm ansu-kasutoka, aima:nc ager gernckvdv:dcm ansula ka:toka, adin amvrdcm mopanmoransunc kvdv:dcm ansuka:sutoka. 
PHP.3.3	Kapcnc ngolu aropc gadpuknamkvdv:dc, sc:kobulu yaloki Ru:ncpvncmc kumdoji, odokkc Kristo Jisukolo amin gvnncji, odokkc adin-amvrlo mc:tinsumang. 
PHP.3.4	Ngokkc avkc adin amvrlo:sin mc:tinsula:nam lcgangc du:daggom. Jodi Angu tani:akonc mc:yc bvkkc adinno mc:tinsunam lcgang dung cmna mc:ycmvlo. 
PHP.3.5	Ngokkc bojcyangko dung; pi:nyi longclo gadpuknammc, Israel tani:kvdv:doksin Israelc, Benjaminkc ope:dokkc, Hibriulokkc onam Hibriuyc; 
PHP.3.6	Porisi:kvdv:dok lujvg-lurodokkcmpc, mondoli:kvdv:dcm mopen-morennc kvdv:dok asin mc:barla gvya:nc, lugc kama:nam lujvg-lurodokkcmpc dormokannc. 
PHP.3.7	Cmpige:la ngo oko okodcmci avpc pa:tonc, ngo Kristokc lcgangc yokkang cmna kvtobong. 
PHP.3.8	Aropakpci appvngcm ngo yogkang cmnai kvdo ngok Kristo Jisu Ru:tummc kinnamdok appvngcmyam arckaya:namdok lcgangki. Bvk lcgangc du:gcm gvto, odokkc cdcmbulum yoppaknam attarc cmna kvtobong. 
PHP.3.9	Cdcmpc ipc cmna jc ngo Kristomc avpc pa:pc odokkc bvkkolo pa:supc, ngok avkc dormo kanamkokkimang, lujvg-lurodokki, cmpige:la jc okodc Kristokolo mc:jvgnamkokkipak, Ru:ncpvnckolokkc dormokanamdc cdc mc:jvglo togcsudag. 
PHP.3.10	Jc ngo:jen Bvm kinycpc odokkc Bvk sikolokkc turkunamdcm, odokkc Bvk du:g gvnamdcm gvtc:mvnna:ycpc, Bvggvngkcmpc imvnpc Bv sikolo, 
PHP.3.11	jc pagycmvlo ngo sikolokko turkunamdcm pa:la:ycpc.
PHP.3.12	Ngo sc pa:tobong cmmang cdcmanggom ngo pv:namkopc aipakka:bong cmmang; cmpige:la ngo cdcm ngokkcpc imopc cmna itvla gvdo, kapila:nc Kristo Jisubv ngom Bvkkcpc imoto. 
PHP.3.13	Bvrokvdvnga, ngo avkcpc isuto cmna mc:sumang; cmpige:la ager abangkodan ngo ido, lamkubc okko du:ji cdcm mitpanbomge:la kcra:pc okko du:ji kvnggv:pc kanggabbomna. 
PHP.3.14	Ngo dugpvngkodo:pc dugka:la dugtvla gvdo Kristo Jisukolo Ru:ncpvnckc tayc:pc gognamdok amandok pa:nam lcgangc.
PHP.3.15	Kajc cdcmpila ngolu sc:kobulu mc:jv:suka:bo:ji mc:tvlai, odokkc nolu atvko jodi mc:lv:dag, Ru:ncpvncbv cdcmsin nolum lcngkanyc. 
PHP.3.16	Ngolu kajc okodcm pa:toji cdcmong aropc gagbomna du:lai.
PHP.3.17	Bvrokvdvnga, ngok gerkolo ka:yv:sula germvntoka, odokkc cdc sc:kobulu nolukkcmpc du:dagnc ngolukkolo lukannammcmpc idopc kanggaplangka. 
PHP.3.18	Kapila:nc, nolukkolok bojcrungcm sc:kom ngo lckko:-lckko:lo lubikanc odokkc su:paksin miksi dvlai lubidung, Kristokc kurusdok mirupc turra du:dag. 
PHP.3.19	Buluk itcrsingapdc mopenmorenc, buluk Ru:ncpvncdc aki:dc, odokkc buluk anyi:pcnamdo bulu bottapc asincm mc:sudo, asinkvdv:dokki mo:pvsok attarkvdv:dcm mcnggo:bomdag. 
PHP.3.20	Cmpige:la ngoluk appvngkc mitcmircmdc taycngamo:tc, odokkc tolokkc ngolu moturncko toka:do, Ru:tum Jisu Kristomc, 
PHP.3.21	sc:kobv ngoluk cmmum amvrcm amin gvnc amvrpc motenyckupc, Bv appvng attarcmci Bvk kcvgpc ila:nanc ialang-gvla:dokki idopc.
PHP.4.1	Cdcmpidag, ngok bvrokvdvnga, sc:kobulum ngo aipc mc:donc odokkc asinang ola du:nc, ngok mc:pobadnamc odokkc migom dumlubc, Ru:tumkolo kvnggv:pc ngok mc:bomsunamkvdvnga dagtoka.
PHP.4.2	Ngo kumna:sola: ludung Iudiangmc odokkc kumna:sola ludung Sintikemc Ru:tumkolo togcsudopc. 
PHP.4.3	Odokkc ngo nolumsin taudung, aropakpc jungoli:ajonc, sc nc:ngkvdv:scm gerdum-gerrumsudung, kapcnc bulu kekonkesakpc agercm gerto tadponc lutaddcm lckopc luddom Klementkokki odokkc ngok ake ager gerjon ajonkvdv:dokki, sc:k aminkvdv:dc turnam potindo du:ji.
PHP.4.4	Ru:tumkolo lo:dv:scm mc:pobadsutoka; lckoda ngo luyc, mc:pobatsutoka. 
PHP.4.5	Appvng tani:ycm kinmotoka noluk mentumsula du:namdcm. 
PHP.4.6	Ru:tumbv pvnga:du:bong. Atv lcgangc mcngkesula siyoka, cmpige:la appvng lcgangc kumnamkokki aipai bila: bila: noluk turcnamdcm Ru:ncpvnckolopc lutoka. 
PHP.4.7	Odokkc Ru:ncpvnckc mcngandc, okodc appvng mcngkinammcm gvkurra gvdagnc, noluk asincmnang noluk mc:namcm Kristo Jisukolo lc:ycpc.
PHP.4.8	Lutcr lungapso, bvrokvdvnga, oko okodci arroji, oko okodci mcnggcpcnamcji, oko okodci arro cmna lunamcji, oko okodci narcngtong cmdagji, oko okodci aipakpc aipc mc:namcji, oko okodci ayang-agomcji, atv anguru:pc aincko du:mvlo, atvko, aipai bipcnam arckancko du:mvlo, sidc agomkvdv:scm mcngka:la ka:toka. 
PHP.4.9	Nolu okodcm kinyirsutonc odokkc torvgsutonc odokkc tadtonc odokkc ngokkolo ka:tonc, gertok; odokkc mcngandok Ru:ncpvncbv nolukkolo du:mvnka:langka.
PHP.4.10	Ngo Ru:tumkolo kvnggv:pc mc:pobatsudo jc su:pak siddv longcsok lcduso nolu ngok lcgangc inamsa:namcm lckoda vrga:motoku; nolu aroru:pci ngok lcgangc idosa:do, cmpige:la nolukkc ipc-gvpcnammc kamangai. 
PHP.4.11	Ngo:jc manam lcgangc lujckko luka cdcmang; kapcnc ngo kinyv:suto, ngo kapinci du:namdagnamlo du:ji, mc:tv:sudopc. 
PHP.4.12	Ngo adji:pc ila du:pc du:yitsuto, odokkc ngo kindag kapc pv:se-pv:yela du:pcnammcji; atvkolo odokkc appvng du:namsa:namloi ngo kvnggv:pc pv:sepv:yela pa:namcm odokkc kcno:la du:namdok lc:sula lc:nam agomdcm kintobong, pv:sepv:yenammcm odokkc ka:ma:nammc. 
PHP.4.13	Bvkkolo ngo appvng agercm gerra:dag sc:kobv ngom kvnggv:modagji.
PHP.4.14	Ckvdaggom cdc nolujc ngom du:g gvddom gvmvntonc nolu ainc agercm gerto. 
PHP.4.15	Odokkc nolu Pilipiangkvdvnga avyc kinsudagjc tadponc lutadcm lurobdodo, cdvlo ngo Makedonia:dcm mcla gvtokunc, nolumangamvlo oko mondoli:ycsin binamlo:lang torvgsunamlo lckopc imvntomang; 
PHP.4.16	kapcnc cddo:mang Tessalonika:do nolu ngom lckoda bidumsunamcm bilvgka. 
PHP.4.17	Ngo:jc amandcm maka cdcmpila:mang; cmpige:la nolukkc bojcbomna gvbomnamdcm ngo mado. 
PHP.4.18	Ngo binam appv:dcm pa:to odokkc bojcko; ngo pv:dankang, Ipapraditu:kolok noluk mclvgnam amandcm torvgsula, kvnggv:pc namu:nc palvgnamdcm, Ru:ncpvnckcpc torvgsunam odok mc:lvgsunamko. 
PHP.4.19	Odokkc ngok Ru:ncpvncbv noluk manam appvngcm biycpc Kristo Jisukolo mitcmircmkvdv:dcmpc amin gvla. 
PHP.4.20	Ngoluk Ru:ncpvncbv odokkc Abubv lo:dv longkcm amin gvka:langka. Amen.
PHP.4.21	Kristo Jisukolo aipc kumnc tani: appvngcm kumtadsunamcm bilangka. Sc:ko bvrokvdv:dc ngok lcdulo du:mvndu:nc nolum kumtadsudag. 
PHP.4.22	Aipc kumnc tani: appv:dc nolum kumtadsudag, ncrkvgpc cdc Kaesarkc cra:dc.
PHP.4.23	Ru:tum Jisu Kristokc aya:dc noluk yalokvdv:do du:mvnka:langka.
COL.1.1	Poulbv, Ru:ncpvnckc mcngkamdcmpc Kristo Jisukc mclvgla ager gernc, odokkc Timoti:bv ngoluk bvrodc,
COL.1.2	Aipc kumnc tani:kvdv:do:pc odokkc Kolosiangkvdv:dok Kristokolo mc:jvg jvrvgnc bvrokvdv:dc:
COL.1.2	Nolukkolo:pc aya:pc mc:namc odokkc ngoluk Abu Ru:ncpvnckolokkc mcnganc.
COL.1.3	Ngolu lo:dvscm Ru:ncpvncmc aipai bido, ngoluk Ru:tum Jisu Kristokc Abudcm, cdvlo ngolu noluk lcgang kumdoji, 
COL.1.4	lcga:dc ngolu taddung noluk Kristo Jisukolo mc:jvgnam odokkc noluk aipc mc:namdcm appvng aipc kumnc tani:kvdv:dok lcgangc. 
COL.1.5	Kapila:nc noluk lcgangc taycng amo:to mc:tincm lc:namdokki. Sokkcm nolu arolok agom gomugdcm po:pcbong tatto. 
COL.1.6	Tadponc lutaddcm okodc nolukkolo:pc pvngangka:ji, kapc aroru:pc kapc aropakpci mo:pv appv:soi a:yc e:dung odokkc sv:bomna gvdung–cdcmv:pc noluk av-avkvdv:do, noluk taddo longcdokkc odokkc Ru:ncpvnckc aya:dcm tadkintoji arolo. 
COL.1.7	Nolu kapc ngoluk aipc mc:bomsunam Pagbo ajon Ipapraskolokkcm kintoji. 
COL.1.8	Bv Kristokc mc:jvgjvrvgnc ager gernc migomc ngoluk lcgangc odokkc Yalodo noluk aipc mc:namcm ngolum kinmoto.
COL.1.9	Odokkc cdcmpila, ngolu cdcm tadbegdo longcdokkc, ngolu noluk lcgangc kumngasumang, ngolujen Bvk mcngkamdcmpc kinnamki odokkc mcngkinnamkokki Ru:tumkolo arckanc turnamcm turgcboycpc cmna. 
COL.1.10	Bvm pv:namkopc mc:lvgsudopc, appvng ainc agerlo a:ycm e:mola odokkc Ru:ncpvnckc kinnamlo bojc bojcla gvdo. 
COL.1.11	Nolu appvngc appvng ilang gvlangkokki kvnggvnka:langka, amin gvbu:nc tornamdokki, kapcnc appvng mentumsula du:namclang menya:sula du:namki mc:pobadnamki, 
COL.1.12	Abumc aipi bila: bila, sc:kobv ngolum ilang-gvla:ncpc imotoji pva:do dungkupcnc aipc kumnc tani:kvdv:dok lcdulo du:tc:mvndokupc. 
COL.1.13	Bv ngolum kcmodok mokomla du:namdokkc mopvto odokkc ngolum Bvk aipc mc:nam Awodok migom dokodo:pc mckonsulvgto, 
COL.1.14	sckkolo ngolukkc rcpvtnammc du:ji, pa:plokkcm mcyinsubinammc.
COL.1.15	Bv:na ka:begma:nam Ru:ncpvnckc yaloka:begdc, ru:nam appv:dok opo:nam appv:dc; 
COL.1.16	Kapcnc bvkkolo appvngcm ru:tungai, taycngamongto:lang mo:pvso, ka:pa:nammcm cdcmanggom ka:pa:ma:namcm, migom dungkom cdcmanggom migom donamcm lc:namcm cdcmanggom migom doko amongcm cdcmanggom migom donc kvdv:ngcm–appvng attarkvdv:dcm Bvkkokki odokkc Bvk legangc ru:tungai. 
COL.1.17	Bv appvng attarcmyam po:pcbong lenpo:nc, odokkc Bvkkolo appvng attarc lckkopc gagpumsudag. 
COL.1.18	Bv amvrdok mittukdc, mondoli:dokkc; Bv lenpo:dc, sikolokkc opongarnamdc, jc appvngloi Bv bottarya:ncpc iycpc. 
COL.1.19	Kapcnc Bvkkolo Ru:ncpvnckc appvng bi:dandopc pv:namdc du:pc mc:lvgsukang, 
COL.1.20	Odokkc Bvkkokki appvng attarcm lckomolv:dagku, mo:pvso:daggom cdcmanggom taycngamo:to, Bvk Kurusdok i:dokki mcnganmola.
COL.1.21	Odokkc nolu, lcko angupc mc:rula asinc mc:nc odokkc mirupc mc:dagaji, aima:nc agercm gerla: gerla. 
COL.1.22	Bv su:pak Bvk amvrdok adindo Bvk sinamdokki lckomotokubong, nolum angunpc odokkc aima:pc lugcngkama:dopc odokkc aimang cmna luka:la ludopc Bvk kcra:do, 
COL.1.23	nolu mc:jvgla du:lvmvlo, du:tvla odokkc cngunma:pc du:la, tadponc lutaddok mc:tindokkc mcngcrma:pc nolu okodcm tadtoji, taycngamong kcyvgsok appvng ru:namcm okodcm lutadbitoji, odokkc okodokkcpc ngo, Poulbv, mclvgla ager gernc migom ager gerncpc ika:ji.
COL.1.24	Su:pak ngok ipusire: pa:namlo ngo noluk lcgangc mc:pobadusudo, odokkc ngok adinno ngo Kristokc du:g gvnamdo okodc pv:ramdoji pv:modo Bvk amvrdok lcgangc, 
COL.1.25	cdcyam, mondoli:dc, okodokkcpc ngo migom ager gerncpc ika:ji taycng among migom ager gerkodokkcmpc okodcm ngom noluk lcga:pc bitungaji, Ru:ncpvnckc agomdcm Pv:dandopc kinapmodopc, 
COL.1.26	dv:takkvdv:do odokkc opvnkvdv:do mcngapla:ma:nam agomdcm lc:sila lc:namdcm cmpige:la su:pak Bvk aipc kumnc tani:kvdv:dcm lcngkanambito. 
COL.1.27	Bulum Ru:ncpvncbv kinmopc bala la:to cddvko Ru:ncmc kinma:nc tani:kvdv:dok ara:do cddvko Bvk mcngapla:ma:nam amin gvnamkvdv:dc bottadagji, okodc Kristobv noluk ara:do du:ji, amin gvnamdok mc:tindc. 
COL.1.28	Bvm ngolu lutadgo:bido, appvng tani:ycm lutadno:bila odokkc taycng among kinnam appvngki taniycm luyirbila, jen Kristokolo appvng tani:ycm jv:dopc mca:lvgyc. 
COL.1.29	Kapcnc scm ngo du:g gvla gerdung, appvng bo:lki anla ka:dung okodcm bv ngom kvnggv:tarv:dopc mca:lvgla bitu:ji.
COL.2.1	Kapila:nc ngo nolum kintoka cmna mc:dag cddvko bojcpc ngo noluk lcgangc ankv kangkvdoji, odokkc cdc Laodokia:dok kvdv:dok lcgangc, odokkc ngok dumsimigmom kangkvma:nc kvdv:dcm, 
COL.2.2	jc buluk asin kvdv:dcm pvtamodopc lusv:lvgycpc kapc bulu aipc lckopc mcngka:mvnsudagji, appvng mcngkinsakkindok mitc-mircm kvdv:dcm pa:pc odokkc Ru:ncpvnckc mcngapla:ma:nam kinnam agomdcm, Kristokcm, 
COL.2.3	sckkolo:pc appvng taycng among kinjvgla kinnam odokkc kinnamlok murkongkvdv:dc du:ji.
COL.2.4	Ngo scm ludung jc nolum sc:kosin yadla agomki yadpcnammang. 
COL.2.5	Kapcnc ngo amvrpc kamanggom, ckvdaggom ngo noluk lcdulo yalodo dung mc:polo noluk aipc du:namdcm ka:pc cmna odokkc Kristokolo noluk mc:jvgnamdcm kvnggvdopc ka:pcmna. Kristokolo Turnamc Pv:namc
COL.2.6	Kapc cdcmpila nolu Kristo Jisumc torvgsutonc Ru:tumdcm, cdcmpidag Bvkkolo turtoka, 
COL.2.7	appvrc pvra:la odokkc mosa:la odokkc mc:jvgdo mongapto, kapc nolum poyirtoji, aipai binamc pv:se-pv:yelangka.
COL.2.8	Cdcm ka:tok jc nolum sc:kosin asin kangkurla kinnam agom odokkc cpv:pc yadnamlok ki:rugpc rugkosuyoka, tani:kvdv:dok lutcng gvtcngkvdv:dcmpc, mo:pvsok ncrkvg yalokvdv: dokkcmpc, odokkc Kristokcdcmpc ima:pc. 
COL.2.9	Kapcnc Bvkkolo appvng Ru:ncpvnc amvrpc du:do-dagdo, 
COL.2.10	Odokkc nolu Bvkkolo turnamlok pv:namdo gva:to, sc:kobv appvng lujvglurolok mittukdc:ji odokkc migomdoncdc:ji.
COL.2.11	Bvkkolo nolusin gadpuknammcmsin gadkosuka, adin-amvrdcm la:paksula Kristokc gadpuknamdo; 
COL.2.12	odokkc nolum Bvk baptismo:do agolo lc:tobong, okodo nolusin mc:jvgkokki sikolokkcm Ru:cpvnckc ager gernamdokki turmotoku, sc:kobv Bvm sikolokkcm turmotokuji. 
COL.2.13	Odokkc nolu, imur ager gernam odokkc noluk adinno gadpukma:namno sila dungaji, Ru:ncpvncbv Bvk lcdulo turmotoku, ngoluk appvng gvmurkvdv:dcm mc:yinsuge:la, 
COL.2.14	oko yc:tumnamdc ngoluk birudi:pc dagridagji odok lugot lujcmdokki luncdcm la:pakge:la; scm bv angupc lc:to, cdcm Kurusdo pvtlvgge:la. 
COL.2.15	Bv migomdoko among odokkc ilanggvlangkvdv:dcm mimagmonanc kvdv:dcm la:pagamto odokkc appvngc ka:pa: kanggotpc bulum ito, Bvkkolo bulum moppamge:la.
COL.2.16	Cdcmpidag nolum sc:kosin kcbangcm ba:moyoka donam agom tawunamno odokkc tv:namno cdcmanggom ipusijarlo cdcmanggom po:lo karrenlo, cdcmanggom yodla du:do longclo. 
COL.2.17	Cdcbulu yallo okodc gva:pcnncji; cmpige:la ncrkvgpc avdc Kristokc. 
COL.2.18	Nolum sc:komsin arckama:ncpc atvma:nckopc imoyoka, avyc aima:pc itvsula odokkc taycng lutadkvdv:dcm kumla, bvk kangorkvdv:dcm ka:la, lugodkama:pc go:puta:sa:la bvk adinamvr mcnggodlok mc:nc asindokki. 
COL.2.19	Odokkc Tukkudcm gaggabtvla du:ma:pc, okolo amvr appv:dc mosv:dagji odokkc lckopc ri:pumsutagji odok mosetsuko kvdv:dok odokkc i:rkvdv:dokki, sv:namdokki sv:do okodc Ru:ncpvnckolokkcji.
COL.2.20	Nolu jodi Kristokc lcdulo simvnkang Mo:pvsok ncrkvg yalokvdv:do sika:bong, kapila nolu su:paksin mo:pvsokkcmpc turdon? Kapila nolu lujvglurokvdv:do tolvgsudon. 
COL.2.21	“Gagyoka, Dokvyok. 
COL.2.22	Upkvyok.” (Oko attarkvdv:dc yogpakdagji cdcmbulum lukanna bulum ina-sa:nadodcm,) tani: lulvgkampc odokkc asin totto mc:lenna lukampc idogvdon? 
COL.2.23	Cdcbulu aropakpci taycng among kinnam agom lennamc kumnamlok kvng-gvngc odokkc amvrdokkcpc anyi:pcnamc odokkc kvnggv:pc tornamc, cmpige:la adindok mcngkamgvkamdcm motumpc atv arrc kamang.
COL.3.1	Cdcmpcmvlo nolum Kristokc turkolo turmotoku, taycng amo:to du:nc attarkvdv:dcm matoka, okolo Kristobv, Ru:ncpvnckc lagbvg alagpc du:ji. 
COL.3.2	Noluk asinkvdv:dcm tayc:tok attarkvdv:do mcnga:toka, mo:pvso du:nc attarkvdv:do:mang. 
COL.3.3	Kapila:nc nolu sikang odokkc, odokkc noluk Ru:ncpvnckolo Kristokokki lc:sula lc:tung. 
COL.3.4	Cdvlo Kristobv sc:ko ngoluk turnamc lcngkansuycji, odo nolusin amin gvla Bvk lcdulo lcnyckupc.
COL.3.5	Cdcmpidag nolukkolo okodc mo:pvsokkcji moketoka: aminc:ngcm la:binammc, napvnarc:ma:namc ilvnggvlvngc, aima:nc ager gerrvngc, odokkc ka:bonammc, okodc uikumnamcji. 
COL.3.6	Odok lcga:pc Ru:ncpvnckc aglv:dc pvnga:dobong. 
COL.3.7	Odobulu nolu lckoncm dungka cdvlo nolu odobulu turkaji.
COL.3.8	Cmpige:la su:pak cdc appv:dcm yoppagamtoka: aglvng sa:namc, dungko-ycko kama:pc aglv:nammc, mc:nyi:mvnsunammc, lume:pc ammem lugc gcnam, odokkc ya:nc agom noluk nappangkvdv:dokki lunamc. 
COL.3.9	Akonc akoncm lume:ycm luka:mvnsuyok, nolujc aku scu-sobabdcm gctobong. 
COL.3.10	Okodcm kinnamlo anumotakji odok ru:ncdok dumsimigmo ila. 
COL.3.11	Sido Girikkolang Jiwukopc ilangcima:bong, gadpuknammclang odokkc gadpukma:namc, okkomsin kinma:nc tani:yc, Skiti:yc, pagbo, moge:lvgnam tani:yc, cmpige:la Kristobv appvngc, odokkc appv:lo.
COL.3.12	Cdcmpcmvlo gctoka, Ru:ncpvnckc balennam akoncmpc, angunncpc odokkc aipc mc:nampc, aya:sitapc mc:ncpc, ayangabopc mc:ncpc, ansv:nc asin gcnamc, rcmakpc asin gcnamc, odokkc mentumsula du:namc, 
COL.3.13	akonc akoncm mentummvnsula du:namc odokkc, akonkc jodi akonkc birudi:pc lugcko du:yc, akoncm akonc mc:yinsula; kapc Ru:tumbv nolum mc:yinsutoji, cdcmpc nolusin mc:yinru:supa:yc. 
COL.3.14	Odokkc odo appv:dokkcmyam aipc mc:namcm gctoka, okodc appvngcm lckopc aropakpc ogpumsudagji. 
COL.3.15	Odokkc Kristokc mcngandc noluk asinkvdv:dcm ka:sv:bommotoka, okodo:pc nolum aropakpc gogtoji amvrakkongkolo:pc. 
COL.3.16	Odokkc aipai bisuncpc itoka. Kristokc agomdc nolukkolo mitcmircmpc dungka:langka, akoncm akonc poyirra odokkc lusv:la, appvng taycngamong kinnamki, odokkc ni:tomcmna: kumnam ni:tomcm odokkc yalosok ni:tomkvdvngc Ru:ncpvnckolo:pc noluk asinkvdv:do aipai bipc bila. 
COL.3.17	Odokkc oko okodcmci nolu idonc, agomki cdcmanggom agerlo, appvngcm Ru:tum Jisukc aminno ilangka, Ru:ncpvnckc Abudcm Bvkkokki aipai bila.
COL.3.18	Nc:ngkvdvnga, noluk milbongkvdv:dok agomcm tadlangka, kapc cdc Ru:tumkolo aidagji. 
COL.3.19	Milbongkvdv:dc, noluk nc:ngkvdv:dcm aipc mc:langka, odokkc bulukkokki lukerluyeryok. 
COL.3.20	Kowawkvdvnga, noluk ancabukvdv:dok agom lukamdcmpc appvngagomlo tadlangka, kapcnc cdc Ru:tummc mc:lvgsumodag. 
COL.3.21	Abukvdvnga, noluk ommang kvdv:dcm luki:luatla ge:yoka, ckvma:mvlo bulu asinc adji:pc mc:suyc. 
COL.3.22	Pagbokvdvnga, mo:pvsok noluk ru:tumkvdv:dcm appv:lo lukamdcmpci tadlangka, amikki ka:la du:dodok agero:mang, tani:kvdv:dcm mc:lvgsummo:pcmang; cmpige:la asin atcrongkokki, Ru:tummc pcsola. 
COL.3.23	Okodci noluk gerpcnam agercji, asinki mcnga:la gerlangka, Ru:tumkc agercm gerdung cmna tani:kvdv:dcmma:pc, 
COL.3.24	kinna jc Ru:tumkolokkcm nolu pangkonsupcnamdcm noluk amanpc, nolu Ru:tum Kristokc agercm gerdung. 
COL.3.25	Kapcnc imur ager gerncdcm bvk germurdok lcgang palvgcm lvgycku, odokkc odo mc:nam mc:mang kama:yc.
COL.4.1	Ru:tumkvdvnga; nolu pagbokvdv:dcm aropc odokkc aikampopc lula:mc:langka, nolukkcsin taycngamo:tc Ru:tumko dung cmna kinna.
COL.4.2	Mcmangke:ke:pc kumtvla du:langka, aipai binamdcm bitvla; 
COL.4.3	odokkc ngoluk lcgangcsin kumnangka, Ru:ncpvncbv ngolukkcpc yabgoko moge:biycpc agomdok lcgangc, Kristokc mcngapla:manam agomdcm lugo:bipc, okodok lcgangc ngo makana:lo tumnampc idu:ji; 
COL.4.4	jc ngo cdcm kinapmoycpc, kapc ngo agom lupcnammcji.
COL.4.5	Mo:rongolok tani:kvdv:dcm nolu kinnc-pa:ncpc ila ila:sa:langka, appvng ayirkvdv:do aiyo:pc. 
COL.4.6	Noluk agom kvdv:dcm lo:dvscm ayangabo kamolangka, aloki yonnampc, odomvlo jen nolu kinycpc nolu appvngcm kapc lutalsupcnammcji.
COL.4.7	Tikiku:bv lubiycpc nolum ngok turnamsok appvng agercm; bv aipc mc:bomsunam bvroko odokkc mc:dapdarapnc migom ager gerncko odokkc Ru:tumkolo ager gerjonko. 
COL.4.8	Ngo bvm nolukkolo:pc cdc agomru:dok lcgangc mclvgtung, jc nolu kinycpc kapc ngolu idagji odokkc jc bv noluk asinkvdv:dcm bottapc mc:moycpc. 
COL.4.9	Odokkc bvk lcdulo Onesimu:bv, mcdapdarapnc odokkc aipc mc:bomsunamdc, sc:kobv nolugvngkcji. Bulu nolum oko okko sido ika:ji cdc appv:dcm lubiycpc.
COL.4.10	Aristarku:bv ngok makana:lo du:jondc nolum kumtadsudag, odokkc Barnaba:kc ka:kvdok awo Markbv (sckkc agom lcgangc nolu luyircm torvgsutonc–bv nolukkodo:pc gvmvlo, bvm torvgsulangka,) 
COL.4.11	odokkc Jisumc sc:kom Justu:s cmna gogdagji. Cdc taniongkvdv:dc sc:kobulu ngok ager gerjonkvdv:dok gadpuknamdok Ru:ncpvnckc migomdok amo:dok lcgangc odokkc bulu ngokkcpc mc:pomoncpc ikang.
COL.4.12	Ipapra:bv sc:kobv nolukkologvng akoncji, Kristo Jisukc pagbo akoncji, nolum kumtadsudag, lo:dv:scm airu:pc bvk kumkolo mc:pa:la, jc nolu kinncpa:ncpc du:ycpc odokkc Ru:ncpvnckc appvng mcnggodlo pv:namkopc arro cmna mc:la. 
COL.4.13	Kapila:nc ngo bvm lukancm lubido jc bv kvnggv:pc agercm gerto noluk lcga:pc cdc Laodikia:dok du:nckvdv:dok lcgangc odokkc Hierapoli:dok lcgangc. 
COL.4.14	Lu:kbv cdc aipc mc:bomsunam kinamka:ncdc odokkc Demabv nolum kumrvgsudag.
COL.4.15	Ngok kumrvgsunamcm Laodikia:dok bvrokvdv:dcm kumtadbilangka, odokkc Niampa:mc odokkc bvk okumdok mondoli:dcm. 
COL.4.16	Odokkc cdvlo sc do:jvgscm noluk ara:lo poycji, cdcm Laodikia:dok mondoli:do:sin pobilangka; odokkc ka:langka jc nolu do:jvgdcm Laodikia:dokkcsin polangka. 
COL.4.17	Odokkc Arkipu:mc lulang, “Ka:langka jc nolu migom agerdcm gerpvnnang okodcm Ru:tumkolokkcm nolu pa:toji.”
COL.4.18	Ngo, Poulbv sc kumtadsunamscm adtung ngok avkc alagki. Ngok ikoli: rvbvkvdv:dcmbulum mc:pa:langka.
COL.4.18	Noluk lcdulo ayangc dungka:langka.
1TH.1.1	Poulbv, Silbanu:bv, odokkc Timoti:bv, Tissaloniang kvdv:dok mondoli:do:pc Ru:ncpvnc Abukolo odokkc Ru:tum Jisu Kristokolo:
1TH.1.1	Nolukkolo:pc ayangc odokkc mcnganc.
1TH.1.2	Ngolu lo:dcm Ru:ncpvncmc noluk appvng lcgangc mcma:ru:pai, aipc bido, nolum minna ngoluk kumdom, 
1TH.1.3	ngoluk Ru:ncpvnc odokkc Abukc kcra:la noluk mc:jvglok agerkvdv:dcm odokkc aipc mcnamlok kvnggv:pc ager gernamcm odokkc mcma:ru:pc mc:tinnammcm ngolu Ru:tum Jisu Kristokolo mc:pa: mc:pa:la. 
1TH.1.4	Kapila:nc ngolu kindag, Ru:ncpvnckokki mc:bomsunam bvrrangkvdvnga, jc Bv nolum balenna la:to; 
1TH.1.5	kapcnc ngoluk tadponc lutaddc nolukkolo:pc agomongkokki pvnga:mang, cmpige:la kvnggv:pc ilang gvla:lo:sin odokkc Angunnc Yalodo odokkc pv:namko aropakpc mc:namc bi:danna. Nolu kindag kapinc tani:pc ngolu noluk kcra:lo lcngkansubikaji noluk lcgangc. 
1TH.1.6	Odokkc nolu ngolukkclang Ru:tumkc iko gvkolo gvmvnncpc ikang, kapila:nc nolu kvnggv:pc du:glo agomdcm torvgsuto, Angunnc Yalodokki mc:pomola. 
1TH.1.7	Cdcmpila nolu mc:jvgnc appv:lok ara:lo Makedoniangdo:lang Akaia:do kanggotpc ikang. 
1TH.1.8	Kapila:nc nolukkolokkc Ru:tumkc agomdc Makedoniang do:pclang Akaiango:do:pc gvtomang, cmpige:la noluk Ru:ncpvnckolo mc:jvgdc appv:lo:pc gvngapkang, cdcmpcjc ngolu okkomsin lupcnampc itomang. 
1TH.1.9	Kapila:nc bulu av avkvdv:dc ngoluk agomcm lutadto kapinc torvgsunamc ngolu nolukkolo pa:toji, odokkc kapc nolu Ru:ncpvnckolo:pc gvlattokuji moimang monamkvdv:dokkc. 
1TH.1.10	Turra du:nc odokkc aro Ru:ncpvnckolok agerko gerpc, odokkc tayc:tokkcm Bvk Awodok lcgangc toya:la du:pc, sc:kom Bv sikolokkcm turmotokuji, Jisumc sc:kobv a:pcnc palvg lvgnamdokkcm ngolum mopvtyckuji.
1TH.2.1	Kapila:nc nolu av avkvdv:dc kindag, bvrokvdvnga, jc ngolu nolum gvla ka:namdc cmmummangai; 
1TH.2.2	cmpige:la ngo Pilipi:do cmpci du:gcm gvttoibong odokkc anyv:sudopc ittoibong, kapc nolu cmpci kindagji, ngolukkolo asina:ngc pvtanammc ngoluk Ru:tumkolo dungai nolum Ru:ncpvnckc tadponc lutaddcm lubipc kvnggv:pc birudi:ko kcra:lo. 
1TH.2.3	Kapila:nc ngoluk kumna lunamdc imurgvmurlokkc cdcmanggom napv-narc:manamlokkc lenncmang, cdcmanggom cdcm lume:lula lunamki lunammang; 
1TH.2.4	Cmpige:la kapc ngolum tadponc lutaddcm togc:lvgdopc Ru:ncpvnc bvkkokki tolvgtonc, cdcmpila ngolu agomdcm ludo, tani:kvdv:dcm mc:lvgsumopc cmna imang, cmpige:la Ru:ncpvncmc mc:lvgsudopc sc:kobv ngoluk asinkvdv:dcm anka:la ka:dagji, 
1TH.2.5	Kapcnc ngolu cdvlosin lume:pc lubonsula lunam agomcm lumang, kapc nolu kindagji cdcmanggom dorvnam lcgangc gcnambomnamcm, kapc Ru:ncpvncbv lukanbinnc. 
1TH.2.6	Cdcmanggom ngolu tani:kvdv:dokkcm amin gvnamcm makanci, nolukkcmyc cdcmanggom amikolokkcmyc, ngolu Kristokc mclvgla ager germonc cmna lujcmna lula:ya:pcgom. 
1TH.2.7	Cmpige:la ngolu asin ansv:dagai noluk ara:lo, ka:sv:mosv:nc nc:ngc bvk ommangcm mosv:nammcmpc. 
1TH.2.8	Cdcmpidag, nolum asinc kvnggv:pc aipc mc:la ka:lv:namdokki, ngolu Ru:ncpvnckc bipc cmna mc:mangai cmpige:la ngolu av avkvdvngcmsin, kapila:nc nolu ngolukkcpc airu:pc aipc mc:nampc ikang.
1TH.2.9	Kapcnc nolu ngoluk ager gernamclang kvnggv:pc ager gernamcm kindag, bvrokvdvnga; ngolu yummcmnang longgcm agercm gerto, odomvlo nolukkolok sc:komsin jo:namko jo:dopc ima:dopc, cdvlo ngolu Ru:ncpvnckc tadponc lutaddcm nolukkolo lubitoji. 
1TH.2.10	Nolu lukan binckvdvdc, odokkc Ru:ncpvncbv:sin, kapc cddvko angunnc odokkc dormokannc odokkc lujck kama:na:ji ngoluk nolukkolo:pc inam-sa:nam kvdv:dc; 
1TH.2.11	Kapcnc nolu kindag kapc, bvk ommang kvdv:dok lcdulo abukoncmpc, 
1TH.2.12	ngoluk appvngcm asincm pvtadopc lusv:toji odokkc nolum lugaplvkkaji Ru:ncpvnckc arckadopc turnamko turdopc, sc:kobv nolum Bvk avkc migom dokodo:pc gogdagji odokkc amin gvnamdo:pc.
1TH.2.13	Odokkc ngolusin Ru:ncpvncmc aipai bidung odok lcgangc mcma:ru:pc, jc cdvlo nolu Ru:ncpvnckc agomdcm torvgsutoji okodcm nolu ngolukkolokkcm tattoji, nolu cdcm tani:lok agomcmpc, torvgsutomang cmpige:la cdc okka:ji cdcmpc, Ru:ncpvnckc agomc, okodc noluk ara:do mc:jvgnckvdv:dcm ager gerra du:ji. 
1TH.2.14	Kapcnc nolu, bvrokvdvnga, Ru:ncpvnckc mondoli:dok iko-gvkolo imvngvmvnncpc ikang Kristo Jisuk okodc:bulu Judia:do du:nc; kapila:nc nolu c:mo:pinc ipusire:ycm pangkvsuto noluk avkc do:lu: tani:kvdv:dokkc kapc bulu Jiwukvdv:dokkc ikaji. 
1TH.2.15	Sc:kobulu anyipakdcm Ru:tum Jisumc odokkc lungor lunckvdv:dcm moketoji, odokkc ngolum la:paktoji, 
1TH.2.16	odokkc Ru:ncpvncmc mc:nyi:motoji odokkc appvng tani:ycm motumtoji ngolum Angu tani:kvdv:dcm lumoma:dopc jc bulu turdopc–cdcmpc kapc buluk pa:pkvdv:dcm kvnamdcm pv:modopc. Cmpige:la Ru:ncpvnckc aglv:la mokenamdc lcddarpc pvngangkang!
1TH.2.17	Cmpige:la ngolu nolum mcpansutonc, bvrokvdvnga, adjio:kopc, tani:pc asinkokkimang, ngolu kvnggv:pc anna ka:to odokkc kvnggv:pc nolum dumsi migmom kcra:pc ka:rvgmvnsulv:to; 
1TH.2.18	Kapila:nc ngolu nolukkodo:pc gvpc mc:dagai–ngo, Poulbv, lckko lckko:lo cmpige:la Satandc ngolum motumto. 
1TH.2.19	Kapila:nc ngoluk mc:tinamdc okodcn cdcmanggom mc:ponamdcm cdcmanggom bottapc lubonsunamdok dumlubc ngoluk Ru:tum Jisukc kcra:do Bvk gvdokudo? 
1TH.2.20	Cdc noluma:lang? Kapila:nc nolu ngoluk amin gvnamc odokkc mc:pobatnamc.
1TH.3.1	Cdcmpidag cdvlo cdcm mcrasula:toma:bo:nc, ngolu Etendo atcrongcm lc:pakkosulv:to, 
1TH.3.2	odokkc ngolu Timoti:mc mclvgto, ngoluk bvrodcm odokkc Ru:ncpvncmc ager gerya:ncdcm Kristokc tadponc lutaddo, noluk mc:jvglo nolum mcjv:sudopc odokkc nolum lusv:mosv:pc, 
1TH.3.3	jc sc:kosin ipusire:sokki cngunma:ycpc cmna. Nolu av avkvdv:dci kindag jc cdc ngoluk pa:pcnampc ipcnammc. 
1TH.3.4	Kapila:nc cdvlo ngolu noluk lcdulo dunganc, ngolu po:pcbong nolum luka jc ngolu ipusire:ycm pa:pcnammc; kappar cdc cdcmpc ika:ji, odokkc kapc nolu kindagji. 
1TH.3.5	Kapcnc sok lcgangc, cdvlo ngo cmpcsin menrasula:toma:bo:ji, ngo mclvgto jc ngo:jen noluk mc:jvgdcm kinna:ycpc, kapcnc pcsonam lcgangc jc kapcji ila cdc ka:bomc:bomoncdc nolum ka:bomc:bomoto odokkc jc ngoluk ager gernamdc cmmumpc iycpc.
1TH.3.6	Cmpige:la su:pak jc Timoti:bv ngolukkolo:pc gvdo nolukkolokkc, odokkc noluk mc:jvgdok tadponc lutaddokla: aipc mc:namdok bombido odokkc lubitung jc nolu lo:dvscm ngolum aya:pc mc:la mc:pa:dodokkc ngolum ka:lv:dag, 
1TH.3.7	ngolu kapc nolum ka:lv:dagji–sok lcga:sok, bvrokvdvnga, ngoluk appvng dungkoycko kamangkolo, du:g gvnamlo odokkc asin mc:dvrro ngolum nolukkokki noluk mc:jvgkokki mc:pomoto; 
1TH.3.8	Kapila:nc ngolu su:pak turdo, nolu jodi Ru:tumkolo cngunma:pc du:yc. 
1TH.3.9	Kapila:nc oko aipai binamcm ngolu Ru:ncmc noluk lcgangc bila:ycn, kapila:nc mc:po appv:dcm ngolu okodcm noluk lcgangc mc:dagnc ngoluk Ru:ncpvnckc kcra:do, 
1TH.3.10	kvnggv:pc mcnga:la kumna yummcmna: longgcm jc ngolu ka:de: ka:de:pc ka:begycpc odokkc noluk mc:jvgdo okodcm kama:ji cdcm bidopc.
1TH.3.11	Su:pak ngoluk Ru:ncpvncbv odokkc Abubv avdc, odokkc ngoluk Ru:tum Jisubv, ngolum lambcm nolukkolo:pc lcngkantcika; 
1TH.3.12	odokkc Ru:tumbv nolum akonc akoncm odokkc appvng tani:ycm aipc mc:namdcm mc:barra gvmoteika, ngolu kapc nolum idagji, 
1TH.3.13	odomvlo jc Bv noluk asinkvdv:dcm lujckko kama:dopc angunno ngoluk Ru:ncpvnckc odokkc Abukc kcra:lo, ngoluk Ru:tum Jisukc Bvk aipc kumnc tani: appv:dokkc gvdokudo.
1TH.4.1	Adtcrso, bvrokvdvnga, ngolu kumna odokkc luyirla ludung nolum Ru:tum Jisukolo, jc nolu kapc ngolukkolokkcm kapc turpcnammcnc odokkc Ru:ncpvncmc mc:lvgsumopcnamcnc kinto, kappar nolu ila du:nc, nolu asudkoda bojc bojcyangko itvtoka. 
1TH.4.2	Kapila:nc ngolu oko luyircm Ru:tum Jisukolo nolum bikanc kindag. 
1TH.4.3	Kapila:nc sc Ru:ncpvnckc mcngkamdc, noluk angunna gvnamdc; jc nolu aima:pc, mc:boka:bonamlokkc (nc:ng milbong ka:bomc:bonammc) gc:rlangka; 
1TH.4.4	nolukkolok appvngc kinnang kapc appvngc avkcpc angunna odokkc mcnggcla yamncm la:pcnammcji, 
1TH.4.5	cdc angutani: kvdv:dok ka:bomc:bonampcmang sc:kobulu Ru:ncpvncmc kinma:ji!
1TH.4.6	Jc sc:ko tani:ycsin aima:nc agercm ipc lagimang, odokkc bvk bvrodcm cdc agerdo imurko ipcma:namc, Kapila:nc Ru:tumbv cdc appv:dok palvglvgnc, kapc ngolu aiyo:pc nolum lutadno:bitu:ji. 
1TH.4.7	Kapcnc Ru:ncpvncbv ngolum napvnarc:ma:namlo:pc gogmang. Cmpige:la angunno:pcmvn. 
1TH.4.8	Cdcmpidag sc:kobv:i cdcm tadka:ma:ycnc, tani:ycm mcnggcma:pc imang cmpige:la Ru:ncpvncmcmvn, sc:kobv Bvk Angunnc Yalodcm nolum bitoji.
1TH.4.9	Cmpige:la bvrokvdv:dcm aipc mc:nam agomdo nolum sc:komsin admopcnam ako nolukkolo:pc lagimang, Kapila:nc nolu av avkvdv:dcmci Ru:ncpvnckokki luyirtag akoncm akonc aipc mc:mvnsudopc; 
1TH.4.10	odokkc aropakpci nolu Makedonia:dok bvrokvdv:dcm nolu aipc mc:dag. Cmpige:la ngolu nolum luyircm lula lusv:dung, bvrokvdvnga, cdcmpc iyang iyangla gvdopc, ansvngo:pc du:pc bottcpc mc:tinna turradu:dopc, 
1TH.4.11	noluk agercm avkcm mc:la gerbomdopc, odokkc noluk avkc alagkvdv:dokki agercm gerdopc, kapc nolum ngolu lugaplvgkaji; 
1TH.4.12	odomvlo jen nolu mo:rongolok du:nckvdv:dcm lulvgla:ycpc, odokkc sckkolo:sin dagrasuma:ycpc.
1TH.4.13	Cmpige:la ngolu nolum kinma-pa:ma:pc du:moma:yc, bvrokvdvnga, sc:kobulu sika:bo:ji odok buluk agomcm, jc nolu mc:dvrma:ycpc kapc akke idoji sc:kobulukkc mc:tinc kama:ji. 
1TH.4.14	Kapila:nc ngolu mc:jvgdo jc Jisubv sikang odokkc darobkangku lckoda, cdcmv:pci, Jisukokki, Ru:ncpvncbv la:rvgsuycku Bvkkokki cdc sc:kobulu sikaji.
1TH.4.15	Kapila:nc odok lcgangc ngolu Ru:tumkc agomdokki nolum lubido, jc ngolu sc:kobulu turra du:nc, sc:kobulum Ru:tumbv gvkuma:sisscm lc:paktagnc, cdc sinckvdv:dcmyam gvpongkuma:yc. 
1TH.4.16	Kapcnc Ru:tumbv avdc taycng amongtokkc bottcpc lulvgnamko lula togycku, taycng lutad lunc bottarya:nc kvdv:dokki gognamki, odokkc Ru:ncpvnckc tu:lu: mudnam bc:namdokki. Odokkc Kristokolo sinckvdv:dc darobpo:danna darobycku; 
1TH.4.17	odokkc ngolu sc:kobulu turra du:ji, sc:kobulum mcpaktagji, buluk lcdulo lckko:pc la:sa:bomycku Ru:tummc mukka:lo csardo rvgsukapc; odokkc ngolu lo:dvscm Ru:tumkc lcdulo du:mvnyc. 
1TH.4.18	Cdcmpidag akoncm akonc mc:pomvnsumotoka sc agomkvdv:sokki.
1TH.5.1	Cmpige:la kapc ayirdo:pclang odokkc lendv-a:dv-kvdv:do:pc, bvrokvdvnga nolukkc o:kosin adlvgbipcnammc kamang. 
1TH.5.2	Kapila:nc nolu av avkvdv:dc kinsudag aiyo:pc jc Ru:tumkc longcdc pvngayc yummcm dopsongko gva:nammcmpc. 
1TH.5.3	Cdvlo tani:kvdv:dc luycji, “mc:pomcnganc odokkc kvnggv:la dung,” odo vgcmpc omvg osvgc pvnga:yc bulukkolo kapc ommang pa:dom nc:ngc kidoji cdcmpc. Odokkc odo sc:kosin dugsila:ma:yc. 
1TH.5.4	Cmpige:la nolu kcmolo du:mang, bvrokvdvnga, kapcnc cdc longcdc nolum dopsongcmpc mcngapla:ma:pc imoycpc. 
1TH.5.5	Kapcnc nolu appvngc pva:lok ommangc odokkc longclok ommangc; ngolu yumclokkcmang cdcmanggom kcmolokkcmang. 
1TH.5.6	Cdcmpidag kajc ngolu yubla du:yoka, kapc akke du:dagji, cmpige:la kajc darra du:lai odokkc asinc ansv:la du:lai. 
1TH.5.7	Kapila:nc cdc sc:kobulu yubbdagnc yummcm yubdag, odokkc cdc sc:kobulu tvngvrsudagnc yummcm tvngvrsudag. 
1TH.5.8	Cmpige:la, ngolu longcdokkcpc ila:yam, kajc ngolu asinc ansv:lai, odokkc mc:jvgloklang aipc mc:namlo angkcng torasunancdcm gclai, odokkc tukkudok tornc dumlupko moturdokkcm gclai. 
1TH.5.9	Kapcnc Ru:ncpvncbv ngolum aglv:la palvgnamdok lcgangc lc:mang, cmpige:la ngoluk Ru:tum Jisu Kristokokki moturcm pa:dopc cmna:mvn, 
1TH.5.10	sc:kobv ngoluk lcgangc sika:ji odomvlo jen ngolu darra du:daggom cdcmanggom yubla du:daggom ngolu Bvk lcdulo turra du:ycpc. 
1TH.5.11	Cdcmpidag akoncm akonc asincm pvtamolang odokkc akoncm akonc mosa:lang, kappar nolu ila du:ji.
1TH.5.12	Cmpige:la ngolu kumna:sola: ludung nolum, bvrokvdvnga, cdc noluk ara:lo ager gernckvdv:dcm mcnggcdopc odokkc nolum Ru:tumkolo noluk tayc:lo odokkc luyirgvyirdagji, 
1TH.5.13	odokkc bulum airu:pc arckancpc mc:la aya:lo buluk agerkvdv:dok lcgangc. Mcnganna du:toka noluk av-avkc ara:do.
1TH.5.14	Odokkc ngolu nolum luyircm ludung, bvrokvdvnga, lo:bagnckvdv:dcm luyirrang, Pcsonckvdv:dcm asincm bottcpc mc:molang, bo:lkama:nckvdv:dcm idumgvdumsulang, bulu appv:dok lcdulo mentvlang. 
1TH.5.15	Ka:langka jc nolukkolok sc:kosin aima:pc inamlok aimangcm ikutsuyoka, cmpige:la lo:dcm aincm akoncm akonc imvnsupc cmna malangka odokkc appv:lo:pc.
1TH.5.16	Lo:dcm mc:polangka, mcma:pc kumnangka, 
1TH.5.17	appvng inamsa:namlo aipai bilangka; 
1TH.5.18	Kapila:nc cdcna Ru:ncpvnckc noluk lcgangc Kristo Jisukolo mcngkamc.
1TH.5.19	Yalodcm midmoyoka, lungor lunamcm mcpagyoka, 
1TH.5.20	cmpige:la appvngcm anka:la ka:lang; 
1TH.5.21	okodc aidagji kvnggv:pc gagla du:lang, 
1TH.5.22	aima:nc ager appv:lokkc gc:rlangka.
1TH.5.23	Mcngannclok Ru:ncpvncbv avdc nolum appvngcm lckko:pc narc:moteika; odokkc noluk yalodc odokkc atma:dc odokkc amvrdcm lujckko kama:dopc anpola du:dopc Ru:tum Jisu Kristokc gvdokudo:pc lcngkanlangka. 
1TH.5.24	Sc:kobv nolum gogdagji Bv mc:jvgjvrvgncko, odokkc bv cdcm iyc.
1TH.5.25	Bvrokvdvnga, ngoluk lcgangc kumnang.
1TH.5.26	Appvng bvrokvdv:dcm angunnc dosukki kumtadsulangka.
1TH.5.27	Ru:tumkokki ngo nolum lutcmna pesubidung jc sc do:jvgscm appvng bvrokvdv:dcm pobilangka.
1TH.5.28	Ngoluk Ru:tum Jisu Kristokc ayangc noluk lcdulo dungka: langka.
2TH.1.1	Poulbv, Silbanu:bv, odokkc Timoti:bv, Tissaloniangkvdv:dok mondoli:do:pc Ru:tumkolo ngoluk Abu odokkc Ru:tum Jisu Kristokolo:
2TH.1.2	Ayangc nolukkolo odokkc mcnganc Ru:ncpvnc Abudokkc odokkc cdc Ru:tum Jisu Kristokolokkc.
2TH.1.3	Ngolu Ru:ncpvncmc aipai bipcrung idag noluk lcgangc lo:dcm, bvrokvdvnga, kapc aidagji cdc, kapila:nc noluk mc:jvgdc kvnggv:pc bojcbomna gvbomdung, odokkc nolu appvngkc aipc mc:namkvdv:dc akonc akoncm bojcbomdung. 
2TH.1.4	Cdcmpidag ngolu Ru:ncpvnckc mondoli:do lubonsula av-avyc lusudo mcnggab garabla du:namdokki odokkc mc:jvgdok lcgangc noluk appvng ipusire: kvdv:do odokkc du:g gvnamlo okodcm nolu menbomna du:nc.
2TH.1.5	Cdc Ru:ncpvnckc dormokanam kcba:ba:namdok lcngkanc, jc nolum Ru:ncpvnckc migom doko amo:dok lcga:pc arckancpc imoycpc, okodok lcgangc nolu du:gcm pa:du:ji– 
2TH.1.6	okodokkc aropakpci Ru:ncpvncbv cdcm mcngka:la ka:dag arodopc du:gkostokokki bilatsudopc cdc sc:kobulu nolum du:g kostom bidagji. 
2TH.1.7	Odokkc ngolukkolo du:rasunamcm bidopc nolum sc:kobulum du:gkostom bitu:ji, cdvlo Ru:tum Jisubv taycngtokkc lcngkansuycnc Bvk kvnggv:pc ilanggvla:nc taycng lutad lunckvdv:dokki dornc vmvlo, 
2TH.1.8	bulum palvgcm lvgla cdcmbulum sc:kobulu Ru:ncpvncmc kinma:ji odokkc cdc sc:kobulu ngoluk Ru:tum Jisukc tadponc lutaddcm lukamdcmpc tadma:ji. 
2TH.1.9	Bulu lo:dvlongkvpc singapkupcnam palvgdcm pakosuycku odokkc Bv ilang-gvla:namdok amin gvnamdokkc, 
2TH.1.10	cdvlo Bv gvyckunc odo longcdo Bvk aipc mc:namkvdv:dok ara:lo amin gvycji, odokkc mcngapla:ma:pc appv:lo ikakupc sc:kobulu mc:jvgtonc, lcga:dc ngoluk nolukkolo lukanbinamdcm mc:jvgto. 
2TH.1.11	Odok lcga:pc ngolu lo:dvscm noluk lcgangc kumdo, jc ngoluk Ru:ncpvncbv Bvk gognamdcmpc arckapc imodopc, odokkc appvng ainc agom lulen luangcm odokkc mc:jvglok agercm Bvk ilang gvlangkokki gerpvtdopc, 
2TH.1.12	odomvlo jen nolukkolo ngoluk Ru:tum Jisukc amindcm gvmoycpc, odokkc nolu Bvkkolo, Ru:ncpvnckc ayangdcmpc odokkc Ru:tum Jisu Kristokc mcngkampc.
2TH.2.1	Su:pak ngoluk Ru:tum Jisu Kristokc gvkunamdok agomc odokkc ngoluk Bvm rvgsukapc gvkumsunamdok agomc, ngolu kumna ludung, bvrokvdvnga, 
2TH.2.2	lomdanna asinbo yonkungkosuyoka cdcmanggom dungkinyckinma:pc iyoka, yalodokki cdcmanggom agomkokki, cdcmanggom do:jvgkokki ngolukkolokkcm mclvgnamdcmpc, cdcmpc idopc jc Ru:tumkc longcdc pvnga:du:bong. 
2TH.2.3	Nolum sc:komsin yadkosuyoka kapci kapci idaggom; kapcnc cdc longcdc pvnga:ma:yc, mimag monamdc pvnga:ma:sisscm a:pongarpc, odokkc lujvgluro kama:nc tani:dc lenma:sisscm, 
2TH.2.4	momvg-mosvgnc awodc, sc:kobv avdc bottcsudagji cdc lunam appvng uikvdv:dcm cdcmanggom kumnam atvkvdv:dcm, odomvlo jen Bv Ru:ncpvncbv cmna lusuycpc. 
2TH.2.5	Nolu mc:pa:ma:nci jc ngo nolum scm lubikanc noluk lcdulo cdvlo ngo dungaji? 
2TH.2.6	Odokkc nolu kindag okodc Bvm su:pak motumdu:ji odomvlojen Bvk ayirdo Bv lenyckupc. 
2TH.2.7	Kapila:nc mcngapla:ma:pc lujvg luro kama:namdc agercm gerdungcibong; sc:kobv su:pak cdcm motumdagnc cdc cdcmpc iyc bv lambcdokkc gc:rma:sisscm. 
2TH.2.8	Odokkc Ru:tum Jisubv Bvm Bvk nappangki munnamkokki mokeyc odokkc bvm momvgyc Bvk lenkunamdokki odokkc Bvk gvkunamdokki. 
2TH.2.9	Lujvgluro kama:ncdok gvnamdokki Satandok agerkvdv:dokki appvng ilang gvlangkokki odokkc lume-luse: lunam agomlok lcngkanclang mcngapla:ma:nam kvdvngc.
2TH.2.10	Odokkc appvng aima:nc yadnamc cdc sc:kobulu singapkupcncji buluk lcgangc, kapila:nc bulu arodcm aipc mc:pc mc:lv:tomang odokkc cdcmpila turpc. 
2TH.2.11	Cdcmpidag Ru:ncpvncbv bulum kvnggv:pc mc:murnc mc:jvgcm bito, bulum mc:jvgmopc cmna okodc lume:ycji, 
2TH.2.12	odomvlo appv:dc aimang cmna lupakycpc sc:kobvi mc:jvgtoma:nc arodcm cmpige:la dormokamangkolo mc:pomcnganto.
2TH.2.13	Cmpige:la ngolu Ru:ncpvncmc lo:dcm aipai bipcrung idag noluk lcgangc, bvrokvdvnga Ru:tumkolo mc:bomsunamkvdvnga, kapila:nc Ru:ncpvncbv nolum lendodokkcbong motudopc cmna balento, Yalodokki narc:dopc mopu:la odokkc arodo mc:jvgnamdokki. 
2TH.2.14	Su:pakpc Bv nolum tadponc lutaddokki gogto, odomvlo jen nolu ngoluk Ru:tum Jisu Kristokc amin gvnamdcm pa:ycpc. 
2TH.2.15	Cdcmpila odokkc, bvrokvdvnga, kvnggv:la du:toka odokkc itcng-gvtcngcm gagtvla du:toka okodcm ngolukkokki nolum luyirbitungaji, agomkokki cdcmanggom nappangkokki cdcmanggom do:jvgkokki.
2TH.2.16	Su:pak ngoluk Ru:tum Jisu Kristobv avdc, odokkc Ru:ncpvncbv ngoluk Abudc, sc:kobv ngolum aipc mc:tonc odokkc lo:dv longkvpc du:nc du:podu:pa:dcm bitonc odokkc ainc mc:tindcm ayangkokki, 
2TH.2.17	noluk asinkvdv:dcm mc:po-mcngansumotoka appvng ainc agerlo:lang agomno cdcmbulum lcngkantoka.
2TH.3.1	Adamso, bvrokvdvnga, ngoluk lcgangc kumnangka, jc Ru:tumkc agomdc lomna aropc iycpc odokkc mopvtsuycpc, kapc cdc noluk ara:do ika:ji, 
2TH.3.2	odokkc jc ngolum aima:nclag imur ager gernc tani:kvdv:dokkc moturycpc; kapcnc appvngkc mc:jvgc kamang. 
2TH.3.3	Cmpige:la Rutumbv mc:jvg-jvrvygncko; Bv nolum tormoycpc odokkc aima:n agerlokkcm moriycpc. 
2TH.3.4	Odokkc ngolu Ru:tumkolo mc:tin-tirinna noluk agomcm dung, jc nolu itvla dung odokkc du:yc cdc agomkvdv:dcm okodcm ngolu lulvgkaji: 
2TH.3.5	Ru:tumbv noluk asinkvdv:dcm Ru:cpvnckc aipc mc:namdo:pc lukanlvglangka odokkc Kristokc du:tvdagtvnamdo:pc.
2TH.3.6	Su:pak ngolu lulvgdung nolum, bvrokvdvnga, ngoluk Ru:tum Jisu Kristokc amino, jc nolu lo:bagla du:nc bvro akonmumlokkc angupc du:langka odokkc itcng-gvtc: dokkcmpc cdc nolu ngolukkolokkcm pa:namdcmpc. 
2TH.3.7	Kapcnc nolu avkvdv:dc avyc kindag kapc ngoluk ikam-gvkampc imvn-gvmvnpcnamcji; 
2TH.3.8	ngolu lo:si lo:bagmangai, ngolu sc:kok pitangcmsin rcma:pc dobimangai, cmpige:la kvnggv:pc mc:dapla gerla odokkc ila:-sa:la ngolu yummcmna longgcm gerto, odojc ngolu nolum sc:komsin bvjcmpcnnampc ipcma:dopc. 
2TH.3.9	Cdc ngolukkcjc: panggot kamangai cdcmpcmang, cmpige:la nolum ngoluk inam gvnamlo lcngkanko bipc imvngvmv nycpc cmnna:mvn. 
2TH.3.10	Kapcnc cddo:mang cdvlo ngolu noluk lcdulo dungaji, sc lulvgla lunamscm lubika; Tani: akomum ager germa:mvlo, bvm domoyoka.
2TH.3.11	Kapcnc ngolu tadbegdag jc nolukkolok akke lo:silo:bagla turdung, cmmumpc ager germonampc ila du:nckkc, oko agercmsin germa:pc. 
2TH.3.12	Su:pak cdcmpinc tani:kvdv:dcm ngolu lulvgcm ludung odokkc Ru:tum Jisu Khristokolo luyircm ludung buluk agercm aso:pc gerdopc odokkc buluk avkc turnamcm malensudopc. 
2TH.3.13	Bvrokvdvnga, ainc ager gerla gerngangapeksuyoka.
2TH.3.14	Akonc jodi tadge:mang cmna okodcm ngolu sc do:jvgscm attu:ji luyc, cdc tani:dcm kanggaplangka, odokkc bvkkokki okkomsin ipcnam kamang, ja:te bv anyi:suycpc. 
2TH.3.15	Bvm mirupc ka:yoka, cmpige:la bvm bvrokoncmpc lulomla lutadlangka.
2TH.3.16	Su:pak mcngandok Ru:tumbv avdc nolum mcngancm lo:dv ayirlo appv:lo bika:langka. Ru:tumbv noluk appv:lo dungka:langka.
2TH.3.17	Ngo, Poulbv, ngok avkc alakki sc kumtadsunamscm adtung. Sc ngok appvng do:jvglok adgodcm; cmpcna ngok adgoddcm addonc.
2TH.3.18	Ngoluk Ru:tum Jisu Kristokc aya:dc noluk appvngkc lcdulo dungka:langka.
1TI.1.1	Poulbv, Kristo Jisukc mclvgla ager gernckonc ngolu Ru:nncpvnckc lulvgkokki ngoluk Moturnc odokkc Kristo Jisubv ngoluk mc:tinc.
1TI.1.2	Timoti:kolo:pc, ngok aro awodo:pc mc:jvglo: Ayangc, mc:yinsunamc, odokkc mcnganc Ru:ncpvncnkolokkc Abudokkc odokkc Kristo Jisu ngoluk Ru:ncpvnckolokkc.
1TI.1.3	Kapc ngo nom lugablvgla lukanc cdvlo ngo Makedoniangdo:pc gvdungaji, Ipesu:do dungge:la, jc no kapin tani:yckkcm angu angupc astrong agomcm luyirma:pcka cmna lujcmlangka, 
1TI.1.4	cdcmanggom bulu av avkvdv:dc leke do:yvngc odokkc kvtcr kama:nc ope:ncgvng do:yvngcm kvla du:ma:dopc okodc mc:namcm mcnggo:modagnc taycng agom luyirnamdcmyam ima:pc okodc mc:jvglo:ji, 
1TI.1.5	cmpige:la ngoluk lujcmdc aipc mc:namdc cdc narc:nc asinnokkc lennc odokkc aipc mc:jvglokkc. 
1TI.1.6	Kapcikin tani:ckkcnc sokbulukkc gvyotla gvla gvgong gvgo:la dung cmmum agom lugongnamno:pc, 
1TI.1.7	lujvglurodok poyirncpc ilv:la bulu okodcm ludu:ji kindu:ji cdcm kinma:pc cdcmanggom bulu oko agomcm bottapc lugo:du:ji.
1TI.1.8	Su:pak ngolu kindag jc lujvglurodc aidag, jodi akonc lujvglurodokkcmpc imv-gvmvlo, 
1TI.1.9	cdcm mcngkinge:la, jc lujvglurodcm dormokancdok lcga:pcmang cmpige:la lujvgluro kama:ncdok lcgangc odokkc lukamdcmpc tadma:ncdok lcgangcmvn jvgtang, dormokama:nc odokkc pa:p inckvdv:dok lcgangc, angunma:nc odokkc napvnarc:ma:nc kvdv:dok lcgangc, abukvdv:dcm mokenckvdv:dok lcgangc odokkc anckvdv:dcm mokenam lcgangc, tani: pakenckvdv:dok lcgangc, 
1TI.1.10	aima:nc ager gernckvdv:dok lcgangc, yitsunckvdv:dok lcgang, tani:dopso:nc kvdv:dok lcgangc, yadgo:nc kvdvng, lume:pc lula pesunckvdv:dc, odokkc okodci aropc aronc astrong agomdokkc angudagnc, 
1TI.1.11	Ru:cpvnckc akirba:d pa:nc tadponc lutaddokkcmpc ima:ji ngom okodokki lugablvgtagji.
1TI.1.12	Ngo Bvm aipai bido sc:kobv ngom sc tornamscm bitu:ji odok lcgangc, kapila:nc Bv ngom mc:jvg-jvrvgncko cmna kcbangba:to Bvk agerlo ngom gerdopc togc:lvgla, 
1TI.1.13	ngo po:pcbong Bvm nindaikagom odokkc ipusire:ka odokkc luka:la luka; cmpige:la su:pak ayangcm pa:tobong kapila:nc ngo kinma:pa:ma:ru:pc mc:jvgma:pc gerto, odokkc ngoluk Ru:tumkc 
1TI.1.14	aya:dc ngok lcga:pc bi:pokkang Kristo Jisukc mc:jvgclang aipc mc:namkokki. 
1TI.1.15	Lunamdc arorungc odokkc torvgsupc arckannc, jc Kristo Jisubv papi:kvdv:dcm moturkapc mo:pvso:pc gvka. 
1TI.1.16	Odokkc ngo papi:kvdv:dok pa:pkayangarncdc; cmpige:la ngo mc:yinsunam ayangcm odok lcgangc pa:to, jc ngokkolo, kayangarncpc ila, Jisu Kristobv Bvk pv:dannnc mentumsunamdcm kanggod akopc lcngkanpc ila cdc sc:kobulu cdcmbulum Bvm lo:dv longkcm turyarla turnamdok lcgangc mc:jvgpcnamcji. 
1TI.1.17	Dv:takkvdv:dok migomdo:pc, sima:nc, ka:begma:nam, Ru:ncpvnc akko:dc, mcnggcma:namclang amin gvnamc lo:dv-longkv lo:dv longnkvpc dungka:langka. Amen.
1TI.1.18	Sc lujcmscm ngo nom lulvgdung, Timoti:ya, ngok aowa, lungor lunamdok lukamdcmpc okodc nokkolo:pc sudkandagnc, jc cdc bulukkokki ilanggvlangcm pa:la nolu ainc mimagcm motoka, mc:jvgdcm mcnggabbomla odokkc ainc mcngc-saggcm mcnggabbomna. 
1TI.1.19	Mcngc-saggcm mcpakge:la, tani: akke buluk mc:jvgkvdv:dok siycng ollungcm jvngangammoto, 
1TI.1.20	odokbuluk ara:dok Himenaeiubv odokkc Alekjandarbv, sc:kom ngo Satanlo:pc tolvgto jc bulu nindaima:ycpc.
1TI.2.1	Appv:lok adangarpo:pc, cdcmpila, ngo lulvgdung jc kumna lunamkvdv:dcm, kumnamcmbulu, amikc lcgangc kumnamcm, odokkc aipai binamcmbulu appvng tani:ycm bilangka, 
1TI.2.2	Kapcnc migomkvdv:dc odokkc appv:dc sc:kobulu bottcnnc ager gerkolo du:nc, jc ngolu ansv:nc odokkc mcngannc turnamcm turdopc, dormokanc odokkc mcnggcnammc appvng lambclo. 
1TI.2.3	Cdc aidag, odokkc cdc Ru:ncpvnc ngoluk Moturnckc kangkolo torvgsula:nammc, 
1TI.2.4	sc:kobv appvng tani:ycm moturpcnamc cmna mc:dagji odokkc arodok kinnamdo:pc gva:pc. 
1TI.2.5	Kapcnc Ru:ncpvncbv ako dung, odokkc Ru:ncpvnckclang tani:kvdv:dok pongkokdo du:yancko ako dung, 
1TI.2.6	cdc Kristo Jisu tani:dc, sc:kobv avdc appvngkc lcgangc dorrennakupc bipaksutonc, lukanbinamdc akodc ayir pv:dardo lubikaji. 
1TI.2.7	Odok lcgangc ngom lutad luyirncpclang mclvgla ager gerncpc mclvgbito kapc ngo arodcm lubitu:ji, ngo lume:ycm lumang, Angu tani:kvdv:dok poyirnc mc:jvglo:lang arolo.
1TI.2.8	Ngo pa:pc cmna mc:dag odokkc jc appvng dungkolo milbong tani:kvdv:dc kumpcnammc, angunnc alagkvdv:dcm lagsa:la aglvng sa:ma:pc cdcmanggom pamvnsuma:pc; 
1TI.2.9	nc:ngkvdv:dc:sin buluk avkvdv:dc gcnamcm kangkano:pc aiyo:pc gcsv:supcnammc odokkc mc:josagjo:la gcnambomnam attarcm aipc gcpcnammc, dumvdcm ta:pet petsuma:pc cdcmanggom avncm cdcmanggom mukutang doksori:ycm cdcmanggom kvnggv:pc arckanc gcnambomnamcmmang cmpige:la ainc ager gernam kvdv:dokki. 
1TI.2.10	Kapc dormo inc nc:ngkvdv:dokkcpc aidagji. 
1TI.2.11	Nc:ngakoncm ansvngo:pc kinyirsumotoka appvg agom lulvgcm tadnamkokki. 
1TI.2.12	Ngo oko nc:ngcmsin poyirdopc cdcmanggom milbong tani:kvdv:dcm bottcya:ncpc imoyoka; bv aso:pc du:pcnammc. 
1TI.2.13	Kapcnc Adammc runga:danna ru:po:tungai, odokkc Ibmc; 
1TI.2.14	odokkc Adammc yadmangai, cmpige:la nc:dcm yatto odokkc lulvgnam agomcm tadma:pc incpc ikang. 
1TI.2.15	Ckvdaggom nc:ngcm kowcm pa:namkokki moturyc, jodi bv mc:jvgla du:tvmvlo odokkc aipc mc:namc odokkc angunno, aipc angunna du:namkokki.
1TI.3.1	Cdc lunamdc arro: Jodi akonc Kristan Ru:tum ager gerncpc ilv:ycnc bottcpc mc:ycnc, bv airu:pc mcnggcnam ager ipc mc:dag. 
1TI.3.2	Su:pak Kristan Ru:tum ager gerncdc nindaila lunam tani:pc ipc lagima:yc, nc:ng akko:lok milbo:pc, tarung ru:jo:nc mcngc-sagcnc, 
1TI.3.3	amin gvnc, mibobolv:nc, agom kinnc poyirncko, apong tvngvrsugo:ma:nc, momvnsugo:ma:pc cmpige:la asin ansv:ncpc, pamvnsugo:ma:ncpc odokkc murkongcm mc:boma:nckopc. 
1TI.3.4	Bvk avkc okumcra:dcm aipc ka:sv-mosvla:ru:pa:ycpc, bvk awo-ommang kvdv:dcm appvng agerlo taddopc odopc mcnga:dopc; 
1TI.3.5	kapcnc jodi tani:akonc bvk avkc okum cra:dcm kasv:mosvng kinma:yc, bv kapc Ru:ncpvnckc mondoli:dcm ka:sv:la:ycn? 
1TI.3.6	Bv anupc a:nc tani:pc ipcrung lagima:yc, ckvma:mvlo bv bottcpc ngo:so:lo cmna lusuyc odokkc uidok aimang cmna lunamdo owa:yc; 
1TI.3.7	cdcmyamsin angu tani:kvdv:dc bvm aidag cmna mc:pa:ru:yc, cdcmanggom bv uidok nindai lunamlo odokkc keteplo panpckc.
1TI.3.8	Dormo ager gernckvdv:dc cdcmv:pc kvnggv:pc asinc mc:dap sirsiru:pa:yc, agom ba:nyikopc lupcmc:pc ma:namrungc, kvnggv:pc apongcm tv:ncpc ipcma:namc, pa:nam lcgangc mc:bopcma:nammc; 
1TI.3.9	bulu narc:nc mcngkuptablapdcm mc:bomna du:pa:ru:yc. 
1TI.3.10	Odokkc bulum kanga:danna anka:la ka:suru:po:motoka; odokkc jodi bulu av-avkvdv:dc imur-gvmur kamang cmna lcngkansula:yc bulum dormoager gerncpc bulu ila agercm germotoka. 
1TI.3.11	Nc:ngkvdv:dc cdcmv:pc kvnggv:pc asinc mc:dappa:ru:yc, lume:pc lujvggo:ncmang, cmpige:la ru:la dolang, appvng atv agerlo. 
1TI.3.12	Dormo ager gernckvdv:dcm nc:ngcm akkongko la:ncpc imolang, odokkc bulum buluk awo-ommangkvdv:dcm odokkc okum crang kvdv:dcm aiyo:pc ka:sv:mosv:molangka; 
1TI.3.13	kapcnc cdc sc:kobulu dormoager gerncpc ila agercm gerdoji ainc aminko aipc du:namko bulukkcpc pa:dag odokkc bottcru:nc mc:tinko mc:jvgdo okodc Kristo Jisukolo mc:doji.
1TI.3.14	Ngo nolukkolo:pc lomdanna gvpc cmna mc:dung, cmpige:la ngo sc luyirra jvgnamscm nolum ludung jc, 
1TI.3.15	jodi ngo lcdupc gvyc, nolu kinpa:yc jc kapc Ru:ncpvnckc okumcra:dcm ka:sv:mosv:pcnamcji, okodc turnc Ru:ncpvnckc mondoli:ycji, arolok du:rasunc gai kunta odokkc gcrinamdc. 
1TI.3.16	Bottcru:pc aropakpc, ngolu lude:sudo, mcngapla:ma:nam ngoluk dormodc:
1TI.3.16	Bv adin-amvrpc lcngkansuka,
1TI.3.16	Yalolo imurcm la:pakka,
1TI.3.16	taycng lutad lunckvdv:dc ka:to.
1TI.3.16	Opvnkvdv:dok ara:la lutadcm lugo:to,
1TI.3.16	mo:pvso mc:jvgto,
1TI.3.16	tayc:pc amin gvla la:sa:toku.
1TI.4.1	Su:pak Yalodc lulendanna ludag jc lcdukc ayirkvdv:do akke mc:jvglokkc gvpakycku yadgo:nc yalokvdv:dok agomcm tadla odokkc uikvdv:dok lukamcm orv:n ncrkvg agomkvdv:dcm tadla, 
1TI.4.2	lume: luncdok yadnamkokki sc:ko mcngcsagckvdv:dc vmvlo romnamcji, 
1TI.4.3	sc:ko midangcm moma:ji odokkc donamtv:namcm doma:pc du:dagji okodcm Ru:ncpvncbv aipai bila torvgsudopc ru:tungaji cdc sc:kobulu mc:jvgdagji odokkc arodcm kindagji. 
1TI.4.4	Kapcnc Ru:ncpvnckc ru:nam appv:dc aidag, odokkc okodcmsin aimang cmna lupakpcnammang cdcm jodi aipai bila torvgsutomvlo; 
1TI.4.5	kapcnc odo cdc Ru:ncpvckc gomugdokki angunmotakbong odokkc kumnamki.
1TI.4.6	Jodi nolu sc luyir lunamkvdv:scm bvrokvdv:dok kcra:do lc:biyc nolu Jisu Kristokc ainc migom ager gerncpc iyc, mc:jvglok agomlo mosv:momola odokkc ainc lukam agom okodcm nolu tadla gvmvntoji. 
1TI.4.7	Dormo kama:nc odokkc lekekc atvma:nc do:yvng kvdv:dokki okkomsin ipcnammag. 
1TI.4.8	No av-avyc ainc dormo kanamki iyir-gvyirsutoka; kapcnc amvr-amo iyir-gvyirsunamdc asudowko arc kadoji, dormokanamdc appvng agerlo arckadag, kapcnnc cdc silomclokc turnamsok pesupcnamdcm gagla du:dag odokkc a:pcnc turnamdok lcgangcsin. 
1TI.4.9	Cdc lunamdc arorungc odokkc aiyo:pc torvgsunamdc arckadag. 
1TI.4.10	Kapcnc su:paklo:pc ngolu agercm gerdung odokkc kvnggv:pc ankvla ka:dung, kapcnc ngolukkc ngoluk mc:tincm turla du:nc Ru:ncpvnckolo mc:tintung, sc:kobv tani:appv:lok Moturncji, anggo-scscmpc cdc sc:kobulu mc:jvgdagji.
1TI.4.11	Lulvgtoka odokkc sc agomkvdv:scm poyirtoka. 
1TI.4.12	Nok ya:me sv:sangcm sc:komsin lupak-luyakkosuyok, cmpige:la mc:jvgnc kvdv:dcm agom lunamko odokkc du:nam-dagnamlok kanggotpc imotoka, aipc mc:namlo, mc:jvglo, angunno. 
1TI.4.13	Ngok gvlatkuma:sisscm, tani:kvdv:dok dungkolo astrong agom ponamdcm potvlangka, lutadcm luyirtvlang, poyirlang. 
1TI.4.14	Nok aman du:ncdcm mc:ya-mc:sayoka, okodcm cdvlo nom lungor lunamkokki bitungaji cdvlo abv:nc kvdv:dok kcba:dc buluk alakkvdv:dcm nokkolo pigapkaji. 
1TI.4.15	Sc gerpcnam agerkvdv:scm iyit-gvyittoka, odobulu no avyc tolvgsulangka, odomvlo jen appvngc nok gvgcla gvnamdcm ka:begycpc. 
1TI.4.16	No avyc-avycm ansulangka odokkc nok poyirnam kvdv:dcm; cdcmbulum gagbomna du:toka, kapcnc cdcmpc itvla du:la no avyc motusuyc odokkc tadnckvdv:dcmsin.
1TI.5.1	Abv:ya:nc tani:ycm aima:pc luyoka cmpige:la bvm luyircm nok abu anckonmpc lulangka; ame:ya:nc tani:ycm bvrrompcbulu ila:sa:langka, 
1TI.5.2	abv:ya:nc nc:ngcm anncmpcbulu, ame:ya:nc nc:ngcm bvrmangcmpc, appvng napvnarcngki.
1TI.5.3	Tumbbonc:ng kvdv:dcm mcnggclangka sc:kobulu aroru:pc tumboji. Tumbonc:ng kolokkc jodi ommangc cdcmanggom nati:ommangc dung. 
1TI.5.4	Bulu kinpo:danna dormo agercm buluk avkc cra:do:pc kinpo:motoka odokkc buluk anc abukvdv:do:pc asudko pa:latmotokuka; kapcnc Ru:ncpvnckolo cdcna torvgsupcnamdc. 
1TI.5.5	Sc:kobv aroru:pc tumbonc:ngcji, odokkc atcro:pc lc:paktonc, bvk mc:tincm Ru:ncpvnckolo mc:tintobong odokkc kumna konamno odokkc kumnam kvdv:dcm longc yumcpc itvdag; 
1TI.5.6	cmpige:la sc:kobv avyc-avycm kindag cmna mc:sudag bv turra du:du:do sinnc. 
1TI.5.7	Scm lulvgtoka, odomvlo jen bulum aisi:ma:p nindai kama:ycpc. 
1TI.5.8	Jodi sc:kaiyc bvk ope:ncgvngcm o:koi bisumang, odokkc anguru:pc bvk avkc cra:dcm, bv mc:jvgdcm mcpakto odokkc mc:jvgma:ncmyamsin aiya:mang.
1TI.5.9	Tumbo nc:ng kvdv:dcm amincm adgabmotoka jodi bv dv:tag yvngkcngko adji:ya:mvlo, milbong akko:lok nc:pc ige:la; 
1TI.5.10	odokkc bv ainc ager lcgangc aipc aidag cmna lunampc ipc lagiyc, kapc akonc ommangcm usa:basa:toji, mibo-bonamcm lcngkantoji, aipc kumnc tani:kvdv:dok allcm vrbitoji, odokkc appvng agerlo aincm ipc avdc tolvgsutoji.
1TI.5.11	Cmpige:la ame:nc nc:ngkvdv:dcm amincm adgabyok; kapcnc cdvlo bulu Kristokc birudi:pc mc:ma:ycnc bulu midangcm molv:dag, 
1TI.5.12	odokkc cdcmpila bulum aimang cmna lula mokenammcm pa:dag buluk asin tolvgla lugcsunamdcm lupaksula. 
1TI.5.13	Cdcmpila:sin, bulu lo:si-lo:bagla du:ncpc dungkaisudag, buluk kumrvkc okum okumlo:pc cmmumpc gvgong gvgo:la, odokkc lo:si-lo:bagncppong imang cmpige:la do:ying kvgo:la odokkc jasisugo:la, okodcm bulu lupcma:nama:ji lugo:la. 
1TI.5.14	Cdcmpidag ngo lupc ame:nc tumbokvdv:dc midangcm mopcnammc, ommangcm pa:toka, buluk okum crangkvdv:dcm ka:sv:mosvpcnamc, odokkc ngolum mirudc okkomsin nindaila:ma:dopc itoka. 
1TI.5.15	Kapcnc akke Satan lcdulo gvyotla gvmvncika:bong. 
1TI.5.16	Jodi mc:jvgnc nc:ng akoncilokkc ope:yc dung sc:kobv tumbodagji, bvm bulum idum-gvdumsumotoka; mondoli:dcm jo:namko bvgcmdopc jo:moyoka, odomvlojen cdc aroru:pc cdc sc:kobulu tumboji bulumong idum-gvdumsudopc.
1TI.5.17	Abv:nc aipc sc:kobulu ka:svmosvncji mcnggcnammcm anyikopc pa:motoka, anggoscscmpc cdc sc:kobv pogo:bikolo odokkc lutadgo:bikolo agerpc gerdoji; 
1TI.5.18	kapcnc astro:dc lutag, “Nolu vboso:bom nappangcm a:m moronang samdom raktupyok,” odokkc “Ager gerncdc bvk gerrcdcm pa:pa:do.” 
1TI.5.19	Cdvlosin abv:nc tani: birudi:pc atvko lujcmycmvlo anyikoba: awumko lukanbinnc du:tc:ma:sisscm tada:yok. 
1TI.5.20	Kapcnc cdc sc:kobulu pa:bcm itvdanna du:donc, bulum appvngkc kangkolo ge:langka, odomvlo jen akedc pcsola du:ycpc.
1TI.5.21	Ru:ncpvnckclang Kristo Jisukc odokkc balenna la:nam taycng among lutadlunc kvdv:dok kangkolo ngo nolum lujcmna ludung sc lujvgluro kvdv:scm sckkcpcsin kcmvnsuma:pc lukamdcmpc tadlangka, akonongcm ka:bila okkomsin ibi-gvbima:pc. 
1TI.5.22	Alagcm pigabla ager togc:lvgnam kvdv:dcm mcngctyoka, cdcmanggom akontani:lok pa:bcm imvnyoka; no avycm narc:pc lc:sulangka.
1TI.5.23	Assiongcm tv:tvla du:mapc, cmpige:la nok aki:dok lcgangc asudo:ko draikang alangcm tv:lang nok lckko:-lckko:lo kinamdok lcgangc.
1TI.5.24	Tani: akelok pa:pkvdv:dc ka:begdannamc, kcba:-ba:namlo:pc lukandag, cmpige:la akelok pa:bc lcdupc lendag. 
1TI.5.25	Cdcmv:pc ainc agerkvdv:dcm ka:pa:dag; odokkc cdcmbulum cdvlo ka:pa:ma:sin; cdcbulu lc:sila du:la:mang.
1TI.6.1	Sc:kobulum pagbolok jungoli: tugablvgla lc:tagji buluk ru:tumkvdv:dcm appvng mcnggcnammcm arc kapc mcnggcmotoka, odomvlo jen Ru:ncpvnckc amindc odokkc poyirnamdok amindc aima:pc gvma:pc gvma:ycpc. 
1TI.6.2	Cdc sc:kobulukkc mc:jvgnc ru:tumc du:ji bulum mcnggcma:pc ipc lagimang jc bulu bvrrangc; cdcmyam bulu aiya:pcrung agercm gerpcnammc buluk ager gernamkvdv:dcm arc kama:nckvdv:dc mc:jvgnc odokkc aipc mc:ncpc ila:yam.
1TI.6.2	Poyirtoka odokkc lusv:toka sc gerpcnam agerkvdv:dcm. 
1TI.6.3	Akonc jodi angupc luyiryc odokkc Ru:tum Jisu Kristokc aro agomkvdv:dok lukamdcmpc tolvgma:yc odokkc dormokanampcma:yc, 
1TI.6.4	bv ngo:kc cmna bottcpc mc:bomsula mc:namki mc:bomsudag, bv okkomsin kinmang; bvkkc aima:nc kinamcmpc agom luker luyernamko dung, okodc ncka:mvnsunammcm lenmodagnc, pamvnsunamc, lume:pc lugc:lvgnam, mc:monam mc:sa:modagji, 
1TI.6.5	odokkc tani:kvdv:dok ara:do agomcm luker luyermvnsula sc:kobulu asinbo aisi:ma:pc idagji odokkc bojc longcko arolo du:ma:ji, mcngkvla ka:dagjc dormokala du:namdc atvko la:bpc pa:namc.
1TI.6.6	Dormo Kanamno bottcru:nc la:bko dung mc:tv:sumvlo; 
1TI.6.7	kapcnc ngolu mo:pvso:pc okkomsin bommang, odokkc ngolu mo:pvsokkcm okkomsin bomnang kumang; 
1TI.6.8	cmpige:la ngolukkc donamclang gcnamc dung, sokki ngolu mc:tv:suyc. 
1TI.6.9	Cmpige:la cdc sc:kobulu mircmpc cmna mc:dagnc ka:bo-mc:bonam lendag, keteplo pandag, bojcrungko kinma:pa:ma:nam odokkc mojog-morognam mc:namcm mc:dag cdc tani: kvdv:dcm sinamno:pc obudsumodag odokkc omvgosvgsunamlo:pc. 
1TI.6.10	Kapcnc murkongcm aipc mc:bonamdc appvng aima:n agerlok appvrc, cdc cdcmpc mc:bonamdc jc akke bulu mc:jvgkvdv:dokkc gvyotla gvpakka:bong odokkc buluk asinkvdv:dcm bojcrung dvgnamkokki nvgkesungaptobong.
1TI.6.11	Cdcmpige:la kapc nokkcpc, Ru:ncpvnckc tani:pc ila, cdc appv:dcm mcpaktoka; dormokanamdcm ka:mi:toka, ainc ager gernam, mc:jvgc, aipc mc:namc, mcmangke:ke:pc du:tvnammc, asin aipc inam gvnamcm. 
1TI.6.12	Ainc mc:jvgdok lcgangc silvg-siya:la mc:toka lo:dv-longkvpc turnamdcm gagtvla du:toka okodo:pc nolum gogtoji cdvlo no ainc lude:sunamdcm bojcrung lukanbinclok kcra:lo lusukaji. 
1TI.6.13	Ru:ncpvnckc dungkolo sc:kobv appvngcm turnamcm bidagji, odokkc Kristo Jisubv sc:ko Bv lukanbinamdo Potindok Pilatkc kcra:do ainc lukanbinamko lutonc, 
1TI.6.14	ngo lujcmna nom ludung lulvgnam agomdcm narc:dopc lc:lang odokkc lugcng kama:dopc Ru:tum Jisu Kristobv lenkuma:sisscm; 
1TI.6.15	odokkc cdcm lendokupc ayir aiyo:pc pv:dodo lcngkanycku akirba:d pa:ncdokki odokkc Appvngcmyam Bottaya:nclokki, Migomnok ru:tumdokki, 
1TI.6.16	sc:kobv atcro:do sima:nammc du:ji odokkc ka:rvgsula:ma:nam pva:lo du:doji, sc:kom oko tani:ycsin cdvlosin kangkvma:nc cdcmanggom ka:la:ma:nc. Bvkkolo:pc mcnggcnammc odokkc lo: dv-longkvpc migom donamc dungka:langka. Amen.
1TI.6.17	Cdc mircmnckvdv:dokkcpc sc mo:pvso, bulum bottcpc lubonsudopc luma:dopc lujcmtoka, cdcmanggom buluk mc:tindcm oddar cmnamma:nc mitcmircmma:lo mc:ma:pc cmpige:la Ru:ncpvnckolo sc:kobv mitcmircmru:pc ngolum appvngkokki du:podagpodopc moru:lvgtagnc. 
1TI.6.18	Bulu ainc agercm gerpa:yc, ainc ager gernam kvdv:lo mitc-mircmpcmvlo, bipaknam attarcm bijo:pcnamc odokkc ammem ayang abola, 
1TI.6.19	cdcmpc ro:yampokc lcgangc bulu av-avyc ainc dunggcngko mosa:yc odomvlo jen bulu turla du:namdc gagla du:bomycpc okodc ncrkvgpc turnamrungcji.
1TI.6.20	O Timoti, nom okodcm bigablvgtagnc ka:sv:mosv:toka. Dormokama:nc agom luke:nc kvdv:dcm mcpaktoka odokkc luyotmvnsunam kvdv:dcm okodcm lume:pc kinnam cmna ludoji, 
1TI.6.21	kapcnc cdcm lugo:la akke mc:jvg agomdok mcnggoddokkc gvpakkang.
1TI.6.21	Nolukkolo ayangc dungka:langka.
2TI.1.1	Poulbv, Ru:ncpvnckc mcngkamdcmpc Kristo Jisukc mclvgla ager gerncko turnamdo pesunamdo:pc okodc Kristo Jisukolo du:ji.
2TI.1.2	Timoti:kolo:pc, ngok aipc mc:nam awodo:pc.
2TI.1.2	Ayangc, mc:yinsunamc, odokkc mcnganc Ru:tumkolokkc cdc Abudokkc odokkc Kristo Jisu ngoluk Ru:tumkolokkc.
2TI.1.3	Ngo Ru:ncpvncmc aipai bido sc:kom ngo narc:pc mc:nam-sagnamki agercm gerbodoji, kapc ngok abukvdv:dc ika:ji, cdvlo ngo mcma:pc ngok kumkolo mc:pa:doji. 
2TI.1.4	Kapc ngo noluk miksikvdv:dcm mc:pa:doji, ngo yummcm longgcm asinang ola dung nolum ka:lvla, jen ngo mc:po bi:ycpc. 
2TI.1.5	Ngom noluk mc:juppc mc:jvgnamdcm mc:pa:motok, cdc nok ya:yo Loiskolo dunga:danna mc:jvgdcm dunganc odokkc nok anc Iunisekolo odokkc su:pak, ngo su:pak kindagrung, nokkolo dung. 
2TI.1.6	Cdcmpidag ngo nom mc:pa:modungku cdcm Ru:ncpvnckc aman binamdcm lckoda dorsa:modokupc cdc nokkolo ngok alak pigapnamdokki du:namdcm. 
2TI.1.7	Kapcnc Ru:ncpvncbv ngolum pcsonc yaloko bimangai cmpige:la ilang-gvla:nc yaloko odokkc aipc mc:namc odokkc avycm mentumsula du:namko.
2TI.1.8	Cdcmpidag anyi:yoka odokkc ngoluk Ru:tummc lukanbipc, cdcmanggom ngom bvk makana:lo tumnamno, cmpige:la tadponc lutaddok lcgangc Ru:ncpvnckc ilanggvlangki du:g gvla lubilangka, 
2TI.1.9	sc:kobv ngolum moturtonc odokkc ngolum angunnc gognamki gogtonc, ngoluk aipc ager gernamkokkimang cmpige:la Bvk avkc mc:jongkokki mcngkampc odokkc dv:takkvdv:dok po:pcbong cdc oko aya:dcm ngolum Kristo Jisukolo bitoji, 
2TI.1.10	odokkc su:pak ngoluk Moturnc Kristo Jisukc lennamdokkc lcngkantag, sc:kobv sinamcm la:paktonc odokkc turnamclang lo:dv longkvpc dornc mcrupc tadponc lutaddokki.
2TI.1.11	Sc tadponc lutadsok lcgangc ngom lutadbigo:ncpc agercm togc:lvgtungai odokkc cdcmpidag ngo ipusire:ycm pa:do ngo kapc idoji. 
2TI.1.12	Cmpige:la ngo anyi:mang, kapcnc ngo kindag sc:kom ngo mc:jvgdoji, odokkc ngo kindagrung jc Bv cdc Longcdc pvnga:dodo:pc ka:ribomla du:la:dag okodcm ngom lugablvgtagji. 
2TI.1.13	Aropc ainc agomkvdv:dok lukamdcmpc tattoka okodcm ngokkolokkcm tadtoji, mc:jvgdo:lang aipc mc:namdo okodc:bulu Kristo Jisukolo du:ji; 
2TI.1.14	Angunnc Yalodokki oko arodcm nom togc:lvgtaganc aipc mc:toka okodc ngolukkolo du:ji.
2TI.1.15	No kinna dung jc Asia:do du:nc appv:dc ngokkolokkc gvpakka, odokkc buluk ara:lok Pigelu:bv odokkc Hermogenebv. 
2TI.1.16	Ru:tumbv aya:pc mc:yinsunamcm Onesiporu:kc cra:dcm bika:langka, kapcnc bv ngom mcna: mcna:pc du:rasumoto idvrsisongcm la:pakto; bv ngok ikoli:ki kognamdcm anyi:mangai, 
2TI.1.17	cmpige:la cdvlo bv Ro:mdo gv:pv:tonc bv ngom kvnggv:pc asinang ola mago:to odokkc ngom pa:to– 
2TI.1.18	Ru:tumbv bvm mc:yinsunam pa:dopc bika:langka Ru:tumkolokkc odo Longcdo–odokkc nom aipc kinbu:la bv Ipesu:do appvng agercm gerla:yam.
2TI.2.1	No cmpcmvlo, ngok aowa, aya:do kvnggv:toka cdc Kristo Jisukolo du:ncdcm, 
2TI.2.2	odokkc no okodcm ngokkolokkcm tadtoji bojcrung lukanbinclokkcm mc:jvgnc tani:ycm togc:lvgnam sc:kobulu ammemsin poyirbila:dopc.
2TI.2.3	Irisinyo pa:namlo Jisu Kristokc ainc mimagmonc koncmpc ilang-gvlangka. 
2TI.2.4	Oko mimag monncsin agerro du:dom okum agerdo gergo:la du:mang, bvk ka:la gernamdc bvm gerdopc mca:lvgncdcm mc:lvgsumopc cmna mc:nampc ila:yam. 
2TI.2.5	Oko yc:mvnsunc tani:ycsin bv lujvg-lurodokkcmpc mopvma:mvlo v:rnc dumlubcm pa:mang. 
2TI.2.6	Cdc kvnggv:pc torpc ager gernckvdv:dc sc:ko pa:pongarnam arvg kvdv:dcm pa:pa:do. 
2TI.2.7	Ngo okkom ludoji mcngkvla ka:toka, kapcnc Ru:tumbv nolum appvng mcngkinnamcm biycpc.
2TI.2.8	Mc:pa:toka Jisu Kristomc, sikolokkc turkuncdcm, Dawidkolokkc lennc, ngok tadponc lutaddo kapc lutoji, 
2TI.2.9	cdc tadponc lutaddcm okodok lcgangc ngo irvsinyom pa:doji tani:mokencmpc ikoli:ycm koggabkosula dung. 
2TI.2.10	Cdcmpidag ngo appvngcm balenna la:namkvdv:dok lcgangc mentumsula du:do jen bulusin Kristo Jisukolo turnamcm pa:ycpc odok lo:dv-longkvpc du:nc amin gvnamdokki:. 
2TI.2.11	Cdc lunamdc arorungc:
2TI.2.11	“Ngolu jodi Bvk lcdulo simvnto,
2TI.2.11	Bvk lcdulo ngolu turmvnycsin;
2TI.2.12	jodi ngolu oijoto, ngolusin Bvk
2TI.2.12	lcdulo migomcm domvnyc;
2TI.2.12	jodi ngolu Bvm lupaksuyc,
2TI.2.12	Bv:sin ngolum lupaksuyc;
2TI.2.13	jodi ngolu mc:jvgkama:ncpc iycnc,
2TI.2.13	bv mc:jvgkancpc ila du:dag
2TI.2.13	kapcnc Bv avdc avdcm lupaksula:mang.”
2TI.2.14	Scmbulum bulum mc:pa:motokuka, odokkc Ru:tumkc kcra:lo sanggabla lutoka gomug luker-luyermvnsunammcm mcdopc, okodc atv aincmsin ima:ji, cmpige:la tadncdcm momvgdag. 
2TI.2.15	Noluk aiyanggerncm gertoka nolu avyc avycm Ru:ncpvnckolo tolvgnam akoncmpc, ager gerncko sc:kobv anyi:supcnammc kama:dopc, aropc aro agomdcm gagdopc. 
2TI.2.16	Cdcmpinc sel-belainc agom luke:nc tani:kvdv:dcm mcpaklangka, kapila:nc cdc tani:kvdv:dcm bojc bojcya:pc dormo kama:lo:pc gvbodag, 
2TI.2.17	odokkc buluk agom lunamkvdv:dc odok lambcdcm ya:bomnammcmpc dodag. Buluk ara:dok Himenaeubv odokkc Piletu:bv, 
2TI.2.18	sc:kobulu gvkesula sikolo:pc arolokkc gvka:ji cdcmpc lulajc turkunamdc turkangcikubong. Bulu akelok mc:jvgcm mc:mur mc:yarsumotobong. 
2TI.2.19	Cmpige:la Ru:ncpvnckc kvnggv:nc dunggabkodc du:dag, sc muhorscm bomna: “Ru:tumdc kindag cdc sc:kobulu Bvkkcji,” odokkc, “Kajc appvngc sc:ko Ru:tumkc amindcm mindagji aima:nc agerlokkc germa:pc du:la:jc.”
2TI.2.20	Okum bottcnc crangkolo avnclang murkong arcmbati:ong du:mang cmpige:la vsvngclang among attarcsin du:dag, odokkc akedcm mcnggcnam ager gernapc, akedcm mcnggcma:nc ager gernapc. 
2TI.2.21	Jodi akonc avyc okodc menggcma:nc narc:mosuycji, odo bv ainc ager gernanc attarpc iyc, angunmola odokkc okumdok ru:tumdokkcpc inasa:napc aidag, atv ainc ager gernancpc mosv:sudag. 
2TI.2.22	Cdcmpidag ya:me: sv:sang aima:pc mc:namcm mcpaktoka odokkc dormokama:ncm ka:mi:toka, mc:jvgcm, aipc mc:namcm, odokkc mcngancm, cdc sc:kobulu Ru:tummc gogdagji narcngo:nc asinki. 
2TI.2.23	Okkomsin kinma:nc kvdv:dokki okkomsin ipcnammc kamang, arvsu:ma:nc luka:mvnsunamkvdv:dcm; no kindag jc cdcbulu pamvnsunam kvdv:dcm lenmodag. 
2TI.2.24	Odokkc Ru:tumkc ager gerya:nc kvdv:dc pamvnsugo:ncpc ipcma:namc cmpige:la appvngcm aipc mc:ncpc ipcnammc, 
2TI.2.25	airu:nc poyirncpc, mc:yinsuncpc, ainc agomki bvk biruddi:ncm lugabdopc lulangka. Ru:ncpvncbv kapcjila cdcm tolvgciycsong jc bulu asinc mc:dvrra mc:latsuyckupc odokkc arodcm kinkapc gva:ycpc, 
2TI.2.26	odokkc bulu uidok ketelepdokkc duggcla:ycpc, bvk mcngkamcm idopc lcdudo sogabdag.
2TI.3.1	Cmpige:la scm mcngkintoka jc du:tcr-dungabdo longcdo bottcnc csar yula nvnga:nam longgc pvnga:yc. 
2TI.3.2	Kapcnc tani:kvdv:dc avycm aipc mc:ncpc iyc, murkongcm aipc mc:ncpc, lubonsunnc, ngowong cmna mc:sunc, keker-jengerla lunnc, buluk ancabukvdv:dok lunam tadma:nc, 
2TI.3.3	ainc ager lcgangc aidag cmna lulatsulv:ma:nc, angunma:nc, tani:mcngkampc ima:nc, luyircm tadkinma:nc, aima:pc lulvggo:nc, nc:ng mago:la igo:nc, kvnggv:pc aglvng sa:nc, 
2TI.3.4	aincm tayumnc, kvnggv:pc ammem aima:pc ager gernc, ansuka:suma:nc, bottcpc ngowong cmna mc:sula, du:po-dunganongcm aipc mc:nc Ru:ncpvncmc aipc mc:namdcmyam, 
2TI.3.5	dormo incpc ido cmpige:la odok ilang-gvla:dcm lupaksunnc. Cdcmpinc tani:kvdv:dcm jonsuyok. 
2TI.3.6	Kapcnc buluk ara:dok cdc sc:kobulu cra:lo:pc buluk lambcm gva:dag odokkc milbomago:nc nc:ngkvdv:dcm gagdag, pa:bcm jo:dag odokkc angu angu mc:nam agercm gerdag, 
2TI.3.7	sc:kobv akonmumkoncm lunam taddag odokkc cdvlosin arodok kinnamdcm kinna:mang. 
2TI.3.8	Kapc Janne:bv:lang Jambre:bv Mose:mc birudi:pc ikaji, cdcmv:pc sc tani:kvdv:sc:sin arodcm birudi:pc idag, asin aima:si:ma:nc tani:kvdv:dc odokkc mc:jvgcm lume:pc lunc tani:yc; 
2TI.3.9	cmpige:la bulu airu:pc mo:tc:pc gvma:pc, kapcnc buluk aima:nc ager appv:dcm appvng kinabyc, kapc cdc tani:anyidokkc ika:ji.
2TI.3.10	Cmpige:la no su:pak ngok poyircm tattobong, ngok du:nam-dagnamcm, ngok turnamsok mc:la gvnamdcm, ngok mc:jvgcm, ngok mentumsula du:namcm, ngok aipc mc:namcm, ngok mcmangke:ke:pc du:tv-dagtvla du:namcm, 
2TI.3.11	ngok ipusire: pa:namkvdv:dcm, ngok du:g gvnamkvdv:dcm, okodcm ngo Antiokdo pa:toji, Ikoniumdo, odokkc Listra:do, kapinc ipusire:ycmbulum ngo menya:sula du:toji; ckvdaggom cdc appv:dokkcm ngom Ru:tumbv moturto. 
2TI.3.12	Aropakpci sc:ko dormokanc turnamko Kristo Jisukolo turycnc ipusire:ycm pa:yc, 
2TI.3.13	cdvlo aima:nc tani:kvdv:dc aima:namlokkc aima:pc ila gvboycnc, yadnc kvdvngc odokkc yadnamc. 
2TI.3.14	Cmpige:la nokkcpcdan, okodcm no kintonc odo du:tvtoka kvnggv:pc mc:jvgtoji, 
2TI.3.15	sckkolok no cdcm kintoji odokkc kapc kowawdokkc no angunnc adnamkvdv:dcm kintoji okodc:bulu nom moturnam lcgangc luyirla:dagji Kristo Jisukolo mc:jvgla. 
2TI.3.16	Ru:ncpvnckc agom jvggab appv:dc Ru:ncpvnckc ngalennvgnamc odokkc poyirnapc avkannc, ge:napc, lumurcm lugabnakupc, odokkc dormokanamlok lcgangc iyirgvyirncpc, 
2TI.3.17	jc Ru:ncpvnckc tani:dc pv:namkopc iycpc, aipc ainc ager lcgangc mosv:dopc.
2TI.4.1	Ngo nom Ru:ncpvnckc ka:de:pc lulvgdung odokkc Kristo Jisukc sc:kobv turnclang sinckvdv:dok kcba:ba:nc, odokkc Bvk lennamdokki odokkc migomdokodokki: 
2TI.4.2	agomdcm lutadbitoka, ayirro odokkc ayirkama:dowycmsin mcna:ya:pc cmna ilangka, mcnga:motoka, ge:langka, odokkc tadponc luyir agomcm lulang, mentumsunamcm ilang-gvla:ma:pc iyoka odokkc poyirnamlo. 
2TI.4.3	Kapcnc ayirdc pvnga:dobong cdvlo tani:kvdv:dc aipaknc poyirnammcm tadka:ma:ycnc, cdcmpige:la a:gnc yerung gctaksula bulu avkc lcgangc avyc poyirncpc isuyc buluk avkc aipc mc:nam kvdv:dcmpc idopc, 
2TI.4.4	odokkc arodcm tadma:pc gvyotdag odokkc cmmum lekedo:yvngcm kvgo:dag. 
2TI.4.5	Nokkcdan, lo:dcm du:tvdagtvncpc itoka, du:g-gvnamcm gvlangka, lutad lubinc tani:lok agercm gerlangka, nok migom ager gernamcm gerpvtlang.
2TI.4.6	Kapcnc ngo palvgpcnampc idungcibong; mcla gvkunam ayirdc pvnga:du:bong. 
2TI.4.7	Ngo bottarya:n mimagdcm moto, ngo dugnamdcm dugamto, ngo mc:jvgdcm mc:tvto. 
2TI.4.8	Cdcmpidag, ngok lcgangc dormokanamlok dumlubcm tvlenna lc:bitak, okodcm Ru:tumbv, cdc dormokanc kcba:-ba:ncdc, odo longcdo ngo biycji, odokkc ngommo:mang cmpige:la sc:koi Bvk lenkunamdcm aipc mc:dagji cdc appv:dcm.
2TI.4.9	Ngokkoso:pc lomdanna gvpc aipc antoka. 
2TI.4.10	Kapcnc Dema:bv, sc silokc mo:pvscm airu:pc aipc mc:dung, ngom mcpakto odokkc Tissaloniangpc gvkang; Kressenbv Galatia:pc gvkang, Titusbv Dalmatia:pc. Lu:kkc atcrc ngok lcdulo dung. 
2TI.4.11	Markmc magablang odokkc nok lcdulo gvbolang, kapcnc bv aipc inc-gvncko ngom idum-gvdumsuddom ibo-gvbojo:ncko. 
2TI.4.12	Tikiku:mc ngo Ipesu:pc mclvgto. 
2TI.4.13	Cdvlo no gvycnc, ingga:nc bottanc galugdcm cdc Karpuskolo Troa:do mcpaknamdcm bombilangka, potinkvdv:dcmsin, odokkc appv:dcmyam murkong sogcndc.
2TI.4.14	Alekjandarbv ta:m attar moncdc kvnggv:pc ngom aima:pc luksanmoto; Ru:tumbv bvm bvk aima:nc ager gernam kvdv:dok lcgangc palvgcm lvgycpc. 
2TI.4.15	Bvm no avyc ansuka:sulangka, kapcnc kvnggv:pc ngoluk lutaddcm lutumto.
2TI.4.16	Ngok lurasupongardo sc:kosin ngokkcpc lumvntomang, appv:dc ngom mcpakto. Bulum odok lcgangc lujcmka:langka! 
2TI.4.17	Cmpige:la Ru:tumbv ngok kcra:do dagkang odokkc ngom tornamcm bito pv:dandopc lutaddcm lubidopc, jc appvng Angu tani:kvdv:dc cdcm tadla:dopc. Cdcmpc ngo inggolok nappa:lokkc gvpvtsuto. 
2TI.4.18	Ru:tumbv ngom appvng aima:nclokkc moturyc odokkc Bvk taycng dungkodok lcgangc mopvtag. Bvkkcpc amin gvnamdc ika:langka lo:dv-longkcm. Amen.
2TI.4.19	Priska:mclang Akila:mc kumtadsubilang, odokkc Onesiporu:kc okum cra:dcm. 
2TI.4.20	Irastu:bv Korinto:do dungkang; Tropimu:bvm ngo Miletu:do lc:to. 
2TI.4.21	Dvgvn a:ma:dapc gvpc cmna no ila:rung. Ibu:lu:bv nom kumtadsudag, kapc Pudenbv odokkc Linu:bv odokkc Klaudia:bv odokkc bvro appv:dc kumtadsudagji.
2TI.4.22	Ru:tumbv nok yalodo du:mvnka:langka. Nok lcdulo ayang-abbo dungka:langka.
TIT.1.1	Poulbv, ager gerya:nckon Ru:ncpvnckc odokkc Jisu Kristokc mclvgla ager gerncko, Ru:ncpvnckc balennamkvdv:dok mc:jvgdcm mc:barmopc buluk arodok kinnamdcm okodc dormo kanamki lckopc imvndagji, 
TIT.1.2	lo:dv-longkvpc turnamdok mc:tindcm okodcm Ru:ncpvncbv, 
TIT.1.3	sc:kobv cdvlosin lume:ycm luma:nc dv:tagkvdv:dok dv:tak po:pcbong pesubitoji odokkc lenpcnam ayirardo Bvk agomdo lcngkansuto lutad inamdokki okodokki ngom Ru:ncpvnckc lulvgkki ngoluk Motuncdc lugablvgtoji.
TIT.1.4	Tituskolo:pc, ngok awodc lo:dcm mc:jvgnamlo: Ayangc odokkc mcnganc Ru:ncpvnc cdc Abudokkc odokkc Kristo Jisubv ngoluk Morturnckolokkc.
TIT.1.5	Cdcmpila:na ngo nom Kreti:do lc:tonc, jc no aimodokupc okodc aimangaji, odokkc tawon appv:do kapc ngo luyirlvgtoji nom abv:ncm agercm tolvgdopc, jodi tani: akonc aima:pc lunam kama:ji, 
TIT.1.6	nc:ng akko:lok milbongcnc, odokkc bvk ommang kvdv:dc mc:jvgamdagji odokkc aisi:ma:nc ager gergo:nc cmna lujcmnammangcdcmanggom agomasv tadma:ncpc incmang. 
TIT.1.7	Kapcnc dormo ager gergcnclok gergurnc Ru:ncpvnckc okum kanggabya:ncpc ipc, aima:nc agom lugong kapa:ru:ma:yc; bv ngowong cmna mc:suru:pa:ma:yc cdcmanggom apong tv:la tvngvrsunnc cdcmanggom kvnggv:pc pamvnsugo:la cdcmanggom arc pa:pc cmna mc:bo ka:boncpc ima:pc, 
TIT.1.8	cmpige:la mibobolv:nc, arrom aipc mc:namc, bvk avyc avkc ru:tumpc isula, lc:si-lc:romkama:pc, angunnc, odokkc avycm mentumsula du:la:ncpc; 
TIT.1.9	bv aroru:nc agomdcm kapc poyirkanc cdcmpc gagtvla du:pa:ru:yc odomvlojen bv airu:nc astrong agomdcm luyirbila:ycpc odokkc cdc sc:kobulu cdcm lumeyc cmna luyotla luka:mvnsudagji.
TIT.1.10	Kapcnc bojcrungko agom lunam tadma:nc dung, arvsu:ma:pc lunnc odokkc yadgo:nc, anguru:pc cdc gadpuknc kvdv:dc; 
TIT.1.11	bulum aso:pc du:moru:pa:yc; bulu crang appvngcm aglvng sangapmola:yam aima:pc ncrkvg arc pa:nam lcgangc poyirgo:la:yam okodcm bulukkc poyirpcnam sotto kama:ji. 
TIT.1.12	Bulukkolok avkc akonc, buluk avkc lungor agom lunckonc, ludag, “Kreti amikvdv:dc lo:dcm lume:lunnc, aima:nc simvnc, lo:bagnc dorv-donyoncbulu.” 
TIT.1.13	Sc lukan lubinamsc arro. Cdcmpidag bulum kvnggv:pc torpc ge:langka, jc bulu mc:jvglo aroru:pc mc:jvgycpc, 
TIT.1.14	Jiwukvdv:dok leke do:yvng kvdv:dok agom tadnamdcmyam cdcmmanggom tani:kvdv:dok lulvgkvdv:dcm sc:kobulu arodcm lupakdagji. 
TIT.1.15	Angunncdokkcpc appvngci angundag, cmpige:la aima:ncdokkcpc odokkc mc:jvgma:ncdokkcpc okodc:sinci angunmang, buluk asinrungkvdv:dci odokkc mcngcsagcmc:namkvdv:dci mcngkcrcp-mc:mcrcpdag. 
TIT.1.16	Bulu Ru:ncpvncmc kindag cmna lukansudag, cmpige:la bulu bvm buluk agerkvdv:dokki lupaksudag; bulum kvnggv:pc tayumpcnamc, agom lukam tadma:nc, atv ainc agerlokkcpcsin aima:nc.
TIT.2.1	Cmpige:la nolukkcpcdan okodc aiyo:pc lunam astrong agomcji poyirtoka. 
TIT.2.2	Abv:ya:nc tani:kvdv:dcm mc:jupmcngkapdopc lulvglangka, mcnga:lang, mcngcsagcla, mc:jvglo aiyo:pc mcnga:la, aipc mc:la, odokkc kvnggv:la du:namlo. 
TIT.2.3	Abv:nc nc:ngkvdv:dcmsin cdcmv:pc lulvgtoka agomasv inam-sa:namlo aiyo:dopc, lume:pc luncpc ima:dopc cdcmanggom tv:nclok pagbopc ima:dopc; okodc aidagji cdcm bulu poyirpa:yc, 
TIT.2.4	odokkc ame:nc nc:ng kvdv:dcm odokkc ommang kvdv:dcm aipc mc:dopc luyir-gvyirpcnamc, mcngc-sagcdopc, angundopc, 
TIT.2.5	odokkc buluk milbongkvdv:dok agomcm tadla du:dopc, jc Ru:ncpvnckc agomdcm aima:pc tadmoma:ycpc.
TIT.2.6	Cdcmv:pc ya:me:kvdv:dcm bulu avkvdv:dcm montumsula du:jo:dopc. 
TIT.2.7	Avyc lcngkansutoka appvng agerlo ainc ager gernc akoncmpc ila, odokkc nok poyirkolo angu anguma:namcm lcngkanna, kvnggv:namcm, 
TIT.2.8	odokkc aropc ainc agomcm lunamcm cdc okodcm lupakla:ma:dopc, odomvlo jen atv birudi:nckoncm anyi:sumoycpc, ngolum akosin aima:ncko lunam kama:pc ila.
TIT.2.9	Pagbokvdv:dcm buluk ru:tumkvdv:dcm agom lukam taddopc lulvgtoka odokkc appvng agerlo mc:lvgsudopc; bulu agom lunam tadma:pc ipcnamma:yc, cdcmanggom ame:-are:nc attarcm dopso:ma:dopc, 
TIT.2.10	cmpige:la appv:dcm aroru:pc narc:pc lcngkandopc, odomvlojen appv:lo bulu Ru:ncpvnckc ngoluk Moturncdcm aiyo:pc lunam agomdcm gcycpc.
TIT.2.11	Kapila:nc Ru:ncpvnckc aya:dc tani:kvdv:dok moturlcgangc lenkang, 
TIT.2.12	ngoluk dormo kama:n appv:dcm odokkc mo:pvsok aima:pc mc:namsagnam mcpakdopc luyirdag, odokkc ansv:n asin gcla turra du:dopc, dormokala, odokkc so mo:pvsok dormokanc turnamko turla, ngoluk akirba:d pa:nam toya:dcm toka:la du:la, 
TIT.2.13	cdc ngoluk bottcnc Ru:ncpvnc odokkc Moturnc Jisu Kristobv lenkunamdc, 
TIT.2.14	sc:kobv avdc ngolum rcpvtkupc cmna appvng Bvk avkc lcgangc Bvk avkc tani:ckkc sc:kobulu ainc ager lcgangc anguru:nc tani:yc.
TIT.2.15	Sc appv:scm lutadgo:toka; luyirtoka odokkc ge:yirtoka appvng ilang-gvlangki. Sc:komsin nom lupakluyakkosuyok.
TIT.3.1	Bulum migom donc kvdvng odokkc kanggabdaggabnc kvdv:dok agom lulvg tadkampc du:dopc mc:pa:dopc lutoka, agom taddopc, atv mcnggcnam ager lcgangc mosv:sula du:dopc, sc:komsin aima:nc agomcm luma:dopc, 
TIT.3.2	pamvnsunamcm mcpakdopc, asin aiyo:dopc, odokkc appvng tani:ycm inam-sa:nam pv:namrungko lcngkandopc. 
TIT.3.3	Kapila:nc av avycsin po:pc lcko monsi-monba:dagai, agom tadmangai, gvyodla gvdungai bojcrung ilvng-sa:lv:lok mc:bo-ka:bolok pagboai, ngoluk longckvdv:dcm ncka:mvnsula odokkc ncgopogola mclvgla, tani:kvdv:dc tayumna odokkc akoncm akonc tayumla; 
TIT.3.4	cmpige:la cdvlo Ru:ncpvnckc ainamdc odokkc ansv:nc asin gcnam aya:pc mc:nam ngoluk Moturncdc lenka:nc, Bv ngolum moturto, 
TIT.3.5	ngoluk dormokanam ngoluk ainc ager gernamong kokkimang, cmpige:la Bvk avkc mc:yinsunam aipc mc:jongkokkimvn, opvnkvdv:dcm vrpu:namdokki odokkc Angunnc yalodokki anumonamkokki, 
TIT.3.6	okodcm Bv ngoluk tayc:lo mircmpc Jisu Kristo ngoluk Moturncdokki pvrumlvgtojc, 
TIT.3.7	cdcmpimilo jen ngolum Bvk aya:pc mc:namkokki aidag cmna luycnc odokkc lo:dv longkvpc turnamlok mc:tomla du:namdok du:ngkonsumvnncpc iycpc. 
TIT.3.8	Cdc lunamdc arorungc.
TIT.3.8	Ngo nolum sc agomkvdv:scm mcma:pc gagla du:toka cmna asinbc mc:dag, odomvlo jen cdc sc:kobulu Ru:ncpvncmc mc:jvgdagnc ainc agercm avkvdv:dc gerpc ansuka:suycpc; cdcbulu anguru:pc aidag odok tani:kvdv:dokkcpc av kadag. 
TIT.3.9	Cmpige:la okolok aima:pc svgka:mvnsu:nam agomkvdv:dcm mcpaklangka, ope:ncgvng agomc, agom lukermvnsunam, lujvglurodok agomlo pamvnsunamc, kapcnc cdcbulu la:bkama:nc odokkc okopcsin aima:nc. 
TIT.3.10	Kapc milbong tani:lokkcpc sc:kobv kcvgpc mc:doji, bvm lckomam lcnyikopc lusvngge:la, bvkkokki okkomsin ipcnam kama:bong odokkc kinna jc cdcmpinc tani:dc gvyodla gvnnc odokkc pa:pkannc; 
TIT.3.11	bv avdc aima:pc inncbong.
TIT.3.12	Cdvlo ngo Artemasmc cdcmanggom Tikiku:mc nokkolo:pc mclvgycnc, no Nikopolisolo ngom rvgsupc kapci idaggom rvgsulangka, kapcnc ngo olo dvgvndo du:pc cmna mc:tobong. 
TIT.3.13	Jenasmclang lujvgluro luncdcm odokkc Apolosmc buluk lambcdo lomdopc no gvmoru:langka; ka:langka bulu okkomsin kamang cmnam du:pc lagimangkc. 
TIT.3.14	Odokkc ngoluk tani:kvdv:dcm bulu avkvdv:dcm ainc ager gernamdo gerdopc dungkaisumolang, mcna:pc manam atvlo idum gvdumsunam pa:dopc, odokkc arc kama:dopc ima:dopc.
TIT.3.15	Appv:dc sc:kobulu ngok lcdulo du:nc nolum kumtadsunamcm mclvgtag. Kumtadsulang cdcmbulum sc:kobulu ngolum mc:jvglo aipc mc:dagji.
TIT.3.15	Noluk appv:lo aya:pc mc:namc dungka:langka.
PHM.1.1	Poulbv, Kristo Jisukc lcgangc makana:lo tumnamc, odokkc Timoti:bv ngoluk bvrodc.
PHM.1.2	Pilemonkolo:pc ngolukmc:bomsunam ager gerjon odokkc Appia:bv ngoluk bvrmcdc Arkipusbv ngoluk mimag mojonc, odokkc nok okumdok mondoli:do:pc: 
PHM.1.3	Ayangc nolukkolo:pc odokkc Ru:ncpvnckolokkc mcnganc ngoluk Abudokkc odokkc Ru:tum Jisu Kristokolokkc.
PHM.1.4	Ngok Ru:ncpvncmc lo:dcm kumdodo cdvlo mc:pa:doji ngo nom aipai bido, 
PHM.1.5	Kapila:nc ngok aipc mc:namclang mc:jvgcm taddag okodc nokkc Ru:tum Jisukcpc du:ji odokkc aipc kumnc tani: appv:dokkcpc, 
PHM.1.6	odokkc ngo kumdojc nok mc:jvgdcm lubinamdc Kristokolo ngoluk ainam appvng kinnamcm aila gvbommoycpc. 
PHM.1.7	Kapila:nc nokkolokkcm ngo bojcrungko mc:pom odokkc du:po dungancm nok aipc mc:namdokkcm pa:to, ngok bvrra, kapila:nc nokkokki aipc kumnc tani:kvdv:dcm mc:pomoto.
PHM.1.8	Cdcmv:pc, ngo nom Kristokolo lulvgpc asinang bottapc mc:daggom okodcm ipcnamcnc cdcm idopc. 
PHM.1.9	Ckvdaggom aipc mc:namdok lcgangc ngo nom lurcl lunamdcm mc:ya:to–ngo, Poulbv, migom lutad luya:binnc odokkc su:pak maka:na:lo du:ncsin Kristo Jisukc– 
PHM.1.10	ngo nom kumna ludung ngok awodok, Onesimuskc lcgangc, sc:kokc abupc ngo ika:ji ngok makana:lo du:dodcm. 
PHM.1.11	(Po:pc nokkcpc bv ager kaboma:nckai, cmpige:la su:pak bv aropakpci agerlo aincko nokkcpcla: ngokkcpc.)
PHM.1.12	Ngo bvm nokkolo:pc mclatlvgdungku, ngok asinru:scmci mc:lvgla. 
PHM.1.13	Bvm ngokkolo lc:pc mc:poyai, bv ngom ibi-sa:biycpc cmna nok lcgangc ngok makana:lo du:dodcm tadponc lutaddok lcgangc; 
PHM.1.14	cmpige:la nok agom pa:ma:pc ngo okkomsin ige:mang cmna mc:to odomvlojen lukamdcmmarpc ima:ycpc cmpige:la nok avkc mc:lv:pc mc:namdcmpc idopc.
PHM.1.15	Kapcjila cdcmv:pila bv nokkolokkc gvpakkangapc ayir asudkopc, jc no bvm lo:dvlongkvlokkcpc la:latyckupc, 
PHM.1.16	cdvlosin pagbokoncmpcmang cmpige:la pagbokoncmyam aiya:ncpc, mc:bomsunam bvrokoncmpc, anguru:pc ngokkcpc cmpige:la nokkcpc kapc bojcrungkopc iycnc, adinno odokkc Ru:tumkolo anyipakdo.
PHM.1.17	Cdcmpila ngom nok ijongvjonkonc cmna mc:mvlo, bvm torvgsulangka kapc no ngom torvgsudoji. 
PHM.1.18	Bv nom imurko itorungcimvlo, cdcmanggom nom o:kaiko bikupcnam du:mvlo, cdcm ngokkolok malangka. 
PHM.1.19	Ngo, Poulbv, scm ngok avkc alagsokki adtag, ngo cdcm dorycku nokkc ngom okkomsin bikupcnam kamang cmpc nom avdcmsinci. 
PHM.1.20	C, bvrra ngo nokkc avnamko Ru:tumkolo asudo:ko madung. Kristokolo ngok asincm anupc mc:tinsumotoka.
PHM.1.21	Nok asin agom lunam tadnamdcm mc:la, ngo nom addung, ngo okkom ludu:nc cdcmsinyam no iya:nc cmnamdcm kinna. 
PHM.1.22	Oddung, ngok lcgangc mibo dungkoko mosv:teika, kapcnc ngo nok kumnamkokki nokkcpc pa:lenyckupc cmna mc:tindung.
PHM.1.23	Ipaprasbv Kristo Jisukolo ngok makana:lo du:jondc, nolum kumtadsunamcm kumlvgdag, 
PHM.1.24	cdcmv:pc Markbv, Aristarku:bv, Dema:bv, odokkc Lu:kbv, ngok ager gerjonkvdv:dc.
PHM.1.25	Ru:tum Jisu Kristokc aya:dc noluk yalodo lo:dcm dungka:langka.
HEB.1.1	Bojcru:lo odokkc angu angu lambcki Ru:ncpvncbv lekelokkcbong ngoluk abukvdv:dcm lungor lunckvdv:dokki luto; 
HEB.1.2	cmpige:la sc du:tcr longckvdv:so Bv ngolum Awo akokokki luto, sc:kom Bv appvng attarlo pangkonsuncpc tolvgtoji, sckkokki Bv Mo:pvscm ru:toji. 
HEB.1.3	Bv Ru:ncpvnckc amin gvnamdcm unkonsumodag odokkc Bvk mour tubjedardcmpc inam-sa:nam lcngkandag, mo:pv ap pv:scm agomdok ilang gvlangki jo:sa:la. Cdvlo Bv pa:pkvdv:dok lcgangc narcngmotonc, Bv taycng amo:to Mcngcru:namlok lagbvgpc tedkang.
HEB.1.4	Taycng among lutadlunc kvdv:dcm bottarya:ncpc ila Bv bulumyam aiya:ru:nammcm pa:to. 
HEB.1.5	Kapcnc taycng lutad lunckvdv:dc lekelokkcbong Ru:ncpvncbv sc:kom okkomna lukanc,
HEB.1.5	“No ngok Aowo,
HEB.1.5	Silo ngo nom otobong?”
HEB.1.5	Cdcmanggom lckoda,
HEB.1.5	“Ngo Bvkkcpc abukcpc badyc,
HEB.1.5	odokkc Bv ngokkcpc awokopc iyc?”
HEB.1.6	Odokkc lckoda, cdvlo Bv opongarnamkvdv:dcm
HEB.1.6	mo:pvso:pc gvboyckunc, Bv ludag,
HEB.1.6	“Ru:ncpvnckc taycng lutad appv:dcm Bvm kummotoka.”
HEB.1.7	Taycng among lutad lunckvdv:dok agomcm ludag,
HEB.1.7	“Sc:kobv Bvk taycng among lutad lunckvdv:dcm csarpc imodagji,
HEB.1.7	odokkc Bvk pagbokvdv:dcm vmvlok dorncpc imodagji.”
HEB.1.8	Cmpige:la Awodok agomcm bv ludag,
HEB.1.8	“Nok migom dungkodc, O Ru:ncpvnc, lo:dv longkcm du:yc!
HEB.1.8	Dormo kanc migom ilang–gvla:namdc nok migom doko mo:pvdok ilanggvla:nammc.
HEB.1.9	No dormokanamcm aipc mc:to odokkc lujvglurokama:nammcm tayumto.
HEB.1.9	Cdcmpidag Ru:ncpcpvncbv, nok Ru:ncpvncbv nom mc:pomcngannok
HEB.1.9	tulangcm yonnvgto nok ajonkvdv:dcmyam bojcya:pc.”
HEB.1.10	Odokkc, “No, Ru:tumno, lendo-a:do:do mopvscm pvto,
HEB.1.10	odokkc taycngkvdv:to nok alakdog agerc.
HEB.1.11	Cdcbulu yogpakyc, cmpige:la no du:tvdag;
HEB.1.11	cdcbulu gcnam attarcmpc, akubomna gvdag.
HEB.1.12	No gasorcmpc cdcmbulum yedsa:dag,
HEB.1.12	odokkc bulum angumoyc.
HEB.1.12	Cmpige:la no cddvng c:mo:pinnc,
HEB.1.12	odokkc nok dv:tak kvdv:dc cdvlosin gvngapma:yc.”
HEB.1.13	Cmpige:la oko taycng lutad lunncm Bv cdvlai luton,
HEB.1.13	“Ngok lagbvgpc tedttok,
HEB.1.13	nok miru kvdv:dcm
HEB.1.13	nok alckvdv:dok lcgc:pc imoma:sisscm.”
HEB.1.14	Cdc appv:dc ager incsa:nc yaloma:lang ager gerdopc mclvgnammc, cdc sc:kobulu moturcm pa:tonc odok buluk lcgangc?
HEB.2.1	Cdcmpidag ngolu kcra:ya:pc okodcm ngolu tadtoji tadpa:ru:yc, ckvma:mvlo ngolum odokkc yupakbomyc. 
HEB.2.2	Kapcnc taycng lutad lunckvdv:dok lutad agomdc lugabdagamvlo odokkc aima:nc ager appv:dcm cdcmanggom agom lukam tadma:pc inam lcgang aropc kcbang ba:la palvgcm lvgtomvlo, 
HEB.2.3	kapc ngolu gagsila:ycn jodi ngolu cddvnc bottcnc moturdcm mc:yamc:samvlo? Cdcm lupo:danpc Ru:tumkokki lulenbito, odokkc cdcm ngolum arro cmna lubito cdc sc:kobulu Bvm tadtoji, 
HEB.2.4	cdvlo Ru:ncpvncbv:sin lcnggodkokki lukanbitoji odokkc mcngapla:manam agerkokki odokkc Angunnc Yalodok amancm Bvk mcngkampc binamdcmpc.
HEB.2.5	Kapcnc cdc taycng lutad lunamkvdv:dc:mang jc Ru:ncpvncbv angkupcnc mo:pvdcm kcvgpc lc:namdc, okodok agomcm ngolu ludu:ji.
HEB.2.6	“Cdcm okolai lukanna lubitak:
HEB.2.6	Tani:ycnu okkon jc no bvm mc:pa:donc, cdcmanggom tani: awodcm,
HEB.2.6	jc no bvk lcgangc ka:sv:mosv:dagnc.
HEB.2.7	No taycng lutad among lunckvdv:dcm
HEB.2.7	adjiongko adji:ya:dopc ru:tonc,
HEB.2.7	no Bvm amin gvnamclang mcnggcnamkokki dumlubcm molvgto,
HEB.2.8	Bvk alckvdv:do du:dopc appvngcm lc:la.” Su:pak appvngcm Bvk kcvgpc lcngge:la, Bv okkomsin Bvkkolokc Bvk mcngkamlok angupc lc:tomang. Kapc cdc cdcmpc idagnc, ngolu ckvdaggom appvngcm bvk mcngkampc du:namcm ka:begmang.
HEB.2.9	Cmpige:la ngolu Jisumc ka:do, sc:kobv adjioko taycng lutad lunckvdv:dcm adjiya:motungai, amin gvnamclang mcnggcma:namkokki migom dumlubcm molvgto sinam du:g kostom gvnamkokki, odomvlo jen Ru:ncpvnckc ayangkokki bv appvngkc lcgangc sinamcm sikvycpc.
HEB.2.10	Kapcnc cdc aidagai jc Bv, sck lcngangc odokkc sckkokki appvng attarc du:pcnammcji, bojcrung aowom amin gvmopc, buluk motur pa:namdok igc-gvgcpo:ncpc ipcnammc ipusire: pa:namkokki pv:namkopc pv:dopc. 
HEB.2.11	Kapila:nc Bv sc:ko palvgdagnc odokkc cdc sc:kobulum angumodagnc appv:dokkc lenko akkongko. 
HEB.2.12	Cdcmpinam lcgangc Bv bulum bvrrang cmna gogpc anyi:mang, scmpc lula
HEB.2.12	“ngo nok amincm lutadgo:biyc ngok bvrrangkvdv:dcm,
HEB.2.12	rcngamara:lo nom aipai biyc.”
HEB.2.13	Odokkc lckoda,
HEB.2.13	“Ngo Bvkkolo mc:jvgcm mc:ra:suyc.”
HEB.2.13	Odokkc lckoda,
HEB.2.13	“Sc:na ngo, odokkc Ru:ncpvnckc ommangkvdv:dc ngom binamdc.”
HEB.2.14	Cdcmpila:yam ommangkvdv:dc adinclang i:kokki, Bv avdc:sin cdcmv:pc cdcmv:pin inam gvnamcm gcmvnto, jc sinamkokki jen Bvm mokela:ycpc sc:kobv sinamlok ilang gvlang du:ji, cdcyam, aima:n ager gerncdc, 
HEB.2.15	odokkc cdc appv:dcm sc:kobulu sinam pcsokokki lo:dvlongkcm turdag appv:dok lcga:pc ycnggabla lc:nampc itagji mopvtto. 
HEB.2.16	Kapcnc aroru:pc cdc taycng among lutad lunckvdv:dc:mang jc ager gerbosudag cmpige:la Abrahamkc ope:ncgvng kvdv:dc:mvn. 
HEB.2.17	Cdcmpidag Bvm Bvk bvrrangcmpc appvng agerlo ru:to, odomvlo jen Bv aya:ngaboncpc iycpc odokkc mc:jvg jvrvgnc kumnam ager gernclok bottcncpc iycpc Ru:ncpvnckc ager gernamlo, tani:kvdv:dok pa:pkvdv:dok lcgangc ipu:sunam lcgangc. 
HEB.2.18	Kapcnc Bv avdc:sinci du:gcm gvto odokkc mc:boka:bo ankangkvla ka:to, Bv idumgvdumsula:dag cdc sc:kobulum ankang ka:namcji.
HEB.3.1	Cdcmpidag, angunnc bvrrangkvdvnga, sc:kobulu taycng gognamcm tadmvndonc, Jisumc mc:toka, ngoluk lude:sunamlok ager gernamdc odokkc kumnam agerlok bottcnc. 
HEB.3.2	Bv mc:jvg jvrvgnckkai Bvm sc:kobv agercm bikaji, kappar Mose:bv:sin Ru:ncpvnckc okum ara:do mc:jvgdagaji. 
HEB.3.3	Ckvdaggom kapc okum moncdcm okumdcmpcyam mcnggcya:dagji Mose:mcyam Jisumc bojcru:ya:pc arc kadopc kvto. 
HEB.3.4	(Kapcnc appvng okumcm akonkokki modag, cmpige:la appvng attarlok moncdc Ru:ncpvncbv.) 
HEB.3.5	Su:pak Mose:bv Ru:ncpvnckc okumdo ager gerya:nckoncmpc mc:jvgdagai, lcdupc lupcnam attarkvdv:dcm, 
HEB.3.6	cmpige:la Kristobv awo akoncmpc Ru:ncpvnckc okumdo mc:jvgjvrvgdagai. Odokkc ngolu Bvk okumc ngolu jodi mc:tinsutvla du:mvlo odokkc ngoluk mc:tinno bottcpc mc:sutvmvlo.
HEB.3.7	Cdcmpidag, Angunnc Yalodc kapc ludagji,
HEB.3.7	“Silo, cdvlo nolu Bvk gomugcm taddonc,
HEB.3.8	mimag moncdokkcmpc birudi:pc noluk asin kvdv:dcm tormoyoka,
HEB.3.8	yumrangdo ankang ka:nam longcdokkcmpc,
HEB.3.9	Okolo noluk abukvdv:dc ngom ankang kangkolo kangkvto
HEB.3.9	odokkc ngok agerdcm dv:tak yv:pikopc ka:to.
HEB.3.10	Cdcmpidag ngom cdc opvndokki aglvngcm sa:moto, odokkc luto,
HEB.3.10	‘Bulu lo:dcm asin kvdv:dokki mc:yotla mc:dag;
HEB.3.10	bulu ngok lambc kvdv:dcm kintomang.’
HEB.3.11	Kapc ngo ngok aglv:la pesutoji,
HEB.3.11	‘Bulu cdvlosin ngok du:rasukolo gva:la:ma:yc.’ ”
HEB.3.12	Ka:sv:mosv:toka, bvrrang kvdvnga, ckvdma:mvlo nolukkolok akonc jodi aima:nc ager gerckvdv:dokkcpc iyc, mc:jvgma:nc asinpc ila, turnc Ru:ncpv:ncdokkcpc gerdopc gvboycpc. 
HEB.3.13	Cmpige:la akoncm akonc longgcm longgcm luyirmvnsulang, cddvlo:pc “silo” cmna luycji, jc nolukkolok sc:kosin pa:pdok yadnamdokki asin torma:ycpc. 
HEB.3.14	Kapcnc ngolu Kristokolo orsudo, jodi ngolu mc:tinar–po:namdcm du:tcrdo:pc mcnggabtvla du:mvlo,
HEB.3.15	Cdcm cdvlo lutagji cdcm lukamdcmpc.
HEB.3.15	“Silo, cdvlo no Bvk gomugcm taddoji,
HEB.3.15	noluk asin kvdv:dcm
HEB.3.15	cdc mimag mododokkcmpc tormoyoka.”
HEB.3.16	Cdc sc:kobulun jc tatto odokkc ckvdaggom mimagcm mokanc? Cdcbulu Igiptdcm Mose:kc gvgcbonamdo gvmvnna mcnckvdv:dc:mangalang? 
HEB.3.17	Odokkc sckkokki Bv dv:tak yv:pi:kopc Bv aglvngsangkan? Cdc pa:b inc kvdv:dokkimangalang, sc:k amvrkvdv:dc yumra:do kcdamka:nc. 
HEB.3.18	Odokkc sc:kom Bv pesuton jc cdcbulu Bvk du:rasukodo gvangkuma:ycnc, cmpige:la cdc agom lukam tadma:nc kvdv:dc:ma:lang? 
HEB.3.19	Cdcmpidag ngolu ka:dag jc bulu gva:la:mangai jc buluk mc:jvgma:nam lcgangki.
HEB.4.1	Cmpila, cdvlo Bvk gva:la du:rasukodc du:pakdagnc, kajc pcsola:jc ckvma:mvlo nolukkolok akoncm odopc gva:langkuma:dopc kcbang ba:ycpc. 
HEB.4.2	Kapila:nc tadponc lutaddc ngolukkodo:pc pvngangkang kappar bulukkolo:pc pvngangkaji; cmpige:la cdc bulu oko lutaddcm bulu tadtonc bulum avkamotomang, kapila:nc cdc tadnckvdv:dcm mc:jvgkokki mcnga:tomang. 
HEB.4.3	Kapcnc ngolu sc:kobulu mc:jvgtonc odo du:rasukodo:pc gva:to, kapc bv lutoji,
HEB.4.3	“Ngok pesunnammcm kapc aglv:la pesutonc,
HEB.4.3	‘Bvk agerkdv:dcm mo:pv mosa:dokkcbong gerabcidaggom.’ ”
HEB.4.4	Kapcnc bv okoloi cdc kvnvd longcdok agomcm scmpc lutung, “Odokkc Ru:ncpvncbv longkcng longcdo du:rasuto Bvk appvng agerlokkc.” 
HEB.4.5	Odokkc lckoda sc dungkoso Bv lutag, “Bulu cdvlosin ngok du:rasukodo du:ma:yc.” 
HEB.4.6	Cdcmpinamc cdcmpila akelokkcpc odo gva:pcnam dungkang, odokkc cdc sc:kobulu po:pcbong tadponc lutaddcm torvgsutonc agom lukam tadma:namdokki gva:la:tomang, lckoda Bv anguru:nc longcko lc:to, 
HEB.4.7	“Silo” Dawidkokki cddvlongcko lcdupc luto, cdc agomkvdv:dcm langkonsuttoibong:
HEB.4.7	“Silo cdvlo nolu Bvk gomugcm tadtonc,
HEB.4.7	noluk asin kvdv:dcm tormoyoka.”
HEB.4.8	Kapcnc jodi Joshua:bv bulum du:rasukkom bito, Ru:ncpvncbv angu longcko luma:ya:bong. 
HEB.4.9	Cdcmpila cmpcmvlo, ager germa:pc du:rasula du:nam longcko Ru:ncpvnckc tani:kvdv:dok lcgangc dungkang; 
HEB.4.10	kapcnc sc:kobvi Ru:ncpvnckc du:rasukodo gva:donc Ru:ncpvncbv dungkamdcmpc bvk agerdokkcsin dungcrra du:dag. 
HEB.4.11	Kajc cdcmpidag cdc du:rasukodo:pc gva:lai, jc sc:kosin cdcmv:pinc agom lukamdcmpc tadma:nampc ingapla siycpc.
HEB.4.12	Kapcnc Ru:ncpvnckc agomdc turra du:nc odokkc ager gerla du:nc, kekon-kesagdok radnc matsvgcmsin radya:nc, yalodoklang atma:dok du:pansukodo:pc tu:setsukodo:pc odokkc ammobo:pc gva:nc, odokkc asinlok mc:namkvdvngclang odokkc mcngkam kvdvngcm kinabla. 
HEB.4.13	Odokkc Bvk kcra:lo oko ru:namcsin lc:sisula:mang, cmpige:la appv:dc moge:nammc odokkc Bvk amiglo ka:de:pc lc:tag okodokki ngolu ipcnammcji.
HEB.4.14	Cdcmpc inamc ngolukkc sc:kobv taycng amongkvdv:do bottcru:nc dormoager gernc du:la, Jisubv, Ru:ncpvnckc Awodc, kajc ngoluk lude:sunamdcm gagtvla du:lai. 
HEB.4.15	Kapcnc ngolukkc dormo ager gerncko kamang sc:kobv ngoluk ilang-gvlang aya:sitapc mc:ma:pc ima:yc, cmpige:la sc:kobv appvng agerlo anka:la kangkvcm pa:tonc kapcji ngolu, ckvdaggom pa:b ima:pc. 
HEB.4.16	Kajc cmpcmvlo mc:rasunamkokki ayanglok dungko migomdok migom dungkodok kcra:do:pc gva:lai, jc ngolu mc:yinsula mc:namcm pa:dopc odokkc mado ayirlo aya:lok idumsunamcm pa:dopc.
HEB.5.1	Kapcnc dormo ager gernclok bottcnc kvdv:dok ara:lokkcm ballenna la:namdcm tani:kvdv:dok lcgangc ager gerdopc agercm Ru:ncpvnckolo du:mvndagmvnla bitag, pa:p lcgangc amancm odokkc palvgnam bidopc cmna. 
HEB.5.2	Bv ijupsikabo:pc kinma:nam kvdv:dcm odokkc agom lukam tadnckvdv:dcm ibisa:bila:dag, bv avdci ilang gvlangma:namkokki yedrila:yam. 
HEB.5.3	Odok lcgangc bv bvk avkc pa:p lcgangc palvgnammcm palvgru:pa:yc cdc tani:kvdv:dok lcgangvngcmpc. 
HEB.5.4	Odokkc akonc avkcm mcnggcnammcm avyc mcnggcsumang, cmpige:la Bvm Ru:ncpvncbv gogtag, kapc Aronmc gokkaji.
HEB.5.5	Cdcmv:pc Kristobv avyc Bv bottcpc mc:sumangai dormo ager gernclok bottcncpc, cmpige:la Bvkkokki agercm gerdopc tolvgto sc:kobv Bvm lutoji,
HEB.5.5	“No ngok Aowo,
HEB.5.5	silo ngo nom oto.”
HEB.5.6	Kapc akon dungkolo:sin Bv lutu:ji,
HEB.5.6	“No dormo ager lo:dvlongkvpc gerncko.
HEB.5.6	Melkijedekkc inamdok lcdudokkc.”
HEB.5.7	Bvk adinamvrki inamdok lcdudo, Jisubv kumnamclang amikc lcgang bottcru:pc kabla odokkc miksi dvla kumnamcm kumka, Bvm sc:kobv Bvm sikolokkc motula:dagaji, odokkc Bvm Bvk dormokanam pcsokokki taddungai. 
HEB.5.8	Bv Awoka:gom, Bv agom lukam tadnamcm tadkaisuto okodcm Bv odokki du:gpa:toji; 
HEB.5.9	odokkc pv:namkopc aimola Bv lo:dvlongkvpc moturnamlok lenkopc ikang Bvm sc:kobulu agom lukamcm tadlvngka:ji, 
HEB.5.10	Ru:ncpvnckokki dormo ager gernclok bottcnc cmna Melkijedekkc lcdudokkc tolvgla:yam.
HEB.5.11	Sc agomscm ngolukkc bojcrungko lupcnammc dung okodc lulen lua:la lubipc tordagji, nolu tadpc tadkindantoma:bong. 
HEB.5.12	Kapcnc su:pakkc ayirso nolu poyirncpc ingappcnama:ji, nolum sc:koiyc poyirncko lckoda nolu lagidung Ru:ncpvnckc lupongarnam agomkvdv:dcm lubincko. 
HEB.5.13	Kapcnc sc:kobulu gakvr tv:tvla du:nc appv:dc dormokanc agomdo kinncmang, kapcnc bv ko:kang sv:sa:nc. 
HEB.5.14	Tornc apin donamdc bottcnc sv:titsunc kvdv:dokkcpc, kapcnc cdc sc:kobulukkc ainclokkc aima:ncdcm kangkinnapc ycbu:-yerungcm tadyitgvyittagnc.
HEB.6.1	Cdcmpidag kajc Kristokc lusa:nam astrong agom lukamo:dcm mcge:la odokkc sv:titsunampc sv:sa:la kvnggv:la gvlai: lckoda sinam ager gernamkvdv:dok lcgangc odokkc Ru:ncpvnckc mc:jvgnamdok lcgangc lckoda dunggcngkoko mosa:ma:pc, 
HEB.6.2	lukanbinam kvdvngki kumnam lcgang vrsunam kvdv:dok, alagcm pigabnam kvdv:dcm, odokkc lo:dvlongkvlok kcba:ba:nam. 
HEB.6.3	Odokkc scm ngolu iyc jodi Ru:ncpvncb imomvlo.
HEB.6.4	Kapcnc lcko luyirla kinmodag lcdudokkc cdcmbulum lckoda asincm mc:dvrra mclatsumolangkupc mc:la:mang, sc:kobulu taycng amandcm pangkvtu:bo:ji, odokkc Angunnc Yalodcm pa:mvnkunnc, 
HEB.6.5	odokkc Ru:ncpvnckc agomdok ainamdcm pangkvtobo:ji odokkc a:pcnc dv:tag ayirkvdv:dok ilang–gvlangkvdv:dcm, jodi bulu angu dormom iyc odokkc, 
HEB.6.6	buluk avkc mcngkamkokki Ru:ncpvnckc Awodcm Kurusdo pvtkelvgla odokkc Bvm luka:la lunampc luto.
HEB.6.7	Kapila:nc oko amo:dc lckko lckko:lo olednc pcdong asidcm mu:dagnc cdcm, odokkc ncsin ncge:ycm sa:modagnc cdc sc:kobluk lcgangc arvgcm idagji odokbuluk lcgangc agerro aidopc, Ru:ncpvnckolok akirba:dcm pa:dag. 
HEB.6.8	Cmpige:la cdc jodi ta:ngcmna ta:ng kanc vsvngcm sa:moyc, cdc arckama:nc odokkc pelvgkosupcnamc; cdcm rompakpcnamc.
HEB.6.9	Ngolu cdcmpc ludaggom, cdcmpc idaggom noluk agomlo, aipc mc:bomsunam kvdvnga, ngolu turnam pa:namdok atvcm aiya:pc mc:dag. 
HEB.6.10	Kapcnc Ru:ncpvncbv cdcmpinc aro kama:ncmang noluk agercmnang aipc mc:namdc okodcm nolu Bvk lcga:pc aipc kumnc tani:kvdv:dcm lcngkantoji, kapc nolu su:paksin idoji. 
HEB.6.11	Odokkc ngolu mc:dag noluk appvngc c:mo:pinc kvnggv:pc mc:namcm pv:namkopc mc:tindokkc du:tcrdo:pc du:ma:sisscm lcngkanka:langka cmna, 
HEB.6.12	odomvlo jen nolu aso-aso:ma:ycpc, cmpige:la mc:jvgla odokkc mentumsunamki pesunamdcm pa:nckvdv:dcm ka:yi:sula imvnncpc incpc itoka.
HEB.6.13	Kapcnc cdvlo Ru:ncpvncbv Abrahammc pesunamko pesubitonc, Bvkkc sc:kosin bottcya:nc kama:nammc sckkokki pesula:ycji, Bv av avdc pesuto, scmpc lula, 
HEB.6.14	“Aroru:pc ngo nom akirba:d biyc odokkc nom ommangcm bojcmoyc.” 
HEB.6.15	Odokkc cdcmpila Abrahambv, mentumsula du:to, pesunamdcm pa:to. 
HEB.6.16	Tani:yc aroru:pci bulum bottcya:nc aminki pesudo, odokkc buluk appvng lukur-lure:ycm pesunamkokki arro cmna lunamki lutcrdo. 
HEB.6.17	Cdcmpidag cdvlo Ru:ncpvncbv mc:jvgya:dopc lcngkanpc mc:dagji pesunamdcm pa:nckvdv:dcm Bvk angumola:ma:nc soritdok mcngkamdcm, 
HEB.6.18	Bv pesubinamkokki pongkokdo du:bito, odomvlojen angumola:ma:nam attarki, okodokki cdcm ila:mang jc Ru:ncpvncbv lume:yc cmna aropc lcngkanpa:mang, ngolu sc:kobulu dugrasula dungkodo:pc dugsitoji kvnggv:pc lusv:lvgnam mc:motonc ngoluk ka:pc lcngkanpc mc:tindcm motumdopc. 
HEB.6.19	Ngolukkc sc yalodok arorungc dung odokkc lo:dvpc du:nc ollung ke:tumsunanc, mc:tinko kumko okumdok arang sorkomnam gasor kekondo:pc gva:nanc, 
HEB.6.20	okolop Jisubv dugpo:la dugnckopc, lo:dvlongkkvpc du:nc dormo ager gernclok bottcncpc Melkijedekkc ikam-gvkamdok lcdudokkc ngoluk lcga:pc gvka:ji.
HEB.7.1	Sok lcgangc Melkijedekbv, Salemdok migomdc, Bottcru:nc Ru:ncpvnckc dormo ager gerncdc, Abrahammc rvgsuto migomkvdv:dok palvgla bikodokkc gvlatdokudo odokkc bvm akirba:dcm bito; 
HEB.7.2	odokkc bvm Abrahambv appv:lok vyvngdok ornamko bito. Bv ipong gvpongarnc, bv amindcm angupc minnampc ila, dormokanclok migompc ila, odokkc odo bv Salemdoksin migompc ikang, cdcyam, mcngannok migomc. 
HEB.7.3	Bvkkc anc manggom abbo kamang cdcmanggom ope:ncgvngc kamang, odokkc cdvlosin longc lenrobnammc cdcmanggom turnamlok du:tcrc kamangai, cmpige:la Ru:ncpvnckc Awodcm gcsula Bv lo:dv-longkv lcgangc dormo ager gerncpcidung.
HEB.7.4	Ka:tok kapc bv bottcncji! Abraham ope:lok ru:tum tani:pc ila bvm omvg osvgmonckvdv:dok vyvng ornamdcm bito. 
HEB.7.5	Odokkc cdc Lebi:kc opvn kvdv:dc sc:kobv dormo ager gerncdok ager gerko okumdcm pa:toji lujvglurodo lulvgnamko dung tani: kvdv:dokkcm vyvng ornamko la:dopc, cdcmyam, buluk bvrrang kvdv:dokkcm, cdcbulugom Abraham kolokkc lenncdaggom. 
HEB.7.6	Cmpige:la sc tani:sc sc:kobv buluk opvnlokkc lenma:ji vyvnglok ako binam Abrahamkolok torvgsuto odokkc akirba:d bito bvm sckkc pesubinam kvdv:dc dunggaji. 
HEB.7.7	Cdc luker luyermvnsu luppcinammang jc adji:ya:ncdc bottcya:ncdokki akirba:d binamdcm. 
HEB.7.8	Sido vyvnglok ako lunamdcm sikupcnc tani:yc la:dag; olo, akonckki sc:k agomcm cdc lukanna lubidagjc Bv turdag. 
HEB.7.9	Akonc scmpcsinci luycpc jc Lebi:bv avdc, sc:kobv vyvngdok ako binamdcm torvgsudagnc, Abrahamki vyvng ornamcm bito, 
HEB.7.10	kapcnc bv odosinci bvk albiang pongkebv:do dungai cdvlo Melkijedekbv bvm rvgsutoji.
HEB.7.11	Cdcmpinamc aiyo:pc ainamc jodi Lebi:kvdv:dok dormo ager gernam kvdv:dokki pa:la:dagmvlo (kapcnc odokki tani:kvdv:dc lujvglurodcm pa:to.) Oko bojcyangko odo lagidagabo:n Melkijedekkc ikamdcmpc lcdudokkc dormo ager gerncko lenpc, Aronkc amin minnamdok lcdudo ako minnamdcmyam? 
HEB.7.12	Kapcnc cdvlo dormo ager gernamlok anguko du:ji, odo lujvg lurodo:sin anguru:pcnamko idag. 
HEB.7.13	Kapcnc sc sc:kokc agomcm scmbulum lutu:nc cdc akon opvnlokkc, sckkolokkc cdvlosin sc:kosin palvgkodo agercm gerkvma:daji. 
HEB.7.14	Kapcnc cdcm ka:begnammcjc ngoluk Ru:tumbv Judahkolokkc lenkang, odokkc odo ope:dok lutc:la Mose:bv dormo ager gernclok agomcm okkomsin lutomang.
HEB.7.15	Sidc anki bojcya:pc ka:pangkang jc cdvlo Melkijedekkcmpinc dormo ager gernc akonko lenka:ji, sc:kobv dormo ager gerncpc ika:ji 
HEB.7.16	magodla manamdcmpcmang amvrlok lenncpc cmpige:la ya:mvgma:nc turnamlok ilang-gvlangnam kokkipagc.
HEB.7.17	Kapcnc cdcm Bvk agomcm lukanna lubitag. “No lo:dv-longkvlokkcpc dormo ager gernc, Melkijedekkc inamdok lcdudokkc.” 
HEB.7.18	Alak asongkolo, po:pckc lulvg lunamdcm mc:yotla mctag odok ilang gvla:ma:namdokki odokkc ina-gvnama:namdokki. 
HEB.7.19	(Kapcnc lujvglurodc okkomsin pv:dopc ila:tomang;) akon alagdo, aiya:nc lulennvgto, okodokki ngolu Ru:ncpvnckc kcra:do gva:doji.
HEB.7.20	Odokkc cdcm pesunamko pema:pc imangai, sc:kobulu cdc po:pc dormo ager gerko okumkvdv:dcm pesunamko pema:pc langka, 
HEB.7.21	cmpige:la scmdan pesunamkokki luka,
HEB.7.21	“Ru:tumdc pesuto
HEB.7.21	odokkc Bvk asinc anguma:yc,
HEB.7.21	‘No lo:dv longkvpc du:nc dormo ager gernc.’ ”
HEB.7.22	Sidc Jisumc aiya:nc lugotdok jaminpc modag.
HEB.7.23	Po:pckc dormo ager gernckvdv:dc tani: bojcrungkai, kapila:nc sinamkokki ager gerko okumdo du:tvnamdokkcm bulum motumdungai; 
HEB.7.24	cmpige:la Bv Bvk dormo agerdcm lo:dv longkcm du:dopc gagdag, kapcnc Bv lo:dvlongkcm du:dopc gertvdag. 
HEB.7.25	Odokkokki ila Bv lo:dcm cdc sc:kobulu Ru:ncpvnckc kcra:lo:pc gva:dagnc Bvkkokki motula:dag, Bv lo:dvscm buluk lcgangc kumbipc turra du: la:yam.
HEB.7.26	Kapcnc cdc kvb-kab cmdagai jc ngolu cdcmpinc dormo ager gernamlok bottcncko pa:pcnammc, angunncko, lugc:ma:nam kancko, koiyang kama:ncko, papi:kvdv:dokkc langgunamko, taycngto la:sa:namko. 
HEB.7.27	Bvkkc cdc dormo ager gernckvdv:dcmpc, lo:dvscm palvgcm palvgpc manamko lagimang, biya:danna bvk avkc pa:pkvdv:dok lcgangc odokkc cdc tani:kvdv:dok lcgangc; Bv cdcm lcko biroblo avdcm bingapto. 
HEB.7.28	Aroru:pc, lujvglurodc tani:kvdv:dok ilang gvlangma:namlo dormo ager gernclok bottcncpc bidag, cmpige:la pesunamdc, okodc lujvglurodok lcdupc lenka:ji, Awoko tolvgto sc:kom lo:dv longkvpc du:yarra du:dopc germotoji.
HEB.8.1	Su:pak ngolu oko lugoddok ludu:nc cdc scmpc ngolukkc cdcmpc dormo ager gernclok bottcncko du:nc, akonc sc:ko Migomdok taycng amo:tok dungkodo lagbvkpc dungka:nc. 
HEB.8.2	Migom ager gerncko aipc kumnamcm kumkodo odokkc aro tombudo okodcm tani:ki mogabmang cmpige:la Ru:tum bvkkokki mogabtoji.
HEB.8.3	Kapcnc dormo ager gernc bottcnc appvngcm aman kvdvngcm odokkc palvgcm bidopc tolvgtag; cdcmpidag sc dormo ager gerncscmsin o:kaiko bidopc ipc lagidag. 
HEB.8.4	Su:pak Bv mo:pvso du:ya:mvlo, Bv dormo ager gernclok bottcncpc cmpcsin ima:yai, lujvg-lurodokkcmpc bipcnc dormo ager gernc du:la:yam. 
HEB.8.5	Bulu jvgkonsunamko odokkc yaloko agercm gerbido taycngto:pc aipc tani: kumkokvdv:do; kapcnc cdvlo Mose:bv tombudcm mosa:pc cmna idungaji, bvm Ru:ncpvncbv luyirka, scmpc lula, “Ka:tok jc no appvngcm mokamdcmpc motoka okodcm nom adi: tayc:do lcngkantoji.” 
HEB.8.6	Cmpige:la cdc kapc, Kristobv ager gernamko pa:tonc okodc okumdcmyam aipakpc aiya:dagnc kapc Bvkkokki lukonsunam luggoddc aiya:dagnc, cdcm aiya:nc pesunamkvdv:do adtu:ji adla:yam.
HEB.8.7	Kapcnc jodi cdc lupongarnam lugoddc lumur kamangai, lckoda odo lckonkopc imurkupc lenkuma:yai. 
HEB.8.8	Kapcnc Bv buluk lcdulo imurcm pa:dag cdvlo Bv ludoji:
HEB.8.8	“Longckvdv:dc pvnga:yc, Ru:tumbv
HEB.8.8	ludag cdvlo ngo Israel ope:dokki anu lugodko biycnc
HEB.8.8	odokkc Juda:kc okum cra:dokki;
HEB.8.9	buluk abukvdv:dokki lugod lunamdcmpcmang
HEB.8.9	odo longcdo cdvlo ngo bulum
HEB.8.9	alagkki sobomna gvbokaji
HEB.8.9	Igipt amo:dokkcm bulum gvlenbokupc;
HEB.8.9	kapcnc bulu ngok lugoddo du:tvtomang,
HEB.8.9	odokkc cdcmpila ngo bulum okkomsin tadka:tomang,
HEB.8.9	Ru:tumbv ludag.
HEB.8.10	Sc:na Israel okum cra:dokki lugoddcm luycnc
HEB.8.10	ngo odo longckvdv:dok lcdulo,
HEB.8.10	Ru:tumbv ludag ngok lujvg lurrom
HEB.8.10	buluk asin ara:do lvgyc,
HEB.8.10	odokkc buluk asin ara:do adyc,
HEB.8.10	odokkc ngo buluk Ru:ncpvncpc iyc,
HEB.8.10	odokkc bulu ngok tani:pc iyc.
HEB.8.11	Odokkc bulu appvngc buluk ajonkvdv:dcm cdcmanggom
HEB.8.11	appvngc buluk bvrrom bulukkolok adjiyarnc
HEB.8.11	kvdv:dokkc bulukkolok bottarya:nc kvdv:do:pc,
HEB.8.11	scmpc lula, poyirma:yc,
HEB.8.11	‘Ru:tummc kintoka,’
HEB.8.11	kapcnc appvngc ngom kinyc.
HEB.8.12	Kapcnc ngo buluk imur murnam kvdv:dok lcgangc,
HEB.8.12	odokkc ngo buluk pa:pkvdv:dcm lckoda mc:pangkuma:bong.”
HEB.8.13	Anu lugod agomko ludodcm Bv lupongarnamdcm agerro aitomang cmna luto. Odokkc okodc aima:pc ika:ji odokkc akubomna gvka:ji yogpcbong cmna ila dung.
HEB.9.1	Su:pak lupongarnam lugoddc kumnam igod gvgodkvdvngc dungai odokkc mo:pvsok kumko mo:takko. 
HEB.9.2	Kapcnc tombu abborko mosv:tungai, mo:rongkc du:ncdcm okolo saki:dcm tvla lcngkodo odokkc tcbuldc odokkc lcngkansunamdok pita:dc dungaji; cdcm Angunnc Dungko cmdag. 
HEB.9.3	Akon sorkomnam gasordo tombu aborko Angunnoksin Angunnc cmnamdcm tonsa:to, 
HEB.9.4	avn mobu:lvgnam dunang romko odokkc lugoddok peradc appvng kekonkesagdok avnki mobu:lvgla, okodc along romnamcm lc:nanc avn attarko du:ji manna:dcm bonggabla du:ncko, odokkc Aronkc lakuti:dcm cdc annckvdv:dcm papagamnamdcm, odokkc lugoddok tcbulkvdv:dcm; 
HEB.9.5	odok tayc:do amin gvnclok alapkanc taycng among lutadnc mc:yinsunam tedgc:dc ugyumdopc lapkombomto. Sc attarkvdv:sok agomcm ngolu su:pak appv:dcm lulenlanggom lungapla:mang.
HEB.9.6	Sc mosv:nam kvdv:scm mola:yam cdcmpc, dormo ager gernckvdv:dc mo:rongkc tombudo:pc gva:tvdagai, buluk dormo ager ipcnam kvdv:dcm ilang gvla; 
HEB.9.7	cmpige:la akono:do:pc dormo ager gerncdc gvdag, odokkc cmpige:la Bv dv:taklo lckkongko, odokkc i:ycm la:mango:pcmang okodcm bv bvk avk lcgango:pc bidoji odokkc tani:kvdv:dok imurnamkvdv:dok lcga:pc. 
HEB.9.8	Sokki Angunnc Yalodc lukanbbidag jc kumko mo:takdo:pc gvko lambcdcm moge:ma:da mo:rongkc tombudc du:tvla du:do appv:do (okodc silokc dv:tak kvdv:sokkcpc lcngkan kanggodcji.) 
HEB.9.9	Sc monam gvnamscmpc, amankvdv:dcmnang palvgnamkvdv:dcm bidag okodc kumncdok mc:nam sagnamdcm pv:namkopc aimola:mang, 
HEB.9.10	cmpige:la donamlo:la odokkc tv:namlo bidag odokkc angu angu vrnamc, amvrdok lcgangc binam igod gvgodkvdvngc lckoda igod gvgod itengvtenkuma:dasisscm.
HEB.9.11	Cmpige:la cdvlo Kristobv dormo ager gernclok bottcncpc igur gvgurncpc lenka:ji ainc attarkvdv:dokkcpc cdc lennckvdv:dokkcpc, odo bottaya:nc odokkc aiya:nc tombuko (alakkokki moma:namko, cdcyam, 
HEB.9.12	sc ru:nampvnam kvdv: sokkcmang,) Bv lo:dvlokkcpc Angunnc Dungkodo:pc gva:to, sobenlokkcmba: so:bo awolok i:ycm la:ma:pc cmpige:la Bvk avkc i:ycm langge:la, cdcmpc lo:dvlongkvlcgangc rclennapc ito. 
HEB.9.13	Kapcnc aima:nc amikvdv:dcm crkatnamdc sobenclang vbo so:bokvdv:dok i:kvdv:dokki odokkc vnc so:bo awodok mcdbudc adin-amvrsok narcmonancpc ido, 
HEB.9.14	Kristokc i:dc cddvko abaya:pc, sc:kobv lo:dv-longkvpc du:nc Yalodc avdc atvko lumurko kama:pc Ru:ncpvnckolo:pc bisutonc, noluk mc:namsagnamcm narc:moycnc sinam agerkvdv:dokkcm turra du:nc Ru:ncpvncmc agerki kumpc.
HEB.9.15	Cdcmpidag Bv anu lugodkolok pongkokdo dungge:la igurbincdc, odomvlo jen cdc sc:kobulum gogtu:nc lo:dv-longkvpc dungkunamdok pesunamdcm pa:ycpc, sinamko a:la:yam okodc lupo:nam lugodokki buluk imur-siyarkvdv:dokkcm rcpvttagji.
HEB.9.16	Kapcnc okolo mc:namko mc:doji, cdcm sc:ko motoji odok sinamdc cngunma:ru:pa:yc. 
HEB.9.17	Kapcnc mc:namkonc kvnggv:pc ilang-gvlangma:la:yam cdvlo:pc sc:ko cdc turdopc mokuma:dodo:pc cdc sinamo:lo mc:lvgdag. 
HEB.9.18	Cdcmpila anki lupongarnam lugoddcmsinci i:ma:pc aidag cmna lutomang. 
HEB.9.19	Kapcnc cdvlo appvng lujvglurodok appvng lulvg lunamkvdv:dcm Mose:ki appvng tani:kvdv:dcm lubito, bv so:bo awodok odokkc lv:nc uni:dokki odokkc hyssop vsvng anncki, odokkc potindcm odokkc tani:kvdv:dcm abkatto, scmpc lula, 
HEB.9.20	“Sc lugod lunamdok i:dc okodcm Ru:ncpvncbv nolum lulvgtoji.” 
HEB.9.21	Odokkc cdcmv:pc bv i:dokki tombudcm odokkc attar kvdv:dcm kumnamlo inasa:nanc kvdv:dcm abkatto. 
HEB.9.22	Aroru:pci, lujvglurodok i:dokki appvngcmci narcngamcimodag, odokkc i:ycm bidmoma:pc pa:plok mc:yinsunam kamang.
HEB.9.23	Cdcmpidag cdc taycng du:nc attar kvdv:dokkcpc kangkonsunam kvdv:dc cdc dormo ager igod gvgodkvdv:dokki narc:dopc mopu:dopc, ckvdaggom taycng du:nc attar-avkvdv:dc palvgnam kvdv:dcmyam aiya:dagai. 
HEB.9.24	Kapcnc Kristobv alakkoki monam kumko mo:takkolo:pc gvangtomang, arodoggarcmpinc kangkonsunamko, cmpige:la taycng among dungkoru:do:pci gvangkang, su:pak ngoluk Ru:ncpvnc kcra:pc lcngkansubipc. 
HEB.9.25	Cdcmanggom Bv avdcm lckko lckko:lo bisupc, kapc dormo ager gerncdc Angunnc Dungkodo:pc gva:toji dv:tak dv:taklo i:dokki bvk avkcma:pc; 
HEB.9.26	kapcnc odomvlo Bv du:g gviya:pc mo:pvscm runggabdodokkcbong lckko lckko:lo. Cmpige:la cdc kapc idagji, Bv lo:dv longkv lcgangc Bvk avdcm bisula pa:bcm la:pakpc cmna dv:tak kvdv:dok du:tcrso lcngkansutoji. 
HEB.9.27	Odokkc cdc kapc tani:ycm lcko sidopc ayircm mctagnc, odokkc odok lcdupc kcbangcm ba:donc, 
HEB.9.28	cdcmv:pc Kristobv, bojcru:lok pa:p lcgangc lenycku, pa:pkokki imvn gvmvnsupc cmna ilamang cmpige:la cdc sc:kobulu kvnggv:pc mc:tinna toya:la du:nc cdcmbulum mopvtpc cmna.
HEB.10.1	Kapila:nc lujvg-lurodc yalomumkopc ila:yam ainc attarkvdv:dok sc arokvdv:sok ncrkvgkvdv:sok, cdc cdvlosin ila:mang, cdc c:mong palvgnamkvdv:dokki okodcm bulum bitvla dv:tak lcdulokkc dv:tak lcdulo:pc bidungaji, cdc sc:kobulu gva:dagji aiyo:pc aimodag. 
HEB.10.2	Ckvma:mvlo, bulu palvgngasuma:yalang? Kumnckvdv:dc lcko jodi narc:motobong, bulukkc cdvlosin pa:bcm mc:namc kama:ya:bo:pc. 
HEB.10.3	Cmpige:la cdc palvgnamkvdv:do pa:bcm mc:pa:mokunamko dung dv:tak lcdulokkc dv:tak lcdulo:pc. 
HEB.10.4	Kapcnc cdcmpc ila:mang jc vbo so:bolok odokkc sobennok i:kokki pa:bcm la:pakla:namdc.
HEB.10.5	Odokkokki, cdvlo Kristobv mo:pvso:pc gvtonc, bv luto:
HEB.10.5	“Palvgnam kvdv:dc odokkc binamkvdv:dcm no matomang,
HEB.10.5	cmpige:la no ngok lcgangc amvrko ru:to;
HEB.10.6	romna bikolo odokkc pa:plcgang
HEB.10.6	palvgnamkvdv:dcm no mc:pomcngantomang.
HEB.10.7	Odo ngo luto, ‘Ka:toka,
HEB.10.7	ngo nok mcngkam agercm gerkapc gvdung, O Ru:ncpvnc,
HEB.10.7	cdcm kapc attakji ngok agomcm cdc
HEB.10.7	yedla lc:nam potindo.’ ”
HEB.10.8	Cdvlo Bv lutonc tayc:to, “No palvgnammcm mc:tomang cdcmanggom mc:pola torvgsutomang binamlo odokkc romna binamlo:bulu odokkc pa:plcganc binamlo” (sc:bulu lujvgluro dokkcmpc binam,) 
HEB.10.9	odo Bv lutcmto, “Ka:toka, ngo nok mcngkam gerkampc gvdung.” Bv lupo:namdcm la:pakto akondcm mogappc cmna. 
HEB.10.10	Odokkc odo mcngkamdokki ngolum narcdopc mopu:to Jisu Kristokc amvrdcm tolvgla bila lckkattcrcm lo:dvlongkv lcgangc.
HEB.10.11	Odokkc appvng dormo ager gernclok bottcnc kvdv:dc longgcm longgcm buluk ager kvdv:do daga:do cdc c:mong palvgnam kvdv:dcm bila, okodc cdvlosin pa:p kvdv:dcm la:pakla:ma:ji. 
HEB.10.12	Cmpige:la cdvlo Kristobv appvng ayirlok pa:p lcgangc palvgcm akkongkopc bito, Bv Ru:ncpvnckc alag lagbvgpc tedkang, 
HEB.10.13	odokkc Bvk mirukvdv:dcm alc lcgcng kungke:pc ima:sisscm toya:la dungkang. 
HEB.10.14	Kapcnc binam akkongki Bv appvng ayirlok lcgangc aiyo:pc aimoto cdc sc:kobulum narc:pc mopu:toji.
HEB.10.15	Odokkc cdc Angunnc Yalodc:sin ngolum lukanbidag; kapcnc scmpc luge:la,
HEB.10.16	“Scmpcna lugoddc jc ngo bulukkokki luycnc
HEB.10.16	odo longckvdv:dok lcdudo,
HEB.10.16	Ru:tumbv ludag: Ngok lujvglurokvdv:dcm
HEB.10.16	buluk asinkvdv:do adlvgyc,”
HEB.10.17	Odokkc Bv lusetto, “Ngo buluk pa:pkvdv:dcm odokkc buluk imursiyarkvdv:dcm mc:pangkuma:bong.” 
HEB.10.18	Okolo sokbuluk mc:yinsunamc du:ji, odo pa:plcgangc oko binamcsin kama:bong.
HEB.10.19	Cdcmpidag, bvrrangkvdvnga, ngolukkc Jisukc i:dokkc kumko mo:takdo:pc gva:nanc mc:tinc du:namc, 
HEB.10.20	anupc odokkc turnc lambcdokki okodcm Bv ngoluk lcgangc moge:tonc sorkomnam gasordokkc, cdcyam, Bvk adindokki, 
HEB.10.21	odokkc ngolukkc bottcru:nc dormo ager gerncko Ru:ncpvnckc okumdokkcpc, 
HEB.10.22	kajc aro asinki kcra:pc gva:lai mc:jvgc pv:namrungko du:la, ngoluk asinkvdv:dc abkatla narc:la odokkc aima:si:ma:nc mc:namlokkc odokkc amvrkvdv:dcm angunnc asikokki. 
HEB.10.23	Kajc ngoluk mc:tinnamdok pesunamdcm gagtvla du:lai olototo:pc bcngo:ma:pc, kapcnc sc:kobv pesutoji mc:jvg jvrvgdag; 
HEB.10.24	odokkc kajc mcngcsagclai kapc akoncm akonc aipc mc:mvnsudopc odokkc ainc agerkvdv:dcm gerdopc lubonnvglai, 
HEB.10.25	lckopc rvgsunammcm mc:yamc:sama:pc, akke kapc iyitdagji, cmpige:la akoncm akon lusv:lvgla, odokkc appv:dcmyam nolu ka:toka Longcdc aninpc pvnga:du:bong.
HEB.10.26	Kapcnc ngolu jodi kindantu:la pa:bcm iyc aro mc:jong agomdcm kinge:la:sin, odo pa:plokkvdv:dok palvgc dungkuma:bong, 
HEB.10.27	cmpige:la pcsoru:pcnam kcbang bangkupcnamko dung, odokkc vmvdok dornamko okodc aisi:ma:nc agerdcm gerncdcm ugpakyckuji. 
HEB.10.28	Tani: akonc sc:kobv Mose:kc lujvglurodcm imurdoji sido mc:yinsunam kama:pc anyiko cdcmanggom awumlok lukanbinamkokki, 
HEB.10.29	cddvko bojcya:pc palvgcm pa:pcnamcm sc:kobv Ru:ncpvnckc Awodcm mc:yamc:sancdc, odokkc lugoddok i:dcm narc:ma:pc imoncdc okodokki bvm narc:motagaji, odokkc aya:nc Yalodcm ipusire:ncdcm? 
HEB.10.30	Kapcnc ngolu Bvm kindag sc:kobv lutoji, “Palvgko lvgkunamdc ngokkc, ngo palvgycku.” Odokkc lckoda, “Ru:tumbv Bvk tani:kvdv:dcm kcbangcm ba:ycku.” 
HEB.10.31	Turra du:nc Ru:ncpvnckc alagdo owa:namdc pcsopcnamc.
HEB.10.32	Cmpige:la po:pckc longckvdv:dcm mc:pa:toka cdvlo, nolum pvang kinnamcm kinmo:ge:la, nolu torncrung momvnsunamcm du:g kvdv:dcm gvla mentumsuto, 
HEB.10.33	lcko lcko cdcmpc inamkvdv:dok ajonpcbulu ila. 
HEB.10.34	Kapcnc nolukkc makana:lo tumnam kvdv:dok lcgangc aya:sitapc mc:namc dungai, odokkc nolu mc:popc noluk kanam-sv:namkvdv:dok rotkutnam kvdv:dcm torvgsuto, kapcnc nolu kindagai jc nolu avkvdv:dokkc aiya:nc kanam-sv:namc dungai odokkc du:mvntvnc ako. 
HEB.10.35	Cdcmpidag noluk mcngkvsunam kvdv:dcm crpakyoka, odokkc bottcru:nc amanko du:ji. 
HEB.10.36	Kapcnc nolukkc mentumsunamcm mapcnammc, odomvlojen nolu Ru:ncpvnckc mcngkamdcm iycpc odokkc okodcm pesutoji pa:ycpc.
HEB.10.37	“Kapcnc ckvdaggom ayir adji:okoda,
HEB.10.37	odokkc gvkupcncdc gvycku
HEB.10.37	odokkc ngedtedla du:ma:yc;
HEB.10.38	cdcmpidag ngok dormo kancdc mc:jvgkokki turyc,
HEB.10.38	odokkc jodi bv lamkupc ngedtedyc,
HEB.10.38	ngok yalosc bvkkolo mc:poma:yc.”
HEB.10.39	Cmpige:la ngolu cdc ngedlatsukunc kvdv:dokkcmang odokkc momvgnam kvdv:dokkc, cmpige:la cdc sc:kobulukkc mc:jvgc du:ji odokkc buluk yalokvdv:dcm lc:do.
HEB.11.1	Su:pak mc:jvgdc attar mc:namlok pa:ycrung cmnamc, ka:begma:nam attarlok mcngkvrungc. 
HEB.11.2	Kapcnc odokki leke-to:dvkc tani:kvdv:dc jodi taycngtokkcm aiycpc cmna tolvgcm pa:to.
HEB.11.3	Mc:jvgkki ngolu kindag jc mo:pvscm Ru:ncpvnckc agomkokki ru:to, odomvlo jen okodcm ka:begdagji cdcmbulum okodcm ka:begma:ji odo attardokki moto.
HEB.11.4	Mc:jvgkokki Abelbv Ru:ncpvncmc Kainmcyam aiya:pc torvgsunam palvgcm bito, okodokki bv dormokadag cmna lunamcm pa:to, Ru:ncpvncbv lukanbinamcm bito bvk amancm torvgsuge:la; bv sikang, cmpige:la bvk mc:jvgkokki bv su:paksin lutvla dung.
HEB.11.5	Mc:jvgkokki Inosmc tayc:pc la:sa:to odomvlojen bv sinamcm ka:pa:ma:ycpc cmna; odokkc bvm pa:tokumang kapila:nc Ru:ncpvncbv bvm gvbokangku cdcmpinamc bvm gvbokuma:dapc bv Ru:ncpvnckc kcra:pc du:mvn gvmvnna mc:pomcnganmoto. 
HEB.11.6	Odokkc mc:jvgkama:pc Bvm mc:lvgsumopc mc:lvgsumola:mang. Kapcnc sc:kobvi Ru:ncpvnckc kcra:pc gva:ycnc mc:jvgru:pa:yc jc Bv dung sc:kobulu Bvm madagji.
HEB.11.7	Mc:jvgkokki Noabv, Ru:ncpvncbv luno:la ansudopc lula a:pcnc agom kvdv:dokkc okodcmbulum ka:begmangaji, aropc ansuto odokkc ollungcm pato bvk cra:dcm turbonapc cmna; odokki Bv rcngamscm aisi:mang cmna kcbang ba:to odokkc dormo kanamlok dungkonsunckopc ikang okodc mc:jvgkokki ika:ji.
HEB.11.8	Mc:jvgkokki Abrahambv agom lukampc tadto cdvlo bv mo:takkolo:pc gvlenkang cmna goglentoji okodcm bv dungkansunamkopc torvgsupcnamma:ji; odokkc bv gvlenkang, okolopc gvpcnamma:ji cdcm kinma:pc. 
HEB.11.9	Mc:jvgkokki pesubinam amo:do:pc gvto, amikc dungko amo:lo:pc gvkampc, tombu po:yublo Isahakokki du:bomla odokkc Jakob, cdc pesubinamvngdok dungkonsunam kvdv:dc. 
HEB.11.10	Kapcnc bv mogabko du:nc nogordo:pc ka:lvgto, okodok moncdc:lang Ru:ncpvncdc.
HEB.11.11	Mc:jvkkokki Sarabv avdc amvrro du:namcm du:la:to, bvkkc odo anindo minncidagabong, bv Bvm mc:jvgnc cmna mc:la:yam sc:kobvkkc pesunammc dungaji. 
HEB.11.12	Cdcmpidag tani: akolokkc, odokkc sinamcmpc ainc, ope:ncgvngc do:mvrtok takarkvdvngcmpc lenkang odokkc siycng ru:yilok kvngapla:ma:nam sulli:ycmpc.
HEB.11.13	Cdc appv:dc mc:jvgloi singapkang, okodcm cdcm pa:ma:pc pesutoji, cmpige:la cdcm kangge:la odokkc mo:tc:lokkc kumrvgsuto, odokkc arro cmna togcsuge:la jc bulu lambclok kinma:nam gvpatnnckkc odokkc mo:pvsokkc gvpakla gvnnc. 
HEB.11.14	Kapcnc tani:kvdv:dc sc:kobulu cdcmpc agom ludonc cdcm kinapmodag jc bulu okum dungko amongko mala dungai. 
HEB.11.15	Jodi bulu mc:la cdc oko amo:dokkc gvlenkaji cdcm mc:la dungaika, bulukkc gvlatkunam gvpoko du:yai. 
HEB.11.16	Cmpige:la cdc kapc itonc, bulu aiya:nc dungko amongko pa:pc cmna mc:to, cdcmyam, taycng dungko ako. Cdcmpidag Ru:ncpvncbv buluk Ru:ncpvnnc cmna gokkosupc anyvtomang, kapcnc Bv buluk lcgangc nogorko mosv:to.
HEB.11.17	Mc:jvgkokki Abrahambv, cdvlo bvm ankang kangkvtoji, Isahakmc bipakto, odokkc bv sc:kobv pesunamdcm tolvgsutonc bvk atcrong awodcm bipakpc mosv:suto, sck agomcm cdcm lutonc, 
HEB.11.18	“Isahakkokki nok opvndcm amincm minyc.” 
HEB.11.19	Bv mc:to-gvto jc Ru:ncpvncbv tani:kvdv:dcm sikolokkcm turmola:dakku; cdcmpidag tani:ka:begpc lupc, bv bvm pa:lattoku.
HEB.11.20	Mc:jvgkokki Isahakbv Jakobkc taycdo odokkc Isaukolo akirba:dcm bikonsuto.
HEB.11.21	Mc:jvgkokki Jakobbv, cdvlo sidungaji, Josepkc awo appv:dcm akirba:dcm bito, bv lakoti:dcm kumna pesula.
HEB.11.22	Mc:jvgkokki Josepbv, bvk turnam du:tcrdo, Israeldok gvkunamdcm lulento odokkc bvm ago lcngkodcm lukanbito.
HEB.11.23	Mc:jvgkokki Mose:bv, cdvlo bvm otoji, po:lo pvwumkopc bvk anc abukvdv:dc lc:sika, kapila:nc bulu ka:to jc kowawdc kangkanodagai; odokkc bulu migomdok lulvgla lunam agomdcm pcsotomang. 
HEB.11.24	Mc:jvgkokki Mose:bv, cdvlo bv bottcka:ji, Paraokc omcdok aowo cmna gogkosulv:tomang, 
HEB.11.25	cdcyam Ru:ncpvnckc tani:kvdv:dok lcdulo aisi:ma:pc ipusire:namdcmci aipc tolvgsuto dc:pakla gvnc pa:plok mc:ponamdcm imangvmannamdcmyam. 
HEB.11.26	Bv Kristokc lcgangc ipusire:pa:nam-gvnamdcm Igiptolok mitc-mircmdcmyam bottcya:nc mitcmircmpc mcngkang, kapcnc bv amandcm kanggcla ka:to.
HEB.11.27	Mc:jvgkokki bv Igiptclcm mcto, migomdok aglv:dcm pcsoma:pc; kapcnc bv menrasula du:to sc:kom ka:begma:ji. 
HEB.11.28	Bvm ka:la mc:jvgkokki bv gvbatla gvnamdok donam tv-:namdcm doto odokkc i:dcm abkatto, odomvlojen cdc opongarnam kvdv:dcm Mokkeyamncdc bulum mokema:ycpc cmna.
HEB.11.29	Mc:jvgkokki tani:kvdv:dc Lv:nc Siyc:dcm tcmpvlok gvdu:ncmpc gvko:to; cmpige:la Igiptolok tani:kvdv:dc, cdvlo bulu cdcmv:pc gvmvnpc cmna gvkvtonc, gvbudamsukang. 
HEB.11.30	Mc:jvgkokii Jeriko:do bulu kvnvd longckopc gvyetla gvridodokkc bare:kvdv:dc openamkang. 
HEB.11.31	Mc:jvgkokki Rahab beisa:bv agom tadma:nc kvdv:dok lcdulo simvntomang, kapila:nc bv agom lc:sula ka:nc kvdv:dcm ajonpc tomrvgsuto.
HEB.11.32	Odokkc okkomnu bojcyangko luycn? Kapcnc ayirc ngom lungapmoma:yc Gidionkc, Barakkc, Samsonkc, Jepta:kc agomcm, Dawidkc odokkc Samuelkc odokkc lungor agom lunckvdv:dcm– 
HEB.11.33	sc:kobulu mc:jvgkokki migom dungko amongkvdv:dcm mopvtoji, arro cmna lunamcm nvnggabla lulvgto, pesubinamcm tolvgsuto, inggo simvn nappangcm mokabamto, 
HEB.11.34	kvnggv:pc pcsokandopc dornc vmmcm midmoto, madsvglok radnamlokkc basikang, bo:lkama:namlokkc tornamcm pa:to, mimag mokolo kvnggv:pc mopidla:ncpc ikang, ami amo:lok mimag monckvdv:dcm dugammotoku. 3 
HEB.11.35	Nc:ngkvdv:dc buluk sinc tani:kvdv:dcm turnamkokki pa:lattoku.
HEB.11.35	Akkem moke-moyeto, mclennvgkunammcm tolvgsuma:pc ito, bulu jen aiya:nc turnamkopc tursa:la:ycpc. 
HEB.11.36	Akedc moki:-moadcm mokosuto odokkc sabukkokki dcmnamcm, odokkc ikoli:ki yc:namcm odokkc makana:lo tumnamcm. 
HEB.11.37	Bulum vlvngki crketo, bulum tu:nyikopc rvdtu:to, bulum matsvgki paketo; bulu bera sobennok odokkc soben asigcm gcla gvgo:to, okkosin kama:pc gvgo:to, asincm mc:dvrra du:gcm gvmoto, 
HEB.11.38	aima:pc ito-sa:to–sulli mo:pvlo odokkc adi: adi:lo gvgong gvgo:la, odokkc simvn dungko aru:lo:bulu odokkc mo:pvsok arungkvdv:do:bulu.
HEB.11.39	Odokkc cdc appv:dc, buluk mc:jvgkvdv:dokki mc:bomna du:daggom, okodcm pesutoji cdcm pa:tomang. 
HEB.11.40	Kapcnc Ru:ncpvncbv ngoluk lcgangc o:kai aiya:ncko ka:no:bila:yam, jc ngolum mcge:la bulum aiyo:pc aidopc mopcnammang.
HEB.12.1	Cdcmpidag, ngolum cddvnc bottcnc mukkangcmpinc lukanbinnc du:ribomnam kvdv:dc du:namc, kajc ngolu mcma:ru:pc ngoluk kcra:pc dugpcnamdcm dugnamdcm dugtvla du:lai, ngoluk dugpo:ncdcmlang mc:jvgdcm mc:pvtbonc, 
HEB.12.2	Jisukolo:pc ka:la ka:la, sc:kobv Bvk kcra:pc lc:nam mc:podok lcga:pc kurusdcm mentumsula mc:tapsuto, any:dcm mcge:la, odokkc Ru:ncpvnckc migom tedkodo lagbvgpc tedkang.
HEB.12.3	Mcngkvla ka:toka Bvm sc:kobv papi:lokkc cdcmpinnc mirupc ka:namcm avyc mentumsubito, odomvlo nolu dugdvr-dugso:macycpc cdcmanggom pcssomole:ma:ycpc. 
HEB.12.4	Noluk pa:pkokki moka:mvnsunamdcm noluk i:ycm bidmogcdopc imangcida. 
HEB.12.5	Odokkc nolu luyirla lunam agomkvdv:dcm mitpanamtonci awopc lunamkvdv:dcm?
HEB.12.5	“Ngok awo, Ru:tumkc luyir lugoddcm cmmumpc mc:samcyayok.
HEB.12.5	Cdcmanggom asin pvtapc mc:namcm adji:pc mc:suyok
HEB.12.5	cdvlo Bvkkoki nolum palvgcm lvgycji.
HEB.12.6	Kapcnc Ru:tumbv sc:kom Bv aipc mc:dagji lujvg luyirki ludag odokkc appvng aowom sc:kom Bv torvgsudagji dcmdo.”
HEB.12.7	Cdc lujvgla luyirnam lcgangc jc nolu menrasula du:pcnammc. Ru:ncpvncbv nolum awopc idu:sa:dung; kapcnc oko aowo du:n sc:kom bvk abudc lujvg luyircm luma:ji? 
HEB.12.8	Nolum jodi lujvg luyirma:pc mc:yc, okolo appvngc imvngvmvntoji, odomvlo jo:ra:pc onam omanggc awomang. 
HEB.12.9	Scmsinyam, ngolukkc mo:pvsok abukvdvng dung ngolum lujvg luyir lupc odokkc ngolu bulum mcnggcto. Ngolu yalodok odokkc turnamkvdv:dok Abudcm airu:pc aiya:pc kcyvgpc agom tadma:yclang. 
HEB.12.10	Kapcnc bulu ngolum mogvtmomatto buluk adjioko mc:po lcgangc, cmpige:la Bv ngolum lujvg luyircm ludag ngoluk ainam lcgangc, odomvlo jen ngolu Bvk angundcm pa:mvnycpc. 
HEB.12.11	Kapcnc mogvtmomat ludandodo aipc kidagncmpc ka:dag mc:ponamdcmpcyam; lcdupc cdc dormokanamlok mcngan a:ycm e:modag cdc sc:kobulum odokki luyirgvyirdagji.
HEB.12.12	Cdcmpidag noluk lagtognc alagkvdv:dcm lagsa:toka odokkc noluk tumrasula:ma:nc lcbvng kvdv:dcm kvnggv:motoka, 
HEB.12.13	odokkc noluk alckvdv:dok lcgangc yvg cmnc lambcm motoka, odomvlojen okodc lcbe:dagji opansuma:ycpc cmpige:la cdcmyam aimoyckupc.
HEB.12.14	Appvng tani:kokki mc:nganna du:pc kvnggv:pc ilang sa:langka, odokkc angunnam lcgangc okodc:ma:mvloi sc:kosin Ru:tummc ka:begma:yc. 
HEB.12.15	Ka:toka cdcm jc sc:kobv:sin Ru:ncpvnckc aya:pc mc:namdcm pa:ma:pc ipc lagimang; jc oko “Konc appvrcsin” pvrsa:pc odokkc ipu sire:lok lcga:pc imopc lagimang, odokkc odokki bojcrungc napvnarc:ma:pc idag; 
HEB.12.16	jc sc:kosin aima:n ager gerncpc cdcmanggom Esaukcmpc dormo kama:pc ipcma:namc, sc:kobv bvk ododokkcbong pa:nam onam sottom apin kosak lcgangc kopaksutonc. 
HEB.12.17	Kapcnc nolu kindag jc lcdupc, cdvlo bv akirba:ddcm pangkonsupc matonc, bvm bitomang, kapcnc bvkkc asinc mc:dvrra mc:latsukunam ayirkatomang, bv cdcm miksidvla madagkugom. 
HEB.12.18	Kapcnc nolu okodcm gakkvla:dagnc odopc gva:mang, kvnggv:pc dorra du:nc vmvkolo:pc, odokkc kcmolo:pc, odokkc kcmmo jvng cmkolo:pc, odokkc dumuang csarlo:pc, 
HEB.12.19	odokkc tu:lu:munnamlok bc:namdc, odokkc gomukko sc:kokc agomkvdv:dc tadnckvdv:dcm kummodag jc oko lutadcmbulumsin bulum lupcnamma:bong. 
HEB.12.20	Kapcnc bulu cdc lulvgnam lulvgdcm menrasula:tomang, “simvnkonc adi:dcm gakkvdaggomci, cdcm vlvngki gckeyc.” 
HEB.12.21	Aropakpci, cddvkojc pcsopcnam ka:begnamdc idagai jc, Mose:bv luto, “Ngo pcsola jingo:sukang.”
HEB.12.22	Cmpige:la nolu Jion Adi:do:pc gva:to odokkc turnc Ru:ncpvnckc nogordo:pc, taycng dungkodo du:nc nogordo:pc, taycng dungkodo du:nc Jerusalempc, odokkc kvngapla:ma:nam taycng among lutad lunckvdv:dcm mc:popc dcngkonsunamc, 
HEB.12.23	odokkc gvkumsunamdcm opongarnamkvdv:dcm taycng dungkoto amincm adgabtak, odokkc kcba: ba:nckolo:pc sc:kobv appvngkc Ru:ncpvnncji, odokkc tani:kvdv:dc monam aiyo:pc imonam yalo kvdv:dcm, odokkc Jisukolo:pc, 
HEB.12.24	cdc anu lugoddok pongkokdok dunggurncdc, odokkc crkat i:dcm cdc Abelkc i:dcmpcyam aya:ya:pc ludag.
HEB.12.25	Ka:toka jc nolu bvm lupaksuma:pc sc:kobv lula du:ji. Kapcnc jodi bulu cdvlo Bvm lupaksutoji mo:pvso sc:kobv bulum lurvdla lutadtoji bulu basila:mang, aipc adji:ya:pc basila:yc jodi ngolu Bvm lupakyc sc:kobv taycngtokkc lurvdla, lutadycji. 
HEB.12.26	Bvk gomugdc odo mo:pvscm yonku:to; cmpige:la su:pak bv pesuto, “Ckvdaggom lckoda ngo mo:pvscmmong yonku:ma:yc cmpige:la taycngtcmsin.” 
HEB.12.27	Cdc toscg agomdc, “Ckvdaggom lckoda,” lukandag okodcm yonku:toji odok la:paknamdcm, kapc okodcm motoji, cdcmpcjc okodcm yonku:la:ma:ji du:dopc.
HEB.12.28	Cdcmpidag kajc mc:lvgsulai yonku:la:ma:nam migomdungko amo:dcm pa:la:yam, odokkc cdcmpidag kajc Ru:ncpvnckolo:pc tolvglai kvnggv:pc mcnggcru:la; 
HEB.12.29	kapcnc ngoluk Ru:ncpvncbv ugpagnc vmmc.
HEB.13.1	Bvrra:pc aipc mc:namcm mc:tvtoka. 
HEB.13.2	Mibo bonamcm bopc mc:yamc:sayoka, kapcnc odokki kinmango:pc taycng among lutad lunckvdv:dcm mibbom boto. 
HEB.13.3	Mc:pa:langka cdc sc:kobulu makana:lo tumtu:ji, buluk lcdulo makana:lo tumnamvngcmpc; odokkc cdc sc:kobbulum aisi:ma:pc itag-gvtagji, kapc nolusin cdc amvr atcrdo du:la:yam.
HEB.13.4	Noluk ara:lo yamnc gvnam-la:namc aipc mcnggcsuka:langka, odokkc midang monamdok asubc narc:pc:scng ka:langka; kapcnc Ru:ncpvncbv aima:pc asin gcnckvdv:dcm odokkc ami miycng langgo:nckvdv:dcm kcbangcm ba:ycku.
HEB.13.5	Noluk turnamdo murkongcm aipc mc:bola mc:yoka, odokkc nolukkc okko du:ji cdcmong mc:tv:sula du:langka; kapcnc Bv luto, “Ngo cdvlosin bila:ma:pc ima:yc cdcmanggom nolum mcma:yc.” 
HEB.13.6	Cdcmpiga:lok ngolu mc:tcksudanla lula:dag,
HEB.13.6	“Ru:tumbv ngoluk idum gvdumsunnc,
HEB.13.6	tani:yc ngom okkom ila:ycn?
HEB.13.6	Ngo pcsomang.”
HEB.13.7	Noluk gvgurla gvgcbonc kvdv:dcm mc:pa:langka, cdc sc:kobulu nolum Ru:ncpvnckc agomcm lubitoji; Buluk turnamkvdv:dokki kapc ikaji cdcm ka:langka, odokkc buluk mc:jvgkvdv:dcm mc:jvgkaimvnsulang. 
HEB.13.8	Jisu Kristobv c:mongc mclosin odokkc silosin odokkc lo:dvlongkvpc. 
HEB.13.9	Gvyodla gvngubonc odokkc tadkvma:nam luyircm tadla gvyotmvnyoka; kapcnc cdc mc:yinsunamki asin kvnggv:namdc aiya:dag, okodc buluk mcmangke:ke:pc du:namdcm avkamotoma:ji apin donamkokkimang.
HEB.13.10	Ngolukkc kumko mo:di:ko dung okolokbulukkc cdc tombudok agercm ido-sa:dopc sotto kama:ji. 
HEB.13.11	Kapcnc simvnkvdv:dok amvrkvdv:dc okodokbuluk i:dcm kumko mo:takdo:pc dormo ager gernckvdv:dc pa:p legang palvgnampc boma:tonc du:pumsula tani:kvdv:dc dungko mo:takdok mo:ro:pc rompakto. 
HEB.13.12	Cdcmv:pc Jisubv:gom yabgo mo:rongolo ipusire:ycm pa:to tani:kvdv:dcm avkc i:dokki mopu:pc cmna. 
HEB.13.13	Cdcmpidag kajc ngolu Bvkkolo:pc dungkumsula dungkodokkc moro:pc gvlenkai, odokkc Bvk ipusire:namdcm menrasunamdcm menrasulai. 
HEB.13.14	Kapcnc ngolukkc lo:dcm du:tvnc nogorko kamang, cmpige:la ngolu madung oko nogordc lenpcnammcji cdcm. 
HEB.13.15	Cmpcmvlo kajc Ru:ncpvnckolo:pc aipai bila Bvkkokki mcma:pc palvgnamko bila:jc, cdcyam, nabbersok appv-a:ycko Bvk amincm lukansuncko. 
HEB.13.16	Ainc agercm gerpc mc:yamc:sayok odokkc nolukkc okko du:ji cdcm bisupc, kapcnc cdcmpinc palvgnam kvdv:dc Ru:ncpvncmc mc:lvgsumodag.
HEB.13.17	Noluk igur-gvgurbonc kvdv:dok lukam tadlangka odokkc bulukkolo tolvgsulangka; kapcnc bulu noluk yalokvdv:dcm kanggabya:la dung, isabcm bikupcnc tani:kvdv:dcmpc. Bulum mc:po-mcnganla scm germotoka, odokkc mc:dvrra ima:pc, kapcnc cdc nolukkcpc ipo-siyanncpc ima:yc.
HEB.13.18	Ngoluk lcgangc kumbitei; kapcnc ngolu kinsudag jc ngolukkc aiyo:pc mcngcsaggc dung, mcngc kadopc gerpc mc:namc appvng agerlo dung. 
HEB.13.19	Ngo nolum bojcya:pc scm idopc lusv:dung cdcmpinam lcgangc jc ngom nolukkcpc lomdanna la:lenyckupc.
HEB.13.20	Su:pak mcngannok Ru:ncpvncbv sc:kobv ngoluk Ru:tum Jisumc sikolokkcm la:sa:tokunc me:r sobennok bottcru:nc kanggabya:ncdc, lo:dv-longkvpc du:nc lugoddok i:dokki, 
HEB.13.21	nolum appvng ainc attarkokki mosv:dag jc nolu Bvk mcngkamcm iyc-gvycpc, noluk ara:lo gerla jc okodc bvkkcpc kapc ka:podagji, Jisu Kristokokki; sckkcpc bv amin gvnamc lo:dv-longkvlokkcpc gvpcnammcji. Amen.
HEB.13.22	Ngo nolum kumna:sola: ludung, bvrrangkvdvnga, ngok lujvgpc luyirra lunam agom kvdv:scm mcnggcmvntoka, kapcnc ngo nolukkolo:pc andcngo:pc attobong. 
HEB.13.23	Nolu kinpcnammc jc ngoluk bvro Timoti:bvm mclennvgtoku, sc:kokokki ngo nolum ka:begycku bv jodi lomdanna gvyc.
HEB.13.24	Noluk igur-gvgurbonc appv:dcm kumtadsulangka odokkc aipc kumjo:nc appv:dcm. Cdc sc:kobulu Itali:dokkc gvdu:nc nolum kumtadsunamcm mclvgamtag.
HEB.13.25	Noluk appvngkolo aya:pc mc:namc dungka:lang. Amen.
JAS.1.1	Jakobbv, Ru:ncpvnckclang Ru:tum Jisu Kristokc ager gerya:ncko.
JAS.1.1	Vyvngkolang anyi ope: Dugpitsula du:nckvdvngdo:pc: Kumtadsudung.
JAS.1.2	Cdcm appv:dcm mc:pobatsunampc mc:toka, ngokkc bvrrangkvdvnga cdvlo nolu angu angu ipuseire:ycm pa:ycji, 
JAS.1.3	kapcnc nolu kindag jc noluk mc:jvgdok ankang kangkvnamdc lo:dcm mentumsula du:monammcm lenmodag. 
JAS.1.4	Odokkc lo:dcm mentumsula du:la:namdcm pv:dandopc du:motoka, jc nolu aiyo:pc pv:dandopc odokkc ingapgvngapycpc, okodoksin pv:ramma:pc. 
JAS.1.5	Nolukkolok sc:koiyc jodi kinjvgla kinnam pv:ramyc, bvm Ru:ncpvnckolok komotoka, sc:kobv appvng tani:ycm aya:la mc:jong kadjo:la odokkc sc:kobv aima:pc ge:ma:pama:pc, odokkc cdcm bvm biycpc. 
JAS.1.6	Cmpige:la bvm mc:jvgla komotoka, oko mc:mokosin mc:ma:pc, kapcnc sc:kobv mc:modagji siycnglok asi lu:ncpc idag cdcyam csarc yusa:sa:la lu:sa:nampc. 
JAS.1.7+JAS.1.8	Kapcnc cdc tani:dc bvk appvng agerlo dungang daga:la:ma:pc ila, asin anyiko gcpa:ru:ma:yc, o:kosin Ru:ncpvnckolokkcm pa:ycpc cmna.
JAS.1.9	Opannc bvrodcm bvk kanam sv:namlo bottapc mc:sumotoka, odokkc mircmncdcm anyi:sumonamdo, 
JAS.1.10	Kapila:nc nc:sinncge:lok appundcmpc bv sanpakyc. 
JAS.1.11	Kapcnc do:nyidc sa:dag odokkc bv ka:te:tere:nc ka:sannc ka:namdokki nc:sindcm sanpakmodag; odok appundc opakleddag, odokkc odok kangkandc yogpakdag. Cdcmv:pc mircmnc tani:dc bvkkc appvngc kage:la:gom yogpagyc.
JAS.1.12	Ipusire:ycm menrasula du:nctani:dc akirba:d pa:nc, kapcnc cdvlo bv ankang kangkvnamdcm dagrasutonc bv turnamdok migom dumlupdcm sc:kobulu Bvm aipc mc:dagji okodcm Ru:ncpvncbv pesubitoji pa:yc. 
JAS.1.13	Cdvlo bvm ka:bomc:bomoycji, sc:komsin lumoyoka “Ngom Ru:ncpvnckokki ka:bomc:bomotung;” kapcnc Ru:ncpvncbv kapcsin aima:nc agerki ka:bomc:bomomang odokkc Bv avdc sc:komsin ka:bomc:bomomang; 
JAS.1.14	Cmpige:la appvng tani:ycm ka:bomc:bomodag cdvlo bv avkc mc:namdokki odokkc yadbomnamdokki mc:bodagji. 
JAS.1.15	Odo mc:namdc cdvlo cdcm mcnga:dagnc pa:bcm idag; odokkc cdvlo cdc pv:namkopc iycnc sinamcm simodag.
JAS.1.16	Ngok aipc mc:bomsunam bvrokvdvnga, yadkosuyoka. 
JAS.1.17	Appvng ainc aman binamkvdv:dc odokkc appvng aiyo:pc ainc bipaknam amanc tayc:tokkc, pva:lok Abukotokkc gvido sckkolo mcngumcnge:yc kamang cdcmanggom langkonsunam, lcgangc. 
JAS.1.18	Bvk avkc mc:suki bv ngolum aro agomdokki langa:toku jc ngolu e:pongarnc a:yckvdv:dok akoncmpc Bvk ru:pongarnam kvdv:dokkc.
JAS.1.19	Scm kintoka, ngokkc aipc mc:bomsunam bvrrangkvdvnga. Appvng tani:ycm tadnamcm lomna tadmotoka, aso:pc agomcm lumotoka, aso:pc aglvgngcm sa:motoka, 
JAS.1.20	Kapcnc tani:lok aglvng sa:namdc Ru:ncpvnckc dormo agercm germang. 
JAS.1.21	Cdcmpidag appvng ya:nc agomcm odokkc aima: aima:pc gernam agerkvdv:dcm mcpaktoka odokkc asin ansv:la torvgsulangka kvnggv:pc lugablvgla lunam agomdcm, okodc noluk yalokvdv:dcm mopvla:dagji.
JAS.1.22	Cmpige:la agom lukamdcmpc incpc ilangka, odokkc tadla du:no:pc ima:pcka, nolu avycm avyc yadsula. 
JAS.1.23	Kapcnc jodi akonc agom lunamdcm tadno:pc iyc odokkc lukamdcmpc gerncpc ima:yc, bv tani:akoncmpc idag sc:kobv avkc du:tcng dumsimigmodcm arsilo ka:sudoji; 
JAS.1.24	kapcnc bv avdcm avdc ka:sudo odokkc gvpakdakku odokkc bv kapidagaji vgcmpc mitpandakku. 
JAS.1.25	Cmpige:la sc:kobv aiyo:pc ainc lujvg lurodo:pc ka:dagji, appvngcm aipc mc:mvnsunamlok lujvg lurodcm, odokkc mcmang-ke:ke:pc lukam tadtvla tadyc, mitpankunc tadncpc imang cmpige:la gerncpc cdc incdcmbulumpc iyc, bv bvk inam gvnamlo:bulu akirba:d pa:yc.
JAS.1.26	Akonc jodi mc:suyc bv dormokannc, odokkc bvk ayodcm motumsumang cmpige:la bvk asindcm yadsudo, cdc tani:dok dormodc cmmumpc idag. 
JAS.1.27	Ru:ncpvnckc odokkc Abudok kcra:lo narc:nc odokkc imur siyarma:nc dormodc sc: anc abu kama:nckvdv:dcm buluk du:g gvddom kangkapc gvnamc odokkc tumbonc:ng kvdv:dcm buluk du:ggvddom, odokkc rcngamsokkc akonc narc:pc:sc:pc du:sunamdc.
JAS.2.1	Ngok bvrrangkvdvnga, akonongcm aipc mc:nam lcngkanyoka nolu Ru:tum Jisu Kristomc mc:jvgla mc:tu:la, amin gvnclok Ru:tumdc. 
JAS.2.2	Kapcnc avn angoti:ko gcnc tani:konc odokkc kangkano:nc attar gcnckonc noluk gvkumsukodo gva:ycmvlo, odokkc opannc tani:konc ya:bidnc attar gcnckoncsin gva:ycmvlo, 
JAS.2.3	odokkc nolu cdc kangkannc attar gcncdcm anna luka:do odokkc ludo, “So tedtokai, aipc mc:la,” opannc tani:dcm nolu ludo, 
JAS.2.4	“O:ndo dagtokai,” cdcmanggom, “Ngok alc ru:yiso tedtokai,” cmna nolu av avycm angu angumotoma:lang, odokkc aisi:ma:nc asinki kcba:ba:ncpc ima:lang?
JAS.2.5	Tattoka, ngok aipc mc:nam bvrrangkvdv:nga. Ru:ncpvncbv cdc sc:kobulu opandagnc Balenna mc:jvglo mircmdopc la:ma:lang odokkc migom doko amo:dok du:sonsuncpc sc:kobulu Bvm aipc mc:dagji okodcm cdcmbulum pesubitoji? 
JAS.2.6	Cmpige:la nolu opannc tani:dcm mcnggctomang. Cdc mircmnc kvdv:dc:ma:lang sc:kobulu nolum ipusire:ycm idagnc, cdc buluma:lang sc:kobulu nolum kcbang bangko okumlo:pc sobomdagnc? 
JAS.2.7	Cdcbuluma:lang sc:kobulu mcnggcru:pcnam amindcm aima:nc cmna ludagnc okodcm nolum minnvgtagnc?
JAS.2.8	Nolu aroru:pc migom lujvglurodcm lukamdcmpc imvru:lo, astro:dok lukamdcmpc, “Noluk kumrv-ko:rv kvdv:dcm noluk avyvngkcmpc aipc mc:ycpc,” nolu ainc agerko gerdo. 
JAS.2.9	Cmpige:la nolu jodi akonongcm aipc mc:namcm lcngkanyc, nolu pa:bcm ido, odokkc lujvg lurodokki lujvg agom tadma:nc cmna lulvgdag. 
JAS.2.10	Kapcnc sc:kobvi lujvgluro appv:dcm lukamdcmpc taddo cmpige:la abangongkogom lukamdcmpc tadma:yc cdc appv:dcm ila:ma:nam germurncpc idag. 
JAS.2.11	Kapcnc sc:kobv “ami nc:ngcm la:biyok cmna,” ludonc, “tani:ycm mokeyoka” cmnamdcmsin luto. No jodi amikc nc:ngcm la:bima:yc cmpige:la tani:ycm mokeyc, no lujvg lurodok lukamdcmpc ima:ncpc ikang. 
JAS.2.12	Asin aipc mc:la gernam agerkvdv:dcm lujvg lurodok du:ncm kcba:ba:pcnampcnampc agomcm lulangka odokkc agercm gerlangka. 
JAS.2.13	Kapcnc sc:kobv aya:pc mc:yinsuma:pc bvm kcbangcm ba:po:yc; ckvdaggom aya:pc mcmvnsunamdc kcba:ba:namdcm mopvdag.
JAS.2.14	Ngokkc bvrokvdvnga, cdc okoko arc kadang jodi tani: akonc luyc ngokkc mc:jvgc dung cmpige:la agerc kama:mvlo? Bvk mc:jvgdc bvm motumla:dagyc? 
JAS.2.15	Bvro akonc jodi cdcmanggom bvrmc akonc aima:si:ma:nc attarcm gcla du:do odokkc lo:dcm donam apincm dobegma:pc du:do, 
JAS.2.16	odokkc nolukkolok akonc bulum luyc, “Mc:po:pc gvkangkuka, ingga:pc du:toka odokkc aki:bi:la du:langka,” cdc o:ko arc kadang bulum amvrdok lcgangc laginam attarcmbulum bima:pc? 
JAS.2.17	Cdcmpidag mc:jvgo:dokki, odokkc jodi ager kvdv:dc kamang, sinnc.
JAS.2.18	Cmpige:la sc:kaiyc luyc, “Nokkc mc:jvgc dung odokkc ngokkc agerc dung.” Nok mc:jvgdcm lcngkantei nok agerdc kama:pc, odokkc ngok agerkokki ngok mc:jvgcm lcngkanyc. 
JAS.2.19	Nolu mc:jvgdo jc Ru:ncpvncbv ako; nolu ainc agercm gerdo. Cdcmpc uikvdv:dc:sin mc:jvgdag–odokkc pcsola jingo:sudag. 
JAS.2.20	Nolu lcngkansulv:dagnci, c:i okkomsin kinma:nc tani:ya, ager germa:nam mc:jvgdc:jc okopcsin imang cmna? 
JAS.2.21	Abrahambv ngoluk abudc agerkokki ainc cmna lumangalang, cdvlo bvk awodcm Isahakmc palvgko tayc:do bipakdodcm? 
JAS.2.22	Nolu ka:tojc mc:jvgdc bvk agerdo du:mvndungai, odokkc mc:jvgdc agerkokki ipvtgvpvtto, 
JAS.2.23	odokkc astrong agerdc lukamdcmpc ikang okodc ludagji, “Abrahambv Ru:ncpvncbvm mc:jvgto, odokkc cdcm bvkkcpc dormokanampc adgabto;” odokkc bvm Ru:ncpvnckc ajonpc gogto. 
JAS.2.24	Nolu ka:to jc tani: akoncm agerkvdv:dokki ainc cmna ludag mc:jvgdokkimang.
JAS.2.25	Odokkc cdcmv:pc Rahabbv:sin mangalang beisang agercm gerncdc agerki ainc cmna luto cdvlo bv agom lutadnckvdv:dcm tomrvgsutonc odokkc akon lambclok bulum mclvgtokunc?
JAS.2.26	Kapcnc yalodc amvrdc:ma:mvlo kapc sincpc idagnc, cdcmv:pc mc:jvgdc agerkvdv:dc:ma:mvlo sinnc.
JAS.3.1	Nolukkolok bojcrungcm poyirncpc ingapmoyoka, ngokkc bvrokvdvnga, kapcnc nolu kindag jc ngolu sc:kobulu poyirdonc kvnggv:pc ncrgabla ngolum kcbangcm ba:ycku. 
JAS.3.2	Kapcnc ngolu appvngc bojcrungko lumurcm ludag, odokkc akonc jodi atv imurko ima:yc okodcm bv ludoji bv aiyo:pc ainc tani:yc, amvr appv:dcmsin motumsula:do. 
JAS.3.3	Ngolu jodi gure:kvdv:dok nappa:lo lckamcm ilvgyc jc bulu ngoluk lukamcm taddopc, ngolu odokbuluk amvr appv:dcm olopclang tolopc gvmola:dag. 
JAS.3.4	Ja:ji ollungkvdv:dcmsin ka:toka; cdcbulu odokkvddvpc bottadaggomsinci odokkc kvnggv:pc bottcnc csarc yugobomdaggom, cdcbulum adji:nc rcbadkokki kungkongcm mela okolopci mc:dagji odopci kungkong mencdc mela:dag. 
JAS.3.5	Cdcmpidag ayodc amvrrok adjio:nc adin inyopko odokkc bottcru:nc agomcm lubonsudag. Cddvko bottcnc yumrangcmjc adji:onc vmvkokki rompagla:dagnc!
JAS.3.6	Cdcmv:pc ayodc vmmcmpinc ngoluk adin amvrdokkc dormokama:nc rcngamc, amvr appv:dcm koiyang a:modag, odokkc du:namdagnamsok gvtvla du:namdcmci vmmcm romnvgdag, odokkc uiamongki vmmcm romnvgdag. 
JAS.3.7	Kapcnc appvng simvnclang pcttangcmbulum, amonglo ngc:la gvgo:ncm odokkc siycnglok ru:namkvdv:dcm, momapla:dag odokkc tani:kvdv:dc momabamtobong, 
JAS.3.8	cmpigela oko taniycsin ayodcm momapla:mang–aso:pc dunga:ma:nc aisi:ma:nc agomluncdc, sinam dvgnc kancdc. 
JAS.3.9	Odokki ngolu Ru:tummc aipai bido odokkc Abudcm, odokkc odokki ngolu tani:kvdv:dcm pelvgdo, sc:kobulum Ru:ncpvnckcmpc motakji. 
JAS.3.10	Nappang akko:dokkc akirba:dclang pelvgnammc lendag. Ngokkc bvrrang kvdvnga, cdc cdcmpc ipcma:namc. 
JAS.3.11	Jili: asi abungkonc bidleno:dokkc ainc assclang alokanc assc lendonci? 
JAS.3.12	Tajvg amvngkonc, ngokkc bvrokvdvnga, Jolpai a:ycm e:la:dolang, cdcmanggom angur amv:lo tajvg a:ycbulu? Alokanc asidc ainc asscm bidlenru:la:mang.
JAS.3.13	Noluk ara:lo kinncpa:ncdc:lang mcngkinncdc sc:kon? Bvkkc ainc turnamdokki bvk ainc agerkvdv:dcm lcngkanmotok asinc ansv:pc mc:sula kinnam pa:namki. 
JAS.3.14	Cmpige:la nolukkc jodi konncmpc ncgo-poggo du:yc odokkc ngowong cmna bottcpc mc:sunamko noluk asinkvdv:do du:yc, bottcpc mc:batsula mc:suyoka odokkc aro agomdcm lume:pc luyoka. 
JAS.3.15	Sc kinnam agomsc taycng among tolokkc gvincmang, cmpige:la mo:pvsokkc, yalo agom kama:nc, uiager-inam-gvnamc. 
JAS.3.16	Kapcnc okolo ncka:mvnsu odokkc ngowong cmna bottcpc mc:sunammc du:nc, odokbulu itcr-siangc odokkc appvng aima:nc ager geryitnammc du:do. 
JAS.3.17	Cmpige:la tayc:tokkc gvinc kinnam agomdo lenpo:danna narcngtong cmdag, odokkc mcnganbola:dag, mc:jubmcngkabdag, lugab agom lcgangc tadmvnsudag, mc:yinsunamc bi:danna odokkc ainc apva:ycbulu du:dag. Mc:momc:ya kama:ncpc ila cdcmanggom mc:jupmcngkap kama:ncpc ima:pc. 
JAS.3.18	Odokkc mcngannok amni: pidnckvdv:dokki mcnganna la:lennam dormokanam agerdok a:ycm langkumsudo.
JAS.4.1	Okko mimagcm molenmodang, odokkc noluk ara:lo okko pamvnsunamcm lenmodang? Cdc noluk asinkvdv:dok mc:ru-mc:mangkokkima:lang cdc mimag mola du:nc noluk adinamvr kvdv:do? 
JAS.4.2	Nolu mc:do cmpige:la pa:mang; cmpila nolu mokedag. Odokkc nolu mc:bodo cmpige:la pa:la:mang; cdcmpila nolu pamvnsudo odokkc mimagcm mopc momvnsudo. Nolu pa:mang, lcga:dc nolu komang. 
JAS.4.3	Nolu kodo cmpige:la nolu pa:mang, lcga:dc nolu komurra kodag, noluk asin mcnggo:la mc:namdcmpc inagvnapc cmna. 
JAS.4.4	Mc:jvg kama:nc ru:namkvdv:nga! Nolu kinma:nci jc rcngamsokki ajon jonnamdc Ru:ncpvnckokki mirupc imvnsunamc cmna? Cdcmpidag sc:kobvi rcngamsokki ajonpc jonpc mc:donc avdc bv Ru:ncpvnckc mirupc mosudo. 
JAS.4.5	Cdcmanggom cdcm nolu mcngka:la ka:donci jc astro:dc arusu:ma:pc lutag cmna, “Bv ka:ruka:ma:la ngoluk ara:lo yalodcm du:motung cmna?” 
JAS.4.6	Cmpige:la Bv bojcya:pc ayang abbom bidag; cdcmpidag cdc ludag, “Ru:ncpvncbv bottcpc lubonsuncdcm lutumdag, cmpige:la asin ansv:ncdcm ayangcm bidag.”
JAS.4.7	Nolu av avkvdvngc Ru:ncpvnckolo cdcmpidag tolvgsutoka. Uidcm morasutoka odokkc bv nolukkolokkc dugpakycpc. 
JAS.4.8	Ru:ncpvnckc kcra:pc gva:toka odokkc Bv:sin noluk kcra:pc gva:ycpc. Noluk alagkvdv:dcm mopu:sutoka, c:i papi:kvdvnga, odokkc noluk asinkvdv:dcm narc:motoka, c:i asin ba:nyikopc gcnctani:ya. 
JAS.4.9	Asinc mc:datsula mc:dvrtoka odokkc kaptoka. Nolukkc yirnamdc kabnampc ika:langka odokkc noluk mc:podc mc:dvrpc ika:langka. 
JAS.4.10	Nolu av avkvdv:dc Ru:tumkc kcra:do asinc ansv:toka odokkc Bv pu:pojarpomoyc.
JAS.4.11	Akonc akoncm aima:nc agomcm luka:mvnsuyoka, bvrokvdvnga. Bvrrang akoncm aima:pc luka:mvnsunamdc cdcmanggom bvk bvrodc kcbangcm ba:yc, lujvg lurodok birudi:pc ludo odokkc lujvg lurodcm kcbangcm ba:do. Cmpige:la nolu jodi lujvglurodcm kcbangcm ba:do, nolu lujvglurodok lukampc agercm gerncmang cmpige:la kcbang ba:nckodan. 
JAS.4.12	Lujvg luro bincko dung odokkc kcba:ba:ncko, sc:kobv mopvla:dagji odokkc mokela:dagji. Cmpige:la sc:kobulum nolu jc noluk kumrv-ko:rvkv:dcm kcba:ba:donc?
JAS.4.13	Su:pak kajc gva:tok nolu sc:kobulu ludonc, “silomanggom yampo ngolu cdcmpincma:m cdcmpiko tawonkolo:pc gvyc odokkc odo dv:tak ako du:yc odokkc beparcm moyc odokkc arrcm pa:yc.” 
JAS.4.14	Okodokkcm nolu cmpige:la yampokc agomcm kinmangci. Noluk turnamkvdv:dc okkon? Kapcnc nolu mugsubmumko cdc adji:oko lcngkansudag odokkc yogpakdag. 
JAS.4.15	Cdcm mcge:la nolu lupa:do, “Ru:tumbv mc:mvlo, ngolu turra du:yc odokkc ngolu scmba: cdcm geryc.” 
JAS.4.16	Cdc kapc idagji, nolu aisi:ma:nc agercm gerge:la ngo:na cmna mc:suge:la bottcpc mc:sudo. Cdcmpinc appv:dc aima:nc agerc. 
JAS.4.17	Sc:kobvi okodc aidagji cdcm ima:mvlo odokkc cdcm ila:ma:mvlo, bvkkcpc cdc pa:bc.
JAS.5.1	C:i mircmkvdvnga, kajc su:pak, kaptoka odokkc nolukkolo:pc pvnga:pcnc opan pannam kvdv:dok lcganc jcngo:sutoka. 
JAS.5.2	Noluk mircmkvdv:dc ya:pakkang odokkc gcnam gasor-galukkvdv:dcm tabvnc dopaknammc. 
JAS.5.3	Noluk avnkvdv:dc odokkc silbor murkongkvdv:dc yogvr koiyangc angapka:bong, odokkc odokbuluk yogvr koiyangkvdv:dc noluk birudi:pc agom lukanbincpc iyc odokkc noluk adinkvdv:dcm vmmcmpc dorabbomyc. Noluk du:tcr longcdokkcpc murkongcm lcngkumsutobong. 
JAS.5.4	Ka:toka, ager gernckvdv:dok pa:pcnam kvdv:dcm sc:kobulu noluk arvgkvdv:dcm mopu:la ibitoji, okodcm nolu yadla la:tumsula lc:toji, jc:la kapsa:dag; odokkc arvg inckvdv:dok kabnam kvdv:dc taycng among kcrc:dok Ru:tumdok yeru:do:pc pvngkang. 
JAS.5.5	Nolu mo:pvso sela:-badla dolv:donyyom dola turtobong; noluk asin kvdv:dcm papakdo longckolo jvngapmoto. 
JAS.5.6	Nolu momvgto, nolu dormokanc tani:ycm moketo; bv nolum morasutomang.
JAS.5.7	Menrasula du:toka, cdcmpidag, bvrokvdvnga, Ru:tumkc gvdoku longcdo:pc. Ka:toka, mo:pvsokkcm airu:pc arckanc a:ycm pa:yc cmna arvg inckvdv:dc, cdc opongarnc odokkc lcddarkc pcdo:dc oma:sisscm menrasula toya:la du:dopc toya:la du:do. 
JAS.5.8	Nolusin mentumsula du:langka. Noluk asinkvdv:dcm mcnggabla, kapila:nc Ru:tumkc gvkunamdc aninka:bong.
JAS.5.9	Jcngka:mvnsuyoka, bvrrangkvdvnga, akonkc birudi:pc akonc, jen nolum kcbangcm ba:ma:ycpc; ka:toka, kcbang ba:ncdc yabgo kvdv:do dagla dung. 
JAS.5.10	Ipusire:ycm pa:nclang menrasunamcm pa:nclok pangodnckoncmpc, bvrokvdvnga, lungor agom lunckvdv:dcm gagtoka sc:kobulu Ru:tumkc aminno agomcm lutoji. 
JAS.5.11	Ka:toka, ngolu cdcmbulum mc:ponc cmna ludo sc:kobulu lo:dcm lo:dvlongkvpc menrasula dungaji. Nolu Jo:bkc lo:dv longkvpc menrasula du:namcm tadto, odokkc nolu Ru:tumkc mcngkamdcm kinto, kapc Ru:tumbv aya:sitapc mc:nckoji odokkc aya:nckoji.
JAS.5.12	Cdcmpige:la appv:dcmyam, ngok bvrrang kvdvnga, taycng among aminkokki cdcmanggom mo:pvsokki cdcmanggom angu atv pesunamkokki, pesuyoka, cmpige:la noluk c:v cmnamdc c:v cmka:lang odokkc noluk ma: cmnamdc ma:, jc nolum aima:ncpc lula mokenampc ipcnammang.
JAS.5.13	Nolukkolok sc:koiyc kidu:ramdu:nci? Bvm kummotoka. Sc:koiyc mc:podu:nci? Bvm R:ncpvnckc aipai ni:tom momotoka. 
JAS.5.14	Nolukkolok sc:koiyc ramdu:nci? Bvm mondoli:dok abv:nc tani:kvdv:dcm gogkumsumotoka, odokkc bvk lcgangc bulum tulangcm yonnvgla Ru:tumkc aminno bvm kummotoka; 
JAS.5.15	odokkc mc:jvglok kumnamdc ramnc tani:dcm csa:moycku, odokkc Ru:tumbv bvm sosa:ycpc, odokkc bv jodi pa:bcmbulu itomvlogom, bvm mc:yinsubiyc. 
JAS.5.16	Cdcmpidag noluk pa:pkvdv:dcm akonc akonkolo lude:sutoka, odomvlo jen nolum csa:moyckupc. Dormokanc tani:dok kumnamdc ager kvnggv:pc ilang gvla:dag. 
JAS.5.17	Elija:bv ngolugvngkcmpinc inc-gvnc tani:kai odokkc kvnggv:pc mcnga:la kumto jc pcdongc oyoka cmna, odokkc dv:tak tagum kolang po:lo pvkcngkopc mo:pvso pcdongc otomang. 
JAS.5.18	Odok lcdupc bv lckoda kumto odokkc do:mvrtc pcdongcm omoto, odokkc mo:pvsc odok apv-a:ycm e:moto.
JAS.5.19	Ngokkc bvrokvdvnga, nolukkolok akonc arodokkc gvmurra gvgo:ycnc odokkc sc:koiyc bvm gvlatboyckunc, 
JAS.5.20	bvm kinmotoka jc papi:n ako sc:kobvi gvlatbotokunc bvk lambcdok imur ager kvdv:dcm bvk yalodcm sikolokkcm mopvyc odokkc bojcru:nc pa:bcm motityc
1PE.1.1	Pitorbv, Jisu Kristokc mclvgla ager germonam tani: akonc, Dugpitsula amikc dungko among kvdv:do du:nckvdv:do:pc Pontusdo, Galatia:do, Kapadokia:do, Asiado, odokkc Bitinia:do, 
1PE.1.2	Ru:ncpvnc Abubv balenna odokkc ru:scgla lc:namc odokkc Yalodokki narc:dopc mopu:la Jisu Kristomc lukam taddopc odokkc Bvk i:dokki abkatdopc:
1PE.1.2	Ayangc odokkc mcnganc nolukkolo bojc bojcla dungka:langka.
1PE.1.3	Ngoluk Ru:tum Jisukc Abudc akirba:d pa:ncpc ika:langka! Bvkkc bottcru:nc aya:pc mc:namki ngolu anupc turkangku Jisu Kristokc sikolokkc lckoda turkunamdokki mc:tintvla du:tvnamdo:pc, 
1PE.1.4	odokkc dungkan-dakkansunam lo:pc okodc yogma:ji, narc:ma:pc ila lc:ycji, odokkc sana:ma:ycji, noluk lcgangc taycng amo:to lc:tung. 
1PE.1.5	Sc:kobv Ru:ncpvnckc ilang gvlangki ka:ridagrila lc:dagji mc:jvgki du:tcr ayirdo mopvko lcngkanpc cmna dung.
1PE.1.6	Cdcm nolu mc:pobadsudo, su:pak asudowongko adji:ong ayirdo nolu angu angu ipusire: pa:daggom, 
1PE.1.7	cdcmpc jc noluk mc:jvgdok mc:jupmcngkamdc, avncmyam arc kaya:dag okodcm jitpakpcnc daggom vmvlo romka:dagji, aipai binapc lenycpc odokkc amin gvnamdc odokkc mcnggcnamdc Jisu Kristokc lendokudo mcnggcycpc. 
1PE.1.8	Bvm ka:begma:pci Bvm nolu aipc mc:dag; su:pak nolu Bvm ka:begmanggomci nolu Bvm mc:jvgdag odokkc mcngkinla odokkc mc:pobadsula mc:podag. 
1PE.1.9	Noluk mc:jvgnamkokki kapc noluk yalokvdv:dok moturcm pa:to.
1PE.1.10	Lungor agom lunckvdv:dc sc:kobulu nolukkcpc ipcnc aya:dcm lungorka moturdok agomcm magongka odokkc tadkuk-tadrugla tadgongka; 
1PE.1.11	bulu tadkukla tadka oko tani:yc cdcmanggom ayirdcm Kristokc Yalodokki lcngkanbikaji odokkc odok lcdudok amin gvnamdc. 
1PE.1.12	Cdc bulukkcpc lcngkansukang jc bulu av avkc lcgangc agercm gersumangai cmpige:la noluk lcgangcmvn, cdcmpinc agerkvdv:do okodcm nolum su:pak lu tadla lubitagbo:ji cdc sc:kobulu tadpon lutaddcm lubitoji nolum Angunnc Yalodokki tayc:tokkc mclvgla, oko agomkvdv:dcm taycng lutadkvdv:dc ka:lv:la dungai.
1PE.1.13	Cdcmpidag noluk asinkvdv:dcm kvnggv:pc mc:sutoka, dojup-dokapla doncpc ilangka, noluk mc:tincm Pv:namko nolukkolo:pcjc ayangc pvnga:ycnc mc:tintoka Jisu Kristokc lendokudodo:pc. 
1PE.1.14	Kapc agom tadnc ko:kang kvdvvngc, noluk po:pckc kinma:pa:ma:nc mc:nam sagnamdc ajonpc du:tvyok, 
1PE.1.15	cmpige:la Bv sc:ko nolum gogtoji angunnc, nolusin anguntoka noluk appvng agerlo gernamlo; 
1PE.1.16	cdc kapc adtakji, “Nolu angunnang, kapcnc ngo angundag.”
1PE.1.17	Odokkc jodi nolu Bvk Abukopc gogyc sc:kobv bvkkc bvkkc inamdcmpc akonongcm ka:ma:pc kcbangcm ba:donc, noluk amikc amo:lo yc:bomkosula du:do ayir appv:do pcsokono asinc gcla du:langka. 
1PE.1.18	Nolu kindag jc nolu arvsu:ma:nc lambcdokkc gvlatkunckvdv:dok du:pakncdci noluk abukvdv:dokkc dungkonsubomna, yogpakpcnc attarkokkimang cdc silborc cdcmanggom avnc, 
1PE.1.19	cmpige:la Kristokc airu:pc arckanc i:dokki, cdc okoloksin tarcko cdcmanggom aimang cmna lunam kama:ncdcm. 
1PE.1.20	Sc:kobv mo:pvscm mosa:ma:dapc ru:pvlvgtonc cmpigge:la noluk lcgangc ayir du:tcrdo lenmotonc. 
1PE.1.21	Bvkkokki nolukkc Ru:ncpvnckolo mc:pv:namko mc:jvgc dung, sc:kobv Bvm sikolokkc turmotokuji odokkc Bvm amin gvnamdcm bitoji, odomvlo jen noluk mc:jvgclang mc:tinc Ru:ncpvnckolo du:ycpc.
1PE.1.22	Noluk yalokvdv:dcm narc:pc mopu:la:yam nolukkc arodcm lukamdcmpc tadla bvrrang kvdv:dcm mc:juppc aipc mc:mvnsula, akoncm akonc kvnggv:pc asinbokki aipc mc:mvnsulangka. 
1PE.1.23	Nolum anupc otungkubong, yogpakpcnc ammolokkcmang cmpige:la yogpakma:nc-kokki, 
1PE.1.24	cdc turnc odokkc lo:dvscm du:tvnc Ru:ncpvnckc agomdokkimvn kapcnc,
1PE.1.24	“Appvng adin amvrc ncsincmpc odokkc odok appvng
1PE.1.24	kangkannamdc ncsindok appundcmpc-idag.
1PE.1.24	Ncsinkvdv:dc sanpakdag, odokkc appundc opakleddag,
1PE.1.25	cmpige:la Ru:tumkc agomdc lo:dv longkvpc du:tvdag.”
1PE.1.25	Cdc agomdc tadponc lutadc okodcm nolukkolo:pc lutadla lubito.
1PE.2.1	Cdcmpidag appvng ka:ru-ka:mangnammcm mc:pagamtoka odokkc yadgo:pagongcm odokkc mc:jubmcngkabma:nc asincm odokkc Ka:ruka:mangcm odokkc appvng lume:pc lujcmnam lunamcm. 
1PE.2.2	Anupc onam Kowawcmpc, angunpc narc:nc gakvrdcm asinang olangka, jc cdcmpc ila nolu moturnamdo:pc sv:sa:ycpc; 
1PE.2.3	kapcnc nolu Ru:tumkc ayangabbom anka:la kangkvtobong.
1PE.2.4	Bvkkolo:pc gva:toka, cdc turra du:nc vlv:do:pc, taniyc mcpaknamdc cmpige:la Ru:ncpvnckc kangkolo balenna la:namc odokkc airu:pc arckannc; 
1PE.2.5	odokkc turnc vlvngkoncmpc nolu av-avkvdvngc dormokanam yalokvdvng okumpc mosa:toka, angunnc dormo ager gerncpc, dormokanam yalolok palvgnampc bulu Jisu Kristokokki Ru:ncpvnckolo bisula:dopc. 
1PE.2.6	Kapcnc cdc astrong agomdo lutag:
1PE.2.6	“Ka:toka, ngo Jiondo turra du:nc vlvngko tvla lc:tung,
1PE.2.6	sungkendok balenna lc:namko odokkc airu:pc arc kancko,
1PE.2.6	odokkc sc:kobvi mc:jvgdonc Bvm anyv:suma:yc.”
1PE.2.7	Nolukkcpc cdcmpidag sc:kobulu mc:jvgdagnc, Bv airu:pc arckannc, cmpige:la cdc sc:kobulu mc:jvgma:nc,
1PE.2.7	“Cdc vlvngardcm okodcm okum monckvdv:dc aimang cmna
1PE.2.7	mcpaktonc cdc sungkendok mosa:nancpc ikang,”
1PE.2.8	“Odokkc vlvng apvko okodc tani: kvdv:dcm lcsudsumoycnc,
1PE.2.8	pvtan vlvngkonc jc okodc bulum oledmoycpc;”
1PE.2.8	Kapcnc bulu lcsudsudag lcga:dc bulu agomdcm lukamdcmpc tadmang, kapc bulum ilangka cmna lutungaji.
1PE.2.9	Cmpige:la nolu balennam opvnko, migom dormoager gernclok bottcnc incpc, angunnc opvnko, Ru:ncpvnckc avkc tani:yc, jen nolu Bvk mcngapla:ma:nam ager gernam kvdv:dcm lutadbiycpc sc:kobv nolum Bvk ka:rvgsula:ma:nam pva:do:pc goglentoji. 
1PE.2.10	Lcko nolu taniycimangai cmpige:la nolu su:pak Ru:ncpvnckc tani:yc; lcko nolu mc:yinsunamcm pa:mangai cmpige:la su:pak nolu mcyinsunamcm pa:to.
1PE.2.11	Aipc mc:bomsunam kvdvnga, ngo nolum kumna:sola: ludung amikc amonglo du:nc odokkc yc:bomla lcngkunampc adin amvrdok mc:boka:bodcm mcma:pc du:dopc cdc noluk yalo kvdv:dok birudi:pc mimagcm modag. 
1PE.2.12	Ru:ncpvncmc kinma:nc tani: kvdv:dok dungkodo aipc ila:sa:langka, odomvlo jen bulu noluk birudi:pc aima:nc ager gernckopc ludaggom, bulu noluk ainc agerkvdv:dcm ka:ycpc odokkc Ru:ncpvncmc amin gvmoycpc cdc palvg lvgdoku longcdo.
1PE.2.13	Ru:tumkc lcgangc tani: monam rcngam lujvglurrom lukamdcmpc tadlangka, cdc migomlok migomcm appvngcm bottcya:ncmpc, 
1PE.2.14	cdcmanggom among ru:tum kvdv:dcm Bvk mclvgnammcmpc cdc sc:kobulu aima:nc agercm gerdagnc cdcmbulum palvgcm lvgdopc odokkc cdc sc:kobulu aincm idonc cdcmbulum aipai bidopc. 
1PE.2.15	Kapcnc cdc Ru:ncpvnckc mcngkampc jc ainc agercm gerla:gerla: okkomsin kinma:pc tani:kvdv:dc kinma:nammcm aso:pc du:moycpc. 
1PE.2.16	Av mcngkampc du:ncpc turla du:langka, cdcmanggom noluk av mcngkampc du:namdcm aima:nc ager gernapc iyoka; cmpige:la Ru:ncpvnckc ager gerya:ncpc ilangka. Appvng tani:ycm mcnggclangka. 
1PE.2.17	Bvrra:pc mc:namcm aipc mc:langka. Ru:ncpvncmc pcsolangka. Migomlok migom kvdv:dcm mcnggclangka.
1PE.2.18	Pagbokvdvnga, appvng mcnggcnamkokki noluk ru:tum kvdv:dcm agom lukamdcmpc tadlangka, cdc asin ansvngo:ncdcmmang odokkc asin agamcmbulum, cmpige:la bottc bottcpc lusunamkvdv:dcmsin. 
1PE.2.19	Kapcnc akoncm aidag cmna lula tolvgnammc jodi, Ru:ncpvncmc mcnga:nckoncmvlo, bv kinamcm menrasudag kcbang banggotma:pc ipusire:ycm pa:do. 
1PE.2.20	Kapcnc cdc oko inam aminko du:ycn, jodi nolu cdvlo imurko ige:la dcmkosudo odok lcgangc mentumsula torvgsudonc? Cmpige:la jodi cdvlo nolu ainc agercm gerdonc odokkc odok lcgangc mentumsula torvgsudo, nolukkc Ru:ncpvnckc aidag cmna tolvgnammc dung. 
1PE.2.21	Kapcnc odok lcga:pc nolum gogtung, kapcnc Kristobv:sin ipusire:ycm noluk lcgangc pa:to, nolum kanggodkopc lcngkanbila, jc nolu Bvk lckorcm kormvnpcnamc. 
1PE.2.22	Bv oko pa:bcmsin itomang; Bvkkolo oko yadgo:pagongcsin katomang. 
1PE.2.23	Cdvlo Bvm aima:pc lutoji, Bv tu:latsula aima:pc lutomang; cdvlo Bv ipusire:ko pa:toji, Bv pcsodopc momvgmangai, cmpige:la Bvm Bv mc:jvgto sc:kobv aipc kcbangcm ba:toji. 
1PE.2.24	Bv avdc ngoluk pa:pkvdv:dcm Bvk avkc amvrdo Kurus talc:do jonggcbito, jc ngolu pa:p lcgangc siycpc odokkc dormo kanamlokkcpc turycpc. Bvk tarckvdv:dokki nolum csa:motoku. 
1PE.2.25	Kapcnc nolu me:r sobencmpc gvnyokla gvdungai, cmpige:la su:pak Me:rsoben ka:svncdo:pc odokkc yalokvdv:dok Ka:svmosvncdo:pc gvlatbotakkubong.
1PE.3.1	Cdcmv:pc nc:ngkvdv:nolu, noluk milbong kvdv:dok lukamdcmpci tadlangka, odomvlojen akke, bulu agomdcm tadmanggom, mopvla:ya:pc agom apirkosin lumango:pc buluk nc:ngkvdv:dok inamsa:namki, 
1PE.3.2	cdvlo bulu noluk mc:jup mcngkap odokkc milbong akkongcm mc:la ka:la du:nc. 
1PE.3.3	Nolukkcpc ru:yidok ka:lvgsunamo:pc ipc ma:namc ta:pet pennam dumvtki, avnkokki moru:moba:sunamc, odokkc kangkannc attar gcnam bomnamcm gcla, 
1PE.3.4	cmpige:la cdc lc:sula du:nc asin ara:bok tani:dokki yogpakma:ncdok asin ansvngclang agamnc yalodok avn gcrung gcbangki cdcmpc v:rmotoka, okodc Ru:ncpvnckc kangkolo airu:pc arc kadagji. 
1PE.3.5	Cdcmpidag lckoncm narc:nc nc:ngkvdv:dcm sc:kobv Ru:ncpvncmc mc:tinna du:du:nc bulu av avycm mcnggcsudunganc odokkc buluk milbongkvdv:dcm aipc mc:la agom taddunganc, 
1PE.3.6	kapc Sarabv Abrahammc agom lukamcm tadtonc, bvm ru:tumc cmna gogla. Odokkc nolu su:pak bvk ommangc jodi nolu kabonc agercm geryc odokkc nolum okkosin pcsokono momangka:langka.
1PE.3.7	Cdcmv:pc nolu milbongkvdvnga, noluk nc:ng kvdv:dokki mcngcsagcla mc:jo:langka, nc:ngkvdv:dcm mcnggcla mc:la bulum rcmagncpc ru:namla:yam, kapc turnamsok aya:pc mc:namila:yam, cdcmpc ipc cmna jc noluk kumnamdcm motum morumma:dopc.
1PE.3.8	Adtcrso, nolu appvngc, yalo atcrongkopc ilangka, aya:sitapc mc:mvnsunamlo, bvrokvdv:dcm aipc mc:namlo, rcmakpc asin gcnamlo odokkc asinc rcmago:la ila. 
1PE.3.9	Aima:nc ager gernam lcgangc aima:nc agercm germvnsuyoka cdcmanggom ge:la lunam lcgangc ge:namcm; cmpige:la cdcmyam akirba:d bitoka, kapcnc odok lcga:pc nolum gogto, jen nolu akirba:dko pa:ycpc. 
1PE.3.10	Kapcnc,
1PE.3.10	“Sc:kobv turnamcm aipc mc:ycnc
1PE.3.10	odokkc ainc longckvdv:dcm ka:begyc,
1PE.3.10	bvm ayodcm aima:nc agerlokkcm odokkc bvk
1PE.3.10	nabber kvdvngcm luyatla lunamlokkcm la:paktoka.
1PE.3.11	Bvm aima:nclokkcm gc:rmotoka
1PE.3.11	odokkc aincm germotoka;
1PE.3.11	bvm mcngancm mamotoka odokkc cdcm mcnna gvmotoka.
1PE.3.12	Kapcnc Ru:tumkc amikkvdv:dc dormokanc
1PE.3.12	tani:kvdv:dcm ka:la du:dag.
1PE.3.12	Odokkc bvk yerung kvdv:dc buluk kumnamkvdv:dcm taddag.
1PE.3.12	Cdcmpige:la Ru:tumkc nappa:dc nabyotdag cdc
1PE.3.12	aima:nc agercm gernckvdv:dok birudi:pc.”
1PE.3.13	Su:pak cdc sc:kobv:nu du:n nolum atvaima:ncko ipcnc jodi nolu okodc aidagji cdcm airu:pc ilvgmvlo? 
1PE.3.14	Cmpige:la jodi nolu dormokanam lcgangc geryc, nolu akirba:d pa:ncpc iyc. Nolu bulum pcsola kcngcrcjayok, cdcmanggom mc:dvrmc:so:la ogo:suyok, 
1PE.3.15	cmpige:la noluk asinkvdv:do Kristomc Ru:tumpc mc:jubla mcnga:la. Nolukkolo du:nc mc:tindcm lo:dvscm mosv:sulangka sc:kobv kvlenna tadpc cmna morasupc cmnamc:ycji, ckvdaggom cdcm asin ansv:la:la mcnggcnam kumnamki ilangka; 
1PE.3.16	odokkc noluk mcngc-saggcm narc:pc mc:langka, cdcmpcmvlojen, cdvlo nolum aima:pc luycnc, cdc sc:kobulu noluk aipc Kristokolo inamsa:namdc anyi:sumoycpc. 
1PE.3.17	Kapcnc cd kabonc agercm gertvla ipusire:ycm pa:namdc jodi cdc Ru:ncpvnckc mcngkamcmvlo, aima:nc agercm gerla pa:namdcmyam aiya:dag. 
1PE.3.18	Kapcnc Kristobv:sin pa:plcganc lckkongko sikang, cdc dormo kancdc dormokama:ncdok lcgangc, jen Bv ngolum Ru:ncpvnckolo:pc langangkupc cmna, adinpc mokelvgla cmpige:la yalodo turmotoku; 
1PE.3.19	okolo Bv gvtonc odokkc makana:lo du:nckvdv:dcm lutadcm luto, sc:kobulu po:pcbo agom lukamdcmpc tattomang, 
1PE.3.20	cdvlo Ru:ncpvnckc mentumsula du:namc Noakc longckvdv:do toya:la du:tonc, ollu:dcm pado longcdo, okolo anggongkonc, cdcyam, pi:nyi tani:yc asidokkc turkang. 
1PE.3.21	Buptisma la:namdc, okodc sokkokki dungkonsudagnc, su:pak nolum mopvtdag, cdc amvrdokkcm koiyangcm mopu:sunamcmpcmang cmpige:la Ru:ncpvnckolo:pc kumna:sola lukamcmpc narc:pc mcngcsagcla mc:namcpmc, 
1PE.3.22	Jisu Kristokc sikolokkc turkunammcmpc sc:kobv tayc:pc gvkangkuji odokkc taycng among lutad lunckvdv:dokki Ru:ncpvnckc lagbvk alakpc tedkang, ilang gvlangnc, odokkc tornamc Bvkkcpc ikang.
1PE.4.1	Odokkc odcmpila Kristobv adinamvrro ipusire:ycm pa:la, nolu av avyc cdc mcngkamdcm mc:sutoka, kapcnc sc:kobvi adinamvrdo du:gcm gvtonc pa:bcm mcpaktokubong, 
1PE.4.2	lcdukc ayir appv:dcm adin amvrdo cdvlosin tani: mc:bo-ka:bokima:bong cmpige:la Ru:ncpvnckc mcngkamki turpc cmna. 
1PE.4.3	Cdc gvpaknc ayirdcm cdc pvngka:bong okodcm Ru:ncmc kinma:nc tani: kvdv:dc ilv:dagaji, ka:bomc:boge:la aglvngc sa:namkvdv:dc, tvngvrdowursunamc, tvngvrsula madgo:nammc, tv:la jcnggumnammc, odokkc lujvgluro lunam kama:pc monam moimang kumnamc. 
1PE.4.4	Bulu mcngabla:mang jc nolu su:pak bulum jonsuma:bong cdc c:mo:pinc aisi:ma:pc igong-gvgongdcm imvnmang odokkc bulu nolum aimang cmna ge:la ludag; 
1PE.4.5	cmpige:la bulu Bvm isabcm bipa:ycku sc:kobv cdc turnckvdv:dcmnang sinckvdv:dcm kcbangcm bangkupc cmna mosv:sudagji. 
1PE.4.6	Kapcnc cdcmpila:na cdc tadponc lutaddcm sinckvdv:dcmsin lutadbikanc, jc tani:kvdv:dcmpc adin amvrro kcbangcm ba:daggomsinci, bulu Ru:ncpvnckcmpc yalodo turla du:la:ycpc.
1PE.4.7	Appvng attarlok du:tcrdc pvnga:dandu:bong; cdcmpidag noluk kumnam lcgangc mcngkintvla odokkc mc:jupmcngkapla du:langka. 
1PE.4.8	Appv:dcmyam akoncm akonc aipc mc:namdcm mcngasuma:pc mc:lv:lang, aipc mc:namdc bojcrung pa:bcmsin kupkomdag. 
1PE.4.9	Mcngu mcnge:kama:pc mibo-bonamcm boyitla du:langka. 
1PE.4.10	Kapc appvng aman ako ako pa:tonc, cdcm akonkc lcgangc akonc agercm gernatoka, angu angu aya:lokkcm Ru:ncpvnckc ainc attar kanggabya:ncmpc: 
1PE.4.11	sc:kobv agom ludonc, kapc akonc Ru:ncpvnckc gombug bukkampc; sc:kobvi agercm gerbidonc, kapc akonc gergabbomdonc tornamki okodcm Ru:ncpvncbv bidonc; cdcmpc ipc jc appv:lo Ru:ncpvncmc Jisu Kristokokki amin gvmoycpc. Bvkkcpc amin gvnamdc odokkc migomdonamdc lo:dv longkvpc dungka:langka. Amen.
1PE.4.12	Aipc mc:bomsunam kvdvnga kvnggv:pc vmvki romka:la ka:nam kvdv:dcm okodc nolukkolo kangkurpc cmna pvnga:dagnc cdcm mcngabla:ma:pc iyoka, nolukkcpc atv atv kangkv-tadkv ma:namc pvngangkagomsinci. 
1PE.4.13	Cmpige:la su:paklo:pc nolu Kristokc du:g gvnamdcm gvmvnna du:g gvnamdcm mc:pobatsutoka, jen nolusin Bv cdvlo lenyckunc odo mc:pobatsuycpc odokkc mc:poycpc. 
1PE.4.14	Nolum jodi Kristokc amindok lcgangc aima:pc ge:la luyc, nolu akirba:d pa:nc, lcga:dc amin gvnc yalodc odokkc Ru:ncpvnckcdc nokkolo du:do. 
1PE.4.15	Cmpige:la nolukkolok sc:komsin tani:mokencpc du:gcm gvmoyoka, cdcmanggom dopsongkoncmpc, cdcmanggom ager germurnckoncmpc, cdcmanggom aima:pc imoncmpc; 
1PE.4.16	ckvdaggom akonc jodi du:g gvdo Kristankoncmpc du:gcm gvmotoka, bvm anyv:sumopcnammang, cmpige:la odo amindokki bvm Ru:ncpvnckc amincm gvmotoka. 
1PE.4.17	Kapcnc ayirdc pvngangka:bong Ru:ncpvnckc okum cra:dokkc ba:robpc kcbang ba:pc; odokkc cdc jodi ngolukkolo ba:robmvlo, odokbuluk ba:tcrdc okopc iycji cdc sc:kobulu Ru:ncpvnckc tadponc lutaddcm tadma:nckvdv:dokkc? 
1PE.4.18	Odokkc,
1PE.4.18	“Jodi dormokanc tani:dci kapcipc ilangongc turdonc,
1PE.4.18	cdc asin aima:pc mcnggo:nc kvdv:dc odokkc papi:
1PE.4.18	kvdv:dc okolo lcngkansuyckun?”
1PE.4.19	Cdcmpidag Ru:ncpvnckc mcngkampc cdc sc:kobulu du:gcm gvdonc ainc agercm imotoka odokkc buluk atmang kvdv:dcm mc:jvgnc Ru:ncmc tosv:lvgtoka.
1PE.5.1	Cdcmpila ngo noluk ara:dok abv:nc kvdv:dcm abv:nckoncmpc lusvngcm ludo, odokkc Kristokc ipusire:ycm pa:mvnnamdok lukanbincpc ila cdc amin gvkupcnc lendoku longcdok pa:tc:mvnncpcsin ila. 
1PE.5.2	Ru:ncpvnckc kcrc:dcm ka:sv:mosv:toka cdc nokkcpc nom kanggabma:namdcm, ke:ke:more:pcmang cmpige:la mc:lvgsula, 
1PE.5.3	anyi:sunam arcpa:nam lcga:mang cmpige:la airu:pc ilvng gvlv:la, ru:tumpc ila cdc nok ka:pcnam kvdv:dok tayc:do cmpige:la kcrc:dok gvgcnc akopc ila:pak. 
1PE.5.4	Odokkc cdvlo cdc Me:r soben kanggabncdok bottarya:ncdc lcngkansuycnc nolu cdvlosin yogma:nc amin gvnc dumlupdcm pa:yc.
1PE.5.5	Cdcmv:pc nolu cdc ame:ya:nkvdv:dc abv:nckvdv:dok lukamcm tadtoka. Nolu avyc avycm attarpc gctoka, kapcnc, nolu appvngc asinc akonc akoncm ansv:la “Ru:ncpvncbv bottapc mc:sunckvdv:dcm motumdag, cmpige:la asinc agamnckvdv:dcm ayangcm bidag.” 
1PE.5.6	Avyc nolu asinc ansv:sulangka cdcmpidag Ru:ncpv:nckc kvnggv:pc ilang gvla:nc alak kcvgdo, jc ayir a:dodo Bv nolum pu:pojarpomoycpc. 
1PE.5.7	Bvkkolo noluk mcng kvnmc:mvn appv:dcm togc:lvgtoka, kapcnc Bv nolum kasv:mosv:dag.
1PE.5.8	Asinc agamnangka, ansula du:langka. Noluk miru uidc ngvrgo:nc inggompc, sc:kaiycm gampc ngvrgo:la dung. 
1PE.5.9	Bvm morasutoka, noluk mc:jvglo kvnggv:tarv:la, kinsula jc cdc ipusire: ikv-kangkvnamkvdv:dcm rcngam appv:so noluk bvrra:pc mc:namdo madag. 
1PE.5.10	Odokkc nolu adjio:ko ipusire:ycm pangge:la, appvng ayanglok Ru:ncpvncbv, sc:kobv nolum cdc Kristokc lo:dv longkvpc amin gvnamdo:pc gogtonc, Bv avdc mopvtyc, mogabyc, odokkc nolum kvnggv:moyc. 
1PE.5.11	Bvkkcpc migom donamdc lo:dv longkvpc ika:langka. Amen.
1PE.5.12	Silbanu kolokkc, aipc mc:jvg jvrvgnc bvrokopc kapc ngo mcnggabdagnc bvm, ngo nolukkolo:pc andcngo:pc adtobong, luyirra lula odokkc lulenbila jc cdc Ru:ncpvnckc aropc ayangdc; oddong nolu du:di:di:la du:toka. 
1PE.5.13	Cdc sc:kobv Babilonolo du:nc, sc:kobv balenna lc:nampc idagnc, nolum kumtadsunamcm mclvgtag; odokkc cdcmv:pc ngok awo Markbv:sin. 
1PE.5.14	Akoncm akonc aya:pc mc:nam dosuknam kokki kumtadsutoka.
1PE.5.14	Cdc Kristokolo du:nam mcnganc noluk appvngkolopc.
2PE.1.1	Simion Pitorbv, Jisu Kristokc ager gerya:nckolang mclvgla ager germonamko–
2PE.1.1	Odobulu:pc sc:kobulu ngoluk lcdulo dagmvnnam mc:jvgcm pa:mvntonc ngolu Ru:ncpvnckc dormokanamdokki odokkc Mopvnc Jisu Kristokokki:
2PE.1.2	Ayangclang mcnganc nolukkolo Ru:ncpvnckc kinnamlo odokkc Jisukc ngoluk Ru:tumkolo bojc bojcla gvka:langka.
2PE.1.3	Bvk taycng among ilang gvla:dc ngolum appvng attarcm bito cdc noluk turnamdok agom katc:nc odokkc ru:nckcmpc ainc agerkanamc, Bvk kinnam agomki sc:kobv ngolum gogtoji Bvk avkc amin gvnamdo:pc odokkc anguru:pc ainamlo:pc, 
2PE.1.4	okodokki Bv ngolum bitonc Bvk airu:pc arc kanc odokkc bottcru:nc pesubinamdcm, jc odokbulukki nolu aima:n ager gernamdokbulukkc dunggcnla:ycpc cdc mo:pvso du:ncdc mc:boka:bokokki, odokkc taycng dungkotok inam gvnam gctc:mvnncpc ikang. 
2PE.1.5	Sok lcgangarpc appvng ankvla inamcm ilangka noluk mc:jvgcm ainc asin mc:namkokki, 
2PE.1.6	odokkc ainc ager gernamko kinnamki, odokkc kinnamdcm avyc mentumsunamki, odokki avyc mentumsunamdcm lo:dv longkvpc du:tvdagtvnamdcm dormokanamdokki, 
2PE.1.7	odokkc dormokanamdc bvrrangpc aipc mc:namki, odokkc bvrrangpc aipc mc:namdc aipc mc:namki. 
2PE.1.8	Kapcnc jodi sc atvkvdv:sc nolukkc odokkc pv:namkopc du:yc, cdcbulu nolum agom ka:boma:pc cdcmanggom a:yc e:ma:dopc ngoluk Ru:tum Jisu Kristokc kinnamlo lc:pakma:yc. 
2PE.1.9	Kapcnc sckkci sc:bulu pv:ramycnc miglunc odokkc andc:pc asingcnnc odokkc mitpantobong jc bvm po:pckc pa:pkvdv:dokkcm mopu:to.
2PE.1.10	Cdcmpidag, bvrrangkvdvnga, bojcya:pc mc:bola ager gerncpc itoka nolum gognamdcmlang balennamdcm aroru:pc mcnga:supc, kapcnc jodi nolu cdcm iyc nolu cdvlosin ilang gvla:ma:pc ima:yc; 
2PE.1.11	Cdcmpila nolum kvnggv:pc mircmpc biycpc nolukkcpc cdc lo:dvlongkvpc du:nc migomdokodo:pc gva:namdo ngoluk Ru:tumbv odokkc Moturnc Jisu Kristobv.
2PE.1.12	Cdcmpidag ngo lo:dv:scm mc:dag nolum mc:pa:dopc sc agomkvdv:scm, nolu cdcmbulum kindagcigomsin odokkc cdc nolukkolo du:nc arodo mogablvgto. 
2PE.1.13	Ngo cdcm mc:dag arodag, cddv longckoi ngo sc amvrso du:ycji, nolum darobmola nolum mc:pa:mola, 
2PE.1.14	ngo ngok amvrdcm gcpaksunamc airu:pc lomna:yam, kapc ngoluk Ru:tum Jisu Kristobv ngom lcngkantoji. 
2PE.1.15	Odokkc ngo cdcm ka:yc jc ngok gvpakdokudo nolu atv ayirkoloi sc agomkvdv:scm mc:begyckupc.
2PE.1.16	Kapcnc ngolu airu:pc kinna:pa:la mc:lennam kangkvma:nam do:yvngcm tadla gvmangai. Cdvlo ngolu nolum kinmotoji cdc ilanggvla:dcm odokkc Ru:tum Jisu Kristokc gvkunamdcm, cmpige:la ngolu amikki Bvk miga:dcm kanggod ka:nai. 
2PE.1.17	Kapcnc cdvlo Bv mcnggcnammcmnang amingvnamcm Ru:ncpvnckolokkcm torvgsutonc odokkc gombugdcm Bvkkcpc bugbitonc cdc Migang ga:nc Amingvnamdokki. “Sc ngok aipc mc:bomsunam Awo, sckkolo ngo airu:pc mc:lvgsudonc,” 
2PE.1.18	ngolu cdc gomugdcm taycngtokkc bugnamdcm tadbegto, kapcnc ngolu Bvk lcdulo du:mvndungaji cdc angunnc adi:tayc:dc.
2PE.1.19	Odokkc ngolukkc cdc lungor lunam agomdc dung abaya:pc aroya:pc lunamdc. Nolu scm aipc mcnga:la aipc iyc mcruc kapc kcmonc mo:takkolo dorra du:namcmpc, cdc longcdc pva:ma:dodo:pc odokkc cdc ro:rokomlok takardc noluk asin ara:bo karma:sisscm. 
2PE.1.20	Scmmar nolu kinpo:pa:ycrung, jc astro:dok oko lungor lunamcsin akonkc avyc lukur lule:subinammang, 
2PE.1.21	kapcnc oko lungor lunam agomcsin tani:lok avkc asin mcngkampc lenmang, cmpige:la tani:kvdv:dc Angunnc Yalodokki mowula Ru:ncpvnclokkc luto.
2PE.2.1	Cmpige:la lume:pc lungor lunckvdv:dc:sin tani:kvdv:dok ara:lo lenkang, kappar noluk ara:lo lume:pc luyir lunnc lenycnc, sc:kobulu kinmango:pc momvgmosvgpcnc dormokama:nc agomcm lua:biycji, cdcmo:mang Ru:tumdcmsin lupaksula sc:kobv bulum rctoji, buluk avkc ara:lo mcna:pc lomdanna momvnsunamcm. 
2PE.2.2	Odokkc bojcrungc buluk ka:bomc:bonammcm ka:bomc:bomvnyc, odokkc buluk lcgangongc arodok lambcdc aima:si:ma:pc lunampc iyc. 
2PE.2.3	Odokkc buluk dorv-donyoki bulu nolum lume:pc lunam agomki mu:rugyc; lekelokkcbong bulum kcba:ba:la mokekupcnam cmnamdcm cmmumpc imangai; odokkc buluk momvgmosvgnamdc kinma:pa:ma:pc ila du:mang.
2PE.2.4	Kapcnc jodi Ru:ncpvncbv taycng among lutad lunckvdv:dcmci cpv:pc mctomang cdvlo bulu pa:bcm itoji, cmpige:la bulum ui-amo:bo:pc crrvgto odokkc bulum kcvgkc kcmmo jvng cmnc aru:do:bulu tolvgtag odo kcba:bangkunam longcdo:pc; 
2PE.2.5	jodi Bv aku mo:pvdcm cmmumpc mclvgtomang, ckvdaggom Noamc mosv:tonc, dormo kanamlok tadponc lutad lunckopc, kvnvdkopcda ake tani:ycm, cdvlo Bv pu:mi asiko dormokama:nc mo:pvso:pc gvmotonc; 
2PE.2.6	jodi Sodomdcmlang Gomora: nogor anyidcm Bv mcdbupc badmotonc Bv cdcmbulum yogpakmodopc aimang cmna kcbangcm ba:to odokkc bulum lukankopc imoto cdc sc:kobulu dormokama:ncpc ipcncji; odokkc jodi Bv dormokanc Lo:tmc la:lenna mopvto, 
2PE.2.7	kvnggv:ru:pc lume:lula bipodc a:la aima:pc ager gernckvdv:dokki. 
2PE.2.8	(Kapcnc okodokki cdc dormokanc tani:dc ka:tonc odokkc tadtonc kapc bv buluk ara:do dunganc, Bv bvk dormokanc yalodcm longgcm longgcm mcngkvn-mc:mvnmola dungai buluk lujvgluro kama:nc agerkvdv:dokki,) 
2PE.2.9	odokkc Ru:tumbv kindag kapc dormokancdcm kcba:ba:namlokkc ankang kangkvnamlokkcm mopvpcnamcji, odokkc dormokama:ncdcm palvg lvgpc cdc kcba:bangkunam longcdc pvngangkuma:dapc, 
2PE.2.10	odokkc ncrkvgpc cd sc:kobulu mc:bo ka:bonammcm mc:la mcnggomola narc:ma:pc imodagji odokkc ka:sv:mosv:ncm agom lukamcm tadmang.
2PE.2.11	Migangru:pc odokkc asin mcngkvsupc bulu amin gvnckvdv:dcm aima:pc ge:la lupc pcsomang, cdcmpige:la okolo taycng among lutad lunckvdv:dc, bottaya:pc migangclang ilang-gvlangla:daggomci, buluk lume:nc tayc:lok ge:la lula kcbang ba:nam agomko Ru:tumkc kcra:do lumang. 
2PE.2.12	Cmpige:la sc:kobulu, okkomsin kinma:nc simvncmpinc kvdv:dc, simvnsirapc ru:namkvdv:sc, sogabge:la mokedopc onamkvdv:dc, bulu okodcm kinma:nc cdc agerkvdv:dcm ge:la aima:pc lula, cdc mokekamv:dcmpc buluk lcdulo mokeycpc. 
2PE.2.13	Imurlokkc lcgangc imurcm pa:la. Bulu cdcm mc:ponammc cmna mc:dag longcdo birudi:pc ipc longgayirv:do. Bulu buluk ise-siyenamlo birudi:pc idag, mu:pakla narc:ma:pc imodag, nolukkolo tvngvrdowursula. 
2PE.2.14	Buluk amikkvdv:dc ami miycng la:binammongcm kanggodanna du:nc, pa:p ipc cdvlosin pv:ma:dopc. Bulu aso:pc du:jo:ma:nc yalokvdv:dcm yadgo:dag. Bulukkc dorvdonyodopc mcngkainam asinc dung. 
2PE.2.15	Pelvgnam ommangkvdvnga! Aro lambcdcm mcge:la bulu gvyotla gvkang; bulu Balaamkc lambcdok gvmvnkang, Beorkc awodc, sc:kobv arcko pa:namdcm aipc mc:toji, 
2PE.2.16	Cmpige:la aima:pc luto bvk avkc imurdok lcgangc; gomma:nc gadong gure:konc tani: gomugki agomcm luto odokkc lungor luncdok simatmadnamdcm motumto.
2PE.2.17	Cdcbulu asi kama:nc jiliyc odokkc bottcnc csarc sargo:bomnam tapamc: bulukkcpc kcvgkc kcmmojvng cmnc uiaru:bcm modanna toka:la lc:tag. 
2PE.2.18	Kapcnc cmmum aima:nc agomcm botta bottapc lubonsula lula, bulu tani:lok adinamvr ka:bomc:bonamki yadgo:pago:la sc:kobulu kapci kapciyc: dugpvtsutonc sc:kobulu imursiyarlo turra dungaji.
2PE.2.19	Bulu avkc mcngkam mcngkampc agomcm pesula lubidag, cmpige:la bulu avkvdv:dc imursiyarnclok pagbo; kapcnc okodci tani:akoncm mopvdagnc, odokkcpc bv pagbopc idag. 
2PE.2.20	Kapcnc jodi, bulu mo:pvsok napv-narc:ma:namdokkc ngoluk Ru:tumkc kinnam agomdokki dugpvtsuge:la odokkc Mopvtnc Jisu Kristobv, bulu lckoda odobulu yetsudag odokkc mopvkosudag, cdc du:tcrkc du:nam dagnamdc cdc dungangarpo:nam dcmyam aiyangarma:pc ido. 
2PE.2.21	Kapcnc bulukkcpc cdvlosin kinma:yamvlo cdc aiya:ya:pc cdc dormokanamdok lambcdcm cdc cdcm kinge:la:sin bulum angunnc lulvgcm lunamdokkc gvlatkunamdcmpcyam. 
2PE.2.22	Cdc bulukkcpc cdcmpc ikang cdc aro lukanna lunamdcmpc, iki:dc bvk avkc badlennamdcm tu:latsula dosudakku, odokkc e:gcm vrpu:namdcm bvm bukatlo yonbut-yonyatsumokupc vrnamc.
2PE.3.1	Sc su:pak lcdukc borkon do:jvgc nolukkolo:pc ngok adnamc, aipc mc:bomsunam kvdvnga, odokkc ngo noluk mc:jubmcngkabnc asindcmbulum mc:sa:lvgto odo anyido mc:pa:monam kokki; 
2PE.3.2	jc nolu angunnc lungor-lunckvdv:dok ro:yampokc do:yvng kvdv:dcm mc:pa:pcnamc odokkc Ru:tumclang Moturnckc lulvg agomkvdv:dcm noluk mclvgla ager gernc tani:kvdv:dokkcm. 
2PE.3.3	Scmmar nolu mcngkinru:pa:yc, jc aima:pc luka:nc tani:kvdvngc aima:pc luka:la du:tcr longcdo lenyc, buluk avkc ka:bomc:bo mc:namkoi odokkc. 
2PE.3.4	“Bv gvkunamdok pesubinamdc okolon? Cmna lula: lula, kapcnc cdvlokkcbong abukvdv:dc singapka:ji, appvng attarkvdv:dc cdcmv:pc itvla dung kapc cdcbulu ru:lendodokkc idagaji.” 
2PE.3.5	Bulu mc:pcrung cmna sc aro agomscm mc:pakmc:yagdag, jc bojcrung longc po:pcbong, Ru:ncpvnckc agomkokki taycngtc rogabla dungkang, odokkc asilokkc mo:pvko lenkang odokkc asikokki, 
2PE.3.6	cdc mo:pvdc okodc dunggabka:ji bottcnc pu:mi asikokki pu:pakbomka:nc odokkc yokpakkaji. 
2PE.3.7	Cmpige:la cdc agom akku:dokki taycngtc:lang mo:pvsc cdc dunggabla du:ncdcm vmvlo rompcmna mckumsula lc:tag, cdc kcba:bangkunanc longcdo:pc lc:la odokkc dormo kama:nc tani:kvdv:dcm mokekunamdok lcga:pc.
2PE.3.8	Cmpige:la aipcmc:bomsunamkvdvnga, sc aro agom apirscm mc:yamc:sayoka, jc Ru:tumkokki longcdc dv:tak lv:yvngc, odokkc lv:yvng dv:tagdc longc akkongcmpc innc. 
2PE.3.9	Ru:tumbv Bvk pesunamdcm asoaso:mang kapc aso-aso:dagncmpc idagji, cmpige:la nolukkcpc mentumsubila dung, akosinci sipakmangka:langka cmna mc:la, cmpige:la appv:dc asinc mc:dvrra mc:latsutokuka cmna mc:dag. 
2PE.3.10	Cmpige:la Ru:tumkc longcdc dopsongkoncmpc pvnga:yc, odokkc odo taycngkvdv:tc bottcru:pc bc:la gvpagamyc, odokkc ncrkvgpc du:nckvdv:dc vmvlo jitpakyc, odokkc mo:pvsc:lang sok gernam agerkvdv:scm rompagamyc.
2PE.3.11	Cdcmpinamc sc appvng attarkvdv:sc cdcmpila jitpagamycnc, kapinc tani:pc nolu ipcnammcn angunna turnamlo:bulu odokkc dormokanamlo, 
2PE.3.12	toya:la odokkc mcnka:mvnsula Ru:ncpvnckc angkupcnc longcdcm, kapila:nc okodok lcga:dokki taycng kvdv:tcm monotyc odokkc momvgla jitpakmoyc, odokkc dungabla ncrkvgpc du:nckvdv:dcm vmvki jitpagammoyc! 
2PE.3.13	Cmpige:la Bvk pesunamdcmpc ngolu anu taycng among odokkc anu mo:pvko toya:la dung okodo dormokanamdc dagycji.
2PE.3.14	Cdcmpidag, aipc mc:bomsunamkvdvnga, nolu scmbulum toya:la du:namc, Bvkkokki oko koiyangcmsin kama:pc pa:dokupc cdcmanggom imursiyar kama:dopc, odokkc mcnganna mcngandopc. 
2PE.3.15	Odokkc ngoluk Ru:tumkc mentumsula du:tedpo:la du:namdcm mopvnammc cmna kvlangka. Cdcmv:pc ngoluk aipc mc:bomsunam Bvro Poulbv:sin nolukkolo:pc bvm kinnam agom binamdcmpc adka, 
2PE.3.16	Sc agomscm adla kapc bvk appvng atvko kinma:nammc dung, okodcm cdc mcngkinma:nam odokkc du:nga:ma:pc (lukcrcp-lumcrcpnamdc) bulukkcpc avyc sikunammc, kapc bulu avkc astrong agomcm ludoji. 
2PE.3.17	Nolu cdcmpidag, aipc mc:bomsunamkvdvnga, scm kinpo:suge:la, ansutoka ckvma:mvlo lujvgluro kama:nc tani:kvdv:dok imurki gvyotboyc odokkc noluk avkc du:namdagnamdcm yogmoyc. 
2PE.3.18	Cmpige:la ngoluk Ru:tumkc odokkc Mopvtnc Jisu Kristokc ayangki odokkc kinnamki sv:sa:toka. Bvkkcpc su:paksin odokkc lo:dv-longkvpc amin gvka:langka! Amen.
1JN.1.1	Cdc okodc lendoa:dodokkc dunganc, okodcm nolu tattonc, okodcm ngolu ngoluk avkc amikkokki ka:sutonc, ngolu ka:lvgto odokkc ngoluk avkc alakkokki gakkvto, 
1JN.1.2	cdc turnamlok gomugdok agomcm–turnamcm lendopc lcngkantagaji, odokkc ngolu cdcm ka:begto, odokkc cdcm lukanbito, odokkc nolum lo:dv-longkvpc du:nc turnamdcm lukanna lubito odokkc ngolum lendopc lcngkantoji. 
1JN.1.3	Jc ngolu okodcm ka:tonc odokkc tattonc ngolu nolum lutadbidu:sin, odomvlo jen ngolukkokki ajon jonsunammcm jonsuycpc; odokkc ngoluk ajon jonsunamdc Abudokki odokkc Bvk Awo Jisu Kristokokki. 
1JN.1.4	Odokkc ngolu sc do:jvgscm addung jc ngoluk mc:podc pv:danycpc.
1JN.1.5	Sc:na lutad lunamdc ngolu Bvkkolokkcm tadtonc odokkc nolum lutadbinamdc, jc Ru:ncpvncbv pvangc odokkc Bvkkolo kcmmo cmpcsin kamang. 
1JN.1.6	Ngolu jodi lusuyc ngolukkc Bvkkokki ajon jonsunammc dung cdvlo ngolu kcmolo du:tungv:la, ngolu lume:ycm ludo odokkc arodokkcmpc turmang; 
1JN.1.7	cmpige:la ngolu jodi pva:lo lambcm gvyc, kapc Bv pva:lo du:nc, ngolukkc akonki akonc ajonc jonsunammc dung, odokkc Jisukc Bvk Awodok i:dc ngolum appvng pa:plokkcm la:pakdag.
1JN.1.8	Jodi ngolu luyc ngolukkc pa:bc kamang, ngolu avyc avycm yadsudag, odokkc arodc ngolukkolo kamang. 
1JN.1.9	Jodi ngoluk pa:pkvdv:dcm lude:suyc, Bv mc:jvg jvgncko odokkc aropc kcba:ba:ncko, odokkc ngoluk pa:pkvdv:dcm mc:yinsubiyc odokkc ngoluk appvng dormo kama:namlokkcm mopu:dag. 
1JN.1.10	Ngolu jodi luyc ngolu pa:bcm imang, ngolu Bvm lume:lunckopc ludo, odokkc Bvk gomugdc ngolukkolo du:mang.
1JN.2.1	Ngokkc adji:onc ame:yo:nc ommang kvdvnga, ngo scm nolukkolo:pc addung odomvlojen nolu pa:bcm ima:ycpc; cmpige:la jodi sc:kaiyc pa:bcm iyc, ngolukkc Abudcm lubiya:ncko dung, Jisu Kristobv dormokancdc; 
1JN.2.2	odokkc Bv:na ngoluk pa:pkvdv:dok lcga:pc mopu:bincdc, odokkc ngolugongkcmang cmpige:la mo:pvsok pa:p appv:dok lcgangc.
1JN.2.3	Odokkc sokkokki ngolu arorung mc:sula:ycpc jc ngolu Bvm kindag, jodi ngolu Bvk lulvgkvdv:dcm gagla du:yc. 
1JN.2.4	Bv sc:kobv ludagnc “Ngo Bvm kindag” cmpige:la Bvk lulvgkvdv:dcm lukamdcmpc tadma:yc lume:luncko, odokkc arro bvkkolo kamang; 
1JN.2.5	Cmpige:la sc:kobvi Bvk agomcm gagla du:ycji, bvkkolo aroru:pc Ru:ncpvnckc lcgangc aipc mc:namdcm pv:danmodag. Sokki ngolu jen aroru:pc kinyc jc ngolu Bvkkolo dung: 
1JN.2.6	Sc:kobv ludonc ngo Bvk dungkolo du:mvndo Bvk gvko lambcdok bv:sin gvmvnpcnamc.
1JN.2.7	Aipc mc:bomsunamkvdvnga, ngo nolum anu lulvg agomko lumang, cmpige:la aku lulvg agomko okodcm nolu gagla dunganc lekelokkcbbong; leke lulvg lunamdc cdc okodcm nolu tattoji. 
1JN.2.8	Ckvdaggom ngo nolum anu lulvg lunamko addung, okodc Bvkkolo odokkc nolukkolo arro, lcga:dc kcmodc gvpakbomdu:bong odokkc aro pv:adc dorbomcidu:bong.
1JN.2.9	Sc:kobv bv pva:lo dung cmna ludagnc odokkc bvrodcm tayumdagnc kcmmu:do dung. 
1JN.2.10	Sc:kobv bvk bvrodcm aipc mc:dagnc pva:lo du:dag, odokkc odo oko mc:murmc:yarsunamkosin kamang. 
1JN.2.11	Cmpige:la sc:kobv bvk bvrodcm tayumdonc kcmolo dung odokkc kcmolo gvgo:dag, odokkc bv okolopc gvgo:dagji bv kinmang, lcga:dc kcmodc bvk amigcm miglumoto.
1JN.2.12	Ngo nolum addung, ame:onc ommang kvdvnga, lcga:dc noluk pa:pkvdv:dcm Bvk lcgangc mc:yinsutobong. 
1JN.2.13	Ngo nolukkolo:pc addung, abukvdvnga, lcga:dc nolu Bvm kindag sc:kobv lendoa:do dokkcbong du:ji. Ngo nolukkolo:pc addung, ya:me:kvdvnga, lcga:dc nolu aima:ncdcm mopvto. Ngo nolukkolo:pc addung, ko:kangkvdvnga, lcga:dc nolu Abudcm kindag.
1JN.2.14	Ngo nolukkolo:pc addung abukvdvnga, lcga:dc nolu kindag sc:kobv dunga: dokkcbong du:ji. Ngo nolukkolo:pc addung, ya:me:kvdvnga, lcga:dc nolu kvnggv:dag, odokkc Ru:ncpvnckc gomugdc nolukkolo du:mvndag, odokkc nolu aima:ncdcm mopvto.
1JN.2.15	Rcngamscm mc:boyok cdcmanggom rcngamsok attarkvdv:dcm. Sc:koiyc jodi rcngamscm aipc mc:yc, Abudcm aipc mc:namdc bvkkolo kamang. 
1JN.2.16	Kapcnc rcngamsok du:nc attarappv:dc, adin amvrdok ka:bomc:bonamdc odokkc turnamsok bottapc mc:sunamdc, cdc Abudokkcmang cmpige:la mo:pvsokkc. 
1JN.2.17	Odokkc mo:pvsc yogpakycpc, odokkc mc:boka:bonam kvdv:dc; cmpige:la sc:kobv mcngkampc agercm gerdonc lo:dvscm du:mvndo.
1JN.2.18	Ommangkvdvnga, sc du:tcrnam ayirdc; odokkc nolu kapc tattonc jc Kristo birudi: gvdobong, cdcmpila su:pak bojcrungko Kristo birudi:yc lenka:bong; cdcmpige:la ngolu kindag jc sidc du:tcr ayircbong. 
1JN.2.19	Bulu ngolukkolokkc gvlenpakkang, cmpige:la bulu ngolukkcmangai; kapcnc bulu ngolukka:mvlo, bulu ngoluk lcdulo du:mvntvya:pc; cmpige:la bulu gvlenkang, jc cdc kinpoycpc cmna jc bulu ngolukkcmang.
1JN.2.20	Cmpige:la nolu Angunnc Akodokki yontobong, odokkc nolu appvngc kindag. 
1JN.2.21	Ngo nolukkolo:pc addung, nolu arodcm kinmang cmna:mang, cmpige:la lcga:dc nolu cdcm kinga:lok, odokkc kinnangka jc oko lume:namcsin arodokkcmang.
1JN.2.22	Sc:kobv:n lume:luncdc sc:kobv Jisubv Kristobv:mang cmna lupakma:ncdc:ma:mvlo? Cdcna Kristobirudi:dc, sc:kobv Abudcmnang Awodcm lupakdagji. 
1JN.2.23	Sc:koi Awodcm lupakdagji Abudc bvkkolo kamang. Sc:kobv Awodcm arro cmna ludonc Abudc:sin dung.
1JN.2.24	Okodcm nolu lendodokkcbong tadtoji du:mvmka:langka. Jodi nolu okodcm dunga:dodokkc tadtonc nolukkolo du:mvntvyc, odo nolu Awodo odokkc Abudo du:mvntvyc. 
1JN.2.25	Odokkc cdcna okodcm Bv ngolum pesubitonc, lo:dvnscm du:tvnc turnamdc.
1JN.2.26	Ngo scm nolukkolo:pc addung cdc sc:kobulu nolum yadycnc buluk agomcm; 
1JN.2.27	cmpige:la nolu Bvkkolok oko yonnvgnamdcm pa:tonc nolukkolo du:tvmvnyc, odokkc nolukkc manam kama:yc jc nolum sc:kosin poyir pcnam kama:yc; kapc Bvk yonnvgnamdc nolum appvng agomcm poyirdagnc, odokkc cdc arro, odokkc poyirtonc, Bvkkolo du:mvntoka.
1JN.2.28	Odokkc su:pak, ameo:nc ommangkvdvnga, Bvk dungkolo du:mvntoka, odomvlo jen cdvlo Bv lcngkansuycnc ngolukkc ncrkvgpc mcnga:nammc du:ycpc odokkc Bvkkolokkc ngetsuk suma:ycpc Bvk gvdokudo anyv:sula. 
1JN.2.29	Jodi nolu kindo jc Bv dormokannc, nolu aroru:pc mc:sula:yc jc ainc agercm sc:kobvi gerdonc Bvkkolok onamc.
1JN.3.1	Ka:toka kapinc aipc mc:namcm Abudc nolum bitonc, jc ngolum Ru:ncpvnckc ommang cmna gogto; odokkc cdcmv:pc ngolusin. Nolum rcngamsc kinma:namdok lcga:dc jc cdcbul Bvm kintomang. 
1JN.3.2	Aipc mc:bomsunamkvdvnga, ngolu su:pak Ru:ncpvnckc ommangc; ngolu okopci iyckusong cdc lenma:da, cmpige:la ngolu kindag jc cdvlo Bv lenyckunc ngolu Bvkkcmpc iycku, kapcnc ngolu Bvm Bv kapc idagji cdcmv:pc ka:begycku. 
1JN.3.3	Odokkc appvngc sc:kobulu cdcmpc mc:tinna du:doji Bvkkolo avyc Bv narc:modag Bv kapc narc:dagji.
1JN.3.4	Appvngc sc:koi pa:bcm idagji lujvgluro lukam tadma:nam imursiyar inc kado. 
1JN.3.5	Nolu kindag jc Bv pa:bcm la:pakkapc lenka, odokkc Bvkkolo oko pa:bcsin kamang. 
1JN.3.6	Bvk dungkolo du:mvnnc appvngc sc:kosin pa:bcm imang; sc:kosin pa:b innc Bvm kinsinmang.
1JN.3.7	Ameo:nc ommang kvdvnga, nolu sc:kosin yadkosuyoka. Sc:kobv aro agercm gerdonc dormokannc, kapc Bv dormokadagji. 
1JN.3.8	Sc:kobv pa:bcm idoji bv uidokkc; kapcnc uidc lendoa:do dokkcbong pa:bcm ito. Ru:ncpvnckc Awodok lennamdok lcga:dc uidok agerdcm momvgkapc cmna.
1JN.3.9	Ru:ncpnckolokkc onam sc:kosin pa:bcm imang; kapcnc Ru:ncpvnckc mcngkamgvkamdc bvkkolo du:mvndag, odokkc bv pa:bcm ila:mang lcga:dc bv Ru:ncpvncklokkc lennc. 
1JN.3.10	Odokki cdcm ka:begycpc jc sc:kobulu Ru:ncpvnckc ommangcji, odokkc sc:kobulu uikc ommangcji: sc:kobvi arrom ima:ji Ru:ncpvnckcmang, cdcmanggom sc:kobv bvk bvrodcm aipc mc:ma:ji.
1JN.3.11	Kapcnc sc:na lutad lunamdc okodcm nolu lua:dodokkc tattonc, jc ngolu akoncm akonc aipc mc:mvnsupcnammc, 
1JN.3.12	odokkc Kainkcmpc ipcnammang sc:kobv aima:ncdokka:nc odokkc bvk bvrodcm mokesutonc. Odokkc kapila bv bvm moketon? Lcga:dc bvk avkc agergvdv:dc aimangai odokkc bvk bvrodokkcdc dormokadagai.
1JN.3.13	Mc:la mcngapla:ma:pc iyoka, bvrrangkvdvnga rcngamsc nolum tayumdag. 
1JN.3.14	Ngolu kindag jc nolu sikolokkc turnamlo:pc gvko:tobong, kapila:nc ngolu bvrrangkvdv:dcm aipc mc:dag. Sc:kobv aipc mc:ma:nc sinamv:lo dung. 
1JN.3.15	Sc:kobvi bvk avkc bvrodcm tayumdagnc tani mokenc, odokkc nolu kindag jc tani:mokenc sc:kokcsin lo:dvlongkvpc turnamc bvkkolo kamang. 
1JN.3.16	Odokki ngolu aipc mc:namcm kindag, jc Bvk turnamcm ngoluk lcgangc tolvgto; odokkc ngoluk turnam kvdvngcm bvrokvdv:dok lcgangc tolvgpa:do. 
1JN.3.17	Cmpige:la jodi sc:kaikc mo:pvsok attarappv:dc dung odokkc bvk bvrodok manamdcm ka:dag, ckvdaggom bvk asindcm bvk birudi:c mentumsudo, kapcnu Ru:ncpvnckc aipc mc:namdc bvkkolo du:ycn? 
1JN.3.18	Ameo:nc ommang kvdvnga, kajc ngolu gompir gomugongcba: agom lunamongki aipc mc:yoka cmpige:la agerkokki odokkc arokokkisin.
1JN.3.19	Sokki ngolu kinyc jc ngolu arodokkc, odokkc ngoluk asinkvdv:dcm lckoda aroru:pc lusula:dag Bvk kcra:lo cdvloi ngoluk asinc ngolum aimang cmna lukedagji, 
1JN.3.20	Kapcnc Ru:ncpvncbv ngoluk asin kvdv:dcmsinyam bottcya:dag, odokkc Bv appvngcm kindag. 
1JN.3.21	Aipc mc:bomsunamkvdvnga, ngoluk asinkvdv:dc ngolum aimang cmna luma:yc, ngolukkc Ru:ncpvnckolo mc:jvg mcnggod dung; 
1JN.3.22	odokkc ngolu Bvkkolokkcm okodcmci kodoji Pa:do, lcga:dc ngolu Bvk lujvg lulvgkvdv:dcm lukamdcmpc gagla du:do odokkc okodc Bvm mc:lvgsumodagji. 
1JN.3.23	Odokkc sc Bvk Awo Jisu Kristokc aminno mc:jvgpcnamc odokkc akoncm akonc aipc mc:pcnammc, kapc bv ngolum lulvgla lutoji. 
1JN.3.24	Sc:kobulu Bvk lulvgla lunam gagla du:nc appv:dc Bvkkolo du:mvndag, odokkc Bv bulukkolo. Odokkc odokkokki ngolu kindag jc Yalodokki okodcm Bv ngolum bitoji, Bv ngolukkolo du:mvndag.
1JN.4.1	Aipc mc:bomsunam kvdvnga, appvng yallom mc:jvgyok, cmpige:la yalokvdv:dcm anka:la ka:langka Ru:ncpvnckcji: bvkkcma:ji; kapcnc bojcrung lume:pc lungor-lunnc mo:pvsc gvlenamka:bong. 
1JN.4.2	Odokki nolu Ru:ncpvnckc yalodcm kinycpc: appvng yallo okodc lude:sudagji jc Jisu Kristobv adinamvrpc gvika cmna cdc Ru:ncpnckc, 
1JN.4.3	odokkc appvng yallo okodc Jisumc lude:sumaji Ru:ncpvnckcmang. Cdcna Kristomc Kristobirudi:ncdok yalodo, okodok agomcm nolu tattojc cdc gvdungaboi, odokkc su:pak cdc rcngamso gvgongciamdu:bong.
1JN.4.4	Ameo:nc ommangkvdvnga, nolu Ru:ncpvnckc, odokkc cdcmbulum mopvtobong; kapcnc nolukkolo sc:kobv du:nc rcngamso sc:kobv du:ji cdcm bottcya:dag. 
1JN.4.5	Bulu Rcngamsokkc, cdcmpidag okodcm bulu ludagji cdc rcngamsokkc, odokkc Rcngamsc bulum taddag. 
1JN.4.6	Ngolu Ru:ncpvnckc. Sc:kobvi Ru:ncpvncmc kindagji ngoluk agomcm taddag, odokkc sc:kobv Ru:ncpvnckcma:ji ngoluk agomcm tadmang. Odokki ngolu arodok yalodcmlang imur incdok yalodcm kindag.
1JN.4.7	Aipc mc:bomsunam kvdvnga, kajc akoncm akonc aipc mc:mvnsulai; kapcnc aipc mc:namdc Ru:ncpvnckc, odokkc sc:kobv aipc mc:dagji Ru:ncpvnckolokkc lennc odokkc Ru:ncpvncmc kindag. 
1JN.4.8	Sc:kobv aipc mc:ma:ji Ru:ncpvncmc kinnang; Kapcnc Ru:ncpvncbv aipc mc:namc. 
1JN.4.9	Odokki Ru:ncpvnckc aipc mc:namdcm ngolukkolo lenmoto, jc Ru:ncpvncbv Bvk avkc Awo atcrdcm rcngamso mclvgtungai, odomvlo jen ngolu Bvkkokki turra du:ycpc. 
1JN.4.10	Odo aipc mc:namdo ngolujc Ru:ncpvncmc aipc mc:to cmmang cmpige:la jc Bv ngolum aipc mc:to odokkc Bvk Awodcm ngoluk pa:p lcngangc palvgnapc inapc cmna.
1JN.4.11	Mc:bomsunam kvdvnga, jodi Ru:ncpvncbv ngolum aipc mc:to, ngolusin akoncm akonc aipc mc:mvnsupa:do. 
1JN.4.12	Oko tani:ycsin cdvlosin Ru:ncpvncmc kangkvmang; jodi ngolu akoncm akonc aipc mc:mvlo. Ru:ncpvncbv ngolukkolo du:mvndag odokkc Bvk aipc mc:namdc ngolukkolo du:pvtdag.
1JN.4.13	Odokki ngolu kindag jc ngolu Bvkkolo du:mvndag odokkc Bv ngolukkolo, lcga:dc Bv ngolum Bvk avkc Yalodcm bitobong. 
1JN.4.14	Odokkc ngolu ka:tobong jc lukancm lubitu:bong jc Abudc Rcngamsok Mopvtncpc idopc Bvk Awodcm mclvgto. 
1JN.4.15	Sc:kobvi lude:suyc Jisubv Ru:ncpvnckc Aowo, Ru:ncpvncbv Bvkkolo du:mvndo, odokkc Bv Ru:ncpvnckolo. 
1JN.4.16	Cdcmpidag ngolu kindag odokkc mc:jvgtoka Ru:ncpvnckc ngoluk lcgangc aipc mc:namc dung.
1JN.4.16	Ru:ncpvncbv aipc mc:namc, odokkc sc:kobv aipc mc:namlo du:mvndoji Ru:ncpvnckolo du:do, odokkc Ru:ncpvncbv Bvkkolo du:do. 
1JN.4.17	Odo ngolukkolo aipc mc:pcnamdc du:pvtdag, jc ngolu kcba:ba:nam longcdo:pc mc:tinsula du:ycpc, kapila:nc Bv kapc idagji cdcmv:pc ngolu mo:pvso idag. 
1JN.4.18	Aipc mc:namlo pcsonammc kamang, cmpige:la pv:namko aipc mc:namc pcsonammcm la:pakdag. Kapcnc pcsodc palvg lvgnamdokki ipcnammc, odokkc sc:kobv pcsodagji aipc mc:namlo du:pvtmang.
1JN.4.19	Ngolu aipc mc:dag, kapila:nc Bv ngolum aipc mc:po:to. 
1JN.4.20	Jodi akoncmum ludo, “Ngo Ru:ncpvncmc aipc mc:dag,” odokkc bvk avkc bvrodcm tayumdo, bv lume: luncko; kapcnc sc:kobv bvk avkc bvrodcm aipc mc:ma:ji sc:kombv ka:begdagji, Ru:ncpvncmc aipc mc:la:mang sc:kom bv ka:begma:ji. 
1JN.4.21	Odokkc sc lulvgnamsc ngolukkc Bvkkolo dung, jc sc:kobv Ru:ncpvncmc aipc mc:dagji bvk bvrodcm aipc mc:pa:do.
1JN.5.1	Appvngc sc:kobvi Jisumc Kristobv cmna mc:jvgdonc Ru:ncpvnckc ommangc, odokkc appvngci anc abbom aipc mc:ncdc omma:dcm aipc mc:dag. 
1JN.5.2	Odokki ngolu kindag jc ngolu Ru:ncpvnckc ommangcm aipc mc:dag, cdvlo ngolu Ru:ncpvncmc aipc mc:doji odokkc Bvk lulvg lunamkvdv:dcm. 
1JN.5.3	Kapcnc cdcna Ru:ncpvnckc aipc mc:namdc, jc ngolu Bvk lulvg lunam kvdv:dcm gagdo. Odokkc Bvk lulvg lunam kvdv:dc jo:la:ma:pc inammang. 
1JN.5.4	Kapcnc okodci Ru:ncpvnckolokkc lenncnc rcngamscm mopvla:dag; odokkc cdcna rcngamscm mopvnamdc, ngoluk mc:jvgdc. 
1JN.5.5	Sc:kobv:n cdc rcngamscm mopvncdc jc Jisumc Ru:ncpvnckc Awodc cmna mc:jvgncdcma:mvlo?
1JN.5.6	Cdc Bv sc:kobv asikokkilang i:kokki gvkaji, Jisu Kristobv, asso:dokkimang cmpige:la odokkc asidokkilang i:dokki. 
1JN.5.7	Odokkc Yalodc lukanbinamc, lcga:dc Yalodc:na arodc. 
1JN.5.8	Awumko lukan lubinc dung, Yalodc, asidc, odokkc i:dc; odokkc cdc awumdc lckopc ila tolvgmvnsudag. 
1JN.5.9	Jodi ngolu tani:lok lukanbinam kvdv:dcm torvgsuyc, Ru:ncpvnckc lukanbinamdc bottcya:dag; kapcnc sc:na Ru:ncpvnckc lukanbinamdc jc Bvk Awodcm Bv lukanbito. 
1JN.5.10	Sc:kobv Ru:ncpvnckc Awodo mc:jvgtonc bvk avyvngkolo lukanbinamdc dung. Sc:kobv Ru:ncpvncmc mc:jvgma:nc, Bvm lume: lunckopc ludag, lcga:dc bv Ru:ncpvnckc lukanbinamdcm mc:jvgtomang jc Ru:ncpvncbv Bvk Awodcm lubinamdcm. 
1JN.5.11	Odokkc sc:na lukanbinamdc, jc Ru:ncpvncbv ngolum lo:dvlongkvpc turnamdcm bito, odokkc cdc turnamdc Bvk Awodo dung. 
1JN.5.12	Sc:kobvkkc Awodc du:ji turnamdc dung; sc:kokc Ru:ncpvnckc Awodc kama:ji turnamdc kamang.
1JN.5.13	Ngo scm nolukkolo:pc addung sc:kobulu Ru:ncpvnckc Awodok aminno mc:jvgdagji, jc nolu kinycpc jc nolukkc lo:dvlongkvpc turnamc dung. 
1JN.5.14	Odokkc sc:na mc:tinna mc:namdc okodc Bvkkolo ngolukkc du:nc, jc jodi ngolu atvko tawuyc Bvk mcngkampc Bv ngolum taddag. 
1JN.5.15	Odokkc ngolu jodi kindo jc Bv ngolum taddag okodcmci ngolu koycji, ngolu kindag jc ngolu Bvkkolo:pc kumna lunamdcm pa:tobong.
1JN.5.16	Jodi akonc bvk bvrodcm sima:nc pa:bcm inamko ka:begyc, bv tawuyc, odokkc Ru:ncpvncbv turnamcm biyc cdc sc:kobulu sima:nc pa:bcm idagji. Sima:nc pa:bcm innc dung; ngo cdcm lumang jc akonc odok lcgangc kumtoka cmna. 
1JN.5.17	Appvng imursiyardci pa:bc, cmpige:la okodc sipcma:ncji cdcmpinc pa:bc dung.
1JN.5.18	Ngolu kindag jc akonc Ru:ncpvnckolokkc lenncdci pa:bcm imang, cmpige:la sc:kobv Ru:ncpvnckolokkc lenncji Bvm gagla du:dag, odokkc aima:ncdc Bvm gakkvmang.
1JN.5.19	Ngolu kindag jc ngolu Ru:ncpvnckc, odokkc rcngam appv:sc aima:ncdok ilang gvla:lo dung.
1JN.5.20	Odokkc ngolu kindag jc Ru:ncpvnckc Awodc gvka odokkc ngolum mcngkinsunamcm sc:kobv arroji Bvm kindopc bito; odokkc ngolu Bvkkolo dung sc:kobv arroji, Bvk Awo Jisu Kristokolo. Sc:na aro Ru:ncpvncdc odokkc lo:dv longkvpc turra du:namdc.
1JN.5.21	Ameo:nc ommangkvdvnga, nolu avyc moimang kvdv:dokkc gc:rla du:langka.
2JN.1.1	Abv:ncdokkc cdc balennam nc:do:pc odokkc bvk ommang kvdvdo:pc, sc:kom ngo aropc aipc mc:dagji, odokkc ngowo:mang cmpige:la appv:dc sc:kobulu arodcm kindagji, 
2JN.1.2	arodok lcgangki okodc ngolukkolo du:tvmvndagji odokkc ngolukkolo lo:dv longkvpc du:mvnycji.
2JN.1.3	Ayangc, mc:yinsunamc, odokkc mcnganc ngolukkolo du:mvnyc, Ru:ncpvnckolokkc cdc Abudokkc odokkc Jisu Kristokolokkc cdc Abudok Awodokki, cdc arodo odokkc aipc mc:namdo.
2JN.1.4	Ngo kvnggv:pc nolukkolok ommang ckkc arodcm mc:la gvmvnnamdokki mc:pobatsuto, kapc ngolum Abudc lulvgtoji. 
2JN.1.5	Odokkc su:pak ngo nom kumna ludung, ambvra, ngo anu lulvgkkoncm addung cmna lumang, cmpige:la cdc ngolukkc po:pclokkcbong du:ncdcm, jc ngolu akoncm akonc aipc mc:dag. 
2JN.1.6	Odokkc sc:na aipc mc:namdc, jc ngolu Bvk lulvg lunamdcm lukamdcmpc gvmvndo; cdcna lulvg lunamdc, kapc nolu lendo dokkcbong tattoji, jc nolu aipc mc:namcm lukamdcmpc gvmvnnangka.
2JN.1.7	Kapcnc bojcrungko yadnc rcngamso gvlenamka:bong, sc:ko tani:kvdv:dc Jisumc adin amvrpc gvnamdcm arro cmna luma:ji; cdcmpinc tani:dc:na yadncdc odokkc Kristobirudi:dc. 
2JN.1.8	No avycm avyc ka:sutoka, jc no okodok lcgangc agercm gertonc cdcm yogmoma:ycpc, cmpige:la pv:namkopc amancm pa:ycpc.
2JN.1.9	Sc:kobvi gvgcla gvdonc odokkc Kristokc ncrkvg agomdcm lukamdcmpc Ru:ncpvncbv kamang; sc:kobv ncrkvg agom lukamdcmpc du:tvdagnc Abudc:lang Awo anyipakdc du:ng. 
2JN.1.10	Sc:kaiyc jodi nokkolo:pc gva:yc odokkc sidc ncrkvg agomscm gva:bomma:yc, bvm okumdc torvgsuyoka cdcmanggom atvko kumtadsuyoka; 
2JN.1.11	Kapcnc sc:kobv bvm kumtadsuycnc bvk aima:nc agerdcm gertc:mvndag.
2JN.1.12	Ngokkc bojcrungko adpcnam dunggagom, ngo kagojcmmang siyaiycm adnama:ycbong, cmpige:la ngo mc:dung ngo nokkolo:pc gvla ka:la:ycpc odokkc nom ka:rvgmvnsula uposula:ycpc; odomvlo jen nok mc:pobadnamdc pv:danycpc. 
2JN.1.13	Nok balennam bvrmcdok ommangkvdv:dc nom kumtadsudag
3JN.1.1	Abv:ncdokkc, aipc mc:bomsunam Gaiukolo:pc, sc:kom ngo arodokki aipc mc:dagji.
3JN.1.2	Aipc mc:bomsunama, ngo kumdung jc nok lcdulo appvngc aila gvka:lanka odokkc jc nok amvrc csang anpola du:ycpc; ngo kindag jc cdc nok yalodo aila dung. 
3JN.1.3	Kapcnc ngo kvnggv:pc mc:pobaddo cdvlo bvrrang kvdv:dok akke gvpv:toji odokkc nok turnamdok arodcm lukanbitoji, kapc aroru:pci no arodcm lukamdcmpc taddoji. 
3JN.1.4	Ngok ommangc arodcm lukamdcmpc taddag cmnamdcmpcyam, ngokkc bottcya:pc mc:pobatsunammc kamang.
3JN.1.5	Aipc mc:bomsunam kvdvnga, cdc tadpcru:nam agomcmpc ido cdvlo nolu bvrrang kvdv:dcm atv agerko gerbidaji, anguru:pc kangkinma:nam kvdv:do:pc, 
3JN.1.6	sc:kobv nok aipc mc:namdcm mondoli:do lukanbitoji. No bulum ainc agercm Ru:ncpvnckcpc geryc bulum gvmokunamdo. 
3JN.1.7	Kapcnc bulu Bvk lcgangc gvrobka:bong odokkc lc:sula du:nckvdv:dokkcm okkomsin torvgsutoma:bong. 
3JN.1.8	Cmpige:la ngolu cdcmpinc tani:kvdv:dcm ka:dumsupcnammc, ngolujen arodok ager gerjonpc iycpc.
3JN.1.9	Ngo o:kaiko mondoli:do:pc addung; cmpige:la Diotrepe:bv, sc:kobv avdc du:pongarncpc ilv:dagji, ngok lulvgcm tadlv:tomang. 
3JN.1.10	Cdcmpidag jodi ngo gvmvlo, bv okkom idu:ji ngok birudi:pc inam appv:dcm aima:nc agomki lulenamyc. Odokkc odokki mc:lvgsuma:pc jc, bv avdc avdcm lupaksudag bvrrang kvdv:dcm tomrvgsupcnammcm, odokkc bulum cdc tomrvgsupcnc kvdv:dcmsin motumdag odokkc mondoli: dokkcmsin la:lennvgdag.
3JN.1.11	Aipc mc:bomsunam kvdvnga, aima:ncdcm ka:yv:sula gvyoka cmpige:la aincdcm ka:yv:sula imvngvmvnnangka. Sc:kobv aincm idagji Ru:ncpvnckc; sc:kobv aima:ncm idagnc Ru:ncpvncmc kangkvmang.
3JN.1.12	Demetriu:bvkkc appvngkolok lukanbinam dung, odokkc arodokkcmci; ngo bvmsin lukanbido, odokkc no kindag ngok lukanbinamdc arro
3JN.1.13	Ngokkc bojcrungko nolukkolo:pc adpcnammc dungai, cmpige:la ngo kagojongkokkilang siyaiyong kokki adma:bong. 
3JN.1.14	Ngo mc:dag nolum lomdanna ka:begyc, odokkc ngolu lckopc ka:rvgmvnsudanna luposuyc.
3JN.1.15	Nolukkolo mcnganc dungka:langka.
3JN.1.15	Ajonkvdv:dc nolum kumtadsudag. Ajonkvdv:dcm kumtadsulangka, buluk appv:dcm ako akko:pc.
JUD.1.1	Ju:dbv, Jisu Kristokc ager gerya:nc odokkc Jakobkc bvrro–
JUD.1.1	Cdc sc:kobulum gogtagji bulukkolo:pc, Ru:ncpvnckolo odokkc Abudo aipc mc:bomsunamdo odokkc Jisu Kristokcpc lc:nam kvdv:do:pc:
JUD.1.2	Aya:pc mc:yinsunamc, mcnganc odokkc aipc mc:namc nolukkolo bojcrungko dungka:langka.
JUD.1.3	Mc:bomsunam kvdvnga, ngoluk appvngc pa:nam mopvtdok agomcm kvnggv:pc nolukkolo:pc adlv:la ngo cdcm nolum lugotpc lula adpcnamdcm aidopc ka:to mc:jvgdok lcgangc gagtvla du:nam lcgangc okodcm lcko atcro:lo aipc kumnc tani:kvdv:dcm bitobo:ji. 
JUD.1.4	Kapcnc akke lc:sula gva:nammcm avpc pa:tobong sc:ko bojcrungko po:pcbong cdc lukenamdcm lulvgtungaji, dormokama:nc amikvdv:dc sc:kobulu ngoluk Ru:ncpvnckc aya:pc mc:namdcm aima:pc luyotla lubidagji mc:bo-ka:bogo:namlo:pc odokkc ngoluk Gvgurbonclang Ru:tum, atcrongdcm Jisu Kristomc lupakla ludagji.
JUD.1.5	Su:pak ngo mc:dag nolum mc:pa:mokupc cmna, nolum lcko atcro:lo lubitu:bonggom, jc sc:kobv tani:ko Igip among ara:dokkcm mopvtonnc, lcdupc mokkeamto sc:kobulu mc:jvgtoma:ji. 
JUD.1.6	Odokkc taycng lutadkvdv:dc buluk avkc dunggodcm du:toma:nc cmpige:la buluk du:tcng du:namcm mc:tonc Bv lodvlongkvpc ikoli:ki yc:la lc:tobong kcvgkkc uiamo:bo cdc kcba:ba:nam bottcru:nc longdo:pc; 
JUD.1.7	Kappar Sodomdc:lang Gomora:dc odokkc dunggo:-ycgong nogor kvdv:dcm, okodc cdcmv:pc aisi:ma:pc itoji odokkc ipcgvpcma:namcm mc:boka:bom mc:toji, lukan-bikancmpc idag lo:dvlongkvpc turnamdok palvgnam pa:la.
JUD.1.8	Ckvdaggom cdc ikamgvkamv:pc cdc tani:kvdv:dc buluk ma:nying mangkolo adin amvrdcm narc:ma:pc imodag, lulvglunc migom amidcm tadka:ma:pc lugc gcdag, odokkc aipc amin gvnckvdv:dcm aima:pc lugcdag. 
JUD.1.9	Cmpige:la cdvlo ru:tum taycng lutad lunc Mikaelbv aima:nc uidokki pa:pc cmna rotka:mvnsutonc, Mosc:kc sima:dok lcgangc pamvnsula, bv aima:pc luka:mvnsunam kcbangko bvm ba:pc cmna mcngka:la ka:no:mangai, cmpige:la luto, “Ru:tumbv nom ge:dag.” 
JUD.1.10	Cmpige:la sc tani:kvdv:sc ge:dag aima:pc lugc gcdag okodcmci bulu mc:ngkinma:ji, odokkc cdc attardokki jc bulu kindag aginpc mcngkampc mc:nam gvnamki kapc okkomsin kinma:nc simvnkvdv:dc idagji, bulu mokkeyamkosudag. 
JUD.1.11	Bulukkcpc mc:dvrpcnamc! Kapcnc bulu Kainkc lambclok lambcm gvdag, odokkc arc pa:nam lcgangc avkvdv:dc mc:paksudag Balaamkc imurgvmurdcm, odokkc Kora:kc birudi:pc mimag monamdo singabamdag. 
JUD.1.12	Cdcbulu aisi:ma:nc imur-gvmurc noluk aipc mc:mvnsula donamtv:nam kvdv:do, kapc bulu bottcpc jcngka:mvnsudag, akoncm akonc ka:mvngo:la bulu avavkvdv:dc; aisi:ma:nc mukkangcbulu, csarki yugo:bomnamc; lcddarpc bvrduglok a:yc kama:nc vsvngc, lcnyikopc sinnc, appvrcm busa:nammc; 
JUD.1.13	siycnglok bottcru:nc asi lu:nc, buluk avkc anyingcm pimpudcm tayc:pc lu:sa:monnc; dcnggo:nc takarc odokki lcgangc bclc ui aru:bcm lo:dvlongkvlo:pc mc:danna lc:tagji.
JUD.1.14	Cdc odogbulungvngkai jc Inosbv Adamkolokkc kvnvd opvndo scmpc lula, lungorlubika, “Ka:toka, Ru:tumbv Bvk appvng kvla kvngapla:ma:nam kokki kcbangcm bangkakupc gvka, 
JUD.1.15	odokkc appvng dormokama:ncm mcnga:modokupc buluk dormokama:nc ager gernckvdv:dokkcm okodcmbulu itogvtoji cdcmpinc dormokama:nc lambclo, odokkc appvng torpc lunam tanyi:pc lunam agomkvdv:dcm okodcm dormokama:nc pa:pikvdv:dc lutoji Bvk birudi:pc.”
JUD.1.16	Cdcbulu ngvr ngvrainc, mc:tv:suma:nc migom birudi:pc, buluk avkc mcngkam gvkampc incgvnnc, bottcpc nappangc bc:la lubonna lusunc, atv arcko pa:pc cmna tani:kvdv:dcm luyumlupola.
JUD.1.17	Cmpige:la nolu mc:pa:ru:pa:yc, mc:bomsupcnam kvdvnga, ngoluk Ru:tum Jisu Kristokc luno:la lunamkvdv:dcm; 
JUD.1.18	bulu nolum luto, “Du:tcr dungap ayirdo aima:pc lugc gcgo:nc lenyc, buluk dormo kama:nc ka:bomc:bonam kvdv:dcmpc.” 
JUD.1.19	Odobulu sc:kobulu angunammcm angumodagnc, mo:pvsok tani:kvdv:dc, yalodokkc gvpakdag. 
JUD.1.20	Cmpige:la nolum mc:bomsunamkvdvnga, av-avyc nolu mosa:sutoka noluk airu:pc angunnc mc:jvgnam kvdv:dokki; Angunnc Yalodo Kumnangka; 
JUD.1.21	nolu avyc Ru:ncpvnckc aipc mc:namlo du:sulangka; Ru:tum Jisu Kristokc lo:dcm du:tvnc turnamdcm pa:ma:dodo:pc toya:la du:langka.
JUD.1.22	Odokkc akkem mcnga:motoka sc:kobulu mc:momc:yadagji; 
JUD.1.23	Akkem vmvdokkcm, bulum tvgpakla mopvttoka; akkem pcsoki mc:yinsula, adin–amvrdokki narc:ma:dopc inam gasor galukdcm tayumna:gomci.
JUD.1.24	Su:pak Bvkkolo:pc sc:kobv nolum oledma:dopc du:bodagnc odokkc nolum Bvk amin gvkodc mc:po mc:pola atv imurko kama:dopc gva:mola:dagnc, cdc Ru:ncpvnc akko:do:pc, 
JUD.1.25	ngoluk Mopvtnc Jisu Kristokc ngoluk Ru:tumkolo:pc, amin gvnamc, migang ga:namc, motapnammc, odokkc migomdonamc, appvng ayirdok po:pcbong odokkc su:pak odokkc lo:dv longkvpc-ika:langka. Amen.
REV.1.1	Jisu Kristokc lungor lukannamdc, okodcm Ru:ncpvncbv bvm bitungaji Bvk ager gerya:nc kvdv:dcm lcngkanpc okodc mcna:pc lenycru:ji; odokkc Bvk ager gerya:nc Jo:nkolo:pc mclvgla:yam, Bvk taycng among lutadlunckvdv:dcm Bv cdcm kinabmoto. 
REV.1.2	Sc:ko Ru:ncpvnckc agomdcm lukanbikaji odokkc Jisu Kristokc lukanlubinamdcm, Bvk ka:nam appv:dcmci. 
REV.1.3	Bv akirba:d pa:ncdc sc:kobv lungor lunam agomkvdv:dcm bottcpc podagji, odokkc cdc sc:kobulu taddagji akirba:d pa:nc, odokkc sc:kobv taddagji odo okkom attagji; kapcnc ayirdc aninka:bong.
REV.1.4	Jo:nkolokkc cdc Asia:do du:nc mondoli:kvdv:do:pc:
REV.1.4	Nolukkolo:pc ayangclang Bvkkolokkc mcnganc sc:kobv odokkc sc:ko dungaji odokkc sc:kobv gvpcncdcji, odokkc yalo kvnvddokkc okodc:bulu Bvk migomdungko kcra:do du:ji, 
REV.1.5	odokkc Jisu Kristokolokkc cdc mc:jvg jvrvgnc lukanbincdc, sinckvdv:dok opongarnamdc, odokkc mo:pvsok migomkvdv:dcm ka:sv:mosv:ncdc.
REV.1.6	Bvkkolo:pc sc:kobv ngolum aipc mc:dagji odokkc ngolum ngoluk pa:p kvdv:dokkcm mopvttoji Bvk i:dokki ngolum migom dokokopc motoji, Bvk Ru:ncpvnclang Abudok kumnam ager gergurncpcbulu imotoji, Bvkkcpc amin gvnamdc odokkc mopvnamdc lo:dv longkvpc dungka:langka. Amen.
REV.1.7	Ka:toka, Bv mukka:lo gvdoku odokkc appvng amigc Bvm ka:begyc, Bvm pvtkenc appv:dc; odokkc mo:pvso appvng opvnc Bvk lcgang v:tombangki:la kabycku. Cdc cdcmv:pc iyc. Amen.
REV.1.8	“Ngo Alpa:dc odokkc Omega:dc,” Ru:tum Ru:ncpvncdc ludag, sc:kobv du:ji odokkc sc:kobv dungaji odokkc sc:kobv gvkupcncdc:ji, cdc Appvngcm Migang ga:yangarncdc.
REV.1.9	Ngo noluk bvro Jo:nbv, sc:kobv noluk lcdulo Jisukolo asin mc:dvrdcm mc:mvndagnc odokkc cdc migom doko mo:pv:dcm odokkc cdc du:tvdanna mentumsula du:donc, Patmo cmnam siycng amongkolo Ru:ncpvnckc agomclang Jisu Kristokc lukan lubinam lcgangc dungai. 
REV.1.10	Ngo Yalodo Ru:tumkc longcdo dungai, odokkc ngok lamkubo ngo bottcru:nc tapungko munnamcmpc scmpc lunam gomugko tadbegto, 
REV.1.11	“Adtoka okodcm no ka:begdagji potindo odokkc cdcm mondoli: kvnvddo:pc mclvgtoka, Ipesu:pc odokkc Smirna:pc odokkc Pargamu:pc odokkc Tiatira:pc odokkc Sardi:pc odokkc Piladelpia:pc odokkc La-odikia:pc.”
REV.1.12	Odokkc gomugdcm cdc ngom lula du:ncdcm ka:pc cmna ngengkutsuto, odokkc nge:latsunamc ngo kvnvdkopc avn saki; tvgc:la lc:nancm ka:begto, 
REV.1.13	odokkc cdc saki: tvgcngkvdv:dok ara:do tani:lok awokoncmpc, arainc rvbvko gcnckonc odokkc avn tongali: bvk angkc:dcm jinrcgsunckonc; 
REV.1.14	Bvk mittukdc:lang bvk dumvddc kamponc uni:ycmpc kampodagai odokkc vlv:ta:ngcmpc kampodag; Bvk amikkvdv:dc vmvlo dornc saki:ycmpc idag, 
REV.1.15	Bvk alckvdv:dc kamponc ta:mcm jvgjvgaidopc kangkandopc nodnamcmpc idag, vmvlo romna narcmonamcmpc, odokkc Bvk gomugdc bojcrungko bidnc asi ngomnamcmpc idag; 
REV.1.16	Bvk lagbvg alagdo Bv takar kvnvdkok gagla dung, Bvk nappa:dokkc kekonkesagpc radnc madsvgko sadlento, odokkc Bvk nappa:dc kvnggv:pc ka:te:nc do:nycmpc idag. 
REV.1.17	Cdvlo ngo Bvm ka:begtoji, Bvk alcdo sipagncmpc ngo owa:to. Cmpige:la Bvk lagbvg alagdcm ngom scmpc lula pigabto, “Pcsoyok, ngo lenpongarncdc odokkc lentcrncdc, odokkc turra du:ncdc; 
REV.1.18	Nngo sito, odokkc ka:toka ngo lo:dv longkvpc turra dung, odokkc ngokkc Turnamdokkc odokkc Sinam kekonbok sabi:kvdv:dc dung. 1 
REV.1.19	Su:pak okodcm ka:begtoji attok, okodc:ji odokkc okodc sok lcdudo lenycji. 
REV.1.20	Kapc cdc takar kvnvddok mcngapla:ma:nam agom kvnvddokkcpc okodcm no ngok lagbvg alakso ka:begtoji, odokkc kvnvd avn saki: tvgcla lc:nanckvdv:dcm, cdc takar kvnvddc mondoli: kvnvddok taycng among lutadnckvdv:dc odokkc cdc kvnvd saki: tvgc:dc:bulu mondoli: kvnvddc.
REV.2.1	“Ipesu:dok mondoli:dok taycng among lutad luncdo:pc adtoka: “Bvk agom kvdv:dcm sc:kobv takar kvnvddcm Bvk lagbvk alagdo bomdagji, sc:kobv kvnvd avn saki: lcnggcng arangkvdv:do gvgo:dagji. 
REV.2.2	Ngo nok agerkvdv:dcm kindag, nok du:g-gvla ager gernamdcm odokkc nok sagtumsula dungge:la mentumsunamdcm, odokkc kapc no aima:nc tani:kvdv:dcm ka:la:ma:ji cmpige:la ankvla ka:to sc:kobulu avkvdv:dc mclvgla ager germonammc cmna lusudagai cmpige:la gerncmang, odokkc bulum lume:luncpc pa:to; 
REV.2.3	ngo kindag no aso:pc dunggcla odokkc ngok amin lcgangc asinc mcnga:tvla du:namdcm mentumsula dung, odokkc no gerdvr-gersongmang. 
REV.2.4	Cmpige:la nok birudi:pc ngokkc sc dung, jc nok mc:pongarnam aipcmc:namdcm mcpakto. 
REV.2.5	Mc:pa:langka cdcmpinamc no okolokkc kcdledka:ji, asinc mc:dvrra mc:latsutokuka odokkc agerdcm nok gerangarpo:la gernamdcm gertoka. Germa:mvlo, ngo nokkolo:pc gvyc odokkc nok saki: tvgcnancdcm odok tvkodokkc la:pakyc, no asinc mc:dvrra mc:latsukuma:mvlo. 
REV.2.6	Ckvdaggom sc nolukkc dung, no Nikolaitangkc ager kvdv:dc tayumdag, okodcm ngo:sin tayumdagji.
REV.2.7	“Sc:kokc yerungc du:ji, bvm tadmotoka okodcm Yalodc mondoli:kvdv:dcm ludagji.
REV.2.7	“Sc:kobv mopvdagji ngo bvkkcpc turnamdok vsvnga:ycdcm biyc, okodc Ru:ncpvnckc taycng among ba:ri:do du:ji.
REV.2.8	“Odokkc Smirna mondoli:kvdv:dok taycng lutad luncdo:pc adtok:
REV.2.8	“Lenpongarncdok odokkc lentcrdok agomkvdv:dcm, taycng among lutaddo:pc adtoka:, sc:kobv sika:ji odokkc turkangkuji.
REV.2.9	“Ngo kindag nok asinc mc:dvrra mcnggcsula du:namdcm odokkc nok opannammcm kindag (cmpige:la no mircmdag) odokkc lume:pc lugc:namdcm sc:kobulu ludagji jc bulu Jiwuyc odokkc cdcmpige:la Jiwumang, cmpige:la Satandok kumko okumcbulu. 
REV.2.10	No oko ipusire:dcm adjio:komvlo pa:ycji pcsoyok. Ka:toka, uidc noluk akkem makana:lo lvgpc cmna idung, jc nolum anka:la ka:dopc cmna, odokkc lo:yvng longckopc nolu irvsinyom pa:ycpc. Sidodo:pc mc:jvg jvrvgla du:toka, odokkc ngo nolum turnamsok dumlubcm biyc. 
REV.2.11	Sc:kokc yerungc du:ji, bvm tadmotoka okodcm Yalodc mondoli:dcm ludagji. Sc:kobv mopvdoji lckon sinamdokki sikuma:yc.
REV.2.12	“Odokkc Pargamumdok mondoli:dok taycng among lutad luncdo:pc:
REV.2.12	“Bvk agomkvdv:dcm sckkc kekon kesagdo radnc madsvgnc du:ji adtoka. 
REV.2.13	Ngo kindag no okolo dagdoji, okolo Satan migom dungkodc:ji; Antipaskc longcdo ngom lukan lubinamdo:sinci no ngok amincm gagtvla dung odokkc no ngok mc:jvgcm lupaksutomang, ngok mc:jvgnc okodc sc:kom nolukkolo moketoji, okolo uidc du:doji. 
REV.2.14	Cmpige:la ngokkc asudowko nok birudi:pc lupcnammc dung: nokkc akke sc:kobulu Balamkc luyir gagdagji dung, sc:kobv Balakmc poyirtoji Israel ommang kvdv:dcm lcsutsunam sv:tungcm dvngkomtoji, jc bulu murti:ycm binam donamcm dola:dopc cmna odokkc aisi:ma:nc agercm gerdopc. 
REV.2.15	Cdcmpidag nokkcsin akke dung sc:kobulu Nikolaitankc luyirnamdcm gagdagji. Asincm mc:dvrra mc:latsudag cmpila. 
REV.2.16	Cdcmpc ima:mvlo, ngo nokkolo:pc mcna:pc gvyc odokkc buluk birudi:pc ngok nappa:sok matsvgkokki mimagcm moyc.
REV.2.17	“Sckkc yerungc du:ji, bvm tadmotoka okodcm Yalodc mondoli:kvdv:do ludagji Bvkkolo:pc sc:kobv mopvycji ngo lc:sula lc:nam manna:dcm biyc, odokkc ngo bvm kamponc vlvngcm biyc, vlv:do anu amin annamko okodcm sc:ko pa:ycji bv:ma:mvlo sc:kosin kinma:yc.
REV.2.18	“Odokkc Tiatira: mondoli:dok taycng among lutad luncdo:pc:
REV.2.18	“Ru:nc pvnckc awodok agomkvdv:dcm adtoka, sckkc dornc vmvlok mcrrompinc amigc du:ji, odokkc sck alckvdv:dc nodpu:nam pitolcmpc idagji. 
REV.2.19	Ngo kindag nok agerkvdv:dcm, nok aipc mc:namdc odokkc mc:jvgdcm odokkc ager gernamcm odokkc mcyinsula mentumsula du:namdcm, odokkc jc nok lcdukcdc ipongarnamdcm aiya:dag. 
REV.2.20	Cmpige:la sc nok birudi:pc ngokkc dung, jc no Jejebel nc:dcm mc:yinsuto, sc:kobv av avdc lungor lunnc cmna lusudagji odokkc ngok ager gerya:nc kvdv:dcm aisi:ma:nc agercm geryiddopc odokkc moimang kvdv:dok kcra:lo tvlvgnam donamcm dodopc luyirdung odokkc yaddag. 
REV.2.21	Ngo bvm asinc mc:dvrra mc:latsudokupc ayircm bika, cmpige:la bvk aisi:ma:nc ager geryitnam kvdv:dcm bv mcge:mang cmdag. 
REV.2.22	Ka:toka ngo bvm kinamcm a:mola asublo kcdmoyc, odokkc cdc sc:kobulu bvm miyc:pc la:dagji, bulu bvk inamkvdv:dcm mc:dvrra mc:latsukuma:sisscm ngo kvnggv:pc asincm mc:dvrmoyc; odokkc ngo bvk ommangkvdv:dcm sigcdopc dcmyc. 
REV.2.23	Odokkc mondoli: appvngkvdv:dc kinyc jc ngo Bv sc:kobv mc:namclang asinangcm mago:dagji, odokkc ngo noluk appvngcm ako akko:pc noluk ager gernamdcmpc pa:pcnamdcmpc biyc.
REV.2.24	“Cmpige:la Tiatira:dok nolu akedo:pc, sc:kobulu sc poyirdcm gagla du:ma:nc, sc:kobulu poyirsuma:nc okodcm Satandok orv:nc ager cmna ludagnc, nolukkolo:pc ngo ludung, ngo nolukkolo atv angu jo:namko jonggclvgmang; 
REV.2.25	nokkc okko du:ji cdcm gaglangong du:toka, ngo gvkuma:sisscm. 
REV.2.26	Sc:kobv mopvycji odokkc sc:kobv ngok agercm du:tcrdo:pc gerycnc, ngo bvm angu opvnkvdv:dcm mopvla:nanc tornamcm biyc, 
REV.2.27	odokkc bv bulum migompc ila migom doyc mcngannc yogvr dangi:ycm bomna, kapc cdvlo amongki monam attar inyop inyoppc omvgdagji, kapc ngo avycsinci Abukolokkcm pa:toji, 
REV.2.28	Odokkc ngo bvm ro:rokomlok takardcm biyc.
REV.2.29	“Sc:kokc yerungc du:ji, bvm tadmotoka okodcm Yalodc mondoli:kvdv:dcm ludagji!
REV.3.1	“Odokkc Sardi:dok mondoli:dok taycng among lutad luncdo:pc attoka:
REV.3.1	“Bvk agomkvdv:dcm sckkc Ru:ncpvnckc Yalo kvnvddc du:ji odokkc kvnvd takarc du:ji. Ngo kindag nok agerkvdv:dcm; nokkc turra dung cmnam amindc dung, odokkc no sinnc. 
REV.3.2	Kinsutoka, odokkc okodc dungka:ji odokkc sipc cmna idu:ji kvnggv:motoka, kapcnc ngo nok agerkvdv:dcm Ru:ncpvnckc kangkolo aiyamdandopc pa:tomang. 
REV.3.3	Mc:pa:toka cdcmpcmvlo no okodcm torvgsutonc odokkc tattonc; cdcm gagla du:toka, odokkc mc:dvrra asinc mc:latsutoka. No kinsuma:mvlo, ngo dopsongkoncmpc gvyc, odokkc no kinma:yc oko ayirdo ngo nokkolo:pc gvycji. 
REV.3.4	Ckvdaggom nokkc adjio:ko aminc Sardi:do dung, tani:kvdv:dc sc:kobulu buluk gcnam attarkvdv:dcm koiyangcm a:motoma:ji; odokkc bulu ngok lcdulo lckorcm kampopc korra gvmvnyc, kapcnc bulu arckadag. 
REV.3.5	Sc:kobv mopvycnc kampopc attarcm gcyc, odokkc ngo bvk amincm turnc kvdv:dok potindokkcm notpakma:yc; ngo bvk amincm ngok Abukc kcra:do odokkc bvk taycng among lutad lunckvdv:do lukanbiycku.
REV.3.6	“Sc:kokc yerungc du:nc, bvm tadmotoka Yalodc mondoli:kvdv:do:pc okodcm ludagji.
REV.3.7	“Odokkc Piledelpia:dok taycng among lutad lunckvdv:do:pc:
REV.3.7	“Angunncdok agomkvdv:dcm, cdc aronc akodokkcm, sckkc Dawidkc sabi:dc du:ji, sc:kobv moge:dagji odokkc sc:kobv:sin mokapla:maji, sc:kobv mokapdagji odokkc sc:kobv:sin moge:la:mang.
REV.3.8	“Ngo nok agerkvdv:dcm kindag. Ka:toka, ngo nok kcra:lo yabgoko moge:la lc:bitag, okodcm sc:kosin mokapla:ma:ji; ngo kindag jc nokkc cmpige:la adjio:ko ilang gvlangc dung, odokkc ckvdaggom no ngok agomcm gagla du:to odokkc ngok amincm lupaksutomang. 
REV.3.9	Ka:toka, ngo cdc kumko okumkvdv:dcm Satankcpc imoyc sc:kobv ludagji jc bulu Jiwu cmna lusudag cmpige:la Jiwumang, cmpige:la lume:ycm ludag–ka:toka, ngo bulum gva:moyc odokkc nok alc kcra:lo lcbvngcm tuma:moyc, odokkc kintoka jc ngo aipc mc:to. 
REV.3.10	No ngok aso:pc dunggcla mentumsunamcm gagla du:to, ngo nom kcbang ba:nam ayirdokkcm la:pakyc okodc mo:pv appv:so:pc pvnga:dagbo:ji, mo:pvso sc:kobulu du:nc cdcmbulum anka:la ka:pc. 
REV.3.11	Ngo lomdanna gvdu:bong; nokkc okodc du:ji kvnggv:pc gagla du:toka, odomvlo jen sc:kosin nok migom dumlubcm rotpakma:ycpc. 
REV.3.12	Sc:kobv mopvycji, ngo bvm ngok Ru:ncpvnckc kumko okumdok kuntapc moyc; cdvlosin bv odokkc gvlenkuma:yc, odokkc ngo bvkkolo ngok Ru:ncpvnckc amincm adlvgyc, odokkc ngok Ru:ncpvnckc nogordok amindcm, cdc anu Jerusalemdcm okodc ngok Ru:ncpvnckc taycng amongtokkc gvidagji, odokkc ngok avkc amincm.
REV.3.13	“Sckkc yerungc du:ji, bvm Yalodc mondoli:kvdv:do:pc okodcm ludagji tadmotoka!
REV.3.14	“Odokkc Laodikia mondoli:dok taycng among lutad luncdo:pc adtoka: ced A:mendok agomkvdv:dcm cdc mc:jvg jvrvgncdokkc odokkc aro lukanbincdokkcm, cdc Ru:ncpvnckc ru:lenamdokkc.
REV.3.15	“Ngo kindag nok agerkvdv:dcm: no ansv:sinmang gusinmang. No ansv:ma:pc cdcmanggom guma:pc du:ycnci! 
REV.3.16	Cdcmpidag, no inggango:nam lcgangc, odokkc ansv:sinmang guma:sinma:la, ngo nom ngok nappa:lokkc badlennvgyc. 
REV.3.17	Kapcnc no ludag, ngo mircmdag, ngo murkong kakang, odokkc ngom okkomsin lagimang; no:jc cmpcsin aisi:ma:nc cmna kinsuru:ma:pc, mc:dvrpc mc:pcnammc, opanc, miglunc, odokkc akudali:nc. 
REV.3.18	Cdcmpidag ngo nom luyirdung vmvkokki romna narc:monam avncm rctoka cmna, no:jen mircmycpc, odokkc kamponc attarcm nom molvgsupc odokkc nok akudali:namdok anyi:dcm ka:begsuma:dopc, odokkc amig tarclok yonnvgsunam kusere:ycm, no:jen ka:begdopc. 
REV.3.19	Cdc sc:kobulum ngo aipc mc:dagnc, ngo mogvtmomatdo odokkc dcmdo; cdcmpidag kvnggv:pc mcnga:la gertoka odokkc asinc mc:dvrra mc:latsutokuka. 
REV.3.20	Ka:toka, ngo yabgodo dagla dungge:la piku:do: jodi sc:kai akonc ngok gomugdcm tadbegyc odokkc yabgodcm moge:yc, ngo bvkkolo:pc gva:yc odokkc bvk lcdulo du:mvnyc, odokkc bv:sin gnokkolo. 
REV.3.21	Sc:kobv mopvdonc, ngo bvm ngok migom dungkodo du:mvndopc du:mvnmoyc, kapc ngo avycsin mopvtoji odokkc ngok Abudokki bvk migom dungkodo teddoji.
REV.3.22	“Sc:kokc yerungc du:nc, okodcm Yalodc mondoli:kvdv:do:pc ludagji sc:kokc yerungc du:nc, bvm tadmotoka!”
REV.4.1	Odok lcdupc ngo, odokkc ka:toka, taycngamo:tokkc yabgo ako moge:namko ka:to! Odokkc lupongarnc gomugdc, okodcm ngo tadbegtonc tu:lungko muddagncmpc ngom lula, luto. “So:pc gvtoka, odokkc ngo nom okodc sok lcdulo lenycru:ji lcngkanyc.” 
REV.4.2	Vgcmpc ngo Yalodo dungai, odokkc ka:toka, taycngamong migom dungkoko lenkang, akonc migom dungkodo du:la tedangkang! 
REV.4.3	Odokkc sc:kobv odo tedangka:nc do:nycmpc unnc moni:ycmpc odokkc Sardi:olok moni:ycmc idag, odokkc migom dungkodok dunggo:ycgo:pc lc:bangko sa:la cdc geyomnc vlvng moni:ycmpc ka:dag. 
REV.4.4	Migom dungkodok yedrila vyvngkolang appi:ko migom tedko dungai, odokkc migom dungkodo tednckvdv:dc vyingkolang appi:ko abv:nc tani:yc dungai, kamponc attarcm gcla: gcla, avn dumlubcm buluk mittukvdv:dc gcla. 
REV.4.5	Migom dungkodokkc mcrulok rua:dc lendag, odokkc gomugc odokkc do:mvr marbangc bc:lendag, odokkc migom dungkodok kcra:do vmv mcru kvnvdkopc romtung, okodc:bulu Ru:ncpvnckc yalo anggodc:ji; odokkc. 
REV.4.6	Migomdungkodok kcra:do cdc kapc dungaji siycnglok yalo ka:sunancko, amo:bo:pc ka:pv:namcmpc.
REV.4.6	Odokkc migom dungkodok yedrila, kekonkesag appv:do, turnc simvn dorpi:ko dung, amigc bi:danpc kannc kcra:do odokkc lamkupc: 
REV.4.7	Turnc simvn du:pongarncdc inggompc incko, dorkondc turla du:nc simvndc vbo so:bokoncmpc incko, dorumnc turla du:nc simvndc tani: nappang kancko, odokkc dorpi:nc turla du:nc simvndc dc:la gvnc go:nor pcttangcmpc incko. 
REV.4.8	Odokkc turra du:nc simvn dorpi:dc, appv:dokkc alap akkcng akkcngko dung, kekon kesag appv:do odokkc ara:do amigc, odokkc longgcmna: yummcm cdvlosin ni:tomcm mongasumang:
REV.4.8	“Angunnc, angunnc, angunnc, cdc Ru:tum Ru:ncpvnc
REV.4.8	Ilang-glangarya:ncdc,
REV.4.8	Sc:kobv dungaji odokkc sc:kobv:ji odokkc gvpcncdc.”
REV.4.9	Odokkc cdvloi cdc turra du:nc simvnkvdv:dc amin gvmonammc odokkc mcnggcnammc odokkc aipai bidagji Bvm sc:kobv migom dungkodo teddoji odokkc Bvm kumdagji sc:kobv lo:dv longkvpc turra du:dagji; 
REV.4.10	cdc vyvngkolang anyi abv:nc tani:kvdv:dc Bvk kcra:do owa:dag sc:kobv migom dungkodo dunga:dagji odokkc Bvm kumdagji sc:kobv lo:dv longkvpc turra du:dagji, buluk migom dumlubcm bulu migom dungkodo lc:dag,
REV.4.11	“No arckancrungko, ngoluk Ru:tuma odokkc Ru:ncpvnc,
REV.4.11	amin gvnamclang mcnggcnammc, kapcnc no appvng attarcm ru:to,
REV.4.11	odokkc nok mcngkamki bulu du:dag odokkc ru:tungai.”
REV.5.1	Odokkc ngo Bvk lagbvg alagdo sc:kobv migom tedkodo teddungaji yedla lc:nam potinko ara:do odokkc lamkudo adnamko ka:to, tubjednam kvnvdko tubjednamko; 
REV.5.2	odokkc ngo kvnggv:pc lulang gvla:nc taycng among lutad luncko ka:begto bottapakpc bc:dopc lutad luncko, “Sc:kobv yedla lc:nam potindcm yedlenpc arc kadagji yedlentoka odokkc odok tubjetnam kvdv:dcm la:pagla:dang?” 
REV.5.3	Odokkc sc:kosin taycngto cdcmanggom mo:pvso cdcmanggom among ara:bo yednam potindcm yedlenna:mang cdcmanggom cdcm pola:mang, 
REV.5.4	odokkc ngo kvnggv:pc kapto jc sc:komsin arckadopc pa:tomang cdcmanggom cdcm pola:dopc. 
REV.5.5	Odo abv:nc tani:kvdv:dok akonc ngom luto, “Kapyoka; ka:toka, Juda:kc opvndok Inggodc, Dawidkc Appvrdc, mopvto, odojen Bv yednam potindcm yedge:la:dopc odokkc kvnvd tubjet kvnvddcm.”
REV.5.6	Odokkc migom dungko pongkokdo odokkc cdc turnc simvn dorpi:dc odokkc abv:nc tani:kvdv:dok ara:do, ngo me:r soben Awoko dagla du:dopc ka:to, cdc palvgnammcmpc a:rcng pi:nyikokki odokkc amig kvnvdkokki, okokvdv:dc Ru:ncpvnckc yalo kvnvddc:ji mo:pv appv:so:pc mclvgamnamkvdv:dc. 
REV.5.7	Odokkc Bv gvkang odokkc yednam potindcm Bvk lagbvg alagdokkcm la:to sc:kobv migom tedkodo tedla dungaji. 
REV.5.8	Odokkc cdvlo Bv yednam potindcm la:toji, turnc simvn dorpi:dc odokkc cdc yv:nyikolang appi: abv:nc tani:kvdv:dc me:r soben Awodok kcra:do owangamkang, appv:dc be:lang asong asongko sola: sola, odokkc avn soriangkokki namponc dunganc bi:danna, okodc:bulu aipc kumnc tani:kvdv:dok kumnamcji; 
REV.5.9	odokkc bulu scmpc lula: lula, anu ni:tomko moto:
REV.5.9	“No yednam potindcm bompc arc kannc odokkc
REV.5.9	odok tubjetnam kvdv:dcm mopenpc,
REV.5.9	Kapcnc nom palvgto odokkc nok i:dokki Ru:ncpvnckc
REV.5.9	lcgangc tani:kvdv:dcm mogvt momatnamlokkcm rcpvtnato
REV.5.9	appvng rcngamlokkc odokkc agom lunclokkc
REV.5.9	odokkc tani:kvdv:lokkc odokkc opvnnokkc.
REV.5.10	“Odokkc bulum migom doko amongkopc badmodag odokkc ngoluk
REV.5.10	Ru:ncpvnckcpc kumnam ager gernamlok bottarya:ncpc imodag,
REV.5.10	odokkc bulu mo:pvso migomdoyc.”
REV.5.11	Odokkc ngo ka:to, odokkc migom dungkodok dunggong appv:do tadto odokkc turla du:nc simvnkvdv:dc odokkc abv:nc tani:kvdv:dc bojcrung taycng among lutad lunclok gomugcm, kvla kvngapla:ma:namkopc lv:lvng lv:lvngkopc odokkc lv:yinglok lv:yingkopc, 
REV.5.12	scmpc bottapakpc lula: lula:
REV.5.12	“Me:r soben Awodc arc kadag okodcm palvgtoji,
REV.5.12	ilang-gvlangcm odokkc kanamsv:namcm odokkc kinnamcm
REV.5.12	odokkc torpc ila:nammcm odokkc mcnggcnammc
REV.5.12	odokkc amin gvnamclang akirba:d pa:pcnammc!”
REV.5.13	Odokkc ngo tadto appvng turnamc taycng amongto odokkc mo:pvso odokkc mo:pvkcvgbo odokkc siycng ara:lo, odokkc odok du:nc appvngdo, scmpc lula: lula:
REV.5.13	“Bvkkcpc sc:kobv migomtedkodo du:dagnc odokkc
REV.5.13	Me:r soben Awodokkc akirba:dc odokkc mcnggcnammc
REV.5.13	odokkc amin gvnamc odokkc ilang gvlangc
REV.5.13	lo:dv longkvpc dungka:langka!”
REV.5.14	Odokkc turnc simvn dorpi:dc:bulu luto, “Amen!” Odokkc abv:nc tani:kvdv:dc owangla kumto.
REV.6.1	Cdcmpc idodo ngo cdvlo ka:toji Awo Me:rdc tubjet kvnvddok okodcm la:paktoji, odokkc ngo tadto cdc turnc simvn dorpi:dok adorkonc luto, do:mvrcmpc mvrnc gomugko, “Gva:tok!” 
REV.6.2	Odokkc ngo ka:to, odokkc ka:toka, kamponc gure: adorko, odokkc odok sa:la dungncdokkc i:-cpukko dung; odokkc Bvm migom dumlupko bito, odokkc bv mopvkapc mopv mopvla gvlenkang.
REV.6.3	Cdvlo bv tubjet akondcm la:paktoji, ngo turnc simvn akondcm lunamcm tadto, “Gva:tok kajc!” Odokkc gure: adorkoda lenkang, kvnggv:pc lvngvr lvngvrncko; 
REV.6.4	odok sa:la dugncdcm mo:pvsok mcngancm la:dopc pa:namcm bitungaji, odomvlojen tani:kvdv:dc akoncm akonc pakedopc; odokkc bvm so:tapaknc matsvgko bitagai.
REV.6.5	Cdvlo bv avn tubjetdcm simvndc ludopc tatto, “Kajc!” Odokkc ngo ka:to, odokkc ka:toka, yakanc gure: adorko, odokkc odok dugncdc alagdo kvnancko dung; 
REV.6.6	odokkc ngo tatto okodc simvndorpi:dok ara:do bc:nc gomugkoncmpc scmpc lula: lula ludopc, “Gew a:mlok sc:rkvramkopc adoli:lok; odokkc anyak a:m adoli:lok sc:rawumkopc; cmpige:la tulangcmla apongcm pv:sepv:semoyok!”
REV.6.7	Cdvlo bv appi: tubjetdcm moge:tonc, ngo turnc simvn dorpi:dok gomugdcm lunamcm tadbegto, “Kajc!” 
REV.6.8	Odokkc ngo ka:begto, odokkc ka:toka, i:kama:ncmpinc gure: adorko ka:begto, odokkc odok sa:ncdok amindcm Sinam cmtungai, odokkc Uiamo:dc bvk lcdulo gvmvnkang; odokkc bulum mo:pvsok appi:lok inyopko, matsvgki pakedopc bitungai, odokkc dopa:-tv:pa:ma:namcm a:tc:dopc odokkc kvnggv:pc mo:pvso simvndokki simonc kinamcm a:moyc.
REV.6.9	Cdvlo bv anggo tubjetdcm moge:toji, ngo kumko palvgko kcvgdo cdc yalokvdv:dcm ka:begto sc:kobulu Ru:ncpvnckc agom lcgangc palvgtoji odokkc buluk lukanbinam lcgangc bulum onamai; 
REV.6.10	bulu bottapakpc jcla lusangkang, “O: Appvngcm bottaya:nc Ru:tuma, angunnc odokkc arro, cddvkojc po:pcbong no kcbangcm ba:ycnc odokkc ngoluk i:ycm palvgcm lvgyckunc cdc sc:kobulu mo:pvsok tayc:so du:ycdagycji?” 
REV.6.11	Odo buluk appv:dcm kamponc rvbv asong asongko bitungaji odokkc adji:okoda du:rasula du:dopc luto, buluk ager gerjon kvdv:dc odokkc buluk bvrrangkvdv:dcm pv:danma:sisscm, sc:kobulum mokepcnamcji kapc bulu av avkvdv:dc:sin idagji.
REV.6.12	Cdvlo bv akkcng tubjetdcm moge:toji, ngo ka:to, odokkc ka:toka, bottcru:nc tarcmo:tonko tonkang; odokkc do:nyitc toilangcmpc yakakang, purni:mang po:lodc i:ycmpc ikang, 
REV.6.13	odokkc do:mvrtok takarkvdv:dc mo:pvso kcdledkang tajvgdc dvgvnno cdvlo bottcnc csarc yusa:dagji odok a:yckvdv:dcm oledmodagncmpc; 
REV.6.14	do:mvrtc yedla lc:nam potincmpc yokpakkang cdc yedkumsukang, odokkc appvng adi:ycm odokkc siycng ara:lok amongcm odok dungkodokkcm la:pagamto. 
REV.6.15	Odo mo:pvsok migomkvdv:dc odokkc bottanc tani:kvdv:dc odokkc cmmum ake tani:kvdv:dc odokkc mircmnc tani:kvdv:dc odokkc bo:lkanckvdv:dc, odokkc appvngc, pagbopc innc odokkc avyc mcngkampc du:sunc, adi: di:ru:lo gagsikang odokkc adi: vlvngkvdv:lo, 
REV.6.16	adi:kvdv:dcm odokkc vlvngkvdv:dcm, “Ngoluk tayc:so ojcmtcika Bvk kcra:dokkcm okomna sc:kobv migomdungkodo du:dagji cmna goggo:la, odokkc Me:r Awodok aglv:dokkc; 
REV.6.17	Kapcnc buluk bottcnc aglvng sa:nam longcdc pvngangka:bong, odokkc sc:kobv odok tayc:do tedla:dang?”
REV.7.1	Odok lcdupc ngo taycng among lutad lunc appi:ko mo:pvsok sungken appi:do dagla du:dopc ka:begto, mo:pvsok csar appv:dcm gagtumla du:dopc, odomvlo jen oko csarcsin mo:pvso yuma:ncmc cdcmanggom siycngc cdcmanggom atv vsvng amvng yutapla yupc. 
REV.7.2	Odo ngo do:nyi sanggatokkc lennc taycng among lutad lunc akoda ka:begto, turnc Ru:ncpvncdok tubjet kancdokki, odokkc bv bottapakpc gomugki taycng among lutad lunc appv:dcm luto okodc:bulu scmpc lula mo:pvscmnang siycngdcm momvgdopc ilanggvlangcm bitoji, 
REV.7.3	“Mo:pvscm cdcmanggom siycngcm cdcmanggom vsvngkvdv:dcm momvgyoka, ngolu ngoluk Ru:ncpvnckc ager gerya:ncdcm buluk mittukvdv:do tubjedcm tublvgma:sisscm.” 
REV.7.4	Odokkc ngo tubbjetnam kvdv:dcm kvnam kvdv:dcm tadbegto, Israeldok appvng opvnlok ommang kvdv:dokkcm lvngko kolang yv:pi: lv:yingko tubjetto, 
REV.7.5	yv:nyi lv:yingkopc tubjetto Juda:kc opvndokkcm, Riubenkc opvndokkcm yv:nyi lv:yingkopc, Ga:dkc opvndokkcm yv:nyi lv:yvngkopc, Aserkc opvndokkcm yv:nyi lv:yvngkopc, 
REV.7.6	Naptali:kc opvndokkcm yvnyi lv:yingkopc, Manasekc opvndokkcm yv:nyi lv:yingkopc, 
REV.7.7	Simionkc opvndokkc yv:nyi lv:yingkopc, Lebi:kc opvndokkcm yv:nyi lv:yingkopc, Issakarkc opvdokkcm yv:nyi lv:yingkopc, 
REV.7.8	Jebulunkc opvndokkcm yv:nyi lv:yingkopc, Josepkc opvndokkcm yv:nyi lv:yingkopc, Benjaminkc opvndokkcm yv:nyi lvngkokopc tubjet lvgto.
REV.7.9	Odok lcdupc ngo ka:to, odokkc ka:toka, bottcru:pc yadkumsunc tani:kcrcngko okodcm oko tani:ycsin kvla:ma:nc, appvng rcngamlokkc, appvng opvnlokkc odokkc tani:lokkc odokkc agom lunclokkc, migom tedko kcra:do dagla du:dopc odokkc Me:r Awodok kcra:do, kamponc rvbbcm yedlvgnammc, 
REV.7.10	kejur anncm buluk alakkvdv:do bomna: bomna, odokkc bottcru:pc jc:la lurobkang, “Mopvtnamdc ngoluk Ru:ncpvnckc sc:kobv migom dungkodo teddagji, odokkc Me:r soben Awodokkc!” 
REV.7.11	Odokkc taycng among lutad lunckvdv:dc migom dungkodcm du:rila dagamkang odokkc abv:nc tani:kvdv:dcmbulum odokkc turla du:nc simvn dorpi:dcm, odokkc bulu kcra:pc owangamkang migom dungkodo odokkc Ru:ncpvncmc kumto, scmpc lula:lula, 
REV.7.12	“Amen! Akirba:dclang amin gvnamc odokkc kinnamc odokkc aipai binamc odokkc ilang gvlangc odokkc tornamc ngoluk Ru:ncpvnckc lo:dv longkvpc lo:dv longkvpc ika:langka! Amen!”
REV.7.13	Odo abv:nc tani:kvdv:dok akonc ngom scmpc lula luto, “Sc:bulu sc:kobulu kamponc rvbvkokki yc:sunckvdv:dc, odokkc bulu cdvlo okolokkc gvdu:n?”
REV.7.14	Ngo bvm lubito, “Mcnggcnamma, no kindag.” Odokkc bv ngom luto.
REV.7.14	“Sc:bulu cdcbulu sc:kobulu cdc bottcru:nc du:g gvnamdokkc gvlennc kvdv:dc; buluk migom gcnam rvbvkvdv:dcm nvpu:to odokkc Me:r Awodok i:do cdcmbulum kampodopc imoto. 
REV.7.15	Cdcmpidag bulu Ru:ncpvnckc migom dungkodo dung, odokkc Bvm longc yumcpc agercm gerdag Bvk kumko okum ara:do; odokkc sc:kobv migom tedkodo tedycji bulum Bvk du:mvnkokki du:rasumoyc. 
REV.7.16	Bulu cdvlosin kcno:ma:bong, cdvlosin tv:lv:sinma:bong; do:nyitc bulum ka:la kangkema:yc, cdcmanggom atvpc amna amkema:yc. 
REV.7.17	Kapcnc Me:r Awodc migom tedkodo ara:dokkcdc buluk kanggapncpc iyc, odokkc bv bulum luyirla cdc turra du:nc jili: asido:pc gvboyc; odokkc Ru:ncpvncbv appvng migscm buluk amigkvdv:dokkcm tidpagbiycku.”
REV.8.1	Cdvlo Me:r Awodc kvnvd tubjetdcm moge:toji, taycngtc gonta ayir kvdvsukokopc ngag cmna dungkang. 
REV.8.2	Odo ngo kvnvd taycng among lutad lunckvdv:dcm ka:begto sc:kobulu Ru:ncpvnckc kcra:do dagla du:dagji, odokkc tu:lung kvnvdko bulum bitungai. 
REV.8.3	Odokkc taycng lutad akonkonc gva:to odokkc avndunang romnanc ako bomna palvgkodo dagkang; odokkc bvm bojcrungko namponc dunangcm kumdodo molusudopc bitungai appvng aipc kumnc tani:kvdv:dcm avn palvgko tayc:dc migom dungko kcra:do; 
REV.8.4	odokkc namponc dunangdok mikkidc aipc kumnckvdv:dok kumdodok lcdulo taycng among lutad luncdok alagdokkc Ru:ncpvnckc kcra:do:pc yv:sa:mvnkang. 
REV.8.5	Odo taycng among lutad luncdc dunang romnamdcm la:to odokkc cdcm palvgkodokkcm vmmcm parrvgto odokkc cdcm mo:pvso:pc crpaglvgto; odokkc bc:bar bc:barla bc:nc gonta bc:bomkang, gomugcmbulum, ruadlok latkancm, odokkc tarcmo:ton tonnamc.
REV.8.6	Cdcmpinamc su:pak cdc taycng among lutad lunc kvnvddc sc:kobulukkc tu:lungc kvnvddc du:nc mutpc cmna mosv:sukang.
REV.8.7	Taycng among lutad lunc du:pongarncdc bvk tu:lu:dcm mullvgto, odokkc vlv:ta:ngc odokkc vmmc oledkang, i:kokki molusunamc okodc mo:pvso oledkaji, odokkc mo:pvsok atak tagumko ugpakto, odokkc vsvngkvdv:dok kcrcngc awumkopc ugpakto, odokkc appvng genc ncsincm ugpagamto.
REV.8.8	Akon taycng among lutad luncdc tu:lu:dcm mullvgto, odokkc kapcji bottcru:nc adi:koncmpc, vmmc ugbomnamko, siycngdo:pc crjv:lvgto; 
REV.8.9	odokkc siycngdok intak awumkopc i:pc ingapkang sinckvdv:dok turra du:nc simvnkvdv:dok intak awumkopc sipakkang, odokkc siycng ollungkvdv:dok intak awumkopc omvgosvgkang.
REV.8.10	Taycng among lutad luncdc bvk tu:lu:dcm mullvgto, odokkc bottcru:nc takarko taycngtolokkc kcdledkang, to:rs mcrucmpc to:ledla, odokkc cdc a:nckvdv:dok intak awumko oledkang okkc asikvdv:dok jili:kvdv:do. 
REV.8.11	Cdc takardok amincm Tapum vsvng cmtungai. Asikvdv:dok intak awumkopc tapum vsv:pc batkang, odokkc tani:yc bojcrungko asidokki sikang, kapila:nc cdcm komoto.
REV.8.12	Appi: taycng among lutad luncdc bvk tu:lu:dcm mullvgto, odokkc do:nyidok intak awumko dcmto, odokkc po:lodok intak awumko, odokkc takarkvdv:do intak awumkopc, odomvlojen buluk pvang kvdv:dok intak awumkopc kcmokang; longcdok intak awumkopc pva:ma:dopc lc:to, odokkc cdcmv:pc yumckvdv:dok intak awumkopc.
REV.8.13	Odo ngo, go:nor pcttangkonc bottcru:pc bc:dopc kabnamko ka:to odokkc tadbegto, kapc cdc taycngtok pongkokto dcngo:la dungaji, “Mc:dvrc, mc:dvrc, cdc sc:kobulu mo:pvso du:do dagdoji, cdc ake tu:lung muddagdo okodcmbulum cdc taycng among lutad lunc awumdc mudpc cmna idu:ji!”
REV.9.1	Odokkc cdc anggo taycng among lutad luncdc tu:lu:dcm mullvgto, odokkc ngo taycngtokkc takarko mo:pvso:pc kcdledopc ka:to, odokkc bvm ledpv:ma:nc o:rv:nc jiko:dok sabi:dcm bito; 
REV.9.2	bv otcr kama:nc jiko:dcm moge:to, odokkc jiko:dokkc mikkc yv:sangkang bottcru:nc komarrok vmvlokkc yv:sa:nc mikkcmpc, odokkc cdc jiko:dokkc mikkidokki do:nyitc:lang csardcm kcmomoto. 
REV.9.3	Odo mikkidokkc komboli: takomc mo:pvso lenkang, odokkc bulum mo:pvsok take tabbcmpinc ilang gvlangcm bito; 
REV.9.4	Bulum ncsinkvdv:dcm mo:pvsokkcm dopakma:dopc lulvgto cdcmanggom atv gencpc sa:ncm cdcmanggom atv vsvngcm, cmpige:la cdc tani: kvdvngo:dcm okodokkc bulum sc:kobulukkc Ru:ncpvnckc tubjetnamdc kama:ji buluk tupta kvdv:do; 
REV.9.5	bulum po:lo pvngokopc bulu mogvtmomatdopc mclvgto, cmpidaggom bulum mokemotomang, odokkc buluk mogvtmomatnamdc taketabv mogvtmomatdcmpc idagai, cdvlo cdc tani:akoncm pcnvgtoji. 
REV.9.6	Odokkc odo longckvdv:do tani:kvdv:dc sinamcm mayc odokkc cdcm pa:ma:yc; bulu silv:yc, odokkc sinamdc bulukkolokkc dc:pakyc.
REV.9.7	Kosoni: takomkvdv:dc ka:pc mimaglo gvpcnc re:mpc dagmonam gure:cmpc lcngkansudodo ingabdagai; buluk tukkukvdv:dc avn dumlubcmpc ka:dagai; buluk dumsimigmo kvdv:dc tani: nappangarcmpc ingapdagai, 
REV.9.8	buluk dumvtkvdv:dc nc:ng dumvdcmpc idagai, odokkc buluk a:yc kvdv:dc inggolok a:ycmpc; 
REV.9.9	buluk alap ngomnam kvdv:dc mimaglo dugnc bojcrung ro:dcmpc bc:dagai. 
REV.9.10	Bulukkc take tabbcmpinc tamme dung, odokkc jamncbulu, odokkc bulukkc tani:ycm pcla:nannc po:lo pvngokopc buluk tamekvdv:do dung. 
REV.9.11	Buluk ara:lo migompc innc du:tcr kama:pc inc jiko:dok taycng among lutad lunnc dung; Hibriulo bvk amincm Abaddon cmtag, odokkc Giriklo bvm Apollion cmna gogdag.
REV.9.12	Mc:dvrarpo:pcnamdc gvppakkang; ka:toka, mc:dvrpcnam ayirkoda pvnga:pcnamc. 
REV.9.13	Odo akkcng taycng among lutad luncdc bvk tu:lu:dcm mullvgto, odokkc ngo gomugko a:rcng so:pi:dokkcm tatto Ru:ncpvnckc avn mo:tak palvgko kcra:dokkcm, 
REV.9.14	akkcng taycng among lutaddcm luncdcm mulla sckkc tu:lu:dc dungaji, “Taycng among lutad lunc appi:dc mclennvgtoka sc:kobulum bottcru:nc Iuprates a:ncdo rvnna lc:tu:ji.” 
REV.9.15	Cdcmpila cdc taycng lutad lunc appi:dcm mclennvgto, sc:kobulum odo gonta ayirdok lcgangc rvnna lc:tungaji, cdc longcdo, cdc po:lodo, odokkc cdc dv:tagdo, tani: rcngamsok intak awumko. 
REV.9.16	Gure:ki mimagmonc lv:ying vying anyi la:kko; ngo buluk kvnamcm tadto. 
REV.9.17	Odokkc scmpcna ngo kapc gure:kvdv:dcm ngok kangordo ka:tonc; du:nckvdv:dc ankcng totagcm gcngapdagai vmvlok vmmcmpc dornc odokkc genc moni:ycmpinnc odokkc gondogc, odokkc gure:kvdv:do mittukkvdv:dc inggo mittugcmpc ingabdagai, odokkc vmmclang mikkc odokkc gondogc buluk nappang kvdv:dokkc lenkang. 
REV.9.18	Cdc joar a:la kinam ramnam-dokki tani:kvdv:dok rcngam intak awumkopc mokkeyamto, vmvdokki odokkc mikkidokki odokkc gondogc buluk nappanag kvdv:dokkc lenna: lenna. 
REV.9.19	Kapcnc gure:kvdv:dok duglang gvlangkvdv:dc buluk nappangkvdv:do dung odokkc buluk tamekvdv:do; buluk tamekvdv:dc tabbcmpcbulu innc, mittugc du:tc:la, odokkc odokbulukki bulu mojogdag.
REV.9.20	Tani: rcngamsok akedc, sc:ko bulum moketoma:ji cdc joar a:la sinam kvdv:dokki buluk alakki ager gernamkvdv:dok lcgang asinc mc:dvrra mc:latsutomang cdcmanggom uiycm kumtvnammcm odokkc avn moimangcmbulum odokkc pitolcm odokkc vlvngcm odokkc vsvnglokki monamc, okodc:bulu ka:begla:sinmang odokkc tadbegsinmang odokkc lambcmsin gvla:mang; 
REV.9.21	cdcmanggom bulu bvk tani: mokenamkvdv:dok lcgangc asinc mc:dvrra mc:latsutokumang cdcmanggom morunamkvdv:dokkc cdcmanggom buluk aima:nc ager gernam kvdv:dokkc cdcmanggom buluk dopsongnam kvdv:dokkc.
REV.10.1	Odo ngo taycngtokkc dc:yi:nc kvnggv:pc ilang gvla:nc taycng among lutad lunc akonkoda ka:begto, mukkangkolo yedlubnamko, bvk mittukdo lc:bangko sa:ncko, odokkc bvk nappa:dc do:nyitcmpc idagai, odokkc bvk alckvdv:dc vmv kuntcmpc idag. 
REV.10.2	Bvkkc adjio:nc yednam potinko bvk alagdo dungai. Odokkc bv bvk lagbvkkc alagdcm siycngdo tugc:to, odokkc bvk lakkekc alcdcm mo:pvdo tugc:to, 
REV.10.3	odokkc bottcru:nc gomugki lurobkang, ngvrnc inggo adorkoncmpc; cdvlo bv goglentoji, cdc kvnvd do:mvr mvrnamdc bcngkang. 
REV.10.4	Odokkc cdvlo cdc kvnvd domvrkvdv:dc mvrka:ji, ngo adpc cmna idungaboi, cmpige:la ngo taycngtokkc scmpc lunam gomugko tadbegto, “Cdc kvnvd do:mvrdc okkom ludagji tubjetla lc:toka, odokkc cdcm adgabyok.”
REV.10.5	Odokkc ngo oko taycng among lutad lunckvdv:dcm siycngdo:lang amo:do dagla du:dopc ka:toji bvk lagbvk alagdcm taycngpc lagsa:to odokkc Bvkkokki pesuto sc:kobv lo:dvlongkvpc turra du:dagji, 
REV.10.6	sc:kobv taycng amo:tcm ru:toji odokkc odo ara:do okko du:ji, mo:pvdcm odokkc okko odok ara:do du:ji, odokkc siycngdcm odokkc odok ara:do okko du:ji, jc odo ngettedpo:pc ipcma:bong. 
REV.10.7	Cmpige:la tu:lungki mudla gogdo longcdo taycng among lutad lunc kvdv:dokki mullvgla, Ru:ncpvnckc mcngapla:ma:nam agomdc, kapc Bv bvk ager gerya:nckvdv:dcm lutadtoji cdc lungor lunckvdv:dcm, lukamdcmpc ipa:do.
REV.10.8	Odo cdc gomugdc okodcm ngo taycngtokkcm tadbegtonc ngom lckoda, scmpc lula: lula lunamdcm, “Gvkang, cdc yednam potindcm la:ta:ka okodcm taycng among lutad lunamdok alagdo du:ji okodc siycngdo:lang amo:do dagla du:ji.”
REV.10.9	Cdcmpila cdvlo ngo cdc taycng lutad luncdo:pc gvtoji odokkc ngom cdc adjio:nc yednam potindcm bidopc; odokkc bv ngom luto, “La:tok scm odokkc dotok: cdc nok aki:dokkcpc koycpc, cmpige:la nok nappa:do tangud alangcmpc ti:ycpc.”
REV.10.10	Odokkc ngo cd adjio:nc yednam potindcm la:to cdc taycng among lutad luncdok alagdokkcm odokkc cdcm doto; cdc ngok nappa:do tangud alangcmpc ti:dagai, cmpige:la cdvlo ngo cdcm dotoji ngok aki:sc komoto. 
REV.10.11	Odokkc ngo luto, “No bojcrung tani:ycm odokkc opvnkvdv:dok agomcm odokkc agom lunam odokkc migom kvdvng agomcm lungorcm lubipa:yc.”
REV.11.1	Odokkc ngom kvgrasunanckoncmpc inc kvnanc danggi:ko bitungai, odokkc ngom luto: “Darobtok odokkc Ru:ncpvnckc kumko okumdcm kvtoka odokkc palvgko mo:takdcm odokkc cdc sc:kobulu odo kumdagji, 
REV.11.2	cmpige:la migom kcbang bangko okum lottadcm kvyoka; cdcm mcpaktoka, kapcnc cdcm opvnkvdv:dcm bipakto, odokkc bulu yv:pi:kolang anyi po:lokopc bulu angunnc nogordok taycdo samjcmla gvyc. 
REV.11.3	Odokkc ngok lukanbinc anyidcm lv:yingkolang lvngko anyi odokkc yingkc: longckopc toilang attar gcge:la, lungor lunanc ilang gvlangcm biyc.”
REV.11.4	Cdcbulu jolpai vsvng anyiko odokkc di:tu:pc saki: tvla lcnggcng anyiko okodc:bulu mo:pvsok Ru:tumdok kcra:do dagdagji. 
REV.11.5	Odokkc jodi akonc bulum atvko mojcgkkc moyc, vmmc buluk nappa:lokkc lenyc odokkc buluk mirukvdv:dcm ugpakyc: jodi akonc bulum mojokyo, cdcmpc bvm mokedoppc pelvgnammc. 
REV.11.6	Bulukkc do:mvrtcm mokapnannc ilang gvlangc dung, jc buluk lungor ludo longckvdv:do oko pcdongcsin oma:yc, odokkc bulukkc asscmsin i:pc badmola:nc, odokkc mo:pvscm appvng joar kinamki mole:dopc, bulu kapc cddvko mc:dagaji.
REV.11.7	Odokkc cdvlo buluk lukanbinamcm lungaptoji, simvndc cdc du:tcrkama:pc o:rv:nc jiko:dokkc lenncdc bulum mimagcm moyc odokkc bulum mopvto odokkc bulum moketo, 
REV.11.8	odokkc buluk simangkvdv:dc cdc bottcru:nc nogordok lambcdc kcdla du:yc okodcm luyv:sula lupc Sodom cmna odokkc Igip cmna ludagai, okolo buluk Ru:tumdcm kuruslo pvtketoji. 
REV.11.9	Lowumkopc odokkc tani:kvdv:dok kvdvsupc odokkc tani:kvdv:dokkc odokkc agom lunckvdv:dokkcm odokkc opvnkvdv:dokkc ka:jon-joronna buluk sinc simang kvdv:dcm ka:la dungkang odokkc bulum ago arungkolo lc:pcnamdcm lupaksuto, 
REV.11.10	odokkc cdc sc:kobulu mo:pvso du:dagji bulukkolo mc:poyc odokkc so:man-yvrmanyc odokkc amancm bika:mvnsuyc, lcga:dc cdc lungor lunc anyidc mo:pvsok cdc du:nc-dagnc kvdv:do:pc mogvtmomadai. 
REV.11.11	Cmpige:la lowumkolang lo:tung lcdudo turnamlok nganamko Ru:ncpvnckolokkc bulukkolo:pc angkang, odokkc kvnggv:pc pcsoko angkang cdc sc:kobulu bulum ka:toji. 
REV.11.12	Odo bulu bottcru:nc gomugko tadbegto taycngtokkc bulum, “Kajc so:pc gvtok!” Cmna lunamko odokkc buluk mirukvdv:dok kangkolo taycngpc mukkangkolo dc:sangkang. 
REV.11.13	Odokkc odo ayirdo bottcru:nc tarcmo:tonko tonkang, odokkc nogorkvdv:dok vyvng intakko omvgamkang; kvnvd lv:yvngkopc tani:kvdv:dok tarcmo:tondc tonketo, odokkc du:paknc akedc kvnggv:pc pcsokang odokkc taycngtok Ru:ncpvnckc amincm gvmoto.
REV.11.14	Akon mc:dvrnamdc gvbatkang; ka:toka, awum mc:dvrpcnamdc mcna:pc a:pcnammc.
REV.11.15	Odo kvnvd taycng among lutad luncdc bvk tu:lu:dcm mullvgto, odokkc taycngto bottcru:nc gomugcbulu bcngkang, scmpc lula, “Mo:pvsok migom doko amongkvdv:dc ngoluk Ru:tumkc odokkc Bvk Kristokc migom dokopc iyc, odokkc Bv lo:dv longkvpc migomcm doyc.” 
REV.11.16	Odokkc yv:nyikolang appi: abv:nc tani:kvdv:dc sc:kobulu buluk migom tedkokvdv:do teddagnc Ru:ncpvnckc kcra:do bulu obumamkang odokkc scmpc lula Ru:ncpvncmc kumto, 
REV.11.17	Ngolu nom aipai bido,
REV.11.17	“Ru:tum Ru:ncpvnna Appvngcm ilang gvla:na,
REV.11.17	sc:kobv du:ji odokkc sc:kobv dungaji,
REV.11.17	jc no bottcru:nc nok ilang-gvlangcm la:to
REV.11.17	odokkc migom dorobbomkang.
REV.11.18	Opvnkvdv:dc aglvngc sangkang,
REV.11.18	cmpige:la nok palvg lvgnam aglvngc pvngangkang
REV.11.18	odokkc sinckvdv:dcm kcbang bangkunam ayirdc,
REV.11.18	nok ager gerya:nckvdv:dcmbulum aman bikupc cmna,
REV.11.18	lungor lunckvdv:dcm odokkc aipc kumnc tani:kvdv:dcm
REV.11.18	Odokkc cdc sc:kobulu nok amincm pcsodagji,
REV.11.18	anyipagcm bottcnclang adji:ncm,
REV.11.18	Odokkc mo:pvsok momvg mosvgnc kvdv:dcm momvg-mosvgkupc.”
REV.11.19	Odo Ru:ncpvnckc kumko okumdc taycng amo:to moge:kang, odokkc Bvk lugoddok siycng ollu:dcm Bvk kumko okum ara:do ka:begto, odokkc odo mcrulok ruad ladkannammc laddagai, gomugcbulu, do:mvrtok donge:yc mvrnamc, tarcmo:tonko, odokkc kvnggv:pc vlv:tang pcdongc okang.
REV.12.1	Odokkc cmpcsin dungko ycko kama:pc inamdc lenkang, do:nyitokki attar gcnc nc:ngtani:konc, po:lodokki bvk alc kcvgbo, odokkc bvk tukkudo takar piryingkolang pirnyi kanc migom dumlupko; 
REV.12.2	bvkkc amvrro kowako dungai odokkc bv ko: pa:namlok kinamdc opc idodcm asinc mentumsula:ma:pc kinamkokki kabsangkang.
REV.12.3	Odokkc akonkoda dungko-ycko kama:pc inamko taycngto lenkang; ka:toka, bottapaknc lv:nc alapkanc tabvko, mittuk kvnvdkolang a:rcng so:yvngko, odokkc bvk tukkudo kvnvdko migom dumlubc dung. 
REV.12.4	Bvk tamedc taycngtok takarkvdv:dok intak awumko pcdpakto, odokkc cdcmbulum mo:pvso:pc crpagamletto. Odokkc cdc alap kanc tabvdc cdc nc:dok kcra:do dagkang sc:kobv kowako pa:pc cmna idungaji, jc bv:jen bvk ko:dcm metpakycpc cdvlo bv cdcm boma:ycji; 
REV.12.5	bv milbong awoko pa:to, cdc sc:kobv opvn appv:dcm yogvr dangi:asongki bomna migom doyckuji, cmpige:la bvk awodcm Ru:ncpvnckolo:pc la:sa:to odokkc Bvk migom dungkodo:pc 
REV.12.6	odokkc cdc nc:dc sv:lu:pc dugpakkang, okolo bvk lcgangc Ru:ncpvnckc mosv:nam dungkoko mosv:toji, okolo lv:yingkolang lvngko anyi dv:takkolang odokkc yvngkcng longckopc ka:sv:mosv:la du:ycji.
REV.12.7	Cdcmpidodcm mimagc taycngto parobbomkang, Mikailbv:lang bvk taycng among lutad lunckvdv:dc alap kanc tabvdokki birudi:pc; odokkc cdc alap kanc tabvdc:lang bvk taycng among lutad lunckvdv:dc pamvnsuto, 
REV.12.8	cmpige:la bulu appv:dcm mopvto odokkc taycngto bulukkcpc oko dungkosin okolosin katomang. 
REV.12.9	Odokkc cdc bottcru:nc alapkanc tabvdcm crpakletto, cdc leke:to:dvkc tabvdcm, okodcm Uiyc odokkc Satanc cmna ludagaji, mo:pv appv:sok yadgo:ncdc bvm mo:pvso:pc crpakletto, odokkc bvk taycng lutadkvdv:dcm bvk lcdulo crredtc:mvnto.
REV.12.10	Odokkc ngo bottcru:nc gomugko scmpc lunamko taycngto tadbegto, “Su:pak mopvtnamdc odokkc ilang gvla:namdc odokkc ngoluk Ru:ncpvnckc migom doko amo:dc odokkc Bvk Kristokc ilang gvla:nancdc pvnga:dobong, kapcnc ngok bvrrang kvdv:dcm aimang cmna lulvgncdcm crpaklettobong, sc:kobv ngoluk Ru:ncpvnckc kcra:lo longgcmna: yummcm aimang cmna ludagaji. 
REV.12.11	Odokkc bulu bvm Awo Me:rdok i:dokki bulu mopvto odokkc buluk lukan lubinam agomkvdv:dokki, kapcnc bulu buluk turnam kvdv:dcm sidodo:pci aipc mc:tomang. 
REV.12.12	Mc:pobatsula mc:potoka cdcmpcmvlo, O: taycng among odokkc odok nolu du:ncdagnc kvdvnga! Cmpige:la mc:dvrra mc:pcnammc nolukkcpc, O: mo:pvno odokkc siycnga, kapcnc cdc uidc nolukkodo:pc kvnggv:pc palvg lvgnam aglvngki gvikang, lcga:dc bv kindag jc bvk ayirdc andc:dag!”
REV.12.13	Odokkc cdvlo cdc alapkanc tabvdc ka:to jc bvm mo:pvso crpakletto, bv nc:ng tani:dcm moki: moatto lcdupc sc:kobv milbong ko:ko pa:toji. 
REV.12.14	Cmpige:la cdc nc:dcm alap so:nyiko bitungai cdc pirtapaknc go:nor pcttangdokkcm jen bv tabvdokkc yumra:do:pc dc:pakla:ycpc, cdc dungkodo:pc okolo bvm ayirkopc ka:sv:mosv:ycpc, odokkc ayirkvdv:do:pc, odokkc lo:tung ayirkopc. 
REV.12.15	Cdc tabvdc cdc nc:ng tani:dok lcdu lcdupc a:nc abungkoncmpc asscm toyi:lvgto, bvm Pu:mi asidokki bidpakbomdopc cmna. 
REV.12.16	Cmpige:la mo:pvsc cdc nc:ng tani:dcm modumsukapc gvto, odokkc mo:pvdc odok nappa:dcm kokato odokkc a:ncdcm mu:pakto okodcm cdc alapkanc tabvdc bvk nappa:dokkcm mullennvgtoji. 
REV.12.17	Odo alapkanc tabvdc nc:ng tani:dcm aglvng sangkang, odokkc mimag mokapc gvlenkang bvkkolokkc lennc ommang du:paknc akekvdv:dokki, cdc sc:kobulu Ru:ncpvnckc lulvg agomkvdv:dcm gagla dungaji odokkc Jisukcpc lukanbinam agomcm lukaji. Odokkc bv siycngdok sulli:do dagkang.
REV.13.1	Odokkc ngo simvn adorko siycngdokkc daropdopc ka:to, a:rcng so:nyiko kancko odokkc mittuk kvnvdko kancko, dumlubc pvyingko odok a:rcng so:yv:do odokkc odok mittukkvdv:do aisi:mang cmna lunamko. 
REV.13.2	Odokkc cdc simvndc ngok ka:namdc Nangorputuki: takar adorkoncmpc idagai, odok alckvdv:dc situm adorkonclokkcmpc idagai, odokkc odok nappa:dc inggolok nappangcmpc idagai. Odokkc cdcm cdc alapkanc tabvdc bvk ilang gvla:dcm bito odokkc bvk migom dungkodcm odokkc bottcru:pc migom ilang-gvlangcm. 
REV.13.3	Odok mittuk akoncm sigcdopc pajognammcmpc ka:to, cmpige:la odok sikandopc pajognamdcm aimotoku, odokkc mo:pv appv:dc cdc simvndok lcdulo mc:la mcngapla:ma:pc tadmvnto. 
REV.13.4	Tani:kvdv:dc alap kanc tabvdcm kumto, kapcnc bvk lulvgla:nam ilang gvlangcm cdc simvndo bito, odokkc bulu scmpc lula simvndcm kumto, “Sc:kobv sc simvnscmpcidang, odokkc sc:kobv sok birudi:pc pamvnsudang?”
REV.13.5	Odokkc cdc simvndc bottcpc mansula Ru:ncpvncmc lugc gvcnam agomkvdv:dcm lula:lula odokkc cdcm lulvg lulang-gvlangcm ludopc nappangko bitungai yv:pi:kolang tagnyi dv:takko mclvgtungai. 
REV.13.6	Cdc nappa:dc Ru:ncpvnckc birudi:pc agom lupc kokato, Bvk amindcm odokkc Bvk du:namdcm aimang cmna lupc, cdcyam sc:kobulu cdc taycngamo:to du:doji. 
REV.13.7	Aipc kumnc tani:kvdv:dcmsin mimag modopc odokkc bulum momvnsumoto. Odokkc appvng opvncm odokkc tani:kvdv:dcm odokkc agom lunckvdv:dcm odokkc ope:kvdv:dcm lulvg lulang ilang gvlangcm bitungai, 
REV.13.8	odokkc sc:kobulu mo:pvso du:nc dagnc appv:dc cdcm kumyc cd palvgnam Awome:rdok turnc potindo rcngamscm mosa:ma:dapc sckkc sckkc amincm adtonc.
REV.13.9	Sc:kaikc yerungc du:mvlo, bvm tadmotoka: 
REV.13.10	Akonc jodi yc:bomkupcnammc, bv yc:bomkunamlo:pc gvdag, jodi sc:kaiyc madsvgdokki papakdo, madsvgru:dokki bvm papakpcnamc.
REV.13.11	Odo ngo simvn adorkoda ka:begto okodc mo:pvsokkc lenka:ji; odokkc a:rcng so:nyiko me:r sobenkoncmpc dungai odokkc cdc alap kanc tabvkoncmpc agom ludagai. 
REV.13.12	Cdc lenpongarnc simvndok appvng lulvg ilang gvlangcm ludagai odok dungkodo, odokkc mo:pvdc odokkc odok du:nc dagnckvdv:dcm lenpongarnc simvndcm kummoto, okodok sikandopc pajognamdcm ge:pvtmotokuji. 
REV.13.13	Cdc bottcru:nc kanggodkvdv:dcm lcngkandag, cdcmv:pci tani:kvdv:dok kangkolo mo:pvso:pc vmmcm dc:yi:moto; 
REV.13.14	odokkc kanggod kvdv:dokki okodc cdcm ager gerdopc mclvgdagji simvndok dungkolo, cdc yaddag sc:kobulu mo:pvso du:dagji, bulum simvndokkcpc monam moimangko modopc lulvgko lula: lula okodcm madsvgdokki pakedaggom turra du:toji; 
REV.13.15	odokkc cdcm simvndok monam moima:do:pc ngaa:lvgdopc ngamoto odomvlojen simvndok monam moima:dc:sinci agom luycpc, odokkc cdc sc:kobulu simvndok monam moima:dcm kumma:ycji papakdopc. 
REV.13.16	Cdcmv:pc cdc appv:dcm imodopc adji:nc odokkc bottcnc, mircmnc odokkc opannc anyipagcm, mcngkampc du:nc odokkc pagbopc du:nc, lagbvg alakdo pajogamdopc cdcmanggom tuptadok, 
REV.13.17	odomvlo sc:kosin rcla:ma:dopc cdcmanggom kopakla:ma:dopc bvkkc pe:jognamko kama:sisscmci, cdcyam, simvndok amindcm cdcmanggom odok mogoddcm.
REV.13.18	Cdc kinnam agom lcgangc gogdag: sc:kobv tadkindagnc simvndcm kvnamdcm kvmotoka, kapcnc cdc tani: kvnamc, odok kvnamdc lvngko akkcngkolang yvngkcng kolang akkcngko.
REV.14.1	Odo ngo nge:la ka:to, odokkc ka:toka, Jiondok Adi:tayc:do Me:r Awo sobendc dagsangkang, odokkc Bvk lcdulo lvngkolang yv:pi: lv:yingko sc:kobulu Bvk aminc dungaji odokkc Bvk Abudok amincm buluk tuptakvdv:do adtungai. 
REV.14.2	Odokkc ngo taycng amongtokkc gomugko tadpa:to bojcrungko bidnc asidok bc:namdcmpc odokkc bottapakpc mvrnc do:mvrdcmpc; cdc gomugdcm ngok tadbegnamdc be:lang mannclok be:langcmpc bc:dagai, 
REV.14.3	odokkc bulu anu ni:tomko modag migom dungkodok kcra:do odokkc turra du:nc simvn dorpi:dok odokkc abv:nc tani:kvdv:dok kcra:do sc:kosin cdc ni:tomdcm mokaisula:tomang cdc lvngko kolang lv:ying yv:pi:-appi:dcma:pc sc:kobulu mo:pvsokkcm rcpvttoji. 
REV.14.4	Cdc cdcbulu sc:kobulu nc:ngkokki napvnarc:ma:pc itoma:ji, kapcnc bulu angunna du:namc; cdc cdcbulu sc:kobulu Me:r Awo sobendok gvkolo okolopci bv gvdoji gvmvndagaji; cdc bulu Ru:ncpvnckc lcgangc e:pongarnc a:yckvdv:dc odokkc Awo Me:r sobendokkcpc tani:kvdv:dokkcm rcpvttoku, 
REV.14.5	odokkc buluk nappa:do oko lume: lunamcmsin pa:tomang, kapcnc bulu mclvgla ager gerdopc mclvgnammc.
REV.14.6	Odo ngo taycng among lutad lunc tani: akoda do:mvrpongkoktok dc:la gvdopc ka:to, lo:dv longkvpc du:nc tadponc lutadko bomna mo:pvsok cdc du:nckvdv:dcm lutadgo:bipc cmna, appvng ope:ycm odokkc opvncm odokkc agom lunncm odokkc tani:kvdv:dcm; 
REV.14.7	odokkc bv bottcpc lunam gomugkokki luto, “Pcsotoka Ru:ncpvncmc odokkc Bvm amincm gvmotoka, kapcnc Bvk kcba:ba:nam ayirdc pvnga:du:bong; odokkc Bvm kumtoka sc:kobv taycng amongtcmna mo:pvscm ru:toji, siycngdcm odokkc asijili: kvdv:dcm.”
REV.14.8	Taycng among lutad lunc akoda scmpc lula, anyincdc lenmvnkang, “Oledncdc, Oledncdc Babilondc cdc bottcru:ncdc, bv sc:kobv appvng opvncm bvk narc:ma:nc mc:bo-ka:bonamdokkcm apo:dcm tv:moncdc.”
REV.14.9	Taycng among lutad lunc tani: akoda, awumncdc bulum lenmvnkang, scmpc bottapakpc bc:dopc lula, “Akonmumcm jodi simvndcm kumyc odokkc odok moimang monamdcm, odokkc bvk tuptado cdcmanggom bvk alagdo tubjetko tubkosuyc, 
REV.14.10	bv:sin Ru:ncpvnckc palvg lvgnam aglv:dok apo:dcm tv:yc, Bv aglv:dcm Bvk tv:nanc bati:do molusuma:pc to:lvgnamdcm, odokkc bvm vmvdokki romna romke-rommarycku odokkc gojalki cdc angunnc taycng among lutad lunc tani:kvdv:dok kangkolo odokkc Awo Me:r sobendok kcra:lo. 
REV.14.11	Odokkc odokbuluk romke-rommarnamkvdv:dok mikkikvdv:dc lo:dv longkvpc odokkc yv:sangkang; odokkc bulukkc longcdaggom yumcdaggom, yv:rasukko katomang, cdc simvnkvdv:dok odokkc odok monam moimang kvdv:dok kumnckvdv:dc, odokkc sc:kobului odok mogoddcm torvgsudagji.”
REV.14.12	Cdcna aipc kumnc tani:kvdv:dok mentumsula du:dopc gognamko, cdc sc:kobulu Ru:ncpvnckc odokkc Jisukc mc:jvgdcm lulvg lunamdcm tadgabdagji.
REV.14.13	Odokkc ngo taycngtokkc scmpc gomugko lunamko tadbegto, “Scm attoka: su:pakkolokkc sc:kobulu Ru:tumkc lcgangc sidagnc cdc sinckvdv:dc akirba:d pa:nc.”
REV.14.13	Yalodc ludag, “jc buluk ager gernamkvdv:dokkc du:rasunamcm pa:ycpc, kapcnc buluk ager gernamkvdv:dc buluk gerkamdcmpc pa:to!”
REV.14.14	Odo ngo nge:sa:la ka:to odokkc ka:toka, kamponc mukkang atakko, odokkc mukka:do tani:kc awodcmpinc ako tedtu:dopc ka:to, Bvk mittukdo avn migom dumlupko gcla, odokkc kvnggv:pc radnc kasiko Bvk alagdo bomdag. 
REV.14.15	Odokkc taycng among lutad lunc akoda kumko okumdokkc; bottapakpc bc:nc alvngki sc:kobv mukka:do teddagaji Bvkkolo:pc gvlenkang, “Nok kasidcm rvdtok, odokkc gattoka, kapcnc gaddv ayirdc pvnga:du:bong, kapcnc mo:pvsok arvgdc kvnggv:pc minka:bong.” 
REV.14.16	Cdcmpila sc:kobv mukka:do tedka:ji Bvk kasidcm mo:pvso rvdlvgto, odokkc mo:pvscm gadto.
REV.14.17	Odokkc taycng among lutad lunc akonkoda taycngtok kumko okumdokkc lenkang, odokkc bvkkcsin radnc kasiko dungai.
REV.14.18	Odokkc taycng among lutad luncko palvgko mo:takdokkc lenkang, cdc taycng among lutad luncdc okodokkc vmvtayc:lo mopvgvppc dungaji, odokkc bvm bottanc gomugki gogto sckkc radnc kasiko du:ji, “Nok kasidcm gattoka, odokkc mo:pvsok angurkvdv:dok agbumkvdv:dcm langkumsutoka, kapcnc odok angur a:yckvdv:dc minka:bong.” 
REV.14.19	Cdcmpila cdc taycng among lutad luncdc mo:pvso bvk kasidcm gatto odokkc mo:pvsok angur kvdv:dcm langkumsuto, odokkc cdcm Ru:ncpvnckc palvg lvgnan aglv:dok bottcru:nc apong tonkodo:pc crrvgto; 
REV.14.20	odokkc apo:langkodcm nogordok mo:ro:do sa:mvgto, odokkc apo: tonkodokkc i:yc bidkang, cdcmpc owudpc jc gure:lok lckam kvdvkopc owudpc, lv:ying akolang lv:ying akkcngkolang lvngko akkcng mailkopc dc:bungkang.
REV.15.1	Odokkc ngo taycngto aima:nc ipusire: akoda ka:begto, bottcru:ncko odokkc mc:la mcngapla:ma:namko, taycng among lutad lunc kvnvdko kanggu: kanga:ma:nc kvnvdkopc, okodc:bulu du:tcra:ji, kapcnc bulukkol Ru:ncpvnckc aglv:dcm lv:tcryc.
REV.15.2	Odokkc ngo ka:to okodc siycng arscmpc ka:dagji vmvkokki lckola, odokkc cdc sc:kobulu simvndcm mopvttoji odokkc odok monam moima:dcm odokkc odok amindok kvnam kvdv:dcm, siycng arsidok ru:yido dagla du:dopc buluk alagkvdv:do Ru:ncpvnckc be:langcm bomla. 
REV.15.3	Odokkc Mose:kc ni:tomdcm modag, cdc Ru:ncpvnckc ager gerya:ncdcm, odokkc scmpc Me:r Awodok ni:tomdcm lula:lula:
REV.15.3	“Bottcru:nc odokkc mc:la mcngapla:ma:namdc nok agerkvdv:dc,
REV.15.3	O Ru:tum Ru:ncpvnc Appvngcm ilang-gvla:ncdc!
REV.15.3	Aropc kcbang ba:namc odokkc nok lambc kvdv:dc arodag,
REV.15.3	O: dv:takloksin dv:tak kvdv:dok Migom!
REV.15.4	Sc:kobv pcsoma:nc odokkc nok amincm gvmoma:ycn, O: Ru:tum?
REV.15.4	kapcnc nok atcrongc angundag.
REV.15.4	Appvng ope:yc gva:yc odokkc nom kumyc,
REV.15.4	kapcnc nok kcbang ba:namdcm lcngkanto.”
REV.15.5	Odok lcdupc ngo nge:la ka:sa:to, odokkc taycng amo:to lukanbinamdok tombu kumko okumdc moge:kang, 
REV.15.6	odokkc kumkodokkc cdc kvnvd taycng among lutad lunc gvlenkang cdc kvnvd Joar kinamramnamdokki, unjernc angunnc ria onnoki yedsula, odokkc buluk ankcng kvdv:dcm avn tongali: yc:sutagai. 
REV.15.7	Odokkc turnc simvn dorpi:dok adorkonc kvnvd taycng lutaddcm kvnvd avn soriangcmpc bi:nckopc Ru:ncpvnckc aglv:dok bito sc:kobv lo:dv longkvpc odokkc lo:dv amingvkodokkc odo kc longkvpc turra du:dagji; 
REV.15.8	odokkc kumko okumdc mikkc bingkang Ru:ncpvnckc Bvk ilanggvlangdokkc, odokkc sc:kosin kumko okumdo:pc gva:la:tomang cdc kvnvd Joar Kinam ramnam kvnvd taycng among lutad luncdokkc gvpakma:sisscm.
REV.16.1	Odokkc battapaknc gomugko kumko okumdokkcm ngo kvnvd taycng among lutad lunckvdv:dcm luncko tadbegto, “Gvkang odokkc mo:pvso cdc Ru:ncpvnckc aglvng soriang kvnvddcm to:ledlvgtoka.”
REV.16.2	Cdcmpila cdc du:pongarnc taycng among lutad luncdc gvkang odokkc bvk soriya:dcm mo:pvso to:lvgto, odokkc tayumpcnamclang aima:nc tarrc tani:kvdv:do gckang sc:kobulu simvndok tubjedcm gcdagai odokkc odok moimang monam kvdv:dcm kumdagai.
REV.16.3	Taycng among lutad lunc akondc bvk soria:dcm siycngolo:pc to:ledlvgto, odokkc cdc sinc tani:lok i:ycmpc ikang, odokkc appvng turra du:nc takamc cdc siycngdo du:nckvdv:dc singapkang.
REV.16.4	Cdc awum taycng among lutad luncdc bvk soria:dcm a:nckvdv:do:pc to:yi:lvgto odokkc asi jili:kvdv:do:pc, odokkc cdcbulu i:pc ingapkang. 
REV.16.5	Odokkc ngo asidok taycng among lutad luncdcm ludopc tatto, “Kappar no nok sc kcba:bangkoso idagji, no sc:kobv:ji odokkc sc:kobva:ji, O: Angunnc Akono. 
REV.16.6	Kapcnc tani:kvdv:dc aipc kumnc tani:kvdv:dok i:ycm odokk lungor lunckvdv:dokkcm bidmoto, odokkc no bulum i:ycm tv:dopc bito. Cdc buluk pa:pcnammc!” 
REV.16.7	Odokkc ngo palvgkkodcm kapdopc tatto, “C: Ru:tum Ru:ncpvncbv Appvng ilang-gvla:ncdc, nok kcba:ba:nam kvdv:dc arro odokkc arodc!”
REV.16.8	Appi: taycng among lutad luncdc bvk soria:dcm do:nyito to:lvgto, odokkc cdcm vmvkokki tani:kvdv:dcm aso:pc ugsa:bomto; 
REV.16.9	tani:kvdv:dcm kvnggv:pc amnamki ugbomdungai, odokkc bulu Ru:ncpvnckc amindcm pelvgto sc:kokc cdc ipusire:dok joar kinamramnamdok tayc:do ilanggvlangc dungai, odokkc bulu asinc mc:dvrra mc:latsutokumang odokkc Bvm amincm gvmotomang.
REV.16.10	Anggo taycng among lutad luncdc bvk soria:dcm cdc simvndok migom dungkodo to:yi:lvgto, odokkc odok migom dungko amo:dc kcmmo jvng cmkang; 
REV.16.11	tani:kvdv:dc buluk a:yckvdv:dcm dokcrcbbamsukang asinc dvgnamki tanycng amo:tok Ru:ncpvncmc buluk kinamki pelvgto odokkc tarckvdv:dokki, odokkc buluk inamkvdv:dok lcgangc asinc mc:dvrra mc:latsutokumang.
REV.16.12	Akkcng taycng among lutad luncdc bvk soria:dcm cdc bottapaknc Iuprates a:ncdo to:ledlvgto, odokkc odok asidc o:jinkang, sanggatok migomkvdv:dok lambcdcm mosv:pc cmna. 
REV.16.13	Odokkc ngo ka:to, alap kanc tabvdok nappa:dokkc odokkc simvndok nappa:dokkc odokkc lume:pc lungor luncdok nappa:dokkc lennamcm, anying kama:pc yalo awumko tatvgkvdv:dcmpc innc; 
REV.16.14	kapcnc bulu uilok yalokvdvngc, kanggodcm lcngkannc kvdvngc, sc:kobulu mo:dopc mo:pv appvng migom kvdv:do:pc gvdagji, bulum lckopc gvkumsumopc odo Ru:ncpvnckc Appvngcm ilang gvlanckc longcdo mimag momopc cmna.
REV.16.15	(“Ka:toka, ngo dopsongkoncmpc gvdoku! Sc:kobv darra toya:la du:nc akirba:d pa:nc, Bvk gcnam attarkvdv:dcm gctvla odomvlo jen bv pvtsula gvma:ycpc odokkc ka:de:pc ka:begma:ycpc!”)
REV.16.16	Odokkc bulum lckopc gvkumsumoto cdc amo:do okodcm Hibriulo Armegedon cmdagji.
REV.16.17	Kvnvd taycng among lutad luncdc bvk soria:dcm csardo:pc to:ledlvgto, odokkc bottcru:nc gomugko kumko okum migom dungkodokkc scmpc lula bc:lenkang, “Cdcm itobong!” 
REV.16.18	Odokkc odo mcrulok ruadc ladkankang, gomugcbulu, do:mvrtok mvr-mvraila mvrnamc, odokkc bottcru:nc tarcmo:tonc taniyc mo:pvso dunga:dodokkc cdcmpinnc cdvlosin tonkvmangai, cdcmpinc tarcmo:tonai. 
REV.16.19	Cdc bottcru:nc nogordc bawumkopc dc:pit-dc:ritsukang, odokkc opvnkvdv:dok nogorkvdv:dc openamkang, odokkc Ru:ncpvncbv bottcru:nc Babilondcm mc:pa:to, bvm Bvk aglvng sa:nam bati:dcm pvjinmopc cmna. 
REV.16.20	Odokkc appvng siycng ara:lok amongc dc:pagamkang, odokkc oko adi:ycmsin pa:tomang; 
REV.16.21	odokkc bottcru:n vlvngtangc, lvngko i:dkopc i:dncmpinnc, tani:kvdv:dcm taycngtokkc orumyc, Ru:ncmc tani:kvdv:dc joar kinamlok pcdongdok lcgangc pelvgma:sisscm, cddvkopc cdc joardc pcsopcnamai.
REV.17.1	Odo kvnvd taycng among lutad lunckvdv:dok akonc sc:kokc kvnvdkopc soriangc dunganc gva:do odokkc ngom luto, “Kajc gvtoka, ngo nom bottcru:nc ami miyc:pc igo:nc nc:dcm kcbang ba:namdcm lcngkanyc sc:kobv bojcrung asi talc:lo teddagji, 
REV.17.2	sckkokki mo:pvsok migomkvdv:dc amikc nc:ngcm la:bitoji; odokkc sckokc aminc:ng la:bincm apongki cdc mo:pvsok du:ncdagnc kvdv:dc tvngvrsuka:ji.”
REV.17.3	Odokkc bv ngom Yalodokki yumra:do:pc jc:la gogto, odokkc ngo nc:ngako ka:begto lv:nc simvnkolo sa:la du:ncko okodokkc ru:ncmc lugc-gcnam aminc bi:danna dungaji, odokkc mittugc kvnvdko odokkc a:rcngc so:yvngko dungai. 
REV.17.4	Nc:dc kajolcmpinc odokkc lv:ncko gcdagai, odokkc avnkokki mobu:nam dogncm odokkc mukutangcm gcdagai, bvk alakdo avn bati:ko tayumpcnamc bi:la du:la odokkc bvk ammem langkosunam dokbuluk narc:ma:nc bi:la; 
REV.17.5	odokkc bvk tuptado mcngapla:ma:nam aminko adtungai: “Bottcru:nc Babilon, ammem nc:pc langkosunc ancdc odokkc mo:pvsok narc:ma:ncdc.” 
REV.17.6	Odokkc ngo nc:dcm ka:to, aipc kumnc tani:kvdv:dok i:dcm odokkc Jisukc lcgang sinckvdv:dok i:kvdv:dcm tv:la tvngvrsukang.
REV.17.7	Cdvlo ngo bvm kvnggv:pc mc:la mcngapla:ma:pc idopc ka:to. Cmpige:la cdc taycng among lutad luncdc ngom luto, “Kapila mc:la mcngapla:ma:pc idu:n?” Ngo nom nc:dok mc:la arangkc kinpcnamdcm lubiso, odokkc simvndokkcm kvnvdko mittuk kancdcm odokkc a:rcng so:yvngko cdc bv gcbomnamdcm. 
REV.17.8	Cdc nok ka:nam simvndc, odokkc cdcmang, odokkc du:tcrkama:nc jiko:dokkc lensa:pcnamc odokkc lo:dv longkvpc sipakkunamdo:pc gvpcnc; odokkc mo:pvsok du:nc-dagnckvdv:dc sc:kobuluk amincm turnckvdv:dok potindo adtoma:ji mo:pvscm mogabdodokkc, simvndcm ka:la mcngapla:ma:pc kangaksuyc, lcga:dc cdcai odokkc cdc gvkupcncdc cdcmangai.
REV.17.9	Sidc kinnamlok lcgangc asinko gognamdc: mittuk kvnvddc adi: kvnvdko okodok tayc:do cdc nc:dc teddu:ji; 
REV.17.10	cdc bulu migom kvnvdkosin, anggoko okodokbulukkc oledka:ji, akonc dung, akondc gvpcnammcda, odokkc cdvlo bv gvycji bv adjiowongko du:pa:ru:yc. 
REV.17.11	Cdc simvndok lcgangc cdc du:ncdc odokkc cdcma:ncdc, cdc pi:nyiko cmpige:la cdc kvnvddokkai, odokkc cdc lo:dv:pc sipakkokudo:pc gvdag.
REV.17.12	“Odokkc cdc a:rcng so:yv:dc sc:kobulu migom ilang-gvlangcm pa:mangadaji, cmpige:la bulu simvndokki lckopc ilang gvlangcm migomcmpc ayir gonta ako pa:pcnammc. 
REV.17.13	Cdcbulu asin atcro:lokkc odokkc buluk ilang-gvlangcm lulvgla mclvgla:namcm simvndcm bidag; 
REV.17.14	bulu Awo me:r sobendcm mimagcm moyc, odokkc cdc Awome:rdc bulum mopvyc, kapcnc Bv Ru:tum kvdv:dok Ru:tumc odokkc Migomkvdv:dok Migomc; odokkc cdc bvk lcdulo du:mvnnckvdv:dcm ballena la:namc odokkc mc:jvg jvrvgnc cmna gognamc.”
REV.17.15	Odokkc Bv ngom luto, “Cdc asikvdv:dcm no ka:tojc, okolo cdc ammem miyc:pc langkosunc nc:dc teddagnc, cdcbulu bojcrungko yadkosunc tani:kvdvngc odokkc opvnkvdvngc odokkc agom lunncbulu. 
REV.17.16	Odokkc cdc a:rcng so:yvngkvdv:dcm no:jc ka:tonc, bulu odokkc cdc simvndc cdc ammem miyc:pc langkosuncdcm tayumyc; bulu bvm akudali:moyc odokkc pvtsumoyc, odokkc bvk adinamvrdcm momvg-mosvgto odokkc bvm vmvki rompakto, 
REV.17.17	kapcnc Ru:ncpvncbv cdcm buluk asin arangkvdv:do:pc mca:lvgto buluk mc:la gvpc ipcnamdcmpc idopc asin atcrongkopc ila odokkc buluk migom ilang gvla:dcm cdc simvndo:pc bipakla:yam, Ru:ncpvnckc agomdc lukamdcmpc ingapma:sisscm.
REV.17.18	“Odokkc nc:dcm no:jc ka:tonc cdc bottapaknc nogordc okodokkc mo:pvsok migomkvdv:dok tayc:lo ilanggvlangc du:ji.”
REV.18.1	Odok lcdupc ngo taycngtokkc gvinc taycng among lutad lunckoda ka:to, bottcpakpc lulvg lula:namko; odokkc mo:pvscm Bvk unjvg-jvrvgdokki unjermoto. 
REV.18.2	Odokkc bv kvnggv:pc tornc gomugkki jc:la luto, “Openncdc, openncdc bottcnc Babilondc! Cdc uikvdv:dok dungkopc ikang, appvng tayumpcnam yalolok uidungko, appvng tayumpcnam odokkc tayumc bi:nc pctta:lok dungko; 
REV.18.3	kapcnc appvng opvnc bvk narc:ma:nc mc:boka:bodok apo:dcm tvngvrsuto, odokkc mo:pvsok migomkvdv:dc bvkkokki miyc:pc la:mvnsuto, odokkc mo:pvsok mircmrcmbatsunc kvdv:dc bvk anying kamangki mircmna gvkang mircm rcmnam attarki.”
REV.18.4	Odo ngo gomug akoda scmpc lunamko taycngtokkcm tadbegto,
REV.18.4	“Kajc ngok tani:kvdvnga, Bvkkolokkc gvlenna gvtoka,
REV.18.4	ckvma:mvlo nolu bvk pa:pkvdvngcm imvnyc,
REV.18.4	ckvma:mvlo nolu joar kinam-ramnam angkolo pa:mvnyc!
REV.18.5	Kapcnc bvk pa:pkvdv:dc taycng amongtok kvddvkopc bojckang,
REV.18.5	odokkc Ru:ncpvncbv bvk pa:p kvdv:dcm lulenamtoku.
REV.18.6	Bvm inam-sa:nam appv:dcm bvm ikamgvkamv:pc ito,
REV.18.6	odokkc bvk ager inam kvdv:dok lcnyikopc ibitoku;
REV.18.6	bvk lcga:pc lcnyikopc bv mu:namcm bvk tv:nanc bati:do molusuto.
REV.18.7	Bv kapc avdc amincm gvsumotonc odokkc miyc:pc igo:tonc,
REV.18.7	cdcmpila bvm turpc turpc joar kinam a:namcmpc
REV.18.7	a:moto odokkc mc:dvrra kabmoyc.
REV.18.7	Bvk asindo lula:yam:
REV.18.7	‘Ngo Migom nc:ngkopc tedla:yam!
REV.18.7	Ngo tumbonc:mang, asinc mc:dvrra
REV.18.7	kabnamcm ngo cdvlosin ka:begma:yc!’
REV.18.8	Cdcmpila bvk joardc longc atcrcm pvnga:yc,
REV.18.8	cmpcsin aima:nc angkonsunc kinamc odokkc asinc mc:dvrra kabnamc odokkc dopa:tv:pa:ma:namc,
REV.18.8	odokkc bvm vmvki rompakyc;
REV.18.8	kapcnc Ru:tum Ru:ncpvncbv kvnggv:pc ilanggvla:nc
REV.18.8	sc:kobv bvm kcbang ba:dagaji.”
REV.18.9	Odokkc mo:pvsok migomkvdv:dc, sc:kobulu amikc miycng la:namcm la:tonc odokkc bvkkokki anyingkama:nc agercm gertoji, kabycku odokkc v:tombanki:la bvkkolo kabycku cdvlo bulu bvm romnamdok mikkidcm ka:begyckuji; 
REV.18.10	bulu mo:tc:ru:pc dagyc, bvk ipusire:dcm ka:langkula, odokkc luyc, “Yowc! Yowa! No cdc bottcru:nc nogordc, kvnggv:ru:nc nogordc, Babilona!”
REV.18.11	Odokkc mo:pvsok mircm-rcmnckvdv:dc kabyc odokkc bvk lcgangc mc:dvrra kabycku, buluk siycng ollu:dok attarkvdv:dcm sc:kosin lckoda rckangkuma:nammc, avn rcbnam attarc, silbar attarc, 
REV.18.12	dogncbulu odokkc mukutangcbulu, kangkannc ria onno attarc, kojola:nc migom gcnam attarc, silkor attarc odokkc lv:nc, appvng namponc vsvngcbulu, sitc a:rc:lok monam attarcbulu, odokkc kvnggv:pc arckanc appvng vsvngcbulu, kamponc ta:mc, yogvrc odokkc marbol vlvngc, da:lseni: vsvng asvgc, o:ri:-mosolangc, dunangc, 
REV.18.13	gondok atangc, apongc, tulangc, kangkannc moidangc odokkc geua:mc, so:bo kcrcngc odokkc bera sobenc, gure:yc odokkc gure: ga:ri:ycbulu, odokkc pagbokvdv:dc, cdc, tani: yallobulu.
REV.18.14	“Okodok a:ycdcm nok yalodc mc:la dungaji nokkolokkc gvpakkang, odokkc nok appvng doponc donam kvdv:dc odokkc nok unjvgnc attar kvdv:dc nokkcpc yokkang, cdvlosin lckoda pangkunampc itoma:bong!” 
REV.18.15	Sc mimagmonc kvdv:dok mircm-rcmnckvdv:dc, sc:kobulu bvkkolokkcm mircm attarcm arcpc pa:tonc, bottc-bottcpc kabla odokkc asinc mc:dvrra dungai, 
REV.18.16	“Yowc:, Yowa, cdc bottcru:nc nogordokkcpc ria attarki molupnamdc, migom gcnam attarki odokkc lv:nc attarki, avncm moru:lvgnamdc, dognc odokkc mukutangkokki! 
REV.18.17	Gonta ayir akko:lo cdc mircm attar appv:dcm yoppakto.!”
REV.18.17	Odokkc appvng siycng ollung konggurbonc kvdv:dc odokkc siycngki mo:tak mo:taklo:pc gvnc tani:kvdv:dc, siycng ollung ko:nckvdv:dc odokkc siycngdok beparcm sc:kobulu modaganc appv:dc, 
REV.18.18	mo:tc:pc dagkang odokkc jc:sa:la kabsangkang bvm romnamdok mikkidcm kapc bulu ka:toji, “Oko nogorc cdc bottcru:nc nogordcmpc idaganc?” 
REV.18.19	Odokkc buluk tukkukvdv:do suli: amongcm pidrumsuto, kapc bulu kaptoji odokkc mc:dvrra mc:toji jc:la kabsa:la, “Yowc: yowcv, kapcnc cdc bottcru:nc nogordc okolo sc:kobulu appvngc siycng ollungc dungaji siycngdo bvk murkong attarki mircmkang! Gonta ayir akko:lo bvm cmmumpc ipakmoto.
REV.18.20	“Bvk sinamlo mc:potoka, O: taycng amongkc kvdvnga, O: aipc kumnc tani:kvdvng mclvgla ager germonamkvdvng odokkc lungor lunckvdvng, kapcnc Ru:ncpvncbv kcbang ba:namcm nok lcgang bvk birudi:pc bitung!”
REV.18.21	Odo kvnggv:pc ila:-sa:lanc taycng among lutad lunckonc vlvng apvko la:sa:to bottcru:nc mail dvnggot vlvngcmpincko odokkc cdcm siycngdo, scmpc lula crjv:lvgto, “cdcmv:pc bottcru:nc Babilon nogordcm momvnsula, odokkc cdvlosin pangkuma:yc; 
REV.18.22	odokkc be:lang manncdok odokkc ni:tom monckvdv:dok bc:namkvdv:dc, muruli: munnam kvdv:dokk odokkc tu:lu: munnam kvdv:dokc, nokkodo cdvlosin tadbegma:yc; odokkc cdc mail dvnggot vlv:dok bc:namdcm nokkolo cdvlosin tadbegkuma:yc; 
REV.18.23	odokkc saki:lok ruadko nokkolo cdvlosin ka:begma:yckubong; odokkc magbodoklang yamncdok gomukko nokkc cdvlosin tadbegkuma:bong, kapcnc nok mircm rcmnckvdv:dc mo:pvsok bottcru:nc tani:yai, odokkc appvng opvnkvdv:dc nok moyadla morunamki yadmoto.
REV.18.24	“Odokkc bvkkolo lungor lunckvdvng odokkc aipc kumnckvdvngdok odokkc mo:pvso sc:kobulum palvgtoji, i:ycm pa:to.”
REV.19.1	Odok lcdupc ngo taycngtok bojcrungko yadkumsunc tani:lok jc:taksula jc:lakabnc gomugcmpincko tadbegto, “Hallelujah! Mopvnamdc odokkc amin gvnamdc odokkc ilang gvla:dc ngoluk Ru:ncpvnckc, 
REV.19.2	kapcnc Bvk kcba:-ba:namdc arodag odokkc arro; Bv bottcru:nc ami-miyc:pc igo:ncdcm kcbangcm ba:to sc:kobv mo:pvscm aima:nc agercm bvk ami-miyc:pc inamki germotoji, odokkc bv bvk ager gernam kvdv:dok i:dokkcm bvk palvgcm lvgto.” 
REV.19.3	Lckoda bulu jc:sangkang, “Hallelujah! Mikkidc bvkkolokkc lo:dv longkcm yv:sa:la gvsa:dag.” 
REV.19.4	Odokkc yvnyikolang-appi: abv:nc tani:dc odokkc turnc simvn dorpi:dc otapkang odokkc Ru:ncpvncmc sc:kobv migom tedkodo tedka:ji scmpc lula kumto, “Amen. Hallelujah!”
REV.19.5	Odokkc migom dungkodokkc scmpc lula, gombugko buglenkang, “Ngoluk Ru:ncpvncmc nolu appvngc Bvk ager gerya:nc kvdvnga, aipai bitoka, nolu sc:kobulu Bvm, adji:nclang bottcnc pcsodagnc.” 
REV.19.6	Odokkc ngo gomugko tadbegto okodc kvnggv:pc yadkumsunc tani:lok jc:namcmpc, bojcrungko asilok bc:namcmpc odokkc scmpc jc:la kvnggv:pc bottapc mvrnc do:mvrcmpc, “Hallelujah! Kapcnc Ru:tumdc ngoluk Ru:ncpvncbv cdc Appvngcm ilang gvla:ncdc migomdodag. 
REV.19.7	Kajc ngolu mc:pobatsulai odokkc kvnggv:pc mc:polai odokkc Bvm amincm gvmolai, kapcnc Awome:r sobendok midangc pvngangka:bong, odokkc Bv Yamncdc avdc mosv:sutakbong; 
REV.19.8	cdc Bvm kangkannc ria attarki moru:sudopc moru:sumoto, unjvgdopc odokkc angundopc.” Kapcnc cdc kangkannc riadc aipc kumnc kvdv:dok dormokanam agerkvdv:dc.
REV.19.9	Odokkc taycng among lutad luncdc ngom luto, “Scm adtok: cdcbulu akirba:d pa:nc sc:kobulum Awome:rsobendc mida:dok donamtv:namdo:pc gogtagji.” Odokkc bv ngom luto, “Sc:bulu Ru:ncpvnckc aropaknc agomc.”
REV.19.10	Odo ngo Bvk alcdo owa:la Bvm kumpc cmna ito, cmpige:la bv ngom luto, “No cdcm ipcru:ma:namc! Ngo nok lcdulo ager gerjonko odokkc nok bvrrang kvdv:dokkc sc:kobulu Jisukc lukan lubinammcm lutvla du:ji. Ru:ncpvncmc kumtoka.”
REV.19.10	Kapcnc Jisukc lukan lubinamdc lungor lunamdok yalodc.
REV.19.11	Odo ngo taycng amo:tcm moge:dopc ka:to, odokkc ka:toka, kamponc gure: adorkonc! Sc:kobv odok tayc:do teddagji ludag Mc:jvgjvrvgdag odokkc Arro, odokkc dormokanamlo bv kcbangcm ba:dag odokkc mimagcm modag. 
REV.19.12	Bvk amikvdv:dc vmvlok dorncmpc idag, odokkc bvk mittukdc:bulu bojcrung dumlubc; odokkc bvkkc aminko arrvgnamko dung okodcm bv:ma:mvlo sc:kosin kinma:ji. 
REV.19.13	Bvm i:lo jv:budnam rvbvkokki moru:tag, odokkc oko amindokki bvm gogdagji cdc Ru:ncpvnckc Agomc. 
REV.19.14	Odokkc taycng amo:tok mimagmonc tani:kvdv:dc, kangkannc riakokki moru:lvgnam kvdv:dc, kamponc odokkc angunnc, Bvk gvkolo kamponc gure:kolo sangge:la gvmvnkang. 
REV.19.15	Bvk nappa:dokkc kvnggv:pc radnc madsvgko lendag okodokki opvnkvdv:dcm papagamycji, odokkc bv bulum yogvr danggi: asongkokki ka:sv:la migom doyc; bv apo:mokodcm dungkinma:pc aglv:la sa:penyc cdc Appvngcm bottcya:nc Ru:ncpvnckc aglv:dokki. 
REV.19.16	Bvk migom gcnam rvbvdo odokkc bvk ki:ru:do bvkkc arrvgnammc aminc dung, Migomkvdv:lok migomc odokkc Ru:tum kvdv:lok ru:tumc.
REV.19.17	Odo ngo taycng among lutad luncko do:nyito dagncko ka:to, odokkc bottapaknc gomugko appvng pcttangkvdv:dcm gogto cdc do:mvr pongkok pongkokdok dc:nckvdv:dcm, “Kajc Ru:ncpvnckc bottcru:nc donam tv:namdok lcgangc langkumsutoka, 
REV.19.18	cdc migomkvdv:dok adinkvdv:dcm dopagampc, gvgurbonc kvdv:dok adin kvdv:dcm, kvnggv:pc ilang gvla:nc tani:kvdv:dok adincm dopc, gure:kvdv:dok adincm odokkc bulum sa:la dugnckvdv:dcm, odokkc appvng tani:lok adinc, mcngkampc odokkc pagbopc du:nc anyipagcm, adji:nc odokkc bottanc anyipagcm!”
REV.19.19	Odokkc ngo simvndcm odokkc mo:pvsok migomkvdv:dcm ka:to buluk mimag monckvdv:dcm Bvk birudi:pc mimag mopc dagkumsunamcm sc:kobv gure:tayc:do Bvk mimag monckvdv:dok birudi:pc. 
REV.19.20	Odokkc cdc simvndcm ycnggapto, odokkc odok lcdulo cdc lume: lungor luncdcm sc:kobv odok kangkolo kanggod agercm gerkaji okodokki bv yattoji sc:kobulu simvndok tubjetdcm torvgsutoji odokkc cdc sc:kobulu odok monam moimangdcm kumdagji. Cdc anyidcm turpc turpc siycngcmpinc vmv-pa:ta:do cdc gondokki parnam vmvdo cryi:lvgto. 
REV.19.21	Odokkc cdc akedc Bvk madsvgdokki sc:kobv gure:do teddagaji papakto, cdc bvk nappa:dokkc lennc madsvgdokki; odokkc appvng pcttang kvdv:dc buluk adinkvdv:dokki aki:yc bingkang.
REV.20.1	Odokkc ngo taycng among lutad luncko taycngtokkc gvidopc ka:to, bvk alagdo oledla otcrkama:nc jiko:dok sabi:kolang bottapaknc ikoli:ko bomncko. 
REV.20.2	Odokkc bv alap kanc tabvdcm ycnggabto, cdc leketo:dvkc tabvdcm, okodc Uidc:ji odokkc Satandc, odokkc bvm lv:ying dv:takkopc ycnggabla lc:to, odokkc bvm jiko:do cryi:lvgto, 
REV.20.3	odokkc cdcm mokaplvgto odokkc cdcm bvk tayc:do tubjetlvgto, jc lv:ying dv:takdc gvngapma:sisscm, bv cdvlosin opvnkvdv:dcm yadpcnammang. Odok lcdupc bvm ayir adjio:ko mclenru:lvgpa:yc.
REV.20.4	Odokkc ngo migom dungkokvdvngcm ka:to, odokkc odokbuluk tayc:do tednc kvdv:dc cdcbulu sc:kobulum kcbangcm ba:dopc tolvgtoji. Ngo cdc yalokvdv:dcmsin ka:to sc:kobulu Jisumc buluk lukanbinam kvdv:dok lcgang mittukkvdv:dcm papvrtoji odokkc Ru:ncpvnckc gomug lcgangc, odokkc sc:kobulu simvndcm kumtoji cdcmanggom odok monam moima:dcm odokkc odok mogoddcm bulu tuptakvdv:do cdcmanggom buluk alakkv:dv:do torvgsutoma:ji. Bulu turkangku, odokkc Kristokc lcdulo lv:ying dv:takkopc migomdomvnto. 
REV.20.5	Sinckvdv:dok akedc cdc lv:ying dv:takdc gvngapma:sisscm turtokumang. Cdcna turpongar pongkunamdc. 
REV.20.6	Sc:kobv turpongar kunamdcm turmvnyckunc bv akirba:d pa:nc! Odokbulukkcmpinc tayc:do sitenkunam sinamdokkc ilang gvlangc kama:bong, cmpige:la bulu Ru:ncpvnckc odokkc Kristokc kumnam agerlok igur gvgurncpc ingapycku, odokkc bulu Bvk lcdulo lv:ying dv:takkopc migom domvnyc.
REV.20.7	Odokkc cdvlo cdc lv:ying dv:takdc gvngapka:ji, 
REV.20.8	Satandcm bvk makana:dokkc mclennvgyc odokkc opvnkvdv:dcm yadkapc gvlenyc okodc:bulu mo:pvsok sungken appi:lo du:ji, cdcyam, Gogdc:lang Magogdc, mimag lcgangc bulum gogkumsuto; buluk kvnamdc bulu siycnglok sulli:kvddvko idagai. 
REV.20.9	Odokkc bulu pontapaknc mo:pvso:pc yadlenamkang odokkc aipc kumnc tani:kvdv:dok yadkumsula dungkodcm yadrito odokkc cdc aipc mc:bomsunam nogordcm: cmpige:la taycngtokkc vmmc dc:yingkang odokkc bulum ugpakto, 
REV.20.10	odokkc cdc uidc okodc bulum yattoji vmmclang gondog siycng pa:ta:do:pc cryi:lvgto okolo cdc simvndc:lang lume: lungor luncdc, odokkc bulum longgcm odokkc yummcm lo:dv longkvpc mogvtmomatto.
REV.20.11	Odo ngo bottapaknc kamponc migom dungkoko odokkc odo sc:ko teddagji Bvm ka:to; Bvk kangkodokkc mo:pvsc odokkc do:mvrtc dc:pakkang, odokkc buluk lcgangc oko dungkomsin pa:tomang. 
REV.20.12	Odokkc ngo adji:nclang bottcncm, sinckvdv:dcm ka:begto, migom tedko kcra:do, odokkc potinkvdv:dcm tamge:dopc. Potin borkonkoda tamge:to, okodc turnckvdv:dok potindc:ji. Odokkc cdc sinckvdv:dcm kcbangcm ba:to okodcm potindo attagji, okodcm bulu gerkaji. 
REV.20.13	Odokkc siycngdc sinckvdv:dcm odok ara:do topakletto, Sinamclang Uiamongc buluk ara:do sinckvdv:dcm topakletto, odokkc okodcm bulu itoji appv:dcm kcbangcm ba:to. 
REV.20.14	Odokkc Sinamclang Uiamongcm siycngcmpinc vmv pa:ta:lo crpaklvgto. Cdcna lckon sikunamdc cdc siycngcmpinc vmv pa:ta:dc; 
REV.20.15	odokkc jodi akonkc amincm turnckvdv:dok potindo pa:tomang, bvm siycngcmpinc vmv pa:ta:do cryi:lvgto.
REV.21.1	Odokkc ngo anu taycng among odokkc anu mo:pvko ka:begto; kapcnc du:po:nc taycng amo:dc:lang du:pongarnc mo:pvdc gvpakkang, odokkc siycngdc cdvlosin katoma:bong. 
REV.21.2	Odokkc ngo angunnc nogordcm ka:begto, anu Jerusalemdcm, taycng amongtokkc Ru:ncpvnckolokkc milbo:dok lcgangc, yamncdc gcru:sunncmpc ila dc:yi:dopc; 
REV.21.3	odokkc ngo bottapaknc gomugko migomdungkodokkc ludopc ngo tatto, “Ka:toka, tani:kvdv:dok lcdulo Ru:ncpvnckc du:nam dagnamc. Bv buluk lcdulo du:mvnyc, odokkc bulu Bvk tani:pc iyc, odokkc Ru:ncpvncbv avdci buluk lcdulo du:mvnyc; 
REV.21.4	Bv buluk appvngkc amiglok migscm tidpagambiyc odokkc cdvlosin sinam kama:ycbong, cdcmanggom mc:dvr-mc:songc cdcmanggom kabnamc cdcmanggom kinamc cdvlosin kakuma:bong, kapcnc po:pckc attarkvdv:dc gvpagamkang.”
REV.21.5	Odokkc sc:kobv migom tedkodo teddagnc ludag, “Ka:toka ngo appvng attarcm anupc modag.” Bv cdcmsinci ludag, “Scm adtoka, kapcnc sc agomkvdv:sc mc:jvgpo:namc odokkc arro.” 
REV.21.6	Odokkc Bv ngom luto, “Cdcm gerpvttobong! Ngo Alpa:dc:lang Omega:dc, cdc lenrobbomkang odokkc lentcrdc. Tv:lv:ncdcm ngo turnam jili:dok asscm murkong la:ma:pc tv:moyc. 
REV.21.7	Sc:kobv mopvycnc bvkkc sc pangkonsunamscm pa:mvnyc, odokkc Ngo Bvk Ru:ncpvncpc odokkc bv ngok awopc badyc. 
REV.21.8	Ckvdaggom cdc asin adji:pc mc:la pcsonc kvdv:dokkcpc, cdc narc:ma:pc imonam kvdv:dokkcpc, kapc cdc tani:mokenc kvdv:dokkcpc, ami-miycng langgo:nc kvdv:dokkcpc, odokkc appvng lume: lunc kvdv:dokkcpc, buluk turnamdc cdc siycngcmpinc pa:ta:do vmvkilang gondogki ugncdo, okodc lckon sinamdc:ji.”
REV.21.9	Odokkc kvnvd taycng lutaddok akonc gvlendo sc:kobvkkc kvnvd soriangdc lcddarkc joardc kinamramnamdc bi:nckopc dungaji, odokkc ngom scmpc lula luto, “Kajc gvtok, ngo nom Yamncdcm lcngkanyc, 
REV.21.10	cdc Awome:r sobendok yamncdcm.” Odokkc bottcru:nc Yalodokki bv ngom, owud den-dennc adi: taycngkolo:pc dc:pakbomkang, odokkc ngom cdc angunnc nogordcm taycng amongtokkc Ru:ncpvnckolokkc Jerusalemdcm dc:yidopc lcngkanto, 
REV.21.11	Ru:ncpvnckc amin gvla, odok dorbu:namdc cmpcsin pa:la:manam dogncpc ila, do:nyi apvkoncmpc idagncmpc, arscmpc narc:la. 
REV.21.12	Odokkc bottcru:ncko, owudnc bare:ko dungai, vyvngkolang anyikopc yabgo, odokkc yabgokvdv:do vyvngkolang anyiko taycng among lutad lunc tani:yc, odokkc yabgo kvdv:do vyingkolang anyi Israeldok opvndok awokvdv:dok aminkvdv:dcm arrvgtagai; 
REV.21.13	sanggato yabgo bawumko, pckv:to yabgo bawumko, pcya:bo yabgo bawumko, odokkc owa:bo yabgo bawumko. 
REV.21.14	Odokkc nogordok bare:dc mogablvgnamc vyvngkolang anyiko dungai, odokkc odobulu Awome:r sobendok vyvngkolang anyi mclvgla ager germonam kvdv:dok amincm adlvgtungai.
REV.21.15	Odokkc sc:kobv ngom lutonc avn dangi:ko nogordcm kvnancko dungai odokkc odok yabgokvdv:dcmnang bare:kvdv:dcm. 
REV.21.16	Nogordokkc appi:kopc sungkenc c:mo:pinc dungai, odok araidc odok pontadcmpc c:mo:pc idagai; odokkc Bv nogordcm Bvk danggi:dokki, vyingkolang anyi lv:ying mailkopc kvto; odok araidc odokkc pontadc odokkc owuddc c:mo:pc idagai. 
REV.21.17	Bv odok bare:dcmsin kvto, lvngkokolang yv:pikolang appi: lagdukopc tani:lok kvnampc, cdcna, taycng lutad akonkolo:pc. 
REV.21.18	Bare:dcm do:nyi dogncki motungai, nogordcmdan avnongkokki, arscmpc narcngc. 
REV.21.19	Bare:dok mosa:namkvdv:dc nogor dokkc appvng mukutangkokki mobulvgnamai; cdc mopongarnamdc dognc do:nycmpc dornai, akondc kvnggv:pc arc kanc genc dognckai, awumdc arc kanc ta:m dogncki, appi:dc genc vlvngki, 
REV.21.20	anggodcm unjvgnc vlvngki, akkc:dcm Sardi:dok dogncki, kvnvddcm avn dogncki, pi:nyidcm gumedokki, kona:dcm podumcmpinc bakorki, vyv:dcm lohunio:ki, vyvngkolang akodcm perujorki, vyvngkolang anyidcm katohela:kokki. 
REV.21.21	Cdc vyvngkolang anyi yabgodc vyvngkolang anyi mukutangai, yabgo appv:dcm mukutang ako akkongki motagai, odokkc nogordok ali: lambcdcm avnongki, arscmpc tong cmna ka:begdagai.
REV.21.22	Odokkc ngo kumko okumcmsin nogordo ka:begtomang, kapcnc odok kumko okumdc Ru:tum Ru:ncpvncdcai cdc Appvngcm ilang-gvla:ncdc odokkc cdc Awome:r sobendc. 
REV.21.23	Odokkc cdc nogordc oko do:nycmsin cdcmanggom po:lom odok tayc:do ka:mopc mapcnam katomang, kapcnc Ru:ncpvnckc amin gvnamdci odok pva:dc, odokkc odok saki:dc cdc Awome:r sobendc. 
REV.21.24	Odok pvangki cdc opvkvdv:dc lambcm gvyc; odokkc mo:pvsok migomkvdv:dcm odopc boma:dag, 
REV.21.25	odokkc odok yabgokvdv:dcm cdvlosin longgcm mokapma:yc–odokkc odo cdvlosin yumcma:yc; 
REV.21.26	bulu odopc amin gvnamclang mcnggcnammc opvnkvdv:dokkcm langa:yc. 
REV.21.27	Cmpige:la atv narc:ma:nc odopc gva:ma:yc, cdcmanggom sc:kobv tayumpcnam agercm gerdagji akoncsin cdcmanggom lume: agomcm ludagji, cmpige:la cdc sc:kobuluk amincm Awome:rdok turnckvdv:dok potindo adtu:nc cddo:bulu gva:yc.
REV.22.1	Odokkc Bv ngom turnamdok a:ncdok asidcm lcngkanto, arscmpc tong cmna lolatdag, 
REV.22.2	Ru:ncpvnckc migom tedkodokkc odokkc cdc Awome:r sobendok dungkodokkc nogordok ali: lambcdok pongkokdokkc binncko; odokkcsin, a:nc kekon-kesagdo, cdc turnamdok vsv:dc odok vyvngkolang anyikopc angu angupc e:nc a:yckvdv:dc, odok a:yckvdv:dc po:lo po:lolo; odokkc vsv:dok a:yckvdv:dc opvnkvdv:dok csa:mokunam lcgangc. 
REV.22.3	Odo oko pelvgnammcsin kama:ycbong, cmpige:la Ru:ncpvnckc migom dungkodc odokkc cdc Awome:r sobendc odo du:yc, odokkc Bvk ager gerya:nc kvdv:dc Bvm kumyc; 
REV.22.4	bulu Bvk dumsimigmom ka:begycku, odokkc Bvk amindc buluk tuptakvdv:do du:ycku. 
REV.22.5	Odokkc yummc cdvlosin kakuma:ycbong; bulu atv saki:lok pvangko cdcmanggom do:nyiko lagima:ycbong kapcnc Ru:tum Ru:ncpvncbv buluk pva:pc iycku, odokkc bulu lo:dv longkvpc migom doycku.
REV.22.6	Odokkc Bv ngom luto, “Sc agom kvdv:sc mc:jvgpcnamc odokkc arro. Odokkc Ru:tumbv, yalokvdv:dok odokkc lungor lunckvdv:dok Ru:ncpvncbv, Bvk ager gernckvdv:dcm okodc lomdanna lenpcru:nammcji lcngkanpc Bvk taycng among lutad lunckvdv:dcm mclvgtag.”
REV.22.7	Odokkc ka:toka, ngo lomdanna gvdokubong. “Sc:kobv sc potinsok lungor agom kvdv:dcm gagla du:ycnc bv akirba:d pa:nc!”
REV.22.8	Ngo Jo:nbv sc:kobv appv:scm tattoji odokkc ka:toji. Odokkc cdvlo ngo cdcmbulum tattoji odokkc ka:toji, ngo kumpc cmna taycng among lutad luncdok alcdo tunga:to sc:kobv ngom lcngkantoji; 
REV.22.9	cmpige:la bv ngom luto, “No cdcmpc iyorungka! Ngo nok lcdulo ager gerjon akomvn odokkc nok lungor lunc bvrrang kvdv:dokki, odokkc cdc sc:kobulu sc potinsok agom kvdv:dcm gagla du:dagji. Ru:ncpvncmc kumtoka!” 
REV.22.10	Odokkc bv ngom luto, “Sc potinsok lungor lunam agomkvdv:scm tubbjet tubkabla lc:yoka, kapcnc ayirdc anindanka:bong. 
REV.22.11	Aima:pc ager gernckvdv:dcm aima:nc agercm su:paksin gertvla du:po:motoka, odokkc narc:ma:ncdcm su:paksin narc:ma:po:motoka, odokkc dormokancdcm su:paksin dormo kanamcm ipo:motoka, odokkc angunncdcm su:paksin angun mopo:toka.”
REV.22.12	“Ka:toka, ngok palvgcm lvgkakupc, gvdokubong, okodcmci ikaji appvngcm bikakupc. 
REV.22.13	Ngo Alpa:dc:lang cdc Omega:dc, cdc dungangarncdc odokkc du:tcrdc, cdc du:lenpo:ncdc odokkc du:tcrdc.”
REV.22.14	Cdc sc:kobulu migom gcnam attar kvdv:dcm nvpu:sula du:dagji bulu akirba:d pa:nc ja:te bulukkc turnam vsv:dokkcm pa:la:nam ilang gvlang pa:ycpc odokkc bulu nogordo:pc yabgokvdv:dok gva:laycpc. 
REV.22.15	Mo:rongkc kvdv:dc iki: kvdv:dc odokkc morunc kvdv:dc odokkc ami nc:ng lango:nckvdv:dc odokkc monam moimang kumgo:nc kvdv:dc, odokkc appv:dc sc:kobulu lume:lunamc ludagji odokkc aipc mc:dagji cdcbulu.
REV.22.16	“Ngo Jisubv ngok taycng among lutad lunckvdv:dcm sc lukan lubinam kvdv:sokki nokkolo:pc Kristan mondoli:kvdv:dok lcgangc mclvgtung. Ngo appvrdc odokkc Dawidkolokkc sa:lennc oiyinnc, cdc ro: rokomlok unjernc takardc.”
REV.22.17	Cdc Yalodc:lang Magbodc luda, “Kajc Gvtoka.” Odokkc bvm sc:kobv taddagji “Kajc!” Lumotoka.
REV.22.17	Odokkc bvm sc:ko tv:lv:dagji gva:motoka, arc la:ma:pc sc:kobv mc:dagnc turnamdok asidcm tv:motoka.
REV.22.18	Ngo appvngcm sc:koi taddagnc lulomla lutaddung cdc sc Potinsokkcm lungor lunam agomkvdv:dcm: jodi akonc odobulu adtcmlvgyc, Ru:ncpvncbv bvm sc potinsok cdc joar kinam ramnam lukurla lungabbinam moke-momar kvdv:dcm–bitcmlvgyc, 
REV.22.19	odokkc jodi akonc sc potinsok lungor lunamkvdv:dcm la:pakyc, Ru:ncpvncbv turnam vsv:dokkcm cdc angunnc nogordokkcm bvk pa:pcnamdcm la:pakyc, okodc:bulum sc potinso lukur lule:la adlenbitagji.
REV.22.20	Sc:kobv sc agomkvdv:scm lukanna lubidagji ludag, “Aroru:pc ngo lomdanna gvdokubong” Amen. Gvtokuka, Ru:tum Jisua!
REV.22.21	Ru:tum Jisukc appvng aya:dc aipc kumnc tani:kvdv:do dungka:langka. Amen.
