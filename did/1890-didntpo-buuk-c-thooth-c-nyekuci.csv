MAT.1.1	Baa arrittiaa Yeesu Krĩstõ halaangatõõ cĩ habu Daavide
MAT.1.2	Baa ĩĩn Abũrahamĩ maaꞌnyĩ Iꞌthaako,
MAT.1.2	nẽ ĩĩ Iꞌthaako maaꞌnyĩ Yakobo.
MAT.1.2	Nẽ ĩĩ Yakobo maaꞌnyĩ ꞌJuuda hĩ ꞌgõtõõnõgĩ.
MAT.1.3	Ma ho, ikia ittira ꞌJuuda Pẽrẽth hĩ ꞌThẽẽra, ꞌcĩg baag haĩ aattĩnĩĩng Tamar,
MAT.1.3	baa ĩĩn Pẽrẽthĩ maaꞌnyĩ Hethoronĩ,
MAT.1.3	nẽ ĩĩ Hethoronĩ maaꞌnyĩ Ramĩ, 
MAT.1.4	nẽ baa ĩĩn Ramĩ maaꞌnyĩ Ammĩnadabĩ,
MAT.1.4	nẽ ĩĩ Ammĩnadabĩ maaꞌnyĩ Nahathõnĩ,
MAT.1.4	nẽ ĩĩ Nahathõnĩ maaꞌnyĩ ꞌThalmõnĩ,
MAT.1.5	nẽ ĩĩ ꞌThalmõnĩ maaꞌnyĩ ꞌBõathĩ,
MAT.1.5	ꞌcĩ baa haĩ aattĩnnĩ Rahab. Baa ĩĩn ꞌBõathĩ maaꞌnyĩ Obeede ꞌcĩ baa haĩ aattĩnnĩ ꞌRuuth,
MAT.1.5	nẽ Obeede baa ĩĩn maaꞌnyĩ ꞌJeeꞌthe.
MAT.1.6	Baa ĩĩn ꞌJeeꞌthe maaꞌnyĩ habu Daavide.
MAT.1.6	Nẽ baa ĩĩn Daavide maaꞌnyĩ ꞌThõlõmõõnẽ, ꞌcĩ baa ĩĩn ngaannia ngaa cĩ eet ꞌcĩ haĩ Uria.
MAT.1.7	Nẽ baa ikia ittira ꞌThõlõmõõnẽ ngeerĩnĩ ꞌcĩ haĩ Rehoboam,
MAT.1.7	ꞌcĩ baa ĩĩn maaꞌnyĩ Abija.
MAT.1.7	Nẽ ittira Abija ngeerĩnĩ ꞌcĩ haĩ Atha
MAT.1.8	ikia tarĩ ittira Atha ngeerĩnĩ ꞌcĩ haĩ ꞌJehothavat,
MAT.1.8	nẽ ꞌJehothavatĩ ĩĩn maaꞌnyĩ ꞌJehoramĩ.
MAT.1.8	Ma nĩngaata ittira ꞌJehoramĩ ngeerĩnĩ ꞌcĩ haĩ Uthia,
MAT.1.9	Nẽ ikia ittira Uthia ngeerĩnĩ ꞌcĩ haĩ ꞌJotham,
MAT.1.9	ꞌcĩ baa aku ĩĩn maaꞌnyĩ Ahathĩ.
MAT.1.9	Nẽ baa ĩĩ Ahathĩ maaꞌnyĩ Heꞌthekia,
MAT.1.10	Ma nĩngaata, ikia ittira Heꞌthekia ngeerĩnĩ ꞌcĩ haĩ Manaaꞌthe,
MAT.1.10	ꞌcĩ baa ĩĩn maaꞌnyĩ buulenit ꞌcĩ haĩ Amon.
MAT.1.10	Ikia ũꞌthũwanõõ Amõnĩ nẽ ittira ngeerĩnĩ ꞌcĩ haĩ ꞌJothia,
MAT.1.11	nẽ ꞌJothia ikia ittira nyahaappan ꞌcĩ haĩ ꞌJekoniia hĩ ꞌgõtõõnõgĩ, korrioohĩĩ ꞌcĩg baag attĩnganẽẽkĩ habuui cĩ Babiloonnia eet cĩg ꞌJudeei hõõt ĩĩcĩ looc cĩ Babiloonnia.
MAT.1.12	Ma baa ũũhĩ habuui cĩ Babiloonnia eet cĩg ꞌJudeei looccaa cĩ Babiloonnia,
MAT.1.12	ũũk ittira ꞌJekoniia ngeerĩnĩ ꞌcĩ haĩ Thealtieele,
MAT.1.12	nẽ ittira Thealtiẽẽlĩ ngeerĩnĩ ꞌcĩ haĩ ꞌTherubbabel,
MAT.1.13	nẽ ittira ꞌTherubbabelĩ ngeerĩnĩ ꞌcĩ haĩ Abiud
MAT.1.13	ꞌcĩ baa aku arrita Eliaakim,
MAT.1.13	maaꞌnyĩ nyahaappan ꞌcĩ haĩ Athor.
MAT.1.14	Ikia ittira Athorĩ ngeerĩnĩ ꞌcĩ haĩ Thadok,
MAT.1.14	nẽ baa ĩĩ Thadohĩ maaꞌnyĩ nyahaappan ꞌcĩ haĩ Akim,
MAT.1.14	ꞌcĩ baa hikia hittira ngeerĩnĩ ꞌcĩ haĩ Eliud.
MAT.1.15	Nẽ baa ikia aꞌnyak Eliudĩ ngeerĩnĩ ꞌcĩ haĩ Eleathar,
MAT.1.15	nẽ ikia ittira Eleatharĩ ngeerĩnĩ ꞌcĩ haĩ Matthan,
MAT.1.15	ꞌcĩ baa hikia haꞌnyak buulenit ꞌcĩ haĩ Yakobo,
MAT.1.16	nẽ Yakobo ikia ittira Yothebo,
MAT.1.17	Nẽẽthĩ, baa ĩĩn maajiha vẽlẽk ꞌcĩg iꞌthianaanĩ hĩ Abũrahaamõ hõdõlan Daavide õmmõtõ hĩ ꞌwec nẽ iꞌthianaanĩ hĩ Daavide ĩꞌthõng hõdõlan korriook baag õõĩ eeta cĩg Ĩꞌthĩraẽlĩ looccaa cĩ Babiloonnia, õmmõtõ hĩ ꞌwec buúk. Ma ngaati, iꞌthiattaaĩ maajiha õmmõtõ hĩ ꞌwec tarĩ ĩꞌthõng hõdõlan ꞌtirriaanĩt cĩ Krĩstõ.
MAT.1.18	ꞌGõõl ꞌcĩ baa arrittiaanĩ Yeesu Krĩstõ cieeni: Baa aaĩ bũhẽẽcĩ umwaa ꞌcĩ haĩ Maria ꞌcĩ ẽlẽmmõõ
MAT.1.19	Nẽ hĩnĩngĩtĩ baa ĩĩn Yothebo eet ꞌcĩ abũnnaa nẽ hõllõngaa adiim aaꞌnyĩk Maria ngaaoni lothippita, ikia ummuk nẽẽ ꞌgõõl ꞌcĩ occa ũũnnĩkĩ Maria, ꞌgõõlaa ꞌcĩ aitiõõ hõllõngaa aga eeta.
MAT.1.20	Ma baa nga ammuk nẽẽ thõõth icci, ikia uduhaak ĩnõõnnõ aajĩlõ
MAT.1.21	Ũũkca hatĩ nẽẽ loholeec ꞌcĩ maacĩ. Kateek hatĩ loholeec ꞌthaar ꞌcĩg haĩ Yeesu, hĩnĩngĩtĩ ẽẽla hatĩ nẽẽ eet cĩgĩnnĩg ꞌthẽccanẽẽtĩĩ cĩggĩĩng.”
MAT.1.22	Baa adĩmanni thooꞌthioha cieeg vẽlẽk hoti, hátĩ hidticattĩ thooꞌthioha cĩg Makayyiooktak baag aduha põrõvẽtaacĩ
MAT.1.23	“Ũũkca hatĩ bũhẽẽcĩ ꞌcĩ nga hatagguutho hĩ eet, loholeec ꞌcĩ maacĩ nẽ hatĩ hĩĩtõ ꞌthaar cĩgĩnnĩg Emmanuele,” Nĩngĩtĩ aĩ, “Aaĩ Nyekuci hĩ ngagĩĩta.”
MAT.1.24	Ma baa ĩtĩnga Yothebo ũꞌnyaahĩ, ikia ĩdĩman nẽẽ thõõth baa aduhaak ĩnõõnnõ aajĩlõ cĩ Makayyiookto nẽ ũũhĩ Maria hĩĩ ngaa cĩnnĩ. 
MAT.1.25	Nẽẽthĩ, baa nga hatagguutho Yothebo hĩ Maria ĩꞌthõng hũtũhũa nẽẽ loholeec. Nĩngĩtĩ akannẽẽkĩ Yothebo loholeec ꞌthaar ꞌcĩg haĩ Yeesu.
MAT.2.1	Baa ĩĩn Ẽrõõdẽ
MAT.2.2	Baa nẽ iita ijinit ꞌgeeꞌnyiaha niccieeg eet cĩg ꞌJudeei ĩĩttĩk, “Aaĩ loholeec baa aĩ arrittiaa hĩĩ habu cĩ ꞌJudeei ho ngaana? Baa hacĩnaanna coobooc cĩnnĩ uppwaanna ĩĩcĩ uruto nẽ ꞌyioko, hauunna haĩ hiita hubuluꞌthia ĩnõõnnõ.”
MAT.2.3	Ma baa athĩhĩ habuui Ẽrõõdẽ thõõth icci hoti ho, ikia upuppud ꞌthĩnĩt cĩnnĩ gẽrrẽẽt hĩ eet cĩg ꞌJeruꞌthalẽmĩ vẽlẽk. 
MAT.2.4	Ma ho, ikia ũtũvva Ẽrõõdẽ makayyiook cĩg paadĩrꞌnyaannu hĩ ꞌlimmanniook cĩg nyattal cĩ Mũũꞌtha nẽ ijin ĩhõõggõ ĩĩnnĩk, “Arrittiaa Krĩstõ ngaana?”
MAT.2.5	Ẽdẽcĩ nẽẽg ĩnõõnnõ anneek, “Arrittiaa nẽẽ Bẽtẽlẽma looccaa cĩ ꞌJudeea, hĩ baa ẽhẽẽd põrõvẽtaacĩ aĩ,
MAT.2.6	“ ‘Niig eeta cĩg Bẽtẽlẽmĩ looccaa cĩ ꞌJudeea,
MAT.2.6	iiginnu niig tiirik gẽrrẽẽt ꞌtaaũnnioohĩĩ cĩg ꞌJudeea vẽlẽk.
MAT.2.6	Aku hatĩ ẽẽtĩ ꞌcĩ ĩĩn habu ꞌtaaũnaa cunuung ko. Ĩĩn hatĩ nẽẽ tũhayyioohit cĩ eet cĩgannĩg Ĩꞌthĩraẽl.’ ”
MAT.2.7	Nĩngĩtĩ avvaanĩ Ẽrõõdẽ ꞌgeeꞌnyiak ꞌcĩg au ĩĩcĩ uruto ho ĩĩcĩ burki nẽ ijin ꞌthaa ꞌcĩ baa uppwaannakĩ ĩhõõggõ cõõbõõcĩ ho. 
MAT.2.8	Ma ho, ĩꞌthooĩk ĩhõõggõ bẽtẽlẽma nẽ ĩĩnnĩk, “Õõt da atarrabatta ĩdõlĩ tĩho nẽ ma ummudiaau, iita uduktaahaangu hĩdĩĩkoothong, hátĩ hũũk hala naa buúk ĩnõõnnõ.”
MAT.2.9	Ma baa ĩthĩhĩt ꞌgeeꞌnyiaha niccieeg thõõth ꞌcĩ aduha habuui Ẽrõõdẽ ho ẽlẽk, iita ũtũngteek ĩnõõnnõ, nĩngĩtĩ õõĩ. Baa uwwattẽẽkĩ ĩhõõggõ cõõbõõcĩ baa acinoothi nẽẽg ĩĩcĩ uruto, ĩꞌthõng hũũk hĩbĩl ngaatĩ baa aayyi ĩdõlĩ ho. 
MAT.2.10	Ma baa acĩn nẽẽg coobooc nicci ho, iita accamattoothĩk gẽrrẽẽt.
MAT.2.11	Ma baa õdõlanit nẽẽg ꞌcieeth tĩho, iita ummuddiaak nẽẽg ĩdõlĩ tĩho hĩ aattĩnnĩ Maria nĩngaata, nĩngĩtĩ akannẽẽkĩ huruꞌnyia nẽ alaacõ ĩnõõnnõ. Ma ho, itikta ꞌbaaninit ꞌcĩ ĩĩn ꞌdaab hĩ mõhõõkac hĩ ngõrrõ umwa ꞌcĩ õꞌngõlĩ ẽmmẽdĩ ꞌcĩ haĩ ꞌmiira. 
MAT.2.12	Ma baa urutaa cĩnnĩ, ikia othoothĩk Nyekuci ꞌgeeꞌnyiak niccig honoothittatõõ, hiittiõõ hõllõngaa obodoothi hĩ Ẽrõõdẽ tarĩ. Nĩngĩtĩ õbõdõõꞌthĩ nẽẽg looccaa cĩnĩĩng ꞌgõõlaa umwaanĩ ĩĩcĩ ꞌrĩĩng.
MAT.2.13	Ma baa oboddioothĩ ꞌgeeꞌnyiaha niccieegi, ikia uppwaannak aajĩlõ cĩ Makayyiookto Yothebo honoothittatõõ nẽ ĩĩnnĩk, “Tĩnga hataman! Viri loholeec hĩ aattĩnnĩ bĩtĩ Ijjiba! Bĩĩt awwuaaĩ ĩĩca ĩꞌthõng, huduhaahi naa kõr ꞌcĩ hatĩ õbõdaanĩ, hĩnĩngĩtĩ adiim Ẽrõõdẽ aruk loholeec.” 
MAT.2.14	Nĩngĩtĩ ĩꞌngaannĩ Yothebo baalin niccia noho nẽ ivviri loholeec hĩ aattĩnnĩ ũũhĩ Ijjiba, 
MAT.2.15	ĩĩcĩ baa õõ aattiyyi ĩꞌthõng hadaak Ẽrõõdẽ. Nĩngĩtĩ aku ĩĩnnĩ thõõth cĩ Makayyiookto baa ẽhẽẽd põrõvẽtaacĩ dĩdĩ baa aĩ, “Hũtũvva naa loholeec caannĩ hũtũngeek Ijjib.”
MAT.2.16	Ma baa ammũda Ẽrõõdẽ ngaatĩ ĩggõõlĩ ꞌgeeꞌnyiaha ĩnõõnnõ thõng ko, ikia ĩlĩĩlĩ gẽrrẽẽt, nĩngĩtĩ aduhaakĩ athegereeꞌnya cĩgĩnnĩg huruhit lõhõlĩ ꞌcĩg hidicig ꞌcĩg maacĩg, ꞌcĩg aattĩg Bẽtẽlẽma hĩ ꞌcĩg õbõhõõ nĩngaata vẽlẽk, ꞌcĩg ĩĩn irkiꞌnyia cĩggĩĩng ꞌramma hĩ ꞌcĩg nga ĩĩn ĩdõlẽẽt vẽlẽk. Baa adticaniini nẽẽ thõõth baa aduhaak ĩnõõnnõ ꞌgeeꞌnyiaha.
MAT.2.17	Nĩngĩtĩ aku ĩĩnnĩ thõõth baa Makayyiookto dĩdĩ, baa aduha põrõvẽtaacĩ ꞌJeremia aĩ,
MAT.2.18	“Athĩhĩ eeta ulwa ꞌcĩ arruuẽnĩ ngaaĩ ꞌtaaũnaa cĩ Raama,
MAT.2.18	ulwa hĩ ĩlaali,
MAT.2.18	arruui Rakĩlẽ,
MAT.2.18	hũtũbũr ngaatĩ amammaayaniini,
MAT.2.18	hĩnĩngĩtĩ ucuddia lohollia hĩ lõõcĩ ꞌthĩĩ.”
MAT.2.19	Ma baa adaak Ẽrõõdẽ, ikia uppwaannak aajĩlõ cĩ Makayyiookto Yothebo honoothitatõõ baa nga aaĩ nẽẽ Ijjiba 
MAT.2.20	nẽ ĩĩnnĩk, “Tĩnga bõdĩ loholeec hĩ aattĩnnĩ looccaa cĩ Ĩꞌthĩraẽlĩ. Adaahito eeta baag adiim aruk ĩnõõnnõ.”
MAT.2.21	Nĩngĩtĩ ĩꞌngaannĩ Yothebo nẽ ũũhĩ loholeec hĩ aattĩnnĩ Ĩꞌthĩraẽla. 
MAT.2.22	Ma baa athĩhĩ nẽẽ aĩ ĩĩ, ngeertĩ Ẽrõõdẽ ꞌcĩ haĩ Arkelao habu cĩ ꞌJudeea ho, ikia itingõlĩ ngaatĩ õkõõĩ looccaa cĩ ꞌJudeea. Baa aku adukiaak ĩnõõnnõ thõõth honoothittatõõ hũũk looccaa cĩ ꞌGalileea. 
MAT.2.23	Ma ho, õõt õlõmanit nẽẽg ꞌtaaũnaa cĩ Naaꞌtharẽtĩ, looccaa cĩ ꞌGalileea. Nĩngĩtĩ aku ĩĩnnĩ thõõth cĩ Makayyiookto dĩdĩ, baa aduha põrõvẽtaacĩ aĩ, “Aũ hatĩ eeta ĩnõõnnõ anneek, eet cĩ Naaꞌtharẽtĩ.”
MAT.3.1	Ma baa urutaa cĩ irkiꞌnyia ũgĩ, ikia irrioon Yõaannẽ Batitta horrwaa ꞌcĩ õdõhõhĩĩ kak looccaa cĩ ꞌJudeea. 
MAT.3.2	Baa irrioon nẽẽ nyeemuut ꞌcĩ aĩ, “Ũtũngteek ꞌthẽccanẽẽt cugguung nẽ oboddiaau hĩ Nyekuc, hĩnĩngĩtĩ aau habuccieet cĩnnĩ cĩ hẽẽtkujjieen ojoonu.” 
MAT.3.3	Baa Yõaannẽ Batitta baa õthõõth põrõvẽtaacĩ Iꞌthaia aĩ,
MAT.3.3	“Ẽggẽrẽny mõlõõhĩ cĩ eet umwa horrwaa ꞌcĩ õdõhõhĩĩ kak aĩ,
MAT.3.3	‘Ũkũmatteek ꞌgõõl cĩ Makayyiookto,
MAT.3.3	aanytĩk ꞌgõõl cĩnnĩ hũũlan.’ ”
MAT.3.4	Baa ahimit Yõaannẽ ceremwa ꞌcĩg ẽhẽnytaa ĩmanĩĩ cĩg nyaakaalak nẽ ẽcẽb hadẽẽngõ. Baa ꞌgẽẽn cĩnnĩ ꞌgirooc hĩ loteec. 
MAT.3.5	Nĩngĩtĩ allũnganniaanĩ eeta cĩg ꞌJeruꞌthalẽmĩ hĩ cĩg looc cĩ ꞌJudeea vẽlẽk, hĩ cĩg unak cĩ hidioo cĩ ꞌJõrdanĩ vẽlẽk hiita hĩ Yõaannẽ, 
MAT.3.6	nẽ uduktaak ĩnõõnnõ ꞌthẽccanẽẽt cĩggĩĩng, nĩngĩtĩ aggamẽẽkĩ nẽẽ ĩhõõggõ baattithimo
MAT.3.7	Ma baa acĩn Yõaannẽ Variꞌtheei hĩ Thadutheei
MAT.3.8	Idticanit thooꞌthiok ꞌcĩg ẽtẽrꞌtha aĩ, ũtũngteehu niig ꞌthẽccanẽẽt cugguung dĩdĩ. 
MAT.3.9	Ma hammuku hainnu, ‘Haꞌnyaka nẽẽ naag baangeet cĩnaang Abũrahaamõ.’ Haduhaakuunga! Aga Nyekuci ngaatĩ ũũkcĩ biyyiẽẽn iccig hĩĩtõ lõhõlĩ cĩg Abũrahamĩ. 
MAT.3.10	Nẽẽthĩ ꞌyioko, ataadoothĩk mẽlẽẽhĩ correettaa cĩ heenu ẽlẽk. Eꞌngeddoothĩk hatĩ hẽẽt ꞌcĩ hõllõngaa õddõngta ꞌgẽẽn ꞌcĩ abũnnaa tuu nẽ udhuhoothĩk ꞌgwoyyiatõõ.
MAT.3.11	“Haggameekuung naa baattithimo cĩ tũngẽẽnĩt cĩ ꞌthẽccaneetu maamĩ haaga, nẽẽthĩ, aku hatĩ eet umwaa ꞌcĩ ĩllõõannaa nganĩĩta, eet ꞌcĩ aitiõõ naa hõllõngaa hũũppani ngaatĩ hĩĩnnĩ appahaca cĩnnĩ nẽ hitilola caawa cĩgĩnnĩg. Aggameekuung hatĩ nẽẽ ngagiit baattithimo Loriiaa ꞌcĩ Ẽllẽẽmĩthĩ hĩ ꞌgwoyyia. 
MAT.3.12	Aꞌnyak nẽẽ hẽddẽm cĩ anyiitto attiaa cĩnnĩ. Aany hatĩ nẽẽ haal
MAT.3.13	Ma baa ho, ĩtĩngaayyia Yeesu looccaa cĩ ꞌGalileea ĩꞌthõng hõdõlan hidioo cĩ ꞌJõrdanĩ, hikia haggameek Yõaannẽ ĩnõõnnõ baattithimo. 
MAT.3.14	Aku nõõ hinnia abũrĩ Yõaannẽ ngaatĩ aggamẽẽkĩ ĩnõõnnõ baattithimo nẽ ĩĩnnĩk, “Nganiit ꞌcĩ occa aggameekaa nganĩĩt baattithimo, akuu hinnia nii hĩ nganĩĩta?”
MAT.3.15	Ẽdẽcĩ hinnia Yeesu ĩnõõnnõ anneek, “Aꞌnyĩĩk nõõ haau hĩ ꞌyioko ho, hátĩ hĩdĩmanit thooꞌthiok vẽlẽk ꞌcĩg adiimmeet Nyekuci ngagĩĩt hidticanit.” Nĩngĩtĩ ẽlẽmmĩ Yõaannẽ ngaatĩ aggamẽẽkĩ ĩnõõnnõ baattithimo.
MAT.3.16	Ngaanĩngĩtĩ aggamĩ Yeesu baattithimo ho, ikia ĩꞌngõtha nẽẽ maamĩ battaala. Ma nĩngaata noho, ẽdẽẽnyõthĩ hẽẽtkujjieen ngaatĩ abbuuhẽnĩ nẽ udtuuha Lori cĩ Nyekuci ngaatĩ alluucciakĩ ĩnõõnnõ, ꞌcĩ aaĩ hĩ bõllõõĩ hikia hiccioloonganĩ ĩnõõnnõ. 
MAT.3.17	Ma ho, õthõõtha mõlõõhĩ umwaa hẽẽtahujjieen ĩĩ, “Loholeec caannĩ ciee ꞌcĩ hamĩna, haccamanaa naa ĩnõõnnõ gẽrrẽẽt.”
MAT.4.1	Ma baa urutaa cĩnnĩ, ũũhĩ Lorii ꞌcĩ Ẽllẽẽmĩth Yeesu horrwaa ꞌcĩ õdõhõhĩĩ kak, hũũk hĩttĩman habuui cĩ loriẽẽt ꞌcĩg abathĩ.
MAT.4.2	Baa ẽdẽta
MAT.4.3	Nĩngĩtĩ aku attĩmanĩ ꞌThĩttaanĩ ĩnõõnnõ annẽẽkĩ, “Má ĩĩnĩ nii Ngeertĩ Nyekuci dĩdĩ, duhaak biyyiẽẽn iccig hutuhuyyi hĩĩtõ ũbũnẽẽta.”
MAT.4.4	Ẽdẽcĩ Yeesu anneek, “Eheeddi ꞌBuuhaa cĩ Nyekuci aĩ, ‘Aitiõõ ẽẽtĩ hõllõngaa arũgĩ ꞌgẽẽna diooni. Arũgĩ nẽẽ hĩnĩngĩtĩ thooꞌthiok vẽlẽk ꞌcĩg aduha Nyekuci.’ ”
MAT.4.5	Ma ho, õtõdĩ habuui cĩ loriẽẽt ꞌcĩg abathĩ Yeesu ꞌCieeth cĩ Nyekuci
MAT.4.6	Ma nĩngaata, ĩttĩman ĩnõõnnõ ĩĩnnĩk, “Má ĩĩnĩ nii Ngeertĩ Nyekuci dĩdĩ, dhuhi da ngaati, hĩnĩngĩtĩ eheeddi ꞌBuuhaa cĩ Nyekuci aĩ,
MAT.4.6	“ ‘Aduhaak hatĩ Nyekuci aajĩlẽẽt cĩgĩnnĩg
MAT.4.6	halaamtaii athĩnĩĩ cĩggĩĩng,
MAT.4.6	hátĩ hiittiõõ hõllõngaa aduulli bẽẽ ꞌthoo.’ ”
MAT.4.7	Ẽdẽcĩ Yeesu anneek, “Eheeddi ꞌBuuhaa cĩ Nyekuci buúk aĩ, ‘Ma hattĩmani Nyekuc Makayyioohit cunni!’ ”
MAT.4.8	Ma tarĩ ho, ũũhĩ habuui cĩ loriẽẽt ꞌcĩg abathĩ ĩnõõnnõ muuraa ꞌcĩ uuni kĩdak nẽ eteretheek ĩnõõnnõ habuccieeꞌnya cĩg lootu hĩ makaaꞌthĩt cĩnĩĩng vẽlẽk. 
MAT.4.9	Nẽ uduhaak ĩĩnnĩk, “Occa haaꞌnyii naa nganiit loonyin iccig vẽlẽk, hatĩ akanneekaa huruꞌnyia nẽ ubuluthaanĩ.”
MAT.4.10	Ẽdẽcĩ Yeesu anneek, “Maꞌnyanĩ ngaatĩ haayyi naana ꞌThĩttaan!
MAT.4.11	Nĩngĩtĩ ũũnnĩkĩ habuui cĩ loriẽẽt ꞌcĩg abathĩ ho, Yeesu nẽ iita eelito aajĩlẽẽta ĩnõõnnõ haanytĩk ꞌgii ꞌcĩ adiim nẽẽnĩ.
MAT.4.12	Ma baa ĩthĩk Yeesu ngaatĩ aarĩhõõthĩhĩ Yõaannẽ Batitta baabuuth, ikia ũũk nẽẽ ĩĩcĩ ꞌGalileea. 
MAT.4.13	Ma baa ũtũngeek nẽẽ Naaꞌtharẽt, ũũk aau Kapernauma ngaatĩ abakꞌthõõ hĩ bũlũc looccaa cĩ ꞌThebuluni hĩ Navtali. 
MAT.4.14	Nĩngĩtĩ aku ĩĩnnĩ thõõth cĩ Nyekuci baa aduha põrõvẽtaacĩ Iꞌthaia dĩdĩ baa aĩ,
MAT.4.15	“Niig loonyini cĩg ꞌThebuluni hĩ Navtali,
MAT.4.15	niig loonyini ꞌcĩg aattĩg ꞌgõõlaa ꞌcĩ õkõ ĩĩcĩ bũlũc cĩ hidioo cĩ ꞌJõrdanĩ!
MAT.4.15	Thĩhõõ nii ꞌGalileea, lõõcĩ cĩ eet ꞌcĩg hõllõngaa ĩĩn ꞌJudeei!
MAT.4.16	Tananga aattĩg eeta cugunnig muguratõõ,
MAT.4.16	acĩn hatĩ nẽẽg lanyit ꞌcĩ õõppẽr.
MAT.4.16	Tananga aattĩg nẽẽg muguraa cĩ daahĩthõõ,
MAT.4.16	attũlla hatĩ lanyit ĩhõõggõ.”
MAT.4.17	Ngaanĩngĩtĩ kõr niccia, iꞌthianaaĩ Yeesu ngaatĩ irrioonĩkĩ eet annẽẽkĩ, “Ũtũngteek ꞌthẽccanẽẽt cugguung, hĩnĩngĩtĩ aau habuccieet cĩ hẽẽtkujjieen ojoonu.”
MAT.4.18	Kõr umwa, baa õvvõ Yeesu dẽmẽtaa cĩ Bũlũc cĩ ꞌGalileea. Ma ho, ĩcĩn ꞌgõtõn ꞌramma ꞌcĩg adhuheek nyelelewwa bũlũcatõõ, hĩnĩngĩtĩ baa ĩĩn nẽẽg eet ꞌcĩg aggam ulugo. Baa haĩ umwa ꞌThimõõnẽ nẽ hĩĩtõ umwa Andrea. Haĩ ꞌThimõõnẽ ꞌthaar ũgĩ Pẽẽtũrũ. 
MAT.4.19	Nĩngĩtĩ annẽẽkĩ Yeesu ĩhõõggõ, “Unuyyiaangu nganĩĩta nẽ hatĩ haaꞌnyuung ĩĩtõ eet ꞌcĩg alũtaannu eeta.” 
MAT.4.20	Ma hĩdĩĩkoothong, ũtũngteek nẽẽg nyelelewwaꞌnya cĩggĩĩng nẽ ũnnẽẽcõ ĩnõõnnõ.
MAT.4.21	Ma baa nga õvvõ Yeesu nĩngaata, ikia ĩcĩn ꞌgõtõn ꞌramma tarĩ, ꞌJeemith hĩ Yõaannẽ ꞌcĩg baag akũmaneek nyelelewwaꞌnya cĩggĩĩng haahũlatõõ, hĩ maaꞌnyĩ cĩnĩĩng ꞌThebedeeo. Nĩngĩtĩ avvaanĩ Yeesu ĩhõõggõ buúk. 
MAT.4.22	Ma hĩdĩĩkoothong, ũtũngteek nẽẽg haahũl hĩ maaꞌnyĩ nẽ ũnnẽẽcõ Yeesu.
MAT.4.23	Baa õvvõõĩ Yeesu looc cĩ ꞌGalileea vẽlẽk alliman eet ꞌCieethinii cĩg Laiittak
MAT.4.24	Nĩngĩtĩ aku allũnganĩ nyeemuut cĩnnĩ looc cĩ Thiiria vẽlẽk nẽ aꞌnyaktaak eeta ĩnõõnnõ moorriak ꞌcĩg õmmõõrĩ mooriꞌthiook cũũmõ cũũmõ. Baa aꞌnyakiaa eeta ꞌcĩg aꞌnyak mooriꞌthiook ꞌcĩg mẽẽlĩg, hĩ ꞌcĩg aꞌnyak loriẽẽt ꞌcĩg abathĩ
MAT.4.25	Baa anũ ĩnõõnnõ lothippiꞌnya ꞌcĩg mẽẽlĩg gẽrrẽẽt. Baa au ũgẽẽgĩ looccaa cĩ ꞌGalileea nẽ iita ũgẽẽgĩ ĩĩcĩ ꞌJeruꞌthalẽmĩ hĩ ũbũtẽẽt cĩg ꞌJudeea. Nẽ baa au ũgẽẽgĩ buúk ꞌtaaũnnioohĩĩ ꞌcĩg ĩĩn õmmõtõ, ĩcĩg agayyi haĩ Dekapoli nẽ abaakta ũgẽẽgĩ dhoortaa cĩ hidioo cĩ ꞌJõrdanĩ.
MAT.5.1	Ma baa acĩn Yeesu lothippit ngaatĩ alluttiaanĩ ho, ikia ũũk aau loota muura ũbũta. Nĩngĩtĩ aluttiaanĩ nuyyiooha
MAT.5.2	Baa alliman Yeesu ĩhõõggõ anneek,
MAT.5.3	“ꞌGattan hĩ eet ꞌcĩg appĩĩrna loriia,
MAT.5.3	ĩĩn hatĩ habuccieet cĩ hẽẽtkujjieen cĩnĩĩng.
MAT.5.4	ꞌGattan hĩ eet ꞌcĩg alu,
MAT.5.4	amammaayanni hatĩ nẽẽgĩ!
MAT.5.5	ꞌGattan hĩ eet ꞌcĩg tarbalĩg,
MAT.5.5	arigith hatĩ nẽẽg looc.
MAT.5.6	ꞌGattan hĩ eet ꞌcĩg adak magĩthĩ nẽ aam kõrra ꞌcĩ anũĩ thõõth ꞌcĩ aũlanĩ.
MAT.5.6	Aaꞌnyĩhoothĩk hatĩ ĩhõõggõ ꞌgii ꞌcĩ adiim nẽẽgĩ!
MAT.5.7	ꞌGattan hĩ eet ꞌcĩg ammaannĩk ꞌgõõnõgĩ,
MAT.5.7	ammaannĩk hatĩ Nyekuci ĩhõõggõ buúk!
MAT.5.8	ꞌGattan hĩ eet ꞌcĩg õõrĩg ꞌthinneeti,
MAT.5.8	acĩn hatĩ nẽẽg Nyekuc.
MAT.5.9	ꞌGattan hĩ eet ꞌcĩg aꞌnyaha ganõn,
MAT.5.9	aũ hatĩ eeta ĩhõõggõ anneek, lõhõlĩ cĩg Nyekuci!
MAT.5.10	ꞌGattan hĩ eet ꞌcĩg adĩman eeta ꞌbuth, hĩnĩngĩtĩ thõõth ꞌcĩ aũlanĩ,
MAT.5.10	ĩĩn hatĩ habuccieet cĩ hẽẽtkujjieen cĩnĩĩng.
MAT.5.11	“ꞌGattan hĩ ngagiit eet ꞌcĩg odoommuung eeta, adĩmannuung ꞌbuth nẽ addangtaahuung thooꞌthiohĩĩ ꞌcĩg abathĩ, hĩnĩngĩtĩ nganĩĩta. 
MAT.5.12	Accamattoothĩk gẽrrẽẽt, hĩnĩngĩtĩ ereeyyuung ngagiit ꞌbaaniniti cobbi gẽrrẽẽt hẽẽtahujjieen. Nẽ ummuhuttooth, baa ꞌthẽk adĩman eeta põrõvẽtaaꞌnya baag ꞌrẽẽttĩg buúk noho diooni.”
MAT.5.13	“Aattiyyu niig hĩ imilla ꞌcĩ adiim eeta vẽlẽk loota nĩnga. Nẽẽthĩ, má iittiõõ immile mũccarõõnĩ tõõ, occa hatĩ aaꞌnyihi nii hũmmũccar tarĩ hutuno? Occa adduutoothĩk tuu, hatĩ haaꞌthiothĩ eeta ꞌthõõnĩ, hĩnĩngĩtĩ accakaha.
MAT.5.14	“Aattiyyu niig hĩ lanyit cĩ looc vẽlẽk. ꞌTaaũnĩ cobbi ꞌcĩ ẽhẽnytĩ muura hujjieen, hõllõngaa aguꞌthi ũdũt. 
MAT.5.15	Aitiõõ ẽẽtĩ ꞌcĩ attũlleek ꞌloomo nẽ aarĩk ijjia uruta tõõ. Nẽẽthĩ hinnianĩ, occa arimthoothĩk ꞌloomo dilaata, ngaatĩ attũllĩ ꞌcieeth vẽlẽk hĩcĩnĩt eeta. 
MAT.5.16	Nẽ ꞌgõõla hõdẽẽthõng, aꞌnyĩĩk thooꞌthiok ꞌcĩg abũnnaa ꞌcĩg adĩmani nii hatalanyit hudtuukta eeta vẽlẽk, hatĩ hĩdĩhĩthĩt eeta Maaꞌnyu cĩ hẽẽtkujjieen.”
MAT.5.17	“Ma hammuku hainnu hakuu naa hikia hĩbĩlĩ nyattal cĩ Mũũꞌtha, hode thooꞌthiok ꞌcĩg baag ẽhẽẽd põrõvẽtaaꞌnya. Baa hakuu naa hikia haaꞌnyĩk nyattal hĩ thooꞌthiok iccig, hiita hẽdẽẽnyta hĩĩtõ dĩdĩ. 
MAT.5.18	Haduhaakuung dĩdĩ, tananga hiꞌngittõõthĩ hẽẽtkujjieen hĩ looc, hõllõngaa hatĩ aꞌnginoothi nyattalĩ ꞌcĩ ẽtẽhẽẽdĩ loota, tananga nyamacaar ꞌcĩ hidici haaga, ĩꞌthõng hiita hũttũbattoothĩk thooꞌthioha vẽlẽk. 
MAT.5.19	Má abũrĩ eet umwaa tilooinit ꞌcĩ hidici cĩ nyattaalõ nẽ illimaneek ꞌgõõnõgĩ ũgĩ buúk hũtũbũrĩt, auyyuung hatĩ eeta anneekuung, eet ꞌcĩg kidicig gẽrrẽẽt habuccieetaa cĩ hẽẽtkujjieen. Nẽẽthĩ, ẽẽtĩ ꞌcĩ ẽlẽmĩ nyattalliook cĩg Nyekuci nẽ illimaneek ꞌgõõnõgĩ, aũ hatĩ eeta ĩnõõnnõ anneek, eet cobbi habuccieetaa cĩ hẽẽtkujjieen. 
MAT.5.20	Haduhaakuung dĩdĩ, má ꞌthẽk hõllõngaa anuyyu tilooinit cĩ Nyekuci jurrung ĩllõõanit Variꞌtheei hĩ ꞌlimmanniook cĩg Nyattaalak, hõllõngaa hatĩ aduhunnu habuccieet cĩ hẽẽtkujjieen ũdũt!”
MAT.5.21	“Baa ithiktu niig adukiaak hĩbaangĩ baarkit aĩ, ‘Ma haruhi.’ Nẽ ẽẽtĩ ꞌcĩ aruk eet, õkõ hatĩ lokihooa.
MAT.5.22	Nẽẽthĩ, haduhaakuung dĩdĩ, má aliilliku niig eet umwa, ooyyu hatĩ lokihooa.
MAT.5.23	“Nẽẽthĩ hoti ho, má aaꞌnyihi nii ꞌbaaninit cunni hĩ Nyekuc altaarĩa,
MAT.5.24	tũngeek ꞌbaaninit cunni ho altaarĩa. Bĩĩt nõõ õõt agayyio hĩ eet tĩho, nẽẽthĩ hatĩ õbõda ikia aaꞌnyĩhuu Nyekuc ꞌbaaninit cunni.
MAT.5.25	“Ma õkõ abilli ẽẽtĩ umwaanĩ, agayyio nõõ hĩ eet tĩho ꞌgõõla hĩdĩĩkoothong, nga õdõlanit lokiho. Ma aitiõõ, okooyyi hatĩ ẽẽtĩ ꞌcĩ abilli ho hĩ ꞌgaadĩ. Ma hatĩ ho, aggameehi ꞌgaadĩ athegereec ꞌcĩ aarikii baabuutha. 
MAT.5.26	Haduhaakuung thõõth dĩdĩ, ma ĩĩnattaau thooꞌthiok ꞌcĩg aattĩg hoti, aitiõõ hatĩ hõllõngaa ooggia ĩꞌthõng dũman ꞌrabbẽẽt vẽlẽk.”
MAT.5.27	“Agayyu niig tilooinit ꞌcĩ aĩ, ‘Ma hattihi ngaa cĩ eet umwa.’
MAT.5.28	Nẽ haduhaakuung dĩdĩ, ẽẽtĩ ꞌcĩ abũraneek ngaa umwa, ittik nẽẽ ngaa tĩho ꞌthĩnĩtatõõ cĩnnĩ ẽlẽk. 
MAT.5.29	Má aaꞌnyi nganiit hẽbẽrẽẽcĩ cĩ aꞌthiit cobbi ꞌthẽccaanõ, ꞌtõkõcaak tuu. Mẽẽn ngaatĩ adhuhẽẽkĩ ẽlẽ cunni umwa tuu, hĩllõõan ngaatĩ õkõõĩ ẽlẽ hũtũrũũr ꞌgwoyyiaa ꞌcĩ aalla ũdũt. 
MAT.5.30	Má aaꞌnyi nganiit aꞌthiiti cobbi ꞌthẽccaanõ, ꞌtẽẽdak tuu! Mẽẽn ngaatĩ adhuhẽẽkĩ ẽlẽ cunni umwa tuu, hĩllõõan ngaatĩ õkõõĩ ẽlẽ hũtũrũũr ꞌgwoyyiaa ꞌcĩ aalla ũdũt.”
MAT.5.31	“Baa illimanoothihuung ngagiit nyattalĩ ꞌcĩ aĩ, ‘Má õõg eet umwaa ngaa cĩnnĩ, aꞌnyĩĩk hẽtẽhẽẽd waraga ꞌcĩ õõgĩ ngaa cĩnnĩ ho.’
MAT.5.32	Nẽẽthĩ, hanneekuung naa nẽẽ, occa õõg ẽẽtĩ ngaa, hatĩ aggamoothĩk hĩ eet umwa diooni. Nẽ ẽẽtĩ ꞌcĩ õõg ngaa cĩnnĩ, aaꞌnyĩk ĩnõõnnõ hẽꞌthẽcanõõ ngaatĩ ooginni hĩ eet umwa nẽ ẽẽtĩ ꞌcĩ attik ngaa ꞌcĩ itiggia eet umwaanĩ, adĩman nẽẽ ꞌthẽccan ꞌcĩ attihi ngaa cĩrrĩĩng.”
MAT.5.33	“Nẽ tarĩ, agayyu niig baa udukiaak hĩbaangĩ cĩggaac aĩ, ‘Uꞌthuutti lõbũtĩ cunuung hĩ Makayyioohit.’
MAT.5.34	Nẽẽthĩ, haduhaakuung naa hanneekuung, ma habũtannu thõõth umwa ũdũt. Ma hainnu, ‘Bũtĩ hĩ hẽẽtkujjieen,’ hĩnĩngĩtĩ ĩĩn hẽẽtkujjieen dtaaba cĩ Nyekuci. 
MAT.5.35	Nẽ tarĩ ma hainnu, ‘Bũtĩ hĩ lõõcĩ,’ hĩnĩngĩtĩ ĩĩn lõõcĩ dtaaba ꞌcĩ ataadĩkĩ Nyekuci ꞌthoo. Ma tarĩ hainnu, ‘Bũtĩ hĩ ꞌJeruꞌthalẽmĩ,’ hĩnĩngĩtĩ ĩĩn ꞌJeruꞌthalẽmĩ ꞌtaaũn cĩ habu cobbi gẽrrẽẽt ũdũt. 
MAT.5.36	Ma ꞌthẽk hainnu, ‘Bũtĩ hĩ õõ caannẽẽnĩ,’ hĩnĩngĩtĩ hõllõngaa uuluyyu niig ngaatĩ uuhuyyu ĩmaacit hõdẽẽthõng hĩ õõra hode hĩĩ hollia. 
MAT.5.37	Udukta thõõth ꞌcĩ ĩĩn dĩdĩ hatĩ ĩĩn dĩdĩ nẽ ma ĩĩn thõõth ꞌcĩ ĩĩn õlõng, aꞌnyĩĩk hĩĩ õlõng. Nẽ thõõth umwaa ꞌcĩ ĩllõõan thõõth icci, aku hĩ ꞌThĩttaan.”
MAT.5.38	“Baa ithiktu niig udukiaahuung ngagiit aĩ, ‘Hebereec hĩ hebereec nẽ nyĩgĩtaat hĩ nyĩgĩtaat.’
MAT.5.39	Nẽẽthĩ, haduhaakuung hanneekuung, ma haburru eet ꞌcĩ adĩmannuung ngagiit ꞌbuth. Má atabaaꞌngi eet umwaa mũũcĩc cĩ aꞌthiit cobbi, aꞌnyĩĩk hatabaang cĩ aꞌthiit ꞌcĩ hidici buúk. 
MAT.5.40	Nẽ má adiim eet umwaa abilli lokihooa, hĩnĩngĩtĩ cẽrẽm cunni, aꞌnyĩĩk hũũhĩ koout cunni buúk. 
MAT.5.41	Nẽ má attĩnganeeki athẽgẽrẽẽcĩ umwaa cõõd ijjio cĩgĩnnĩg maaĩl hõdẽĩ, cõõdĩhĩ ĩnõõnnõ ĩꞌthõng maaĩlꞌnya
MAT.5.42	Ẽẽl eet ꞌcĩ alayyi nganiit ꞌgiimwa nẽ ma haburi ngaatĩ aaꞌnyĩkĩĩ eet hucuhanaai ꞌgiimwa.”
MAT.5.43	“Baa athiknu niig aduha eeta aĩ, ‘Mĩnnan eet ꞌcĩ aaronnu
MAT.5.44	Nẽẽthĩ, haduhaakuung hanneekuung, ĩmmĩnanit mĩrõk cugguung nẽ alayyiooyyu eet ꞌcĩg adĩmannuung ngagiit ꞌbuth. 
MAT.5.45	ꞌGõõlaa nĩĩca, adticaniinnu hatĩ hĩ lohollia cĩg Maaꞌnyu cunuung ꞌcĩ aaĩ hẽẽtahujjieen. Hĩnĩngĩtĩ aaꞌnyĩk nẽẽ kõr haara eetinii ꞌcĩg abũnnaa hĩ ĩcĩg abathĩ nẽ ĩꞌthõõak tammu eet ꞌcĩg adĩman thooꞌthiok ꞌcĩg aũlanĩ hĩ ꞌcĩg adĩman thooꞌthiok ꞌcĩg hõllõngaa aũlanĩ. 
MAT.5.46	Má ammĩnannu niig eet ꞌcĩg ammĩnannuung ngagiit diooni, adũmannuung occa hatĩ Nyekuci hĩnĩngĩtĩ thõõth niccia? Ammĩnan eeta ꞌcĩg alũt occoro buúk ꞌgõõnõgĩ. 
MAT.5.47	Nẽ má ĩꞌthaayyu niig eet ꞌcĩg ammĩnannuung ngagiit diooni, ne ꞌyioko ꞌthẽk ꞌcĩ ĩdĩmattu niig ꞌcĩ ĩllõõan eet ũgĩ ho? Hõllõngaa nooyyia adĩman eeta ꞌcĩg hõllõngaa aga Nyekuc buúk noho? 
MAT.5.48	Aanytĩk bũnnai cunuung hĩĩ maka, haau hĩcĩ Baangeet cunuung ꞌcĩ aaĩ hẽẽtahujjieen.”
MAT.6.1	“Ĩcĩnĩt jurrung, ma hadticannu ‘thooꞌthiok ꞌcĩg abũnnaa’ hĩcĩnĩt eeta. Má ĩdĩmattu hoti, aitiõõ hatĩ Maaꞌnyu hẽẽtahujjieen hõllõngaa adũmannuunga.
MAT.6.2	“Nẽẽthĩ, ma eellu pĩĩrnattiaak, ma haduhaaku eet, hĩcĩ adĩman oloꞌngiaaha ꞌCieethinii cĩg Laiittak hĩ ꞌgoolliohĩ, aĩ hátĩ hitingolli eeta ĩhõõggõ. Haduhaakuung dĩdĩ, ummuddia nẽẽg dũman cĩnĩĩng ẽlẽk. 
MAT.6.3	Nẽ ma eellu niig hullaha, ma haduhaaku tananga ꞌgoonogu cugguung cĩg ꞌthinneetinu, 
MAT.6.4	hátĩ ĩdĩmanit eliinit cunuung ko ꞌgõõlaa ꞌcĩ hõllõngaa acĩn eeta. Ĩnõõ ꞌcĩ hatĩ adũmannuung Maaꞌnyu ꞌcĩ acĩn thõõth ꞌcĩ adĩmanni burkiitina.”
MAT.6.5	“Nẽ má alaiinnu, ma hattiyyu hĩ oloꞌngiaaha aag gõõng ammĩnan ngaatĩ alaiini abĩllĩ ꞌjieena ꞌCieethinii cĩg Laiittak hĩ ꞌgoolliohĩ ngadihẽẽtĩ, aĩ hátĩ hĩcĩtteet eeta. Haduhaakuung dĩdĩ, ũdũmattĩ nẽẽg ẽlẽk. 
MAT.6.6	Nẽẽthĩ, ma alayyi, duhun ꞌcieeth cunni nẽ uꞌnyuugu hattũũg, nẽẽthĩ alau Maaꞌnyu ꞌcĩ hõllõngaa edeeꞌnyia. Ĩnõõ ꞌcĩ hatĩ adũmanni Maaꞌnyu ꞌcĩ acĩn thõõth ꞌcĩ adĩmanni burkiitina.
MAT.6.7	“Ma alayyi, ma hara halayyi hũnũũk au hĩ eeta ꞌcĩg hõllõngaa aga Nyekuc, ammuk nẽẽg aĩ athĩhĩ hatĩ Nyekuci laiinit cĩnnĩĩng, hĩnĩngĩtĩ laiinit cĩnnĩĩng ꞌcĩ uuni ho. 
MAT.6.8	Ma hattiyyu hĩ nẽẽgĩ, hĩnĩngĩtĩ aga Maaꞌnyu ꞌgii ꞌcĩ adiimmu niig nga alaac ĩnõõnnõ.
MAT.6.9	“ꞌGõõl ꞌcĩ occa alaiinnu niig cieeni,
MAT.6.9	“ ‘Baangeet ꞌcĩ aaĩ hẽẽtahujjieen,
MAT.6.9	hubulli ꞌthaara cugunnig,
MAT.6.10	hikia habuccieet cunnẽẽnĩ,
MAT.6.10	hĩdĩmanĩ tabiiniti cunni
MAT.6.10	loota hĩcĩ adĩmanni hẽẽtahujjieen.
MAT.6.11	Anyeet ngagĩĩt iyyieni, ꞌgẽẽn cĩ kõr nicci.
MAT.6.12	Tamaatĩheet ngagĩĩt, hĩnĩngĩtĩ ꞌthẽccanẽẽt cĩggaang,
MAT.6.12	hĩcĩ hammaannĩka naag eet ꞌcĩg adĩmanneet ngagĩĩt ꞌbuth.
MAT.6.13	Ma haaꞌnyeet ngagĩĩt hĩttĩmaneet ꞌThĩttaanĩ,
MAT.6.13	nẽẽthĩ, õgaaeet ngagĩĩt ꞌtĩmmaniittaa cĩ ꞌThĩttaanõ.’
MAT.6.14	Má ammaanniku niig eet ꞌcĩg adĩmannuung ngagiit ꞌbuth, ammaannĩk hatĩ ngagiit buúk Maaꞌnyu ꞌcĩ aaĩ hẽẽtahujjieen, ꞌthẽccanẽẽt cugguung. 
MAT.6.15	Nẽẽthĩ, má hõllõngaa ammaanniku niig ꞌthẽccanẽẽt cĩg eet ꞌcĩg adĩmannuung ngagiit ꞌbuth, aitiõõ hatĩ Maaꞌnyu hõllõngaa ammaannikuung ngagiit buúk, ꞌthẽccanẽẽt cugguung.”
MAT.6.16	“Ma ẽdẽtaannu niig eleeti ꞌgẽẽna, ma haaꞌnyiku muumti cugguung huꞌngurruunyti hĩ oloꞌngiaaha aag gõõng eterꞌtheek eet aĩ, hẽdẽtaanna eleeti ꞌgẽẽna. Haduhaakuung dĩdĩ, ummuddia nẽẽg dũman cĩnĩĩng ẽlẽk. 
MAT.6.17	Ma ẽdẽtaannu eleeti ꞌgẽẽna, ũtũũnyĩt muumti cugguung, arraacit ĩma nẽ uuddieu thõng, 
MAT.6.18	hátĩ hiittiõõ hõllõngaa aga eeta aĩ ẽdẽtaannu eleeti ꞌgẽẽna, acĩn Maaꞌnyu thõõth ꞌcĩ adĩmannu burkiitina nẽ hatĩ ũdũmanuunga.”
MAT.6.19	“Ma hitiangiꞌthu baliinit cunuung loota nĩnga, ngaatĩ aduhẽẽkĩ hurubo hĩ hẽlẽggĩ ꞌcĩg aaꞌnyĩk ꞌthĩĩk hohonooꞌthi, hĩ ngaatĩ avvahanĩ igorriaaha ꞌcieethi nẽ igorithita. 
MAT.6.20	Aarrik baliinit cunuung hẽẽtahujjieen, ngaatĩ hõllõngaa aduhẽẽkĩ hurubo hĩ ngaatĩ hõllõngaa ohonoothini ꞌthĩĩha, hĩ ngaatĩ hõllõngaa avvahanĩ igorriaaha ꞌcieeth nẽ igorithita. 
MAT.6.21	Hĩnĩngĩtĩ aaĩ ꞌthĩnĩt cunni ngaatĩ aayyi baliiniti cunnẽẽnĩ.”
MAT.6.22	“Ĩĩn hẽbẽrẽẽcĩ lanyit cĩ ello. Má abũnnaa hẽbẽrĩ cugunnẽẽgĩ, abbĩꞌthĩĩ hatĩ lanyit ẽlẽ cunni vẽlẽk. 
MAT.6.23	Nẽẽthĩ, má rubettĩg nganiit hẽbẽrĩ, abbĩꞌthĩĩ hatĩ muguuri ẽlẽ cunni vẽlẽk. Nẽ má ĩĩn lanyit ꞌcĩ ammuhi nii aini aaĩ ẽllaa cunni ho muguur, ĩĩn occa hinnia muguuri ẽllaa cunni hutuno?”
MAT.6.24	“Aitiõõ ẽẽtĩ ꞌcĩ occa adticanoothĩk makayyiook ꞌramma tõõ! Ma adĩman noho, occa hinnia hatĩ aaburreek makayyioohit umwa nẽ ĩmmĩnan umwa, hode occa hinnia hatĩ adticanoothĩk makayyioohit hõdẽẽthõng nẽ aabureek umwa. Aitiõõ niig hõllõngaa occa adticanoothiku Nyekuc hĩ ꞌrabbẽẽt hõdẽĩ.”
MAT.6.25	“Nẽẽthĩ, haduhaakuunga, ma hapuppuddu, hĩnĩngĩtĩ rũgẽt cunuung, hode hĩnĩngĩtĩ ꞌgii ꞌcĩ hatĩ adaku hĩ ꞌcĩ ahuddu, hĩ ceremwa ꞌcĩg ahimittu. Hõllõngaa nooyyia aaddi rũgẽtĩ hĩllõõan ꞌgẽẽn nẽ ĩllõõan ẽlẽ ceremwa? 
MAT.6.26	Ĩcĩnĩt nõõ hĩbaallĩ cĩg hẽẽtkujjieen, hõllõngaa akannĩ nẽẽgĩ hode ajanni, hode aꞌnyak ĩragẽẽt cĩg haalu nẽ aalla irohĩt Maaꞌnyu cĩ hẽẽtkujjieen ĩhõõggõ noho. Hõllõngaa nooyyia ĩllõõannu niig hĩbaallĩ?
MAT.6.27	“Nganĩ hõrggẽẽnaa cunuung ꞌcĩ occa ĩttõõrĩkĩ hayũngĩ kõr hõdẽẽthõng rũgẽtaa cĩnnĩ? 
MAT.6.28	Inni ahayũngattĩ niig, hĩnĩngĩtĩ ceremwa haaga ho? Ĩcĩnĩt nõõ ꞌgõõl ꞌcĩ alĩꞌthĩ nyetturi cĩg moru, aitiõõ nẽẽg hõllõngaa adticanni hode ẽhẽnyta ceremwa. 
MAT.6.29	Tananga ꞌThõlõmõõnẽ baliittaa cĩnnĩ vẽlẽk, nga hitihimi haau hĩ nyetturi cieegi. 
MAT.6.30	Aaꞌnyĩk Nyekuci ꞌlẽẽmĩth ꞌcĩ aaĩ noho ho artĩ vẽlẽk ꞌcĩg alĩꞌtha mõrõtõõ, tananga aaĩ kõr nicci, ma lohotha udhuhoothĩk ꞌgwoyyiatõõ. Adĩmaneekuung ꞌthẽk hatĩ Nyekuci ngagiit hẽlẽggĩ ꞌcĩg mẽẽlĩg! Inni ꞌthẽk aꞌnyahit lemiinit ꞌcĩ hidici haaga ho?
MAT.6.31	“Ma hahayũnganiinnu nẽ ijittu eleeti iittu, ‘Hammũda occa hatĩ ꞌgii ꞌcĩ hadak ĩĩna?’ Hode ‘Hattiha occa hatĩ ꞌgii ꞌcĩ hahũd ngaana?’ Hode ‘Hammũda occa ꞌthẽk hatĩ ceremwa ꞌcĩg hahimit ĩĩna?’ 
MAT.6.32	Eet ꞌcĩg hõllõngaa aga Nyekuc diooni, ꞌcĩg aꞌnyak muhẽẽnĩt ꞌcĩ aaĩ nohota. Aga Maaꞌnyu cĩ hẽẽtkujjieen ngaatĩ adiimmu niig hẽlẽggĩ iccig vẽlẽk. 
MAT.6.33	Nẽẽthĩ, hẽlẽggẽẽnnĩĩ cĩg vẽlẽk, idiimit nõõ habuccieet cĩ Nyekuci hĩ thõõth cĩnnĩ ꞌcĩ aũlan ĩĩcĩ oou. Nẽẽthĩ hatĩ aaꞌnyuung hẽlẽggĩ vẽlẽk ꞌcĩg adiimmu niiga.
MAT.6.34	“Ma hapuppuddu, hĩnĩngĩtĩ waathĩn cĩ lohotha. Agawa hatĩ kõrra cĩ lohotha ꞌgõõl cĩnnĩ ẽmmẽn. Hĩnĩngĩtĩ waathĩnĩ ma aaĩ ho, aꞌnyak pĩĩrnanĩt cĩnnĩ ꞌcĩ ẽllẽẽnnõõ.”
MAT.7.1	“Ma hetteediku ꞌgoonogu thõõth, haau hĩcĩ hatĩ aitiõõ Nyekuci hõllõngaa etteedikuung ngagiit buúk thõõth. 
MAT.7.2	Hĩnĩngĩtĩ etteedikuung hatĩ Nyekuci ngagiit buúk thõõth, ꞌgõõlaa ꞌcĩ gõõng etteediku niig ꞌgoonogu! Adĩmaneekuung hatĩ nẽẽ thõõth ꞌcĩ gõõng adĩmaneeku niig ꞌgoonogu.
MAT.7.3	“Inni cĩĩn nii tahahaac ꞌcĩ mĩllĩꞌnyĩ hebereecaa cĩ ꞌgotonoonu nẽ iittiõõ hõllõngaa acini iggooli ꞌcĩ aaĩ hebereecaa cunni ho? 
MAT.7.4	Occa gõõng anneehi nii ꞌgotonu, ‘Ĩꞌnya hittihaaii tahahaac ꞌcĩ mĩllĩꞌnyĩ hebereeca,’ nẽ nẽẽ aꞌnyahi nii iggooli hebereecaa cunni hutuno? 
MAT.7.5	Nii oloꞌngiaahiti, ꞌtiha nõõ iggooli ꞌcĩ aꞌnyahi hebereecaa cunni ho hátĩ cĩnĩ jurrung, nẽẽthĩ hátĩ ittiha tahahaac ꞌcĩ mĩllĩꞌnyĩ hebereecaa cĩ ꞌgotonoonu.
MAT.7.6	“Ma haaꞌnyiku ũthũrẽẽt ꞌgii ꞌcĩ aꞌngirannii cĩ Nyekuci. Nẽ ma hadhuheeku ꞌngõõhĩꞌnya pẽalꞌnya.
MAT.7.7	“Ijinit, hátĩ haaꞌnyĩhoothĩhuunga. Idiimit, hátĩ ummuddia. Uruhit hattũũg nẽ hatĩ ubbuuhothoothĩhuunga. 
MAT.7.8	Hĩnĩngĩtĩ ẽẽtĩ ꞌcĩ ajin ꞌgiimwa, aanytĩhoothĩk hatĩnĩ nẽ ẽẽtĩ ꞌcĩ adiim ꞌgiimwa, ammũda hatĩnĩ nẽ abbuuhothoothĩk hatĩ hattũũg eet ꞌcĩ aruhi.
MAT.7.9	“Nganĩ occa hõrggẽẽnaa cunuung ꞌcĩ ma ajin ngeerĩnĩ ũbũnĩ aaꞌnyĩk hinnia bẽẽ? 
MAT.7.10	Hode ma ajin ngeerĩnĩ ulugooc aaꞌnyĩk hinnia hũkaat? 
MAT.7.11	Má agayyu niig tananga abaꞌthu, ngaatĩ aaꞌnyiku lõhõlĩ cugguung ꞌbaaninit ꞌcĩ abũnnaa, ĩĩn occa hatĩ ꞌbaaniniti ꞌcĩ aaꞌnyĩk Maaꞌnyu cĩ aaĩ hẽẽtahujjieen eet ꞌcĩg ajin ĩnõõnnõ hutuno? 
MAT.7.12	Nẽẽthĩ hẽlẽggẽẽnnĩ vẽlẽk, ĩdĩmatteek ꞌgoonogu thooꞌthiok vẽlẽk ꞌcĩg adiimmu niig hĩdĩmatteehuung nẽẽg ngagiita, hĩnĩngĩtĩ arũma thõõth ciee Nyattal hĩ thõõth cĩ Põrõvẽtaaꞌnyanu vẽlẽk.
MAT.7.13	“Uduhunit hattũũg ꞌcĩ lũdũcĩ. Hĩnĩngĩtĩ padtac hattũũg hĩ ꞌgõõl ꞌcĩ õkõõĩ eet ĩĩcĩ daahĩthõõ nẽ mẽẽlĩg eeta ꞌcĩg aduhun ngaatĩho. 
MAT.7.14	Nẽẽthĩ, lũdũc hattũũg ꞌcĩ õkõ ĩĩcĩ rũgẽtõ. Nẽ õkõmĩ ngaatĩ hanũĩ ꞌgõõl ꞌcĩ õkõ ĩĩca ho gẽrrẽẽt, nẽ hĩdĩcĩg eeta ꞌcĩg ẽdẽcĩ ꞌgõõl tĩho.
MAT.7.15	“Ĩcĩnĩt põrõvẽtaaꞌnya ꞌcĩg ĩĩn oloꞌngiaak jurrung! Hĩnĩngĩtĩ au nẽẽg hĩ ngagiit tarbalĩg haauto hĩ aꞌtha, nẽ ĩko ꞌthinneetinitõõ cĩggĩĩng, aattĩg hĩ huduumwaana ꞌcĩg au arukuung thõng. 
MAT.7.16	Occa agayyu ĩhõõggõ, hĩnĩngĩtĩ thooꞌthiok ꞌcĩg adtican nẽẽgĩ. Nganĩ occa ꞌcĩ adũũca ꞌmũũnĩc cĩĩlkanooca, hode nganĩ ꞌcĩ occa adũũca hõmmõõk hẽẽnĩĩ ꞌcĩg ĩĩn bĩlla? 
MAT.7.17	Hẽẽt ꞌcĩ abũnnaa õddõngta ꞌgẽẽn ꞌcĩ abũnnaa, nẽẽthĩ, õddõngõta hẽẽt ꞌcĩ abathĩ ꞌgẽẽn ꞌcĩ abathĩ. 
MAT.7.18	Aitiõõ hẽẽt ꞌcĩ abũnnaa hõllõngaa occa õddõngta hẽẽt ꞌcĩg abbiiri ꞌcĩg abathĩ nẽ hẽẽt ꞌcĩ abathĩ, hõllõngaa occa õddõngta hẽẽn ꞌcĩg abbiiri ꞌcĩg abũnnaa. 
MAT.7.19	Hẽẽt ꞌcĩ hõllõngaa õddõngta hẽẽn ꞌcĩg abbiiri ꞌcĩg abũnnaa, eꞌngeddoothĩk hatĩ looc nẽ udhuhoothĩk ꞌgwoyyiatõõ. 
MAT.7.20	Occa ꞌthẽk agayyu niig põrõvẽtaaꞌnya ꞌcĩg ĩĩn oloꞌngiaak ko, hĩnĩngĩtĩ thooꞌthiok ꞌcĩg adtican nẽẽgĩ.
MAT.7.21	“Hõllõngaa eet vẽlẽk ꞌcĩg aũyya nganĩĩt anneeka, ‘Makayyioohit, Makayyioohit,’ ꞌcĩg hatĩ aduhun habuccieet cĩ hẽẽtkujjieen. Nẽẽthĩ, eet ꞌcĩ adtican dtiic cĩ Nyakangaan caannĩ cĩ hẽẽtkujjieen diooni, ꞌcĩ hatĩ aduhuni. 
MAT.7.22	Kõr ꞌcĩ hatĩ etteedini thooꞌthioha, mẽẽlĩg hatĩ eeta ꞌcĩg aũũyya nganĩĩt anneeka, ‘Makayyioohit, Makayyioohit, ma baa tarĩ hirrioonĩka eet ꞌthaarĩĩ cugunnig, hiiggiayyia loriẽẽt ꞌcĩg abathĩ nẽ hidticatta thooꞌthiok ꞌcĩg mẽẽlĩg ꞌcĩg ĩnaat eeta?’ 
MAT.7.23	Nẽẽthĩ, haduhaahi hatĩ naa ĩhõõggõ cũrũmũũm hanneehi, ‘Hõllõngaa hagayyuung naa ngagiit ũdũt. Ammanyattĩ ngaati, niig eeta ꞌcĩg adĩmannu thooꞌthiok ꞌcĩg abathĩ dtẽc ko!’
MAT.7.24	“Nẽẽthĩ hoti ho, ẽẽtĩ ꞌcĩ athĩhĩ thooꞌthiok cĩgannĩg ko nẽ idticanõõĩ, aaĩ nẽẽ hĩ ẽẽtĩ ꞌcĩ ẽggẽẽnyĩth ꞌcĩ ẽhẽnyĩt ꞌcieeth lõbaraba hujjieen. 
MAT.7.25	Tananga hĩtĩĩl tammu cobbi ꞌcĩ aku ngõõta, hirik tawanĩ nẽ ĩbbĩtĩt liillioha, huuhan ngõõtĩ hĩdda ꞌcieeth, aalla hatĩ hõllõngaa arribanni, hĩnĩngĩtĩ ẽhẽnytĩ lõbaraba hujjieen. 
MAT.7.26	Nẽẽthĩ, ẽẽtĩ ꞌcĩ hõllõngaa athĩhĩ thooꞌthiok cĩgannĩg ko nẽ idticanõõĩ, aaĩ nẽẽ hĩ ꞌgiiꞌthiahiti ꞌcĩ ẽhẽnyĩt ꞌcieeth ngaatĩ ĩĩn hathaac. 
MAT.7.27	Ma ikia ĩtĩĩl tammu cobbi hĩbbĩtĩt liillioha, huuhan ngõõtĩ nẽ ĩdda ꞌcieeth niccia, arribanni hatĩ ꞌcieeth niccia hĩĩ lõõcĩ ꞌthĩĩ.”
MAT.7.28	Ma baa ẽdẽcaak Yeesu ngaatĩ aduhaanĩ thooꞌthiok iccig, ikia ubulan lothippit ꞌlimmanĩ cĩnnĩ ho gẽrrẽẽt, 
MAT.7.29	hĩnĩngĩtĩ baa alliman nẽẽ eet makaaꞌthĩta nẽ hõllõngaa allimanni hĩ ꞌlimmanniooha cĩg nyattal cĩ Mũũꞌtha.
MAT.8.1	Ma baa ulluuccia Yeesu muura hujjieen, ikia ũnũ lothippiti cobbi gẽrrẽẽt ĩnõõnnõ. 
MAT.8.2	Ma nĩngaata, uppwaannak ĩnõõnnõ eet umwaa ꞌcĩ adak helleggeri
MAT.8.3	Nĩngĩtĩ ataadĩkĩ Yeesu aꞌthiit cĩnnĩ ẽllaa cĩ eet nicci nẽ ĩĩnnĩk, “Hadiimmii naa nganiit bũna.” Nĩngĩtĩ aꞌnginõõꞌthĩ helleggeri noho matadaꞌnyak. 
MAT.8.4	Ma ho, ĩĩnnĩk Yeesu ĩnõõnnõ, “Ma haduhaahi eet umwa thõõth icci. Deceek bĩĩt teretheek paadĩr
MAT.8.5	Ma baa õdõlan Yeesu Kapernaum, ũꞌthũkũcoothĩk ꞌgaalacĩ cĩ ũũrũta
MAT.8.6	Baa aduhaak nẽẽ Yeesu anneek, “Makayyioohit, appĩĩrna dticciannioohiti caannĩ umwaa õlõ gẽrrẽẽt halallia ẽlẽ.”
MAT.8.7	Nĩngĩtĩ annẽẽkĩ Yeesu ĩnõõnnõ, “Hakuu hatĩ hẽẽla ĩnõõnnõ hũbũna.”
MAT.8.8	Anneek hinnia ꞌgaalacĩ Yeesu, “Makayyioohit, hõllõngaa hũũppani naa ngaatĩ occa haꞌnyahaanni nganiit õlõõ caannĩ. Duha nẽẽ nii thõõth haaga, hátĩ hũbũna dticciannioohiti caannẽẽnĩ. 
MAT.8.9	Hĩĩnĩ naa buúk ꞌgaalac ꞌcĩ haꞌnyahi makayyiook cĩgannĩg nẽ hĩĩnĩ eet ꞌcĩ haggami ũũrũta. Má hanneehi ũũrũtaac umwa, ‘Bĩtõ,’ õkõ ꞌthẽk hĩcĩ haduhaahi naana nẽ má hanneehi umwa, ‘Ijjia,’ aku ꞌthẽk hĩcĩ hanneehi naa ho. Má hanneehi dticciannioohit caannĩ, ‘Dĩman ꞌgiimwa,’ adtican ꞌthẽk ꞌgõõlaa tĩho.”
MAT.8.10	Ma baa athĩhĩ Yeesu thõõth icci ho, ukuleek ꞌjieen gẽrrẽẽt, nĩngĩtĩ annẽẽkĩ eet ꞌcĩg baag anũ ĩnõõnnõ, “Haduhaakuung dĩdĩ, nga hũmmũda eet ꞌcĩ aꞌnyak lemiinit ꞌcĩ aaĩ hoti eetinii cĩg Ĩꞌthĩraẽlĩ. 
MAT.8.11	Nẽ hanneekuung mẽẽlĩg hatĩ eeta ꞌcĩg au loonyinii cĩg uruto hĩ ꞌcĩg au ĩĩcĩ õkõlõõthĩkĩ kõrra, hiita hũrũmtĩ hĩ Abũrahaamõ hĩ Iꞌthaako hĩ Yakobo, ngaatĩ adahĩ karrama habuccieetaa cĩ hẽẽtkujjieen. 
MAT.8.12	Nẽẽthĩ, eeta ꞌcĩg occa baa aattĩg habuccieetaa cĩ hẽẽtkujjieen, iggiaoothĩk hatĩ battaala muguratõõ hĩccĩnĩt luulu nẽ adahit nyĩgĩt huciitha.”
MAT.8.13	Nĩngĩtĩ annẽẽkĩ Yeesu ꞌgaalac cĩ ũũrũta, “Bĩtõ! Adĩmanni ꞌthẽk hatĩ thõõth hĩcĩ elemu nii ho.” Nẽ baa ũbũna dticciannioohiti cĩnnĩ ho ꞌthaa niccia noho.
MAT.8.14	Ma baa ikia uduhun Yeesu ꞌcieeth cĩ Pẽẽtũrũ, õkõ hinnia adtuuha inyitti Pẽẽtũrũ oongi loota aĩ ẽlẽ lõbbĩĩ lõbbĩĩ. 
MAT.8.15	Ma nĩngaata, ikia uhum Yeesu aꞌthiit cĩ inyitti Pẽẽtũrũ ho, nĩngĩtĩ alahanẽẽkĩ abuurꞌthet ĩnõõnnõ hĩtĩnga hidticaneek Yeesu ꞌgẽẽn.
MAT.8.16	Ma ꞌjiaatĩn niccia, aꞌnyaktaak eeta Yeesu eet ꞌcĩg aꞌnyak loriẽẽt ꞌcĩg abathĩ. Baa iiggia nẽẽ loriẽẽt ꞌcĩg abathĩ ꞌtirriaanaa cĩ thõõth ꞌcĩ aduha nẽẽnĩ nẽ aaꞌnyĩk eet ꞌcĩg baag õmmõõrĩ vẽlẽk hũbũttaathõ. 
MAT.8.17	Baa adticanni thõõth ciee hẽdẽcaak thõõth baa aduha põrõvẽtaacĩ Iꞌthaia aĩ,
MAT.8.17	“Iiggia nẽẽ mooriꞌthiook cĩggaang vẽlẽk
MAT.8.17	nẽ aaꞌnyeet ngagĩĩt hũbũttayyia.”
MAT.8.18	Ma baa adtuuha Yeesu lothippit ngaatĩ irriamanẽẽkĩ ĩnõõnnõ ho, ikia uduhaak nuyyiook cĩgĩnnĩg habaaktĩ hõõt dhoortaa cĩ bũlũc cĩ ꞌGalileea. 
MAT.8.19	Ma ho, ikia ꞌlimmannioohiti cĩ nyattal cĩ Mũũꞌtha ĩĩnnĩk ĩnõõnnõ, “ꞌLimmannioohit, hanuyyii naa nganiit ꞌgoolliohĩ vẽlẽk ĩcĩg õkõõĩ.”
MAT.8.20	Ẽdẽcĩ Yeesu anneek, “Aꞌnyak irrieerrwaana ꞌlõõhĩt nẽ aꞌnyahit hĩbaallĩ ꞌcieethi cĩggĩĩng, nẽẽthĩ aitiõõ Ngeertĩ Eeto
MAT.8.21	Ma nĩngaata, ĩĩnnĩk nuyyioohiti umwaa tarĩ Yeesu, “Makayyioohit, ĩꞌnya nõõ hũũk hada nyakangaan caannĩ nẽ hikia hunuii nganiita.”
MAT.8.22	Ẽdẽcĩ Yeesu ĩnõõnnõ anneek, “Nũaa nganĩĩta, aꞌnyĩĩk daakiak hadaacõ eleeti cĩggĩĩng ẽmmẽn.”
MAT.8.23	Nĩngĩtĩ õtõdĩ Yeesu hĩ nuyyiook cĩgĩnnĩg haahũl. 
MAT.8.24	Ma nĩngaata, ĩtĩngaayyia ngõõtĩ umwaa hĩdĩĩkoothong ꞌcĩ attiran gẽrrẽẽt ꞌcĩ õmmõõnnĩ bũlũc hiꞌngoꞌthiaak maama haahũlatõõ. Nẽẽthĩ, baa hinnia ammũdeek oongi Yeesu thõng. 
MAT.8.25	Nĩngĩtĩ õõ attirani nuyyiooha ĩnõõnnõ annẽẽkĩ, “Makayyioohit, eleeta! Hõõt hutududdi naaga!”
MAT.8.26	Ẽdẽcĩ Yeesu ĩhõõggõ anneek, “Niig eeta ꞌcĩg aꞌnyaku lemiinit ꞌcĩ hidici haaga ho, itieelinnu inni?” Ma ho, ĩtĩnga Yeesu nẽ eggerenyeek ngõõt hĩ maam hĩbĩlĩt. Nĩngĩtĩ au abĩllĩ dĩdĩ hĩĩ lõõcĩ ꞌthĩĩ.
MAT.8.27	Baa abulan nuyyiook thõõth ciee gẽrrẽẽt nẽ ijitto ĩĩtõ, “Eet occa gõõng ꞌcĩ aattĩ aaĩ hutuno ciee athĩhĩ ngõõtĩ hĩ maam ko?”
MAT.8.28	Ma urutaa ꞌcĩ abaahõĩ Yeesu bũlũc, ikia õdõlan dẽmẽt ngaatĩ õbõhõõ hĩ looc cĩ ꞌGadarene, nĩngĩtĩ ẽdẽcĩ ꞌgõõla. Ma ho, iita ommottio hĩ eet ũgĩ ꞌramma ꞌcĩg aꞌnyak loriẽẽt ꞌcĩg abathĩ. Baa au eeta cieeg ngaatĩ adaiini daakiaha. Nẽ baa aꞌthĩlan nẽẽg gẽrrẽẽt hiittiõõ eet ꞌcĩ ẽttẽẽd ꞌgõõlaa tĩho tõõ. 
MAT.8.29	Ma ho, eggerenyit ĩĩtõ, “Adiimi nii hĩ ngagĩĩt neegi Ngeertĩ Nyekuci? Ikia nii uukeet ngagĩĩt nga hũttũbanoothĩk kõrra baa eberriaa ꞌcĩ hatĩ ukẽẽttõ?”
MAT.8.30	Baa ẽgĩ tẽẽnyĩ cĩ ꞌngõõhĩꞌnyannu ꞌrẽẽna hĩdĩhĩdĩĩc. 
MAT.8.31	Nĩngĩtĩ ĩĩlalẽẽkĩ loriẽẽta ꞌcĩg abathĩ ho Yeesu annẽẽkĩ, “Má itiggiaeet ngagĩĩta, ꞌthooĩheet nuun hoottia tẽẽnyaa cĩ ꞌngõõhĩꞌnyannu hata.”
MAT.8.32	Ma ho, ĩĩnnĩk Yeesu ĩhõõggõ, “Õõtõ!” Nĩngĩtĩ aduknaanĩ loriẽẽta ꞌcĩg abathĩ ho eleetinii cĩg eet ꞌcĩg ĩĩn ꞌramma ho battaala, nẽ edeccieek tẽẽnyaa cĩ ꞌngõõhĩꞌnyannu, nĩngĩtĩ uumuroothĩkĩ ꞌthilla hedeccieek bũlũcatõõ hutududdi hĩĩ lõõcĩ ꞌthĩĩ. 
MAT.8.33	Ma nĩngaata, ukulit tũhayyiooha cĩg ꞌngõõhĩꞌnyannu ho, õõt uduktaak eet ꞌtaaũna thõõth icci hĩ thõõth cĩ eet ꞌcĩg ĩĩn ꞌramma ꞌcĩg aꞌnyak loriẽẽt ꞌcĩg abathĩ ho. 
MAT.8.34	Nĩngĩtĩ allũnganniaanĩ eeta vẽlẽk ꞌtaaũna hõõt hommottio hĩ Yeesu. Ma baa adtuuha nẽẽg ĩnõõnnõ ho, iita ĩĩlallieek ĩnõõnnõ hũtũngeek looc cĩnĩĩng.
MAT.9.1	Baa õtõd Yeesu haahũl nẽ abaahĩ ũũk ĩĩcĩ ꞌtaaũn cĩ õlõ cĩnĩĩng. 
MAT.9.2	Ma hĩdĩĩkoothong, irriongatta eeta ũgẽẽgĩ eet ꞌcĩ alalliaa ẽlẽ oongi lotoonwa. Ma baa acĩn Yeesu lemiinit cĩnĩĩng ko, ikia ĩĩnnĩk eet ꞌcĩ alalliaa ẽlẽ ho, “Ngeertĩ, aꞌnyĩĩk ꞌthĩnĩt hõkõm. Ũtũngtoothĩk nganiit ꞌthẽccanẽẽta cugunnẽẽgĩ.”
MAT.9.3	Ma nĩngaata, othoothito ꞌlimmanniooha ũgẽẽgĩ cĩg nyattal cĩ Mũũꞌtha nyaagwaana ĩĩtõ, “Aĩ ẽẽtĩ ciee hĩĩnĩ Nyekuc!”
MAT.9.4	Baa aga Yeesu muhẽẽnĩt cĩnĩĩng ko, nĩngĩtĩ annẽẽkĩ, “Inni ummuhit thooꞌthiok ꞌcĩg ĩĩn ꞌriiring ꞌthinneetinii cugguung ko? 
MAT.9.5	Thõõth iina ꞌcĩ ammũjĩ, ꞌcĩ hannẽẽkĩ eet icci alalliaa ẽlẽ ho, ‘Ũtũngtoothĩk ꞌthẽccanẽẽta cugunnẽẽgĩ,’ hode ꞌcĩ hannẽẽkĩ, ‘Tĩnga tõõ’? 
MAT.9.6	Nẽẽthĩ, heterꞌtheekuung naa ngaatĩ aꞌnyahĩ Ngeertĩ Eeto makaaꞌthĩt ꞌcĩ ammaannĩkĩ eet ꞌthẽccanẽẽt, loota nĩnga.” Nĩngĩtĩ annẽẽkĩ Yeesu eet ꞌcĩ alalliaa ẽlẽ ho, “Tĩnga! Dũhan lotoonu bĩĩt ĩĩcĩ olu.”
MAT.9.7	Nĩngĩtĩ ĩꞌngaannĩ ẽẽtĩ noho, wẽtẽttẽl hũũk ĩĩcĩ olu. 
MAT.9.8	Ma baa acĩn lothippiti thõõth icci ho, iita aꞌngalilli nẽẽg gẽrrẽẽt ũdũt nẽ ĩdĩhĩthĩt Nyekuc ꞌcĩ aaꞌnyĩk eet makaaꞌthĩt ꞌcĩ aaĩ noho ho.
MAT.9.9	Ma baa ĩtĩnga Yeesu nĩngaata ũũha, ikia ẽdẽẽnyõthĩ eet umwa ꞌcĩ haĩ Maatteeo iccioloongan ngaatĩ aayyi ẽẽtĩ ꞌcĩ alũt occoro. Ma ho, ũtũvvũ ĩnõõnnõ ĩĩnnĩk “Ijjia nũaa nganĩĩta.” Nĩngĩtĩ ĩꞌngaannĩ Maatteeo nĩĩcĩ noho nẽ ũnũ ĩnõõnnõ.
MAT.9.10	Ma baa nga aduhi Yeesu ꞌcieethaa cĩ Maatteeo hĩ nuyyiook cĩgĩnnĩg, iita eeta ꞌcĩg mẽẽlĩg ꞌcĩg alũt occoro hĩ ꞌthẽccanniook vẽlẽk hiita hadahit ꞌgẽẽn hĩ ĩnõõnnõ. 
MAT.9.11	Ma baa adtuuha Variꞌtheei thõõth icci ho, iita ijinit nuyyiook cĩgĩnnĩg ĩĩttĩk, “Inni hudukto ꞌlimmannioohiti cunuung hĩ eet ꞌcĩg alũt occoro hĩ ꞌthẽccanniook ko?”
MAT.9.12	Ĩko nẽẽ ĩthĩk Yeesu thõõth icci nẽ ẽdẽc ĩhõõggõ ĩĩnnĩk, “Hõllõngaa eet ꞌcĩg abũnnaa ꞌcĩg adiim akĩĩm, eet ꞌcĩg õmmõõrĩ ꞌcĩg adiimi. 
MAT.9.13	Õõt da nõõ umuddia thõõth baa aduha ꞌBuuhi cĩ Nyekuci aĩ, ‘Haccamanaa naa tamaati, hõllõngaa haccamanaa ꞌgaarrieenit,’
MAT.9.14	Ma kõr umwa, iita ijinit nuyyiooha cĩg Yõaannẽ Yeesu ĩĩttĩk, “Inni baa hedettiaawa naag hĩ Variꞌtheei eleeti ꞌgẽẽna nẽ iittiõõ nuyyiooha cugunnig hõllõngaa ẽdẽta ho?”
MAT.9.15	Ẽdẽcĩ Yeesu ĩhõõggõ anneek, “Occa gõõng ẽdẽta heerinniooha cĩg nyattaraanak eleeti ꞌgẽẽna, hatĩ nga arũmĩ hĩ ĩhõõggõ hutuno? Aku hatĩ kõrra ꞌcĩ aggammaanĩ lõõcĩ ĩhõõggõ nyattaraan, nẽẽthĩ hatĩ edettia nẽẽg eleeti ꞌgẽẽna.
MAT.9.16	“Aitiõõ ẽẽtĩ ꞌcĩ ahubeek cẽrẽm ꞌcĩ ĩĩn ngeju cẽrẽmaa ꞌcĩ ũnũũk tõõ. Hĩnĩngĩtĩ ẽrrẽẽc hinnia hatĩ cẽrẽm ꞌcĩ ĩĩn ngeju ho ꞌcĩ ũnũũk hĩĩ maka loppulacĩ. 
MAT.9.17	Aitiõõ ẽẽtĩ ꞌcĩ adũddeek mẽrtĩ cĩ viinoo ꞌcĩ ĩĩn ngeju hutubẽẽtĩĩ ꞌcĩg ũnũũhĩtõ
MAT.9.18	Ma baa nga õthõõth Yeesu, uppwaanna ꞌgaalacĩ umwaa hikia hakat huruꞌnyia nẽ ĩĩ, “Nga adaakna loholeec aa iyyohoothong. Ijjia taadĩk aꞌthiit cunni ẽllaa cĩnnĩ, hátĩ hũrũga.” 
MAT.9.19	Nĩngĩtĩ ĩꞌngaannĩ Yeesu hĩ nuyyiook cĩgĩnnĩg nẽ ookorit hĩ eet tĩho.
MAT.9.20	Ma nĩngaata, ikia ũnũ ngaa umwaa ꞌcĩ baa arik ẽlẽ irkiꞌnyia õmmõtõ hĩ ꞌramma Yeesu uruta, ĩꞌthõng hikia huhum eetoc cĩ cẽrẽm cĩnnĩ. 
MAT.9.21	Baa ammuk ngaa ciee ꞌthĩnĩtatõõ cĩnnĩ aĩ, “Má huhuma eetoc cĩ cẽrẽm cĩnnĩ haaga, habũnna hatĩnĩ.”
MAT.9.22	Ma ho, ubbuudi Yeesu nẽ udtuuha ĩnõõnnõ nĩngĩtĩ annẽẽkĩ, “Aꞌnyĩĩk ꞌthĩnĩt hõkõm tĩnaatĩ. Aaꞌnyi lemiiniti cunni bũna.” Ma ꞌthẽk nĩngaata noho, ũbũna ngaa niccieeni.
MAT.9.23	Ma baa uduhun Yeesu halang cĩ ꞌgaalacõ, ũũk udtuuha eet ꞌcĩg adtak loboruẽẽt hĩ lothippit ꞌcĩ awacak gẽrrẽẽt, 
MAT.9.24	nĩngĩtĩ annẽẽkĩ, “Õõt battaala, nga hadaak loholeeca, oongi nẽẽ haaga.” Baa hinnia arannĩ eeta Yeesu thõng. 
MAT.9.25	Ma baa urutaa ꞌcĩ ũũhĩ lothippiti battaala, ikia uduhun Yeesu ꞌcieetõõ hũũk haggam loholeec aꞌthiit, nĩngĩtĩ ĩꞌngaannĩ loholeec ꞌjieena. 
MAT.9.26	Nĩngĩtĩ aku ĩꞌthanõthõõthĩkĩ nyeemuut ciee looc tĩho vẽlẽk.
MAT.9.27	Ma baa nga õvvõ Yeesu ꞌgõõla, iita ũnnẽẽcõ eeta ũgẽẽgĩ ꞌramma ꞌcĩg rubettĩg ĩnõõnnõ nẽ ĩĩtõ, “Ngeertĩ Daavide,
MAT.9.28	Ma baa uduhun Yeesu ꞌcieetõõ, iita rubenniaaha hĩ ĩnõõnnõ nẽ ijin nẽẽ ĩhõõggõ ĩĩnnĩk, “Elemmu niig occa hũũlũ naa ngaatĩ heelluung ngagiit ũbũttaathõ?”
MAT.9.28	Ẽdẽcĩ nẽẽg aĩ, “Eei Makayyioohit.”
MAT.9.29	Nĩngĩtĩ ahumi Yeesu hẽbẽrĩ cĩggĩĩng nẽ ĩĩ, “Hĩnĩngĩtĩ lemiinit cunuung aꞌnyĩĩk thĩ da haau hĩcĩ adiimmu niig ko.” 
MAT.9.30	Ma nĩngaata, iita ĩcĩttĩ hẽbẽrĩ cĩggĩĩng. Ma ho, itilo Yeesu ĩhõõggõ gẽrrẽẽt ĩĩnnĩk, “Ma hooyyu haduhaaku eet umwa thõõth icci ũdũt.” 
MAT.9.31	Baa hinnia õõ ĩꞌthaanĩk nẽẽg nyeemuut icci looc tĩho hũtũrũũr.
MAT.9.32	Ma baa nga õõ Yeesu hĩ nuyyiook cĩgĩnnĩg battaala, iita aꞌnyaktaak eeta ũgẽẽgĩ ĩnõõnnõ, eet umwa ꞌcĩ hõllõngaa õthõõth, hĩnĩngĩtĩ aꞌnyak lori ꞌcĩ abathĩ. 
MAT.9.33	Ma urutaa cĩ itiggiaĩ Yeesu lori ꞌcĩ abathĩ, ikia õthõõth ẽẽtĩ lõꞌngõõc. Baa akuleek lothippiti ꞌjieen nĩngĩtĩ õthõõthĩ eeta aĩnnĩ, “Gõõng nga hedeeꞌnyia thõõth ꞌcĩ aaĩ hoti Ĩꞌthĩraẽla hũtũrũũr!”
MAT.9.34	Baa hinnia aĩ Variꞌtheei, “Habu cĩ loriẽẽt ꞌcĩg abathĩ ꞌcĩ aaꞌnyĩk ĩnõõnnõ makaaꞌthĩt ꞌcĩ iiggiaĩ loriẽẽt ꞌcĩg abathĩ ho.”
MAT.9.35	Baa õkõ Yeesu ꞌtaaũnnioohĩ hĩ olooyyiohĩ vẽlẽk alliman eet ꞌCieethinii cĩg Laiittak, irrioon nyeemuut ꞌcĩ abũnnaa cĩ habuccieet cĩ Nyekuci nẽ aaꞌnyĩk eet ꞌcĩg õmmõõrĩ vẽlẽk hũbũttaathõ. 
MAT.9.36	Ma baa acĩn nẽẽ lothippiꞌnya ho, ikia atamaatĩk ĩhõõggõ, hĩnĩngĩtĩ baa atalmaanyanni nẽẽg nẽ ippiirria gẽrrẽẽt haauto hĩ aꞌtha ꞌcĩg aitiõõ tũhayyioohiti tõõ. 
MAT.9.37	Nĩngĩtĩ annẽẽkĩ nuyyiook cĩgĩnnĩg, “Maka janiiniti gẽrrẽẽt, hĩdĩcĩg hinnia dticcianniooha. 
MAT.9.38	Nẽẽthĩ hoti ho, ijinit Makayyioohit cĩ manu haꞌnyaha dticcianniook cĩg janiittak manatõõ cĩnnĩ.”
MAT.10.1	Ũtũvva Yeesu ꞌthooyyiak cĩgĩnnĩg õmmõtõ hĩ ꞌramma hiita hĩ ĩnõõnnõ nẽ aaꞌnyĩk ꞌtirrian ꞌcĩ iiggiaĩ loriẽẽt ꞌcĩg abathĩ hĩ ꞌcĩg ẽẽlanĩ eet mooriꞌthioohĩ cũũmõ cũũmõ.
MAT.10.2	ꞌThaarriok cĩg ꞌthooyyiak
MAT.10.3	Pilippo hĩ Bartolomeeo, Tomaaꞌthio hĩ Maatteeo baa ĩĩn eet ꞌcĩg alũt occoro, ꞌJeemith ngeertĩ Aliveo, hĩ Tadeeo; 
MAT.10.4	hĩ ꞌThimõõnẽ ꞌcĩ haĩ ꞌThilot,
MAT.10.5	Baa ĩꞌthõ Yeesu ꞌthooyyiak iccig ĩĩn õmmõtõ hĩ ꞌramma ho, ꞌgõõlaa ꞌcĩ annẽẽkĩ ĩhõõggõ, “Ma hooyyu hĩ eet ꞌcĩg hõllõngaa ĩĩn ꞌJudeei hode ꞌtaaũnnioohĩĩ cĩg eet cĩg Thamaria.
MAT.10.6	Õõt hĩ eet cĩg Ĩꞌthĩraẽlĩ diooni, hĩnĩngĩtĩ aattĩg nẽẽg hĩ aꞌtha ꞌcĩg iꞌngittõõthĩ ẽlẽk. 
MAT.10.7	Nẽ ma oottu, irrioonit nyeemuut ꞌcĩ aĩ, ‘Õbõhĩ habuccieet cĩ hẽẽtkujjieen aau ojoonu.’ 
MAT.10.8	Aanytĩk eet ꞌcĩg õmmõõrĩ hũbũttaathõ, uruguꞌthia eet ꞌcĩg adaahĩ, ũtũũnyĩt eet ꞌcĩg adak helleggeri nẽ itiggiayyu loriẽẽt ꞌcĩg abathĩ. Baa ammũdaannu niig ꞌbaaninit ꞌcĩ hõllõngaa adũmannu thõng, nẽẽthĩ ꞌyioko, eelit niig buúk eet haaga. 
MAT.10.9	Ma haꞌnyaku ꞌrabbẽẽt hode ꞌdaab hode maccĩrẽẽn. 
MAT.10.10	Nẽ ma haꞌnyaku locoburẽẽt hẽẽrõna hode ĩttooriku ceremwa ũgĩ hode caawa hode hĩbahĩt cĩ tohomiitto, hĩnĩngĩtĩ gõõng ꞌthẽk adiim dticcianniooha ꞌgẽẽn dtiicaa ꞌcĩ adtican nẽẽgĩ.
MAT.10.11	“Ma aduhunnu ꞌtaaũn hode õlõ umwa, ĩꞌthaac eet nẽ idiimtau eet ꞌcĩ õõrĩ ꞌthĩnĩt nẽ aauttu nĩngaata, ĩꞌthõng ũtũngteek nĩngĩtĩho. 
MAT.10.12	Má aduhunnu õlõ umwa, aanytĩk ꞌgattan cĩ ganõõnõ ngaatĩho. 
MAT.10.13	Má abũnnaa õlõ tĩho, aanytĩk ꞌgattan haau nĩngaata. Má aitiõõ, aanytĩk ꞌgattan cunuung ko, hõbõda hĩ ngagiita. 
MAT.10.14	Nẽẽthĩ, má aburruung eet umwaanĩ hode hõllõngaa athĩhĩ nyeemuut, utuddungteek tuduhaac cĩ ꞌthoo cugguung hĩĩ terethiinit ꞌcĩ aburruung nẽẽg ngagiit, hatĩ ũtũngteehu õlõ tĩho hode ꞌtaaũn tĩho. 
MAT.10.15	Haduhaakuung dĩdĩ, mẽẽn hatĩ ukẽẽnĩtĩ cĩ ꞌThõõdõmĩ hĩ ꞌGõmõõra
MAT.10.16	“Hĩꞌthooyyuung naa ngagiit aaut hĩ aꞌtha ꞌcĩg hĩꞌthooikuung hõrggẽẽnaa cĩ huduumwanu. Nẽẽthĩ, õõt eggeenyit aaut hĩ hũkaaꞌnya nẽ iittu tarbalĩg hĩ ngabuuthiꞌnya. 
MAT.10.17	Uꞌthuutti eleeti cugguung, hĩnĩngĩtĩ aggammuung hatĩ eeta nẽ oottuung lokihẽẽtĩ nẽ uuktuung ꞌCieethinii cĩg Laiittak. 
MAT.10.18	Aꞌnyakiaannu hatĩ lokihooa hĩ ꞌgaala ꞌcĩg obbitig hĩ habuẽẽta, hĩnĩngĩtĩ iiginnu nuyyiook cĩgannĩg. Ĩĩn hatĩ ciee kõr ꞌcĩ aduhaaku makayyiook hĩ eet ꞌcĩg hõllõngaa ĩĩn ꞌJudeei nyeemuut caannĩ. 
MAT.10.19	Nẽẽthĩ, ma aggamtuunga, ma hommothiinnu thõõth ꞌcĩ hatĩ ooyyu aduhaannu hode ooyyu hatĩ aduhaannu hutuno. Kõr niccia, adukiaakuung hatĩ thõõth ꞌcĩ ooyyu othooꞌthu, 
MAT.10.20	hĩnĩngĩtĩ hõllõngaa hatĩ ngagiit ꞌcĩg hatĩ othooꞌthu ho, Lori cĩ Maaconu ꞌcĩ hatĩ aduhaakuung thõõth ꞌcĩ hatĩ ooyyu othooꞌthu.
MAT.10.21	“Waathinnioohĩĩ nĩĩcag noho, õhõppõõcan hatĩ ꞌgotonnia ꞌgõtõnĩ huruhi hadaak nẽ õhõppõõcan maaꞌnyia loholeec cĩnnĩ. Aruhõõ hatĩ lohollia hĩ maajihi hĩ ngaaggi haanytĩk hurukti. 
MAT.10.22	Aaburreekuung hatĩ eeta vẽlẽk, hĩnĩngĩtĩ nganĩĩta. Nẽ ẽẽtĩ ꞌcĩ aꞌthũũnnĩ lemiinit cĩnnĩ ĩꞌthõng dtuurnanĩt cĩ lootu, eelliaa hatĩ nẽẽnĩ. 
MAT.10.23	Ma adĩmannuung eeta ꞌbuth ngaamwaanĩ, ũtũngteek nĩngĩtĩho nẽ ivvirru oottu ngaatĩ ꞌrĩĩng. Haduhaakuunga, hõllõngaa hatĩ ẽdẽcaaku ngaatĩ ooyyu ꞌtaaũnnioohĩĩ cĩg Ĩꞌthĩraẽlĩ vẽlẽk, õõaa ꞌcĩ nga hikiaaĩ Ngeertĩ Eeto.
MAT.10.24	“Hõllõngaa occa ĩllõõan loholeec cĩ ꞌthukuulo ꞌlimmannioohit cĩnnĩ, hode ĩllõõan appahaca makayyioohit cĩnnĩ. 
MAT.10.25	Ũũppan ngaatĩ occa aayyi loholeec cĩ ꞌthukuulo hĩ ꞌlimmannioohiti cĩnnẽẽnĩ nẽ occa ũũppan appahaca buúk ngaatĩ occa aayyi hĩ makayyioohiti cĩnnẽẽnĩ. Nẽ má aũyya eeta nganĩĩt baattĩ olu anneeka ꞌBeelthebub,
MAT.10.26	“Nẽẽthĩ hoti ho, ma hiꞌngolinnu eet umwa! Hẽlẽggĩ vẽlẽk ꞌcĩg aguꞌthi, appulanniaa hatĩ battaala nẽ hẽlẽggĩ vẽlẽk ꞌcĩg ammiꞌthi, au hatĩ edeeꞌnyia. 
MAT.10.27	Thõõth ꞌcĩ haduhaakuung naa muguratõõ, õõt othoothit waath nẽ thõõth ꞌcĩ ĩgõrꞌthaaki ẽẽtĩ hĩdĩĩc ĩtaata, othoothit thõõth tĩho õlĩla cĩ ꞌcieethu. 
MAT.10.28	Ma hiꞌngolinnu eet ꞌcĩg aruk ẽlẽ diooni nẽ hõllõngaa occa aruk lori buúk. Itingolli Nyekuc diooni ꞌcĩ occa aruk ẽlẽ hĩ lori cunuung ꞌgwoyyiaa ꞌcĩ aalla ũdũt. 
MAT.10.29	Hõllõngaa nooyyia ũũtĩ hĩbaallĩ ꞌramma ꞌcĩg kidicig ꞌrabbaacit hõdẽẽthõng? Nẽẽthĩ, hõllõngaa occa adhukiaak umwaa looc, nga haga Maaꞌnyu cĩ hẽẽtahujjieen. 
MAT.10.30	Tananga ĩmana cĩg õõ cunni buúk, itigiilli vẽlẽk. 
MAT.10.31	Ma hiteelinnu, hĩnĩngĩtĩ iiginnu niig eet ꞌcĩg tiirik ĩllõõannu hĩbaallĩ ꞌcĩg hidicig ꞌcĩg mẽẽlĩg.
MAT.10.32	“Ẽẽtĩ ꞌcĩ aduhaak eet ũgĩ aĩ hĩĩnĩ eet caannĩ, haduhaahi hatĩ naa buúk Baaba ꞌcĩ hẽẽtkujjieen hanneehi, ĩĩnĩ nii nuyyioohit caannĩ. 
MAT.10.33	Nẽẽthĩ, ẽẽtĩ ꞌcĩ abũrra nganĩĩt hẽbẽrẽẽnnĩĩ cĩg eetuk, haburi hatĩ naa buúk ĩnõõnnõ hẽbẽrẽẽnnĩĩ cĩg Baaba caannĩ cĩ hẽẽtahujjieen.
MAT.10.34	“Ma hammuku hainnu hakuu naa haꞌnyaha ganõn looccaa nĩĩcĩ. Hõllõngaa haꞌnyaha ganõn, haꞌnyaha bathi cĩ joro. 
MAT.10.35	Hakuu hikia hũtũhũ,
MAT.10.35	“ ‘Nyahaappanĩt hurukto hĩ maajihi,
MAT.10.35	nẽ urukto buheeci hĩ ngaaggi,
MAT.10.35	aruhõõ alawanĩta hĩ inyigwa.
MAT.10.36	Arũmeennu hatĩ hĩ mĩrõk halaꞌngiõõhĩtõõ cugguung.’
MAT.10.37	“Ẽẽtĩ ꞌcĩ ammĩnan maaꞌnyĩ hode aattĩnnĩ hĩllõõan ngaatĩ ammĩnanna nganĩĩta, hõllõngaa ĩĩn caannĩ. Nẽ ẽẽtĩ ꞌcĩ ammĩnan ngeerĩnĩ hode bũhaanyĩnĩ hĩllõõan ngaatĩ occa ammĩnanna nganĩĩta, hõllõngaa ĩĩn nẽẽ buúk eet caannĩ, 
MAT.10.38	nẽ ẽẽtĩ ꞌcĩ hõllõngaa irriongan hurucce
MAT.10.39	Ẽẽtĩ ꞌcĩ adiim aꞌthũũnnĩ rũgẽt cĩnnĩ loota nĩnga, adhuheek hatĩ rũgẽt cĩnnĩ ho tuu. Nẽ ẽẽtĩ ꞌcĩ adhuheek rũgẽt cĩnnĩ tuu, hĩnĩngĩtĩ nganĩĩta, aalla hatĩ rũgẽtĩ cĩnnĩ ũdũt.
MAT.10.40	“Ẽẽtĩ ꞌcĩ elemmuung ngagiita, ẽlẽmma nganĩĩt buúk nẽ ẽẽtĩ ꞌcĩ ẽlẽmma nganĩĩta, ẽlẽmĩ eet baa ĩꞌthõõannaa nganĩĩta. 
MAT.10.41	Nẽ ẽẽtĩ ꞌcĩ ẽlẽmĩ põrõvẽtaac hĩnĩngĩtĩ ĩĩn nẽẽ põrõvẽtaac, aaꞌnyĩhoothĩk hatĩ ĩnõõnnõ ꞌbaaniniti cĩ põrõvẽtaacõ. Nẽ má ẽlẽmĩ ẽẽtĩ eet umwa, hĩnĩngĩtĩ adĩman thooꞌthiok ꞌcĩg aũlanĩ, aaꞌnyĩhoothĩk hatĩ ĩnõõnnõ ꞌbaaniniti cĩ eet ꞌcĩ adĩman thooꞌthiok ꞌcĩg aũlanĩ. 
MAT.10.42	Nẽ má aaꞌnyĩk eet umwaa tarballiook cĩgannĩg ko hooppo cĩ maam ꞌcĩg alalĩ, hĩnĩngĩtĩ ĩĩn eet tĩho nuyyioohit caannĩ, haduhaakuung dĩdĩ, ammũda hatĩ nẽẽ ꞌbaaninit.”
MAT.11.1	Ma baa ẽdẽcaak Yeesu ngaatĩ ẽtẽrꞌthĩ nuyyiook cĩgĩnnĩg ĩĩn õmmõtõ hĩ ꞌramma ho ẽlẽk, ikia ĩtĩnga nĩngaata ũũk illimanõõ nẽ irrioon nyeemuut ꞌcĩ abũnnaa ꞌtaaũnnioohĩĩ cĩg ꞌGalileea.
MAT.11.2	Ma baa athĩhĩ Yõaannẽ dtiic ꞌcĩ adĩman Krĩstõ, baa nga aaĩ nẽẽ baabuuthatõõ ho, ikia ĩꞌthõ nuyyiook cĩgĩnnĩg, 
MAT.11.3	hõõt hijinit Yeesu hĩĩttĩk, “Nganiit ꞌcĩ hereeyyi ho? Hode occa nga hẽrẽẽanna eet umwa ꞌcĩ ꞌrĩĩng?”
MAT.11.4	Ẽdẽcĩ Yeesu ĩhõõggõ anneek, “Õõt uduktaak Yõaannẽ thooꞌthiok ꞌcĩg athiknu niig nẽ icittu ho. 
MAT.11.5	Ĩcĩttĩ rubenniaaha, õtõõcõ ꞌngoolliaha, ũbũttaathõ eeta ꞌcĩg adak helleggeri, ĩthĩktõ eeta ꞌcĩg adĩĩtĩ ĩĩna, ũrũgta daakiaha nẽ illimanoothĩk nyeemuut ꞌcĩ abũnnaa eet ꞌcĩg appĩĩrna. 
MAT.11.6	Aggatan Nyekuci eet ꞌcĩ hõllõngaa abũrra nganĩĩt, hĩnĩngĩtĩ thõõth ꞌcĩ hadticani naana.”
MAT.11.7	Ma baa ĩtĩngaacõ nuyyiooha cĩg Yõaannẽ õõta, iꞌthianaaĩ Yeesu ijin lothippit thõõth cĩ Yõaannẽ ĩĩnnĩk, “Eet baa ꞌcĩ aaĩ hutuno ꞌcĩ ooyyu acinnu niig horrwatõõ ꞌcĩ õdõhõhĩĩ kak ko? Aaĩ baa nẽẽ hĩ ĩhaõõcĩ aagõõng uuni uuhan ngõõtĩ? 
MAT.11.8	Má aitiõõ, nganĩ thĩ baa ꞌcĩ ooyyu acinnu niig ko? Eet ꞌcĩ ahimti ceremwaanĩĩ ꞌcĩg ẽllẽẽmĩthĩ? Aitiõõ, eeta ꞌcĩg ahimit ceremwa ꞌcĩg ẽllẽẽmĩthĩ, aattĩg olooyyiohĩĩ cĩg habueetu. 
MAT.11.9	Nẽẽthĩ, ne ꞌthẽk baa dẽẽdẽ ꞌcĩ ooyyu acinnu niig ko? Põrõvẽtaac? Haduhaakuung dĩdĩ, ĩllõõan nẽẽ põrõvẽtaac. 
MAT.11.10	Ĩnõõnnõ baa eheeddi ꞌBuuhaa cĩ Nyekuci aĩ,
MAT.11.10	“ ‘Hĩꞌthõõakii hatĩ naa Nyekuci nganiit ꞌthooyyiahit caannĩ
MAT.11.10	ꞌcĩ aku akũmaneek ꞌgõõl cunni.’
MAT.11.11	Haduhaakuung dĩdĩ, aitiõõ eet umwaa ꞌcĩ arrittiaa looccaa nĩĩcĩ ꞌcĩ maka ĩllõõan Yõaannẽ Batitta tõõ. Nẽẽthĩ, ẽẽtĩ ꞌcĩ hidici habuccieetaa cĩ hẽẽtkujjieen, maka nẽẽ ĩllõõan Yõaannẽ. 
MAT.11.12	Nganĩngĩtĩ waathinniook baag Yõaannẽ Batitta ĩꞌthõng hĩĩ noho, ĩtĩlĩth habuccieet cĩ hẽẽtkujjieen ꞌtirriaanaa ꞌcĩ maka gẽrrẽẽt nẽ aattĩg eeta ꞌcĩg adiim õõĩ habuccieet nicci ꞌtirriaana. 
MAT.11.13	Hĩnĩngĩtĩ, õthõõth põrõvẽtaaꞌnya vẽlẽk hĩ nyattal cĩ Mũũꞌtha, thooꞌthiok ꞌcĩg au edeeꞌnyia ĩĩn dĩdĩ, ĩꞌthõng huppwaanna Yõaannẽ. 
MAT.11.14	Nẽ má adiimmu elemmu thõõth icci, ĩĩn Yõaannẽ Eliijja
MAT.11.15	Ẽẽtĩ ꞌcĩ aꞌnyak ĩĩna, aꞌnyĩĩk hĩthĩhõ jurrung.
MAT.11.16	“Occa ꞌthẽk hĩthakꞌtheehi naa eet cĩg irkiꞌnyia iccig nganĩ? Aattĩg nẽẽg hĩ lohollia aagõõng iccioloongan ngaatĩ ꞌcuuho nẽ othooꞌthik ꞌgõõnõgĩ ĩĩttĩk,
MAT.11.17	“ ‘Hadtaheekuung loboruẽẽt
MAT.11.17	nẽ hõllõngaa arugummu buúk,
MAT.11.17	hebeneekuung tegellwa cĩg ulwaanak
MAT.11.17	nẽ hõllõngaa aluyyu buúk.’
MAT.11.18	Hĩnĩngĩtĩ, ma baa aku Yõaannẽ nẽ hõllõngaa aduhi hode ahũdĩ, ainnu hinnia ‘Aꞌnyak nẽẽ lori ꞌcĩ abathĩ!’ 
MAT.11.19	Ma baa aku Ngeertĩ Eeto aduhi nẽ ũhũdĩ, ainnu, ‘Ĩĩn ẽẽtĩ ciee lobolobbiaahit nẽ ĩĩ duuttiahit, ꞌgõõnĩ eet ꞌcĩg alũt occoro hĩ ꞌthẽccanniook.’ Nẽẽthĩ hinnianĩ, edeeꞌnyia ꞌgẽẽnyĩthĩ ꞌcĩ ĩĩn dĩdĩ, thooꞌthiohĩĩ vẽlẽk ĩcĩg adtican nẽẽnĩ.”
MAT.11.20	Nĩngĩtĩ aku alĩĩllĩkĩ Yeesu ꞌtaaũnniook baag adticanĩ nẽẽ thooꞌthiok ꞌcĩg ĩnaat eeta, hĩnĩngĩtĩ baa abũrĩ eeta ngaatĩ ũũnnĩkĩ ꞌthẽccanẽẽt cĩggĩĩng. 
MAT.11.21	“Pĩĩrnanĩt hĩ ngagiit eet cĩg Korathini hĩ cĩg Beꞌthaida.
MAT.11.22	Nẽẽthĩ haduhaakuunga, mẽẽn hatĩ ukẽẽnĩtĩ cĩ Nyekuci kõr cĩ decciaanĩt cĩ lootu, hĩ eet cĩg ꞌtaaũn cĩ ꞌTire hĩ cĩg ꞌThidõõnẽ hĩllõõan cunuung. 
MAT.11.23	Nẽ niig eeta cĩg Kapernaumĩ, ammuku niig ainnu odongiinnu hatĩ niig õdõlanit hẽẽtkujjieen? Aitiõõ, ooyyu hatĩ niig looccaa cĩ daakiahu. Má baa hĩdĩmattĩ thooꞌthioha baag ĩnaat eeta ꞌtaaũnaa cunuung, ꞌtaaũnaa cĩ ꞌThõõdõmĩ, occa ꞌyioko nga aaĩ ꞌtaaũnĩ niccia hĩĩ noho. 
MAT.11.24	Nẽẽthĩ haduhaakuunga, mẽẽn hatĩ ukẽẽnĩtĩ cĩ Nyekuci kõr cĩ decciaanĩt cĩ lootu hĩ eet cĩg ꞌThõõdõmĩ hĩllõõan cunuung.”
MAT.11.25	Ma kõr niccia, õthõõth Yeesu ĩĩ, “Hadihiꞌthii naa nganiit Baaba caannĩ, Makayyioohit cĩ hẽẽtkujjieen hĩ cĩ lootu, hĩnĩngĩtĩ agunyuthi nii hẽlẽggĩ iccig vẽlẽk hĩ eet ꞌcĩg ĩĩn ꞌgeeꞌnyiak, hĩ ꞌcĩg illimattĩ vẽlẽk nẽ eteretheehu lõhõlĩ ꞌcĩg kidicig. 
MAT.11.26	Eei Baaba, hĩnĩngĩtĩ baa ĩĩn ciee thõõth ꞌcĩ accamanaa niina.
MAT.11.27	“Baa aaꞌnya nganĩĩt Baaba hẽlẽggĩ vẽlẽk. Aitiõõ ẽẽtĩ ꞌcĩ aga Ngeerĩnĩ tõõ, Maaꞌnyĩ dioo ꞌcĩ aga nẽ aitiõõ ẽẽtĩ ꞌcĩ aga Maaꞌnyĩ tõõ, Ngeerĩnĩ dioo ꞌcĩ aga, hĩ eet baag ẽbẽra Ngeerĩnĩ, hátĩ hagaacõ nẽẽg buúk ĩnõõnnõ.
MAT.11.28	“Iita hĩ nganĩĩt niig vẽlẽk eeta ꞌcĩg ippiirriau dtiicanẽẽnnĩĩ ĩĩcĩg adĩddĩngĩĩ hĩ ngaatĩ irriongannu ijjio ꞌcĩg adĩddĩngĩĩ, haaꞌnyuung hatĩ naa nĩngĩtĩ iyyiomannu. 
MAT.11.29	Elemit dtiic ꞌcĩ haaꞌnyuung naana nẽ aanytaangu hillimanuung ngagiita, hĩnĩngĩtĩ tarbal nganĩĩt ꞌthĩnĩt nẽ hatĩ ummuddiaau ꞌyiomman cĩ loriẽẽt cugguung. 
MAT.11.30	Hĩnĩngĩtĩ abũnnaa dtiici ꞌcĩ haaꞌnyuung naana nẽ õõlõlĩĩ dtiici ꞌcĩ haaꞌnyuung naa ĩdĩmanit.”
MAT.12.1	Kõr niccia, baa õõkõr Yeesu hĩ nuyyiook cĩgĩnnĩg manẽẽnĩĩ cĩg ꞌgẽẽmẽ Kõrraa cĩ ꞌYiommaanõ.
MAT.12.2	Ma baa acĩn Variꞌtheei thõõth icci ho, iita ĩĩttĩk nẽẽg Yeesu, “Cĩĩn nõõ! Inni nuyyiooha cugunnig hĩdĩmanit ꞌgii ꞌcĩ abũrĩ nyattalĩ Kõrraa cĩ ꞌYiommaanõ, ngaatĩ ẽttẽẽdanĩ ꞌgẽẽmẽ ho?”
MAT.12.3	Ẽdẽcĩ Yeesu ĩhõõggõ anneek, “Nga baa itigiilit niig thõõth baa adĩman Daavide hĩ nuyyiook cĩgĩnnĩg
MAT.12.4	Baa aduhun nẽẽ hĩ nuyyiook cĩgĩnnĩg ꞌCieeth cĩ Nyekuci nẽ õõt uduhit ũbũnẽẽt ꞌcĩg aꞌngirannii gõõng occa aduk paadĩrꞌnya diooni. 
MAT.12.5	Hode nga nooyyia itigiilit niig nyattaalaa cĩ Mũũꞌtha, ngaatĩ ẽlẽmiaakĩ paadĩrꞌnya ꞌCieethaa cĩ Nyekuci hidticattõõ Kõrraa cĩ ꞌYiommaanõ nẽ hiꞌthihi eet ꞌcĩ aĩ ĩĩn nẽẽg ꞌthẽccanniook buúk? 
MAT.12.6	Haduhaakuung dĩdĩ, aaĩ eet umwaa ngaati ꞌcĩ maka ĩllõõan ꞌCieeth cĩ Nyekuci.
MAT.12.7	Má baa agaac thõõth ꞌcĩ aduha thooꞌthioha cieeg aĩ, ‘Haccamanaa naa tamaati, hõllõngaa haccamanaa ꞌgaarrieenit,’
MAT.12.8	Hĩnĩngĩtĩ ĩĩn Ngeertĩ Eeto Makayyioohit cĩ Kõr cĩ ꞌYiommaanõ.”
MAT.12.9	Nĩngĩtĩ ĩꞌngaannĩ Yeesu nẽ ũũk ꞌCieethaa cĩnĩĩng ĩcĩ Laiitto. 
MAT.12.10	Nẽ baa aaĩ ẽẽtĩ umwaa ꞌcĩ alalliaa aꞌthiiti nĩngaata. Baa aattĩg Variꞌtheei ꞌcĩg adiim ẽdẽt Yeesu nẽ ijinit ĩnõõnnõ ĩĩttĩk, “Abũnnaa occa ngaatĩ haaꞌnyĩkĩ eet hũbũna Kõrraa cĩ ꞌYiommaanõ?”
MAT.12.11	Ẽdẽcĩ Yeesu anneek, “Má haꞌnyak eet umwaa hõrggẽẽnaa cunuung aꞌtheet ꞌcĩ adhuhoothĩk ꞌlook Kõrraa cĩ ꞌYiommaanõ, hõllõngaa occa õdõngaak nẽẽ aꞌtheet battaali? 
MAT.12.12	Õkõmĩ ẽẽtĩ gẽrrẽẽt ĩllõõan aꞌtheet! Nẽẽthĩ, abũnnaa hadtican ꞌgii ꞌcĩ ẽllẽẽmĩth Kõrraa cĩ ꞌYiommaanõ.”
MAT.12.13	Nĩngĩtĩ aduhaakĩ Yeesu eet nicci annẽẽkĩ, “Õõd aꞌthiit cunni ho.” Nĩngĩtĩ õõdĩ ẽẽtĩ nicciee aꞌthiit cĩnnĩ ho hũbũna hudukto hĩ ꞌgõõnĩ thõng. 
MAT.12.14	Ma ho, õõt utuhanit Variꞌtheei ꞌgõõl ꞌcĩ adiim aruhi Yeesu.
MAT.12.15	Baa aga Yeesu thõõth ꞌcĩ atuhan nẽẽg ko, nĩngĩtĩ aku ũũnnĩkĩ nĩngĩtĩho. Nẽ baa maka lothippiti ꞌcĩ anũ ĩnõõnnõ gẽrrẽẽt, nĩngĩtĩ aaꞌnyĩkĩ eet cĩggĩĩng ꞌcĩg õmmõõrĩ vẽlẽk hũbũttaathõ, 
MAT.12.16	nẽ itilo ĩhõõggõ hiittiõõ hõllõngaa aduhaak eet umwa nganĩ nẽẽ. 
MAT.12.17	Nĩngĩtĩ aku edeeꞌnyianĩ thõõth cĩ Nyekuci ĩĩnnĩ dĩdĩ, hĩ baa aduha põrõvẽtaacĩ Iꞌthaia aĩ,
MAT.12.18	“Dticciannioohit caannĩ cieeni baa hẽbẽra naana, hamĩna naa ĩnõõnnõ,
MAT.12.18	nẽ haccamanoothihi naa, hĩnĩngĩtĩ ĩnõõnnõ,
MAT.12.18	haarihi hatĩ naa Lori caannĩ hĩ ĩnõõnnõ.
MAT.12.18	Nẽ hatĩ aꞌnyahaak nẽẽ eet bũnnai loonyini vẽlẽk.
MAT.12.19	Aitiõõ hatĩ nẽẽ hõllõngaa ẽggẽrẽny hode arruui,
MAT.12.19	nẽ aitiõõ hatĩ ẽẽtĩ ꞌcĩ athĩhĩ molook cĩnnĩ ꞌgoolliohĩĩ ꞌcĩg obbitig tõõ.
MAT.12.20	Aitiõõ hatĩ nẽẽ hõllõngaa aduul ĩhaooc ꞌcĩ aggiingi,
MAT.12.20	hode adĩĩt ꞌloomo ꞌcĩ attũllĩ,
MAT.12.20	ĩꞌthõng hatĩ haꞌnyaha bũnnai.
MAT.12.21	Aarĩk hatĩ loonyini vẽlẽk muhẽẽnĩt cĩnĩĩng hĩ ĩnõõnnõ ꞌthaarĩĩ cĩgĩnnĩg.”
MAT.12.22	Ma ho, aꞌnyaktaak eeta Yeesu eet umwa ꞌcĩ rubenĩ ꞌcĩ ijjiaaki kim nẽ aꞌnyak lori ꞌcĩ abathĩ, nĩngĩtĩ aaꞌnyĩkĩ Yeesu ĩnõõnnõ hũbũna hikia hõthõõth nẽ ĩcĩnĩ. 
MAT.12.23	Ma nĩngaata ikia ubulan thõõth ciee eet gẽrrẽẽt nẽ ijitto ĩĩtõ, “Ĩĩn occa ẽẽtĩ ciee Ngeertĩ Daavide?”
MAT.12.24	Ma baa athĩhĩ Variꞌtheei thõõth icci ho, iita ĩĩtõ, “ꞌBeelthebub makayyioohit cĩ loriẽẽt ꞌcĩg abathĩ, ꞌcĩ aaꞌnyĩk eet icci hitiggia loriẽẽt ꞌcĩg abathĩ ho.”
MAT.12.25	Baa aga Yeesu muhẽẽnĩt cĩnĩĩng nẽ ĩĩnnĩk ĩhõõggõ, “Habuccieet ꞌcĩ ẽꞌngẽr ẽlẽ cĩnnĩ ẽmmẽn, aduhoothĩk hatĩ hĩĩ ꞌthĩĩ. Nẽ ꞌtaaũnĩ cobbi hode halang ꞌcĩ ẽꞌngẽrõõ eeta ẽmmẽn, aitiõõ hatĩ hõllõngaa abĩlĩ ũdũt. 
MAT.12.26	Má iiggia ꞌThĩttaanĩ ꞌThĩttaan ꞌgõõnĩ, ẽꞌngẽr nẽẽ ẽlẽ cĩnnĩ ẽmmẽn. Nẽ occa hatĩ abĩlĩ habuccieet cĩnnĩ ĩꞌthõng hutuno? 
MAT.12.27	Má hadticaniini naa ꞌtirrian cĩ ꞌBeelthebubi hitiggiaĩ loriẽẽt ꞌcĩg abathĩ, ꞌtirrian iina ꞌcĩ adticaniini nuyyiooha cugguung hitiggiayyi loriẽẽt ꞌcĩg abathĩ? Nuyyiook hatĩ cugguung ꞌcĩg hatĩ ẽttẽẽd thõõth cunuung. 
MAT.12.28	Nẽẽthĩ, má hiiggia naa loriẽẽt ꞌcĩg abathĩ ꞌtirriaanaa cĩ Lori cĩ Nyekuci, ikia thĩ habuccieet cĩ Nyekuci hĩ ngagiit ẽlẽk.
MAT.12.29	“Ĩcca occa ꞌthẽk aduhun eet umwaa ꞌcieeth cĩ eet ꞌcĩ attiran nẽ ĩgõrĩth ijjio cĩgĩnnĩg? Hõllõngaa nõõ occa ẽcẽb nẽẽ eet ꞌcĩ attiran ko thõng nẽẽthĩ, õcõõd ijjio?
MAT.12.30	“Ẽẽtĩ ꞌcĩ hõllõngaa harũmeenna hĩ nganĩĩta, abũrra nẽẽ nganĩĩta nẽ ẽẽtĩ ꞌcĩ hõllõngaa aku hiita hajattooa hĩ nganĩĩta, ĩꞌthaan haala. 
MAT.12.31	Nẽẽthĩ haduhaakuunga, ũũnnothoothĩk hatĩ ꞌthẽccanẽẽta vẽlẽk ꞌcĩg adĩmannu hode ꞌcĩg othooꞌthu, nẽẽthĩ, ꞌthẽccanĩ ꞌcĩ õdõõmĩ eeta Lori ꞌcĩ Ẽllẽẽmĩthĩ, ĩĩn ꞌthẽccan ꞌcĩ hõllõngaa ũũnnothoothĩk ũdũt. 
MAT.12.32	Má õthõõth eet umwaa Ngeertĩ Eeto ꞌbuth, occa horoong ũũnnothoothĩk ꞌthẽccanĩ cĩnnẽẽnĩ. Nẽẽthĩ, ẽẽtĩ ꞌcĩ õthõõth Lori ꞌcĩ Ẽllẽẽmĩthĩ ꞌbuth, hõllõngaa hatĩ ũũnnothoothĩk ꞌthẽccanĩ cĩnnẽẽnĩ, rũgẽtaa cĩ looc nicci hode rũgẽtaa ꞌcĩ urutaa cĩ daahĩthõõ.
MAT.12.33	“Õddõngta hẽẽt ꞌcĩ abũnnaa hẽẽn ꞌcĩg abbiiri ꞌcĩg abũnnaa nẽ õddõngõta hẽẽt ꞌcĩ abathĩ hẽẽn ꞌcĩg abathĩ. Agayyi hẽẽt ꞌcĩ abũnnaa, hĩnĩngĩtĩ õddõngta hẽẽn ꞌcĩg abũnnaa. 
MAT.12.34	Niig cĩg abaꞌthu dtẽc aaut hĩ hũkaaꞌnya ho, occa gõõng aduhaannu niig thõõth ꞌcĩ abũnnaa hutuno? Hĩnĩngĩtĩ ꞌgii ꞌcĩ aduhaannu niiga, ẽtẽrꞌtha ꞌgii ꞌcĩ aaĩ ꞌthinneetinii cugguung. 
MAT.12.35	Õthõõth eeta ꞌcĩg abũnnaa thooꞌthiok ꞌcĩg abũnnaa ꞌcĩg adukna ꞌthinneetinii cĩggĩĩng nẽ othoothito eeta ꞌcĩg abathĩ thooꞌthiok ꞌcĩg abathĩ ꞌcĩg adukna ꞌthinneetinii cĩggĩĩng. 
MAT.12.36	Haduhaakuung naa ngagiita, kõr cĩ decciaanĩt cĩ lootu, etteedothoothĩk hatĩ eet hõdẽĩ hõdẽĩ thooꞌthioha ꞌcĩg baag aduha nẽẽg tahatak. 
MAT.12.37	Nẽẽthĩ kõr tĩho, adukiaak hatĩ ĩhõõggõ, má ammĩrĩ hode ẽꞌthẽcattõõ nẽẽg thooꞌthiohĩĩ ꞌcĩg baag aduha nẽẽgĩ.”
MAT.12.38	Ma ho, iita ĩĩttĩk Variꞌtheei ũgẽẽgĩ hĩ ꞌlimmanniook cĩg nyattal cĩ Mũũꞌtha ĩnõõnnõ, “ꞌLimmannioohit, hadiimmi naag nganiit anyeet terethiinit ꞌcĩ aku hẽẽtahujjieen.”
MAT.12.39	Ẽdẽcĩ Yeesu aĩ, “Adiimmu niig terethiinit, hĩnĩngĩtĩ ĩĩgĩnnu niig ꞌthẽccanniook! Terethiinit cĩ põrõvẽtaac Yõõna
MAT.12.40	Hĩnĩngĩtĩ baa aaĩ Yõõna hẽẽngatõõ cĩ ulugooc cobbi waathinniook iyyio hĩ baalinniook iyyio, hĩcĩ hatĩ aaĩ Ngeertĩ Eeto ꞌloohatõõ, waathinniook iyyio hĩ baalinniook iyyio buúk. 
MAT.12.41	Kõr ꞌcĩ decciaanĩt cĩ lootu, abĩlĩ hatĩ eeta cĩg Nineve nẽ etteeddihuung ngagiit thõõth. Hĩnĩngĩtĩ baa ẽlẽmĩ nẽẽg thõõth cĩ Nyekuci baa ũũnnĩk nẽẽg ꞌthẽccanẽẽt cĩggĩĩng ꞌrioonaa cĩ põrõvẽtaac Yõõna, nẽẽthĩ ꞌyioko, aaĩ ẽẽtĩ umwaa ꞌcĩ ĩllõõan Yõõna ngaati. 
MAT.12.42	Abĩlĩ hatĩ ngaa ꞌcĩ ĩĩn habu cĩ looc cĩ hujjieen, hõrggẽẽnaa cunuung nẽ etteeddihuung ngagiit thõõth. Baa aku nẽẽ ꞌrẽẽna gẽrrẽẽt, hikia hĩthĩk ꞌgẽẽnyĩth cĩ ꞌThõlõmõõnẽ. Nẽẽthĩ ꞌyioko, aau eet umwaa ꞌcĩ ĩllõõan ꞌThõlõmõõnẽ ngaati.
MAT.12.43	“Hatĩ ũtũngeek lorii ꞌcĩ abathĩ eet, õvvõ hatĩ nẽẽ horrwaa ꞌcĩ õdõhõhĩĩ kak adiim nĩngĩtĩ iyyiomanĩ. Nẽẽthĩ, má hõllõngaa ammũda nẽẽ nĩngĩmwa, 
MAT.12.44	ammuk hatĩ aĩ, ‘Hobodoothi hatĩ ꞌcieethaa baa haayyi.’ Ma baa õdõlan ko, ammũdeek ꞌcieeth nicci nga haavvi eet umwaanĩ, aiili hĩĩ tẽlla nẽ ũkũmanoothĩk jurrung. 
MAT.12.45	Õkõ hatĩ aꞌnyaha nẽẽ ꞌgõõnõgĩ tũkĩramma ꞌcĩg abathĩ hĩllõõanit ĩnõõnnõ hõõt haauto nĩngaata. Nĩngĩtĩ hatĩ abathõõꞌthĩ authẽtĩ cĩ eeto hĩllõõan baa oou. ꞌGõõl ꞌthẽk hatĩ ꞌcĩ aattiyyi eeta ꞌcĩg abathĩ cĩg irkiꞌnyia niccig cieeni.”
MAT.12.46	Ma baa nga õthõõthõõ Yeesu hĩ lothippit, uppwaanna hinnia ꞌgotoonoggia hĩ aattĩnnĩ hiita hĩbĩlĩt battaala, adiim au õthõõthõõ hĩ ĩnõõnnõ. 
MAT.12.47	Ma nĩngaata, ikia uduhaak eet umwaa Yeesu ĩĩnnĩk, “Aattĩg nganiit morwahit hĩ ꞌgotoonogu battaala, adiim othoothonnu.”
MAT.12.48	Ẽdẽcĩ Yeesu anneek, “Morwahit caannĩ nganĩ nẽ hĩ nganĩ ꞌcĩg ĩĩn ꞌgotoonoga cĩgannĩg ko?” 
MAT.12.49	Ma ho, ũũ Yeesu nuyyiook cĩgĩnnĩg nẽ õthõõth ĩĩ, “Ĩĩn cieeg morwahit caannĩ hĩ ꞌgotoonoga cĩgannĩg. 
MAT.12.50	Hĩnĩngĩtĩ ẽẽtĩ ꞌcĩ adĩman thõõth cĩ Baaba caannĩ cĩ hẽẽtkujjieen, ĩĩn morwahit caannĩ hĩ ꞌgõtõna hĩ ngõõna caannĩ.”
MAT.13.1	Ma kõr niccia noho, ikia ũtũngeek Yeesu õlõ nẽ ũũk aau dẽmẽtaa cĩ bũlũc cĩ ꞌGalileea nẽ illimanõõ. 
MAT.13.2	Baa aluttiaak lothippiti ꞌcĩ maka gẽrrẽẽt ĩnõõnnõ, nĩngĩtĩ õtõdĩ nẽẽ haahũl nẽ ĩbĩlĩt eeta dẽmẽtaa cĩ bũlũcõ.
MAT.13.3	Nĩngĩtĩ allimanĩ nẽẽ ĩhõõggõ thooꞌthiohĩĩ ꞌcĩg awantoothĩk annẽẽkĩ, “Baa õkõ athacĩ kattioohiti umwaa hinyomo manatõõ cĩnnĩ. 
MAT.13.4	Ma baa athac nẽẽ hinyomo, baa ĩꞌthanothoothĩk ũgẽẽgĩ ꞌgõõla nẽ iita adahit hĩbaallĩ. 
MAT.13.5	Baa ĩꞌthanothoothĩk hinyomona ũgẽẽgĩ ꞌthẽẽmĩĩ ꞌcĩg ĩĩn ꞌthẽhẽk ngaatĩ hõllõngaa aꞌnyak ꞌthẽẽm ꞌcĩg mẽẽlĩg. Nĩngĩtĩ abũthaanĩ hĩdĩĩkoothong, hĩnĩngĩtĩ dẽhẽnyĩk ꞌthẽẽma. 
MAT.13.6	Nẽẽthĩ, ma baa ikia aabur kõrra, ikia ũtũũth kõrra mana hõdõhõk hĩĩ ꞌthĩĩ, hĩnĩngĩtĩ baa huturig cõrrẽẽna. 
MAT.13.7	Baa ĩꞌthanothoothĩk hinyomona ũgẽẽgĩ ngaatĩ ĩĩn bĩlla, nĩngĩtĩ aruhi bĩllana tĩko haala. 
MAT.13.8	Nẽẽthĩ, baa ĩꞌthanothoothĩk ũgẽẽgĩ ꞌthẽẽmĩĩ ꞌcĩg abũnnaa, nĩngĩtĩ au abbiirri hittoorri tabattĩ mẽẽlĩg hĩllõõanit baag athacci ĩĩcĩ oou. 
MAT.13.9	Ẽẽtĩ ꞌcĩ aꞌnyak ĩĩna, aꞌnyĩĩk hĩthĩhõ!”
MAT.13.10	Ma ho, iita ijinit nuyyiooha Yeesu ĩĩttĩk, “Inni nii ꞌlimman eet dtẽẽllẽnĩĩ cĩg awantoothĩk thõng ko?”
MAT.13.11	Ẽdẽcĩ Yeesu anneek, “Baa illimanoothihuung ngagiit thõõth ꞌcĩ ammiꞌthi cĩ habuccieet cĩ hẽẽtkujjieen nẽ baa nga hillimanoothĩk ĩhõõggõ. 
MAT.13.12	Ẽẽtĩ ꞌcĩ aꞌnyak ꞌgiimwa, aaꞌnyĩhoothĩk hatĩ ꞌcĩ maka. Nẽẽthĩ, ẽẽtĩ ꞌcĩ hõllõngaa aꞌnyahĩ, aggammiaa hatĩ ꞌcĩ abadtẽc ꞌcĩ aꞌnyak nẽẽ ho buúk. 
MAT.13.13	Hothoothi naa thõõthaa ꞌcĩ hawanteehi thõng, hĩnĩngĩtĩ
MAT.13.13	“Tananga acĩn nẽẽg thõõth ꞌcĩ hadĩmani naana, aitiõõ hõllõngaa aga,
MAT.13.13	nẽ má athĩhĩ thooꞌthiok ꞌcĩg haduha naa ho, aitiõõ hõllõngaa aga.
MAT.13.14	Nĩngĩtĩ aku ĩĩnnĩ thõõth baa Nyekuci dĩdĩ baa aduha põrõvẽtaacĩ Iꞌthaia aĩ,
MAT.13.14	‘Arayyu hatĩ athĩkneennu nẽ hõllõngaa agayyu ũdũt;
MAT.13.14	arayyu hatĩ atarraabannu nẽ hõllõngaa ammũdaannu ũdũt.
MAT.13.15	Hĩnĩngĩtĩ õkõmĩ ĩhõõggõ vẽlẽk ooti,
MAT.13.15	iita idiitti ĩĩna cĩggĩĩng pĩd,
MAT.13.15	nẽ ĩĩtõ rubettĩg hẽbẽrĩ cĩggĩĩng.
MAT.13.15	ꞌYioko baa hiittiõõ hõllõngaa aattĩg nẽẽg hoti,
MAT.13.15	occa ꞌyioko acĩnĩ hẽbẽrẽẽnnĩĩ cĩggĩĩng,
MAT.13.15	nẽ ĩthĩktõ ĩĩnĩĩ cĩggĩĩng.
MAT.13.15	Ma baa hagaacõ ꞌthinneetinitõõ cĩggĩĩng
MAT.13.15	nẽ iita hĩ nganĩĩta, occa thĩ baa hẽẽla ĩhõõggõ.’
MAT.13.16	Nẽẽthĩ, aggatannuung Nyekuci ngagiit, hĩnĩngĩtĩ acĩneennu nẽ ĩthĩktoou. 
MAT.13.17	Haduhaakuung thõõth dĩdĩ, baa mẽẽlĩg põrõvẽtaaꞌnya hĩ eet ꞌcĩg abũnnaa ꞌcĩg baag adiim acĩn thooꞌthiok ꞌcĩg acinnu niig ko nẽ nga hĩcĩnĩt nẽ adiim thõõth ꞌcĩ athiknu niig ko nẽ hõllõngaa athĩhĩ buúk.”
MAT.13.18	“Nẽẽthĩ ꞌyioko, ĩthĩhĩt dtẽẽllẽn ꞌcĩg awantoothĩk kattioohit. 
MAT.13.19	Nẽ hinyomona ꞌcĩg ĩꞌthanothoothĩk ꞌgõõla, ĩthakꞌthoothĩk eet ꞌcĩg athĩhĩ nyeemuut cĩ habuccieet cĩ Nyekuci nẽ hõllõngaa aga buúk. Aku ꞌThĩttaanĩ nẽ uvvucan nyeemuut nicci ꞌthinneetinii cĩggĩĩng. 
MAT.13.20	Nẽ hinyomona aag ĩꞌthanothoothĩk looc ꞌcĩ ĩĩn biyyiẽẽna, ĩthakꞌthoothĩk eet ꞌcĩg athĩhĩ nyeemuut taliitta nẽ elemit nĩĩcĩ noho. 
MAT.13.21	Nẽ hĩnĩngĩtĩ hõllõngaa aꞌnyak nẽẽg cõrrẽẽn ꞌcĩg uuthihi, hõllõngaa aalla lemiiniti cĩnĩĩng ĩꞌthõng. Má õkõmĩ rũgẽtĩ ho, hode aaꞌnyĩk nyeemuut ĩhõõggõ ꞌcannan, iita aharrieek nẽẽg thõõth cĩ Nyekuci. 
MAT.13.22	Hinyomona aag ĩꞌthanothoothĩk bĩllanĩtõõ, ĩthakꞌthoothĩk nẽẽg buúk eet ꞌcĩg athĩhĩ nyeemuut cĩ Nyekuci nẽ ummuhit pĩĩrnanĩt cĩ rũgẽtõ hĩ ꞌgoolinit cĩ baliitto, ꞌcĩ aaꞌnyĩk eet hiittiõõ hõllõngaa adtican dtiic ꞌcĩ adiim Nyekuci. 
MAT.13.23	Nẽẽthĩ, hinyomona ꞌcĩg ĩꞌthanothoothĩk ꞌthẽẽm ꞌcĩg abũnnaa, ĩĩn eet ꞌcĩg athĩhĩ nẽ agaacõ nyeemuut. Aattĩg nẽẽg hĩ haala ꞌcĩg abbiiri nẽ ittoorri tabattĩ mẽẽlĩg hĩllõõanit baag athacci ĩĩcĩ oou.”
MAT.13.24	Nĩngĩtĩ aduhaakĩ Yeesu ĩhõõggõ dtẽẽllẽn iccig awantoothĩk ko annẽẽkĩ, “Aaĩ habuccieet cĩ hẽẽtkujjieen hĩ thõõth ꞌcĩ athacĩ kattioohiti hinyomo ꞌcĩg abũnnaa manatõõ cĩnnĩ. 
MAT.13.25	Ma baa nga oogin eeta vẽlẽk, ikia mirohiti athaceek hinyomo cĩg ꞌdwaannak manatõõ nẽ ũũha. 
MAT.13.26	Ma baa ubuꞌthia ꞌgẽẽmẽna nẽ iita itiliꞌthia hiita hittirit, iita udtuukta dticcianniooha cĩg manu ꞌdwaanĩ.
MAT.13.27	“Nĩngĩtĩ ajini dticcianniooha cĩg manu makayyioohit cĩnĩĩng annẽẽkĩ, ‘Hõllõngaa nooyyia baa athaceehi nii hinyomo ꞌcĩg abũnnaa manaa cunni? Nẽ ikia ꞌdwaanĩ ciee hutuno?’
MAT.13.28	“Ẽdẽcĩ makayyioohiti cĩ manu ĩhõõggõ anneek, ‘Mirohit ꞌcĩ adtican thõõth icci ho.’
MAT.13.28	“Nẽ tarĩ, ijinit dticcianniooha makayyioohit ĩĩttĩk, ‘Hoottia ꞌyioko hubbutattaaha ꞌdwaanĩ tuu?’
MAT.13.29	“Ẽdẽcĩ makayyioohiti aĩ, ‘Aitiõõ! Ma da hinnia ubbutatta ꞌcĩg ĩĩn haal buúk! 
MAT.13.30	Aanytĩk ꞌdwaanĩ hitiliꞌthia hĩ haal hõdẽĩ, ĩꞌthõng hõdõlan kõrra cĩ janiitto. Ma hatĩ kõr niccia, haduhaahi hatĩ naa dticcianniook cĩgannĩg huluttia nõõ ꞌdwaanĩ ĩĩcĩ oou hecebit nẽ ũtũũthĩtõ thõng. Nẽ hatĩ huduhaaha ĩhõõggõ haarrik ꞌcĩg ĩĩn haal ĩragawatõõ.’ ”
MAT.13.31	Ma ho, uduhaak Yeesu ĩhõõggõ dtẽẽllẽn ũgĩ ꞌcĩg awantoothĩk tarĩ anneek, “Aaĩ habuccieet cĩ hẽẽtkujjieen hĩ hinyomooc ꞌcĩ dĩppĩlĩ ꞌcĩ õkõ athaceek ẽẽtĩ manatõõ cĩnnĩ. 
MAT.13.32	Tananga mĩllĩny nẽẽ hinyomonĩ vẽlẽk, alĩthĩ nẽẽ hĩllõõan hẽẽn manatõõ vẽlẽk. Au hĩbaallĩ ꞌcĩg hẽẽtkujjieen ẽhẽnyĩt ꞌcieethi cĩggĩĩng tabaa cĩgĩnnĩg.”
MAT.13.33	Nẽ uduhaak nẽẽ ĩhõõggõ dtẽẽllẽn ꞌcĩg awantoothĩk ũgĩ tarĩ ꞌcĩg aĩ, “Aaĩ habuccieet cĩ hẽẽtkujjieen hĩ abũũlana ꞌcĩg õꞌngõõtaneek ngaa umwaa tũkaanatõõ ꞌcĩ ĩĩn ũbũnĩ ĩꞌthõng huduu.”
MAT.13.34	Aduhaak Yeesu lothippit thooꞌthiok iccig dtẽẽllẽnĩtõõ ꞌcĩg awantoothĩk thõng, baa othoothĩk nẽẽ eet thooꞌthiohĩĩ ꞌcĩg awantoothĩk thõng diooni. 
MAT.13.35	Nẽ baa ikia edeeꞌnyia thõõth baa aduha Nyekuci ĩĩ dĩdĩ, hĩ baa aduha põrõvẽtaacĩ aĩ,
MAT.13.35	“Hadticaniini hatĩ naa dtẽẽllẽn ꞌcĩg awantoothĩhĩ huduhaahĩ eet nyeemuut caannĩ,
MAT.13.35	hátĩ heteretheek thooꞌthiok ꞌcĩg aguꞌthi nganĩngĩtĩ ẽhẽnytaanĩ Nyekuci looc.”
MAT.13.36	Nĩngĩtĩ ũũnnĩkĩ Yeesu lothippit nẽ ũũk ꞌcieetõõ. Ma nĩngaata, iita ijinit nuyyiooha cĩgĩnnĩg ĩnõõnnõ ĩĩttĩk, “Teretheeheet da ngagĩĩt dtẽẽllẽn ꞌcĩg awantoothĩk ꞌdwaanĩ manatõõ tõõ cĩ ꞌgẽẽmẽ ho.”
MAT.13.37	Ẽdẽcĩ Yeesu ĩhõõggõ anneek, “Ẽẽtĩ ꞌcĩ athacĩ hinyomo ꞌcĩg abũnnaa ho, ĩĩn Ngeertĩ Eeto. 
MAT.13.38	Ĩĩn mana looc nicci nẽ hinyomona ꞌcĩg abũnnaa, ĩĩn lõhõlĩ cĩg habuccieet cĩ Nyekuci. Nẽ ꞌcĩ ĩĩn ꞌdwaanĩ ho, ĩĩn lõhõlĩ cĩg ꞌThĩttaanak, 
MAT.13.39	nẽ mirohiti ꞌcĩ athacĩ hinyomo ꞌcĩg abathĩ ho, ĩĩn habu cĩ loriẽẽt ꞌcĩg abathĩ. Ĩĩn janiiniti dtuurnanĩt cĩ lootu nẽ janniook aajĩlẽẽta.
MAT.13.40	“Hĩcĩ udwaanni eeta nẽ uluttia taꞌnyi nẽ ũtũũthĩtõ, aaĩ hatĩ noho buúk kõr cĩ decciaanĩt cĩ lootu. 
MAT.13.41	Ĩꞌthõ hatĩ Ngeertĩ Eeto aajĩlẽẽt cĩgĩnnĩg hõõt huluttia eet vẽlẽk habuccieetaa cĩnnĩ ꞌcĩg adĩman thooꞌthiok ꞌcĩg abathĩ, hĩ ꞌcĩg aaꞌnyĩk ꞌgõõnõgĩ hẽꞌthẽcattõõ. 
MAT.13.42	Nẽ hatĩ udhuheek ĩhõõggõ ꞌgwoyyiaa ꞌcĩ ĩĩn ꞌgelemit ĩcĩ aaburii padtahac, ngaatĩ hatĩ õõ arruuẽnĩ eeta nẽ adahit nyĩgĩt huciitha cobbi. 
MAT.13.43	Nẽ eeta vẽlẽk ꞌcĩg adĩman thooꞌthiok ꞌcĩg abũnnaa, alanyĩt hatĩ nẽẽg haauto hĩ kõrra habuccieetaa cĩ Nyekuc ꞌcĩ ĩĩn Maaꞌnyĩ cĩnĩĩng. Nẽ ẽẽtĩ ꞌcĩ aꞌnyak ĩĩna, aꞌnyĩĩk hĩthĩhõ jurrung!
MAT.13.44	“Aaĩ habuccieet cĩ hẽẽtkujjieen hĩ baliiniti ꞌcĩ aguꞌthi manatõõ tõõ. Nẽ ma ũmmũda ẽẽtĩ umwaanĩ, agunyuth hatĩ nẽẽ tarĩ nẽ hatĩ taliittaa ꞌcĩ aꞌnyak nẽẽ ho, ũũk ũtũũõĩ ijjio cĩgĩnnĩg vẽlẽk nẽ ũũk ũtũũwa mana tĩho.
MAT.13.45	“Nẽ tarĩ, aaĩ habuccieet cĩ hẽẽtkujjieen hĩ ẽẽtĩ ꞌcĩ ĩĩn tũjaarriohit ꞌcĩ adiim pẽalꞌnya
MAT.13.46	Ma baa ũũk ũmmũda nẽẽ pẽal umwa ꞌcĩ aaddi gẽrrẽẽt, ũũk ũtũũõĩ nẽẽ hẽlẽggĩ cĩgĩnnĩg vẽlẽk nẽ ũũk ũtũũwa pẽal nicci.”
MAT.13.47	Ma baa kõr umwa tarĩ, õthõõth Yeesu ĩĩ, “Aaĩ habuccieet cĩ hẽẽtkujjieen hĩ nyelelewwa ꞌcĩ haggamĩ ulugo, ꞌcĩ adhuheek ẽẽtĩ bũlũcatõõ nẽ aggam ulugo ꞌgoolliok mẽẽlĩg ꞌrĩng. 
MAT.13.48	Ma baa ĩbbĩt nyelelewwa, iita utugurriaak eeta ꞌcĩg ĩĩn ꞌgammiook ko ulugo dẽmẽtaa cĩ bũlũcõ. Nẽ iita aauto nẽẽg loota nẽ ahallieek ulugo ꞌcĩg abũnnaa lohoddwaanĩtõõ nẽ udhukteek ꞌcĩg abathĩ tuu. 
MAT.13.49	Aaĩ hatĩ hoti kõr cĩ decciaanĩt cĩ lootu. Au hatĩ ahala aajĩlẽẽta eet ꞌcĩg ĩĩn ꞌthẽccanniook eetinii ꞌcĩg abũnnaa, 
MAT.13.50	nẽ udhukteek ꞌcĩg abathĩ ꞌgwoyyiatõõ ꞌcĩ ĩĩn ꞌgelemit ĩcĩ aaburii padtahac, ngaatĩ hatĩ arruuẽnĩ nẽ adahit nyĩgĩt ꞌcannaniittaa cobbi.”
MAT.13.51	Nẽ ijin Yeesu nuyyiook cĩgĩnnĩg ĩĩnnĩk, “Ĩthĩktu niig thooꞌthiok iccig vẽlẽk?”
MAT.13.51	Ẽdẽcĩ nẽẽg aĩ, “Eei, hĩthĩkta.”
MAT.13.52	Nĩngĩtĩ aduhaakĩ Yeesu ĩhõõggõ annẽẽkĩ, “Nẽẽthĩ, ꞌlimmanniooha cĩg nyattal cĩ Mũũꞌtha ꞌcĩg baag etereꞌthioothĩk thooꞌthioha ꞌcĩg habuccieet cĩ hẽẽtkujjieen, aattĩg nẽẽg hĩ baattĩ ꞌcieethu ꞌcĩ attiha baliinit cĩnnĩ ꞌcĩ nga ĩĩn ngeju hĩ ꞌcĩ ũnũũk battaala ꞌcieethaa cĩ ijjioonnu.”
MAT.13.53	Ma baa ẽdẽcaak Yeesu ngaatĩ aduhaanĩ dtẽẽllẽn iccig awantoothĩk ko, ikia ũũk nẽẽ 
MAT.13.54	ĩĩcĩ ꞌtaaũn cĩnnĩ. Nĩngĩtĩ õkõ allimanĩ eet ꞌCieethaa cĩnĩĩng ĩcĩ Laiitto nẽ iita ubulattĩ nẽẽg gẽrrẽẽt hijitto ẽmmẽn hĩĩtõ, “Ammũda nẽẽ ꞌgẽẽnyĩth hĩ ꞌtirrian ꞌcĩ adĩmanĩ thooꞌthiok ꞌcĩg ĩnaat eeta ho ngaana? 
MAT.13.55	Hõllõngaa nooyyia ĩĩn nẽẽ ngeertĩ toddoyyioohit cĩ heenu? Hõllõngaa nooyyia aattĩnnĩ Maria nẽ ĩĩtõ ꞌJeemith hĩ Yothebo hĩ ꞌThimõõnẽ hĩ ꞌJuuda ꞌgõtõõnõgĩ? 
MAT.13.56	Hõllõngaa nooyyia harũmĩ naag hĩ ngõõnõgĩ ꞌtaaũnaa cĩnaac ko? Nẽ baa ũmmũda eet ciee thooꞌthiok iccig ĩĩna?” 
MAT.13.57	Nẽ baa hõllõngaa accamanoothĩk eeta, hĩnĩngĩtĩ thooꞌthiok ꞌcĩg adtican nẽẽ ho.
MAT.13.57	Nĩngĩtĩ õthõõthĩ Yeesu aĩĩnnĩ, “Aitiõõ eeta hõllõngaa ẽlẽmĩ põrõvẽtaac ꞌtaaũnaa cĩnnĩ hĩ õlõõ cĩnnĩ.”
MAT.13.58	Nẽ hĩnĩngĩtĩ baa hõllõngaa aꞌnyak eeta lemiinit, iittiõõ hõllõngaa adĩman Yeesu thooꞌthiok ꞌcĩg mẽẽlĩg ꞌcĩg ĩnaat eeta nĩngaata.
MAT.14.1	Waathinnioohĩ nĩĩcag, baa ĩĩn Ẽrõõdẽ habu
MAT.14.2	Nĩngĩtĩ aduhaakĩ dticcianniook cĩgĩnnĩg annẽẽkĩ, “Ĩĩn ciee Yõaannẽ Batitta, ũrũga nẽẽ daahĩtha! Ĩnõõ ꞌcĩ aꞌnyahĩ ꞌtirrian ꞌcĩ adticanĩ thooꞌthiok ꞌcĩg ĩnaat eeta ho.”
MAT.14.3	Baa aggam Ẽrõõdẽ Yõaannẽ hẽcẽb nẽ aarĩk baabuuthatõõ, hĩnĩngĩtĩ ngagõtõnõõnĩ ꞌcĩ haĩ Erodia, ngaa cĩ Pilippo,
MAT.14.4	hĩnĩngĩtĩ baa gõõng ara aduhaak Yõaannẽ ĩnõõnnõ anneek, “Aꞌngirannii ngaatĩ attihi ngaggotonoonu nga hadaak ꞌgotonu.” 
MAT.14.5	Baa adiim aruk Ẽrõõdẽ Yõaannẽ nẽ baa itieelli nẽẽ lothippit cĩ eetu, hĩnĩngĩtĩ baa aĩ nẽẽg, ĩĩn Yõaannẽ põrõvẽtaac.
MAT.14.6	Ma baa õdõlanit waathinniooha cĩg karrama cĩ kõr baa arrittiaanĩ Ẽrõõdẽ, ikia tĩnaatĩ Erodia ũrũgũmeek eet cĩg karramaawak nẽ aaꞌnyĩk Ẽrõõdẽ haccamanoothĩk gẽrrẽẽt, 
MAT.14.7	nẽ ũbũtan ngaatĩ aaꞌnyĩkĩ ĩnõõnnõ ꞌgii vẽlẽk ꞌcĩ adiim nẽẽnĩ. 
MAT.14.8	Ma ho, ikia uduhaak bũhẽẽc nicci ngaannia ĩĩnnĩk, “Bĩĩt duhaak Ẽrõõdẽ anneek, ‘Hadiimi aarĩka õõ cĩ Yõaannẽ Batitta hẽddẽẽma.’ ” 
MAT.14.9	Baa hõllõngaa accamanoothĩk habuui, nẽẽthĩ, hĩnĩngĩtĩ lõbũtĩ baa aduha nẽẽ hẽbẽrẽẽnnĩĩ cĩg heerinnioohu, ikia uduhaak athegereec 
MAT.14.10	hũũk ĩĩcĩ baabuutho, hũũk hẽttẽẽda õõ cĩ Yõaannẽ Batitta. 
MAT.14.11	Nĩngĩtĩ aꞌnyakiaanĩ õõ cĩnnĩ hẽddẽẽma nẽ aaꞌnyĩhoothĩk bũhẽẽc nicci haꞌnyahoothĩk aattĩnnĩ. 
MAT.14.12	Ma ho, iita ootti nuyyiooha cĩg Yõaannẽ ẽlẽ cĩnnĩ nẽ õõt adaacõ. Nĩngĩtĩ õõ aduhaakĩ Yeesu daahĩth nicci.
MAT.14.13	Ma baa urutaa ꞌcĩ ĩthĩhĩ Yeesu daahĩth cĩ Yõaannẽ, ikia abaahĩ nẽẽ bũlũc cĩ ꞌGalileea ũũk ngaamwaanĩ ngaatĩ õkõ aayyi ẽmmẽn. Ma baa athĩhĩ eeta thõõth icci ho, iita ũnnẽẽcõ ĩnõõnnõ lothippiꞌnya ꞌcĩg au ꞌtaaũnnioohĩ ꞌthõõnĩ. 
MAT.14.14	Ma baa uduhuna Yeesu haahũla battaalaa, ikia ĩcĩn nẽẽ lothippit cĩ eetu nẽ atamaatĩk ĩhõõggõ, nĩngĩtĩ aaꞌnyĩkĩ eet ꞌcĩg õmmõõrĩ hũbũttaathõ.
MAT.14.15	Ma baa ĩĩ ꞌjiaatĩn, iita ummuddiaak nuyyiooha ĩnõõnnõ nẽ ĩĩttĩk, “Ĩĩn nĩngitee ngadik nẽ utub lõõcĩ. Aꞌnyĩĩk lothippit hĩꞌthaanĩ hõõt hutuuyyia eeta ꞌgẽẽn olooyyiohĩ.”
MAT.14.16	Ẽdẽcĩ Yeesu ĩhõõggõ anneek, “Hõllõngaa adiim occa õõ nẽẽg ĩĩmwaanĩ. Aanytĩk nõõ ĩhõõggõ ꞌgiimwa hadahit.”
MAT.14.17	Ẽdẽcĩ nẽẽg anneek, “Haꞌnyaka naag ngaati ũbũnẽẽt ꞌtur hĩ ulugo ꞌramma thõng.”
MAT.14.18	Ma ho, ĩĩnnĩk Yeesu ĩhõõggõ, “Aꞌnyaktahaangu da nganĩĩt ngaati,” 
MAT.14.19	nĩngĩtĩ aduhaakĩ nẽẽ eet haauto loota arteetta. Ma ho, ittiha nẽẽ ũbũnẽẽt ꞌcĩg ĩĩn ꞌtur hĩ ulugo ꞌcĩg ĩĩn ꞌramma ho nẽ ẽdẽẽnyõthĩ hẽẽtkujjieen nẽ aggatana nẽ appaha. Nĩngĩtĩ aaꞌnyĩkĩ nuyyiook cĩgĩnnĩg heꞌngerrieek eeta. 
MAT.14.20	Ma baa udukto eeta vẽlẽk hũũppattĩ, iita uluttia nuyyiooha ꞌgẽẽn ꞌcĩ anyiꞌthiaa abbĩꞌthĩĩ lohoddwa õmmõtõ hĩ ꞌramma. 
MAT.14.21	Baa ĩĩn eeta ꞌcĩg maacĩg ꞌcĩg aduhi aalibꞌnya ꞌtur (5,000) nẽ hõllõngaa agiili ngaaĩ hĩ lõhõlĩ ꞌcĩg kidicig.
MAT.14.22	Ma nĩngaata, ikia uduhaak Yeesu nuyyiook cĩgĩnnĩg hotodit haahũl habaaktĩ bũlũc hoboddioothĩ ĩĩaa auuni, nga ĩꞌthaan nẽẽ lothippit hõõt. 
MAT.14.23	Ma baa urutaa ꞌcĩ ĩꞌthaanĩ nẽẽ lothippit, ikia õtõd muur ĩĩcĩ õkõ aayyi ẽmmẽn nẽ ũũk alaõ. Baa aaĩ nẽẽ ĩĩca ẽmmẽn ĩꞌthõng hĩĩ ꞌjiaatĩn lõõcĩ, 
MAT.14.24	nẽ ꞌthaa niccia, ikia ĩĩ ꞌrẽẽn haahũlĩ gẽrrẽẽt hĩ dẽmẽt cĩ bũlũcõ. Baa uuhan ngõõtĩ hĩdda haahũl nẽ õtõmõõcõ maama buúk gẽrrẽẽt.
MAT.14.25	Ma baa õbõhĩ alĩĩthĩ, ikia otooyyia Yeesu maamĩ hujjieen ũmmũdaak nuyyiook cĩgĩnnĩg. 
MAT.14.26	Ma baa atiny nuyyiooha ĩnõõnnõ ho, ammuk hinnia nẽẽg aĩ miningit. Nĩngĩtĩ akulẽẽkĩ ꞌjieen hurruuyyio.
MAT.14.27	Ma hĩdĩĩkoothong, ikia othoothĩk Yeesu ĩhõõggõ ĩĩnnĩk, “Aanytĩk ꞌthinneeti hokomit! Nganĩĩt Yeesu. Ma hiteelinnu.”
MAT.14.28	Ẽdẽcĩ Pẽẽtũrũ ĩnõõnnõ anneek, “Makayyioohit, má ĩĩnĩ nganiit dĩdĩ, tũvvaa hotooyyia maamĩ lokora hikia hĩ nganiita.”
MAT.14.29	Ẽdẽcĩ Yeesu ĩnõõnnõ anneek, “Tooyyia ijjia!”
MAT.14.29	Nĩngĩtĩ ĩꞌngõthaanĩ Pẽẽtũrũ haahũla battaala nẽ õtõ maamĩ hujjieen ũũk ĩĩcĩ aayyi Yeesu. 
MAT.14.30	Ma ho, ĩcĩn Pẽẽtũrũ ngaatĩ attiranĩ ngõõtĩ nẽ itingõlĩ, nĩngĩtĩ iꞌthianaanĩ iithoĩ maamĩtõõ nẽ urruuo ĩĩ, “Ẽlaanĩ Makayyioohit!”
MAT.14.31	Ma hĩdĩĩkoothong, aggam Yeesu aꞌthiit cĩ Pẽẽtũrũ hõdõnga ĩnõõnnõ nẽ ĩĩ, “Hĩdĩc lemiiniti cunnẽẽnĩ. Akidani inni?”
MAT.14.32	Ma baa õdõlanit Yeesu hĩ Pẽẽtũrũ haahũl, ikia ĩjjaahõ ngõõtĩ, 
MAT.14.33	nĩngĩtĩ au alaĩ nuyyiooha ꞌcĩg baag aattĩg haahũlatõõ Yeesu annẽẽkĩ, “Ĩĩnĩ nii Ngeertĩ Nyekuci dĩdĩ!”
MAT.14.34	Iita abaaktĩ Yeesu hĩ nuyyiook cĩgĩnnĩg bũlũc cĩ ꞌGalileea nẽ õdõlanit dẽmẽt cĩ nĩngĩtĩ haĩ ꞌJẽnẽꞌtharẽt. 
MAT.14.35	Ma ho, iita ummuddia eeta ngaatĩ aayyi nẽẽ nĩngaata. Nĩngĩtĩ ĩꞌthanõthõõthĩkĩ nyeemuut looc tĩho vẽlẽk, ma hĩdĩĩkoothong iita aꞌnyaktaak eeta ĩnõõnnõ eet ꞌcĩg õmmõõrĩ vẽlẽk, 
MAT.14.36	hiita halaacõ Yeesu hẽlẽmaahĩ eet ꞌcĩg õmmõõrĩ huhumit ceremwa cĩgĩnnĩg, nẽ eeta vẽlẽk ꞌcĩg baag uhumit ĩnõõnnõ, iita ũbũttaathõ.
MAT.15.1	Baa au Variꞌtheei ũgẽẽgĩ hĩ ꞌlimmanniook cĩg nyattal cĩ Mũũꞌtha ꞌJeruꞌthalẽma nẽ iita ijinit Yeesu ĩĩttĩk, 
MAT.15.2	“Inni nuyyiooha cugunnig hẽꞌthẽcanit nyepitee
MAT.15.3	Ẽdẽcĩ Yeesu ĩhõõggõ anneek, “Inni niig ẽꞌthẽcanit tilooinit cĩ Nyekuci, hĩnĩngĩtĩ nyepitee cunuung ko? 
MAT.15.4	Hĩnĩngĩtĩ aduha Nyekuci aĩ, ‘Tingõlĩ maaꞌnyu hĩ ngaanu’
MAT.15.5	Othooꞌthu hinnia niig ainnu, má anneek eet umwaa maaꞌnyĩ hode aattĩnnĩ, ‘Eliiniti vẽlẽk ꞌcĩ occa baa heelli naa nganiita, ĩĩ ꞌbaaninit ꞌcĩ aaꞌnyĩhoothĩk Nyekuc.’ 
MAT.15.6	Ĩĩn occa ꞌthẽk ꞌgõõl ꞌcĩ iꞌngoliinnu maajihu hĩ ngaaggu cieeni? Amaaccu niig tilooinit cĩ Nyekuci nẽ unuyyu nyepitee cunuung. 
MAT.15.7	Niig oloꞌngiaaha cieegi! Baa ẽbẽaneek põrõvẽtaacĩ Iꞌthaia baa othooꞌthuung ngagiit aĩ,
MAT.15.8	“ ‘Adĩhĩꞌthaa eeta cieeg nganĩĩt utugeetinii cĩggĩĩng haaga,
MAT.15.8	nẽ ꞌrẽẽttĩg ꞌthinneeti cĩggĩĩng hĩ nganĩĩta.
MAT.15.9	Abathĩ ngaatĩ alayya nẽẽg nganĩĩt,
MAT.15.9	hatĩ alliman nyattal cĩ eetu.’ ”
MAT.15.10	Nẽ ũtũvvũ Yeesu lothippit hiita hĩ ĩnõõnnõ nẽ ĩĩnnĩk, “Ĩthĩktõ nẽ agaac jurrung aĩ, 
MAT.15.11	ꞌgii ꞌcĩ aduhun ũtũũgaa cĩ eeto, hõllõngaa aaꞌnyĩk ĩnõõnnõ hĩĩ ‘ꞌriiring,’ nẽ thõõth ꞌcĩ aduha ẽẽtĩ ũtũũgaa cĩnnĩ, ĩĩn ꞌgii ꞌcĩ aaꞌnyĩk ĩnõõnnõ hĩĩ ‘ꞌriiring,’ ko niccia.”
MAT.15.12	Nẽ iita ijinit nuyyiooha cĩgĩnnĩg ĩnõõnnõ ĩĩttĩk, “Aga nii ngaatĩ õdõõmĩ Variꞌtheei thõõthaa ĩĩaa aduha niina?”
MAT.15.13	Ẽdẽcĩ Yeesu ĩhõõggõ anneek, “Abbutanniaa hatĩ hẽẽna vẽlẽk ꞌcĩg baag hõllõngaa atiboolan Nyakangaan caannĩ ꞌcĩ aaĩ hẽẽtahujjieen cõrrẽẽnĩ noho. 
MAT.15.14	Ũtũngteek Variꞌtheei niccig ẽmmẽn! Aattĩg nẽẽg hĩ eeta ꞌcĩg rubettĩg ꞌcĩg atĩꞌthĩt ꞌgõõnõgĩ ꞌcĩg rubettĩg nẽ hatĩ udhuktoothĩk nẽẽg vẽlẽk ꞌwooratõõ.”
MAT.15.15	Ẽdẽcĩ Pẽẽtũrũ ĩnõõnnõ anneek, “Duhaaheet da ngagĩĩt dtẽẽllẽn aag aduha nii awantoothĩhĩ.”
MAT.15.16	Ẽdẽcĩ Yeesu anneek, “Aitiõõ eet umwaa hõrggẽẽnaa cunuung ꞌcĩ aga thõõth caannĩ ho tõõ? 
MAT.15.17	Hõllõngaa agayyu niig aĩ, ꞌgẽẽn ꞌcĩ aariku niig utugeetinii cugguung, õkõ hẽẽngatõõ nẽ uduhuna battaala? 
MAT.15.18	Nẽ thooꞌthioha ꞌcĩg aduhaannu niiga, au ꞌthinneetinitõõ cugguung. Nẽẽthĩ, thooꞌthiok iccig ꞌcĩg aaꞌnyuung ngagiit ĩĩtõ ꞌriiring ko. 
MAT.15.19	Adukna ꞌthinneetini cugguung muhẽẽnĩtĩ ꞌcĩ abathĩ, ruhẽẽnĩt hĩ ꞌtihẽẽnĩt cĩ ngaa cĩ eeto, hĩ ꞌtihõõnĩt tahatak, hĩ ĩgõr hĩ thooꞌthiok ꞌcĩg addangaakĩ eeta ꞌgõõnõgĩ hĩ ngaatĩ aduhaanĩ eeta thooꞌthiok ꞌcĩg abathĩ hẽꞌthẽcanit ꞌthaar cĩg eet umwa. 
MAT.15.20	Thooꞌthiok ꞌcĩg aaꞌnyĩk eet hĩĩtõ ꞌriiring ko nicciag, nẽẽthĩ, ma aduhi ẽẽtĩ nga hũtũũnyĩ, hõllõngaa occa aaꞌnyĩk ĩnõõnnõ hĩĩ ꞌriiring.”
MAT.15.21	Ikia ũtũngeek Yeesu nĩngĩtĩ niccia nẽ ũũk ĩĩcĩ looc ꞌcĩ õbõhõõ hĩ ꞌtaaũnniook cĩg ꞌTire hĩ ꞌThidõõnẽ. 
MAT.15.22	Ma ho, ikia uppwaanna ngaa umwaa ꞌcĩ ĩĩn Kanaaneenit cĩ looc niccia, arruyyia ꞌjieena aĩ, “Makayyioohit, Ngeertĩ Daavide, tamaatĩhaanĩ! Appĩĩrna loholeec caannĩ aꞌnyak loriẽẽt ꞌcĩg abathĩ.”
MAT.15.23	Baa ĩjjaaki Yeesu hõllõngaa ẽdẽcĩ ĩnõõnnõ. Ma nĩngaata, iita nuyyiooha cĩgĩnnĩg uduktaak Yeesu ĩĩttĩk, “Tiggiaeek ngaa nicci ꞌgõõla, hĩnĩngĩtĩ arruui nẽ ũnũeet ngagĩĩta.”
MAT.15.24	Ẽdẽcĩ Yeesu aĩ, “Baa hĩꞌthooyyiahi naa eet cĩg Ĩꞌthĩraẽlĩ diooni! Hĩnĩngĩtĩ baa aauto nẽẽg hĩ aꞌtha ꞌcĩg iꞌngittõõthĩ.”
MAT.15.25	Nĩngĩtĩ aku akannĩ ngaa nicciee huruꞌnyia muumaa cĩnnĩ nẽ ĩĩnnĩk, “Makayyioohit ẽlaanĩ!”
MAT.15.26	Ẽdẽcĩ Yeesu anneek, “Hõllõngaa abũnnaa ngaatĩ attikiaanĩ ꞌgẽẽn cĩ loholeenu nẽ udhuhoothĩk ũthũrẽẽta.”
MAT.15.27	Ẽdẽcĩ ngaa nicciee aĩ, “Dĩdĩ Makayyioohit, tananga ũthũrẽẽta buúk, nga ꞌthẽk au auran thuruthur ꞌcĩg adhuhi tẽrẽmẽẽjawaa ꞌcĩ aduhẽẽnĩ makayyiooha cĩggĩĩng.”
MAT.15.28	Ẽdẽcĩ Yeesu anneek, “Ngaa cieeni, aꞌnyahi nii lemiinit cobbi gẽrrẽẽt! Hẽlẽma naa thõõth ꞌcĩ ajini nii ho.” Nĩngĩtĩ abũnnayyĩ bũhaanyĩnĩ ꞌthaa niccia noho.
MAT.15.29	Ma nĩngaata, ẽdẽc Yeesu dẽmẽt cĩ Bũlũc cĩ ꞌGalileea nẽ õtõd muur ũũk aau loota. 
MAT.15.30	Ma nĩngaata, ikia lothippiti umwaa cobbi gẽrrẽẽt, ꞌcĩ aꞌnyaha eet ꞌcĩg ngõõlĩg, hĩ ꞌcĩg rubettĩg hĩ ꞌcĩg hõllõngaa õthõõthĩ. Nẽ aarrik ĩhõõggõ vẽlẽk loota muumaa cĩ Yeesu. Nĩngĩtĩ aaꞌnyĩkĩ nẽẽ ĩhõõggõ vẽlẽk hũbũttaathõ. 
MAT.15.31	Ma nĩngaata, iita atalit eeta hõdẽĩ hõdẽĩ, hĩnĩngĩtĩ ꞌgii ꞌcĩ adtuuha hĩ ꞌcĩ athĩhĩ nẽẽgĩ. Iita othoothito eeta baag hõllõngaa õthõõthĩ. Iita õtõõcõ ꞌngoolliaha nẽ ĩcĩttĩ eeta baag rubettẽẽgĩ nẽ ĩdĩhĩthĩt eeta Nyekuc cĩ Ĩꞌthĩraẽlĩ.
MAT.15.32	Baa avva Yeesu nuyyiook cĩgĩnnĩg hiita hĩ ĩnõõnnõ nẽ uduhaak ĩĩnnĩk, “Ammaannĩkaa eeta cieeg nganĩĩt gẽrrẽẽt, baa hũrũmteea hĩ ĩhõõggõ waathinniook iyyio nẽ hiꞌthihi ꞌgẽẽn ꞌcĩ adak buúk. Nẽ ꞌyioko, hõllõngaa hadiimi hĩꞌthooihi ĩhõõggõ ꞌgõõl uraa, occa hinnia hatĩ ẽttẽẽd looc ꞌgõõla.”
MAT.15.33	Ẽdẽcĩ nuyyiooha cĩgĩnnĩg aĩ, “Hammũda ꞌyioko hatĩ ũbũnẽẽt ꞌcĩg ũũppan ngaatĩ hiroktĩ lothippit icci ngaatĩ ꞌrẽẽnĩ ho hutuno?”
MAT.15.34	Ẽdẽcĩ Yeesu ĩhõõggõ tarĩ anneek, “Aꞌnyaku niig ũbũnẽẽt thõng?”
MAT.15.34	Ẽdẽcĩ nẽẽg aĩ, “Haꞌnyaka ũbũnẽẽt tũkĩramma hĩ ulugo ũgĩ cĩg kidicig haaga.”
MAT.15.35	Nĩngĩtĩ aduhaakĩ Yeesu lothippit haau loota. 
MAT.15.36	Ma ho, ittiha nẽẽ ũbũnẽẽt ꞌcĩg ĩĩn tũkĩramma hĩ ulugo ꞌcĩg abadtẽc ko, ma baa ĩĩnnĩk nẽẽ Nyekuc Maaꞌnyĩ ĩlaallẽ, ikia ẽꞌngẽr nẽẽ ũbũnẽẽt nẽ aaꞌnyĩk nuyyiook cĩgĩnnĩg, heꞌngerrieek lothippit.
MAT.15.37	Iita udukto nẽẽg vẽlẽk hũũppattĩ. Ma baa urutaa ꞌcĩ duhẽẽttõ, iita uluttia nuyyiooha cĩgĩnnĩg thuruthur cĩg ũbũneetu lohoddwa tũkĩramma ꞌcĩg abbĩꞌthĩĩ. 
MAT.15.38	Baa ĩĩn eeta ꞌcĩg aduhi ho vẽlẽk, aalibꞌnya ꞌwec nẽ hõllõngaa agiili ngaaĩ hĩ lõhõlĩ ꞌcĩg kidicig. 
MAT.15.39	Ma baa ĩꞌthooĩk Yeesu lothippit ꞌgõõl ẽlẽk, ikia uduhun nẽẽ haahũl nẽ abaahĩ ũũk ĩĩcĩ ũbũtĩ cĩ looc ꞌcĩ haĩ Magadan.
MAT.16.1	Ma ho, ummuddiaak Variꞌtheei hĩ Thadutheei Yeesu nẽ idiimito ĩttĩmanit ĩnõõnnõ ngaatĩ ajini thõõth ꞌcĩ ĩnaat eeta ꞌcĩ aku hẽẽtahujjieen.
MAT.16.2	Nẽ uduhaak nẽẽ ĩhõõggõ ĩĩnnĩk, “Má marik hẽẽtkujjieen ꞌjiaat, ainnu niig abũnnaa hatĩ lõõcĩ ahuluthi, 
MAT.16.3	nẽ má marik lõõcĩ hẽẽtahujjieen nẽ irimanaaĩ ngerrenita, othooꞌthu niig ainnu, ‘Õkõ hatĩ atĩĩlĩ tammu.’ Agayyu niig ngaatĩ aduhaannu thõõth ꞌcĩ aĩ, aaĩ hatĩ lõõcĩ hutuno ngaatĩ acinnu hẽẽtkujjieen nẽ hõllõngaa dẽẽdẽ agayyu ne ꞌcĩ hatĩ edeeꞌnyia ꞌyioko noho ho. 
MAT.16.4	Adiimmu niig terethiinit, hĩnĩngĩtĩ iiginnu ꞌthẽccanniook nẽ hõllõngaa aꞌnyaku lemiinit! Nẽẽthĩ, terethiinit cĩ Yõõna
MAT.16.5	Ma baa abaaktĩ nẽẽg bũlũc, ĩko ataarriothĩ nuyyiooha ngaatĩ aꞌnyahĩ ũbũnẽẽta. 
MAT.16.6	Nẽ itilo Yeesu ĩhõõggõ ĩĩnnĩk, “Ĩcĩnĩt abũũla cĩg Variꞌtheei hĩ cĩg Thadutheei jurrung.”
MAT.16.7	Baa õthõõth nuyyiooha nyaagwaana aĩ, “Õthõõth Yeesu hoti, hĩnĩngĩtĩ hataarriõthĩ naag ũbũnẽẽta.”
MAT.16.8	Baa aga Yeesu muhẽẽnĩt cĩnĩĩng nẽ ĩĩ, “Hõllõngaa aꞌnyaku niig lemiinit cobbi! Inni othoothit niig ĩĩtõ, aitiõõ ũbũnẽẽta tõõ ho? 
MAT.16.9	Aitiõõ niig hõllõngaa agayyu? Hõllõngaa ammuhooꞌthu niig ũbũnẽẽt baag ĩĩn ꞌtur hĩ eet baag ĩĩn aalibꞌnya ꞌtur buúk nẽ ĩĩn baa lohoddwaana thõng ꞌcĩg alũtaannu niiga? 
MAT.16.10	Nẽ eetinii ĩbaag ĩĩn aalibꞌnya ꞌwec hĩ lohoddwa baag anyiꞌthiaanĩ ũbũnẽẽta, ũbũnẽẽtĩĩ ꞌcĩg ĩĩn tũkĩramma thõng? 
MAT.16.11	Nga thĩ agaac ꞌyioko ĩĩtõ, hõllõngaa hothoothi naa thõõth cĩ ũbũneetu? Ĩcĩnĩt abũũla cĩg Variꞌtheei hĩ cĩg Thadutheei jurrung!” 
MAT.16.12	Ma baa uruta, iita agaacõ nuyyiooha cĩg Yeesu ngaatĩ hõllõngaa õthõõthĩ nẽẽ thõõth cĩ abũũla ꞌcĩg adĩmanniaanĩ ũbũnẽẽta, nẽẽthĩ, baa õthõõth nẽẽ thõõth cĩ õlõng cĩ ꞌlimman cĩ Variꞌtheei hĩ cĩ Thadutheei.
MAT.16.13	Ma baa õbõktĩ Yeesu hĩ nuyyiook cĩgĩnnĩg õdõlanit ꞌtaaũn cĩ Caetharea Pilippi, ikia ijin nẽẽ ĩhõõggõ ĩĩnnĩk, “Aĩ ꞌthẽk eeta Ngeertĩ Eeto nganĩ?”
MAT.16.14	Ẽdẽcĩ nuyyiooha cĩgĩnnĩg anneek, “Aĩ eeta ũgẽẽgĩ ĩĩnĩ nii Yõaannẽ Batitta nẽ ĩĩtõ ũgẽẽgĩ, ĩĩnĩ nii Eliijja nẽ ũgẽẽgĩ tarĩ, aĩ ĩĩnĩ nii ꞌJeremia, hode põrõvẽtaac umwa.”
MAT.16.15	Nẽ ijin Yeesu ĩhõõggõ ĩĩnnĩk, “Ma ꞌthẽk niig ammuku ainnu nganĩ naa?”
MAT.16.16	Ẽdẽcĩ ꞌThimõõnẽ Pẽẽtũrũ ĩnõõnnõ anneek, “Ĩĩnĩ nii Krĩstõ, Ngeertĩ Nyekuc ꞌcĩ arũgĩ.”
MAT.16.17	Ẽdẽcĩ Yeesu ĩnõõnnõ anneek, “ꞌThimõõnẽ ngeertĩ Yõõna, aggatannii nganiit Nyekuci! Hõllõngaa ammũda nii thõõth icci ẽmmẽn. Eterꞌtheeki nganiit Baaba caannĩ ꞌcĩ aaĩ hẽẽtahujjieen. 
MAT.16.18	Nẽẽthĩ ꞌyioko, hutuvvii hatĩ gõõng naa nganiit hiinnihii Pẽẽtũrũ, nĩngĩtĩ aĩ, ‘Lõbarab.’ Nẽ lõbarabaa cĩ, hehenyiti hatĩ naa lothippit cĩ lemmioohu nẽ aitiõõ hatĩ ꞌtirriani cĩ daahĩthõõ hõllõngaa ũũlũ ĩhõõggõ. 
MAT.16.19	Haaꞌnyii hatĩ naa mũhũtẽẽt cĩg habuccieet cĩ hẽẽtkujjieen. Nẽ thõõth ꞌcĩ aburi nii loota nĩnga, abũrrĩ hatĩ hẽẽtahujjieen buúk nẽ thõõth ꞌcĩ elemi nii loota nĩnga, elemmi hatĩ hẽẽtahujjieen buúk.” 
MAT.16.20	Nĩngĩtĩ ilootĩ nẽẽ nuyyiook cĩgĩnnĩg hiittiõõ hõllõngaa aduhaak eet umwa ngaatĩ ĩĩnnĩ nẽẽ Krĩstõ.
MAT.16.21	Nganĩngĩtĩ kõr tĩho, iꞌthianaaĩ Yeesu uduhaak nuyyiook cĩgĩnnĩg thõõth ꞌcĩ hatĩ adĩmanoothĩk ĩnõõnnõ. Baa aduhaak nẽẽ ĩhõõggõ anneek, “Adiim ꞌthẽk hõkõ naa ꞌJeruꞌthalẽma ngaatĩ hatĩ hõkõ haccananiini gẽrrẽẽt, athĩnĩĩ cĩg makayyioohu, hĩ ĩĩcĩg makayyiook cĩg paadĩrꞌnyaannu, hĩ ĩĩcĩg ꞌlimmanniook cĩg nyattal cĩ Mũũꞌtha. Aaꞌnya hatĩ nẽẽg nganĩĩt haccananĩ gẽrrẽẽt ũdũt. Haruhi hatĩ naana nẽ urutaa cĩ waathinniook iyyio, harũgna hatĩ naa daahĩtha tarĩ.”
MAT.16.22	Nĩngĩtĩ õkõõĩ Pẽẽtũrũ Yeesu ngadiiha nẽ eggerꞌnyeek ĩnõõnnõ ĩĩnnĩk, “Aitiõõ hatĩ Nyekuci hõllõngaa ẽlẽmaanĩ thõõth ꞌcĩ aaĩ hĩ ciee hĩdĩmanĩ ũdũt Makayyioohit!”
MAT.16.23	Ma ho, ubbuud Yeesu Pẽẽtũrũ nẽ ĩĩnnĩk, “ꞌNyẽẽhĩ muumaa caannĩ ꞌThĩttaan! Alaammaa nii nganĩĩta, aꞌnyahi nii muhẽẽnĩt cĩ eeto nẽ hõllõngaa ĩĩn cĩ Nyekuci.”
MAT.16.24	Nĩngĩtĩ aduhaakĩ Yeesu nuyyiook cĩgĩnnĩg annẽẽkĩ, “Má adiim eet umwaa ĩĩn nuyyioohit caannĩ, aꞌnyĩĩk hataarõthĩ ẽlẽ cĩnnĩ nẽ irriongan hurucce cĩnnĩ nẽ ũnũa nganĩĩta. 
MAT.16.25	Hĩnĩngĩtĩ ẽẽtĩ ꞌcĩ adiim ẽẽla rũgẽt cĩnnĩ, adhuheek hatĩ tuu, nẽẽthĩ, ẽẽtĩ ꞌcĩ adhuheek rũgẽt cĩnnĩ tuu, hĩnĩngĩtĩ nganĩĩta, ammũda hatĩnĩ. 
MAT.16.26	Ne occa ꞌthẽk ꞌcĩ abũnnaa ꞌcĩ ammũda ẽẽtĩ, hatĩ ũmmũda nẽẽ hẽlẽggĩ vẽlẽk cĩg lootu nẽ udhuheek lori cĩnnĩ tuu? Hode ne occa ꞌthẽk ꞌcĩ occa ataalanĩ ẽẽtĩ lori cĩnnĩ? 
MAT.16.27	Hĩnĩngĩtĩ õkõ hatĩ aku Ngeertĩ Eeto bulẽẽttaa cĩ Maacõnĩ hĩ aajĩlẽẽt cĩgĩnnĩg nẽ hatĩ ikia ũdũman eet hõdẽĩ hõdẽĩ ꞌgõõlaa ꞌcĩ baa aattiyyi nẽẽg loota nĩnga. 
MAT.16.28	Haduhaakuung dĩdĩ, aattĩg eeta ũgẽẽgĩ hõrggẽẽnaa cunuung ngaati, ꞌcĩg hatĩ hõllõngaa adaahĩ nga hĩcĩnĩt Ngeertĩ Eeto, ngaatĩ alluuccianĩ habuccieetaa cĩnnĩ.”
MAT.17.1	Ma baa urutaa cĩ waathinniook tõrkõnõn, ikia ũũhĩ Yeesu Pẽẽtũrũ hĩ ꞌJeemith hĩ Yõaannẽ ꞌgõtõnĩ ꞌJeemithi, muuraa umwaanĩ ĩcĩ uuni kĩdak. 
MAT.17.2	Ma muuraa tĩho, ikia ũtũhũĩ ẽlẽ cĩ Yeesu hẽbẽrẽẽnnĩĩ cĩggĩĩng hattaal hĩĩ õõppẽr. Baa attaalĩth muum cĩnnĩ haau hĩ kõrra nẽ attaalito ceremwaana cĩgĩnnĩg buúk, haauto hĩ lanyit cĩ korro. 
MAT.17.3	Ma nĩngaata noho, uppwaattak Mũũꞌtha hĩ Eliijja
MAT.17.4	Ma ho, othoothĩk Pẽẽtũrũ Yeesu ĩĩnnĩk, “Makayyioohit, ẽllẽẽmĩth gẽrrẽẽt ngaatĩ haattiyyi naag ngaati, má adiimi, ĩꞌnya hẽtẽhẽnya tuggẽẽt iyyio, cunni hõdẽĩ, cĩ Mũũꞌtha hõdẽĩ nẽ ĩĩ cĩ Eliijja hõdẽĩ.”
MAT.17.5	Ma baa nga õthõõth nẽẽnĩ, ikia ũmmũt ĩhõõggõ diith umwaa ꞌcĩ õõppẽr nẽ õthõõtha mõlõõhĩ umwaa diithatõõ ĩĩ, “Loholeec caannĩ ꞌcĩ hamĩna cieeni, haccamanoothihi naa gẽrrẽẽt, hĩnĩngĩtĩ ĩnõõnnõ. Ĩthĩhĩt ĩnõõnnõ!”
MAT.17.6	Ma baa athĩhĩ nuyyiooha thõõth icci ho, iita itingolli nẽẽg gẽrrẽẽt, nĩngĩtĩ ẽttẽẽdĩ looc nĩngaata tẽẽlꞌthĩta. 
MAT.17.7	Ma baa ho, ikia uhum Yeesu ĩhõõggõ nẽ ĩĩnnĩk, “Ma hiteelinnu! Ĩtĩngaac ꞌjieena.” 
MAT.17.8	Ma baa ĩꞌngaathĩ nẽẽg ko, adtuuha hinnia hiꞌthihi eet umwa, ĩĩ Yeesu diooni.
MAT.17.9	Ma baa ulluuccia nẽẽg muura hujjieen, ikia itilo Yeesu ĩhõõggõ ĩĩnnĩk, “Ma hõõ haduhaaku eet umwa ꞌgiiaa acinnu niig ũdũt, ĩꞌthõng hatĩ hũrũga Ngeertĩ Eeto daahĩtha.”
MAT.17.10	Nĩngĩtĩ ajini nuyyiooha ĩnõõnnõ annẽẽkĩ, “Inni hĩĩtõ ꞌlimmanniooha cĩg nyattal cĩ Mũũꞌtha, uwwattaa hatĩ Eliijja ho?”
MAT.17.11	Ẽdẽcĩ Yeesu ĩhõõggõ anneek, “Ĩꞌnya huduhaahuung dĩdĩ, aku hatĩ akũmaneek Eliijja hẽlẽggĩ vẽlẽk jurrung. 
MAT.17.12	Nẽẽthĩ haduhaakuung dĩdĩ, ikia Eliijja ẽlẽk, aitiõõ hinnia hõllõngaa aga nẽẽg ĩnõõnnõ. Nẽẽthĩ, baa ĩdĩmatteek nẽẽg ĩnõõnnõ ꞌgii vẽlẽk ꞌcĩ adiim nẽẽgĩ. Nẽ ꞌgõõlaa tĩho dioo, õkõ hatĩ accananni Ngeertĩ Eeto athĩnĩĩ cĩggĩĩng.” 
MAT.17.13	Au hinnia aga nuyyiooha aĩ, õthõõth Yeesu thõõth cĩ Yõaannẽ Batitta.
MAT.17.14	Ma baa uppwaannak Yeesu hĩ nuyyiook cĩgĩnnĩg eet ũgĩ ho, ikia akateek ẽẽtĩ umwaa Yeesu huruꞌnyia nẽ ĩĩnnĩk, 
MAT.17.15	“Makayyioohit, loholeec nganĩĩt umwa ciee ꞌcĩ ara ẽhẽc namakarĩ nẽ accananni gẽrrẽẽt ũdũt. Ara adhuheek ĩnõõnnõ ꞌgwoyyiatõõ hode maamĩtõõ. Tamaatĩk baaĩ nuun ĩnõõnnõ. 
MAT.17.16	Baa haꞌnyahaahi ĩnõõnnõ nuyyiook cugunnig, hõllõngaa tarĩ ẽẽl ĩnõõnnõ hũbũna buúk.”
MAT.17.17	Ma ho, uduhaak Yeesu ĩhõõggõ ĩĩnnĩk, “Ĩĩgĩnnu niig eet ꞌcĩg okommuung ooti nẽ aitiõõ lemiiniti tõõ! Harũmĩ hatĩ naag hĩ ngagiit ĩꞌthõng ningina? Hemeeꞌthuung hatĩ naa ngagiit ĩꞌthõng ningina? Aꞌnyaktahaangu da buulenit nicci ngaati.” 
MAT.17.18	Nĩngĩtĩ ẽggẽrꞌnyẽẽkĩ Yeesu lori ꞌcĩ abathĩ nẽ uduhuna buuletta nĩĩcĩ battaala, nĩngĩtĩ abũnnayyĩ nẽẽ ꞌthaa tĩho noho.
MAT.17.19	Ma baa urutaa cĩnnĩ, iita ummuddioothĩk nuyyiooha Yeesu ngadiiha nẽ ijinit ĩnõõnnõ ĩĩttĩk, “Inni hatĩ hanyamaneet ngagĩĩt ngaatĩ hiiggiayyia lori ꞌcĩ abathĩ hata?”
MAT.17.20	Ẽdẽcĩ Yeesu ĩhõõggõ anneek, “Aꞌnyamannuung ngagiit lorii ꞌcĩ abathĩ, hĩnĩngĩtĩ aitiõõ ngagiit lemiiniti tõõ! Nẽẽthĩ haduhaakuung dĩdĩ, má aꞌnyahit lemiinit ꞌcĩ hidici ꞌcĩ ĩĩkĩ buraacit ꞌcĩ dĩppĩlĩ, occa ꞌthẽk anneeku muur icci, ‘Tĩnga nĩnga bĩĩt ĩĩca,’ ĩꞌngaathĩ ꞌthẽk hatĩnĩ. Aitiõõ hatĩ thõõth ꞌcĩ aꞌnyamannuung ngagiit tõõ.” 
MAT.17.21	Nẽẽthĩ, õkõ lorii ciee abathĩ ho battaala, laiitta hĩ ngaatĩ hẽdẽtaanĩ ẽlẽ ꞌgẽẽna diooni.
MAT.17.22	Ma baa õdõlanit nẽẽg ꞌGalileea, uduhaak Yeesu ĩhõõggõ ĩĩnnĩk, “Õkõ hatĩ õhõppõõcanoothĩk Ngeertĩ Eeto eet 
MAT.17.23	ꞌcĩg hatĩ õõ aruk ĩnõõnnõ. Nẽẽthĩ, urutaa cĩ waathinniook iyyio, arũgna hatĩ nẽẽ daahĩtha.” Nĩngĩtĩ aaꞌnyĩkĩ thooꞌthioha cieeg vẽlẽk nuyyiook homoꞌthi gẽrrẽẽt.
MAT.17.24	Ma baa õdõlanit Yeesu hĩ nuyyiook Kapernaum, õõt ijinit eeta ꞌcĩg alũt occoro cĩg ꞌCieeth cĩ Nyekuci Pẽẽtũrũ ĩĩttĩk, “Adũman ꞌthẽk ꞌlimmannioohiti cunuung hata occoro cĩg ꞌCieeth cĩ Nyekuci?”
MAT.17.25	Ẽdẽcĩ Pẽẽtũrũ anneek, “Eei, adũmanĩ.”
MAT.17.25	Ma baa õdõlan Pẽẽtũrũ ꞌcieetõõ, iꞌthianaaĩ Yeesu ijin ĩnõõnnõ ĩĩnnĩk, “Ammuhi nii hutuno ꞌThimõõnẽ? Alũta habuẽẽta cĩg lootu occoro hĩ lõhõlĩ cĩggĩĩng hode hĩ eet ũgĩ?”
MAT.17.26	Ẽdẽcĩ Pẽẽtũrũ anneek, “Alũta hĩ eet ũgĩ.”
MAT.17.26	Nẽ ẽdẽc Yeesu ĩnõõnnõ ĩĩnnĩk, “Aitiõõ thĩ lohollia cĩggĩĩng hõllõngaa adũman occoro. 
MAT.17.27	Bĩĩt dhuheek nyelelewwa bũlũcatõõ nẽ utuguraa ulugooc ꞌcĩ oou ꞌcĩ aggami. ꞌBuuk ũtũg cĩnnĩ, ammũda hatĩ ꞌrabbaacit ꞌcĩ hũtũrĩ ũtũũgatõõ ꞌcĩ ũũppan ꞌdinaarꞌnya ꞌwec, ꞌtiha dũmanĩ occoro cugguung hĩ cĩgannĩg buúk.”
MAT.18.1	Ma baa kõr tĩho, iita õõt nuyyiooha hĩ Yeesu nẽ ijinit ĩnõõnnõ ĩĩttĩk, “Nganĩ cobbi habuccieetaa cĩ hẽẽtkujjieen?”
MAT.18.2	Ma ho, ũtũvva Yeesu loholeec ꞌcĩ hidici nẽ aaꞌnyĩk hĩbĩl hõrggẽẽnaa cĩnĩĩng. 
MAT.18.3	Nẽ uduhaak Yeesu ĩhõõggõ ĩĩnnĩk, “Haduhaakuung dĩdĩ, ma hõllõngaa oboddu niig eleeti aaut hĩ lohollia ꞌcĩg hidiciẽẽgĩ, hõllõngaa hatĩ aduhunnu habuccieet cĩ hẽẽtkujjieen. 
MAT.18.4	Nẽẽthĩ hoti ho, ẽẽtĩ ꞌcĩ hõllõngaa õdõng ẽlẽ cĩnnĩ haau hĩ loholeec ciee hidici ho, maka nẽẽ gẽrrẽẽt habuccieetaa cĩ hẽẽtkujjieen. 
MAT.18.5	Nẽ ẽẽtĩ ꞌcĩ ẽlẽmĩ loholeec ꞌcĩ hidici ho ꞌthaarĩĩ cĩgannĩg, ẽlẽmma nganĩĩta.
MAT.18.6	“Nẽ má aaꞌnyĩk ẽẽtĩ umwaa loholeec ꞌcĩ hidici ꞌcĩ ẽlẽmma nganĩĩt ko hẽꞌthẽcanõõ, occa mẽẽn ngaatĩ ẽcẽbõõthĩkĩ hirriaaĩ cobbi iꞌnyiaawa cĩnnĩ nẽ udhuhoothĩk bũlũcatõõ cobbi hũtũdũdĩt maama. 
MAT.18.7	Pĩĩrnanĩt hĩ eet cĩg looc nicci, hĩnĩngĩtĩ hẽlẽggĩ ꞌcĩg aaꞌnyĩk eet hẽꞌthẽcattõõ! Au ꞌthẽk hatĩ ꞌthẽccanẽẽta tĩko, nẽẽthĩ, etteedothoothĩk hatĩ pĩĩrnanĩtĩ ꞌcĩ abathĩ gẽrrẽẽt eet ꞌcĩ auuni thooꞌthioha tĩko! 
MAT.18.8	Má aaꞌnyi aꞌthiiti hode ꞌthõõtĩ cunni ꞌthẽccaanõ, ꞌtẽẽda nẽ udhuheehu tuu! Mẽẽn ngaatĩ occa õkõõĩ hẽẽtahujjieen ĩĩnĩ ꞌngoolliahit, hĩllõõan ngaatĩ aꞌnyahĩ athĩn vẽlẽk hode ꞌthoo vẽlẽk nẽ udhuhoothihuu ꞌgwoyyiaa ꞌcĩ aalla ũdũt. 
MAT.18.9	Nẽ má aaꞌnyi hẽbẽrẽẽcĩ cunni ꞌthẽccaanõ, ꞌtõkõca nẽ udhuheehu tuu. Mẽẽn ngaatĩ aꞌnyahĩ hebereec hõdẽẽthõng nẽ uuhu hẽẽtahujjieen, hĩllõõan ngaatĩ aꞌnyahĩ hẽbẽrĩ vẽlẽk nẽ udhuhoothihuu ꞌgwoo ꞌcĩ aalla ũdũt.”
MAT.18.10	Ma nĩngaata, õthõõth Yeesu ĩĩ, “Ma hararru lõhõlĩ ꞌcĩg kidicig ꞌcĩg aattĩg hĩ cieegi. Hĩnĩngĩtĩ haduhaakuung dĩdĩ, acĩn aajĩlẽẽta cĩggĩĩng hẽẽtahujjieen hõdõõkõthĩ muum cĩ Baaba. 
MAT.18.11	Baa aku Ngeertĩ Eeto, hikia hẽẽla eet ꞌcĩg iꞌngittõõthĩ.
MAT.18.12	“Ĩꞌnya da hijinuung thõõth icci, ‘ꞌYioko hĩĩ ꞌcĩ aꞌnyahĩ ẽẽtĩ aꞌtha ꞌmiia hõdẽĩ nẽ iꞌnginõõthĩ hõdẽẽthõng, occa adak neegi? Occa hõllõngaa ũũnnĩk ꞌcĩg ĩĩn hẽẽn tũrkũwwec hĩ tũrkũwwec ko muura ũbũta nẽ idiimõthĩ ꞌcĩ aꞌnginoothi ho?’ 
MAT.18.13	Nẽẽthĩ, má ũmmũda nẽẽ aꞌtheet tĩho, haduhaakuung dĩdĩ, occa accamanoothĩk nẽẽ hĩllõõan ngaatĩ aꞌnyahĩ ꞌcĩg ĩĩn hẽẽn tũrkũwwec hĩ tũrkũwwec, baag hõllõngaa aꞌnginoothi. 
MAT.18.14	Aaĩ noho buúk hĩ Maaꞌnyu cĩ hẽẽtkujjieen. Hõllõngaa adiim nẽẽ ngaatĩ aꞌnginõõꞌthĩ loholeec umwaa lõhõlẽẽnĩĩ ꞌcĩg kidicig ko.
MAT.18.15	“Má adĩmannii ꞌgotonu ꞌbuth, bĩĩt teretheek ĩnõõnnõ bathi cĩnnĩ ngaatĩ burki. Má athĩkniina, ẽẽla nii ĩnõõnnõ. 
MAT.18.16	Nẽ má abũrĩ ngaatĩ athĩkniina, ꞌnyaak eet ꞌramma hode iyyio hĩĩtõ hẽbẽrĩ, ĩnõõ ꞌcĩ hátĩ ‘ma othooꞌthi thõõth umwaa tarĩ, athĩhĩ hatĩ eeta ꞌcĩg ĩĩn ꞌramma hode iyyio ho, hatĩ ĩĩn dĩdĩ.’
MAT.18.17	Má abũrĩ nẽẽ ngaatĩ athĩknĩ ĩhõõggõ, uduktaak thõõth tĩho lothippit cĩ lemmioohu. Má abũrĩ nẽẽ ngaatĩ athĩknĩ lothippit cĩ lemmioohu buúk, aanytĩk haau hĩ eet ꞌcĩ hõllõngaa aga Nyekuc hode hĩ eet ꞌcĩ alũt occoro.
MAT.18.18	“Nẽ haduhaakuung dĩdĩ, thõõth ꞌcĩ aburru niig loota nĩnga, abũrrĩ ꞌthẽk hatĩ hẽẽtahujjieen buúk nẽ má elemtu niig thõõth umwa loota nĩnga, elemmi ꞌthẽk hatĩ hẽẽtahujjieen buúk.
MAT.18.19	“Nẽ tarĩ haduhaakuung hanneekuung, má elemmu iiginnu ꞌramma thõõth umwa ꞌcĩ ajinnu loota nĩnga, attacan hatĩ Baaba hẽẽtahujjieen thõõth tĩho. 
MAT.18.20	Hĩnĩngĩtĩ má alũtĩ eeta ꞌramma hode iyyio ngaatĩ hõdẽẽthõng ꞌthaarĩĩ cĩgannĩg, haaĩ naa hõrggẽẽnaa cĩnĩĩng.”
MAT.18.21	Ma ho, ikia ũmmũdaak Pẽẽtũrũ Yeesu nẽ ijin ĩĩnnĩk, “Makayyioohit, occa hammaannihi naa ꞌgõtõna ꞌcĩ adĩmannaa nganĩĩt ꞌbuth tabattĩ thõng, tabattĩ tũkĩramma?”
MAT.18.22	Ẽdẽcĩ Yeesu anneek, “Hõllõngaa tabattĩ tũkĩramma haaga, tabattĩ hẽẽn tũkĩramma hĩ tũkĩramma!
MAT.18.23	“Nẽẽthĩ hoti ho, aaĩ habuccieet cĩ hẽẽtkujjieen hĩ habuui ꞌcĩ adiim dticcianniook cĩgĩnnĩg hũdũmatteek ĩnõõnnõ ꞌrabbẽẽt baag acuhana nẽẽg hĩ ĩnõõnnõ. 
MAT.18.24	Ma baa idiim nẽẽ ꞌrabbẽẽt cĩgĩnnĩg, iita aꞌnyakta eeta eet umwa ꞌcĩ baa acuhana ꞌrabbẽẽt aalibꞌnya õmmõtõ, cĩg ꞌtalẽnꞌnyaannu
MAT.18.25	Ma baa adtuuha habuui ngaatĩ aꞌnyamanĩ dticciannioohit nicci ngaatĩ adũmanĩ ꞌrabbẽẽt tĩko ho, ikia uduhaak nẽẽ eet hutuuyyiõõĩ dticciannioohit nicci hĩ ngaa cĩnnĩ hĩ lõhõlĩ cĩgĩnnĩg hĩ ꞌgii vẽlẽk ꞌcĩ aꞌnyak nẽẽnĩ, hátĩ hũdũman ꞌrabbẽẽt cĩgĩnnĩg ko.
MAT.18.26	“Nĩngĩtĩ akannẽẽkĩ dticciannioohiti habu huruꞌnyia nẽ atamaatĩk ĩnõõnnõ ĩĩnnĩk, ‘ꞌRẽẽõ baaĩ nuun nõõ hĩdĩhĩdĩĩc, hadũmannii ꞌthẽk hatĩ naa nganiit ꞌrabbẽẽt cugunnig.’ 
MAT.18.27	Ma ho, atamaatĩk habuui dticciannioohit cĩnnĩ ho, nĩngĩtĩ aaꞌnyĩkĩ ĩnõõnnõ hiittiõõ hõllõngaa adũman ꞌrabbẽẽt tĩko nẽ uduhaak eet halahatteek ĩnõõnnõ hũũk.
MAT.18.28	“Ma baa alahanoothĩk dticciannioohiti nicciee ho, ikia ũũk aggam nẽẽ dticciannioohit umwa ꞌcĩ baa acuhana ꞌdinaarꞌnya
MAT.18.29	“Ma baa nĩngaata, ikia akateek dticciannioohiti tĩho ĩnõõnnõ buúk huruꞌnyia nẽ ala ĩnõõnnõ ĩĩnnĩk, ‘ꞌRẽẽõ nuun nõõ hĩdĩhĩdĩĩc nẽ hatĩ hũdũmanii naa nganiit ꞌrabbẽẽt cugunnig.’
MAT.18.30	“Abũrĩ hinnia nẽẽ thõõth ꞌcĩ aduhaak ꞌgoonnia ho, nĩngĩtĩ adhuhẽẽkĩ ꞌgõõnĩ baabuuthatõõ ĩꞌthõng hũdũman ꞌrabbẽẽt cĩgĩnnĩg ko. 
MAT.18.31	Ma baa acĩn dticcianniooha ꞌgoonoggia thõõth icci ho, iita ommoꞌthi nẽẽg gẽrrẽẽt, nĩngĩtĩ õõ aduhaakĩ habu thõõth ꞌcĩ adĩman dticciannioohiti nicciee ho.
MAT.18.32	“Nĩngĩtĩ avvaanĩ habuui dticciannioohit ꞌcĩ adĩman ꞌgõõnĩ ꞌbuth ko nẽ ĩĩnnĩk, ‘Nii dticciannioohiti ꞌcĩ abathĩ ho, baa hutungeeki ꞌrabbẽẽt baagannĩg vẽlẽk, hĩnĩngĩtĩ baa alayyaa nii nganĩĩt hatamaatihiina. 
MAT.18.33	Aitiõõ baa hõllõngaa ammaannihi nii ꞌgoonu ꞌcĩ ĩĩn dticciannioohit hĩ baa hammaannikii naa nganiit inni?’ 
MAT.18.34	Baa alĩĩllĩk habuui dticciannioohit nicci gẽrrẽẽt, nĩngĩtĩ adhuhẽẽkĩ ĩnõõnnõ baabuuthatõõ huukito eeta ĩꞌthõng hũdũman ꞌrabbẽẽt baagĩnnĩg.
MAT.18.35	“ꞌGõõl ꞌcĩ hatĩ adĩmannuung Baaba ꞌcĩ aaĩ hẽẽtahujjieen ngagiit cieeni, hatĩ hõllõngaa ammaanniku niig ꞌgoonogu ꞌthinneetinii cugguung.”
MAT.19.1	Ma baa ẽdẽcaak Yeesu ngaatĩ allimanĩ eeta, ikia ũtũngeek nẽẽ ꞌGalileea nẽ ũũk ĩĩcĩ looc cĩ ꞌJudeea, baakĩtaa cĩ hidioo cĩ ꞌJõrdanĩ. 
MAT.19.2	Baa anũ lothippiti ꞌcĩ maka ĩnõõnnõ, nĩngĩtĩ aaꞌnyĩkĩ eet cĩggĩĩng ꞌcĩg õmmõõrĩ hũbũttaathõ.
MAT.19.3	Ma ho, ĩttĩmanit Variꞌtheei ũgẽẽgĩ ĩnõõnnõ ĩĩttĩk, “Ẽlẽmĩ nyattalĩ cĩ Mũũꞌtha ngaatĩ õõgĩ ẽẽtĩ ngaa cĩnnĩ, hatĩ aꞌnyak thõõth ꞌcĩ abathĩ?”
MAT.19.4	Ẽdẽcĩ Yeesu anneek, “Nga nooyyia itigiilit niig aĩ, baa iꞌthianaanĩ Nyekuci ẽhẽnyta looc, ‘Baa ẽhẽnyta nẽẽ eet ꞌcĩ maacĩ hĩ ngaa ꞌcĩ ngayyi’?
MAT.19.5	Nẽ tarĩ ĩĩ, ‘Hĩnĩngĩtĩ thõõth icci, ũũnnĩk hatĩ ẽẽtĩ maaꞌnyĩ hĩ aattĩnnĩ nẽ õõt ũrũmtĩ hĩ ngaa cĩnnĩ nẽ iita ĩĩtõ eeta ꞌcĩg ĩĩn ꞌramma ho ẽlẽ hõdẽẽthõng.’
MAT.19.6	Nẽẽthĩ hoti ho, iittiõõ nẽẽg hõllõngaa ĩĩn ꞌramma, ĩĩtõ nẽẽg hõdẽẽthõng. Nẽẽthĩ, eeta ꞌcĩg ũrũm Nyekuci hõdẽĩ, anneek eet umwa ma heꞌngeri.”
MAT.19.7	Ẽdẽcĩ Variꞌtheei Yeesu anneek, “Inni thĩ baa Mũũꞌtha huduha hĩĩ, ‘Aꞌnyĩĩk eet ꞌcĩ maacĩ hẽtẽhẽẽd waraga ꞌcĩ õõgĩ ngaa cĩnnĩ ho’?”
MAT.19.8	Ẽdẽcĩ Yeesu ĩhõõggõ anneek, “Baa ẽlẽmaakuung Mũũꞌtha ngagiit oogit ngaaĩ cugguung, hĩnĩngĩtĩ okommuung ngagiit ooti. Nẽẽthĩ, baa gõõng hõllõngaa aaĩ noho baa hũnũũk. 
MAT.19.9	Nẽ haduhaakuung dĩdĩ, adĩman ẽẽtĩ ꞌcĩ õõg ngaa cĩnnĩ nẽ ũꞌthũwan ngaa umwa tarĩ ꞌthẽccan. Occa õõg ẽẽtĩ ngaa hatĩ itikto ngaa hĩ eet umwa ꞌcĩ ꞌrĩĩng diooni.”
MAT.19.10	Nẽ ĩĩttĩk nuyyiooha ĩnõõnnõ, “Má thĩ ma aaĩ thõõth ꞌcĩ eet ꞌcĩ maacĩ hĩ ngaa ꞌcĩ ngayyi noho, occa thĩ mẽẽn ngaatĩ hĩĩgĩnnĩ bũaarĩna.”
MAT.19.11	Nĩngĩtĩ ẽdẽcĩ Yeesu ĩhõõggõ annẽẽkĩ, “Aitiõõ eeta vẽlẽk hõllõngaa occa ẽlẽmĩ thõõth icci, eet ꞌcĩg baag aaꞌnyĩk Nyekuci ꞌbaaninit ꞌcĩ hõllõngaa aꞌthũwaniini dioo, ꞌcĩg occa ẽlẽmĩ thõõth icci. 
MAT.19.12	Aitiõõ eeta ũgẽẽgĩ hõllõngaa aꞌthũwanni, hĩnĩngĩtĩ ilelĩk nẽẽg ngaanĩngĩtĩ arrittiaanĩ, hode hĩnĩngĩtĩ thõõth ꞌcĩ aaranĩ eeta ũgẽẽgĩ ĩhõõggõ thõng. Aitiõõ ũgẽẽgĩ hõllõngaa aꞌthũwanni, hĩnĩngĩtĩ mĩnnanĩ ꞌcĩ aꞌnyaheek nẽẽg habuccieet cĩ hẽẽtkujjieen. Má aaĩ ẽẽtĩ ꞌcĩ ẽlẽmĩ thõõth icci, aꞌnyĩĩk hẽlẽm.”
MAT.19.13	Ma kõr umwa, aꞌnyakta eeta lõhõlĩ cĩggĩĩng hĩ Yeesu, hátĩ hataadĩk aꞌthiit nẽ alaõõĩ ĩhõõggõ. Eggerenyeek hinnia nuyyiooha eet anneek, ma haccanannu Yeesu.
MAT.19.14	Ẽdẽcĩ Yeesu ĩhõõggõ anneek, “Aꞌnyĩĩk lõhõlĩ ꞌcĩg kidicig hiita hĩ nganĩĩta, ma habĩllu ĩhõõggõ! Eet ꞌcĩg aattĩg hĩ lohollia cieeg kidicig ko, ꞌcĩg ĩĩn eet cĩg habuccieet cĩ hẽẽtkujjieen.” 
MAT.19.15	Ma baa aggatan Yeesu lõhõlĩ ꞌcĩg kidicig ẽlẽk, ikia ĩtĩnga nẽẽ nĩngaata nẽ ũũk ĩĩmwaanĩ.
MAT.19.16	Baa aku eet umwaa hĩ Yeesu nẽ ijin ĩnõõnnõ ĩĩnnĩk, “ꞌLimmannioohit, ne occa ꞌcĩ abũnnaa ꞌcĩ occa hadĩmanĩ naa, hátĩ hũmmũda rũgẽt ꞌcĩ aalla ooo?”
MAT.19.17	Ẽdẽcĩ Yeesu ĩnõõnnõ anneek, “Inni jinaa thõõth ꞌcĩ abũnnaa ho? Nyekuc dioo ꞌcĩ abũnnaa. Má adiimi nii aduhuni habuccieet cĩ hẽẽtkujjieen, thĩĩk tilooinit cĩ Nyekuci.”
MAT.19.18	Ẽdẽcĩ ẽẽtĩ nicciee Yeesu anneek, “Tilooinit iina?”
MAT.19.18	Ẽdẽcĩ Yeesu ĩnõõnnõ anneek, “Ma haruhi, ma hattihi ngaa cĩ eet umwa, ma hĩgõrꞌthĩ, ma haduha õlõng lokihooa, 
MAT.19.19	tingõlĩ maaꞌnyu hĩ ngaanu nẽ ‘Mĩnnan eet ꞌcĩ aaronnu haau hĩcĩ ammĩnani ẽlẽ cunni.’ ”
MAT.19.20	Ẽdẽcĩ nyahaappanĩ nicciee Yeesu anneek, “Baa hũnũa naa tilooinit icci ẽlẽk. Ne umwaa ꞌcĩ occa hadĩmani naa?”
MAT.19.21	Ẽdẽcĩ Yeesu ĩnõõnnõ anneek, “Má adiimi ĩĩ eet ꞌcĩ abũnnaa, bĩĩt tũũõĩ hẽlẽggĩ vẽlẽk ꞌcĩg aꞌnyahi! Nẽ aaꞌnyĩhuu ꞌrabbẽẽt eet ꞌcĩg appĩĩrna nẽ thĩ hatĩ ũmmũda baliinit hẽẽtahujjieen. Nẽ thĩ ikia ũnũwaa nganĩĩta.”
MAT.19.22	Ma baa athĩhĩ nyahaappanĩ nicciee thõõth cĩ Yeesu ho, ikia õmmõthĩ nẽẽ gẽrrẽẽt nĩngĩtĩ õkõõĩ, hĩnĩngĩtĩ baa aballi nẽẽ gẽrrẽẽt.
MAT.19.23	Nĩngĩtĩ aduhaakĩ Yeesu nuyyiook cĩgĩnnĩg annẽẽkĩ, “Õkõmĩ gẽrrẽẽt ũdũt ngaatĩ occa adukni ẽẽtĩ ꞌcĩ aballi habuccieet cĩ hẽẽtkujjieen! 
MAT.19.24	Nẽ tarĩ haduhaakuunga, ammũjĩ ngaatĩ occa adukni nyaakaalĩ hutuli cĩ lĩbbĩraaõ, hĩllõõan ngaatĩ occa adukni ẽẽtĩ ꞌcĩ ĩĩn ballioohit habuccieet cĩ Nyekuci.”
MAT.19.25	Ma baa athĩhĩ nuyyiooha thõõth icci ho, iita ukullieek ꞌjieen gẽrrẽẽt nẽ ijinit Yeesu ĩĩttĩk, “Nganĩ thĩ ꞌcĩ occa eelliaa loota nĩnga?”
MAT.19.26	Nĩngĩtĩ akannĩ Yeesu ĩhõõggõ hẽbẽrĩ nẽ ĩĩnnĩk, “Aattĩg thooꞌthioha ũgẽẽgĩ ꞌcĩg aꞌnyaman eet ngaatĩ adticanĩ, nẽẽthĩ, aitiõõ ꞌgii ꞌcĩ aꞌnyaman Nyekuc tõõ.”
MAT.19.27	Ma ho, ẽdẽc Pẽẽtũrũ ĩnõõnnõ ĩĩnnĩk, “Hũtũngteeha naag thooꞌthiok vẽlẽk nẽ hunuyyi nganiita! Ne hatĩ ꞌcĩ aaꞌnyeet Nyekuci ngagĩĩt ko?”
MAT.19.28	Ẽdẽcĩ Yeesu ĩnõõnnõ anneek, “Eei, iittu niig vẽlẽk nuyyiook cĩgannĩg nẽ haduhaakuung dĩdĩ, ma iccioloongan Ngeertĩ Eeto dtaabawaa cĩnnĩ ĩĩcĩ bulẽẽttõ, iccioloongannu hatĩ niig buúk dtaabĩtĩĩ ꞌcĩg ĩĩn õmmõtõ hĩ ꞌramma nẽ etteeddu thooꞌthiok cĩg habuccieeꞌnya õmmõtõ hĩ ꞌramma cĩg Ĩꞌthĩraẽlĩ. 
MAT.19.29	Ẽẽtĩ ꞌcĩ ũtũngeek õlõ cĩnnĩ hode ꞌgõtõõnõgĩ hĩ ngõõnõgĩ hode maaꞌnyĩ hĩ aattĩnnĩ, hode manẽẽn cĩgĩnnĩg, hĩnĩngĩtĩ nganĩĩta, ammũda hatĩ nẽẽ ꞌbaaninit tabattĩ ꞌmiia hõdẽĩ nẽ hatĩ ũmmũda rũgẽt ꞌcĩ aalla ooo. 
MAT.19.30	Nẽẽthĩ, mẽẽlĩg hatĩ eeta ꞌcĩg ꞌyioko uwwattĩ ꞌcĩg hatĩ au adtuurna nẽ mẽẽlĩg hatĩ ꞌcĩg ꞌyioko adtuurna, ꞌcĩg hatĩ au uwwattĩ.”
MAT.20.1	Baa aduha Yeesu ꞌgõõl ꞌcĩ hatĩ aayyi habuccieet cĩ hẽẽtkujjieen aĩ, “Aaĩ habuccieet cĩ hẽẽtkujjieen hĩ baattĩ manu ꞌcĩ õkõ kõr umwa ngerrenita nẽ ũlũta eet hiita hakattio manaa cĩnnĩ ĩcĩ viinoo. 
MAT.20.2	Ma urutaa ꞌcĩ ẽlẽmĩ nẽẽ ngaatĩ adũmanĩ dticcianniook ꞌdinaar hõdẽẽthõng cĩ dtiic cĩ kõr hõdẽĩ, ikia ĩꞌthooĩk ĩhõõggõ manaa cĩnnĩ ĩcĩ viinoo.
MAT.20.3	“Ma baa ꞌthaa tũrkũwwec ngaalloohoth, ikia ũũk nẽẽ ĩĩcĩ ꞌcuuho nẽ udtuuha eet ũgĩ ꞌcĩg aitiõõ hõllõngaa adtican ꞌgiimwa. 
MAT.20.4	Nĩngĩtĩ aduhaakĩ ĩhõõggõ annẽẽkĩ, ‘Õõt idticattõ niig buúk manatõõ tõõ caannĩ ĩcĩ viinoo nẽ hatĩ hũdũmanuung ngagiit ꞌgiiaa ꞌcĩ abũnnaa.’ 
MAT.20.5	Nĩngĩtĩ õõĩ nẽẽgĩ. Ma ho, ũũk ũlũta baattĩ manu eet ũgĩ tarĩ, baa aau kõrra lokora nẽ baa iggiingi kõrra buúk nẽ aaꞌnyĩk hidticattõõ.
MAT.20.6	“Ma baa ꞌthaa ꞌtur baa õbõhĩ okoloothĩk kõrra, ikia ũũk ũmmũdoothĩk eet ũgĩ tarĩ ꞌcĩg abĩlĩ haaga, nĩngĩtĩ ajini ĩhõõggõ annẽẽkĩ, ‘Abillu ngaati huutub haaga inni?’
MAT.20.7	“Ẽdẽcĩ eeta tĩko ĩnõõnnõ anneek, ‘Hĩnĩngĩtĩ aitiõõ ẽẽtĩ ꞌcĩ alũtteet nẽ aaꞌnyeet dtiic tõõ.’
MAT.20.7	“Ẽdẽcĩ nẽẽ ĩhõõggõ anneek, ‘Õõt idticattõ niig buúk manaa caannĩ ĩcĩ viinoo.’
MAT.20.8	“Ma baa utub lõõcĩ, ikia othoothĩk baattĩ manu makayyioohit cĩ dticciannioohu ĩĩnnĩk, ‘Tũũ dticcianniook nẽ ũdũmanuu ꞌrabbẽẽt cĩggĩĩng, ꞌthianaaĩ dticciannioohĩĩ cĩg adtuurna ĩꞌthõng hõdõlan aag iꞌthianaanĩ dtiic ĩĩcĩ oou.’
MAT.20.9	“Iita dticcianniooha aag au dtiica ꞌthaa ꞌtur ꞌjiaat nẽ aggamit ꞌdinaar hõdẽẽthõng cĩ dtiic cĩ kõr hõdẽẽthõng. 
MAT.20.10	Ma baa au eeta baag atiman dtiic ĩĩcĩ oou ho, baa ammuhuneek nẽẽg aĩ, occa baa haggamma ꞌrabbẽẽt ꞌcĩg mẽẽlĩg, au hinnia aggam nẽẽg buúk ꞌdinaar cĩ kõr hõdẽẽthõng. 
MAT.20.11	Ma baa aggamit nẽẽg ꞌrabbẽẽt ẽlẽk, iita ongoongoyyieek nẽẽg baattĩ manu. 
MAT.20.12	Baa õthõõth nẽẽg aĩ, ‘Iyyia adticanni eeta caag ꞌthaa hõdẽẽthõng haaga, nẽ ũdũmanuu ĩhõõggõ huduktooa hĩ ngagĩĩt, eet aag hadticaniinna huutub, kõrraa ꞌcĩ aaburii padtahac ko inni?’
MAT.20.13	“Ẽdẽcĩ nẽẽ dticciannioohit umwa hõrggẽẽnaa cĩnĩĩng anneek, ‘ꞌGõõna, nga hĩdĩmanii ꞌbuth ũdũt. Nga nooyyia helemit naag ngaatĩ adũmaniini ꞌdinaar hõdẽẽthõng cĩg dtiic cĩ kõr hõdẽẽthõng? 
MAT.20.14	ꞌGaam ꞌrabbẽẽt cugunnig bĩtõ. Hadiimi hadũmani naa eet aa aku uruta, ꞌrabbẽẽt ꞌcĩg aduhõõ hĩ cugunnig thõng. 
MAT.20.15	Hõllõngaa haꞌnyahi naa makaaꞌthĩt ꞌcĩ hadĩmanĩĩ thõõth ꞌcĩ hadiimi ꞌrabbẽẽtĩĩ cĩgannĩg? Hode iinani nii thõõth ꞌcĩ hẽẽlĩ naa eet iccig ko?’
MAT.20.16	“Ĩnõõ hatĩ ꞌcĩ aku adtuurnanĩ ẽẽtĩ ꞌcĩ uwwattĩ nẽ utuanĩ ẽẽtĩ ꞌcĩ aku uruta.”
MAT.20.17	Ma baa kõr ꞌcĩ õkõõĩ Yeesu ꞌJeruꞌthalẽma, baa õkõõĩ nẽẽ nuyyiook cĩgĩnnĩg õmmõtõ hĩ ꞌramma ngadiiha nẽ ũũk uduhaak ĩhõõggõ ĩĩnnĩk, 
MAT.20.18	“Hõõ naag ꞌyioko ĩꞌthõng ꞌJeruꞌthalẽm, ma hatĩ ĩĩca, õkõ hatĩ õhõppõõcanoothĩk Ngeertĩ Eeto athĩnĩĩ cĩg makayyiook cĩg paadĩrꞌnyaannu hĩ ꞌlimmanniook cĩg nyattal cĩ Mũũꞌtha. Õõ hatĩ etteedĩk nẽẽg ĩnõõnnõ daahĩth, 
MAT.20.19	nẽ hatĩ aanytĩk ĩnõõnnõ eet ꞌcĩg hõllõngaa ĩĩn ꞌJudeei, hodoomito ĩnõõnnõ nẽ uukito ĩꞌthõng hotoddoyyieek hurucceea. Ma urutaa cĩ waathinniook iyyio, arũgna hatĩ nẽẽ daahĩtha.”
MAT.20.20	Ma nĩngaata, ikia ũmmũdaak aattĩ lõhõlẽẽtĩg ꞌThebedeeo Yeesu nẽ akateek ĩnõõnnõ huruꞌnyia nẽ ala ĩnõõnnõ ꞌgii ꞌcĩ adiim nẽẽnĩ.
MAT.20.21	Nĩngĩtĩ ajini Yeesu ĩnõõnnõ annẽẽkĩ, “Ne ꞌcĩ adiimi nii ho?”
MAT.20.21	Ẽdẽcĩ nẽẽ Yeesu anneek, “Aꞌnyĩĩk baaĩ nuun lõhõlĩ cĩgannĩg ko, haau hõdẽẽthõng ĩĩcĩ aꞌthiit cunni cobbi nẽ aau umwaa ĩĩcĩ aꞌthiit cunni ꞌcĩ hidici habuccieetaa cunni.”
MAT.20.22	Ẽdẽcĩ Yeesu ĩhõõggõ anneek, “Hõllõngaa agayyu niig thõõth ꞌcĩ ajinnu niig ko, uullu hatĩ niig ngaatĩ ahuddu hooppo cĩ ꞌcannaanõ ꞌcĩ hatĩ hõkõ hahudi naana?”
MAT.20.22	Ẽdẽcĩ nẽẽg aĩ, “Occa hahũdda.”
MAT.20.23	Nĩngĩtĩ aduhaakĩ Yeesu ĩhõõggõ annẽẽkĩ, “Dĩdĩ ahuddu hatĩ niig hooppo caannĩ, nẽẽthĩ, hõllõngaa nganĩĩt ꞌcĩ occa haduha nganĩ ꞌcĩ hatĩ aaĩ ĩĩcĩ aꞌthiit caannĩ cobbi, hode ĩĩcĩ aꞌthiit ꞌcĩ hidici. Baaba ꞌcĩ hatĩ aduha.”
MAT.20.24	Ma baa athĩhĩ nuyyiooha ũgẽẽgĩ ꞌcĩg baag ĩĩn õmmõtõ thõõth icci ho, iita iliiliyyieek nẽẽg ꞌgõõnõgĩ ꞌcĩg ĩĩn ꞌramma ho. 
MAT.20.25	Ma ho, ikia ũtũvva Yeesu ĩhõõggõ ngaatĩ odoyyii nẽ ĩĩnnĩk, “Agayyu niig ngaatĩ arratanĩ habuẽẽta cĩg eet ꞌcĩg hõllõngaa ĩĩn ꞌJudeei eet cĩggĩĩng nẽ aggamit makayyiooha cĩggĩĩng ĩhõõggõ ꞌgõõlaa ꞌcĩ ẽdẽẽnyanĩ makaaꞌthĩt cĩnĩĩng. 
MAT.20.26	Ma hadticaniinnu hĩ nẽẽgĩ. Ẽẽtĩ ꞌcĩ adiim ĩĩn makayyioohit hõrggẽẽnaa cunuung, aꞌnyĩĩk hidticanoothĩk ꞌgõõnõgĩ. 
MAT.20.27	Nẽ ẽẽtĩ ꞌcĩ adiim uwwatteekuung ngagiita, aꞌnyĩĩk hĩĩ appahaca cunuung, 
MAT.20.28	haau hĩ Ngeertĩ Eeto baa aku hikia hidticanoothĩk eet, hõllõngaa hidticattoothĩk eeta ĩnõõnnõ, baa aku ajalana nẽẽ rũgẽt cĩnnĩ hẽẽla eet ꞌcĩg mẽẽlĩg.”
MAT.20.29	Ma baa ũũnnĩk Yeesu hĩ nuyyiook cĩgĩnnĩg ꞌJeriko ho, ikia ũnũ ĩnõõnnõ lothippiti cobbiẽẽnĩ. 
MAT.20.30	Baa iccioloongan eeta ꞌcĩg maacĩg ꞌcĩg rubettĩg ꞌramma ꞌgõõla ngadiiha, ma baa athĩhĩ nẽẽg aĩ õvvõ Yeesu obokii hĩ ĩhõõggõ ho, iita eggerenyit nẽẽg ĩĩtõ, “Makayyioohit, Ngeertĩ Daavide, tamaatĩheet ngagĩĩta!”
MAT.20.31	Baa eggerꞌnyeek lothippiti ĩhõõggõ anneek ĩjjaaktõ, ẽggẽrẽny hinnia nẽẽg gẽrrẽẽt aĩ, “Makayyioohit, Ngeertĩ Daavide, tamaatĩheeta!”
MAT.20.32	Nĩngĩtĩ abĩllĩ Yeesu nẽ ũtũvvũ ĩhõõggõ nẽ ijin ĩĩnnĩk, “Adiimmu niig hadakuung naa ne?”
MAT.20.33	Ẽdẽcĩ nẽẽg Yeesu anneek, “Makayyioohit, anyeet hĩcĩtteea.”
MAT.20.34	Nĩngĩtĩ ammaannĩkĩ Yeesu ĩhõõggõ nẽ uhum hẽbẽrĩ cĩggĩĩng. Ma hĩdĩĩkoothong, ĩcĩttĩ nẽẽgĩ nẽ ũnnẽẽcõ Yeesu.
MAT.21.1	Ma baa iita Yeesu hĩ nuyyiook cĩgĩnnĩg õbõktõ hĩ ꞌJeruꞌthalẽm, ikia ũũk nẽẽ ĩĩcĩ Bẽthvaje, Muuraa ꞌcĩ Olivi nẽ ĩꞌthõ nuyyiook ꞌramma hõõt ĩĩcĩ oou. 
MAT.21.2	Baa aduhaak nẽẽ ĩhõõggõ anneek, “Õõt ĩĩcĩ õlõ ꞌcĩ oou ho, ammũdoothiku hatĩ thigir umwa ꞌcĩ ngayyi hĩdĩĩkoothong, ꞌcĩ ecebbi nĩngaata, ꞌcĩ arũmĩ hĩ moolĩt cĩnnĩ. Õõkta ĩhõõggõ nẽ aꞌnyaktahaangu nganĩĩta. 
MAT.21.3	Má ajinnuung eet umwaa anneekuung, ne ꞌcĩ adĩmannu ho, uduktaak ĩĩttĩk, ‘Adiim Makayyioohiti.’ Ẽlẽmaakuung hatĩ thigirẽẽt nĩĩcĩ noho.”
MAT.21.4	Nĩngĩtĩ ĩĩnnĩ thõõth baa aduha Nyekuci dĩdĩ hĩ baa aduha põrõvẽtaacĩ aĩ,
MAT.21.5	“Nii tĩnaatĩ ꞌThionĩ,
MAT.21.5	cĩĩn nõõ habu cunni ngaatĩ,
MAT.21.5	ovvooyyianĩ moolĩtaa cĩ thigiiro.
MAT.21.5	Aaꞌnyĩk nẽẽ ẽlẽ cĩnnĩ hĩĩ hĩdĩca.”
MAT.21.6	Iita õõt ĩdĩmanit nuyyiooha hĩ baa aduhaak Yeesu ĩhõõggõ. 
MAT.21.7	Õõt aꞌnyakta nuyyiooha thigir moolĩtaa cĩnnĩ noho nẽ ataaddik ceremwa ũgĩ bahucciinnii cĩg thigireetu. Nĩngĩtĩ ataadõõthĩkĩ Yeesu. 
MAT.21.8	Baa ẽꞌthẽdaneek eeta ꞌcĩg mẽẽlĩg ceremwa cĩggĩĩng ꞌgõõla nẽ aarrik ũgẽẽgĩ taba ꞌcĩg baag ẽꞌngẽdda nẽẽg hẽẽnĩ ꞌgõõla. 
MAT.21.9	Baa uwwattĩ eeta ũgẽẽgĩ hĩ Yeesu ĩĩcĩ oou nẽ unuyyia ũgẽẽgĩ uruta, ẽggẽrẽny nẽẽg vẽlẽk aĩ,
MAT.21.9	“Bulẽẽnĩt hĩ Ngeertĩ Daavide!”
MAT.21.9	“Aꞌnyĩĩk haggatan Nyekuci eet ꞌcĩ aku ꞌthaarĩĩ cĩg Makayyiookto!”
MAT.21.9	“Bulẽẽnĩt hĩ Nyekuc hẽẽtahujjieen!”
MAT.21.10	Ma baa õdõlan Yeesu ꞌJeruꞌthalẽm, iita ukullieek eeta ꞌjieen ꞌtaaũnatõõ nẽ ijitto ĩĩtõ, “Nganĩ occa ꞌcĩ aku ho?”
MAT.21.11	Ẽdẽcĩ lothippiti aĩ, “Yeesu põrõvẽtaac ꞌcĩ aku Naaꞌtharẽta looccaa cĩ ꞌGalileea.”
MAT.21.12	Baa õkõ Yeesu ngaatĩ õbõhõõ hĩ ꞌCieeth cĩ Nyekuci nẽ itiggiawaak eet ꞌcĩg ũũtĩ nĩngaata battaali. Ebelluukan nẽẽ tẽrẽmẽẽjĩt cĩg tuuyyiok ꞌcĩg appahõõnĩ ꞌrabbẽẽt, hĩ eet ꞌcĩg ũũtẽnĩ ngabuuthiꞌnya. 
MAT.21.13	Nĩngĩtĩ annẽẽkĩ Yeesu ĩhõõggõ, “Aduha ꞌBuuhi cĩ Nyekuci aĩ, ‘Haĩ ꞌcieeth caannĩ, ꞌCieeth cĩ Laiitto,’
MAT.21.14	Ma nĩngaata, iita eeta ꞌcĩg rubettĩg hĩ ꞌcĩg ĩĩn ꞌngoolliak hĩ Yeesu ꞌCieethaa cĩ Nyekuci, nĩngĩtĩ aaꞌnyĩkĩ nẽẽ ĩhõõggõ vẽlẽk hũbũttaathõ. 
MAT.21.15	Ma ho, iita iliiliyyieek makayyiooha cĩg paadĩrꞌnyaannu hĩ ꞌlimmanniook cĩg nyattal cĩ Mũũꞌtha Yeesu, ngaatĩ acĩnĩ thooꞌthiok ꞌcĩg ĩnaat eeta ꞌcĩg adĩman nẽẽnĩ nẽ ĩthĩhĩt ꞌgerenyi cĩ loholeenu ngaatĩ õbõhõõ hĩ halang cĩ ꞌCieeth cĩ Nyekuci aĩnnĩ, “Hĩdĩhĩthĩt Nyekuc, hĩnĩngĩtĩ Ngeertĩ Daavide.”
MAT.21.16	Ma ho, ijinit nẽẽg Yeesu ĩĩttĩk, “Hõllõngaa athihi nii thõõth ꞌcĩ aduha lohollia ho?”
MAT.21.16	Ẽdẽcĩ Yeesu ĩhõõggõ anneek, “Eei, hathihi! Hõllõngaa agayyu niig thõõth ꞌcĩ aduha ꞌBuuhi cĩ Nyekuci aĩ,
MAT.21.16	“ ‘Ẽbẽn hatĩ lohollia
MAT.21.16	hĩ ĩdõlẽẽt dĩhĩthẽẽnĩt’?”
MAT.21.17	Nĩngĩtĩ ũũnnĩkĩ Yeesu ꞌtaaũn nẽ ũũk ĩĩcĩ õlõ cĩ Bẽthani, ngaatĩ baa õkõ oongiyyi.
MAT.21.18	Ma baa ĩtĩnga Yeesu loohoth cĩnnĩ, ikia adak ĩnõõnnõ magĩthĩ nẽ iꞌthianaaĩ ũũk ĩĩcĩ ꞌtaaũnõõ, 
MAT.21.19	ma ꞌgõõla ngadiiha, ikia udtuuha nẽẽ ꞌmũũnĩc. Ma baa õkõ acĩn ko, hõllõngaa hinnia ammũda ꞌmũũnĩ buúk, acĩn bõllõõk diooni. Nĩngĩtĩ accĩĩnĩ ꞌmũũnĩc annẽẽkĩ, “Hõllõngaa ꞌthẽk hatĩ abbiiri tarĩ ũdũt!” Ma hĩdĩĩkoothong õdõhõk hẽẽt nĩĩcĩ noho.
MAT.21.20	Baa ĩnaat nuyyiooha thõõth ꞌcĩ õdõhõknĩ ꞌmũũnĩcĩ hĩdĩĩkoothong ko gẽrrẽẽt.
MAT.21.21	Nĩngĩtĩ aduhaakĩ Yeesu ĩhõõggõ annẽẽkĩ, “Má aꞌnyaku niig lemiinit nẽ hõllõngaa ĩccaaddu thõõth umwa, haduhaakuung dĩdĩ, occa adĩmannu thõõth ꞌcĩ hadĩmaneehi naa ꞌmũũnĩc icci ho, nẽ occa adĩmannu thõõth ꞌcĩ ĩllõõan buúk. ꞌYioko ꞌthẽk uduktaak muur icci hĩbĩllĩĩngothoothĩk bũlũc cobbi, occa adĩmanĩ. 
MAT.21.22	Má aꞌnyaku niig lemiinit hatĩ alaiinnu, aga Nyekuci ngaatĩ aaꞌnyuung ꞌgii ꞌcĩ ajinnu niig ko.”
MAT.21.23	Baa õkõ aduhun Yeesu nĩngĩtĩ õbõhõõ hĩ halang cĩ ꞌCieeth cĩ Nyekuci nẽ illiman eeta, ma ho, ummuddiaak makayyiooha cĩg paadĩrꞌnyaannu hĩ makayyiook cĩg eetuk ĩnõõnnõ nẽ ijinit ĩĩttĩk, “Ammũda nii makaaꞌthĩt ꞌcĩ adĩmanĩĩ thooꞌthiok iccig ko ĩĩna? Aaꞌnyi nganĩ?”
MAT.21.24	Ẽdẽcĩ Yeesu ĩhõõggõ anneek, “Haꞌnyahi naa buúk jinẽẽnĩt umwa hĩ ngagiita, má ẽdẽccaangu, haduhaakuung hatĩ naa buúk ngagiit ꞌgõõl ꞌcĩ hammũdaanĩ makaaꞌthĩt ꞌcĩ hadĩmanĩĩ thooꞌthiok iccig ko. 
MAT.21.25	Nganĩ baa ꞌcĩ aaꞌnyĩk Yõaannẽ makaaꞌthĩt ꞌcĩ aggamẽẽkĩ eet baattithimo? Aaꞌnyĩk baa Nyekuci hode aaꞌnyĩk eet ꞌcĩ holli õõ haaga?”
MAT.21.25	Iita ijitto nẽẽg nyaagwaana ĩĩtõ, “Má haĩ hĩĩttĩk, ‘Aku hẽẽtahujjieen,’ ajinneet hinnia hatĩ anneekeet, ‘Nẽ baa hõllõngaa elemmu ĩnõõnnõ inni?’
MAT.21.26	“Nẽ ma hanneek, ‘Aku hĩ eeta,’ hiteelli naag eeta, hĩnĩngĩtĩ ammuk nẽẽg vẽlẽk aĩ, ĩĩn Yõaannẽ põrõvẽtaac.”
MAT.21.27	Nĩngĩtĩ ẽdẽcĩ nẽẽg Yeesu annẽẽkĩ, “Hõllõngaa hagayya.”
MAT.21.27	Nẽ ĩĩnnĩk Yeesu ĩhõõggõ, “Hõllõngaa thĩ haduhaakuung naa buúk ngagiit hadĩmani naa thooꞌthiok iccig makaaꞌthĩta ĩĩna.
MAT.21.28	“Nẽ õthõõth Yeesu ĩĩ, hẽdtẽbanaakuung ꞌyioko naa ngagiit dtẽẽllẽn ũgĩ cĩg eet umwa ꞌcĩ aꞌnyak buul ꞌramma. Nẽ hatĩ uduktaahaangu thõõth ꞌcĩ ammuku niiga. Baa õkõ anneek nyakangaan umwaa ngeerĩnĩ cobbi, ‘Bĩĩt aattĩ dticcianõ manatõõ caannĩ ĩcĩ viinoo kõr nicci!’
MAT.21.29	“Ẽdẽcĩ ngeerĩnĩ aĩ, ‘Hõllõngaa hõkõ,’ ma uruta, ikia ũtũhũ muhẽẽnĩt cĩnnĩ, nĩngĩtĩ õkõõĩ manatõõ.
MAT.21.30	“Ma nĩngaata, ũũk uduhaak maaꞌnyia ngeerĩnĩ ꞌcĩ hidici, thõõth nicci diooni. Ẽdẽcĩ ngeerĩnĩ aĩ, ‘Hõkõ hatĩnĩ nyakangaan,’ nẽ iittiõõ hõllõngaa õkõ buúk.
MAT.21.31	“Ma ammuku niig, occa buulenit iina ꞌcĩ athĩhĩ thõõth ꞌcĩ aduhaak maaꞌnyia ho?”
MAT.21.31	Ẽdẽcĩ paadĩrꞌnya ꞌcĩg obbitig hĩ makayyiook cĩg eetuk aĩ, “Buulenit ꞌcĩ oou.”
MAT.21.31	Nĩngĩtĩ aduhaakĩ Yeesu ĩhõõggõ annẽẽkĩ, “Haduhaakuung naa ngagiit thõõth dĩdĩ, aduhun hatĩ eeta ꞌcĩg alũt occoro hĩ ꞌwaaꞌngiak habuccieet cĩ Nyekuci ĩĩcĩ oou hĩ ngagiita! 
MAT.21.32	Hĩnĩngĩtĩ baa aku Yõaannẽ Batitta hikia heteretheehuung ꞌgõõl ꞌcĩ abũnnaa hĩcĩ adiim Nyekuci nẽ baa hinnia hõllõngaa elemmu niig ĩnõõnnõ, baa au ẽlẽmĩ eeta ꞌcĩg alũt occoro hĩ ꞌwaaꞌngiak ĩnõõnnõ. Tananga baa icittu niig thooꞌthiok iccig ẽlẽk, baa hõllõngaa uunniku ꞌthẽccanẽẽt cugguung nẽ elemtu ĩnõõnnõ.”
MAT.21.33	Ĩthĩhĩt dtẽẽllẽn ũgĩ ꞌcĩg awantoothĩk aĩ, “Baa aaĩ eet umwaa ꞌcĩ õkõ atiboolan hẽẽn cĩg viinoaak
MAT.21.34	“Ma baa ikia kõrra cĩ janiitto, ũũk ĩꞌthõõa nẽẽ dticcianniook cĩgĩnnĩg hõõt hĩ dticcianniook baag ũũnnĩkĩ nẽẽ mana cĩnnĩ cĩ viinoo, hõõt haꞌnyaktaak ĩnõõnnõ viino ꞌcĩ ibbiira. 
MAT.21.35	Au hinnia aggam bekiooha dticcianniook cĩgĩnnĩg ko nẽ uukito umwa nẽ uruhit umwa nẽ ohoddia ꞌcĩ ĩĩn iyyio biyyiẽẽnĩ. 
MAT.21.36	Ma ho, ĩꞌthõ nẽẽ dticcianniook ũgĩ tarĩ, ꞌcĩg mẽẽlĩg ĩllõõan baag oou, hõõt hĩ ĩhõõggõ. Õõ hinnia adĩman bekiooha baag ũũnnĩkĩ ẽẽtĩ mana ĩhõõggõ buúk ꞌbuth, ꞌgõõlaa ĩbaalĩ dioo noho.
MAT.21.37	“Ma baa urutaa cĩnnĩ, ikia ĩꞌthooĩk maaꞌnyia ngeerĩnĩ dẽẽdẽ, hĩnĩngĩtĩ ammuk nẽẽ aĩ, ‘Horoong hatĩ õõ iꞌngolli loholeec caannĩ.’
MAT.21.38	“Ma baa acĩn nẽẽg buulenit cĩ baattĩ manu ho, iita utuhattõõ nyaagwaana ĩĩtõ, ‘Ngeerĩnĩ niccieeni, aku hatĩ arigith mana, huruhit ĩnõõnnõ! Nẽ hootti mana icci hĩĩ cĩnaac.’ 
MAT.21.39	Nĩngĩtĩ aggamĩ ĩnõõnnõ nẽ utugurrieek tẽrẽtẽraa cĩ manu nẽ õõt uruhit nĩngaata.
MAT.21.40	“Nẽẽthĩ hoti ho, ma occa hatĩ õbõda baattĩ manu, aku occa hatĩ adahĩ dticcianniook cĩg manu ho ne?”
MAT.21.41	Ẽdẽcĩ paadĩrꞌnya ꞌcĩg obbitig hĩ makayyiook cĩg eetuk aĩ, “Aku hatĩ aruk nẽẽ ĩhõõggõ ꞌgõõlaa ꞌcĩ abathĩ gẽrrẽẽt. Nẽ hatĩ aaꞌnyĩk nẽẽ mana cĩnnĩ ho, eet ꞌcĩg hatĩ ẽꞌngẽraak ĩnõõnnõ viino ꞌcĩ abbiiri, kõr ꞌcĩ hatĩ ajaniini mana cĩnnĩ ho.”
MAT.21.42	Nĩngĩtĩ annẽẽkĩ Yeesu ĩhõõggõ, “Agayyu niig baa aduha ꞌBuuhi cĩ Nyekuci aĩ,
MAT.21.42	“ ‘Ikia ĩĩ tiir bẽẽ baa abũrĩ teheꞌnyiooha
MAT.21.42	gẽrrẽẽt hĩllõõan ꞌgõõnõgĩ vẽlẽk.
MAT.21.42	ꞌGii ꞌcĩ baa adtican Makayyioohiti cieeni,
MAT.21.42	nẽ ubulaneet ngagĩĩt gẽrrẽẽt ũdũt.’
MAT.21.43	“Nẽẽthĩ hoti ho, haduhaakuung naa ngagiit hanneekuung, aggammiaa hatĩ habuccieet cĩ Nyekuci hĩ ngagiit nẽ aaꞌnyĩhoothĩk eet ꞌcĩg hatĩ adtican thooꞌthiok ꞌcĩg accamana Nyekuci. 
MAT.21.44	Nẽ ẽẽtĩ ꞌcĩ hatĩ adaaca bẽẽ cieeni, aduuli hatĩ nẽẽ hĩĩ ꞌthĩĩ. Nẽ ẽẽtĩ ꞌcĩ hatĩ adhukiaak bẽẽ niccieeni, õrõyõõhanni hatĩ nẽẽ buúk hĩĩ lõõcĩ ꞌthĩĩ.”
MAT.21.45	Ma baa athĩhĩ makayyiooha cĩg paadĩrꞌnyaannu hĩ Variꞌtheei dtẽẽllẽn ꞌcĩg awanteek Yeesu thõng ko, iita agayyiõõthĩ nẽẽg ĩĩtõ, ĩko õthõõth Yeesu ĩhõõggõ. 
MAT.21.46	Nĩngĩtĩ atarraabanĩ nẽẽg ꞌgõõl ꞌcĩ adiim ababuuthanĩ ĩnõõnnõ, nẽẽthĩ hinnia, baa itieelli nẽẽg lothippit, hĩnĩngĩtĩ baa ammuk lothippiti aĩ, ĩĩn Yeesu põrõvẽtaac.
MAT.22.1	Baa aduhaak Yeesu eet dtẽẽllẽn ꞌcĩg awantoothĩk thõng tarĩ anneek, 
MAT.22.2	“Aaĩ habuccieet cĩ hẽẽtkujjieen hĩ habuui ꞌcĩ akũmaneek karrama cĩ nyahũũta cĩ ngeerĩnĩ. 
MAT.22.3	Baa ĩꞌthõ habuui nicciee dticcianniook cĩgĩnnĩg hõõt haꞌnyakta eet cĩg karramaawak, abũrĩ hinnia eeta ngaatĩ auuni.
MAT.22.4	“Nĩngĩtĩ ĩꞌthõõĩ dticcianniook cĩgĩnnĩg ũgĩ tarĩ annẽẽkĩ, ‘Uduktaak eet ꞌcĩg au karramaawa ĩĩttĩk, hũkũmaneeha naa karrama ẽlẽk, hetteedi olĩꞌnya hĩ tĩĩn ꞌcĩg adĩhĩ nẽ ũkũmanoothĩk ꞌgii vẽlẽk jurrung. Iita karramaawa.’
MAT.22.5	“Hõllõngaa hinnia athĩhĩ eeta tĩko, nĩngĩtĩ õõĩ ꞌgoolliohĩĩ cĩggĩĩng, õkõ umwaa ĩĩcĩ mana cĩnnĩ, õkõ umwaa ĩĩcĩ dũkaan cĩnnĩ. 
MAT.22.6	Nĩngĩtĩ aggamĩ ũgẽẽgĩ dticcianniook cĩg habuuak ko nẽ ĩdĩmanit ꞌbuth nẽ uruhit thõng buúk. 
MAT.22.7	Baa aku alĩĩlĩ habuui gẽrrẽẽt ũdũt nẽ ĩꞌthõ ũũrũta cĩgĩnnĩg hõõt huruhit mĩrõk tĩko nẽ ũtũũth ꞌtaaũn cĩnĩĩng.
MAT.22.8	“Nĩngĩtĩ aduhaakĩ dticcianniook cĩgĩnnĩg annẽẽkĩ, ‘Hũkũmaneeha karrama cĩ nyahũũtaaõ ẽlẽk, nẽẽthĩ hinnia, occa baa hõllõngaa havva naa eet iccig. 
MAT.22.9	Õõt utuvuyyia eet ꞌcĩg ammũdaannu ꞌgoolliohĩ vẽlẽk hiita karramaawa.’ 
MAT.22.10	Nĩngĩtĩ õõĩ dticcianniooha ꞌgoolliohĩ nẽ uluttia eet vẽlẽk ꞌcĩg ammũda nẽẽgĩ, ꞌcĩg abũnnaa hĩ ꞌcĩg abathĩ nẽ ikia ĩbbĩt ꞌcieeth cĩ karramaaõ.
MAT.22.11	“Ma baa aku acĩn habuui heerinniook cĩgĩnnĩg ko, ikia ũmmũda nẽẽ eet umwa ꞌcĩ baa hõllõngaa ahimit ceremwa cĩg nyahũũtaawak. 
MAT.22.12	Nĩngĩtĩ ajini nẽẽ ĩnõõnnõ annẽẽkĩ, ‘Ẽlẽ ꞌgõõna, adukna hatĩ nii ꞌgõõlẽẽna, aitioonni ceremwaana cĩg nyahũũtaawak tõõ ho?’ Baa aitiõõ thõõth ꞌcĩ aduha ẽẽtĩ nicciee tõõ.
MAT.22.13	“Nĩngĩtĩ annẽẽkĩ habuui dticcianniook cĩgĩnnĩg, ‘Ecebit ĩnõõnnõ athĩn hĩ ꞌthoo vẽlẽk nẽ udhukteehu ĩnõõnnõ battaala muguratõõ, ngaatĩ hatĩ arruuẽnĩ nẽ adak nyĩgĩt cĩgĩnnĩg huciitha.’
MAT.22.14	“Hĩnĩngĩtĩ mẽẽlĩg eeta ꞌcĩg avvaa thõng nẽ ĩĩtõ hĩdĩcĩg ꞌcĩg eberriaa.”
MAT.22.15	Ma nĩngaata, ulutti Variꞌtheei, õõt ũkũmatteek ꞌgõõl ꞌcĩ hatĩ aggamĩ Yeesu thooꞌthiohĩĩ cĩgĩnnĩg. 
MAT.22.16	Ma ho, ĩꞌthooyyia nẽẽg nuyyiook cĩggĩĩng hõdẽĩ hĩ eet cĩg Ẽrõõdẽ, hiita hĩ ĩnõõnnõ. Iita uduktaak nẽẽg ĩnõõnnõ ĩĩttĩk, “ꞌLimmannioohit, hagayyi naag ĩĩnĩ eet ꞌcĩ abũnnaa nẽ allimani thõõth cĩ Nyekuci ꞌgõõlaa ꞌcĩ ĩĩn dĩdĩ. Acini nii eet vẽlẽk ꞌgõõlaa ꞌcĩ aduhõõ thõng nẽ hagayyia ngaatĩ hõllõngaa ũũhũĩ thõõth ꞌcĩ allimani, hĩnĩngĩtĩ thooꞌthiok ꞌcĩg aduhaaki eeta ꞌcĩg obbitig nganiita. 
MAT.22.17	Duhaaheet da muhẽẽnĩt cunni, aũlan ngaatĩ hadũmanẽẽkĩ occoro habu cobbi cĩ ꞌRooma
MAT.22.18	Baa aga Yeesu muhẽẽnĩt cĩnĩĩng ꞌcĩ abathĩ ho, nĩngĩtĩ annẽẽkĩ ĩhõõggõ, “Niig oloꞌngiaaha cieegi! Adiimmu ẽdẽttaangu thõng inni? 
MAT.22.19	Iitaaĩ da ꞌrabbaacit ꞌcĩ hũtũrĩ ꞌcĩ adũmannu occoro ho ngaati.” Nĩngĩtĩ aꞌnyahaakĩ nẽẽg ĩnõõnnõ ꞌdinaar hõdẽẽthõng, 
MAT.22.20	nẽ ikia ijin Yeesu ĩhõõggõ ĩĩnnĩk, “ꞌCĩ nganĩ ꞌthooura ꞌcĩ aꞌnyak ꞌrabbaacit ciee ho nẽ ꞌcĩ nganĩ teheediniti ꞌcĩ aaĩ ꞌrabbaacitaa cĩ ho?”
MAT.22.21	Ẽdẽcĩ nẽẽg anneek, “Cĩ habu cobbi cĩ ꞌRooma.”
MAT.22.21	Ẽdẽcĩ Yeesu anneek, “Aanytĩk habu cĩ ꞌRooma hẽlẽggĩ cĩgĩnnĩg nẽ aanytĩhu Nyekuc hẽlẽggĩ cĩgĩnnĩg.”
MAT.22.22	Baa abulan thõõth ꞌcĩ ẽdẽcĩ Yeesu ĩhõõggõ ho gẽrrẽẽt ũdũt, nĩngĩtĩ ũũnnĩkĩ nẽẽg ĩnõõnnõ nẽ õõta.
MAT.22.23	Baa hõllõngaa ẽlẽmĩ Thadutheei ngaatĩ occa arũgnaanĩ eeta urutaa cĩ daahĩthõõ tarĩ. Ma kõr niccia noho, iita ijinit nẽẽg Yeesu ĩĩttĩk, 
MAT.22.24	“ꞌLimmannioohit, baa aduhaakeet Mũũꞌtha ngagĩĩt aĩ, má adaahĩ ẽẽtĩ nga haꞌnyak lõhõlĩ, occa õlõm ꞌgotonnia ngaatĩbõyyĩ, hátĩ hittiraak ꞌgõtõnĩ baa adaak lõhõlĩ.
MAT.22.25	Nẽ ꞌyioko, baa aattĩg ꞌgõtõnĩ tũkĩramma ꞌcĩg baag harũmeenna ngaati. Ikia ũꞌthũwanõõ ꞌcĩ oou nẽ adaaha, nẽẽthĩ, hĩnĩngĩtĩ nga hittira lõhõlĩ, ikia ũtũngẽẽhĩ ngaa cĩnnĩ ꞌgõtõnĩ. 
MAT.22.26	Iita adaahito ꞌgotoonoggia hõdẽĩ hõdẽĩ ĩꞌthõng hõdõlan daahĩthĩ ꞌgõtõnĩ cĩnĩĩng ꞌcĩ ĩĩn nyangorori. 
MAT.22.27	Ma baa uruta, ikia adaak ngaatĩbõyyĩ nicciee buúk. 
MAT.22.28	Nẽẽthĩ ꞌyioko, ꞌcĩ nganĩ occa hatĩ ngaa nicciee eetinii ꞌcĩg ĩĩn tũkĩramma ĩĩn ꞌgõtõn ko, hatĩ kõr ꞌcĩ ũrũgũthaaĩ Nyekuci eet? Hĩnĩngĩtĩ baa olomit ꞌgõtõnĩ ꞌcĩg ĩĩn tũkĩramma ho vẽlẽk ĩnõõnnõ?”
MAT.22.29	Ẽdẽcĩ Yeesu anneek, “Ẽꞌthẽcattu nĩngaata, hĩnĩngĩtĩ nga agaac niig ꞌBuuk cĩ Nyekuci hode makaaꞌthĩt cĩnnĩ. 
MAT.22.30	Nẽ kõrraa ꞌcĩ hatĩ aaꞌnyĩkĩ Nyekuci eet hũrũgta tarĩ, hõllõngaa hatĩ aꞌthũwanni ngaaĩ hode iittiõõ hatĩ hõllõngaa aꞌthũwan eeta ꞌcĩg maacĩg ngaaĩ, aauto hatĩ nẽẽg hĩ aajĩlẽẽta cĩg hẽẽtkujjieen. 
MAT.22.31	Nẽ thõõth ꞌcĩ arũgnaanĩ eeta daahĩtha tarĩ, nga baa itigiilit niig thõõth baa aduha Nyekuci aĩ, 
MAT.22.32	‘Hĩĩnĩ naa Nyekuc cĩ Abũrahamĩ, Nyekuc cĩ Iꞌthaako hĩ Nyekuc cĩ Yakobo.’
MAT.22.33	Ma baa athĩhĩ lothippiti ꞌlimman cĩnnĩ ho, iita aꞌngalilli nẽẽg gẽrrẽẽt.
MAT.22.34	Ma athĩhĩ Variꞌtheei ngaatĩ anyamũtanaanĩ Yeesu Thadutheei ho, iita ũrũmĩt nẽẽg eleeti cĩggĩĩng. 
MAT.22.35	Nĩngĩtĩ aku ajini Variꞌtheeniti umwaa ꞌcĩ aga nyattal cĩ Mũũꞌtha jurrung Yeesu, ngaatĩ aku attĩmanĩ ĩnõõnnõ ajini annẽẽkĩ, 
MAT.22.36	“ꞌLimmannioohit, tilooinit iina ꞌcĩ tiiri nyattaala?”
MAT.22.37	Ẽdẽcĩ Yeesu anneek, “ ‘Mĩnnan Nyekuc Makayyioohit cunni ꞌthĩnĩtaa cunni vẽlẽk, hĩ loriiaa cunni vẽlẽk hĩ muhẽẽttaa cunni vẽlẽk.’
MAT.22.38	Tilooinit ꞌcĩ oou ꞌcĩ tiiri tilooittaa cĩ Nyekuci vẽlẽk cieeni. 
MAT.22.39	Nẽ aduhõõ ꞌcĩ ĩĩn ꞌramma hĩ ꞌcĩ oou thõng aĩ, ‘Mĩnnan eet ꞌcĩ aaronnu haau hĩcĩ ammĩnani ẽlẽ cunni.’
MAT.22.40	Aggam tilooiniti ꞌcĩ ĩĩn ꞌramma ho, tilooinit vẽlẽk hĩ thooꞌthiok cĩg põrõvẽtaaꞌnyanu.”
MAT.22.41	Ma baa nga alũtĩ Variꞌtheei ngaatĩ hõdẽẽthõng, ikia ijin Yeesu ĩhõõggõ ĩĩnnĩk, 
MAT.22.42	“Ammuku niig Krĩstõ nganĩ? Ngeertĩ nganĩ nẽẽ?”
MAT.22.42	Ẽdẽcĩ nẽẽg ĩnõõnnõ anneek, “Ĩĩn nẽẽ ngeertĩ Daavide.”
MAT.22.43	Ẽdẽcĩ Yeesu ĩhõõggõ anneek, “Nẽ baa aaꞌnyĩk Lorii ꞌcĩ Ẽllẽẽmĩth Daavide hũtũvvũ ĩnõõnnõ hĩĩnnĩk ‘Makayyioohit’ hutuno? Hĩnĩngĩtĩ baa aĩ nẽẽ,
MAT.22.44	“ ‘Aduhaak Makayyioohiti Makayyioohit caannĩ
MAT.22.44	“ꞌCioloongan ngaati attiaa caannĩ cobbi
MAT.22.44	ĩꞌthõng haggam mĩrõk cugunnig.” ’
MAT.22.45	Má baa aũ Daavide anneek ĩnõõnnõ, ‘Makayyioohit,’ aga nẽẽ ngaatĩ ĩĩnnĩ ngeerĩnĩ hutuno?” 
MAT.22.46	Baa aitiõõ ẽẽtĩ ꞌcĩ ẽdẽcĩ ĩnõõnnõ tõõ, ma baa urutaa cĩnnĩ, iittiõõ ẽẽtĩ ꞌcĩ nga ẽhẽggẽẽnyan hijin ĩnõõnnõ thooꞌthiok ũgĩ tarĩ tõõ.
MAT.23.1	Baa aduhaak Yeesu lothippit hĩ nuyyiook cĩgĩnnĩg anneek, 
MAT.23.2	“Ĩĩn Variꞌtheei hĩ ꞌlimmanniook cĩg nyattal cĩ Mũũꞌtha, eet ꞌcĩg arigith makaaꞌthĩt cĩ Mũũꞌtha. 
MAT.23.3	Ĩthĩhĩt ĩhõõggõ nẽ ĩdĩmattu thooꞌthiok vẽlẽk ꞌcĩg aduhaakuung nẽẽgĩ. Ma thĩ hinnia hadĩmannu thooꞌthiok ꞌcĩg adtican nẽẽgĩ, hĩnĩngĩtĩ hõllõngaa adtican nẽẽg thooꞌthiok ꞌcĩg alliman nẽẽgĩ. 
MAT.23.4	Ẽcẽbẽẽkĩ nẽẽg eet ijjio ꞌcĩg adĩddĩngĩĩ ꞌgaaũꞌnyaannĩĩ cĩggĩĩng nẽ hõllõngaa ẽẽl ĩhõõggõ hĩdĩĩc haaga buúk.
MAT.23.5	“Adĩman nẽẽg thooꞌthiok vẽlẽk, aĩ hátĩ hĩcĩtteet eeta. Ecebeek nẽẽg õlẽẽt ꞌcĩg eheedothoothĩk thooꞌthioha cĩg Nyekuci nẽ itihimit ceremwa ꞌcĩg uuttik ꞌcĩg eceboothĩk ꞌlõõrõngĩta ꞌcĩg ẽllẽẽmĩthĩ. 
MAT.23.6	Accamana nẽẽg ꞌgoolliok ꞌcĩg itieelini eeta ĩhõõggõ korrioohĩĩ ꞌcĩg obbitig, hĩ ngaatĩ iccioloonganĩ dtaabĩtĩĩ ꞌcĩg tiirik ꞌCieethinii cĩg Laiittak. 
MAT.23.7	Accamana nẽẽg ngaatĩ ĩꞌthaaĩ eeta ĩhõõggõ ꞌcuuha annẽẽkĩ, ‘ꞌLimmanniook.’
MAT.23.8	“Occa hõllõngaa anneekuung eeta, ‘ꞌLimmannioohit,’ hĩnĩngĩtĩ aꞌnyaku niig ꞌlimmannioohit hõdẽẽthõng nẽ aduhoonnu niig vẽlẽk iiginnu ꞌgõtõn hĩ ngõnat. 
MAT.23.9	Nẽ ma hauyyu eet umwa loota nĩnga hanneeku, ‘Nyakangaan,’ hĩnĩngĩtĩ Nyekuc dioo hẽẽtahujjieen ꞌcĩ ĩĩn Maaꞌnyu cĩ loriẽẽt cugguung. 
MAT.23.10	Hode ma hauyyu eet umwa hanneeku, ‘ꞌlimmannioohit,’ hĩnĩngĩtĩ aaĩ ẽẽtĩ hõdẽẽthõng ꞌcĩ ĩĩn ꞌlimmannioohit, ĩnõõnnõ Krĩstõ. 
MAT.23.11	Aanytĩk eet cobbi hõrggẽẽnaa cunuung hĩĩ dticciannioohit cunuung. 
MAT.23.12	Hĩnĩngĩtĩ ẽẽtĩ ꞌcĩ õdõng ẽlẽ cĩnnĩ hĩllõõan ꞌgõõnõgĩ, aaꞌnyĩhoothĩk hatĩ hĩĩ hĩdĩca nẽ ẽẽtĩ ꞌcĩ aaꞌnyĩk ẽlẽ cĩnnĩ hĩĩ hĩdĩca, odoꞌngi hatĩ nẽẽ hĩĩ maka.
MAT.23.13	“Pĩĩrnanĩt hĩ ngagiit ꞌlimmanniook cĩg nyattal cĩ Mũũꞌtha hĩ Variꞌtheei, niig oloꞌngiaaha cieegi! Aꞌnyuuggu niig habuccieet cĩ hẽẽtkujjieen hẽbẽrẽẽnnĩĩ cĩg eetuk. Nẽ aitiõõ niig hõllõngaa occa aduhunnu habuccieet cĩ hẽẽtkujjieen hode ẽlẽmaaku eet ꞌcĩg adiim aduhuni. 
MAT.23.14	Pĩĩrnanĩt hĩ ngagiit ꞌlimmanniook cĩg nyattal cĩ Mũũꞌtha hĩ ngagiit Variꞌtheei. Oloꞌngiaaha cieegi! Arratanaannu ngaatĩbõyyĩꞌnya ijjio olooyyiohĩĩ cĩggĩĩng nẽ alayyioou lothippita hũnũũk, hátĩ hicittuung eeta. Uukuung hatĩ Nyekuci ngagiit gẽrrẽẽt ũdũt.
MAT.23.15	“Pĩĩrnanĩt hĩ ngagiit ꞌlimmanniook cĩg nyattaalak hĩ Variꞌtheei, oloꞌngiaaha cieegi! Ovvooyyu loonyin hĩ bũlũccwa vẽlẽk, hátĩ aanytĩk eet hõdẽẽthõng hĩĩ nuyyioohit cunuung nẽ má ammũdaannu ho, aaꞌnyiku habath gẽrrẽẽt hĩĩ ngeertĩ ꞌgwoo ꞌcĩ aalla ooo haau hĩ niiga.
MAT.23.16	“Pĩĩrnanĩt hĩ ngagiit tiꞌthittiook ꞌcĩg eet ꞌcĩg rubettĩg! Hĩnĩngĩtĩ allimannu niig eet anneeku, hõllõngaa tiir ngaatĩ abũtanĩ ẽẽtĩ ꞌCieethaa cĩ Nyekuci. Nẽ iittihu tiir ngaatĩ abũtanĩ eet umwaa, ‘ꞌDaab ꞌcĩ aaĩ ꞌCieethaa cĩ Nyekuci.’ 
MAT.23.17	Niig ꞌgiiꞌthiaha ꞌcĩg iiginnu rubettĩg ko! Iina ꞌcĩ ĩllõõan, ꞌdaab hode ꞌCieeth cĩ Nyekuci, ꞌcĩ aaꞌnyĩk ꞌdaab hẽllẽẽm ko? 
MAT.23.18	Nẽ tarĩ ainnu niig, ‘Má abũtan ẽẽtĩ umwaa ꞌthaarĩĩ cĩg altaarĩ ꞌcĩ ĩbboorini ꞌgaarrieeniti, aitiõõ lõbũtĩ tĩho hõllõngaa aggam eet nẽ má abũtan ẽẽtĩ ꞌthaarĩĩ cĩg ꞌbaaninit ꞌcĩ aaĩ altaarĩa, lõbũtĩ thĩ dẽẽdẽ niccia!’ 
MAT.23.19	Niig eeta ꞌcĩg iiginnu rubettĩg ko! Iina ꞌcĩ ĩllõõan, ꞌbaaninit hode altaarĩ ꞌcĩ aaꞌnyĩk ꞌbaaninit hiꞌngiranĩ ho? 
MAT.23.20	Nẽẽthĩ hoti ho, ẽẽtĩ ꞌcĩ abũtan, hĩnĩngĩtĩ nĩngĩtĩ ĩbboorini ꞌgaarrieeniti, abũtan altaarĩaa ꞌcĩ ĩbboorini ꞌgaarrieeniti hĩ hẽlẽggĩ vẽlẽk ꞌcĩg aattĩg nĩngaata. 
MAT.23.21	Nẽ ẽẽtĩ ꞌcĩ abũtan ꞌCieeth cĩ Nyekuci, abũtan ꞌCieeth cĩ Nyekuci hĩ eet ꞌcĩ aaĩ ꞌCieetõõ cĩ Nyekuci. 
MAT.23.22	Nẽ ẽẽtĩ ꞌcĩ abũtan ꞌthaarĩĩ cĩg hẽẽtkujjieen, abũtan nẽẽ dtaaba cĩ Nyekuci nẽ tarĩ ũbũtan ꞌthaarĩĩ cĩg eet ꞌcĩ aayyi dtaaba ho.
MAT.23.23	“Pĩĩrnanĩt hĩ ngagiit ꞌlimmanniook cĩg nyattaalak hĩ ngagiit Variꞌtheei, oloꞌngiaaha cieegi! Aaꞌnyiku niig Nyekuc ꞌbaaninit ꞌcĩ abadtẽc
MAT.23.24	Niig tiꞌthittiooha ꞌcĩg rubettĩg ko! Acĩccĩĩhannu niig maam ꞌcĩg aꞌnyak ꞌthũũlũl, hátĩ hiittiõõ hõllõngaa akuuyyu ĩhõõggõ nẽ ukuuyyu nyaakaal.
MAT.23.25	“Pĩĩrnanĩt hĩ ngagiit ꞌlimmanniook cĩg nyattaalak hĩ ngagiit Variꞌtheei. Oloꞌngiaaha cieegi! Ĩĩgĩnnu niig eet ꞌcĩg uuꞌnyu hooppoꞌnya hĩ hẽddẽmĩ battaali hĩĩtõ tẽllĩg nẽ ũtũngteehu ĩĩttõõ hĩĩtõ ꞌriiring, haauto hĩ ꞌthinneeti cugguung ꞌcĩg abbĩꞌthĩĩ lõbõlõbẽẽꞌthĩt hĩ muruꞌthẽẽt ko! 
MAT.23.26	Nii Variꞌtheeniti ꞌcĩ ĩĩnĩ ruben ko! Tũũny nõõ hooppo hĩ hẽddẽm ĩĩttõõ nẽẽthĩ hatĩ ĩĩ tẽlla battaali buúk.
MAT.23.27	“Pĩĩrnanĩt hĩ ngagiit ꞌlimmanniook cĩg nyattaalak hĩ ngagiit Variꞌtheei. Oloꞌngiaaha cieegi! Aattiyyu niig hĩ ꞌlõõhĩta ꞌcĩg adaiini eeta ꞌcĩg arrũũbĩ helleemito battaala nẽ ĩttõõ, ĩko nẽẽ abbĩꞌthĩĩ ẽmmẽ cĩg eet ꞌcĩg adaahito hĩ ꞌgii vẽlẽk ꞌcĩ ĩĩn ꞌriiring. 
MAT.23.28	Nẽẽthĩ ꞌgõõla hõdẽẽthõng, acĩnnuung eeta battaala iiginnu eet ꞌcĩg abũnnayyu nẽ ꞌthinneetinitõõ cugguung, ĩko nẽẽ iiginnu oloꞌngiaak hĩ ꞌthẽccanniook.
MAT.23.29	“Pĩĩrnanĩt hĩ ngagiit ꞌlimmanniook cĩg nyattaalak hĩ ngagiit Variꞌtheei. Oloꞌngiaaha cieegi! Ehenyittu niig nẽ ũkũmattu ꞌlõõhĩt cĩg põrõvẽtaaꞌnyanu hĩ cĩg eet ꞌcĩg abũnnaa. 
MAT.23.30	Nẽẽthĩ iittu, ‘Má baa hũrũmteea hõdẽĩ hĩ hĩbaangĩ, occa baa hõllõngaa haruka põrõvẽtaaꞌnya hõdẽĩ hĩ ĩhõõggõ.’ 
MAT.23.31	Má othooꞌthu noho, õhõppõõcannu niig eleeti cugguung ẽmmẽn, ainnu iiginnu lõhõlĩ cĩg eet baag aruk põrõvẽtaaꞌnya. 
MAT.23.32	Ĩdĩmanit noho, edecciaak dtiic baa iꞌthiattaaĩ maajihu!
MAT.23.33	“Niig lohollia cĩg hũkaaꞌnyanu ho! Alĩĩtannu hatĩ niig ukẽẽnĩt cĩ ꞌgwoo ꞌcĩ aalla ũdũt hutuno? 
MAT.23.34	Hĩꞌthõõwakuung naa põrõvẽtaaꞌnya hĩ eet ꞌcĩg ẽggẽẽnyĩth hĩ eet ꞌcĩg alliman nyattal cĩ Nyekuci. Aruku hatĩ ũgĩ, nẽ otoddoyyieehu ũgĩ hurucciẽẽtĩ nẽ uuktu ũgĩ ꞌCieethinii cugguung ĩcĩg Laiittak nẽ itiggiayyu ĩhõõggõ ꞌtaaũnnioohĩ. 
MAT.23.35	Nẽẽthĩ hoti ho, eheellu hatĩ niig daahĩꞌthiook cĩg eet vẽlẽk cĩg Nyekuci, iꞌthianaanĩ hĩ eet ꞌcĩ abũnnaa, Abeele hõdõlan ꞌThakaria ngeertĩ Berekia, baa aruku hõrggẽẽnaa cĩ ꞌCieeth cĩ Nyekuci hĩ altaarĩ ꞌcĩ ĩbboorini ꞌgaarriẽẽna. 
MAT.23.36	Haduhaakuung dĩdĩ, uukennu hatĩ niig eeta cĩg irkiꞌnyia iccig ko, hĩnĩngĩtĩ thooꞌthiok iccig vẽlẽk!
MAT.23.37	“Niig eeta cĩg ꞌJeruꞌthalẽmĩ! Uruktu niig põrõvẽtaaꞌnya nẽ ohoddiaau eet ꞌcĩg ĩꞌthooyyiakuung ngagiit biyyiẽẽnĩ. Baa hatabi tabattĩ hiriiri halũtaannuung ngagiit hĩ tũhũlũc aagõõng alũtaak lõhõlĩ cĩgĩnnĩg havvuutõnĩĩ cĩgĩnnĩg. Hõllõngaa hinnia ẽlẽmaakaangu buúk. 
MAT.23.38	Ĩcĩnĩt nõõ, ũtũngoothĩk ꞌcieeth cunuung cĩ Nyekuci aau haaga. 
MAT.23.39	Nẽ haduhaakuung dĩdĩ, iittiõõ hatĩ hõllõngaa acĩnnaangu niig nganĩĩt tarĩ ĩꞌthõng othoothit ĩĩtõ, ‘Aꞌnyĩĩk Nyekuc haggatan eet ꞌcĩ aku ꞌthaarĩĩ cĩg Makayyiookto!’ ”
MAT.24.1	Ma baa ũtũngeek Yeesu ꞌCieeth cĩ Nyekuci, iita ithithattaak nuyyiooha cĩgĩnnĩg ĩnõõnnõ ꞌgõõl ꞌcĩ ehenytiini ꞌCieeth cĩ Nyekuci hẽllẽẽm gẽrrẽẽt. 
MAT.24.2	Nẽ ikia ijin Yeesu ĩhõõggõ ĩĩnnĩk, “Acinnu niig ꞌcieethi niccig vẽlẽk, haduhaakuung dĩdĩ, ĩꞌthaanni hatĩ hiittiõõ bẽẽ ꞌcĩ ataadothoothĩk ꞌgõõnĩ tõõ!”
MAT.24.3	Ma baa urutaa cĩnnĩ, baa nga iccioloongan Yeesu loota ũbũtaa cĩ Muur cĩ Olivi, iita ummuddioothĩk nuyyiooha cĩgĩnnĩg ĩnõõnnõ ẽmmẽn nẽ ijinit ĩĩttĩk, “Adĩmanni hatĩ thõõth ciee hatĩngaan? Ne hatĩ ꞌcĩ ẽtẽrꞌtha aĩ, akuu hatĩ niina, hĩ decciaanĩt cĩ lootu?”
MAT.24.4	Ẽdẽcĩ Yeesu aĩ, “Ĩcĩnĩt jurrung nẽ ma haaꞌnyiku eet umwa higgooluung ngagiita. 
MAT.24.5	Hĩnĩngĩtĩ mẽẽlĩg hatĩ eeta ꞌcĩg au aĩ, ‘Hĩĩnĩ naa Krĩstõ.’ Ĩggõõl hatĩ nẽẽg eet ꞌcĩg mẽẽlĩg. 
MAT.24.6	Athiknu hatĩ thooꞌthiok cĩg joreenu nẽ ma hiꞌngolinnu. Aluba ꞌthẽk hatĩ hẽlẽggĩ ꞌcĩg aattĩg hoti, nẽẽthĩ nẽẽ hatĩ nga aku decciaanĩtĩ cĩ lootu. 
MAT.24.7	Aruhõõ hatĩ loonyina hĩ loonyin nẽ urukto habuccieeꞌnya hĩ habuccieeꞌnya. Aku hatĩ nyarõnĩ nẽ õmmõõnnĩ hatĩ hirihidtihi looc loonyinii ꞌcĩg mẽẽlĩg. 
MAT.24.8	Ma iita ẽdẽẽnyta thooꞌthioha cieegi, agayyiooth ĩĩtõ, ĩĩ ciee ꞌthianaanĩt cĩ thooꞌthiok ꞌcĩg abathĩ gẽrrẽẽt.
MAT.24.9	“Aggamiinnu hatĩ nẽ aarrihoothihu baabuuth nẽ uukteu hode aruheennu thõng buúk. Akannannuung hatĩ eeta cĩg loonyin vẽlẽk, hĩnĩngĩtĩ nganĩĩta. 
MAT.24.10	Waathinniook tĩko, mẽẽlĩg hatĩ eeta ꞌcĩg ũũnnĩk lemiinit, õhõppõõcanõõ nẽ aaburroo nyaagwaana. 
MAT.24.11	Mẽẽlĩg hatĩ põrõvẽtaaꞌnya ꞌcĩg hõllõngaa ĩĩn dĩdĩ, ꞌcĩg au atalmaanyan eeta. 
MAT.24.12	Ĩꞌthanothoothĩk hatĩ bathi looc nẽ iittiõõ hõllõngaa ammĩnanõõ eeta ꞌcĩg mẽẽlẽẽgĩ. 
MAT.24.13	Nẽẽthĩ, ẽẽtĩ ꞌcĩ ẽlẽmma nganĩĩt ĩꞌthõng decciaanĩt cĩ lootu, eelliaa hatĩnĩ. 
MAT.24.14	Nẽ irrioonni hatĩ nyeemuut ꞌcĩ abũnnaa cĩ habuccieet cĩ Nyekuci loonyini vẽlẽk, hátĩ hĩthĩhĩt eeta vẽlẽk, nẽẽthĩ hatĩ ikia decciaanĩtĩ cĩ lootu.”
MAT.24.15	Nẽ õthõõth Yeesu tarĩ ĩĩ, “Aaĩ hatĩ kõrra ꞌcĩ acinnu niig ‘ꞌgii ꞌcĩ abathĩ gẽrrẽẽt ꞌcĩ aꞌnyaha ꞌribban,’
MAT.24.16	Má aattiyyu niig looccaa cĩ ꞌJudeea korriook nicciag, ivvirit õõt hõrõmẽẽtĩ. 
MAT.24.17	Má aaĩ õlĩlaa cĩ ꞌcieeth cunni, ma halluuccia hakuu ꞌcieetõõ aĩ ijjia ꞌtiha ꞌgiimwa. 
MAT.24.18	Má aaĩ manatõõ, ma haini ĩꞌnya hobodooth ĩĩcĩ olu hũũk hittiha cẽrẽm. 
MAT.24.19	Abathĩ hatĩ gẽrrẽẽt korriook nicciag, hĩ ngaaĩ ꞌcĩg aꞌnyaki hĩ ꞌcĩg õrõõktĩ lohollia. 
MAT.24.20	Alayyio gẽrrẽẽt, hátĩ hiittiõõ hõllõngaa airru tagĩĩtha
MAT.24.21	Korriook hatĩ ꞌcĩg ꞌcannan cobbi gẽrrẽẽt tĩko, ꞌcĩ nga haau nganĩngĩtĩ ẽhẽnytaanĩ Nyekuci looc nẽ hõllõngaa hatĩ aku ꞌcannani ꞌcĩ aaĩ hoti tarĩ ũdũt. 
MAT.24.22	Má hõllõngaa ohodeek Nyekuci korriook tĩko hĩĩtõ huturig, aitiõõ hatĩ ẽẽtĩ ꞌcĩ arũgĩ tõõ. Nẽẽthĩ, hĩnĩngĩtĩ eet ꞌcĩg ẽbẽra nẽẽnĩ, ohodeek hatĩ nẽẽ korriook tĩko hĩĩtõ huturig. 
MAT.24.23	Waathinnioohĩĩ tĩko, má anneekuung eet umwa, ‘Krĩstõ cieeni!’ Hode, ‘Ĩnõõnnõ caanĩ!’ Ma helemmu ũdũt. 
MAT.24.24	Hĩnĩngĩtĩ au hatĩ krĩstõꞌnya hĩ põrõvẽtaaꞌnya ꞌcĩg hõllõngaa ĩĩn dĩdĩ nẽ idticanit thooꞌthiok ꞌcĩg ĩnaat eeta gẽrrẽẽt, hĩttĩmanit ngaatĩ ĩggõõlĩ eet ꞌcĩg ẽbẽra Nyekuci buúk. 
MAT.24.25	Agaac ĩĩtõ heterethuung naa ĩĩcĩ oou ẽlẽk.
MAT.24.26	“Nẽẽthĩ, má anneekuung eet umwaa, ‘Aaĩ Krĩstõ horrwatõõ ꞌcĩ õdõhõhĩĩ kak,’ ma hooyyu ĩtĩho! Nẽ má aduha eet umwaa aĩ, ‘Aguꞌthi nẽẽ ngaamwaanĩ,’ ma helemmu ũdũt! 
MAT.24.27	Aaĩ hatĩ kõrra ꞌcĩ akuuni Ngeertĩ Eeto hĩ bõrõhẽẽcĩ ꞌcĩ ammadĩ, ꞌcĩ aku ĩĩcĩ uruto, acĩn eeta ĩĩcĩ õkõlõõthĩkĩ kõrra vẽlẽk nẽ aaĩ hatĩ kõrra cĩ akuuni Ngeertĩ Eeto noho. 
MAT.24.28	Alũtĩ hodobwaana ngaatĩ aayyi ꞌgii ꞌcĩ adaaha.”
MAT.24.29	Õbõdẽẽkĩ Yeesu õthõõth aĩ, “Urutaa cĩ korriook cĩg ꞌcannaanak ko,
MAT.24.29	“ ‘Adaahĩ hatĩ kõrra,
MAT.24.29	hĩ nyĩlõk.
MAT.24.29	Adhukiaa hatĩ mũnyũnya,
MAT.24.29	nẽ õtõmõ hẽẽtkujjieen.’
MAT.24.30	“Ma urutaa cĩnnĩ vẽlẽk, edeeꞌnyia hatĩ terethiiniti hẽẽtahujjieen, ꞌcĩ akuuni Ngeertĩ Eeto, hutullẽẽcõ loonyini vẽlẽk cĩg lootu. Edeenyothi hatĩ nẽẽg Ngeertĩ Eeto ngaatĩ alluuccianĩ diiꞌthiohĩĩ cĩg hẽẽtkujjieen, makaaꞌthĩta hĩ bulẽẽttaa cobbi.
MAT.24.31	Ĩꞌthõ hatĩ nẽẽ aajĩlẽẽt cĩgĩnnĩg hadtahit illieeri cobbi gẽrrẽẽt, huluttia eeta ꞌcĩg ẽbẽra Nyekuci ꞌgoolliohĩĩ ꞌcĩg ꞌrẽẽttĩg loota nĩnga hĩ hẽẽtahujjieen vẽlẽk.
MAT.24.32	“Illimatta thõõth hĩ ꞌmũũnĩc. Ma ũtũrrũũmatta bõllõõha tabanĩ, agayyu ngaatĩ õbõhõõĩ ũrraatĩ. 
MAT.24.33	Ma icittu thooꞌthiok iccig vẽlẽk, agaac ĩĩtõ õbõhĩ ꞌthaa. 
MAT.24.34	Haduhaakuung dĩdĩ, hõllõngaa hatĩ adaahĩ eeta cĩg waathinniook niccig, nga hikia thõõth ꞌcĩ haduha naa ho. 
MAT.24.35	Edecciaa hatĩ hẽẽtkujjieen hĩ looc nẽ thõõth caannĩ ho, aitiõõ hatĩ hõllõngaa edecciaa ũdũt.
MAT.24.36	“Hiꞌthihi eet ꞌcĩ aga kõr hode ꞌthaa ꞌcĩ hatĩ akuuni thõõth cieeni, tananga aajĩlẽẽta cĩg hẽẽtkujjieen hĩ Ngeertĩ Eeto buúk, hõllõngaa aga thõõth icci, Maaꞌnyĩ dioo ꞌcĩ aga. 
MAT.24.37	Ma hatĩ õbõda Ngeertĩ Eeto, aattĩg hatĩ eeta hĩ baa waathinniook baag Nõõa.
MAT.24.38	Hĩnĩngĩtĩ baarkit, baa nga huruk Nyekuci eet vẽlẽk tawaana cobbi, baa aduhi eeta nẽ ũhũdĩt mẽrtĩ nẽ ũꞌthũwattõõ, hode aaꞌnyĩk lõhõlĩ cĩggĩĩng hũꞌthũwattĩ, ĩꞌthõng kõr baa adukni Nõõa haahũl cobbi. 
MAT.24.39	Baa hõllõngaa aga nẽẽg ꞌgii ꞌcĩ hatĩ aku, ĩꞌthõng hikia tawanĩ cobbi hittik eet vẽlẽk. Aaĩ hatĩ noho, kõr ꞌcĩ hatĩ akuuni Ngeertĩ Eeto. 
MAT.24.40	Akannĩ hatĩ eeta ꞌramma manatõõ, hẽbẽra hatĩ naa hõdẽĩ dioo nẽ hũtũngeeha hõdẽẽthõng. 
MAT.24.41	ꞌGõõla ꞌcĩ aduhõõ thõng, ereki hatĩ ngaaĩ ꞌramma hirriẽẽtĩ, hẽbẽra hatĩ naa hõdẽĩ nẽ hũtũngeeha umwa.
MAT.24.42	“Nẽẽthĩ hoti ho, aaut dĩkĩĩm, hĩnĩngĩtĩ hõllõngaa agayyu niig kõr ꞌcĩ hatĩ akuuni Makayyioohiti cunuung. 
MAT.24.43	Nẽ agaac thõõth icci, má baa haga baattĩ olu ꞌjiaatĩn ꞌcĩ akuuni igorriaahiti, occa baa ẽbẽk õlõ jurrung, hiittiõõ hõllõngaa ĩgõrꞌthĩ. 
MAT.24.44	Nẽ aaut dĩkĩĩm niig buúk jurrung, hĩnĩngĩtĩ aku hatĩ Ngeertĩ Eeto kõr ꞌcĩ hatĩ hõllõngaa ammuhuneeku ĩnõõnnõ ngaatĩ akuuni.
MAT.24.45	“Nganĩ ꞌcĩ ĩĩn dticciannioohit ꞌcĩ abũnnaa ꞌcĩ ẽggẽẽnyĩth, ꞌcĩ anneek baattĩ olu, bẽẽk õlõ cĩnnĩ nẽ aaꞌnyĩk eet cĩg olu ꞌgẽẽn ꞌthaa ꞌcĩ adiimi nẽẽgĩ? 
MAT.24.46	Abũnnaa hatĩ hĩ dticciannioohit tĩho ngaatĩ ammũdaakĩ baattĩ olu ĩnõõnnõ adtican dtiic tĩho, kõr ꞌcĩ hatĩ õbõdaanĩ nẽẽnĩ. 
MAT.24.47	Haduhaakuung dĩdĩ, aaꞌnyĩk hatĩ baattĩ olu dticciannioohit tĩho hẽbẽk ꞌgii vẽlẽk ꞌcĩ aꞌnyak nẽẽ õlõõ cĩnnĩ. 
MAT.24.48	Má occa hummuk dticciannioohiti ꞌcĩ abathĩ nẽ ĩĩ, ‘Nga baaĩ nẽẽ aayyiaa nganĩĩt baattĩ olu ĩꞌthõng,’ 
MAT.24.49	nẽ iꞌthianaaĩ uuk dticcianniook ꞌgõõnõgĩ nẽ uduho ẽmmẽn, hũhũdĩt mẽrtĩ hĩ ꞌgõõnõgĩ ꞌcĩg ĩĩn duuttiak. 
MAT.24.50	Uppwaannak hatĩ baattĩ olu dticciannioohit niccia, kõrraa hĩ ꞌthaawaa ꞌcĩ hõllõngaa aga nẽẽnĩ. 
MAT.24.51	Aku hatĩ uuk baattĩ olu dticciannioohit niccia ꞌbuth nẽ itiggia ĩnõõnnõ dtiicaa cĩnnĩ, hõõt hũrũmtĩ hĩ oloꞌngiaak, ngaatĩ arruuẽnĩ eeta hadahit nyĩgĩt huciitha.”
MAT.25.1	“Kõr niccia, aaĩ hatĩ habuccieet cĩ hẽẽtkujjieen hĩ thõõth ꞌcĩ baa ꞌjiaatĩn umwa, õõĩ buheeci õmmõtõ ꞌlõõmẽẽt cĩg ngõõrrak, hõõt homottio hĩ nyattaraan umwa nyahũũtaawa. 
MAT.25.2	Baa aggiithi buheeci ꞌcĩg ĩĩn ꞌtur nẽ eggeenyito ꞌtur. 
MAT.25.3	Ma ho, aꞌnyak hinnia buheeci ꞌcĩg aggiithi ho ngõõrrõ ꞌlõõmẽẽtĩĩ cĩggĩĩng nẽ hõllõngaa õthõhõt ngõrrõ umwa. 
MAT.25.4	Nẽ aꞌnyahit ꞌcĩg ẽggẽẽnyĩth ho ngõõrrõ cĩ ꞌlõõmẽẽt cĩggĩĩng umwa harajajĩtĩ.
MAT.25.5	“Baa hinnia hõllõngaa aku nyattaraan hĩdĩĩkoothong, nĩngĩtĩ adũꞌngĩ buheeci niccieeg vẽlẽk nẽ atagguutho loota. 
MAT.25.6	Ma baa ẽttẽẽdĩ baalini, ikia ẽggẽrẽny eet umwa ĩĩ, ‘Ikia nyattaraana! Iita ommottio hĩ ĩnõõnnõ!’
MAT.25.7	“Nĩngĩtĩ ĩꞌngaannĩ buheeci niccieeg vẽlẽk nẽ ũkũmatteek ꞌlõõmẽẽt cĩggĩĩng. 
MAT.25.8	Ma nĩngaata, iita ijinit buheeci ꞌcĩg aggiithi ho ꞌgõõnõgĩ ꞌcĩg ẽggẽẽnyĩth ĩĩttĩk, ‘Ĩbbaatteetu ngõõrrõ umwa haarriha ꞌlõõmẽẽtĩĩ cĩggaang.’
MAT.25.9	“Ẽdẽcĩ buheeci ꞌcĩg ẽggẽẽnyĩth ko ꞌgõõnõgĩ ꞌcĩg aggiithi ho anneek, ‘Hõllõngaa occa ũũppanneet ngõõrra ciee ngagĩĩt vẽlẽk, õõt utuuyyia umwa hĩ eet ꞌcĩg ũũtẽnĩ.’
MAT.25.10	“Ma baa nga õõ nẽẽg dũkaanaa ꞌcĩ õõ ũũtanĩ ngõõrrõ cĩnĩĩng ko, uppwaanna nyattaraana. Nĩngĩtĩ õõkõrĩ buheeci baag ũkũmattoothĩk ko, hĩ nyattaraan õõĩ karramaawaa cĩ nyahũũtaaõ, nĩngĩtĩ aꞌnyũũgẽnĩ hattũũga.
MAT.25.11	“Ma baa urutaa cĩnnĩ, oboddia buheeci baag aggiithi ĩĩ baa õõĩ nẽ iita ĩbĩlĩt hattũũga nẽ ũtũvvẽẽcõ nyattaraan ĩĩttĩk, ‘Nyattaraan! ꞌBuuhiheet hattũũg!’
MAT.25.12	“Baa Ẽdẽcĩ nyattaraan ĩhõõggõ anneek, ‘Haduhaakuung dĩdĩ, hõllõngaa hagayyuung naa ngagiita.’
MAT.25.13	“Nẽẽthĩ hoti ho, aaut dĩkĩĩm, hĩnĩngĩtĩ hõllõngaa agayyu niig kõr hode ꞌthaa ꞌcĩ hatĩ hakuuni naana.
MAT.25.14	“Nẽ tarĩ, aaĩ habuccieet cĩ hẽẽtkujjieen hĩ eet ꞌcĩ õkõ hẽẽrõna, ꞌcĩ baa aũ dticcianniook cĩgĩnnĩg nẽ ũtũngẽẽhĩ ijjio cĩgĩnnĩg ĩhõõggõ. 
MAT.25.15	Baa aaꞌnyĩk nẽẽ dticciannioohit umwa ꞌrabbẽẽt ꞌtalẽnꞌnya
MAT.25.16	Ikia idticanõõĩ dticciannioohiti baa aggam ꞌtalẽnꞌnya ꞌtur hĩdĩĩkoothong hikia hũmmũda ꞌtalẽnꞌnya ꞌtur tarĩ. 
MAT.25.17	Nẽ dticciannioohiti baa aggam ꞌtalẽnꞌnya ꞌramma buúk, ũmmũda ũgĩ ꞌramma tarĩ. 
MAT.25.18	Nẽ dticciannioohiti baa aggam ꞌtalẽn hõdẽẽthõng, ada ꞌlook ꞌthẽẽmĩtõõ nẽ utuguny ꞌtalẽn cĩ makayyioohit cĩnnĩ nĩngaata.
MAT.25.19	“Ma baa uruta ꞌrĩng, ikia õbõda makayyioohiti cĩ olu nẽ ijin dticcianniook cĩgĩnnĩg ko ꞌgõõl ꞌcĩ baa adticaniini nẽẽg ꞌrabbẽẽt cĩgĩnnĩg. 
MAT.25.20	Ikia uduhaak dticciannioohiti baa aggam ꞌtalẽnꞌnya ꞌtur baattĩ olu ĩĩnnĩk, ‘Makayyioohit, baa aaꞌnyaa nii nganĩĩt ꞌtalẽnꞌnya ꞌtur, hikia hĩttoorĩha naa ũgĩ tarĩ ꞌtur.’
MAT.25.21	“Ẽdẽcĩ makayyioohiti cĩnnĩ aĩ, ‘Ĩlaallẽ gẽrrẽẽt, ĩĩnĩ nii dticciannioohit ꞌcĩ abũnnaa ꞌcĩ athihi thõõth! Ĩdĩmanuu jurrung ngaatĩ adticaniini ꞌrabbẽẽt ꞌcĩg abadtẽc haaga hĩĩtõ mẽẽlĩg, nẽẽthĩ ꞌyioko, haaꞌnyii hatĩ naa nganiit makaaꞌthĩt ꞌcĩ aggamĩ hẽlẽggĩ ꞌcĩg mẽẽlĩg. Ijjia hiita hotholit hĩ nganĩĩt taliinit caannĩ.
MAT.25.22	“Ma nĩngaata, ikia dticciannioohiti baa aaꞌnyĩk makayyioohiti ꞌtalẽnꞌnya ꞌramma nẽ ĩĩnnĩk makayyioohit cĩnnĩ, ‘Makayyioohit, baa aaꞌnyaa nii nganĩĩt ꞌtalẽnꞌnya ꞌramma nẽ ꞌyioko, hĩttoorĩha ũgĩ ꞌramma tarĩ.’
MAT.25.23	“Ẽdẽcĩ makayyioohiti tarĩ anneek, ‘Ĩlaallẽ gẽrrẽẽt, ĩĩnĩ nii buúk dticciannioohit ꞌcĩ abũnnaa ꞌcĩ athihi thõõth! Baa adticaniini nii ꞌrabbẽẽt ꞌcĩg abadtẽc haaga hiita hĩĩtõ mẽẽlĩg nẽ ꞌyioko, haaꞌnyii hatĩ naa nganiit makaaꞌthĩt ꞌcĩ aggamĩ hẽlẽggĩ ꞌcĩg mẽẽlĩg. Ijjia hiita hotholit hĩ nganĩĩt taliinit caannĩ!’
MAT.25.24	“Nẽ ẽẽtĩ baa aaꞌnyĩhoothĩk ꞌtalẽnĩ hõdẽẽthõng, ikia ĩĩnnĩk ‘Makayyioohit, haga naa ĩĩnĩ nii eet ꞌcĩ okomi gẽrrẽẽt, ꞌcĩ ajana haal ngaatĩ nga katõõĩ. 
MAT.25.25	Baa hiꞌngolli hinnia haini hammanyani mõnõ hatĩ ꞌtalẽn cunni ho thõng, nĩngĩtĩ hõkõ hadaẽẽkĩ ꞌloohatõõ. Eri ꞌtalẽn balunni ho cieeni.’
MAT.25.26	“Ẽdẽcĩ makayyioohiti cĩnnĩ ĩnõõnnõ anneek, ‘Nii dticciannioohiti ciee ĩĩnĩ nyamuttioohit abathi ho! Aga nii ngaatĩ hajaniini naa ngaatĩ nga hathacĩ hinyomo nẽ hajanõ ngaatĩ nga hakatõõĩ. 
MAT.25.27	Nẽẽthĩ hoti ho, occa baa aarihuu ꞌrabbẽẽt cĩgannĩg ꞌbẽẽngĩa, hátĩ ma hõbõda, hũmmũdeeha ittoorri ĩĩtõ mẽẽlĩg.
MAT.25.28	“Nẽ ĩĩ baattĩ olu, ‘Aggamta ĩnõõnnõ ꞌtalẽn ꞌcĩ ĩĩn hõdẽẽthõng ko nẽ aanytĩhu dticciannioohit ꞌcĩ aꞌnyak ꞌtalẽnꞌnya õmmõtõ. 
MAT.25.29	Nẽ eeta vẽlẽk ꞌcĩg adticaniini hẽlẽggĩ baag aanytĩhoothĩk ĩhõõggõ jurrung, ĩttoorothoothĩk hatĩ ũgẽẽgĩ hiita hĩĩtõ mẽẽlĩg gẽrrẽẽt. Nẽ eeta ꞌcĩg hõllõngaa aꞌnyak ꞌgiimwa, aggammiaa hatĩ ꞌgii ꞌcĩ aꞌnyak nẽẽgĩ. 
MAT.25.30	Nẽẽthĩ ꞌyioko, itiggiayyieek ngejjiaahit icci battaala muguratõõ, ngaatĩ hatĩ arruuẽnĩ nẽ adak nyĩgĩt huciitha.’
MAT.25.31	“Nẽ kõr ꞌcĩ hatĩ akuuni Ngeertĩ Eeto bulẽẽttaa cĩnnĩ hĩ aajĩlẽẽt cĩgĩnnĩg vẽlẽk, iccioloongan hatĩ nẽẽ dtaabawaa cobbi bulẽẽttaa cĩ hẽẽtkujjieen. 
MAT.25.32	Aluttiaa hatĩ eeta loonyini vẽlẽk hiita hĩ ĩnõõnnõ nẽ hatĩ ẽꞌngẽr nẽẽ eet hĩgõõng ẽꞌngẽr tũhayyioohiti aꞌtha hĩ ẽẽtha. 
MAT.25.33	Aarĩk hatĩ nẽẽ aꞌtha attiaa cĩnnĩ ĩĩ cobbi nẽ aarĩk ẽẽtha ĩĩcĩ aꞌthiit cĩnnĩ ꞌcĩ hidici.
MAT.25.34	“Nẽ hatĩ uduhaak habuui eet ꞌcĩg aattĩg ĩĩcĩ aꞌthiit cĩnnĩ cobbi ĩĩnnĩk, ‘Iita niig ꞌcĩg aggatanuung Baaba ẽlẽk ko, iita uduhunit habuccieet baa ũkũmaneek Nyekuci baa ꞌthianaattaa cĩ tehenyiinit cĩ lootu. 
MAT.25.35	Hĩnĩngĩtĩ baa adaka nganĩĩt magĩthĩ nẽ aanytaangu ꞌgẽẽn ꞌcĩ hadahi, baa aamma kõrra nẽ aanytaangu maam ꞌcĩg hahudi, baa hĩĩnĩ tahanit nẽ utuvvuyyiaangu õlõõ cunuung. 
MAT.25.36	Baa haaĩ arriẽẽn nẽ aanytaangu ceremwa hitihimo, baa hommoori nẽ aꞌthũũnnaangu, baa haaĩ baabuuthatõõ, au acĩnnaangu.’
MAT.25.37	“Ẽdẽcĩ hatĩ eeta ꞌcĩg abũnnaa ĩnõõnnõ anneek, ‘Makayyioohit, nĩngaan baa ꞌcĩ hacinni nganiit adaki magĩthĩ nẽ haanyti ꞌgẽẽn ko, hode aammi kõrra nẽ haanyti maam ꞌcĩg ahudi ho? 
MAT.25.38	Nĩngaan nooyyia baa ꞌcĩ hacinni naag nganiit ĩĩnnĩ tahanit nẽ hiita haanyti nĩngĩtĩ aayyi ho, hode adiimi ceremwa nẽ haanyti ceremwa ho? 
MAT.25.39	Nĩngaan baa ꞌcĩ hacinni naag nganiit ommoori, hode aaĩ baabuutha nẽ hiita hicitti ho?’
MAT.25.40	“Ẽdẽcĩ hatĩ habuui aĩ, ‘Haduhaakuung dĩdĩ, ꞌgii ꞌcĩ baa adticaneeku niig ꞌgotoonoga hĩ ngoonoga iccig hõllõngaa aallak eeta ho, adticaneekaangu nganĩĩta.’
MAT.25.41	“Nẽ aduhaak hatĩ habuui eet ꞌcĩg aattĩg ĩĩcĩ aꞌthiit cĩnnĩ ꞌcĩ hidici ho anneek, ‘Ammanyattĩ hĩ nganĩĩta, niig eeta ꞌcĩg ĩccĩĩttothoothihu ꞌgwoo ꞌcĩ aalla ooo, baa ẽhẽnytaak habu cĩ loriẽẽt ꞌcĩg abathĩ hĩ aajĩlẽẽt cĩgĩnnĩg. 
MAT.25.42	Hĩnĩngĩtĩ baa adaka magĩthĩ nẽ hõllõngaa aaꞌnyaangu ꞌgẽẽn. Baa aamma kõrra nẽ hõllõngaa aaꞌnyaangu maam ꞌcĩg hahudi. 
MAT.25.43	Baa hĩĩnĩ tahanit nẽ hõllõngaa aaꞌnyaangu nĩngĩtĩ haayyi õlõõ cunuung. Baa haaĩ arriẽẽn nẽ hõllõngaa aaꞌnyaangu ceremwa ꞌcĩg hahimiti. Baa hommoori nẽ haau baabuutha nẽ hõllõngaa au acĩnnaangu buúk.’
MAT.25.44	“Ẽdẽcĩ hatĩ nẽẽg ĩnõõnnõ anneek, ‘Makayyioohit nĩngaan baa ꞌcĩ hacinni naag nganiit adaki magĩthĩ hode aammi kõrra hode ĩĩnĩ tahanit hode aaĩ arriẽẽn hode ommoori hode aaĩ baabuutha nẽ hõllõngaa heelli ho?’
MAT.25.45	“Ẽdẽcĩ hatĩ nẽẽ aĩ, ‘Haduhaakuung dĩdĩ, ꞌgii ꞌcĩ baa hõllõngaa adticaneeku niig ꞌgotoonoga hĩ ngoonoga iccig hõllõngaa aallak eeta ho, hõllõngaa adticaneekaangu nganĩĩta.’
MAT.25.46	“Nẽ hatĩ õõt nẽẽg ukẽẽttaa cĩ ꞌgwoo ꞌcĩ aalla ooo, nẽẽthĩ, eeta ꞌcĩg abũnnaa, õõ hatĩ nẽẽg rũgẽtaa ꞌcĩ aalla ooo.”
MAT.26.1	Ma baa ẽdẽcaak Yeesu ngaatĩ aduhaanĩ thooꞌthiok iccig vẽlẽk, ikia uduhaak nẽẽ nuyyiook cĩgĩnnĩg ĩĩnnĩk, 
MAT.26.2	“Hĩcĩ agayyu niig buúk, idiongattaa waathinniooha ꞌramma thõng nẽ hatĩ ĩĩ Kõr cĩ Haangittõõ,
MAT.26.3	Ma ho, iita ulutti makayyiooha cĩg paadĩrꞌnyaannu hĩ makayyiook cĩg eetuk ꞌcieethaa cĩ Kaĩava, eet ꞌcĩ baa ĩĩn paadĩr cobbi.
MAT.26.4	Baa õngõmĩt nẽẽg ꞌgõõl cĩ occa õgõllõõthĩkĩ nẽẽg Yeesu burkiitina, hátĩ haggamit nẽ uruhit ĩnõõnnõ. 
MAT.26.5	Nẽẽthĩ aĩ nẽẽg, “Occa hõllõngaa hadticanna thõõth icci, kõrraa cĩ karramaaõ, hátĩ hiittiõõ hõllõngaa ĩkõõtha lothippiti thõõth ꞌcĩ abathĩ.”
MAT.26.6	Ma baa nga aaĩ Yeesu ꞌtaaũnaa cĩ Bẽthani, õlõõ cĩ eet umwa ꞌcĩ baa adak helleggeri hũnũũk ꞌcĩ haĩ ꞌThimõõnẽ, 
MAT.26.7	ikia ngaa umwaa ꞌcĩ baa aꞌnyaha ngõõrrõ umwa deera, ꞌcĩ õꞌngõlĩ ẽmmẽdĩ gẽrrẽẽt ꞌcĩ uuttiaa ꞌrabbẽẽtĩĩ ꞌcĩg mẽẽlĩg nẽ ikia udduutik õõaa cĩ Yeesu, baa nga aduhi nẽẽ tẽrẽmẽẽjawa.
MAT.26.8	Ma baa acĩn nuyyiooha cĩgĩnnĩg thõõth icci ho, iita ĩlĩĩllẽẽcõ nẽ ĩĩtõ, “Inni occa hudduutĩk ngaa ciee ngõõrrõ tuu ho? 
MAT.26.9	Occa baa ũũtĩ ngõõrra ciee ꞌrabbẽẽtĩĩ ꞌcĩg mẽẽlĩg gẽrrẽẽt nẽ aanytĩhoothĩk ꞌrabbẽẽta eet ꞌcĩg ĩĩn pĩĩrnattiaak.”
MAT.26.10	Baa aga Yeesu muhẽẽnĩt cĩnĩĩng ko nẽ uduhaak ĩhõõggõ ĩĩnnĩk, “Inni accananit ngaa icci ho? Adĩmaneeka nẽẽ nganĩĩt ꞌgii ꞌcĩ abũnnaa gẽrrẽẽt. 
MAT.26.11	Arũmeennu hatĩ gõõng niig hĩ hullaha hõdõõkõthĩ, nẽẽthĩ, hõllõngaa hatĩ harũmĩ naag hĩ ngagiit hõdõõkõthĩ. 
MAT.26.12	Adduutik nẽẽ ngõõrrõ icci ẽllaa caannĩ, hátĩ hũkũmaneeha nganĩĩt hadaĩ ꞌloohatõõ. 
MAT.26.13	Haduhaakuung dĩdĩ, loonyini vẽlẽk ĩcĩg hatĩ othoothini nyeemuut ciee abũnnaa ho, adukiaa hatĩ thõõth ciee, hátĩ humuhuttõõthĩ eeta thõõth ꞌcĩ adĩman nẽẽ ho.”
MAT.26.14	Nĩngĩtĩ aku õkõõĩ nuyyioohiti umwaa ꞌcĩ haĩ ꞌJuuda Ithkarioote, ꞌgoonoginnii ꞌcĩg ĩĩn õmmõtõ hĩ ꞌramma, ammũdõõthĩkĩ makayyiook cĩg paadĩrꞌnyaannu, 
MAT.26.15	nẽ ijin ĩhõõggõ ĩĩnnĩk, “Ne hatĩ ꞌcĩ occa aaꞌnyaangu niig nganĩĩt, hátĩ heteretheehuung naa eet tĩho?” Nĩngĩtĩ agiilakĩ nẽẽg ĩnõõnnõ ꞌrabbẽẽt ꞌcĩg hũtũrĩg ꞌcĩg ĩĩn maccĩrẽẽn hẽẽn iyyio. 
MAT.26.16	Ma baa nĩngaata, ikia iꞌthianaaĩ ꞌJuuda atarraaban ꞌgõõl ꞌcĩ occa ẽtẽrꞌthẽẽkĩ ĩhõõggõ Yeesu.
MAT.26.17	Ma baa kõr ꞌcĩ oou cĩ Karrama cĩ Ũbũnẽẽt ꞌcĩg aitiõõ Abũũlana tõõ,
MAT.26.18	Ẽdẽcĩ Yeesu ĩhõõggõ anneek, “Õõt ꞌtaaũna, ummuddioothĩk eet umwa, uduktaak ĩnõõnnõ ĩĩttĩk, ‘Aĩ ꞌlimmannioohiti, õbõhĩ kõrra caannẽẽnĩ. Hõkõ hadahi naa Kõr cĩ Haangittõõ hĩ nuyyiook cĩgannĩg õlõõ cunni.’ ” 
MAT.26.19	Nĩngĩtĩ adticanĩ nuyyiooha cĩg Yeesu hĩ baa aduhaak nẽẽ ĩhõõggõ hũkũmatteek Kõr cĩ Haangittõõ.
MAT.26.20	Ma baa õdõlan ꞌjiaatĩnĩ niccia, iita aauto Yeesu hĩ nuyyiook cĩgĩnnĩg ꞌcĩg ĩĩn õmmõtõ hĩ ꞌramma tẽrẽmẽẽjawa. 
MAT.26.21	Ma baa nga aduhi nẽẽgĩ, ikia õthõõth Yeesu ĩĩ, “Haduhaakuung dĩdĩ, aaĩ eet umwaa hõrggẽẽnaa cunuung ꞌcĩ hatĩ õhõppõõcannaa nganĩĩta.”
MAT.26.22	Baa ommoꞌthi nẽẽg gẽrrẽẽt nẽ iꞌthiattaaĩ nẽẽg hõdẽĩ hõdẽĩ ĩĩttĩk ĩnõõnnõ, “Nganĩĩt occa Makayyioohit?”
MAT.26.23	Ẽdẽcĩ Yeesu aĩ, “Õhõppõõcannaa hatĩ nganĩĩt ẽẽtĩ ꞌcĩ hatĩ haduheenna hĩ nganĩĩt hẽddẽẽma hõdẽẽthõng. 
MAT.26.24	Adaahĩ hatĩ Ngeertĩ Eeto hĩ baa aduha ꞌBuuhi cĩ Nyekuci. Nẽẽthĩ, appĩĩrna hatĩ ẽẽtĩ ꞌcĩ õhõppõõcan Ngeertĩ Eeto ho gẽrrẽẽt! Occa baa mẽẽn hĩ ĩnõõnnõ ngaatĩ hõllõngaa arrittiaanĩ.”
MAT.26.25	Nĩngĩtĩ ẽdẽcĩ ꞌJuuda ꞌcĩ hatĩ õkõ õhõppõõcan ĩnõõnnõ ho aĩnnĩ, “Nganĩĩt occa ꞌlimmannioohit?”
MAT.26.25	Ẽdẽcĩ Yeesu aĩ, “Eei nganiit ꞌthẽk!”
MAT.26.26	Ma baa nga aduhi nẽẽgĩ, ittiha Yeesu ũbũnĩ, aggatana nẽ appak hĩĩ ꞌramma, nĩngĩtĩ aaꞌnyĩkĩ nuyyiook cĩgĩnnĩg nẽ ĩĩ, “Erito uduhit ẽlẽ caannĩ cieeni.”
MAT.26.27	Nẽ ittiha hooppo nẽ aggatana, nĩngĩtĩ aaꞌnyĩkĩ ĩhõõggõ nẽ ĩĩ, “Erito ũhũdĩt niig vẽlẽk. 
MAT.26.28	Biyyi cĩgannĩg cieegi ꞌcĩg ĩĩn lõhõt
MAT.26.29	Haduhaakuung dĩdĩ, hõllõngaa hatĩ hahudi naa mẽrtĩ icci viinoo ho tarĩ, ĩꞌthõng hõdõlan kõrra ꞌcĩ hatĩ hahũdĩ hĩ ngagiit mẽrtĩ cĩ viinoo ꞌcĩ ĩĩn ngeju, habuccieetaa cĩ Baaba.”
MAT.26.30	Ma baa ebenit nẽẽg tẽgẽl umwa, iita õõt nẽẽg ĩĩcĩ Muur cĩ Olivi.
MAT.26.31	Nẽ uduhaak Yeesu ĩhõõggõ ĩĩnnĩk, “Baalin nicci noho, ĩꞌthaaninnu hatĩ niig vẽlẽk ũtũngteehaangu nganĩĩt ẽmmẽn, hĩnĩngĩtĩ eheeddi aĩ,
MAT.26.31	“ ‘Huuki hatĩ naa tũhayyioohit,
MAT.26.31	hĩꞌthaanĩ nyalõmaar cĩ aꞌthaannu.’
MAT.26.32	Nẽẽthĩ, ma urutaa ꞌcĩ hũrũgaaĩ daahĩtha, huwwatteekuung hatĩ naa ngagiit ĩĩcĩ ꞌGalileea.” 
MAT.26.33	Ẽdẽcĩ Pẽẽtũrũ aĩ, “Tananga hĩꞌthaattĩ eeta vẽlẽk hũtũngteehi ẽmmẽn, hõllõngaa hatĩ huunnikii naa ũdũt.”
MAT.26.34	Ẽdẽcĩ Yeesu aĩ, “Haduhaaki dĩdĩ, baalin nicci noho, õõa ꞌcĩ nga hõrõhĩ tũhũlũca, ẽppẽhannaa hatĩ nii nganĩĩt tabattĩ iyyio.”
MAT.26.35	Ẽdẽcĩ Pẽẽtũrũ aĩ, “Aitiõõ, tananga hadaahit hõdẽĩ, hõllõngaa hatĩ hẽppẽhannii naa nganiit ũdũt.” Nĩngĩtĩ õthõõthĩ nuyyiooha vẽlẽk buúk noho.
MAT.26.36	Ma nĩngaata, õõt Yeesu hĩ nuyyiook cĩgĩnnĩg ngaatĩ haĩ ꞌJethemani nẽ ĩĩnnĩk ĩhõõggõ, “Aaut loota ngaati, nga nõõ hõkõ halayyi naa ĩĩca.” 
MAT.26.37	Baa õõkõr nẽẽ hĩ Pẽẽtũrũ hĩ lõhõlẽẽtĩg ꞌThebedeeo ꞌramma, ꞌJeemith hĩ Yõaannẽ, nĩngĩtĩ iꞌthianaanĩ nẽẽ ahayũnganiini nẽ õmmõthĩ gẽrrẽẽt. 
MAT.26.38	Nẽ ĩĩnnĩk Yeesu ĩhõõggõ, “Hommoꞌthi naa gẽrrẽẽt haau hĩcĩ hatĩ hadaaha thõng. Haaut ꞌjieena hĩ nganĩĩt hõdẽĩ.”
MAT.26.39	Ma baa ẽẽjẽk Yeesu ngadiiha hĩdĩhĩdĩĩc, ũũk akat huruꞌnyia nẽ akatĩ hẽbẽrĩ looc nẽ alaõ ĩĩ, “Baaba, má adiimi niina, aꞌnyĩĩk hooppo icci hittihi hĩ nganĩĩt battaala. Nẽ hõllõngaa hĩcĩ hadiimi naana, aꞌnyĩĩk haau hĩcĩ adiimi niina.”
MAT.26.40	Ma baa õbõda nẽẽ ĩĩcĩ aattiyyi nuyyiooha cĩgĩnnẽẽgĩ, ũmmũdoothĩk atagguutho ohoddia ũꞌnyaaha. Nĩngĩtĩ annẽẽkĩ nẽẽ Pẽẽtũrũ, “Hõllõngaa uuluyyu niig ngaatĩ hacĩnẽẽnĩ hĩ nganĩĩt ꞌthaa hõdẽĩ haaga buúk? 
MAT.26.41	Ĩcĩttĩ nẽ alayyioou, hátĩ hiittiõõ hõllõngaa attĩmaniinnu. Abũraneek lorii nẽ ahar ꞌcĩ ĩĩn ẽlẽ.”
MAT.26.42	Nĩngĩtĩ ĩꞌngaannĩ nẽ tarĩ õkõõĩ ngadiiha nẽ ũũk alaõ ĩĩ, “Baaba, má aitiõõ ꞌgõõl umwaa ꞌcĩ attihi hooppo icci ꞌcannaanõ ho battaala hĩ nganĩĩta, aalla nga hatĩ hadĩmani naa tabiinit cunni noho.”
MAT.26.43	Ma baa ikia õbõda Yeesu tarĩ, ũmmũdeek ĩhõõggõ atagguutho tarĩ, hĩnĩngĩtĩ baa adũngĩ ĩhõõggõ hẽbẽrĩ gẽrrẽẽt. 
MAT.26.44	Nĩngĩtĩ ũũnnĩkĩ nẽẽ ĩhõõggõ nẽ ũũk ngadiiha tarĩ nẽ alaõ laiinit ꞌcĩ ĩĩn iyyio ꞌgõõla hõdẽẽthõng hĩ aa aangaani.
MAT.26.45	Ma ho, ikia õbõda Yeesu ũmmũdeek nuyyiook cĩgĩnnĩg ko tarĩ nẽ ĩĩnnĩk ĩhõõggõ, “Nga ooginnu noho? Ĩcĩnĩt nõõ, õbõhĩ ꞌthaa ꞌcĩ hatĩ õhõppõõcanõõthĩkĩ Ngeertĩ Eeto eet ꞌcĩg ĩĩn ꞌthẽccanniook. 
MAT.26.46	Ĩtĩngaac hõõtõ! Ikia ẽẽtĩ ꞌcĩ hatĩ õhõppõõcannaa nganĩĩt ko ẽlẽk!”
MAT.26.47	Ma baa nga õthõõth Yeesu hoti, uppwaanna ꞌJuuda baa ĩĩn ꞌthooyyiahit ꞌgoonoginnii ꞌcĩg baag ĩĩn õmmõtõ hĩ ꞌramma, õõkõra hĩ lothippit cĩ eet ꞌcĩg aꞌnyak nyetubooꞌnya hĩ hĩbahĩꞌnya, ꞌcĩg baag ĩꞌthõõa makayyiooha cĩg paadĩrꞌnyaannu hĩ makayyiook cĩg eetuk. 
MAT.26.48	Baa uduhaak ꞌJuuda lothippit nicci ĩĩcĩ oou ẽlẽk ĩĩnnĩk, “Aggamit eet ꞌcĩ hatĩ hõkõ hĩꞌtha naana.” 
MAT.26.49	Nĩngĩtĩ aku athũkcõõthĩkĩ ꞌJuuda Yeesu cũrũmũũm nẽ ũũk ĩĩnnĩk, “Hiꞌthaayyiina ꞌlimmannioohit!” Nĩngĩtĩ ĩꞌthaaĩ ĩnõõnnõ.
MAT.26.50	Ẽdẽcĩ Yeesu ĩnõõnnõ anneek, “Ẽlẽ, dticcian nẽẽ nii ꞌgii ꞌcĩ hatĩ ꞌthẽk akuuni ho.”
MAT.26.50	Nĩngĩtĩ au aggamĩ eeta Yeesu nẽ ababuuthanit ĩnõõnnõ. 
MAT.26.51	Ma ho, ittiha nuyyioohiti cĩ Yeesu umwaa nyetuboot nẽ aꞌthalacana ĩtat cĩ dticciannioohit cĩ paadĩr cobbi.
MAT.26.52	Ẽdẽcĩ Yeesu ĩnõõnnõ anneek, “Bõdẽẽhĩ nyetuboot ngaatĩnnĩ, hĩnĩngĩtĩ eeta cĩg acuhan eet nyetuboota, adaahĩ hatĩ acuhanni nyetuboota. 
MAT.26.53	Hõllõngaa agayyu niig aĩ, occa hajini naa Baaba nẽ occa ĩꞌthõõakaa nẽẽ nganĩĩt lothippiꞌnya õmmõtõ hĩ ꞌramma cĩg aajĩleetu hĩdĩĩkoothong? 
MAT.26.54	Nẽ occa hatĩ adticanni thooꞌthioha cĩg ꞌBuuk cĩ Nyekuci hutuno, ꞌcĩ aĩ adiim ꞌthẽk adticanni hoti?”
MAT.26.55	Ma baa kõr niccia, ikia uduhaak Yeesu lothippit ĩĩnnĩk, “Inni iita aggamtaangu nyetubooꞌnyanĩ hĩ hĩbahĩꞌnyannĩ hĩ eet ꞌcĩ hĩĩnĩ ꞌloorriahit ko? Hallimannuung naa ngagiit hõdõõkõthĩ hĩ gõõng haaĩ loota halaangatõõ cĩ ꞌCieeth cĩ Nyekuci nẽ gõõng hõllõngaa aggammaangu inni? 
MAT.26.56	Nẽẽthĩ, baa adĩmanni thooꞌthioha cieeg vẽlẽk, hátĩ hikia thõõth baa ẽhẽẽd põrõvẽtaaꞌnya hĩĩ dĩdĩ.” Ma ho, iita ivvirit nuyyiooha vẽlẽk ũtũngteek Yeesu.
MAT.26.57	Ma nĩngaata, iita ootti eeta Yeesu, ꞌcieethaa cĩ paadĩr cobbi ꞌcĩ haĩ Kaĩava, ngaatĩ arũmẽẽnĩ ꞌlimmanniooha cĩg nyattaalak hĩ ngaatĩ õmmõtõõnĩ makayyiooha. 
MAT.26.58	Nẽẽthĩ, baa anũ Pẽẽtũrũ ĩnõõnnõ ngadiiha hĩdĩhĩdĩĩc, ĩꞌthõng hõdõlan ꞌcieeth ꞌcĩ aayyi paadĩrĩ cobbi ho. Baa aduhun nẽẽ nẽ ũũk aau loota ũrũmtĩ hĩ bekioohit, aĩ hatĩ hĩcĩn õõ occa hatĩ adahĩ eeta Yeesu neegi.
MAT.26.59	Baa adiim makayyiooha cĩg paadĩrꞌnyaannu hĩ eet cĩg lokihooak vẽlẽk, ammũda ꞌgõõl ꞌcĩ õhõppõõcanĩ Yeesu, hátĩ huruhit ĩnõõnnõ hadaak. 
MAT.26.60	Baa hinnia hõllõngaa ammũda nẽẽg ꞌgõõl umwa ũdũt, tananga baa mẽẽlĩg eeta gẽrrẽẽt ꞌcĩg au aduha thooꞌthiok ꞌcĩg õhõppõõcanĩ ĩnõõnnõ.
MAT.26.60	Ma urutaa cĩnnĩ, iita ẽdẽẽnyta eeta ꞌramma, 
MAT.26.61	ꞌcĩg au aduha cũrũmũũm aĩ, “Aĩ ẽẽtĩ ciee, ‘Occa hĩꞌthaani ꞌCieeth cĩ Nyekuci nẽ hẽtẽhẽnya waathinnioohĩĩ ꞌcĩg ĩĩn iyyio.’ ”
MAT.26.62	Nĩngĩtĩ ĩꞌngaannĩ paadĩrĩ cobbi ꞌjieena nẽ ĩĩnnĩk Yeesu, “Aitiõõ nii hõllõngaa edeci thõõth ꞌcĩ aduha eeta cieeg ko? Aini ꞌyioko nii neegi, thõõthaa ꞌcĩ õhõppõõcanni nẽẽg nganiit ko?” 
MAT.26.63	Baa aalla Yeesu ĩjjaaki kim.
MAT.26.63	Nĩngĩtĩ annẽẽkĩ paadĩrĩ cobbi ho ĩnõõnnõ, “Hajinnii naa nganiit ꞌthaarĩĩ cĩg Makayyioohit Nyekuc ꞌcĩ aalla arũgĩ ũdũt hanneekii, duhaaheet da hatĩ ĩĩnĩ nii Krĩstõ Ngeertĩ Nyekuci dĩdĩ.”
MAT.26.64	Ẽdẽcĩ Yeesu aĩ, “Eei, aaĩ hĩcĩ aduha nii ho. Nẽẽthĩ, haduhaakuung ngagiit vẽlẽk, horumwa acinnu hatĩ niig Ngeertĩ Eeto iccioloongan attiaa cobbi ĩcĩ Nyekuc Gayyioohit vẽlẽk nẽ ulluuccia diiꞌthiohĩ hẽẽtahujjieen.”
MAT.26.65	Nĩngĩtĩ ẽrrẽẽcĩ paadĩrĩ cobbi ceremwa cĩgĩnnĩg nẽ ĩĩ, “Õdõõm ẽẽtĩ ciee Nyekuc! Iittiõõ hõllõngaa occa hadiim eet umwa tarĩ! Ithiktu ꞌyioko niig buúk ngaatĩ õdõõmĩ nẽẽ Nyekuc. 
MAT.26.66	Ammuku ꞌyioko niig ainnu neegi?”
MAT.26.66	Ẽdẽcĩ nẽẽg aĩ, “Ẽꞌthẽcan nẽẽ gẽrrẽẽt, aꞌnyĩĩk hadaak.”
MAT.26.67	Nĩngĩtĩ attũũrĩkĩ nẽẽg Yeesu ammũt nẽ ĩddaacõ ĩnõõnnõ athĩnĩĩ cĩggĩĩng, atabaang ũgẽẽgĩ ĩnõõnnõ thõng, 
MAT.26.68	nẽ ĩĩttĩk, “Duha da Krĩstõ, nganĩ ꞌcĩ atabaaꞌngi ho?”
MAT.26.69	Ma baa nga aaĩ Pẽẽtũrũ loota halaangatõõ, ikia ũmmũdeek bũhẽẽcĩ ꞌcĩ ĩĩn dticciannioohit ĩnõõnnõ nẽ ĩĩnnĩk, “Baa ookorru niig hĩ Yeesu cĩ ꞌGalileea hõdẽĩ.”
MAT.26.70	Ẽppẽhan hinnia nẽẽ muumaa cĩ eet vẽlẽk aĩ, “Hõllõngaa haga naa thõõth ꞌcĩ othoothi nii ho.”
MAT.26.71	Ma baa uruta, ikia ũũk nẽẽ ĩĩcĩ hattũũg cobbi, ngaatĩ baa õkõ acĩnĩ loholeec umwaa ꞌcĩ ngayyi ĩnõõnnõ nẽ ĩĩnnĩk eet nĩngaata, “Baa õõkõr ẽẽtĩ ciee hĩ Yeesu cĩ Naaꞌtharẽtĩ hõdẽĩ.”
MAT.26.72	Ma nĩngaata, ikia ẽppẽhan Pẽẽtũrũ Yeesu tarĩ, abũtan aattĩ ꞌthaa icci thõng aĩ, “Hõllõngaa haga naa eet tĩho!”
MAT.26.73	Ma uruta hĩdĩhĩdĩĩc, iita eeta ꞌcĩg baag abĩlĩ nĩngaata hĩ Pẽẽtũrũ nẽ ĩĩttĩk, “Nganiit umwaanĩ, hagayyi naag nganiit, hĩnĩngĩtĩ õkõdan ũtũgĩ hĩ ẽẽtĩ ꞌcĩ aku ꞌGalileea.”
MAT.26.74	Nĩngĩtĩ aĩnnĩ Pẽẽtũrũ, “Bũtĩ hĩ Nyekuci, hõllõngaa haga naa eet tĩho!”
MAT.26.74	Ma hĩdĩĩkoothong, õrõk tũhũlũca. 
MAT.26.75	Ma ho, ikia ummuhõõthĩ Pẽẽtũrũ thõõth baa aduhaak Yeesu ĩnõõnnõ annẽẽkĩ, “Õõa ꞌcĩ nga hõrõhĩ tũhũlũca, ẽppẽhannaa hatĩ nii nganĩĩt tabattĩ iyyio.” Nĩngĩtĩ ũũnnĩkĩ Pẽẽtũrũ nĩngĩtĩho nẽ ũũk utulu gẽrrẽẽt ũdũt.
MAT.27.1	Ma baa ngaalloohoth ngerrenita gẽrrẽẽt, uluttia makayyiooha cĩg paadĩrꞌnyaannu hĩ makayyiook cĩg eetuk vẽlẽk nẽ iita utuhanit thõõth ꞌcĩ adiim aruhi nẽẽg Yeesu hadaak. 
MAT.27.2	Iita ecebit nẽẽg ĩnõõnnõ nẽ ootti hõõt haanytĩk ꞌgaalac cobbi ꞌcĩ haĩ Pĩlaatõ, ꞌcĩ aggam looc niccia.
MAT.27.3	Ma baa acĩn ꞌJuuda baa õhõppõõcan ĩnõõnnõ ngaatĩ ẽttẽẽdõthõõthĩkĩ Yeesu daahĩthĩ ho, ikia õmmõthĩ nẽẽ gẽrrẽẽt, hĩnĩngĩtĩ ꞌgii baa adticaneek nẽẽ Yeesu. Nĩngĩtĩ õbõdẽẽkĩ ꞌrabbẽẽt ꞌcĩg hũtũrĩg ĩĩn maccĩrẽẽn hẽẽn iyyio, hĩ makayyiook cĩg paadĩrꞌnyaannu hĩ makayyiook cĩg eetuk. 
MAT.27.4	Nẽ ĩĩ, “Hẽꞌthẽcana, hõhõppõõcana eet ꞌcĩ ammĩrĩ, nga hẽꞌthẽcan ꞌgiimwa ũdũt.”
MAT.27.4	Ẽdẽcĩ nẽẽg aĩ, “Ne niccia hĩ ngagĩĩt? Ĩĩn niccia thõõth cunni ẽmmẽn.”
MAT.27.5	Nĩngĩtĩ adhuhẽẽkĩ ꞌJuuda ꞌrabbẽẽt niccig ꞌCieethaa cĩ Nyekuci nẽ ũũk itithing ẽlẽ cĩnnĩ.
MAT.27.6	Iita uuratta makayyiooha cĩg paadĩrꞌnyaannu ꞌrabbẽẽt niccig nẽ ĩĩtõ, “Baa adũmaniini ꞌrabbẽẽt ꞌcĩg kũtũrĩg iccig ẽẽtĩ ꞌcĩ adiim aruhi thõng. Aꞌngirannii nyattaala, ngaatĩ hitangꞌthi ꞌrabbẽẽt iccig ꞌCieethaa cĩ Nyekuci.” 
MAT.27.7	Nĩngĩtĩ alũtẽẽnĩ nẽẽg nẽ utuhanit thõõth ĩĩtõ, “Hutuuyyiaĩ ꞌrabbẽẽt iccig mana cĩ eet gõõng ẽhẽnyĩt ijjioꞌnya nẽ haarito hĩĩ nĩngĩtĩ adaiini eeta cĩg loonyin ꞌcĩg ꞌrĩĩng.” 
MAT.27.8	Ĩnõõ ꞌcĩ annẽẽkĩ eeta nĩngĩtĩho, “Nĩngĩtĩ biyyieetu,” hĩĩ kõr hĩ nicciee ho. 
MAT.27.9	Nĩngĩtĩ aku edeeꞌnyianĩ thõõth baa aduha põrõvẽtaacĩ ꞌJeremia ĩĩnnĩ dĩdĩ baa aĩ, “Ootti nẽẽg ꞌrabbẽẽt ꞌcĩg kũtũrĩg ĩĩn maccĩrẽẽn hẽẽn iyyio, baag ẽlẽmĩ eeta cĩg Ĩꞌthĩraẽlĩ ngaatĩ ũũtanĩ Yeesu, 
MAT.27.10	nẽ utuyyia nĩngĩtĩ eet ꞌcĩ ẽhẽnyĩt ijjioꞌnya ꞌrabbẽẽtĩĩ nĩĩcĩg, hĩ baa aduhaaka nganĩĩt Makayyioohiti.”
MAT.27.11	Ma baa aꞌnyakiaa Yeesu hikia hĩbĩl muumaa cĩ Pĩlaatõ ho, ikia ijin Pĩlaatõ ĩnõõnnõ ĩĩnnĩk, “Ĩĩnĩ nii habu cĩ ꞌJudeei?”
MAT.27.11	Ẽdẽcĩ Yeesu aĩ, “Aaĩ hĩcĩ aduha nii ho.”
MAT.27.12	Ma baa õhõppõõcan makayyiooha cĩg paadĩrꞌnyaannu hĩ makayyiook cĩg eetuk ĩnõõnnõ ho, baa hõllõngaa ẽdẽcĩ nẽẽ ĩhõõggõ ũdũt. 
MAT.27.13	Nĩngĩtĩ ajini Pĩlaatõ ĩnõõnnõ annẽẽkĩ, “Hõllõngaa athihi nii thõõth ꞌcĩ aduha nẽẽg aĩ, adĩmani nii ho?” 
MAT.27.14	Baa ĩjjaaki Yeesu hõllõngaa ẽdẽcĩ thõõth umwa buúk, nĩngĩtĩ abulanĩ thõõth ciee ꞌgaalac cobbi.
MAT.27.15	Baa gõõng ĩĩn nyattal cĩ ꞌgaalac cobbi ngaatĩ õõganĩ nẽẽ eet hõdẽẽthõng irkita baabuuthatõõ, ꞌcĩ ẽbẽra lothippiti korrioohĩĩ cĩg Karramẽẽt cĩg Haangittaak. 
MAT.27.16	Korriook nicciag, baa aꞌnyak eeta baabutheenit umwa ꞌcĩ haĩ Yeesu Barabbath. 
MAT.27.17	Ma baa uluttia lothippiti vẽlẽk hõdẽĩ, ikia ꞌcieethaa cĩ Pĩlaatõ, ikia ijin Pĩlaatõ ĩhõõggõ ĩĩnnĩk, “Adiimmu niig hõõgahuung naa nganĩ, Barabbath hode Yeesu ꞌcĩ haĩ Krĩstõ ho?” 
MAT.27.18	Baa aga nẽẽ gẽrrẽẽt ngaatĩ ababuuthanĩ eeta cĩg ꞌJudeei Yeesu, hĩnĩngĩtĩ baa eheꞌthi nẽẽg thõng.
MAT.27.19	Ma baa nga iccioloongan Pĩlaatõ dtaabawa cĩnnĩ ĩcĩ habuẽẽꞌthĩtõõ, ikia ĩꞌthõõa ngaa cĩnnĩ nyeemuut ꞌcĩ aĩ, “Ma haddangaahi eet niccia ammĩrĩ hataa, hĩnĩngĩtĩ accanannaa nganĩĩt honoothi aabaal gẽrrẽẽt, hĩnĩngĩtĩ ĩnõõnnõ.”
MAT.27.20	Nẽẽthĩ hinnia, baa alũllũũman makayyiooha cĩg paadĩrꞌnyaannu hĩ makayyiook cĩg eetuk lothippit hijinit Pĩlaatõ hõõgak ĩhõõggõ Barabbath nẽ uruk ꞌcĩ ĩĩn Yeesu.
MAT.27.21	Nẽ ĩĩ ꞌgaalacĩ cobbi, “Nganĩ eetinii ꞌcĩg ĩĩn ꞌramma ho, ꞌcĩ adiimmaangu niig nganĩĩt hõõgahuung?”
MAT.27.21	Ẽdẽcĩ nẽẽg aĩ, “Õgaaheet Barabbath.”
MAT.27.22	Nĩngĩtĩ ajini Pĩlaatõ ĩhõõggõ annẽẽkĩ, “Nẽ hatĩ hadahĩ naa Yeesu ꞌcĩ haĩ Krĩstõ ho ne?”
MAT.27.22	Ẽdẽcĩ nẽẽg vẽlẽk aĩ, “Otoddoyyieek ĩnõõnnõ hurucceea!”
MAT.27.23	Ẽdẽcĩ Pĩlaatõ aĩ, “Inni? Neegi ꞌcĩ ẽꞌthẽcan nẽẽ ho?”
MAT.27.23	Ẽggẽrẽny hinnia nẽẽg gẽrrẽẽt aĩ, “Toddoeek ĩnõõnnõ hurucceea!”
MAT.27.24	Ma baa acĩn Pĩlaatõ ngaatĩ aitioonni ꞌgõõl ꞌcĩ õõganĩ nẽẽ Yeesu tõõ nẽ iꞌthiattaaĩ eeta awacahit gẽrrẽẽt ko, ittiha nẽẽ maam nẽ ũtũũny athĩn cĩgĩnnĩg hẽbẽrẽẽnnĩĩ cĩg lothippitaak nẽ ĩĩ, “Hammiri naa biyyiẽẽtĩĩ cĩg eet icci, ĩĩn niccia thõõth cunuung.”
MAT.27.25	Ẽdẽcĩ hinnia eeta vẽlẽk aĩ, “Ĩꞌnya heteheellia naag biyyi cĩgĩnnĩg ko hĩ lõhõlĩ cĩggaang vẽlẽk!”
MAT.27.26	Nĩngĩtĩ õõgakĩ Pĩlaatõ ĩhõõggõ Barabbath nẽ uduhaak athegereeꞌnya cĩgĩnnĩg huukito Yeesu nẽ otoddoyyieek hurucceea.
MAT.27.27	Nĩngĩtĩ õõĩ athegereeꞌnya cĩg ꞌgaalac cobbi Yeesu ngaatĩ aattiyyi nẽẽgĩ nẽ uluttia nẽẽg vẽlẽk iita irriamatteek ĩnõõnnõ. 
MAT.27.28	Ma ho, uppuruccia nẽẽg ceremwa cĩg Yeesu nẽ itihimtẽẽhĩ ĩnõõnnõ cẽrẽm ꞌcĩ marihi,
MAT.27.29	nẽ ẽtẽhẽnyta tẽẽ ꞌcĩ ĩĩn bĩlla haau hĩ tẽmẽdẽhĩ cĩ habuuo nẽ aarrihii õõa cĩnnĩ nẽ aarrihi hĩbahĩt attiaa cĩnnĩ cobbi nẽ akattieek ĩnõõnnõ huruꞌnyia nẽ atararri ĩĩttĩk, “Hĩꞌthaaõ habu cobbi cĩ ꞌJudeei!” 
MAT.27.30	Ma ngaati, iita uttuurrik ĩnõõnnõ ammũt nẽ aggamta hĩbahĩt nẽ ohoddia ĩnõõnnõ õõ tabattĩ hiriiri. 
MAT.27.31	Ma baa uttumattõõĩ nẽẽg ĩnõõnnõ nẽ atararri ẽlẽk, uppuruccia cẽrẽm nẽ itihimtẽẽhĩ ceremwa aagĩnnĩg tarĩ, nĩngĩtĩ õõ õdõõddĩ ĩnõõnnõ hurucceea.
MAT.27.32	Ma baa nga õvvõ nẽẽg ꞌgõõla, iita ommottio hĩ eet umwa ꞌcĩ haĩ ꞌThimõõnẽ cĩ looc cĩ Cireene, nĩngĩtĩ attĩnganẽẽkĩ ĩnõõnnõ hirriongan hurucce cĩ Yeesu ho. 
MAT.27.33	Iita õdõlanit nẽẽg nĩngĩtĩ haĩ ꞌGologooꞌtha, nĩngĩtĩ aĩ, “Nĩngĩtĩ ẽmmẽẽn cĩ õõ cĩ eeto.” 
MAT.27.34	Ma nĩngaata, iita aanytĩk nẽẽg Yeesu hũhũd mẽrtĩ cĩ viinoo ꞌcĩ õꞌngõõtanoothĩk ꞌgiimwa ꞌcĩ ahahatĩĩ dtum, ma baa atarĩ Yeesu mẽrtĩ nicci viinoo ho, ikia ũtũbũr ngaatĩ ahũdĩ.
MAT.27.35	Ma baa otoddoyyieek nẽẽg ĩnõõnnõ hurucceea ẽlẽk, iita eꞌngerit nẽẽg ceremwa cĩgĩnnĩg ꞌgõõlaa ꞌcĩ aruhi tooto. 
MAT.27.36	Nĩngĩtĩ aattiyyi nẽẽg loota ẽbẽhĩ ĩnõõnnõ nĩngaata. 
MAT.27.37	Nẽ iita otoddoyyieek nẽẽg thõõth ꞌcĩ ẽttẽẽdõthõõthĩkĩ nẽẽ daahĩth õõa cĩnnĩ lokora aĩ, YEESU HABU CĨ ꞌJUDEEI CIEENI. 
MAT.27.38	Baa aattĩg igorriaaha ũgẽẽgĩ ꞌramma ꞌcĩg õdõõddĩ hĩ ĩnõõnnõ hõdẽĩ, umwa ĩĩcĩ aꞌthiit cĩnnĩ cobbi nẽ ĩĩ umwa ĩĩcĩ aꞌthiit ꞌcĩ hidici. 
MAT.27.39	Baa õdõõm eeta ꞌcĩg baag õvvõ nĩngaata vẽlẽk ĩnõõnnõ nẽ udhuhit ooti, 
MAT.27.40	nẽ ĩĩtõ, “Nii ꞌcĩ othoothi aini õkõ hatĩ ĩꞌthaani ꞌCieeth cĩ Nyekuci nẽ etehenyuu tarĩ urutaa cĩ waathinniook iyyio ho, ẽla thĩ da ꞌyioko ẽlẽ cunni, luuccia loota hurucceea, hatĩ ĩĩnĩ nii Ngeertĩ Nyekuci!”
MAT.27.41	ꞌGõõlaa nĩĩcĩ dioo noho, iita attararri makayyiooha cĩg paadĩrꞌnyaannu hĩ ꞌlimmanniook cĩg nyattal cĩ Mũũꞌtha hĩ makayyiook cĩg eetuk buúk ĩnõõnnõ, 
MAT.27.42	nẽ ĩĩtõ, “Gõõng ẽẽla nẽẽ eet ũgĩ, nẽẽthĩ ꞌyioko, hõllõngaa ẽẽla ẽlẽ cĩnnĩ inni? Má ĩĩn nẽẽ habu cĩ Ĩꞌthĩraẽlĩ, aꞌnyĩĩk hulluuccia hurucceea loota! Nẽẽthĩ hatĩ helemit ĩnõõnnõ. 
MAT.27.43	Ẽlẽmĩ nẽẽ Nyekuc. Aꞌnyĩĩk Nyekuc hẽẽla ĩnõõnnõ ꞌyioko hatĩ adiimi, hĩnĩngĩtĩ aĩ nẽẽ, ‘Hĩĩnĩ Ngeertĩ Nyekuci.’ ” 
MAT.27.44	Nẽ igorriaaha baag õdõõddĩ hĩ ĩnõõnnõ hõdẽĩ buúk, iita odoomito ĩnõõnnõ ꞌgõõlaa nĩĩcĩ dioo noho.
MAT.27.45	Ma baa aau kõrra lokora, ikia adaak kõrra hĩĩ lõõcĩ muguur ĩꞌthõng hĩ ꞌthaa iyyio. 
MAT.27.46	Baa ꞌthaa niccia noho, urruuo Yeesu ĩĩ, “Eloi, Eloi, Lama Thabachthani?” Nĩngĩtĩ aĩ, “Nyekuc caannĩ, Nyekuc caannĩ, ũũnnĩkaa inni?”
MAT.27.47	Ma baa athĩhĩ eeta ꞌcĩg baag abĩlĩ nĩngaata thõõth icci ho, othoothito ĩĩtõ, “Avvĩ nẽẽ Eliijja.”
MAT.27.48	Nĩngĩtĩ airi eet umwaa nĩngaata hĩdĩĩkoothong nẽ ũũk ittiha cẽrẽm nẽ õꞌnyõlaneek mẽrtatõõ cĩ viinoo ꞌcĩ ammũccarĩĩ nẽ aarĩk hẽẽta nẽ uduhuthẽẽhĩ Yeesu hũcũũcũ. 
MAT.27.49	Nẽ ĩĩtõ eeta ũgẽẽgĩ, “Hereeyyio da nõõ! Hĩcĩnĩt da hatĩ aku ẽẽla Eliijja ĩnõõnnõ!”
MAT.27.50	Ikia urruuo Yeesu moloohaa cobbi tarĩ, nĩngĩtĩ adaaknĩ.
MAT.27.51	Ma nĩngaata noho, appahĩ cẽrẽm ꞌcĩ ẽꞌngẽr ꞌCieeth cĩ Nyekuci
MAT.27.52	Nĩngĩtĩ abbuuhẽnĩ ꞌlõõhĩta nẽ ũrũgta eleeti cĩg eet cĩg Nyekuci baag adaahito. 
MAT.27.53	Ma baa ũrũga Yeesu daahĩtha, iita uduhutta nẽẽg ꞌlõõhĩtĩtõõ cĩggĩĩng nẽ õõt ĩĩcĩ ꞌtaaũn cobbi ꞌcĩ ẽllẽẽmĩth cĩ ꞌJeruꞌthalẽmĩ, ngaatĩ baa acĩnĩ eeta ꞌcĩg mẽẽlĩg ĩhõõggõ.
MAT.27.54	Ma baa acĩn ꞌgaalacĩ cĩ ũũrũta cĩg ꞌRooma hĩ eet ꞌcĩg baag arũmĩ hĩ ĩnõõnnõ ẽbẽk Yeesu, hirihidtik hĩ hẽlẽggĩ ꞌcĩg baag edeeꞌnyia vẽlẽk ko, iita abarritit nẽẽg gẽrrẽẽt nẽ ĩĩtõ, “Ĩko mĩĩ baa ĩĩn ẽẽtĩ ciee Ngeertĩ Nyekuci dĩdĩ!”
MAT.27.55	Baa mẽẽlĩg ngaaĩ ꞌcĩg õõkõra hĩ Yeesu ĩĩcĩ ꞌGalileea ꞌcĩg baag au ẽẽl ĩnõõnnõ, baa aattĩg ngaaĩ tĩko nĩngaata nẽ ẽdẽẽnytõthĩ Yeesu ngadiiha. 
MAT.27.56	Hõrggẽẽnaa cĩ ngaaĩ iccig, baa aaĩ Maria Madalẽẽna, hĩ Maria aattĩ ꞌJeemithi hĩ Yothebo, ꞌcĩg ĩĩn lõhõlĩ cĩg ꞌThebedeeo.
MAT.27.57	Ma baa ĩĩ ꞌjiaatĩn lõõcĩ, ikia uppwaanna ẽẽtĩ umwa ꞌcĩ ĩĩn ballioohit ꞌcĩ haĩ Yothebo ꞌcĩ baa aku ꞌtaaũnaa cĩ Arimathea, baa nẽ ikia ĩĩ nẽẽ buúk nuyyioohit cĩ Yeesu. 
MAT.27.58	Nĩngĩtĩ aku õkõõĩ nẽẽ hĩ Pĩlaatõ nẽ ũũk ijin ẽlẽ cĩ Yeesu, nĩngĩtĩ aduhaakĩ Pĩlaatõ athegereeꞌnya cĩgĩnnĩg hõõt haanytĩk ẽlẽ cĩ Yeesu ĩnõõnnõ hũũk hada. 
MAT.27.59	Ũũk ittiha Yothebo ẽlẽ cĩ Yeesu nẽ ũmũmmũũran cẽrẽmaa ꞌcĩ tẽllĩ, 
MAT.27.60	nẽ aarĩk ꞌloohaa cĩnnĩ ĩĩcĩ baa accĩtha nẽẽ lõbaraba. Nẽ ittiha bẽẽ cobbi gẽrrẽẽt ũꞌnyũũgĩ hattũũg cĩ ꞌloohu, nĩngĩtĩ õkõõĩ. 
MAT.27.61	Baa aaĩ Maria Madalẽẽna hĩ Maria baa umwa buúk, iccioloongan loota nĩngaata ngadiiha ẽbẽk ꞌlook.
MAT.27.62	Ma baa loohoth cĩnnĩ, baa ĩĩn lõõcĩ Kõr cĩ ꞌYiommaanõ, iita õõt makayyiooha cĩg paadĩrꞌnyaannu hĩ eet ꞌcĩg ĩĩn Variꞌtheei hĩ Pĩlaatõ, 
MAT.27.63	nẽ ĩĩttĩk, “Makayyioohit, hammuhooꞌtha naag thõõth baa aduha oloꞌngiaahiti nicciaa, baa nga arũgĩ aĩ, ‘Urutaa cĩ waathinniook iyyio, arũgna hatĩ nẽẽ daahĩtha tarĩ.’ 
MAT.27.64	Nẽẽthĩ ꞌyioko, duhaak athegereeꞌnya hebehit hattũũg cĩ ꞌloohu jurrung, ĩꞌthõng hõdõlanit waathinniooha ꞌcĩg ĩĩn iyyio ho. Má hõllõngaa aduhaahi jurrung, anĩha hatĩ nuyyiooha cĩgĩnnĩg nẽ iita igorithit ẽlẽ cĩnnĩ nẽ õõt uduktaak eet ĩĩttĩk, ũrũga Yeesu daahĩtha. Nẽ ꞌgoolittaa cĩnĩĩng adtuurna ho, abathĩ hatĩ gẽrrẽẽt hĩllõõan baa oou.”
MAT.27.65	Ẽdẽcĩ Pĩlaatõ aĩ, “Ootti niig athegereeꞌnya ũgĩ cugguung hõõt hebehit ꞌlook hĩcĩ agayyu niiga.” 
MAT.27.66	Nĩngĩtĩ õõ aꞌnyũũgĩ nẽẽg hattũũg cĩ ꞌloohu ho nẽ idilit jurrung nẽ aarrik athegereeꞌnya ũgĩ hebehit hattũũg.
MAT.28.1	Ma baa edeccia Kõrra cĩ ꞌYiommaanõ, lomidikaawa ngerrenita, iita õõt Maria Madalẽẽna hĩ Maria baa umwa, hõõt hĩcĩnĩt ꞌlook cĩ Yeesu.
MAT.28.2	Baa aaĩ hirihidtihi umwaa ꞌcĩ attiran gẽrrẽẽt, hĩnĩngĩtĩ baa alluuccia aajĩlõ cĩ Makayyiookto hẽẽtahujjieen nẽ ũũk ĩĩcĩ ꞌloohu. Nĩngĩtĩ aku abĩllĩĩngĩ bẽẽ ꞌcĩ aꞌnyũũgẽnĩ hattũũg cĩ ꞌloohu ho nẽ ũũk iccioloonganĩ thõng. 
MAT.28.3	Baa aaĩ nẽẽ hĩ bõrõhẽẽcĩ ꞌcĩ ammadĩ thõng nẽ ĩĩtõ õõrĩg ceremwaana cĩgĩnnĩg haauto hĩ loduruui. 
MAT.28.4	Baa iꞌngolli bekiooha ĩnõõnnõ gẽrrẽẽt nẽ abarritit haauto hĩ eeta ꞌcĩg adaahito ẽlẽk.
MAT.28.5	Nẽ uduhaak aajĩlõ nicciee ngaaĩ niccig ĩĩnnĩk, “Ma hiteelinnu, haga naa adiimmu niig Yeesu baa odooddothoothĩk hurucceea. 
MAT.28.6	Aitiõõ nẽẽ ngaati tõõ! Ũrũga nẽẽ daahĩtha hĩ baa aduha nẽẽnĩ. Iita da ĩcĩnĩt nĩngĩ baa aarĩhõõthĩkĩ ẽlẽ cĩnnẽẽnĩ. 
MAT.28.7	Nẽ ꞌyioko, õõt hĩdĩĩkoothong õõt uduktaak nuyyiook cĩgĩnnĩg ĩĩttĩk, ‘Ũrũga Yeesu daahĩtha nẽ utuwaneekuung ngagiit ũũk ĩĩcĩ ꞌGalileea. Õõ hatĩ acinnu niig ĩnõõnnõ ĩĩca.’ Thõõth ꞌcĩ hakuu haduhaakuung naa ngagiit ko nicciaani.”
MAT.28.8	Nĩngĩtĩ aꞌthũkcĩ ngaaĩ niccieeg ũũnnĩkĩ ꞌlook hõõt huduktaak nuyyiook cĩgĩnnĩg, tananga itieelli, baa accamanoothĩk pee. 
MAT.28.9	Ma hĩdĩĩkoothong, ikia uppwaannak Yeesu ĩhõõggõ nẽ ĩĩnnĩk, “Hĩꞌthaayyuunga!” Nĩngĩtĩ au ĩĩthahaanĩ nẽẽg hiita hõbõktõ hĩ ĩnõõnnõ nẽ arabũtĩtõ ꞌthoo cĩgĩnnĩg, nĩngĩtĩ alaĩ ĩnõõnnõ. 
MAT.28.10	Ma nĩngaata, ikia uduhaak Yeesu ĩhõõggõ ĩĩnnĩk, “Ma hiteelinnu! Õõt uduktaak ꞌgotoonoga anneek, hõõt hommottio ĩĩcĩ ꞌGalileea, õõ hatĩ acĩnna nẽẽg nganĩĩt ĩĩca.”
MAT.28.11	Ma baa nga õvvõ ngaaĩ cieeg ꞌgõõla, iita õõt athegereeꞌnya ũgẽẽgĩ ꞌcĩg baag ẽbẽk ꞌlook cĩ Yeesu ĩĩcĩ ꞌtaaũnõõ nẽ õõt uduktaak makayyiook cĩg paadĩrꞌnyaannu thooꞌthiok vẽlẽk ꞌcĩg baag acĩn nẽẽgĩ. 
MAT.28.12	Ma baa iita ommottio makayyiooha cĩg paadĩrꞌnyaannu hĩ makayyiook cĩg eetuk, iita ummuhit ꞌgõõl ꞌcĩ appirridanĩ nẽẽg athegereeꞌnya ꞌrabbẽẽtĩĩ ꞌcĩg mẽẽlĩg gẽrrẽẽt. 
MAT.28.13	Nẽ itilõõcõ ĩhõõggõ ĩĩttĩk, “Uduktaak eet ĩĩttĩk, ‘Iita igorithit nuyyiooha cĩg Yeesu ẽlẽ cĩ Yeesu baa baal, baa nga hooginna naag thõng.’ 
MAT.28.14	Nẽ má ũũk ĩthĩk ꞌgaalacĩ cobbi thõõth icci, hothoothonna hatĩ hĩ ngagĩĩta nẽ hatĩ iittiõõ thõõth umwaa ꞌcĩ abathĩ hĩ ngagiit tõõ.” 
MAT.28.15	Nĩngĩtĩ aggamaanĩ athegereeꞌnya ꞌrabbẽẽt niccig nẽ ĩdĩmanit hĩ baa adukiaak ĩhõõggõ. Nẽ nga aalla athithan eeta cĩg ꞌJudeei nyeemuut ꞌcĩ aĩ, “Iita igorithit nuyyiooha cĩg Yeesu ẽlẽ cĩ Yeesu,” hĩĩ kõr hĩ niccieeni.
MAT.28.16	Nĩngĩtĩ ĩꞌngaannĩ nuyyiooha cĩg Yeesu baag ĩĩn õmmõtõ hĩ hõdẽĩ õõĩ ꞌGalileea, ĩĩcĩ muur baa aduhaak Yeesu ĩhõõggõ anneek hõõt homottiõõĩ. 
MAT.28.17	Ma baa ĩcĩnĩt nẽẽg Yeesu, iita alaacõ nẽẽg ĩnõõnnõ, nẽẽthĩ hinnia, baa nga aalla ĩccaad ũgẽẽgĩ ĩnõõnnõ noho. 
MAT.28.18	Ma nĩngaata, ikia uppwaannak Yeesu ĩhõõggõ nẽ ĩĩnnĩk, “Baa aaꞌnyĩhoothĩhaa nganĩĩt makaaꞌthĩt cĩ hẽẽtkujjieen hĩ cĩ lootu vẽlẽk. 
MAT.28.19	Nẽ ꞌyioko, õõt aanytĩk eet loonyini vẽlẽk hĩĩtõ nuyyiook cĩgannĩg, aggamteek ĩhõõggõ baattithimo ꞌthaarĩĩ cĩg Maacõnĩ hĩ cĩg Ngeerĩnĩ hĩ cĩg Lori ꞌcĩ Ẽllẽẽmĩthĩ, 
MAT.28.20	õõt illimanit ĩhõõggõ jurrung hĩthĩhĩt thõõth vẽlẽk baa hallimaneekuung naa ngagiita. Nẽ dĩdĩ, harũmĩ hatĩ gõõng naag hĩ ngagiit hõdõõkõthĩ ĩꞌthõng kõr cĩ decciaanĩt cĩ lootu.”
MRK.1.1	Ĩĩn ciee ꞌthianaanĩt cĩ nyeemuut ꞌcĩ abũnnaa
MRK.1.2	Aduha ꞌbuuhi baa ẽhẽẽd põrõvẽtaacĩ
MRK.1.2	“Hĩꞌthõõakii hatĩ naa Nyekuci ꞌthooyyiahit caannĩ
MRK.1.2	ꞌcĩ aku akũmaneek ꞌgõõl cunni.”
MRK.1.3	“Ẽggẽrẽny mõlõõhĩ cĩ eet umwa horrwaa ꞌcĩ õdõhõhĩĩ kak aĩ,
MRK.1.3	‘Ũkũmatteek ꞌgõõl cĩ Makayyiookto,
MRK.1.3	aanytĩk ꞌgõõl cĩnnĩ hũũlan.’ ”
MRK.1.4	Nĩngĩtĩ uppwaannanĩ Yõaannẽ Batitta horrwatõõ ꞌcĩ õdõhõhĩĩ kak nẽ ikia aggameek eet ꞌcĩg ũtũngteek ꞌthẽccanẽẽt cĩggĩĩng baattithimo,
MRK.1.5	Baa õõ eeta vẽlẽk cĩg looc cĩ ꞌJudeea hĩ cĩg ꞌJeruꞌthalẽmĩ hĩ Yõaannẽ, hõõt huduktaak ĩnõõnnõ ꞌthẽccanẽẽt cĩggĩĩng nẽ aggameek ĩhõõggõ baattithimo lĩĩlaa cĩ Hidioo cĩ ꞌJõrdanĩ. 
MRK.1.6	Nẽ baa ahimit Yõaannẽ ceremwa ꞌcĩg adĩmanniaa ĩmanĩĩ cĩg nyaakaalak nẽ ẽcẽb hadẽẽngõ, nẽ adak ꞌgirooc nẽ uduk loteec cĩ hurubulitu hĩĩ ꞌgẽẽn cĩnnĩ. 
MRK.1.7	Baa irrioonĩk nẽẽ eet anneek, “Aaĩ hatĩ ẽẽtĩ umwaa ꞌcĩ anũaanna nganĩĩt ꞌcĩ ĩllõõannaa nganĩĩta, hõllõngaa haga naa ngaatĩ occa hõõganĩ lõhamũcĩ cĩg caawa cĩgĩnnĩg. 
MRK.1.8	Haggameekuung naa ngagiit baattithimo maamĩ haaga, nẽẽthĩ, aggameekuung hatĩ nẽẽ ngagiit baattithimo Loriiaa ꞌcĩ Ẽllẽẽmĩthĩ.”
MRK.1.9	Ma waathinniook nicciag noho, ĩtĩngaayyia Yeesu ꞌtaaũnaa cĩ Naaꞌtharẽtĩ looccaa cĩ ꞌGalileea, hikia haggameek Yõaannẽ ĩnõõnnõ baattithimo lĩĩlaa cĩ hidioo cĩ ꞌJõrdanĩ. 
MRK.1.10	Ma baa ĩꞌngõtha Yeesu maamĩ battaala, ikia ĩcĩnõõthĩ nẽẽ hẽẽtkujjieen ngaatĩ abbuuhẽnĩ nẽ ulluucciak ĩnõõnnõ Lorii ꞌcĩ Ẽllẽẽmĩth ꞌcĩ aaĩ hĩ bõllõõĩ. 
MRK.1.11	Ma ho, õthõõth mõlõõhĩ umwaa ꞌcĩ aku hẽẽtahujjieen ĩĩ, “Ĩĩnĩ nii Loholeec caannĩ ꞌcĩ hammĩnannii gẽrrẽẽt ũdũt nẽ haccamanoothihi naa, hĩnĩngĩtĩ nganiita.”
MRK.1.12	Ma hĩdĩĩkoothong, ũũhĩ Lorii ꞌcĩ Ẽllẽẽmĩth Yeesu horrwatõõ ꞌcĩ õdõhõhĩĩ kak, 
MRK.1.13	ũũk aau nẽẽ nĩĩca waathinniook hẽẽn ꞌwec horrwatõõ ꞌcĩ õdõhõhĩĩ kak, attĩman ꞌThĩttaanĩ
MRK.1.14	Ma baa urutaa ꞌcĩ aarĩhõõthĩhĩ Yõaannẽ baabuuth ẽlẽk, ikia ũũk Yeesu ꞌGalileea nẽ ũũk illiman nyeemuut ꞌcĩ abũnnaa cĩ Nyekuci. 
MRK.1.15	Baa õthõõth nẽẽ aĩ, “Õbõhĩ habuccieet cĩ Nyekuci aau ojoonu. Ũtũngteek ꞌthẽccanẽẽt cugguung nẽ elemtu nyeemuut ꞌcĩ abũnnaa!”
MRK.1.16	Ma baa nga õvvõ Yeesu ẽdẽcĩ dẽmẽt cĩ Bũlũc cĩ ꞌGalileea, ikia udtuuha nẽẽ ꞌgõtõn ꞌramma, ꞌThimõõnẽ hĩ Andrea, adhuheek nyelelewwa cĩnĩĩng bũlũcatõõ, hĩnĩngĩtĩ baa ĩĩn nẽẽg eet ꞌcĩg aggam ulugo. 
MRK.1.17	Ma ho, ũtũvvũ Yeesu ĩhõõggõ ĩĩnnĩk, “Iita unuyyiaangu nganĩĩta nẽ hatĩ heteretheehuung naa ngagiit ꞌgõõl ꞌcĩ avvaannu eet hiita hĩ nganĩĩta.” 
MRK.1.18	Ma nĩngaata noho, iita ũtũngteek nẽẽg nyelelewwaꞌnya cĩggĩĩng nẽ ũnnẽẽcõ ĩnõõnnõ.
MRK.1.19	Ma baa ũũk Yeesu ĩĩcĩ oou hĩdĩhĩdĩĩc, udtuuha nẽẽ ꞌJeemith hĩ Yõaannẽ lõhõlĩ cĩg ꞌThebedeeo, ꞌcĩg baag aattĩg haahũlaa cĩnĩĩng alũũlũ nyelelewwaꞌnya cĩggĩĩng. 
MRK.1.20	Ma hĩdĩĩkoothong, ũtũvvũ nẽẽ ĩhõõggõ, nĩngĩtĩ ũũnnĩkĩ nẽẽg maaꞌnyĩ ꞌThebedeeo hĩ dticcianniook haahũla nĩngaata nẽ ũnnẽẽcõ ĩnõõnnõ.
MRK.1.21	Baa õõ Yeesu hĩ nuyyiook cĩgĩnnĩg ꞌtaaũnaa ꞌcĩ haĩ Kapernaum. Ma baa Kõrraa cĩ ꞌYiommaanõ,
MRK.1.22	Baa ĩnaat eeta ꞌlimman cĩnnĩ ho gẽrrẽẽt, hĩnĩngĩtĩ baa alliman nẽẽ eet makaaꞌthĩtaa ꞌcĩ hõllõngaa aduhõõ hĩ ꞌlimmanniook cĩg nyattal cĩ Mũũꞌtha. 
MRK.1.23	Ma ꞌCieethaa cĩ Laiitto nĩngaata, baa aaĩ eet umwaa ꞌcĩ aꞌnyak lori ꞌcĩ abathĩ nẽ urruuo ĩĩ, 
MRK.1.24	“Adiimi nii hĩ ngagĩĩt
MRK.1.25	Nĩngĩtĩ ẽggẽrꞌnyẽẽkĩ Yeesu lori ꞌcĩ abathĩ ho annẽẽkĩ, “ꞌJaahõ! Duhuna battaala ẽllaa cĩ eet nicci!” 
MRK.1.26	Ma ho, ikia õtõmõõĩ lorii ꞌcĩ abathĩ ho eet nicci gẽrrẽẽt nẽ ẽggẽrẽny moloohaa cobbi, nĩngĩtĩ aduknaanĩ ẽllaa cĩ eet nicci.
MRK.1.27	Baa abulan thõõth ciee eet vẽlẽk gẽrrẽẽt nẽ ijitto nyaagwaana ĩĩtõ, “Ne occa gõõng ciee? Occa ĩĩn ciee ꞌlimman ꞌcĩ nga ĩĩn ngeju ꞌcĩ attiran gẽrrẽẽt! Athĩhĩ aattĩ loriẽẽta ꞌcĩg abathĩ buúk ĩnõõnnõ.” 
MRK.1.28	Ma hĩdĩĩkoothong, ikia ĩꞌthanothoothĩk nyeemuut cĩ Yeesu ho looc cĩ ꞌGalileea vẽlẽk.
MRK.1.29	Ma baa uduhutta Yeesu hĩ nuyyiook cĩgĩnnĩg hĩ ꞌJeemith hĩ Yõaannẽ ꞌCieethaa cĩ Laiitto, iita õõt nẽẽg ĩĩcĩ õlõ cĩ ꞌThimõõnẽ hĩ Andrea. 
MRK.1.30	Baa õmmõõrĩ inyitti ꞌThimõõnẽ aaburii ẽlẽ gẽrrẽẽt, oongi ꞌcieetõõ. Ma nĩngaata, ikia uduhaak eet umwaa Yeesu nĩĩcĩ noho. 
MRK.1.31	Nĩngĩtĩ õkõõĩ nẽẽ hõbõktõ hĩ nangẽrẽb nẽ aggam ĩnõõnnõ aꞌthiit cĩnnĩ nẽ õdõng haau ꞌjieena. Ma hĩdĩĩkoothong, ikia ũtũngeek ĩnõõnnõ abuurꞌtheta, nĩngĩtĩ adticanõõthĩkĩ nẽẽ ĩhõõggõ.
MRK.1.32	Ma ꞌjiaatĩn niccia baa okoloothĩk kõrra, iita aꞌnyaktaak eeta Yeesu eet ꞌcĩg õmmõõrĩ vẽlẽk hĩ ꞌcĩg aꞌnyak loriẽẽt ꞌcĩg abathĩ.
MRK.1.33	Baa allũnganniaa eeta vẽlẽk cĩg ꞌtaaũn cĩ Kapernaumĩ, hiita hĩbbĩtĩt hirriamatteek hattũũg cĩ ꞌcieeth ꞌcĩ ꞌThimõõnẽ ho. 
MRK.1.34	Nĩngĩtĩ aaꞌnyĩkĩ Yeesu eet ꞌcĩg mẽẽlĩg ꞌcĩg õmmõõrĩ mooriꞌthiook cũũmõ cũũmõ hũbũttaathõ nẽ itiggia loriẽẽt ꞌcĩg abathĩ ꞌcĩg mẽẽlĩg buúk eleetinii cĩg eetuk nẽ ẽtẽdẽyẽẽhĩ loriẽẽt ꞌcĩg abathĩ ho ngaatĩ õthõõthĩ, hĩnĩngĩtĩ baa aga loriẽẽta ꞌcĩg abathĩ ho Yeesu nganĩ.
MRK.1.35	Ma baa ngaalloohoth ngerrenita, ĩtĩnga Yeesu ũtũngeek õlõ nẽ ũũk aau ẽmmẽn ngadiiha nẽ alaõ nĩngaata. 
MRK.1.36	Ma ho, ĩtĩngaacõ ꞌThimõõnẽ hĩ ꞌgõõnõgĩ õõt idiimtõthĩ ĩnõõnnõ. 
MRK.1.37	Ma baa õõ ammũda ho, õõt uduktaak ĩĩttĩk, “Adiimmi eeta vẽlẽk nganiita.”
MRK.1.38	Ẽdẽcĩ Yeesu ĩhõõggõ anneek, “Hõõt olooyyiohĩĩ ꞌcĩg obokii ho, hátĩ hũũk hillimman nyeemuut ꞌcĩ abũnnaa ĩĩca buúk. Thõõth ꞌcĩ hakuuni naa ho cieeni.” 
MRK.1.39	Nĩngĩtĩ õvvõõĩ nẽẽ looc cĩ ꞌGalileea vẽlẽk, irrioonĩk eet ꞌCieethini cĩg Laiittak nẽ itiggia loriẽẽt ꞌcĩg abathĩ eleetinii cĩg eetuk.
MRK.1.40	Baa aku eet umwaa ꞌcĩ adak helleggeri
MRK.1.41	Ma ho, atamaatĩk Yeesu eet nicci, nĩngĩtĩ ahumi ĩnõõnnõ nẽ ĩĩnnĩk, “Eeĩ, hatabbii naa nganiit bũna. Bũna ĩĩ tẽlla!” 
MRK.1.42	Ma hĩdĩĩkoothong, ũtũngeek helleggeri ĩnõõnnõ nẽ ũbũna.
MRK.1.43	Nĩngĩtĩ ilootĩkĩ Yeesu ĩnõõnnõ thõõth gẽrrẽẽt nẽ ĩꞌthooĩk ꞌgõõl hũũk anneek, 
MRK.1.44	“Ma hõkõ haduhaahi eet umwa thõõth icci. Deceek bĩĩt teretheek ẽlẽ cunni paadĩr
MRK.1.45	Ma ho, õkõ hinnia ẽẽtĩ nicciee ĩꞌthaanĩk nyeemuut nicci looc vẽlẽk, hikia haaꞌnyĩk Yeesu hitingõlĩ ngaatĩ õkõõĩ ꞌtaaũna lothippita nẽ awwua ꞌrẽẽna ngadiiha, ngaatĩ aitiõõnnĩ eeta tõõ. Aalla nẽẽ au eeta loonyini vẽlẽk, ammũdeek ĩnõõnnõ noho.
MRK.2.1	Ma baa urutaa cĩ waathinniook ꞌcĩg abadtẽc haaga, ikia õbõdõõthĩ Yeesu ũũk ĩĩcĩ ꞌtaaũn cĩ Kapernaumĩ nẽ ĩꞌthanothoothĩk nyeemuut looc hĩdĩĩkoothong, ĩthĩhĩt eeta aĩ ikia nẽẽ õlõ. 
MRK.2.2	Nĩngĩtĩ allũnganniaanĩ eeta ꞌcĩg mẽẽlĩg auuni hĩbbĩt ꞌcieeth hõdõlan hattũũg, hiittiõõ nĩngĩtĩ idiongan tõõ. Nẽ ikia illimaneek Yeesu ĩhõõggõ thõõth cĩ Nyekuci. 
MRK.2.3	Ma ho, uppwaatta eeta ꞌwec ꞌcĩg irriongana eet umwa ꞌcĩ alalliaa ẽlẽ. 
MRK.2.4	Baa aꞌnyaman ĩhõõggõ ꞌgõõl ꞌcĩ õdõlanĩ Yeesu, hĩnĩngĩtĩ lothippit cobbi ho. Nĩngĩtĩ õtõdĩ nẽẽg ꞌcieeth nẽ õõt erreccia hutuli ꞌcieetha lokora, ngaatĩ aayyi Yeesu dẽẽdẽ. Ma baa erreccia ẽlẽk, iita õyõyyõõratta nẽẽg eet ꞌcĩ alalliaa ẽlẽ ho ĩꞌthõng hõdõlan looc ngaatĩ aayyi Yeesu.
MRK.2.5	Ma baa acĩn Yeesu lemiinit cĩnĩĩng ko, ikia uduhaak eet ꞌcĩ õmmõõrĩ ho ĩĩnnĩk, “Loholeec caannĩ, ũtũngtoothĩk nganiit ꞌthẽccanẽẽta cugunnẽẽgĩ.”
MRK.2.6	Baa aattĩg ꞌlimmanniooha cĩg nyattal cĩ Mũũꞌtha iccioloongan nĩngaata nẽ ummuhit ẽmmẽn ĩĩtõ, 
MRK.2.7	“Inni ꞌthẽk hõthõõth ẽẽtĩ ciee hoti ho? Ĩĩn ciee doominit hĩ Nyekuc. Nganĩ gõõng ꞌcĩ occa ammaannĩk eet, hĩnĩngĩtĩ ꞌthẽccanẽẽt cĩggĩĩng ko? Nyekuc dioo ꞌcĩ occa ammaannĩhĩ.”
MRK.2.8	Baa aga Yeesu muhẽẽnĩt cĩnĩĩng ko hĩdĩĩkoothong nẽ ijin ĩhõõggõ ĩĩnnĩk, “Inni ummuhit niig thooꞌthiok ꞌcĩg aattĩg noho ho? 
MRK.2.9	Thõõth iina ꞌcĩ ammũjĩ, ꞌcĩ hannẽẽkĩ eet icci õmmõõrĩ ho, ‘Ũtũngtoothĩk nganiit ꞌthẽccanẽẽta,’ hode ꞌcĩ hannẽẽkĩ, ‘Tĩnga, dũhan lotoonu cunni bĩtõ?’ 
MRK.2.10	Nẽẽthĩ hátĩ agaac ĩĩtõ, aꞌnyak Ngeertĩ Eeto
MRK.2.11	“Hanneekii naa nganiit tĩnga, dũhan lotoonu cunni bĩĩt ĩĩcĩ olu.” 
MRK.2.12	Ma ho, ĩtĩnga ẽẽtĩ nicciee hẽbẽrẽẽnnĩĩ cĩg eet vẽlẽk nẽ ũdũhan lotoonu cĩnnĩ nĩngĩtĩ õkõõĩ, acĩn lothippiti vẽlẽk. Baa abulan thõõth ciee eet vẽlẽk nẽ ĩdĩhĩthĩt nẽẽg Nyekuc gẽrrẽẽt ĩĩtõ, “Gõõng nga hĩcĩtta thõõth ꞌcĩ aaĩ hoti ũdũt!”
MRK.2.13	Ma baa ikia õbõdõõthĩ Yeesu ũũk ĩĩcĩ dẽmẽt cĩ Bũlũc cĩ ꞌGalileea tarĩ, baa aku lothippiti cobbi gẽrrẽẽt irriamaneek ĩnõõnnõ, nĩngĩtĩ iꞌthianaanĩ nẽẽ allimanĩ ĩhõõggõ. 
MRK.2.14	Ma baa nga õvvõ nẽẽnĩ, ẽdẽẽnyõthĩ ꞌLeevi
MRK.2.15	Ma baa uruta, iita udukto Yeesu hĩ eet ꞌcĩg mẽẽlĩg ꞌcĩg alũt occoro hĩ ꞌthẽccanniook, hĩ nuyyiook
MRK.2.16	Ma baa acĩn ꞌlimmanniooha cĩg nyattal cĩ Mũũꞌtha ꞌcĩg baag ĩĩn Variꞌtheei
MRK.2.17	Ma baa athĩhĩ Yeesu thõõth icci ho, ẽdẽc ĩhõõggõ ĩĩnnĩk, “Aitiõõ hõllõngaa eet ꞌcĩg abũnnaa ꞌcĩg adiim akĩĩm, ĩĩn eet ꞌcĩg õmmõõrĩ diooni ꞌcĩg adiim ĩnõõnnõ. Baa hõllõngaa hakuu naa, hĩnĩngĩtĩ eet ꞌcĩg abũnnaa, hakuu naa, hĩnĩngĩtĩ ꞌthẽccanniook.”
MRK.2.18	Kõr umwa, baa ẽdẽta nuyyiooha cĩg Yõaannẽ Batitta hĩ eet ꞌcĩg ĩĩn Variꞌtheei eleeti ꞌgẽẽna.
MRK.2.19	Ẽdẽcĩ Yeesu ĩhõõggõ anneek, “Hõllõngaa occa ẽdẽta eeta ꞌcĩg ĩĩn ꞌgõõnõgĩ nyattaraanak eleeti ꞌgẽẽna, hatĩ nga arũmĩ nẽẽ hĩ ĩhõõggõ. 
MRK.2.20	Nẽẽthĩ, aaĩ hatĩ kõrra umwaa ꞌcĩ ũũnnĩkĩ nyattaraan ĩhõõggõ nẽ hatĩ edettia nẽẽg eleeti kõr niccia.
MRK.2.21	“Aitiõõ ẽẽtĩ umwaa ꞌcĩ occa ahubeek cẽrẽm ꞌcĩ ĩĩn ngeju cẽrẽmaa ꞌcĩ ũnũũk tõõ. Má uhubeeha, ẽrrẽẽc hinnia hatĩ cẽrẽm ꞌcĩ ĩĩn ngeju cẽrẽm ꞌcĩ ũnũũk ko, hĩĩ maka loppulacĩ. 
MRK.2.22	Nẽ aitiõõ ẽẽtĩ ꞌcĩ occa adũddeek mẽrtĩ cĩ viinoo ꞌcĩ ĩĩn ngeju hutubaawa ꞌcĩ ũnũũk
MRK.2.23	Ma baa Kõrraa umwaanĩ ĩcĩ ꞌYiommaanõ, baa õõkõr Yeesu hĩ nuyyiook cĩgĩnnĩg ẽꞌngẽrkẽẽthan mana umwa cĩ ꞌgẽẽmẽ nẽ weetaa cĩnĩĩng ko, ajatta nuyyiooha cĩgĩnnĩg ꞌgẽẽmẽ ũgĩ. 
MRK.2.24	Nĩngĩtĩ annẽẽkĩ Variꞌtheei Yeesu, “Cĩĩn nõõ, inni hĩdĩmanit nuyyiooha cugunnig ꞌgii ꞌcĩ aꞌngirannii Kõrraa cĩ ꞌYiommaanõ ho?”
MRK.2.25	Ẽdẽcĩ Yeesu aĩ, “Nga nooyyia itigiilit niig thõõth baa adĩman habuui Daavide,
MRK.2.26	Baa aduhun nẽẽ ꞌCieeth cĩ Nyekuci waathinnioohĩĩ baag ĩĩnnĩ Abiatharĩ paadĩr cobbi,
MRK.2.27	Nĩngĩtĩ aduhaakĩ Yeesu ĩhõõggõ annẽẽkĩ, “Baa aarĩhoothĩk Kõrra cĩ ꞌYiommaanõ hĩĩ bũnnai cĩ eetu nẽ baa hõllõngaa ẽhẽnytaa eeta hĩĩtõ bũnnai cĩ Kõr cĩ ꞌYiommaanõ. 
MRK.2.28	Nẽẽthĩ ꞌyioko, ĩĩn Ngeertĩ Eeto Makayyioohit cĩ Kõr cĩ ꞌYiommaanõ.”
MRK.3.1	Ma baa kõr umwa, ikia ũũk Yeesu ĩĩcĩ ꞌCieeth cĩ Laiitto nẽ baa aaĩ ẽẽtĩ umwaa ꞌcĩ alalliaa aꞌthiiti tõõ nĩngaata. 
MRK.3.2	Baa adiim Variꞌtheei ũgẽẽgĩ ammũda ꞌgõõl ꞌcĩ õhõppõõcanẽẽkĩ Yeesu thõõth ꞌcĩ abathĩ nẽ ebehit ĩnõõnnõ gẽrrẽẽt, hátĩ hĩcĩnĩt má aaꞌnyĩk nẽẽ eet nicci õmmõõrĩ ho hũbũna Kõrraa cĩ ꞌYiommaanõ ho dĩdĩ.
MRK.3.3	Ma nĩngaata, ikia uduhaak Yeesu eet ꞌcĩ alalliaa aꞌthiiti ho ĩĩnnĩk, “Tĩnga ꞌjieena bĩĩl hõrggẽẽna ngaatĩ acĩnni eeta vẽlẽk.” 
MRK.3.4	Ma ho, ijin nẽẽ Variꞌthei ĩĩnnĩk, “Occa abũnnaa ngaatĩ hadticanĩ ꞌgii ꞌcĩ abũnnaa hode ꞌcĩ abathĩ Kõrraa cĩ ꞌYiommaanõ? Occa hẽẽla rũgẽt cĩ eeto Kõrraa cĩ ꞌYiommaanõ hode haruk thõng?” Ĩjjaaki hinnia nẽẽg vẽlẽk kim, hiꞌthihi eet ꞌcĩ ẽdẽcĩ buúk.
MRK.3.5	Nĩngĩtĩ ẽggẽlẽẽmĩ Yeesu ĩhõõggõ lĩĩlĩẽẽttaa nẽ iittiõõ hõllõngaa accamanoothĩk, hĩnĩngĩtĩ baa õkõmĩ ĩhõõggõ ooti. Nẽ uduhaak eet nicci ĩĩnnĩk, “Õõd aꞌthiit cunni hũũlan.” Nĩngĩtĩ õõdĩ nẽẽ aꞌthiit nẽ ũbũna aꞌthiiti cĩnnĩ ho tarĩ! 
MRK.3.6	Ma adtuuha Variꞌtheei thõõth icci ho, iita uduhunit õõt battaalaa cĩ ꞌCieeth cĩ Laiitto, nĩngĩtĩ õõ atuhanĩ hĩ eet cĩg Ẽrõõdẽ, ꞌgõõl ꞌcĩ occa aruhi nẽẽg Yeesu.
MRK.3.7	Ma baa õõt Yeesu hĩ nuyyiook cĩgĩnnĩg ĩĩcĩ bũlũcõ, ikia ũnũ lothippiti ꞌcĩ maka ꞌcĩ aku ꞌGalileea ĩnõõnnõ. 
MRK.3.8	Ma baa athĩhĩ nẽẽg thooꞌthiok vẽlẽk ꞌcĩg baag adtican Yeesu ho, iita ummuddiaak eeta ꞌcĩg mẽẽlĩg gẽrrẽẽt ĩnõõnnõ. Baa au eeta cieeg looccaa cĩ ꞌJudeea hĩ ꞌJeruꞌthalẽma hĩ looccaa ꞌcĩ haĩ Idumeea, hĩ ꞌcĩg au ĩĩcĩ uruto cĩ hidioo cĩ ꞌJõrdanĩ nẽ iita ũgẽẽgĩ ꞌtaaũnnioohĩĩ cĩg ꞌTire hĩ ꞌThidõõnẽ. 
MRK.3.9	Baa maka lothippiti cĩ eetu ho gẽrrẽẽt, nĩngĩtĩ aduhaakĩ Yeesu nuyyiook cĩgĩnnĩg haꞌnyakta haahũl haavvi nẽẽnĩ, hátĩ hiittiõõ hõllõngaa ẽẽhõnĩ eeta ĩnõõnnõ. 
MRK.3.10	Ma baa aaꞌnyĩk nẽẽ eet ꞌcĩg mẽẽlĩg hũbũttaathõ ho, iita eeta vẽlẽk ꞌcĩg baag õmmõõrĩ, õꞌngõnytõõĩ ꞌgõõl ꞌcĩ aayyi nẽẽnĩ, aĩ hátĩ huhumta ĩnõõnnõ. 
MRK.3.11	Ma baa acĩn eeta ꞌcĩg aꞌnyak loriẽẽt ꞌcĩg abathĩ ĩnõõnnõ ho, iita etteedito looc nẽ urruuyyio ĩĩtõ, “Ĩĩnĩ nii Ngeertĩ Nyekuci!” 
MRK.3.12	Nĩngĩtĩ aduhaakĩ Yeesu ĩhõõggõ komiitta annẽẽkĩ, “Ma hõõ haduhaaku eet umwa hanneeku nganĩĩt nganĩ naa.”
MRK.3.13	Ma nĩngaata, ũũk aau Yeesu muuraa hujjieen nẽ ũtũvvũ eet baag adiim nẽẽ hiita hĩ ĩnõõnnõ. 
MRK.3.14	Nĩngĩtĩ ẽbẽraanĩ nẽẽ eet õmmõtõ hĩ ꞌramma nẽ akateek ꞌthaar ꞌcĩg haĩ ꞌthooyyiak,
MRK.3.15	nẽ aaꞌnyĩk ĩhõõggõ makaaꞌthĩt ꞌcĩ iiggiaĩ loriẽẽt ꞌcĩg abathĩ. 
MRK.3.16	Eet õmmõtõ hĩ ꞌramma ꞌcĩg ẽbẽra nẽẽ ho cieegi. ꞌThimõõnẽ ꞌcĩ akanneek Yeesu ꞌthaar ꞌcĩg haĩ Pẽẽtũrũ, 
MRK.3.17	ꞌJeemith hĩ ꞌgõtõnĩ Yõaannẽ, lõhõlĩ cĩg ꞌThebedeeo ꞌcĩg akanneek Yeesu ĩhõõggõ ꞌthaar ꞌcĩg haĩ Boanergeth, nĩngĩtĩ aĩ, “Lõhõlĩ cĩg Boroheecak.” 
MRK.3.18	Andrea, Pilippo, Bartolomeeo, Maatteeo, Tomaaꞌthio, ꞌJeemith ngeertĩ Aliveo, Tadeeo, ꞌThimõõnẽ baa gõõng ĩĩn ꞌThilot,
MRK.3.19	hĩ ꞌJuuda Ithkarioote ꞌcĩ hatĩ õkõ õhõppõõcan Yeesu.
MRK.3.20	Ma baa ũũk uduhun Yeesu ꞌcieeth, ikia uluttia lothippiti cobbi gẽrrẽẽt, hanyaman ĩnõõnnõ hĩ nuyyiook cĩgĩnnĩg ꞌgõõl ꞌcĩ aduhẽẽnĩ. 
MRK.3.21	Ma baa athĩhĩ ittioonnioha cĩgĩnnĩg thõõth icci ho, iita idiimito õõt utugurria ĩnõõnnõ aĩ hoottia ĩĩcĩ olu, hĩnĩngĩtĩ baa ammuk nẽẽg aĩ, “Adak ĩnõõnnõ maangõnĩ.”
MRK.3.22	Baa õthõõth ꞌlimmanniooha ũgẽẽgĩ cĩg nyattal cĩ Mũũꞌtha, ꞌcĩg baag au ꞌJeruꞌthalẽma aĩ, “Aꞌnyak nẽẽ ꞌThĩttaan ꞌcĩ haĩ ꞌBeelthebub ẽllaa cĩnnĩ nẽ iiggia nẽẽ loriẽẽt ꞌcĩg abathĩ ho, makaaꞌthĩtaa ꞌcĩ ĩĩnnĩ habu cĩ loriẽẽt ꞌcĩg abathĩ.”
MRK.3.23	Ma ho, ũtũvvũ Yeesu ĩhõõggõ hiita hĩ ĩnõõnnõ nẽ uduhaak thõõth ꞌcĩ awantoothĩk anneek, “Occa gõõng iiggia ꞌThĩttaanĩ ꞌThĩttaan ꞌgõõnĩ hutuno?”
MRK.3.24	Má ẽꞌngẽrĩ habuccieet umwaa nẽ aꞌnyak jore ẽmmẽn, ĩꞌthaanni hatĩ habuccieet niccia. 
MRK.3.25	Nẽ má eꞌngerri eeta halangatõõ nẽ urukto nyaagwaana, aitiõõ hatĩ halang niccia hõllõngaa abĩlĩ ĩꞌthõng, ĩĩn hatĩ dtuurnanĩt cĩnnĩ niccia. 
MRK.3.26	Má ẽꞌngẽr ꞌThĩttaanĩ habuccieet cĩnnĩ hĩĩ mẽẽlĩg, aitiõõ hatĩ nẽẽ hõllõngaa aalla ĩꞌthõng, ĩꞌthaanni hatĩ nẽ ĩĩ dtuurnanĩt cĩnnĩ niccia. 
MRK.3.27	“Nẽ dĩdĩ, occa hõllõngaa aduhun ẽẽtĩ umwaa ꞌcieeth cĩ eet ꞌcĩ attiranĩ nẽ ũũhĩ ijjio cĩgĩnnĩg, hatĩ nga hẽcẽb ĩnõõnnõ. Occa nõõ ẽcẽb nẽẽ ĩnõõnnõ thõng, nẽẽthĩ ẽbẽlan ijjio cĩgĩnnĩg.
MRK.3.28	“Haduhaakuung naa ngagiit dĩdĩ, ũũnnothoothĩk hatĩ eet ꞌthẽccanẽẽta vẽlẽk hĩ thooꞌthiok ꞌcĩg ĩĩn doominit vẽlẽk ꞌcĩg horoong aduha nẽẽgĩ, tananga habathit hẽlẽggĩ tĩko gẽrrẽẽt. 
MRK.3.29	Nẽẽthĩ, ẽẽtĩ ꞌcĩ õdõõm Lori ꞌcĩ Ẽllẽẽmĩthĩ, aitiõõ hatĩ hõllõngaa ũũnnothoothĩk ꞌthẽccanẽẽta cĩgĩnnĩg ũdũt, hĩnĩngĩtĩ ĩdĩman nẽẽ ꞌthẽccan ꞌcĩ aalla ooo.” 
MRK.3.30	Baa õthõõth Yeesu hoti, hĩnĩngĩtĩ baa aĩ eeta, “Aꞌnyak nẽẽ lori ꞌcĩ abathĩ ẽllaa cĩnnĩ.”
MRK.3.31	Ma nĩngaata, uppwaatta aattĩ Yeesu hĩ ꞌgõtõõnõgĩ, iita ĩbĩlĩt battaala nẽ ĩꞌthõõcõ eet umwa hũũk hũtũvvũ ĩnõõnnõ. 
MRK.3.32	Baa arũmĩ Yeesu hĩ lothippit cĩ eetu, nĩngĩtĩ annẽẽkĩ nẽẽg ĩnõõnnõ, “Aĩ nganiit morwahit arũmĩ hĩ ꞌgotoonogu hĩ ngoonogu battaala adiimmi nganiita.”
MRK.3.33	Ẽdẽcĩ Yeesu ĩhõõggõ anneek, “Nganĩ ꞌcĩ ĩĩn morwahit caannĩ nẽ hĩnganĩ ꞌcĩg ĩĩn ꞌgotoonoga ho?” 
MRK.3.34	Nĩngĩtĩ akannĩ nẽẽ hẽbẽrĩ lothippit nẽ õthõõth ĩĩ, “Ĩĩn cieeg morwahit caannĩ hĩ ꞌgotoonoga hĩ ngoonoga cĩgannĩg! 
MRK.3.35	Ẽẽtĩ ꞌcĩ ammĩnan nẽ ũnũ thõõth cĩ Nyekuci, ĩĩn ꞌgõtõna hĩ ngõõna hĩ morwahit caannĩ.”
MRK.4.1	Ikia iꞌthianaaĩ Yeesu ngaatĩ allimanĩ eet dẽmẽtaa cĩ Bũlũc cĩ ꞌGalileea tarĩ. Baa maka lothippiti ꞌcĩ baa aluttiaak ĩnõõnnõ gẽrrẽẽt, nĩngĩtĩ adukni nẽẽ haahũlatõõ nẽ aau lothippiti cĩ eetu dẽmẽta. 
MRK.4.2	Baa allimaneek nẽẽ ĩhõõggõ thooꞌthiok ꞌcĩg mẽẽlĩg ꞌcĩg awantoothĩk aĩ, 
MRK.4.3	“Ĩthĩktõ! Baa aaĩ ẽẽtĩ umwaa ꞌcĩ õkõ athacĩ hinyomo manaa cĩnnĩ. 
MRK.4.4	Ma baa athacĩ nẽẽ hinyomo ho, ĩꞌthanothoothĩk hinnia ũgẽẽgĩ ꞌgõõla nẽ iita uuranit hĩbaallĩ. 
MRK.4.5	Nẽ ĩꞌthaattothoothĩk hinyomona ũgẽẽgĩ ngaatĩ ĩĩn ꞌthẽhẽk nẽ ubuꞌthia hĩdĩĩkoothong, hĩnĩngĩtĩ baa hõllõngaa uuthik ꞌthẽẽma. 
MRK.4.6	Ma baa ikia kõrra, ikia ũtũũth haal niccig hummuduhito ĩꞌthõng hodohohit, hĩnĩngĩtĩ hõllõngaa aduhun cõrrẽẽna huuꞌthĩk. 
MRK.4.7	Nẽ ĩꞌthaattothoothĩk hinyomona ũgẽẽgĩ ngaatĩ ĩĩn mõrõ nẽ ĩĩ bĩlla ꞌcĩg alĩꞌtha nẽ uruhit haal hiittiõõ hõllõngaa abbiiri. 
MRK.4.8	Ma nĩngaata, iita ĩꞌthaattothoothĩk hinyomona ũgẽẽgĩ tarĩ ngaatĩ ĩĩn cooni nẽ ubuꞌthia haala hitiliꞌthia jurrung hibbiirito. Baa aꞌnyak haaliti hõdẽẽthõng haal hẽẽn iyyio nẽ aꞌnyak umwaa haal hẽẽn tõrkõnõn nẽ aꞌnyak umwaa haal ꞌmiia hõdẽĩ.”
MRK.4.9	Nĩngĩtĩ aduhaakĩ Yeesu lothippit annẽẽkĩ, “Nẽẽthĩ, ẽẽtĩ ꞌcĩ aꞌnyak ĩtat aꞌnyĩĩk hĩthĩhõ.”
MRK.4.10	Ma baa aau Yeesu ẽmmẽn, iita ijinit eeta ꞌcĩg baag arũmĩ hĩ ĩnõõnnõ hĩ ꞌthooyyiak cĩgĩnnĩg thooꞌthiok ꞌcĩg awantoothĩk ko. 
MRK.4.11	Ẽdẽcĩ Yeesu ĩhõõggõ anneek, “Baa aaꞌnyĩhoothĩhuung ngagiit thõõth ꞌcĩ ammiꞌthi cĩ habuccieet cĩ Nyekuci. Nẽ haduhaahi naa eet ꞌcĩg battaalu thooꞌthiok ꞌcĩg awantoothĩk, 
MRK.4.12	hĩnĩngĩtĩ
MRK.4.12	“ ‘Acĩnĩ hatĩ eeta cieeg hiriiri nẽ hõllõngaa acĩnĩ,
MRK.4.12	nẽ athĩknĩ hatĩ nẽẽg hiriiri, nẽẽthĩ hinnia, hõllõngaa aga ũdũt,
MRK.4.12	nẽẽthĩ má hagaacõ, occa hatĩ õbõda nẽẽg hĩ Nyekuc,
MRK.4.12	nẽ hatĩ ũtũngeek Nyekuci ꞌthẽccanẽẽt cĩggĩĩng.’ ”
MRK.4.13	Nĩngĩtĩ ajini Yeesu ĩhõõggõ annẽẽkĩ, “Ma hõllõngaa agayyu niig dtẽẽllẽn ꞌcĩg awantoothĩk ko nẽ hatĩ agayyu dtẽẽllẽn ũgĩ ꞌcĩg awantoothĩk hutuno? 
MRK.4.14	Athacĩ kattioohiti nyeemuut ꞌcĩ ĩĩn thõõth cĩ Nyekuci. 
MRK.4.15	Aattĩg eeta ũgẽẽgĩ hĩ hinyomona ꞌcĩg athacoothĩk ꞌgõõla, athĩhĩ thõõth cĩ Nyekuci noho, ma hĩdĩĩkoothong, ikia ꞌThĩttaanĩ uvvucana thõõth nicci ꞌthinneetinii cĩggĩĩng. 
MRK.4.16	Hinyomona ꞌcĩg athacoothĩk ngaatĩ ĩĩn ꞌthẽhẽk ko, ĩthakꞌthoothĩk eet ꞌcĩg athĩhĩ thõõth cĩ Nyekuci hĩdĩĩkoothong nẽ elemit thõõth taliitta. 
MRK.4.17	Nẽ hõllõngaa aduhun thõõth ꞌthinneetinii cĩggĩĩng jurrung nẽ hõllõngaa aalla ĩꞌthõng. Nẽ ma ikia ꞌcannani hode pĩĩrnanĩtĩ, hĩnĩngĩtĩ thõõth cĩ Nyekuci, iita ũtũngteek nẽẽg thõõth nĩĩcĩ noho ꞌcõm. 
MRK.4.18	Aattĩg eeta ũgẽẽgĩ hĩ hinyomona ꞌcĩg athacoothĩk bĩllanĩtõõ, ĩthakꞌthoothĩk eeta cieeg eet ꞌcĩg athĩhĩ thõõth cĩ Nyekuci, 
MRK.4.19	nẽ hinnia ummuhit rũgẽt cĩ looc nicci hĩ mĩnnan cĩ baliitto hĩ hẽlẽggĩ vẽlẽk ꞌcĩg ammũyan ĩhõõggõ nẽ ẽꞌthẽcanit thõõth cĩ Nyekuci, iittiõõ hõllõngaa abbiiri haꞌnyakta hinyomo. 
MRK.4.20	Nẽ hinyomona ꞌcĩg athacoothĩk ngaatĩ abũnnaa ꞌthẽẽma ho, aattĩg hĩ eeta ꞌcĩg athĩhĩ thõõth cĩ Nyekuci nẽ elemita, abbiiri jurrung aꞌnyaha ũgẽẽgĩ haal hẽẽn iyyio, aꞌnyaha ũgẽẽgĩ haal hẽẽn tõrkõnõn nẽ aꞌnyakta ũgẽẽgĩ haal ꞌmiia hõdẽĩ.”
MRK.4.21	Nẽ uduhaak Yeesu ĩhõõggõ tarĩ ĩĩnnĩk, “Ĩcca occa aꞌnyaha eet umwaa ꞌloomo nẽ ikia aarĩk ijjia uruta, hode nangẽrẽba uruta? Ĩcca occa hõllõngaa aarĩk tẽrẽmẽẽjawa lokora? 
MRK.4.22	Hĩnĩngĩtĩ appulanniaa hatĩ thooꞌthioha vẽlẽk ꞌcĩg ammiꞌthi lothippita battaala nẽ thooꞌthioha vẽlẽk ꞌcĩg ammiꞌthi, iittiõõ hatĩ hõllõngaa ammiꞌthi. 
MRK.4.23	Má aꞌnyak ẽẽtĩ umwaa ĩĩna, aaꞌnyĩk hĩthĩhõ.”
MRK.4.24	Nẽ uduhaak Yeesu ĩhõõggõ tarĩ ĩĩnnĩk, “Uꞌthuutti thooꞌthiok ꞌcĩg athiknu niig ko jurrung. ꞌGii ꞌcĩ adĩmaneeku niig eet umwa, adĩmaneekuung hatĩ Nyekuci ngagiit buúk ꞌgõõlaa tĩho dioo, komiitta ꞌcĩ ĩllõõan gẽrrẽẽt. 
MRK.4.25	Ẽẽtĩ ꞌcĩ aꞌnyak ꞌgiimwa, ĩttoorothoothĩk hatĩ hẽlẽggĩ ũgẽẽgĩ hĩĩtõ mẽẽlĩg nẽ ẽẽtĩ ꞌcĩ hõllõngaa aꞌnyak ꞌgiimwa, attihi hatĩ ꞌgii ꞌcĩ abadtẽc ꞌcĩ aꞌnyak nẽẽ ho battaala.”
MRK.4.26	Nẽ õthõõth Yeesu tarĩ ĩĩ, “Aaĩ habuccieet cĩ Nyekuci hĩ ẽẽtĩ ꞌcĩ athacĩ hinyomo manatõõ. 
MRK.4.27	Aitiõõ kattioohiti hõllõngaa iccionganeek mana baalin hĩ waathĩn. Tananga hõllõngaa aga nẽẽ ꞌgõõl ꞌcĩ abũthaanĩ mana, abũtha nẽẽ hatĩ hinyomona nẽ ĩtĩlĩthĩt noho. 
MRK.4.28	ꞌThẽẽm ꞌcĩg aaꞌnyĩk hinyomo hupwaanito nẽ aarrik haal ko. 
MRK.4.29	Ma ibbiir mana, aggam ẽẽtĩ habath, hĩnĩngĩtĩ õdõlan kõrra cĩ janiitto.”
MRK.4.30	Nẽ õthõõth Yeesu tarĩ ĩĩ, “Occa haĩ naag aaĩ habuccieet cĩ Nyekuci hĩ nii? Thõõth iina ꞌcĩ occa hẽddẽẽbanĩ ĩnõõnnõ? 
MRK.4.31	Aaĩ nẽẽ hĩ hinyomooc ꞌcĩ dĩppĩlĩ ꞌcĩ athacoothĩk ꞌthẽẽmĩtõõ. Ĩĩn hinyomooc ꞌcĩ hidici gẽrrẽẽt loota nĩnga vẽlẽk. 
MRK.4.32	Nẽẽthĩ ma itiboolanĩ, alĩꞌtha hatĩ hĩĩ hẽẽt ꞌcĩ maka gẽrrẽẽt ꞌgoonoginni vẽlẽk manatõõ. Accawana tabana ꞌcĩg makatĩg ꞌcĩg au ẽhẽnytĩ hĩbaallĩ ꞌcieethi cĩggĩĩng ꞌriiyyiatõõ cĩnnĩ.”
MRK.4.33	Nẽ illimaneek Yeesu eet thooꞌthiok ꞌcĩg mẽẽlĩg ꞌcĩg awantoothĩk ho ĩꞌthõng hĩthĩhĩt eeta dhoorit umwa. 
MRK.4.34	Aitiõõ nẽẽ hõllõngaa aduhaak eet thõõth haaga, aduhaak thooꞌthiohĩĩ ꞌcĩg ammiꞌthi nẽ ma aau ẽmmẽn hĩ nuyyiook cĩgĩnnĩg, ẽddẽẽbak ĩhõõggõ thõõth vẽlẽk cũrũmũũm.
MRK.4.35	Ma ꞌjiaatĩn cĩ kõr niccia, ikia uduhaak Yeesu nuyyiook cĩgĩnnĩg ĩĩnnĩk, “Habaaktĩ da bũlũc hõõt dhoortaa cĩ baakitu.” 
MRK.4.36	Nĩngĩtĩ ũũnnĩkĩ nẽẽg lothippit cĩ eetu nẽ otodit nuyyiooha haahũl hõdẽĩ hĩ Yeesu nẽ õõta. Baa aattĩg haahũlĩta ũgẽẽgĩ buúk ꞌcĩg õõkõr hĩ ĩnõõnnõ. 
MRK.4.37	Ma hĩdĩĩkoothong, uuhan ngõõtĩ ꞌcĩ attiran gẽrrẽẽt ꞌcĩ õmmõõnnĩ maam hiꞌngoꞌthia haahũlatõõ hõbõktĩ hũmmũlũũnyanit haahũl. 
MRK.4.38	Baa oongi Yeesu urutaa cĩ haahũlõ, aruha õõ dtaabawa. Nĩngĩtĩ attiranĩ nuyyiooha annẽẽkĩ, “ꞌLimmannioohit, hõllõngaa aga nii ngaatĩ hõõt hutududdi naaga?”
MRK.4.39	Nĩngĩtĩ ĩꞌngaannĩ Yeesu ꞌjieena nẽ eggerenyeek ngõõt nẽ ĩĩnnĩk maam, “Ĩjjaaktõ! Ĩbĩlĩt!” Nĩngĩtĩ adaaknĩ ngõõtĩ hemmeethĩk ũdũt.
MRK.4.40	Ma ho, ijin Yeesu nuyyiook cĩgĩnnĩg ĩĩnnĩk, “Itieelinnu niig inni? Nga aitioonnuung ngagiit lemiiniti tõõ?”
MRK.4.41	Nẽ baa itieelli nẽẽg gẽrrẽẽt, nĩngĩtĩ õthõõthĩ aĩnnĩ, “Eet ꞌcĩ nganĩ gõõng ciee athĩhĩ ngõõtĩ hĩ maam thõõth cĩnnĩ ho?”
MRK.5.1	Õõt abaaktĩ Yeesu hĩ nuyyiook cĩgĩnnĩg Bũlũc cĩ ꞌGalileea nẽ õõt ĩĩcĩ dẽmẽt ꞌcĩ õbõhõõ hĩ looc ꞌcĩ haĩ ꞌGerathẽnẽ. 
MRK.5.2	Ma hĩdĩĩkoothong ĩcĩ ĩꞌngõthaaĩ Yeesu haahũla battaala, iita ommottio nẽẽ hĩ eet umwa ꞌcĩ aꞌnyak loriẽẽt ꞌcĩg abathĩ ꞌcĩ adukna ꞌlõõhĩtĩĩ cĩg daakiahu nĩngaata noho ꞌtur. 
MRK.5.3	Baa aar ẽẽtĩ ꞌcĩ aꞌnyak loriẽẽt ꞌcĩg abathĩ ho nĩngĩtĩ adaiini eeta ho, hĩĩ õlõ cĩnnĩ nẽ aitiõõ ẽẽtĩ ꞌcĩ occa ũũlũ ngaatĩ aggamĩ ĩnõõnnõ nẽ ẽcẽb nyerikooca tõõ. 
MRK.5.4	Hĩnĩngĩtĩ ecebbi nẽẽ tabattĩ mẽẽlĩg nẽ ẽttẽẽd nyeriko ꞌcĩg ecebiini athĩna hĩ ꞌthoo hõdõõkõthĩ haauto cũũmõ cũũmõ. Hiꞌthihi eet ꞌcĩ ũũlũ ngaatĩ occa aggamĩ ĩnõõnnõ ũdũt, hĩnĩngĩtĩ attiran nẽẽ gẽrrẽẽt. 
MRK.5.5	Arruui nẽẽ waathĩn hĩ baalin ngaatĩ adaiini eeta hĩ hõrõmẽẽtĩ, ẽggẽrẽny nẽ ẽttẽẽd ẽlẽ cĩnnĩ tẽllẽẽnĩ.
MRK.5.6	Ma baa acĩnoothi nẽẽ Yeesu ꞌrẽẽna ho, ukul gẽrrẽẽt nẽ ũũk akat huruꞌnyia muumaa cĩnnĩ, 
MRK.5.7	nẽ okoleek ulwa ĩĩ, “Yeesu Ngeertĩ Nyekuc ꞌcĩ aaĩ hẽẽtahujjieen, atabi nii hĩ nganĩĩt neegi? Halayyi ꞌthĩnĩta ꞌthaarĩĩ cĩg Nyekuc ꞌcĩ ĩllõõan vẽlẽk, ma huukaanĩ!” 
MRK.5.8	Õthõõth nẽẽ hoti, hĩnĩngĩtĩ baa uduhaak Yeesu ĩnõõnnõ ĩĩnnĩk, “Duhuna eetaa cĩ battaala, nii lorii ꞌcĩ abathi ho!”
MRK.5.9	Nẽ ijin Yeesu ĩnõõnnõ ĩĩnnĩk, “Haĩ ꞌthaar cugunnig nganĩ?”
MRK.5.9	Ẽdẽcĩ nẽẽ aĩ, “Haĩ ꞌthaar cĩgannĩg Lejjion, hĩnĩngĩtĩ hĩĩgĩnna mẽẽlĩg.” 
MRK.5.10	Ma nĩngaata, ala lorii ꞌcĩ abathĩ ho Yeesu hiriiri ĩĩnnĩk, ma hiiggiaeekeet looccaa cĩ battaala.
MRK.5.11	Baa obokii tẽẽnyĩ cĩ ꞌngõõhĩꞌnyannu ẽgĩ muuraa lõmẽrra nĩngaata. 
MRK.5.12	Nĩngĩtĩ alaĩ loriẽẽta ꞌcĩg abathĩ ho Yeesu annẽẽkĩ, “Tiggiaeeheet baaĩ nuun ngagĩĩt ꞌngõõhĩꞌnyannĩtõõ.” 
MRK.5.13	Ma ho, ẽlẽmaahĩ Yeesu ĩhõõggõ hõõt, nĩngĩtĩ aduknaanĩ loriẽẽta ꞌcĩg abathĩ ho eeta nĩĩcĩ nẽ õõt uduhunit eleeti cĩg ꞌngõõhĩꞌnyannu. Ma nĩngaata noho, iita õꞌngõnytõõĩ ꞌngõõhĩꞌnya ꞌcĩg ĩĩn aalibꞌnya ꞌramma vẽlẽk ꞌthilo nẽ uumurrioothĩk bũlũcatõõ noho paappuu hutududdi hĩĩ lõõcĩ ꞌthĩĩ.
MRK.5.14	Nẽ eeta ꞌcĩg baag ũũha ꞌngõõhĩꞌnya nĩngaata, iita ukulit õõt ĩꞌthaattĩk nyeemuut nicci ꞌtaaũna hĩ loonyin ꞌcĩg õbõhõõ nĩngaata vẽlẽk. Nĩngĩtĩ õõ acĩnĩ eeta thõõth ꞌcĩ baa aaĩ nĩngaata ho. 
MRK.5.15	Ma baa õdõlan nẽẽg Yeesu ho, au hinnia adtuuha eet aagõõng aꞌnyak loriẽẽt ꞌcĩg abathĩ ẽllaa cĩnnĩ iccioloongan loota, ahimit ceremwa, ĩĩ eet ꞌcĩ ũbũna õõ lõꞌngõõc nẽ baa itieelli nẽẽg vẽlẽk gẽrrẽẽt. 
MRK.5.16	Nẽ eeta baag ĩcĩnĩt thõõth icci dẽẽdẽ, uduktaak eet thõõth cĩ eet baa aꞌnyak loriẽẽt ꞌcĩg abathĩ, hĩ thõõth cĩ ꞌngõõhĩꞌnyannu buúk. 
MRK.5.17	Nĩngĩtĩ alaĩ nẽẽg Yeesu hũtũngeek looc cĩnĩĩng.
MRK.5.18	Ma baa õtõd Yeesu haahũl, ikia ala ẽẽtĩ baa aꞌnyak loriẽẽt ꞌcĩg abathĩ ho ĩnõõnnõ ĩĩnnĩk, “Aꞌnyaa baaĩ nuun hookorit hĩ nganiita!” 
MRK.5.19	Baa hõllõngaa ẽlẽmĩ Yeesu ngaatĩ õõkõrĩ hĩ ĩnõõnnõ, anneek hinnia, “Bodooth ĩĩcĩ olu, bĩĩt duhaak eet cĩg õlõ cunuung, thõõth ꞌcĩ adĩmaneeki nganiit Makayyioohiti, hĩ ꞌgõõl baa ammaanniki nẽẽ nganiita.” 
MRK.5.20	Nĩngĩtĩ õkõõĩ ẽẽtĩ ciee ꞌtaaũnnioohĩĩ ꞌcĩg ĩĩn õmmõtõ, ĩcĩg haĩ Dekapoli, aduhaakĩ eet thõõth baa adĩmaneek Yeesu ĩnõõnnõ. Nẽ eeta vẽlẽk ꞌcĩg baag athĩhĩ thõõth icci, iita ĩtĩnaacõ thõõth cĩ Yeesu gẽrrẽẽt.
MRK.5.21	Ma baa abaahĩ Yeesu haahũla tarĩ ũũk baakĩtaa cĩ bũlũcõ, uluttiaak lothippiti cobbi gẽrrẽẽt ĩnõõnnõ, baa nga aaĩ nẽẽ dẽmẽtaa cĩ bũlũcõ. 
MRK.5.22	Ma ho, uppwaanna ẽẽtĩ umwaa ꞌcĩ haĩ ꞌJairo eetinii ꞌcĩg baag ĩĩn makayyiook cĩg ꞌCieeth cĩ Laiitto. Ma acĩn ꞌJairo Yeesu ho, ẽttẽẽd looc ꞌthõõnĩĩ cĩgĩnnĩg, 
MRK.5.23	nẽ ĩĩlaleek Yeesu ĩĩnnĩk, “Õmmõõrĩ nganĩĩt loholeec ꞌcĩ ngayyi ꞌcĩ hidici gẽrrẽẽt. Ijjia baaĩ nuun bĩĩt huum ĩnõõnnõ athĩnĩĩ cugunnig, hátĩ hũbũna nẽ ũrũga!” 
MRK.5.24	Nĩngĩtĩ õõkõrĩ Yeesu hĩ ĩnõõnnõ.
MRK.5.24	Ma nĩngaata, ũnũõõthĩ lothippiti cobbi gẽrrẽẽt Yeesu nẽ õõt õꞌngõnytõõĩ eeta ĩnõõnnõ. 
MRK.5.25	Baa aaĩ ngaa umwaa ꞌcĩ ĩppĩĩra gẽrrẽẽt ꞌcĩ arik ẽlẽ irkiꞌnyia õmmõtõ hĩ ꞌramma, 
MRK.5.26	nẽ baa aꞌnyaman ẽgẽrnẽẽn vẽlẽk ꞌcĩg aaꞌnyĩk akĩĩmĩta ꞌcĩg mẽẽlẽẽgĩ. Ẽdẽcaak nẽẽ ijjio cĩgĩnnĩg vẽlẽk authetaa cĩ mõõrĩth cĩnnĩ ho nẽ hõllõngaa abũnnaa buúk, ittoorri hinnia mõõrĩthĩ habathõõthĩ gẽrrẽẽt. 
MRK.5.27	Ma baa athĩhĩ ngaa ciee thooꞌthiok cĩg Yeesu ho, ikia ũnũõõthĩ nẽẽ ĩnõõnnõ lothippitatõõ nẽ ũũk uhum cẽrẽm cĩ Yeesu ĩĩcĩ bahuuco. 
MRK.5.28	Hĩnĩngĩtĩ baa ammuk nẽẽ aĩ, “Má nẽẽ nuun huhum cẽrẽm cĩnnĩ haaga, occa hatĩ habũnna.” 
MRK.5.29	Ma baa ahum nẽẽ cẽrẽm cĩ Yeesu ho, ikia ĩbĩl mõõrĩthĩ ꞌcĩ arihi ĩnõõnnõ ẽlẽ ho hĩdĩĩkoothong, nĩngĩtĩ agaõõꞌthĩ nẽẽ buúk aĩnnĩ, hũbũnawa.
MRK.5.30	Ma nĩngaata noho, ikia iiyyiela Yeesu ngaatĩ ũũhĩ ꞌtirriani umwaa ẽllaa cĩnnĩ battaala, nĩngĩtĩ abbuudẽnĩ nẽẽ lothippitatõõ nẽ ijino ĩĩ, “Nganĩ ꞌcĩ ahum cẽrẽm caannĩ ho?”
MRK.5.31	Ma ho, edecit nuyyiooha cĩgĩnnĩg ĩnõõnnõ ĩĩttĩk, “Cĩĩn nõõ nii buúk ngaatĩ ẽẽhõnĩ lothippiti nẽ tarĩ ijino nii iinu, ‘Nganĩ ꞌcĩ ahum cẽrẽm caannĩ ho?’ ”
MRK.5.32	Nẽ baa aalla hinnia Yeesu abbuudi adiim acĩn nganĩ ꞌcĩ ahum ĩnõõnnõ ho noho. 
MRK.5.33	Baa abarrit ngaa ciee nẽ itiẽẽlĩ gẽrrẽẽt, nĩngĩtĩ appulanaanĩ ẽlẽ cĩnnĩ, hĩnĩngĩtĩ agaõõthĩ nẽẽ ngaatĩ ammanyanõõĩ mõõrĩthĩ cĩnnĩ ho nẽ ikia akat huruꞌnyia muumaa cĩ Yeesu nẽ uduhaak ĩnõõnnõ thõõth vẽlẽk ꞌcĩ ĩĩn dĩdĩ. 
MRK.5.34	Ma nĩngaata, ĩĩnnĩk Yeesu ngaa nicci, “Aaꞌnyi lemiiniti cunni nganiit bũna, bĩĩt taliitta nẽ aau lõꞌngõõc pĩĩrnattaa baa nunni.”
MRK.5.35	Ma baa nga õthõõth Yeesu hoti, uppwaanna hinnia eeta ũgẽẽgĩ ꞌcĩg au õlõõ cĩ ꞌJairo makayyioohit cĩ ꞌCieeth cĩ Laiitto nẽ iita uduktaak ꞌJairo ĩĩttĩk, “Adaak loholeeca, ma nga haccanani Makayyioohit.”
MRK.5.36	Ma baa athĩhĩ Yeesu thõõth ꞌcĩ aduhaak eeta makayyioohit cĩ ꞌCieeth cĩ Laiitto ho, ikia uduhaak nẽẽ ĩnõõnnõ ĩĩnnĩk, “Ma hiteelli, ꞌnyaak lemiinit diooni.”
MRK.5.37	Baa hõllõngaa ẽlẽmĩ Yeesu eet umwa hũnũ ĩnõõnnõ, baa ẽlẽmaakĩ nẽẽ Pẽẽtũrũ hĩ ꞌJeemith hĩ Yõaannẽ ꞌgõtõnĩ ꞌJeemithi diooni hũnnẽẽcõ ĩnõõnnõ. 
MRK.5.38	Ma baa iita õdõlanit nẽẽg õlõ cĩ makayyioohit cĩ ꞌCieeth cĩ Laiitto ho, ammũdeek hinnia Yeesu ulwa ꞌcĩ arruuẽnĩ eeta gẽrrẽẽt. 
MRK.5.39	Nĩngĩtĩ adukni nẽẽ ꞌcieetõõ nẽ ũũk uduhaak eet ĩĩnnĩk, “Inni urruuyyio niig gẽrrẽẽt ĩꞌthõng etteeddi eleeti looc ko? Nga hadaak loholeeca, õhõda ũꞌnyaaha haaga.” 
MRK.5.40	Baa hinnia arannĩ eeta Yeesu thõng.
MRK.5.40	Nĩngĩtĩ iiggiaẽẽkĩ nẽẽ ĩhõõggõ vẽlẽk hõõt battaala nẽ ikia ũũhĩ maaꞌnyĩ loholeeco hĩ aattĩnnĩ hĩ nuyyiook cĩgĩnnĩg baag ĩĩn iyyio diooni, ngaatĩ aayyi loholeec ko. 
MRK.5.41	Ma ho, aggam Yeesu loholeec aꞌthiit nẽ ĩĩnnĩk, “Talitha koum!” Nĩngĩtĩ aĩ, “Loholeeca, hanneekii naa nganiit tĩnga ꞌjieena!” 
MRK.5.42	Ma nĩngaata noho, ĩtĩnga loholeec nicciee ĩĩn irkiꞌnyia õmmõtõ hĩ ꞌramma ho ꞌjieena, nĩngĩtĩ õvvõõĩ. Baa nẽ ubulan thõõth ciee eet gẽrrẽẽt ũdũt. 
MRK.5.43	Ma ho, uduhaak Yeesu eet komiitta ĩĩnnĩk, “Ma hõõ haduhaaku eet umwa thõõth icci ũdũt,” nẽ uduhaak ĩhõõggõ tarĩ ĩĩnnĩk, “Aanytĩk loholeec ꞌgiimwa hadak.”
MRK.6.1	Ma baa ũtũngteek Yeesu hĩ nuyyiook cĩgĩnnĩg nĩngĩtĩ niccia, iita oboddiõõthĩ nẽẽg ꞌtaaũnaa cĩ õlõ cĩnĩĩng Naaꞌtharẽta. 
MRK.6.2	Ma Kõr cĩ ꞌYiommaanõ, iꞌthianaaĩ nẽẽ ũũk illiman eet ꞌCieethaa cĩ Laiitto. Baa abulan thõõth ꞌcĩ alliman nẽẽ ho eet ꞌcĩg mẽẽlĩg gẽrrẽẽt, baa ĩthĩhĩt ĩnõõnnõ. Nẽ othoothito ẽmmẽn ĩĩtõ, “Ammũda baa ẽẽtĩ ciee ꞌgẽẽnyĩth icci vẽlẽk ĩĩna? ꞌGẽẽnyĩth baa ꞌcĩ aaĩ hutuno ꞌcĩ aaꞌnyĩhoothĩk ĩnõõnnõ ho? Nẽ adtican nẽẽ thooꞌthiok ꞌcĩg ĩnaat eeta ho hutuno? 
MRK.6.3	Hõllõngaa nooyyia ĩĩn nẽẽ ngeertĩ toddoyyioohit Yothebo nẽ ĩĩ aattĩnnĩ Maria? ꞌGõtõnĩ ꞌJeemithi hĩ Yothebo hĩ ꞌJuuda hĩ ꞌThimõõnẽ? Hõllõngaa nooyyia harũmĩ naag hĩ ngõõnõgĩ ngaati thõng?” Nẽ baa ittiha nẽẽ ꞌgẽẽnyĩth icci aaĩ hoti ho ĩĩna?
MRK.6.4	Nĩngĩtĩ annẽẽkĩ Yeesu ĩhõõggõ, “Itieelli eeta põrõvẽtaac loonyini vẽlẽk nẽ ũtũbũrĩt looccaa cĩnnĩ hĩ ittioonniohĩĩ cĩgĩnnĩg hĩ eet ꞌcĩg õlõ cĩnĩĩng.” 
MRK.6.5	Baa hõllõngaa adtican Yeesu thooꞌthiok ꞌcĩg ĩnaat eeta nĩngaata, nẽẽthĩ nẽẽꞌthẽk, baa ataadĩk athĩn cĩgĩnnĩg eetini ũgẽẽgĩ ꞌcĩg baag abadtẽc ꞌcĩg õmmõõrĩ nẽ aaꞌnyĩk ĩhõõggõ hũbũttaathõ. 
MRK.6.6	Nẽ baa aꞌngalĩlĩ nẽẽ gẽrrẽẽt, hĩnĩngĩtĩ thõõth ꞌcĩ hõllõngaa aꞌnyahĩ eeta lemiinit.
MRK.6.6	Nĩngĩtĩ õvvõõĩ Yeesu olooyyiohĩ vẽlẽk allimanĩ eeta. 
MRK.6.7	Ma nĩngaata, ikia ũtũvvũ nẽẽ ꞌthooyyiak cĩgĩnnĩg õmmõtõ hĩ ꞌramma nẽ ĩꞌthõ ĩhõõggõ hõõt hĩ ꞌramma hĩ ꞌramma nẽ aaꞌnyĩk ꞌtirriani ꞌcĩ õõ iiggiaĩ loriẽẽt ꞌcĩg abathĩ. 
MRK.6.8	Baa aduhaak nẽẽ ꞌthooyyiak cĩgĩnnĩg anneek, “Ma haꞌnyaku ꞌgiimwa hẽẽrõna cunuung ko, aꞌnyahit hĩbahĩꞌnya cĩg tohomiittak diooni, ma haꞌnyaku ꞌgẽẽn hode ꞌrabbẽẽt hode locoburo ꞌcĩ aꞌnyaku ꞌgiimwa. 
MRK.6.9	Itihimit caawa diooni, ma haꞌnyaku ceremwa ꞌramma. 
MRK.6.10	Ma uduhuttu õlõ umwa ngaatĩ elemmuung eeta, aallattia õlõõ tĩho ĩꞌthõng hõdõlan kõrra ꞌcĩ uunniku õlõ tĩho. 
MRK.6.11	Nẽ má hõllõngaa elemmuung eeta õlõõ ꞌcĩ uppwannothoothiku ho nẽ hõllõngaa athiknuunga, ũtũngteek eet nicciag nẽ utuddungteehu tuduhaac cĩ ꞌthoo cugguung nĩngaata, hátĩ hĩĩ terethiinit cĩ bathi cĩnĩĩng.”
MRK.6.12	Ma ho, ĩtĩngaacõ ꞌthooyyiaha nẽ õõt illimanit eet ꞌgõõl ꞌcĩ ũũnnĩkĩ ꞌthẽccanẽẽt cĩggĩĩng, 
MRK.6.13	nẽ õõt itiggiaacõ loriẽẽt ꞌcĩg abathĩ eleetinii cĩg eet ꞌcĩg mẽẽlĩg nẽ ĩnĩĩbĩtõ eet ꞌcĩg õmmõõrĩ ho ngõõrra
MRK.6.14	Baa aku athĩhĩ habuui Ẽrõõdẽ
MRK.6.15	Baa hinnia ammuk eeta ũgẽẽgĩ aĩ, “Ĩĩn Yeesu Eliijja.
MRK.6.15	Nẽ tarĩ ummuhit ũgẽẽgĩ ĩĩtõ, “Ĩĩn nẽẽ põrõvẽtaac ꞌcĩ aaĩ hĩ põrõvẽtaaꞌnya baag baarkit.”
MRK.6.16	Ma baa athĩhĩ habuui Ẽrõõdẽ thõõth icci ho, ikia õthõõth ĩĩ, “Yõaannẽ Batitta ꞌthẽk ꞌcĩ arũgna ho, eet baa hẽttẽẽda naa õõ!”
MRK.6.17	Baa õthõõth Ẽrõõdẽ hoti, hĩnĩngĩtĩ baa ĩnõõnnõ ꞌcĩ ĩꞌthõ eet hõõt haggamit Yõaannẽ hecebit nẽ aarrik baabuuthatõõ. Adĩman Ẽrõõdẽ hoti, hĩnĩngĩtĩ baa attik nẽẽ Erodia ngaa cĩ Pilippo
MRK.6.18	Nẽ tarĩ baa ara Yõaannẽ Batitta ngaatĩ aduhaakĩ Ẽrõõdẽ annẽẽkĩ, “Ẽꞌthẽcanuu nii gẽrrẽẽt, ngaatĩ attihi ngaggotonoonu Erodia.”
MRK.6.19	Nĩngĩtĩ aꞌnyahẽẽkĩ Erodia Yõaannẽ mẽdẽr nẽ idiim uruk ĩnõõnnõ thõng, nẽẽthĩ hinnia, baa hõllõngaa ammũda ꞌgõõl ꞌcĩ occa aruhi ĩnõõnnõ ũdũt. 
MRK.6.20	Baa iꞌngolli Ẽrõõdẽ Yõaannẽ nẽ ẽẽla ĩnõõnnõ, hĩnĩngĩtĩ baa aga aĩ ĩĩn nẽẽ eet ꞌcĩ abũnnaa ꞌcĩ ẽllẽẽmĩthĩ. Nẽ tarĩ, baa ahayũnganni Ẽrõõdẽ gẽrrẽẽt, baa athĩhĩ nyeemuut cĩ Yõaannẽ, tananga accamana ngaatĩ athĩknĩ thõõth cĩnnĩ gẽrrẽẽt.
MRK.6.21	Dtuurnattaa cĩnnĩ, ikia ũmmũda Erodia ꞌrõtĩ ꞌcĩ aruhi Yõaannẽ kõr baa aꞌnyahĩ Ẽrõõdẽ karrama cĩ kõr cĩ ꞌtirriaanĩt cĩnnĩ. Baa avvaa eeta ꞌcĩg ĩĩn ꞌgaala ꞌcĩg obbitig cĩg ũũrũta,
MRK.6.22	Ma baa ũrũgũm tĩnaatĩ Erodia, ikia aaꞌnyĩk nẽẽ Ẽrõõdẽ hĩ heerinniook cĩgĩnnĩg haccamattoothĩk.
MRK.6.22	Nẽ ijin habuui Ẽrõõdẽ bũhẽẽc nicci ĩĩnnĩk, “Jinaa nganĩĩt ꞌgiimwa ꞌcĩ adiimi niina, hátĩ haaꞌnyii naa nganiita.” 
MRK.6.23	Ẽdẽcĩ Ẽrõõdẽ bũhẽẽc nicci anneek, “Habũtani haini, ‘Haaꞌnyii hatĩ naa ꞌgii ꞌcĩ ajinnaa nii nganĩĩta, tananga hẽꞌngẽraahii dhoorit cĩ looc ꞌcĩ haggami naa ho hõrggẽẽna bĩtĩ!’ ”
MRK.6.24	Ma ho, ũũk bũhẽẽcĩ nicciee battaala nẽ ũũk ijin aattĩnnĩ ĩĩnnĩk, “Ne occa hatĩ ꞌcĩ hõkõ hajina Ẽrõõdẽ haaꞌnya ho?”
MRK.6.24	Ẽdẽcĩ ngaannia ĩnõõnnõ anneek, “Bĩĩt jina õõ cĩ Yõaannẽ Batitta.”
MRK.6.25	Nĩngĩtĩ õbõdõõꞌthĩ bũhẽẽcĩ nicciee hĩdĩĩkoothong hĩ habu nẽ ũũk uduhaak ĩĩnnĩk, “Hadiimmii naa nganiit ꞌyioko noho, ꞌtẽẽdahaa õõ cĩ Yõaannẽ Batitta nẽ aarĩka hẽddẽẽmaa cĩ.”
MRK.6.26	Baa aaꞌnyĩk thõõth ciee habu hõmõthĩ gẽrrẽẽt nẽ occa hõllõngaa abũrĩ thõõth cĩ bũhẽẽc nicci buúk, hĩnĩngĩtĩ baa ũbũtan nẽẽ muumtinii cĩg heerinniook cĩgĩnnĩg ko vẽlẽk. 
MRK.6.27	Nĩngĩtĩ ĩꞌthõõĩ habuui athegereec umwa hĩdĩĩkoothong hũũk hẽttẽẽda õõ cĩ Yõaannẽ Batitta baabuuthatõõ noho dtum. 
MRK.6.28	Ma nĩngaata, aꞌnyaha athẽgẽrẽẽcĩ nicciee õõ cĩ Yõaannẽ Batitta hẽddẽẽma nẽ aꞌnyĩĩk bũhẽẽc nicci hũũk haaꞌnyĩk aattĩnnĩ. 
MRK.6.29	Ma baa athĩhĩ nuyyiooha cĩg Yõaannẽ thõõth icci ho, iita ootti nẽẽg ẽlẽ cĩ Yõaannẽ nẽ õõt adaacõ.
MRK.6.30	Ma baa oboddia ꞌthooyyiaha hĩ Yeesu, iita uduktaak ĩnõõnnõ thooꞌthiok vẽlẽk ꞌcĩg baag õõ adtican nẽẽg, hĩ thooꞌthiok vẽlẽk baag õõ allimaneek nẽẽg eeta. 
MRK.6.31	Nĩngĩtĩ annẽẽkĩ Yeesu ĩhõõggõ, “Hõõt nõõ haaut ngaamwaanĩ ngadiiha ẽmmẽn hiyyiomanit hĩdĩĩc.” Hĩnĩngĩtĩ baa mẽẽlĩg eeta gẽrrẽẽt ꞌcĩg õõ, nẽ iita irigithit ũgẽẽgĩ thõng, hiittiõõ ꞌgõõl ꞌcĩ occa adahĩ ꞌthooyyiaha ꞌgẽẽn tõõ.
MRK.6.32	Ma ho, otodit nẽẽg haahũl nẽ õõt ngaatĩ õõ aattiyyi ẽmmẽn. 
MRK.6.33	Baa mẽẽlĩg eeta ꞌcĩg acĩn ĩhõõggõ ngaatĩ ĩꞌngaannĩ õõĩ nẽ baa aga eeta niccieeg nĩngĩtĩ õõĩ nẽẽg ko. Ma ho, ukulit eeta cĩg ꞌtaaũnnioohu ho vẽlẽk, utuattĩ ĩꞌthõng hõõt hõdõlanit nĩngĩtĩ õõĩ nẽẽg ko ĩĩcĩ oou. 
MRK.6.34	Ma baa uduhuna Yeesu haahũla battaala, acĩn hinnia lothippit cobbi gẽrrẽẽt nẽ atamaatĩk ĩhõõggõ, hĩnĩngĩtĩ baa aattĩg nẽẽg hĩ aꞌtha ꞌcĩg aitiõõ tũhayyioohiti tõõ. Nĩngĩtĩ iꞌthianaanĩ nẽẽ allimanĩ ĩhõõggõ thooꞌthiok ꞌcĩg mẽẽlĩg.
MRK.6.35	Ma baa okoloothĩk kõrra cĩ ꞌjiaatĩn niccia, iita uduktaak nuyyiooha Yeesu ĩĩttĩk, “Ĩĩ ꞌjiaatĩn lõõcĩ nẽ ĩĩn nĩngĩtĩ ciee ngadik gẽrrẽẽt, 
MRK.6.36	aꞌnyĩĩk eet hõõt manẽẽnĩ hĩ olooyyiohĩĩ ꞌcĩg obokii nĩnga ho, hátĩ hõõt hutuuyyia ꞌgeenniok cĩggĩĩng hadahit.”
MRK.6.37	Anneek hinnia Yeesu ĩhõõggõ, “Aanytĩk eet ꞌgẽẽn niiga.”
MRK.6.37	Ẽdẽcĩ ꞌthooyyiaha anneek, “Adiimmeet nii ngagĩĩt hoottia hutuuyyiawa ꞌgẽẽn ꞌcĩ ũũppan ꞌdinaarꞌnya
MRK.6.38	Ẽdẽcĩ Yeesu ĩhõõggõ anneek, “Aꞌnyaku niig ũbũnẽẽt thõng? Õõt da ĩcĩnĩt!”
MRK.6.38	Ma baa õõ acĩn nẽẽg ũbũnẽẽt hĩ ulugo tĩko ho, iita uduktaak nẽẽg Yeesu ĩĩttĩk, “Aattĩg ũbũnẽẽta ꞌtur hĩ ulugo ꞌramma diooni.”
MRK.6.39	Ma ho, uduhaak Yeesu ĩhõõggõ huduktaak eet haauto loota arteettaa ꞌcĩ cũlahĩ lothippiꞌnyaannĩ cũũmõ cũũmõ. 
MRK.6.40	Ma nĩngaata, aauto eeta loota lothippiꞌnyaannĩĩ ꞌcĩg ĩĩnnĩ eeta ꞌmiia hõdẽĩ nẽ ĩĩtõ ũgẽẽgĩ hẽẽn ꞌtur. 
MRK.6.41	Nĩngĩtĩ aggamaanĩ Yeesu ũbũnẽẽt ꞌcĩg ĩĩn ꞌtur hĩ ulugo ꞌcĩg ĩĩn ꞌramma ho nẽ ẽdẽẽnyõthĩ hẽẽtkujjieen nẽ aggatan ꞌgẽẽn nicci nẽ appak ũbũnẽẽt nẽ aaꞌnyĩk nuyyiook heꞌngerrieek eet. Nĩngĩtĩ ẽꞌngẽrẽẽkĩ nuyyiooha ulugo ꞌcĩg ĩĩn ꞌramma ho buúk ĩhõõggõ vẽlẽk. 
MRK.6.42	Baa aduhi eeta vẽlẽk hũũppattĩ. 
MRK.6.43	Ma ho, uluttia nuyyiooha lohoddwa ꞌcĩg idiongan õmmõtõ hĩ ꞌramma ꞌcĩg abbĩꞌthĩĩ ũbũnẽẽta hĩ ulugo. 
MRK.6.44	Baa ĩĩn eeta ꞌcĩg maacĩg dioo ꞌcĩg irohĩt Yeesu ho aalibꞌnya ꞌtur.
MRK.6.45	Ma hĩdĩĩkoothong, uduhaak Yeesu nuyyiook cĩgĩnnĩg hotodit haahũl hutuattĩ habaaktĩ hõõt ĩĩcĩ Beꞌthaida dhoortaa cĩ baakitu, baa nga ĩꞌthaan nẽẽ lothippit cĩ eetu hũũk. 
MRK.6.46	Ma urutaa ꞌcĩ ũtũngẽẽhĩ nẽẽ nuyyiook, ikia õtõd horooma nẽ ũũk alaõ.
MRK.6.47	Ma baa ĩĩ lõõcĩ garrii garrii, ikia õdõlan haahũlĩ horggeeni cĩ bũlũcõ nẽ baa Yeesu dioo ꞌcĩ nga õvvõ dẽmẽta. 
MRK.6.48	Baa acĩnoothi nẽẽ nuyyiook ngaatĩ õꞌngõnyõõnĩ hĩ haahũl, hĩnĩngĩtĩ baa attĩlanoothĩk nẽẽg ngõõt ꞌcĩ uuhanniaak ĩhõõggõ. Ma baa õbõhĩ aal lõõcĩ, õtõ Yeesu bũlũca hujjieen ĩꞌthõng hõbõhĩ happacana ĩhõõggõ. 
MRK.6.49	Ma baa acĩn nuyyiooha ĩnõõnnõ ngaatĩ ovvooyyianĩ maamĩ hujjieen ko, baa ammuk hinnia nẽẽg aĩ miningit, nĩngĩtĩ õkõlẽẽkĩ luulu gẽrrẽẽt, 
MRK.6.50	hĩnĩngĩtĩ baa ikia aggam ĩhõõggõ tẽẽlꞌthĩtĩ cobbiẽẽnĩ.
MRK.6.50	Ma hĩdĩĩkoothong, uduhaak Yeesu ĩhõõggõ ĩĩnnĩk, “Aanytĩk ꞌthinneeti cugguung hokomit, nganĩĩt Yeesu, ma hiteelinnaangu.” 
MRK.6.51	Ma baa õtõd Yeesu ũũk haahũlatõõ, ikia ĩbĩl ngõõtĩ nẽ ĩtĩnaacõ nuyyiooha cĩgĩnnĩg thõõth icci gẽrrẽẽt, 
MRK.6.52	hĩnĩngĩtĩ baa adĩĩtĩ ooti cĩggĩĩng pĩd nẽ hõllõngaa aga dẽẽdẽ thõõth cĩ ũbũneetu nii.
MRK.6.53	Ma baa abaaktĩ Yeesu hĩ nuyyiook bũlũc, õõt õdõlanit nĩngĩtĩ haĩ ꞌJẽnẽꞌtharẽt, ngaatĩ baa õõ ẽcẽbĩ nẽẽg haahũl. 
MRK.6.54	Ma ho, uduhutta nẽẽg haahũla battaala nẽ iita agaacõ eeta Yeesu nĩĩcĩ noho. 
MRK.6.55	Nĩngĩtĩ avviri maajihi lootu looc niccia vẽlẽk, alũtaanĩ eet ꞌcĩg õmmõõrĩ nẽ irriongatta lotoonwẽẽtĩ haꞌnyakta ngaatĩ aayyi Yeesu. 
MRK.6.56	Nẽ ꞌgoolliohĩ ꞌcĩg õkõõĩ Yeesu olooyyiohĩ hĩ ꞌtaaũnnioohĩ hĩ manẽẽnĩ vẽlẽk, aꞌnyaha eeta eet ꞌcĩg õmmõõrĩ ho ꞌcuuha nẽ alaacõ ĩnõõnnõ haaꞌnyĩk ĩhõõggõ huhumit eetoc cĩ cẽrẽm cĩnnĩ nẽ eeta vẽlẽk ꞌcĩg baag uhumit cẽrẽm cĩnnĩ, iita ũbũttaathõ.
MRK.7.1	Baa au aluttiaak Variꞌtheei ũgẽẽgĩ hĩ ꞌlimmanniook cĩg nyattal cĩ Mũũꞌtha ꞌcĩg baag au ꞌJeruꞌthalẽma Yeesu. 
MRK.7.2	Ma ho, au hinnia õrõõta ngaatĩ adahĩ nuyyiooha cĩgĩnnĩg ũgẽẽgĩ ꞌgẽẽn nga hũtũũnyĩtõ athĩn cĩggĩĩng, 
MRK.7.3	hĩnĩngĩtĩ Variꞌtheei hĩ eet cĩg ꞌJudeei vẽlẽk, hõllõngaa adak ꞌgẽẽn, nga hũtũũnyĩtõ athĩn ꞌgõõlaa ꞌcĩ anũĩ nyepitee
MRK.7.4	Nẽ ma au nẽẽg ꞌcuuha hatĩ õõ ũũta ꞌgiimwa, hõllõngaa adak ꞌgii tĩho nga hũtũũnytĩ. Mẽẽlĩg nyepiteeꞌnya ꞌcĩg anũ nẽẽg ꞌcĩg aattĩg hĩ cĩg ũũnyĩ hẽddẽmẽẽta hĩ hooppoꞌnya hĩ ijjioꞌnya hĩ lohilihilita.
MRK.7.5	Ma ho, ijinit Variꞌtheei cieeg hĩ ꞌlimmanniook cĩg nyattaalak Yeesu ĩĩttĩk, “Inni hiittiõõ nuyyiooha cugunnig hõllõngaa anũ nyepitee cĩ makayyioohu nẽ udukto athĩnĩĩ ꞌcĩg ĩĩn ꞌriiring ko?”
MRK.7.6	Ẽdẽcĩ Yeesu ĩhõõggõ anneek, “Baa ẽbẽaneek põrõvẽtaacĩ Iꞌthaia ngaatĩ ẽhẽẽdĩ ꞌBuuhaa cĩ Nyekuci aĩnnĩ, hĩnĩngĩtĩ ngagiit oloꞌngiaak,
MRK.7.6	“ ‘Adĩhĩꞌthaa nganĩĩt eeta cieeg utugeetini haaga,
MRK.7.6	nẽ ꞌrẽẽttĩg ꞌthinneeti cĩggĩĩng hĩ nganĩĩta.
MRK.7.7	Alayya nẽẽg nganĩĩt utugeetini haaga.
MRK.7.7	ꞌLimmanĩ ꞌcĩ alliman nẽẽg ko, ĩĩn nyepitee cĩ eetu haaga.’
MRK.7.8	Uunniku niig tilooinit cĩ Nyekuci nẽ unuyyu nyepiteeꞌnya cĩg eetuk.”
MRK.7.9	Nẽ tarĩ, uduhaak Yeesu ĩhõõggõ ĩĩnnĩk, “Aꞌnyaku niig ꞌgẽẽnyĩth ꞌcĩ aaꞌnyuung ngagiit ũtũbũrĩt tilooinit cĩ Nyekuci nẽ uꞌthuuttu nyepiteeꞌnya cugguung. 
MRK.7.10	Hĩnĩngĩtĩ baa aduha Mũũꞌtha aĩ, ‘Tingõlĩ maaꞌnyu hĩ ngaanu,’
MRK.7.11	Nẽẽthĩ hinnia iittu, má aꞌnyak ẽẽtĩ umwaa ꞌgiimwa ꞌcĩ occa ẽẽlĩ maaꞌnyĩ hode aattĩnnĩ, ainnu hinnia ĩĩ ꞌgii tĩho ꞌbaaninit hĩ Nyekuc. 
MRK.7.12	Ma nga haaꞌnyiku eet ꞌcĩ aau noho hẽẽl maaꞌnyĩ hode aattĩnnĩ. 
MRK.7.13	Uunniku niig tilooinit cĩ Nyekuci ainnu, hátĩ uꞌthuutti nyepiteeꞌnya cugguung haaga nẽ mẽẽlĩg hẽlẽggĩ ꞌcĩg abathĩ ꞌcĩg adĩmannu niig gẽrrẽẽt.”
MRK.7.14	Ma baa ũtũvva Yeesu lothippit hikia hĩ ĩnõõnnõ tarĩ, ikia ĩĩnnĩk nẽẽ ĩhõõggõ, “Ĩthĩktaangu niig vẽlẽk nganĩĩt nẽ agaac jurrung, 
MRK.7.15	aitiõõ ꞌgẽẽn ꞌcĩ adak ẽẽtĩ hõllõngaa aaꞌnyĩk eet hĩĩ ꞌriiring hiittiõõ hõllõngaa ala Nyekuc. Thooꞌthiok ꞌcĩg aduha ẽẽtĩ ꞌcĩg abathĩ, ꞌcĩg aaꞌnyĩk eet hĩĩ ꞌriiring ko. 
MRK.7.16	Nẽ má aꞌnyak ẽẽtĩ umwaa ĩĩn ꞌcĩg athĩknẽẽnĩ, aꞌnyĩĩk hĩthĩhõ.”
MRK.7.17	Ma baa ũtũngeek Yeesu lothippit nẽ ũũk uduhun ꞌcieetõõ, iita ijinit nuyyiooha cĩgĩnnĩg ĩnõõnnõ huduha thõõth ꞌcĩ awantoothĩk ko. 
MRK.7.18	Ẽdẽcĩ Yeesu ĩhõõggõ anneek, “Aggiithennu niig buúk thõng? Hõllõngaa agayyu niig aĩ, aitiõõ ꞌgẽẽn ꞌcĩ adak ẽẽtĩ hõllõngaa occa aaꞌnyĩk eet hĩĩ ꞌriiring? 
MRK.7.19	Hĩnĩngĩtĩ hõllõngaa aduhun ꞌgẽẽn ꞌcĩ adak ẽẽtĩ, õkõ ꞌthĩnĩtatõõ cĩnnĩ, aduhun õkõ hẽẽngatõõ nẽ uduhuna battaala.” Õthõõth Yeesu hoti, hĩnĩngĩtĩ uppulana nẽẽ ĩĩ, ĩĩn ꞌgẽẽn vẽlẽk ꞌcĩ abũnnaa ngaatĩ hadahĩ.
MRK.7.20	Nẽ aalla õthõõth Yeesu noho aĩ, “Thõõth ꞌcĩ aduha ẽẽtĩ, ꞌcĩ aaꞌnyĩk ĩnõõnnõ hĩĩ ‘ꞌriiring’ ko. 
MRK.7.21	Hĩnĩngĩtĩ, muhẽẽnĩt ꞌcĩ aku ꞌthĩnĩtatõõ cĩ eeto, ꞌcĩ aaꞌnyĩk ĩnõõnnõ hĩdĩman thooꞌthiok ꞌcĩg abathĩ ꞌcĩg attihi ngaaĩ cĩg eetuk, ꞌcĩg igorꞌthiini, ꞌcĩg aruhi eet, 
MRK.7.22	lõbõlõbẽẽꞌthĩt cĩ baliitto, bathi, õlõng, ꞌwaangĩꞌthẽẽt, thõõth ꞌcĩ abũranẽẽkĩ hẽlẽggĩ cĩg eetuk, tongomi ꞌcĩ olongo, thĩngõõnyani, hĩ thooꞌthiok ꞌcĩg õthõõth eeta ꞌgiithẽtta, 
MRK.7.23	hĩ hẽlẽggĩ vẽlẽk ꞌcĩg abathĩ ꞌcĩg adukna ẽllaa cĩ eeto, ꞌcĩg aaꞌnyĩk ĩnõõnnõ hĩĩ ‘ꞌriiring’ ko.”
MRK.7.24	Ma nĩngaata, ĩtĩnga Yeesu ũũk ĩĩcĩ looc umwa ꞌcĩ õbõhõõ hĩ ꞌtaaũn ꞌcĩ haĩ ꞌTire. Baa õkõ aduhun nẽẽ ꞌcieeth umwa nẽ hõllõngaa adiim hagaacõ eeta ngaatĩ aayyi nẽẽ nĩngaata nẽ tarĩ, baa hõllõngaa ammiꞌthi thõõth ꞌcĩ aayyi nẽẽ nĩngaata ho. 
MRK.7.25	Baa aaĩ ngaa umwaa ꞌcĩ aꞌnyak bũhaanyĩnĩ lori ꞌcĩ abathĩ nẽ baa ĩthĩk nẽẽ aĩ, aaĩ Yeesu nĩngaata. Ma ho, ũũk ẽttẽẽd ngaa nicciee looc ꞌthõõnĩĩ cĩg Yeesu. 
MRK.7.26	Baa ĩĩn ngaa tĩho ꞌGiriheenit ꞌcĩ arrittiaa looccaa ꞌcĩ haĩ Venicia, dhoortaa cĩ looc ꞌcĩ haĩ Thiiria. Ma nĩngaata, ikia ala nẽẽ Yeesu hũũk hitiggia lori ꞌcĩ abathĩ ꞌcĩ aaĩ ẽllaa cĩ bũhaanyĩnĩ ho.
MRK.7.27	Nĩngĩtĩ annẽẽkĩ Yeesu ĩnõõnnõ, “Aꞌnyĩĩk nõõ lõhõlĩ hudukto hũũppattĩ, hĩnĩngĩtĩ hõllõngaa abũnnaa ngaatĩ hattihaanĩ ꞌgẽẽn cĩ loholeenu nẽ haanytĩk ũthũrẽẽta.”
MRK.7.28	Ẽdẽcĩ hinnia ngaa nicciee Yeesu anneek, “Makayyioohit, tananga ũthũrẽẽta buúk, gõõng aduk thuruthur cĩg loholeenu, ꞌcĩg adhukiaa tẽrẽmẽẽjawa loota.”
MRK.7.29	Nĩngĩtĩ aduhaakĩ Yeesu ĩnõõnnõ annẽẽkĩ, “Hĩnĩngĩtĩ deciinit cunni ho, bodooth õlõ, ummudoothihu hatĩ bũhaanyuni aau lõꞌngõõc, hĩnĩngĩtĩ uduhuna lorii ꞌcĩ abathĩ ho ẽllaa cĩnnĩ.”
MRK.7.30	Ma ho, õbõdõõꞌthĩ ngaa nicciee ĩĩcĩ olu, ũmmũdoothĩk loholeec cĩnnĩ atangu nangẽrẽba, uduhuna lorii ꞌcĩ abathĩ ho ẽllaa cĩnnĩ.
MRK.7.31	Ma baa ũtũngeek Yeesu ꞌtaaũn cĩ ꞌTire, ikia õbõdõõthĩ ꞌgõõlaa cĩ ꞌtaaũn cĩ ꞌThidõõnẽ, ũũk ĩĩcĩ Bũlũc cĩ ꞌGalileea ĩꞌthõng ꞌtaaũnniook ꞌcĩg ĩĩn õmmõtõ ꞌcĩg haĩ Dekapoli. 
MRK.7.32	Ma nĩngaata, iita aꞌnyaktaak eeta ũgẽẽgĩ ĩnõõnnõ eet umwa ꞌcĩ adĩĩtĩ ĩĩna nẽ aꞌnyaman ngaatĩ õthõõthĩ. Nẽ alaacõ nẽẽg Yeesu huhum ĩnõõnnõ athĩnĩĩ cĩgĩnnĩg.
MRK.7.33	Ma ho, ẽꞌnyẽẽhõĩ Yeesu eet ꞌcĩ adĩĩtĩ ĩĩna ho, lothippitatõõ ngadiiha nẽ uꞌthuuhik athĩn cĩgĩnnĩg ĩĩnĩtõõ cĩg eetak nẽ ũttũũrĩk ammũt, nĩngĩtĩ ahumẽẽkĩ ahaataa cĩ eet nicci. 
MRK.7.34	Ma ho, ĩcĩnõõthĩ Yeesu hẽẽtkujjieen nẽ õbõdẽẽhĩ ꞌthĩnĩt, nĩngĩtĩ annẽẽkĩ eet nicci, “Ẽvvatha,” nĩngĩtĩ aĩ, “ꞌBuuhi!” 
MRK.7.35	Ma hĩdĩĩkoothong, iita ubbuukti ĩĩna ꞌcĩg eet nicci nẽ ũbũna ahaatĩ buúk nĩngĩtĩ õthõõthĩ jurrung.
MRK.7.36	Ma nĩngaata, uduhaak Yeesu eet niccig ĩĩnnĩk, “Ma hooyyu haduhaaku eet umwa thõõth icci ũdũt. Ma baa uduhaak nẽẽ ĩhõõggõ thõõth icci ẽlẽk, aalla hinnia õõ athithan nẽẽg thõõth icci gẽrrẽẽt hĩllõõan.” 
MRK.7.37	Baa ĩnaat eeta vẽlẽk baag athĩhĩ ĩnõõnnõ gẽrrẽẽt nẽ othoothito ĩĩtõ, “Adĩman Yeesu hẽlẽggĩ vẽlẽk jurrung! Aaꞌnyĩk aattĩ eet ꞌcĩg adĩĩtĩ ĩĩna hĩthĩktõ nẽ aaꞌnyĩk eet ꞌcĩg idiaddiabanni hothoothito jurrung.”
MRK.8.1	Kõr umwa, ikia lothippiti cobbi umwaa tarĩ nẽ kõr tĩho, ũmmũdeek iittiõõ ꞌgẽẽn ꞌcĩ occa adak nẽẽg tõõ. Nĩngĩtĩ avvĩyyĩ Yeesu nuyyiook cĩgĩnnĩg nẽ ĩĩnnĩk, 
MRK.8.2	“Hammaannihi naa eet niccig gẽrrẽẽt, hĩnĩngĩtĩ hũrũmteea hĩ ĩhõõggõ waathinniook iyyio nẽ aitiõõ ꞌgẽẽn ꞌcĩ occa adak tõõ. 
MRK.8.3	Má hĩꞌthooihi naa ĩhõõggõ ꞌgõõl hõõt ĩĩcĩ olu nga hudukto, occa hinnia hatĩ awaalĩth ũgẽẽgĩ ꞌgõõla nẽ etteedito looc, hĩnĩngĩtĩ au nẽẽg ꞌrẽẽna gẽrrẽẽt.”
MRK.8.4	Nĩngĩtĩ ẽdẽcĩ nuyyiooha cĩgĩnnĩg ko ĩnõõnnõ annẽẽkĩ, “Ningina occa hatĩ ngaatĩ õdõhõhĩĩ kak ko ꞌcĩ occa hammũdaanĩ ꞌgẽẽn ꞌcĩ ũũppan eet iccig vẽlẽk?”
MRK.8.5	Nẽ ijin Yeesu ĩhõõggõ ĩĩnnĩk, “Aꞌnyaku niig ũbũnẽẽt thõng?”
MRK.8.5	Ẽdẽcĩ nẽẽg Yeesu anneek, “Haꞌnyaka ũbũnẽẽt tũkĩramma.”
MRK.8.6	Ma ho, uduhaak nẽẽ lothippit haau loota. Nĩngĩtĩ aggamaanĩ ũbũnẽẽt ꞌcĩg ĩĩn tũkĩramma ho nẽ ĩĩnnĩk Nyekuc ĩlaallẽ nẽ appaha, nĩngĩtĩ aaꞌnyĩkĩ nuyyiook cĩgĩnnĩg heꞌngerrieek eeta. Baa nẽ ĩdĩmanit nuyyiooha hĩcĩ aduha nẽẽ ho. 
MRK.8.7	Nẽ tarĩ baa ammũdeek aꞌnyak nẽẽg ulugo ꞌcĩg abadtẽc buúk, nĩngĩtĩ aggatanĩ Yeesu ulugo niccig nẽ aaꞌnyĩk nuyyiook heꞌngerrieek eeta. 
MRK.8.8	Ma baa udukto eeta vẽlẽk hũũppattĩ, iita uluttia nuyyiooha thuruthur ꞌcĩg anyiꞌthiaa lohoddwa tũkĩramma ꞌcĩg abbĩꞌthĩĩ. 
MRK.8.9	Baa ĩĩn eeta vẽlẽk aalibꞌnya ꞌwec, nĩngĩtĩ ĩꞌthõõĩkĩ nẽẽ ĩhõõggõ ꞌgõõl hõõt. 
MRK.8.10	Ma hĩdĩĩkoothong, otodit nẽẽg hĩ nuyyiook cĩgĩnnĩg vẽlẽk haahũl, õõt ĩĩcĩ looc ꞌcĩ haĩ Dalmanutha.
MRK.8.11	Ma baa ĩthĩhĩt Variꞌtheei aĩ õdõlan Yeesu, iita iꞌthiattaaĩ nẽẽg ẽppẽhattõõ hĩ ĩnõõnnõ. Baa attĩman nẽẽg ĩnõõnnõ hidtican thõõth ꞌcĩ ĩnaat eeta ꞌcĩ aku hẽẽtahujjieen, hẽtẽrẽtha makaaꞌthĩt cĩnnĩ. 
MRK.8.12	Baa õbõdẽẽkĩ Yeesu ꞌthĩnĩt gẽrrẽẽt nẽ õthõõth ĩĩ, “Inni gõõng eeta cĩg irkiꞌnyia iccig hijinit thõõth ꞌcĩ ĩnaat eeta ho? Haduhaakuung naa ngagiita, hõllõngaa hatĩ heterꞌtheehi eet iccig thõõth ꞌcĩ ĩnaat eeta ũdũt.” 
MRK.8.13	Ma ho, ũtũngeek nẽẽ eet niccig nẽ õtõd haahũl abaahĩ bũlũc ũũk dhoortaa cĩ baakitu.
MRK.8.14	Baa ataarriothĩ nuyyiooha ngaatĩ aꞌnyahaanĩ ũbũnẽẽt hĩĩ mẽẽlĩg, baa hinnia aꞌnyak ũbũnĩ hõdẽẽthõng dioo haahũlatõõ. 
MRK.8.15	Ma nĩngaata, uduhaak Yeesu ĩhõõggõ ĩĩnnĩk, “Ĩcĩnĩt jurrung nẽ aaut dĩkĩĩm, ĩĩtõ ꞌrẽẽttĩg hĩ abũũla cĩg Variꞌtheei hĩ cĩg Ẽrõõdẽ.”
MRK.8.16	Ma ho, othoothito nuyyiooha nyaagwaana ĩĩtõ, “Õthõõth Yeesu hoti, hĩnĩngĩtĩ hõllõngaa haꞌnyak naag ũbũnẽẽta.”
MRK.8.17	Ma baa athĩhĩ Yeesu thõõth ꞌcĩ õthõõth nẽẽg ko, ikia ijin ĩhõõggõ ĩĩnnĩk, “Inni othoothit thõõth ꞌcĩ aitiõõnnĩ ũbũnẽẽta tõõ ho? Nga nooyyia ĩcĩnĩt hode nga agaac niig thooꞌthiok cĩgannĩg? Nga aalla adĩĩtĩ ngagiit ooti nẽ nga okommuung ꞌthinneeti noho? 
MRK.8.18	Aꞌnyaku niig hẽbẽrĩ nẽ hõllõngaa acĩneennu. Aꞌnyaku ĩĩna nẽ hõllõngaa athĩkneennu. Nẽ hõllõngaa ammuhooꞌthu thooꞌthiok baag ĩnaat eeta buúk inni? 
MRK.8.19	Ma kõr baa hiroktĩ naa eet aalibꞌnya ꞌtur ũbũnẽẽtĩ ꞌcĩg ĩĩn ꞌtur, ĩĩn nooyyia baa lohoddwaana ꞌcĩg alũtaannu niig ꞌcĩg ũbũnẽẽt ꞌcĩg anyiꞌthiaa thõng?”
MRK.8.19	Ẽdẽcĩ nẽẽg aĩ, “Ĩĩn õmmõtõ hĩ ꞌramma.”
MRK.8.20	“Nẽ hĩ baa happahĩ naa ũbũnẽẽt tũkĩramma nẽ heꞌngereeha eet aalibꞌnya ꞌwec, ĩĩn nooyyia lohoddwaana ꞌcĩg abbĩꞌthĩĩ ꞌcĩg thuruthur ꞌcĩg alũtaannu niig thõng?”
MRK.8.20	Ẽdẽcĩ nẽẽg aĩ, “Ĩĩn tũkĩramma.”
MRK.8.21	Nĩngĩtĩ ajini Yeesu ĩhõõggõ annẽẽkĩ, “Nẽ ẽrẽhaauung hutuno?”
MRK.8.22	Ma baa iita nẽẽg ĩꞌthõng Beꞌthaida, iita aꞌnyaktaak eeta ũgẽẽgĩ Yeesu eet umwa ꞌcĩ rubenĩ nẽ iita alaacõ ĩnõõnnõ huhum eet nicci. 
MRK.8.23	Ma nĩngaata, ikia aggam Yeesu aꞌthiit cĩ rubenniookto ho nẽ ũũhĩ ĩnõõnnõ battaalaa cĩ olu. Nĩngĩtĩ õkõ attũũrĩkĩ ĩnõõnnõ ammũt hẽbẽrẽẽnnĩĩ cĩgĩnnĩg nẽ ataadĩk athĩn cĩgĩnnĩg ẽllaa cĩ rubenniookto nẽ ijin ĩnõõnnõ ĩĩnnĩk, “Occa icinu ꞌgiimwa?”
MRK.8.24	Ma ho, ĩcĩnõõthĩ ẽẽtĩ hẽẽtkujjieen nẽ ĩĩ, “Eeĩ, hacini eeta, hacini aattĩg hĩ hẽẽna ꞌcĩg õvvõ thõng.”
MRK.8.25	Ma nĩngaata, ataadĩk Yeesu ĩnõõnnõ athĩn hẽbẽrẽẽnnĩ tarĩ. Ma ngaati, ĩcĩnĩ ẽẽtĩ lõꞌngõõc, hĩnĩngĩtĩ ũbũttaathõ hẽbẽrĩ nẽ ĩcĩn hẽlẽggĩ vẽlẽk jurrung. 
MRK.8.26	Nĩngĩtĩ ĩꞌthõõĩkĩ Yeesu ĩnõõnnõ ꞌgõõl hũũk ĩĩcĩ õlõ cĩnnĩ nẽ uduhaak ĩĩnnĩk, “Ma nga hobodoothi hõkõ ꞌtaaũna tarĩ.”
MRK.8.27	Baa õõ õvvõõĩ Yeesu hĩ nuyyiook cĩgĩnnĩg olooyyiok ꞌcĩg õbõhõõ hĩ ꞌtaaũn ꞌcĩ haĩ Caetharea Pilippi. Ma ꞌgõõla, ijin Yeesu nuyyiook cĩgĩnnĩg ĩĩnnĩk, “Aĩ ꞌthẽk eeta nganĩĩt nganĩ naa?”
MRK.8.28	Ẽdẽcĩ nẽẽg aĩ, “Aĩ eeta, ĩĩnĩ nii Yõaannẽ Batitta, aĩ ũgẽẽgĩ, ĩĩnĩ nii Eliijja nẽ tarĩ, ĩĩtõ ũgẽẽgĩ, ĩĩnĩ nii põrõvẽtaac umwa.”
MRK.8.29	Nẽ ijin Yeesu ĩhõõggõ tarĩ ĩĩnnĩk, “Ma ꞌthẽk niig dẽẽdẽ, ainnu nganĩ naa?”
MRK.8.29	Ẽdẽcĩ Pẽẽtũrũ aĩ, “Ĩĩnĩ nii Krĩstõ.”
MRK.8.30	Nĩngĩtĩ aduhaakĩ Yeesu ĩhõõggõ komiitta annẽẽkĩ, “Ma happulanaannangu.”
MRK.8.31	Ma nĩngaata, iꞌthianaaĩ Yeesu illiman nuyyiook ĩĩnnĩk, “Ammũda hatĩ Ngeertĩ Eeto ꞌcannan cobbi gẽrrẽẽt nẽ abũrĩ hatĩ makayyiooha cĩg eetuk hĩ makayyiook cĩg paadĩrꞌnyaannu hĩ ꞌlimmanniook cĩg nyattal cĩ Mũũꞌtha ĩnõõnnõ. Aruhi hatĩ nẽẽ hadaak nẽ ũrũga tarĩ, urutaa cĩ waathinniook iyyio.” 
MRK.8.32	Baa aduha nẽẽ thõõth icci cũrũmũũm hẽbẽrẽẽnnĩĩ cĩg eetuk vẽlẽk. Ma ho, ikia ũũhĩ Pẽẽtũrũ Yeesu ngadiiha nẽ ũũk eggerenyeek ĩnõõnnõ.
MRK.8.33	Ma nĩngaata, ubbuudõthĩ Yeesu nuyyiook cĩgĩnnĩg nẽ eggerꞌnyeek Pẽẽtũrũ ĩĩnnĩk, “Ĩĩnĩ nii ꞌThĩttaan! Bĩĩt ĩĩcĩ bahuc caannĩ.” Nẽ tarĩ ĩĩnnĩk, “Ĩĩn muhẽẽnĩtĩ cunni muhẽẽnĩt cĩ eeto haaga, hõllõngaa ĩĩn cĩ Nyekuci.”
MRK.8.34	Nĩngĩtĩ avvaanĩ Yeesu lothippit hĩ nuyyiook cĩgĩnnĩg hummuddiaak ĩnõõnnõ nẽ uduhaak ĩhõõggõ ĩĩnnĩk, “Má adiim eet umwaa ĩĩn nuyyioohit caannĩ, aꞌnyĩĩk ĩnõõnnõ hũtũbũr ẽlẽ cĩnnĩ nẽ irriongan hurucce
MRK.8.35	Má adiim ẽẽtĩ umwaa ẽẽla rũgẽt cĩnnĩ, adhuheek hatĩ nẽẽ rũgẽt cĩnnĩ ho tuu nẽ ẽẽtĩ ꞌcĩ adhuheek rũgẽt cĩnnĩ tuu, hĩnĩngĩtĩ nganĩĩt hĩ nyeemuut ꞌcĩ abũnnaa, ẽẽla hatĩ nẽẽ rũgẽt cĩnnĩ. 
MRK.8.36	Ne ꞌcĩ occa abũnnaa ꞌcĩ ammũda ẽẽtĩ, hatĩ aꞌnyak hẽlẽggĩ cĩg looc nicci vẽlẽk nẽ iꞌnginõõthĩ lorii cĩnnẽẽnĩ? 
MRK.8.37	Ne ꞌcĩ occa ataalõnĩ ẽẽtĩ hĩ lori cĩnnĩ? 
MRK.8.38	Má aꞌngaaõn ẽẽtĩ umwaa, hĩnĩngĩtĩ nganĩĩt hĩ ꞌlimman caannĩ waathinnioohĩĩ cĩg eet cĩg attihi eeta ngaaĩ cĩg eetuk hĩ waathinnioohĩ ꞌcĩg ĩĩnnĩ eeta ꞌthẽccanniook ko, aꞌngaaõn hatĩ Ngeertĩ Eeto buúk, hĩnĩngĩtĩ eet tĩho, hatĩ õbõda nẽẽ bulẽẽttaa cĩ Maacõnĩ, hatĩ ookorria hĩ aajĩlẽẽt ꞌcĩg ẽllẽẽmĩthĩ.”
MRK.9.1	Baa aduhaak Yeesu nuyyiook cĩgĩnnĩg hĩ lothippit anneek, “Haduhaakuung dĩdĩ, aattĩg eeta ũgẽẽgĩ hõrggẽẽnaa cunuung ꞌcĩg hatĩ hõllõngaa adaahĩ nga hĩcĩnĩt habuccieet cĩ Nyekuci ngaatĩ akuuni ꞌtirriaana.”
MRK.9.2	Ma baa urutaa cĩ waathinniook tõrkõnõn, ikia ũũhĩ Yeesu Pẽẽtũrũ hĩ ꞌJeemith hĩ Yõaannẽ, õõkõr õõ muuraa ꞌcĩ uuni ĩĩcĩ õõ aattiyyi ẽmmẽn aitiõõ eeta tõõ. Ma nĩngaata, ũtũhũĩ Yeesu hẽbẽrẽẽnnĩĩ cĩggĩĩng, 
MRK.9.3	hattaalito ceremwaana cĩgĩnnĩg hĩĩtõ õõppẽr hĩllõõanit, hiittiõõ hõllõngaa aduhõõ hĩ ꞌcĩg occa ũũny ẽẽtĩ umwaa loota nĩnga vẽlẽk. 
MRK.9.4	Ma ho, iita uppwaattak Eliijja
MRK.9.5	Nĩngĩtĩ õthõõthĩkĩ Pẽẽtũrũ Yeesu annẽẽkĩ, “ꞌLimmannioohit, ẽllẽẽmĩth gẽrrẽẽt ngaatĩ haattiyyi naag vẽlẽk ngaati, hẽtẽhẽnyta da tuggẽẽt iyyio, cunni hõdẽĩ, hĩ cĩ Mũũꞌtha nẽ ĩĩ hõdẽĩ cĩ Eliijja.” 
MRK.9.6	Baa ẽrẽk Pẽẽtũrũ thõõth ꞌcĩ aĩ huduha, hĩnĩngĩtĩ baa iꞌngolli nẽẽ thõõth icci gẽrrẽẽt.
MRK.9.7	Ma ho, uppwaanna diith ꞌcĩ aku ammũlũũnyan ĩhõõggõ nẽ ĩthĩhĩt molook umwa diithatõõ ꞌcĩ õthõõth aĩ, “Loholeec caannĩ ꞌcĩ hamĩna cieeni, ĩthĩhĩt ĩnõõnnõ!”
MRK.9.8	Ma hĩdĩĩkoothong, ma abbuudi nẽẽg ko, ammũdeek hinnia õõt Mũũꞌtha hĩ Eliijja, ĩĩ Yeesu dioo ꞌcĩ idionganĩ.
MRK.9.9	Ma baa ulluuccia nẽẽg muuraa hujjieen iita loota, ikia itilo Yeesu ĩhõõggõ ĩĩnnĩk, “Ma hooyyu haduhaaku eet umwa ꞌgiiaa acinnu niig ko, ĩꞌthõng hũrũga Ngeertĩ Eeto daahĩtha.” 
MRK.9.10	Baa aꞌthũũnnĩ nẽẽg thõõth ꞌcĩ ilootĩ Yeesu ĩhõõggõ ho, tananga baa ĩccaad nẽẽg thõõth baa õthõõth Yeesu aĩ, “Harũgna hatĩ daahĩtha.”
MRK.9.11	Ma nĩngaata, ijinit nẽẽg Yeesu ĩĩttĩk, “Inni ꞌlimmanniooha cĩg nyattal cĩ Mũũꞌtha hĩĩtõ, occa uwwattaa Eliijja ĩĩcĩ oou nga hikia Krĩstõ ho?”
MRK.9.12	Ẽdẽcĩ Yeesu ĩhõõggõ anneek, “Occa uwwattaa Eliijja ĩĩcĩ oou, hátĩ hikia hũkũmaneek ꞌgii vẽlẽk. Nẽ inni hẽtẽhẽẽdĩ ꞌBuuhaa cĩ Nyekuci hĩĩ, adiim accananni Ngeertĩ Eeto nẽ ĩdĩmanit eeta ĩnõõnnõ ꞌbuth gẽrrẽẽt ko?
MRK.9.13	Nẽẽthĩ, haduhaakuung naa ngagiita, ikia Eliijja ẽlẽk nẽ ĩdĩmatteek eeta ĩnõõnnõ thooꞌthiok ꞌcĩg abathĩ ꞌcĩg adiim nẽẽgĩ, hĩcĩ eheeddi ꞌBuuhaa cĩ Nyekuci.”
MRK.9.14	Ma baa oboddia Yeesu hĩ nuyyiook cĩgĩnnĩg ĩĩn iyyio ho, ummuddieek lothippit cĩ eetu arũmĩ hõdẽĩ hĩ nuyyiook cĩgĩnnĩg ũgĩ. Baa ẽppẽhanõõ ꞌlimmanniooha cĩg nyattaalak ko hĩ ĩhõõggõ. 
MRK.9.15	Ma nĩngaata, ukullieek eeta ꞌjieen gẽrrẽẽt ngaatĩ acĩnĩ Yeesu, nĩngĩtĩ avviri õõ ĩꞌthaaĩ ĩnõõnnõ.
MRK.9.16	Ma ho, ijin Yeesu nuyyiook cĩgĩnnĩg ĩĩnnĩk, “Ne ꞌcĩ ẽppẽhanoonnu niig hĩ ꞌlimmanniook cĩg nyattaalak ko?”
MRK.9.17	Ma ngaati, õthõõth hinnia ẽẽtĩ umwaa lothippitatõõ aĩ, “ꞌLimmannioohit, haꞌnyahaakii nganiit buulenit caannĩ, hĩnĩngĩtĩ aꞌnyak lori ꞌcĩ abathĩ nẽ hõllõngaa õthõõthĩ. 
MRK.9.18	Nẽ ma ikia aggam lorii ꞌcĩ abathĩ ho buulenit, ẽttẽẽdĩ ĩnõõnnõ looc, aaꞌnyĩk huduu ũtũgĩ nẽ aaꞌnyĩk hadak nyĩgĩt nẽ aaꞌnyĩk hõkõm ẽlẽ kak. Baa haduhaahi nuyyiook cugunnig hitiggiaacõ lori nicci, aꞌnyaman hinnia ĩhõõggõ ũdũt.”
MRK.9.19	Ma nĩngaata, uduhaak Yeesu lothippit ĩĩnnĩk, “Niig eeta ꞌcĩg aitioonnuung lemiiniti tõõ ho, ĩꞌthõng ꞌthẽk hatĩ ningina ꞌcĩ occa harũmẽẽnĩ naag hĩ ngagiit? Nẽ ĩꞌthõng hatĩ ningina ꞌcĩ occa hemeeꞌthuung naa ngagiit? Aꞌnyaktahaangu nganĩĩt buulenit ngaati!”
MRK.9.20	Nĩngĩtĩ aꞌnyahaanĩ nẽẽg buulenit hĩ Yeesu. Ma baa acĩn lorii ꞌcĩ abathĩ Yeesu ho, ikia õtõmõõĩ buulenit hĩdĩĩkoothong hẽttẽẽdĩ looc hẽvẽvvẽr huduu ũtũgĩ. 
MRK.9.21	Ma ho, ijin Yeesu maaꞌnyĩ loholeeco ĩĩnnĩk, “Nganingina ꞌcĩ aayyi nẽẽ hoti ho?”
MRK.9.21	Ẽdẽcĩ maaꞌnyĩ buuletto aĩ, “Nganĩngĩtĩ hĩdĩꞌthẽẽtõ. 
MRK.9.22	Adhuheek ĩnõõnnõ lorii ꞌcĩ abathĩ ho hõdõõkõthĩ ꞌgwoyyiatõõ hode maamĩtõõ hatĩ adiim aruk ĩnõõnnõ. Nẽẽthĩ, má occa adĩmani ꞌgiimwa, tamaatĩheet ngagĩĩt nẽ eleeta.”
MRK.9.23	Ẽdẽcĩ Yeesu ĩnõõnnõ anneek, “Inni nii ĩnnĩhaa nganĩĩt occa adĩmani ꞌgiimwa ho? Ammũjĩ hẽlẽggĩ vẽlẽk hĩ eet ꞌcĩ aꞌnyak lemiinit.”
MRK.9.24	Ma nĩngaata, utulu maaꞌnyĩ loholeeco nĩĩcĩ noho ĩĩ, “Haꞌnyahi naa lemiinit ꞌcĩ hidici haaga, ẽlaa nuun ꞌtoorĩka hĩĩ maka!”
MRK.9.25	Ma baa acĩn Yeesu lothippit ngaatĩ ẽẽjẽhaanĩ hõbõktõ hĩ ĩhõõggõ ojoonu ho, ikia eggerenyeek lori ꞌcĩ abathĩ ho ĩĩnnĩk, “Lorii ꞌcĩ adĩĩtennii ĩĩna nẽ hõllõngaa othoothi ho, haduhaakii naa hanneekii, duhuna ẽllaa cĩ loholeeco nẽ ma ꞌthẽk nga haduhuni ẽllaa cĩnnĩ tarĩ!”
MRK.9.26	Ma ho, urruuo lorii ꞌcĩ abathĩ ho nẽ õtõmõõĩ loholeec gẽrrẽẽt, nĩngĩtĩ aduknaanĩ ũũnnĩkĩ ĩnõõnnõ. Ma nĩngaata, ikia aau loholeec hĩ daakiahiti nẽ baa ĩĩtõ eeta vẽlẽk nĩngaata, “Adaaha!” 
MRK.9.27	Nĩngĩtĩ ẽẽlĩ Yeesu loholeec, aggamĩ aꞌthiit cĩnnĩ nẽ õdõng hĩbĩl ꞌjieena.
MRK.9.28	Ma baa urutaa ꞌcĩ uduhutti Yeesu ꞌcieetõõ hĩ nuyyiook cĩgĩnnĩg, õõt aauto ẽmmẽn nẽ iita ijinit nuyyiooha cĩgĩnnĩg ĩnõõnnõ ĩĩcĩ burki ĩĩttĩk, “Inni hatĩ hanyamaneet ngagĩĩt ngaatĩ hiiggiayyia lori ꞌcĩ abathĩ hata?”
MRK.9.29	Ẽdẽcĩ Yeesu ĩhõõggõ anneek, “Laiinit dioo ꞌcĩ occa iiggiayyu niig lori ꞌcĩ abathĩ hata.”
MRK.9.30	Nĩngĩtĩ ũũnnĩkĩ Yeesu hĩ nuyyiook cĩgĩnnĩg nĩngĩtĩho nẽ edecit ꞌgõõl ꞌcĩ õkõ ꞌGalileea. Baa hõllõngaa adiim Yeesu hagaacõ eeta nĩngĩtĩ õõĩ nẽẽg ko, 
MRK.9.31	hĩnĩngĩtĩ baa alliman nẽẽ nuyyiook cĩgĩnnĩg anneek, “Õhõppõõcanoothĩk hatĩ Ngeertĩ Eeto athĩnĩĩ cĩg eet ꞌcĩg hatĩ õõ aruk ĩnõõnnõ. Nẽ urutaa cĩ waathinniook iyyio, arũgna hatĩ nẽẽ daahĩtha.” 
MRK.9.32	Nẽẽthĩ, baa hõllõngaa athĩhĩ nuyyiooha thõõth ꞌcĩ aduha Yeesu ho nẽ itieelli ngaatĩ ajini ĩnõõnnõ thõõth tĩho.
MRK.9.33	Ma baa iita õdõlanit Yeesu hĩ nuyyiook cĩgĩnnĩg ꞌtaaũn cĩ Kapernaumĩ, ikia ũũk aau nẽẽ ꞌcieetõõ nẽ ijin nuyyiook cĩgĩnnĩg ĩĩnnĩk, “Neegi aa ẽppẽhanoonnu niig aangaani ꞌgõõla?” 
MRK.9.34	Nẽẽthĩ, baa ĩjjaaki nẽẽg, hĩnĩngĩtĩ baa ẽppẽhanõõ ꞌgõõla, hĩnĩngĩtĩ thõõth ꞌcĩ aĩ, nganĩ cobbi hõrggẽẽnaa cĩnĩĩng.
MRK.9.35	Nĩngĩtĩ aayyi Yeesu loota nẽ ũtũvva ꞌthooyyiak ꞌcĩg ĩĩn õmmõtõ hĩ ꞌramma ho nẽ ĩĩnnĩk, “Má adiim eet umwaa uwwattĩ, aꞌnyĩĩk hudtuura nẽ ĩĩ dticciannioohit cĩ ꞌgõõnõgĩ vẽlẽk.”
MRK.9.36	Ma ho, ittiha Yeesu loholeec ꞌcĩ hidici nẽ aaꞌnyĩk hĩbĩl hõrggẽẽnaa cĩnĩĩng. Nĩngĩtĩ õdõngĩ athĩnĩĩ cĩgĩnnĩg nẽ ĩĩnnĩk ĩhõõggõ, 
MRK.9.37	“Ẽẽtĩ ꞌcĩ ẽlẽmĩ loholeec ꞌcĩ hidici ꞌcĩ aaĩ hĩ ciee ꞌthaarĩĩ cĩgannĩg, ẽlẽmma nganĩĩta nẽ ẽẽtĩ ꞌcĩ ẽlẽmma nganĩĩta, hõllõngaa ẽlẽmma nganĩĩt diooni, ẽlẽmĩ eet baa ĩꞌthõõannaa nganĩĩt buúk.”
MRK.9.38	Baa aduhaak Yõaannẽ Yeesu anneek, “ꞌLimmannioohit, baa hadtuuhanna naag eet umwa iiggia loriẽẽt ꞌcĩg abathĩ ꞌthaarĩĩ cugunnig nẽ hĩĩttĩha ĩnõõnnõ bĩlõ, hĩnĩngĩtĩ hõllõngaa ĩĩn nẽẽ eet cĩnaac.”
MRK.9.39	Nĩngĩtĩ annẽẽkĩ Yeesu ĩhõõggõ, “Ma habĩllu ĩnõõnnõ, hĩnĩngĩtĩ aitiõõ eet umwaa ꞌcĩ adĩman thõõth ꞌcĩ ĩnaat eeta ꞌthaarĩĩ cĩgannĩg nẽ õthõõtha nganĩĩt ꞌbuth tõõ. 
MRK.9.40	Hĩnĩngĩtĩ ẽẽtĩ ꞌcĩ hõllõngaa abũrreet ngagĩĩta, ĩĩn nẽẽ eet cĩnaac. 
MRK.9.41	Haduhaakuung naa ngagiit thõõth dĩdĩ, má aaꞌnyuung ẽẽtĩ umwaa maam ꞌcĩg ahuddu ꞌthaarĩĩ cĩgannĩg, hĩnĩngĩtĩ iiginnu niig cĩg Krĩstõ, ammũda hatĩ eet tĩho ꞌbaaninit cĩnnĩ.”
MRK.9.42	“Nẽ má aaꞌnyĩk ẽẽtĩ umwaa loholeec hõrggẽẽnaa cĩ lõhõlĩ iccig ẽlẽmma nganĩĩt ko hĩdĩman ꞌthẽccan, occa abũnnaa ngaatĩ hẽcẽbẽẽkĩ bẽẽ cobbi iꞌnyiaawaa cĩ eet tĩho nẽ hudhukteek bũlũcatõõ. 
MRK.9.43	Má aaꞌnyi nganiit aꞌthiiti cunni dĩman ꞌthẽccan, ꞌtẽẽdak tuu. Mẽẽn ngaatĩ adukni rũgẽtaa ꞌcĩ aalla ooo aꞌnyahi aꞌthiit hõdẽẽthõng, hĩllõõan ngaatĩ aꞌnyahĩ athĩn vẽlẽk nẽ uuhu ꞌgwoyyiatõõ ꞌcĩ aalla ooo,
MRK.9.44	ngaatĩ ‘aattiyyi huluta ꞌcĩg hõllõngaa adaahĩ nẽ hõllõngaa adĩĩtĩ ꞌgwaa ũdũt.’ 
MRK.9.45	Nẽ má aaꞌnyi nganiit ꞌthõõtĩ cunni dĩman ꞌthẽccan, ꞌtẽẽdak tuu. Mẽẽn ngaatĩ ahuulẽnĩĩ nẽ uduhunuu rũgẽt ꞌcĩ aalla ooo, hĩllõõan ngaatĩ aꞌnyahĩ ꞌthoo vẽlẽk nẽ udhuhoothihuu ꞌgwoo ꞌcĩ aalla ooo, 
MRK.9.46	ngaatĩ ‘aattiyyi huluta ꞌcĩg hõllõngaa adaahĩ nẽ hõllõngaa adĩĩtĩ ꞌgwaa ũdũt.’ 
MRK.9.47	Má eterꞌtheeki nganiit hẽbẽrẽẽcĩ cunni dĩman ꞌthẽccan, ꞌtõkõcaak tuu, hĩnĩngĩtĩ mẽẽn ngaatĩ adukni habuccieet cĩ Nyekuci hatĩ aꞌnyahi hebereec hõdẽẽthõng hĩllõõan ngaatĩ aꞌnyahĩ hẽbẽrĩ ꞌramma nẽ udhuhoothihuu ꞌgwoyyiaa ꞌcĩ aalla ooo, 
MRK.9.48	ngaatĩ
MRK.9.48	“ ‘Aattiyyi huluta ꞌcĩg hõllõngaa adaahĩ
MRK.9.48	nẽ hõllõngaa adĩĩtĩ ꞌgwaa ũdũt.’
MRK.9.49	Ammũda hatĩ eeta vẽlẽk ꞌcannan ꞌgwoyyia.
MRK.9.50	“Ĩĩn immilla ꞌgii ꞌcĩ abũnnaa, nẽẽthĩ, má iittiõõ hõllõngaa ammũccarĩĩ, occa hatĩ aaꞌnyiku niig hikia hũmmũccar tarĩ hutuno? Aꞌnyahit muhẽẽnĩt hõrggẽẽnaa cunuung hũbũna haau hĩ immilla nẽ aauttu lõꞌngõõc hĩ ꞌgoonogu.”
MRK.10.1	Baa ikia ũtũngeek Yeesu looc cĩ Kapernaumĩ nẽ ũũk ĩĩcĩ looc cĩ ꞌJudeea nẽ ũũk abaahĩ lĩĩl cĩ hidioo cĩ ꞌJõrdanĩ. Baa aalla aluttiaak lothippiti cobbi gẽrrẽẽt ĩnõõnnõ tarĩ, nĩngĩtĩ allimanĩ ĩhõõggõ hĩ gõõng hõdõõkõthĩ.
MRK.10.2	Ma nĩngaata, iita ummuddieek Variꞌtheei ũgẽẽgĩ ĩnõõnnõ nẽ ĩttĩmanit ngaatĩ ajini annẽẽkĩ, “Ẽlẽmĩ nyattalĩ ngaatĩ occa õõgĩ ẽẽtĩ ngaa cĩnnĩ?”
MRK.10.3	Ma ho, ẽdẽc Yeesu ĩhõõggõ ĩĩnnĩk, “Aduhaakuung baa nyattalĩ cĩ Mũũꞌtha ngagiit anneekuung neegi?”
MRK.10.4	Ẽdẽcĩ nẽẽg Yeesu anneek, “Baa ẽlẽmaakĩ Mũũꞌtha eet ꞌcĩ maacĩ hẽtẽhẽẽd waraga ꞌcĩ tũbũrẽẽttõ nẽ õõg ngaa.”
MRK.10.5	Nĩngĩtĩ annẽẽkĩ Yeesu ĩhõõggõ, “Hĩnĩngĩtĩ baa okommuung ngagiit ooti, ĩnõõ ꞌcĩ eheedikuung Mũũꞌtha nyattal icci ho. 
MRK.10.6	Nẽẽthĩ, nganĩngĩtĩ ꞌthianaanĩt ꞌcĩ ẽhẽnytaanĩ Nyekuci looc, ‘Baa ẽhẽnyta nẽẽ eet ꞌcĩ maacĩ hĩ ngaa ꞌcĩ ngayyi.’
MRK.10.7	Nẽ tarĩ ĩĩ, ‘Hĩnĩngĩtĩ thõõth icci, ũũnnĩk hatĩ ẽẽtĩ maaꞌnyĩ hĩ aattĩnnĩ nẽ õõt ũrũmtĩ hĩ ngaa cĩnnĩ, 
MRK.10.8	nẽ iita ĩĩtõ eeta ꞌcĩg ĩĩn ꞌramma ho ẽlẽ hõdẽẽthõng.’ Nẽẽthĩ, iittiõõ nẽẽg hõllõngaa ĩĩn ꞌramma tarĩ, ĩĩtõ ẽlẽ hõdẽẽthõng.
MRK.10.9	Nẽẽthĩ, ꞌgii baa ũrũm Nyekuci ẽlẽk, anneek eet umwa ma heꞌngeri.”
MRK.10.10	Ma baa oboddioothĩ Yeesu hĩ nuyyiook cĩgĩnnĩg ꞌcieetõõ tarĩ, iita ijinit nuyyiooha ĩnõõnnõ thõõth cĩ tũbũrẽẽttõ ho. 
MRK.10.11	Ẽdẽcĩ Yeesu ĩhõõggõ anneek, “Ẽẽtĩ ꞌcĩ õõg ngaa cĩnnĩ nẽ ũꞌthũwana umwa tarĩ, adĩman ẽẽtĩ tĩho ꞌthẽccan ngaatĩ ũũnnĩkĩ ngaa cĩnnĩ baa oou. 
MRK.10.12	Nẽ ꞌgõõlaa cĩ buúk, ngaa ꞌcĩ abũrĩ maac cĩnnĩ nẽ ũũk ũꞌthũwanĩ tarĩ, adĩman nẽẽ buúk ꞌthẽccan.”
MRK.10.13	Baa aꞌnyahaak eeta Yeesu lõhõlĩ ꞌcĩg kidicig, hátĩ hikia haggatan ĩhõõggõ, hataadĩk athĩn cĩgĩnnĩg eleetinii cĩggĩĩng. Au hinnia eggerꞌnyeek nuyyiooha eet thõng. 
MRK.10.14	Ma baa õrõõta Yeesu thõõth icci ho, ikia ĩlĩĩlĩ nẽẽ nẽ ĩĩnnĩk nuyyiook, “Aanytĩk lõhõlĩ hiita hĩ nganĩĩta, ma halaammu ĩhõõggõ, hĩnĩngĩtĩ adiim habuccieet cĩ Nyekuci eet ꞌcĩg aattĩg hĩ lohollia cieegi. 
MRK.10.15	Haduhaakuung naa ngagiit thõõth dĩdĩ, má hõllõngaa ẽlẽmĩ ẽẽtĩ habuccieet cĩ Nyekuci haau hĩcĩ ẽlẽmĩ loholeec ꞌcĩ hidiciẽẽnĩ, aitiõõ hatĩ hõllõngaa aduhun nẽẽ habuccieet cĩ Nyekuci ũdũt.” 
MRK.10.16	Ma nĩngaata, arabũũt Yeesu lõhõlĩ athĩnĩĩ cĩgĩnnĩg nẽ ataadĩk athĩn ootinii cĩggĩĩng, nĩngĩtĩ aggatanĩ ĩhõõggõ.
MRK.10.17	Ma baa iꞌthianaaĩ Yeesu weet, avvira hinnia ẽẽtĩ umwaa hikia hakat huruꞌnyia muumaa cĩnnĩ nẽ ĩĩnnĩk, “ꞌLimmannioohit ꞌcĩ abũnnaa, hadĩmani occa naa hutuno, hátĩ hũmmũda rũgẽt ꞌcĩ aalla ooo?”
MRK.10.18	Ẽdẽcĩ hinnia Yeesu ĩnõõnnõ anneek, “Aũyyaa nii nganĩĩt anneeka habũnnaa inni? Aitiõõ ẽẽtĩ ꞌcĩ abũnnaa tõõ, Nyekuc dioo ꞌcĩ abũnnaa. 
MRK.10.19	Aga nii tilooinit ꞌcĩ aĩ, ma haruhi, ma hattihi ngaa cĩ eet umwa, ma hĩgõrꞌthĩ, ma haddangaahi, ma higgooli, tingõlĩ maaꞌnyu hĩ ngaanu?”
MRK.10.20	Ma ho, ẽdẽc ẽẽtĩ nicciee Yeesu anneek, “ꞌLimmannioohit, baa hũꞌthũũtĩ naa tilooinit icci ẽlẽk nganĩngĩtĩ halĩꞌthaanĩ.”
MRK.10.21	Nĩngĩtĩ akannĩ Yeesu ĩnõõnnõ hẽbẽrĩ jurrung mĩnnaniitta nẽ ĩĩnnĩk, “Adiimi nii ꞌgii hõdẽẽthõng diooni ꞌcĩ nga uunnihi niina. Bĩĩt tũũõĩ hẽlẽggĩ vẽlẽk ꞌcĩg aꞌnyahi niina nẽ eꞌngereehu ꞌrabbẽẽt tĩko eet ꞌcĩg ĩĩn hullaha, nẽẽthĩ hátĩ aꞌnyahu baliinit cunni hẽẽtahujjieen nẽ õbõda ikia ũnũa nganĩĩta.”
MRK.10.22	Ma baa athĩhĩ ẽẽtĩ nicciee thõõth icci ho, uꞌngurruunyi muum cĩnnĩ nẽ ũtũhũĩ ũũk mothiitta, hĩnĩngĩtĩ baa aballi nẽẽ gẽrrẽẽt.
MRK.10.23	Ma ho, ubbuud Yeesu looc nẽ ĩĩnnĩk nuyyiook cĩgĩnnĩg, “Õkõmĩ gẽrrẽẽt ngaatĩ adukni balliooha habuccieet cĩ Nyekuci!”
MRK.10.24	Ma nĩngaata, iita aꞌngalilli nuyyiooha, hĩnĩngĩtĩ thõõth cĩnnĩ ho gẽrrẽẽt. Ma ho, õthõõth Yeesu tarĩ ĩĩ, “Lõhõlẽẽtĩg, õkõmĩ gẽrrẽẽt ngaatĩ adukni ẽẽtĩ habuccieet cĩ Nyekuci! 
MRK.10.25	Ammũjĩ ngaatĩ occa adukni nyaakaalĩ hutuli cĩ lĩbbĩraaõ hĩllõõan ngaatĩ occa adukni ẽẽtĩ ꞌcĩ aballi habuccieet cĩ Nyekuci.”
MRK.10.26	Baa nẽ ikia ubulan nuyyiook thõõth ciee gẽrrẽẽt hĩllõõan. Nĩngĩtĩ ajinõõnĩ nẽẽg ẽmmẽn aĩnnĩ, “Ma aaĩ thõõth ciee hoti, nẽẽthĩ occa hatĩ ĩĩ nganĩ ꞌcĩ eelliaa ho?”
MRK.10.27	Ẽggẽlẽẽm hinnia Yeesu nuyyiook nẽ ĩĩnnĩk, “Õkõmĩ thõõth ciee hĩ eeta, nẽẽthĩ, aitiõõ ꞌgii ꞌcĩ aꞌnyaman Nyekuc tõõ, hĩnĩngĩtĩ ammũjĩ hẽlẽggĩ vẽlẽk hĩ ĩnõõnnõ.”
MRK.10.28	Ma baa ho, ẽdẽc Pẽẽtũrũ ĩnõõnnõ ĩĩnnĩk, “Cĩĩn nõõ, má ngagĩĩt baag hũtũngteeha hẽlẽggĩ vẽlẽk nẽ hunuyyi nganiit ko?”
MRK.10.29	Ẽdẽcĩ Yeesu ĩhõõggõ anneek, “Haduhaakuung dĩdĩ, má ũũnnĩk eet umwaa õlõ cĩnnĩ, hĩ ngõõnõgĩ, hĩ ꞌgõtõõnõgĩ, hĩ maaꞌnyĩ hode hĩ aattĩnnĩ, hĩ lõhõlĩ hode hĩ manẽẽn, hĩnĩngĩtĩ nganĩĩt hĩ nyeemuut ꞌcĩ abũnnaa, 
MRK.10.30	ammũda hatĩ nẽẽ ꞌbaaninit tabattĩ ꞌmiia hõdẽĩ, ammũda hatĩ manẽẽn hĩ ꞌgõtõõnõgĩ hĩ ngõõnõgĩ hĩ ngaaggi hĩ lõhõlĩ hĩ manẽẽna, tananga hũmmũda hatĩ nẽẽ pĩĩrnanĩt buúk nẽ urutaa cĩ daahĩthõõ aku hatĩ ammũda nẽẽ rũgẽt ꞌcĩ alla ooo. 
MRK.10.31	Nẽẽthĩ, eeta ꞌcĩg mẽẽlĩg ꞌcĩg ĩĩn ꞌyioko eet ꞌcĩg oou, au hatĩ ĩĩn eet ꞌcĩg adtuurna nẽ ꞌcĩg mẽẽlĩg ꞌcĩg adtuurna ꞌyioko ho, au hatĩ ĩĩn eet ꞌcĩg oou.”
MRK.10.32	Baa uwwattĩ Yeesu ẽdẽcĩ ꞌgõõl hĩ nuyyiook cĩgĩnnĩg õõ ĩĩcĩ ꞌJeruꞌthalẽmĩ. Nẽ baa abulan nuyyiook thõõth ꞌcĩ õkõõĩ Yeesu ꞌJeruꞌthalẽma ho gẽrrẽẽt, nĩngĩtĩ abarti eeta ꞌcĩg anũa ĩhõõggõ uruta buúk. Ma nĩngaata tarĩ, ũũhĩ nẽẽ nuyyiook ꞌcĩg ĩĩn õmmõtõ hĩ ꞌramma ho ngadiiha nẽ ũũk uduhaak thooꞌthiok ꞌcĩg hatĩ õõ edeeꞌnyiak ĩnõõnnõ ꞌJeruꞌthalẽma. 
MRK.10.33	Baa aduhaak nẽẽ nuyyiook anneek, “Ĩthĩktõ, hõõ ꞌyioko naag ꞌJeruꞌthalẽma, ngaatĩ hatĩ õkõ õhõppõõcanõõthĩkĩ Ngeertĩ Eeto makayyiook cĩg paadĩrꞌnyaannu hĩ ꞌlimmanniook cĩg nyattal cĩ Mũũꞌtha. Etteedĩk hatĩ nẽẽg ĩnõõnnõ daahĩth nẽ aanytĩk eet ꞌcĩg hõllõngaa ĩĩn ꞌJudeei, 
MRK.10.34	ꞌcĩg hatĩ õõ õdõõm ĩnõõnnõ nẽ uttuurrik ammũt nẽ uukito nẽ õõt uruhit hadaak thõng. Ma hatĩ urutaa cĩ waathinniook iyyio, arũgna hatĩ nẽẽ daahĩtha.”
MRK.10.35	Baa au lohollia cĩg ꞌThebedeeo ꞌJeemithi hĩ Yõaannẽ ammũdaak Yeesu nẽ ijinit ĩnõõnnõ ĩĩttĩk, “ꞌLimmannioohit, hadiimmi naag nganiit dticcaneeheet ꞌgiimwa ꞌcĩ hajinni nganiita.”
MRK.10.36	Ma ho, ijin Yeesu ĩhõõggõ ĩĩnnĩk, “Atabbu niig hĩ nganĩĩt neegi?”
MRK.10.37	Ẽdẽcĩ nẽẽg Yeesu anneek, “Aaꞌnyeet ngagĩĩt haau umwaa attiaa cunni ĩcobbi nẽ aau umwaa ĩĩcĩ aꞌthiit ꞌcĩ hidici bulẽẽttaa cĩ makaaꞌthĩt cunni.”
MRK.10.38	Ma nĩngaata, uduhaak Yeesu ĩhõõggõ ĩĩnnĩk, aitiõõ niig hõllõngaa agayyu ꞌgii ꞌcĩ ajinnu niig ko. Occa ũũlũyyu niig ngaatĩ ahuddu hooppo cĩ ꞌcannan ꞌcĩ hatĩ hahudi naa ho, hode occa aggammu baattithimo hĩcĩ hatĩ haggami naa ho?
MRK.10.39	Nĩngĩtĩ ẽdẽcĩ ꞌJeemithi hĩ Yõaannẽ aĩnnĩ, “Eeĩ, occa haggamma.”
MRK.10.39	Ma ho, uduhaak Yeesu ĩhõõggõ ĩĩnnĩk, “Abũnnaa, ahũdeennu hatĩ niig hooppoa ꞌcĩ hatĩ hahũdẽẽnĩ naana nẽ hatĩ aggamtu baattithimo ꞌcĩ haggami naana. 
MRK.10.40	Nẽẽthĩ, aitiõõ naa hõllõngaa haꞌnyahi makaaꞌthĩt ꞌcĩ occa hẽbẽraanĩ eet ꞌcĩ occa aaĩ ĩĩcĩ aꞌthiit caannĩ cobbi, hode eet ꞌcĩ occa aaĩ ĩĩcĩ aꞌthiit caannĩ ꞌcĩ hidici. Aꞌnyahit dtaabĩta cieeg eet ꞌcĩg eberria ẽlẽk nẽ Nyekuc dioo ꞌcĩ ẽbẽra ho.”
MRK.10.41	Ma baa athĩhĩ nuyyiooha ꞌcĩg ĩĩn õmmõtõ ho thõõth icci ho, iita iliiliyyieek nẽẽg ꞌJeemith hĩ Yõaannẽ. 
MRK.10.42	Nĩngĩtĩ avvaanĩ Yeesu ĩhõõggõ vẽlẽk hõdẽĩ nẽ ĩĩnnĩk, “Agayyu niig habuẽẽtĩĩ ꞌcĩg eet ꞌcĩg hõllõngaa ĩĩn ꞌJudeei, arratan nẽẽg eet cĩggĩĩng nẽ aanytĩk makayyiooha cĩggĩĩng makaaꞌthĩt cĩnĩĩng hagaĩ. 
MRK.10.43	Ma haaꞌnyiku thõõth icci haau hõrggẽẽnaa cunuung. Nẽ ma adiim ẽẽtĩ umwaa ĩĩn makayyioohit cunuung, aꞌnyĩĩk ĩnõõnnõ hĩĩ dticciannioohit cĩ ꞌgõõnõgĩ vẽlẽk, 
MRK.10.44	nẽ ma adiim ẽẽtĩ umwaa uwwattẽẽkĩ ꞌgõõnõgĩ, aꞌnyĩĩk nõõ hĩĩ appahaca cĩ eet vẽlẽk. 
MRK.10.45	Hĩnĩngĩtĩ baa hõllõngaa aku Ngeertĩ Eeto loota nĩnga, hiita hidticattoothĩk eeta, baa aku nẽẽ, hátĩ hidticanoothĩk eet nẽ aaꞌnyĩk rũgẽt cĩnnĩ hẽẽlaĩĩ eet vẽlẽk.”
MRK.10.46	Baa iita õdõlanit Yeesu hĩ nuyyiook cĩgĩnnĩg ꞌJeriko. Ma baa ĩtĩngaacõ nẽẽ hĩ nuyyiook cĩgĩnnĩg hĩ lothippit ꞌcĩ baa arũmĩ hĩ ĩnõõnnõ ũtũngteek ꞌJeriko, õõt ummuddioothĩk rubenniaahit umwa ꞌcĩ haĩ Bartimeeo ngeertĩ eet ꞌcĩ haĩ Timeeo, iccioloongan ꞌgõõla ngadiiha ala eet. 
MRK.10.47	Ma baa athĩhĩ nẽẽ aĩ Yeesu cĩ Naaꞌtharẽtĩ ꞌcĩ õkõ ho, iꞌthianaaĩ ũtũvvõ moloohaa cobbi ĩĩ, “Yeesu! Ngeertĩ Daavide,
MRK.10.48	Baa eggerenyeek hinnia eeta ꞌcĩg mẽẽlĩg ĩnõõnnõ anneek, “ꞌJaahõ!” Nẽ baa aalla avvĩ Bartimeeo moloohaa cobbi gẽrrẽẽt noho aĩ, “Ngeertĩ Daavide, tamaatĩhaa nganĩĩta!”
MRK.10.49	Ma ho, ĩbĩl Yeesu nẽ uduhaak eet ĩĩnnĩk, “Utuvuyyia da ho ĩnõõnnõ hikia ngaati.” Ma ho, utuvvuyyia eeta rubenniaahit ĩĩttĩk, “Talõ, tĩnga ꞌjieena, avvĩyyĩ Yeesu nganiita.” 
MRK.10.50	Nĩngĩtĩ adhuhẽẽkĩ nẽẽ cẽrẽm ꞌcĩ ahimit ẽllaa cĩnnĩ ngadiiha nẽ ĩꞌngõth ꞌjieena ũũk hĩ Yeesu.
MRK.10.51	Ma ho, ikia ijin Yeesu rubenniaahit ĩĩnnĩk, “Adiimi nii hadaki naa nganiit neegi?”
MRK.10.51	Ẽdẽcĩ nẽẽ Yeesu anneek, “ꞌLimmannioohit, hadiimi hacĩnĩ tarĩ.”
MRK.10.52	Nĩngĩtĩ aduhaakĩ Yeesu ĩnõõnnõ annẽẽkĩ, “Bĩtõ, aaꞌnyi nganiit lemiiniti cunni bũna.” Ma hĩdĩĩkoothong ĩcĩnĩ nẽẽnĩ, nĩngĩtĩ ẽdẽcĩ ꞌgõõl anũõõꞌthĩ Yeesu.
MRK.11.1	Ma baa õbõktĩ Yeesu hĩ nuyyiook cĩgĩnnĩg õdõlanit ꞌJeruꞌthalẽm, iita uppwaattak ꞌtaaũnniook ꞌcĩg haĩ Bẽthvaje hĩ Bẽthani Muuraa cĩ Olivi. Ma nĩngaata, ikia ĩꞌthõ Yeesu nuyyiook cĩgĩnnĩg ꞌramma hutuattĩ hõõt ĩĩcĩ oou. 
MRK.11.2	Baa aduhaak Yeesu ĩhõõggõ anneek, “Õõt õlõõ ꞌcĩ acinooꞌthu hata nẽ ma uduhuttu, ammũdoothiku hatĩ thigir ꞌcĩ hidici ꞌcĩ ecebbi ꞌcĩ nga hõtõõĩ eet umwaa ũdũt. Õõgta noho nẽ aꞌnyaktaau ngaati. 
MRK.11.3	Má ajinnuung eet umwaa anneekuung, ‘Ne ꞌcĩ adĩmannu ho?’ Uduktaak ĩĩttĩk, ‘Adiim Makayyioohiti thigir nẽ õbõdaanĩ hatĩ hĩdĩĩkoothong.’ ”
MRK.11.4	Nĩngĩtĩ õõ ammũdõõthĩkĩ nuyyiooha cĩg Yeesu ho thigir tĩho dĩdĩ, ecebbi hattũũga ꞌgõõla. Ma baa aĩ hõõgtawa nẽẽg thigir ko, 
MRK.11.5	ajin hinnia eeta ũgẽẽgĩ ꞌcĩg baag abĩlĩ nĩngaata ĩhõõggõ anneek, “Ne ꞌcĩ adĩmannu niig hataa? Õõgannu thigir nicciaa inni?”
MRK.11.6	Ma ho, edecit nuyyiooha ꞌgõõlaa ĩbaa aduhaakĩ Yeesu ĩhõõggõ, nĩngĩtĩ ẽlẽmaakĩ eeta tĩko ĩhõõggõ thigir hootti. 
MRK.11.7	Ma baa ootti nẽẽg thigir aꞌnyaktoothĩk Yeesu, õõt ataaddik ceremwa cĩggĩĩng bahuucaa cĩ thigiiro, nĩngĩtĩ ataadõõthĩkĩ Yeesu bahuuca lokora. 
MRK.11.8	Baa mẽẽlĩg eeta ꞌcĩg aara ceremwa cĩggĩĩng ꞌcĩg bungẽẽttak nẽ eteettik ꞌgõõla nẽ tarĩ eteettik ũgẽẽgĩ taba ꞌcĩg ẽꞌngẽdda mõrẽẽnĩtõõ. 
MRK.11.9	Baa awacak eeta ꞌcĩg baag uwwattĩ hĩ ꞌcĩg au uruta vẽlẽk aĩ,
MRK.11.9	“Hubuluthit Nyekuc!”
MRK.11.9	“Aꞌnyĩĩk Nyekuc haggatan eet ꞌcĩ aku ꞌthaarĩĩ cĩg Makayyiookto!”
MRK.11.10	“Aꞌnyĩĩk Nyekuc haggatan habuccieet ꞌcĩ hatĩ aku hĩ baangeet cĩnaac Daavide!”
MRK.11.10	“Hĩdĩhĩthĩt Nyekuc ꞌcĩ aaĩ hẽẽtahujjieen!”
MRK.11.11	Ma baa õdõlan Yeesu ꞌJeruꞌthalẽm, ũũk uduhun nẽẽ ꞌCieeth cĩ Nyekuci
MRK.11.12	Ma baa loohoth cĩnnĩ, baa ũtũngteek Yeesu hĩ nuyyiook cĩgĩnnĩg Bẽthani, ikia adak ĩnõõnnõ magĩthĩ. 
MRK.11.13	Nĩngĩtĩ acĩnõõꞌthĩ ꞌmũũnĩc umwa ꞌcĩ dhudhungik bõllõõha ꞌrẽẽna, ma aĩ hũũk hĩcĩn ko, ammũdoothĩk hinnia nga hõddõngõt buúk, hĩnĩngĩtĩ baa hõllõngaa nyĩlõk ꞌcĩ abbiirri ꞌmũũnĩ niccia. 
MRK.11.14	Ma nĩngaata, ĩccĩĩn Yeesu ꞌmũũnĩc nicci ĩĩnnĩk, “Hiꞌthihi hatĩ eet umwa ꞌcĩ aduki tarĩ ũdũt!” Nẽ baa athĩhĩ nuyyiooha cĩgĩnnĩg ĩnõõnnõ muguruur.
MRK.11.15	Ma baa õdõlanit Yeesu hĩ nuyyiook cĩgĩnnĩg ꞌJeruꞌthalẽm, ũũk uduhun nẽẽ halaangatõõ cĩ ꞌCieeth cĩ Nyekuci nẽ ũũk itiggiawaak tuuyyiok ꞌcĩg baag ũũtẽnĩ ijjio cĩggĩĩng vẽlẽk battaala. Baa ebelluukan nẽẽ tẽrẽmẽẽjĩt cĩg eet ꞌcĩg appak ꞌrabbẽẽta hĩ dtaabĩt cĩg eet ꞌcĩg ũũtẽnĩ ngabuuthiꞌnya,
MRK.11.16	nẽ hõllõngaa ẽlẽmaakĩ eet umwa ngaatĩ irrionganĩ ꞌgiimwa halangatõõ cĩ ꞌCieeth cĩ Nyekuci. 
MRK.11.17	Nĩngĩtĩ allimanĩ eet annẽẽkĩ, “Aĩ Nyekuci ꞌBuuhaa cĩnnĩ,
MRK.11.17	“ ‘Haĩ hatĩ ꞌCieeth caannĩ,
MRK.11.17	ꞌCieeth cĩ Laiitto, ꞌcĩ alaiini eeta vẽlẽk cĩg loonyinu.’
MRK.11.17	Auunnu hinnia niig aarru hĩĩ ‘nĩngĩtĩ aguꞌthẽẽnĩ igorriaaha!’ ”
MRK.11.18	Ma baa athĩhĩ makayyiooha cĩg paadĩrꞌnyaannu hĩ ꞌlimmanniook cĩg nyattal cĩ Mũũꞌtha thõõth icci ho, iita atarrabanit ꞌgõõl ꞌcĩ adiim aruhi Yeesu. Nẽ baa itieelli nẽẽg ĩnõõnnõ, hĩnĩngĩtĩ baa mẽẽlĩg eeta ꞌcĩg abulan ꞌlimmanĩ cĩnnĩ ho gẽrrẽẽt.
MRK.11.19	Ma baa ĩĩ ꞌjiaatĩn lõõcĩ, uduhutta Yeesu hĩ nuyyiook cĩgĩnnĩg ꞌtaaũnaa cĩ ꞌJeruꞌthalẽmĩ battaala.
MRK.11.20	Ma baa loohoth cĩnnĩ ngerrenita, baa nga õvvõ Yeesu hĩ nuyyiook cĩgĩnnĩg ꞌgõõlaa, iita udtuukta nuyyiooha cĩgĩnnĩg ꞌmũũnĩc ngaatĩ õdõhõknĩ ĩꞌthõng hõdõlan cõrrẽẽna. 
MRK.11.21	Ĩko nẽẽ nga ammuhoothi Pẽẽtũrũ thõõth baa accĩĩnĩ Yeesu ꞌmũũnĩc, nĩngĩtĩ aduhaakĩ Pẽẽtũrũ Yeesu annẽẽkĩ, “Cĩĩn nõõ ꞌlimmannioohit, ꞌmũũnĩc baa acciinni nii ciee õdõhõk kak ko!”
MRK.11.22	Ma nĩngaata, uduhaak Yeesu nuyyiook ĩĩnnĩk, “Aꞌnyahit lemiinit hĩ Nyekuc. 
MRK.11.23	Haduhaakuung naa ngagiit thõõth dĩdĩ, má aduhaak ẽẽtĩ umwaa muur icci anneek, ‘Bĩĩt dhuhoothĩk bũlũcatõõ,’ nẽ hõllõngaa akidan ꞌthĩnĩtatõõ cĩnnĩ nẽ ẽlẽm ĩĩ, ĩĩn hatĩ thõõth ꞌcĩ aduha nẽẽ ho dĩdĩ, aku ꞌthẽk hatĩ ĩĩn thõõth tĩho dĩdĩ. 
MRK.11.24	Nẽ haduhaakuung naa ngagiita, ꞌgii ꞌcĩ ajinnu niig laiitta, elemit ĩĩtõ ammũdaannu ꞌthẽk hatĩnĩ nẽ hatĩ ĩĩ ꞌgii tĩho cunuung. 
MRK.11.25	Nẽẽthĩ má alaiinnu, atamaattik nõõ eet ꞌcĩg adĩmannuung ngagiit ꞌbuth, hátĩ hatamaatihuung Maaꞌnyu ꞌcĩ aaĩ hẽẽtahujjieen ngagiit buúk, hĩnĩngĩtĩ ꞌthẽccanẽẽt cugguung. 
MRK.11.26	Nẽẽthĩ, má hõllõngaa ammaanniku niig eet ꞌcĩg adĩmannuung ngagiit ꞌbuth, aitiõõ hatĩ Maaꞌnyu ꞌcĩ aaĩ hẽẽtahujjieen hõllõngaa ammaannĩk ꞌthẽccanẽẽt cugguung buúk.”
MRK.11.27	Iita oboddia Yeesu hĩ nuyyiook cĩgĩnnĩg ꞌJeruꞌthalẽma, ma nĩngaata, ikia õtõ Yeesu halangatõõ cĩ ꞌCieeth cĩ Nyekuci. Nĩngĩtĩ au ajini makayyiooha cĩg paadĩrꞌnyaannu hĩ ꞌlimmanniook cĩg nyattal cĩ Mũũꞌtha hĩ makayyiook cĩg eetuk ĩnõõnnõ. 
MRK.11.28	Baa ajin nẽẽg Yeesu anneek, “Makaaꞌthĩt ꞌcĩ attiha nii ngaana ꞌcĩ adticanĩĩ hẽlẽggĩ iccig ko? Nganĩ ꞌcĩ aaꞌnyi nganiit makaaꞌthĩt icci ho?”
MRK.11.29	Ẽdẽcĩ Yeesu ĩhõõggõ anneek, “Ĩꞌnya da hijinuung naa buúk ngagiit thõõth hõdẽẽthõng. Má ẽdẽccaangu jurrung, haduhaakuung thĩ hatĩ naa buúk ngagiit makaaꞌthĩt ꞌcĩ hadticanĩĩ hẽlẽggĩ iccig ko. 
MRK.11.30	Uduktaahaangu da, aku baa baattithimo cĩ Yõaannẽ hẽẽtahujjieen hĩ Nyekuc hode aku hĩ eet ꞌcĩ holli õõ haaga?”
MRK.11.31	Nĩngĩtĩ ahĩkĩĩmanĩ nẽẽg nyaagwaana aĩnnĩ, “Hanneek occa ne? Má haĩ hĩĩttĩk, ‘Baa aku baattithimo cĩ Yõaannẽ hẽẽtahujjieen,’ anneekeet hinnia hatĩ, ‘Nẽ thĩ baa hõllõngaa elemmu niig Yõaannẽ inni?’ 
MRK.11.32	Nẽ ꞌgõõlaa umwaanĩ, baa ẽlẽmĩ eeta cieeg ngaatĩ ĩĩnnĩ Yõaannẽ põrõvẽtaac. Nẽẽthĩ, occa hõllõngaa haĩ eet cĩ holli õõ haaga, ꞌcĩ aaꞌnyĩk ĩnõõnnõ makaaꞌthĩt ꞌcĩ aggamẽẽkĩ eet baattithimo ho.”
MRK.11.33	Ma ho, ĩĩttĩk nẽẽg Yeesu, “Aitiõõ hõllõngaa hagayyĩa naaga.”
MRK.11.33	Nĩngĩtĩ annẽẽkĩ Yeesu ĩhõõggõ buúk, “Hõllõngaa thĩ haduhaakuung naa buúk ngagiit, eet iina ꞌcĩ aaꞌnyaa nganĩĩt makaaꞌthĩt ꞌcĩ hadticanĩĩ thooꞌthiok iccig ko.”
MRK.12.1	Baa iꞌthianaanĩ Yeesu aduhaak makayyiook cĩg ꞌJudeei thõõth ꞌcĩ awantoothĩk anneek, “Baa aaĩ ẽẽtĩ umwaa ꞌcĩ atiboolan hẽẽn cĩg viinoaak,
MRK.12.2	Ma baa õdõlanit waathinniooha cĩg janiittak, ikia ĩꞌthooĩk nẽẽ dticciannioohit hũũk hĩ bekiook, hátĩ haanytĩk baattĩ manu viino cĩnnĩ. 
MRK.12.3	Baa õõ hinnia aggam bekiooha tĩko dticciannioohit thõng nẽ uukito gẽrrẽẽt nẽ alahatteek hõbõdõõthĩ athĩnĩ ꞌtẽl. 
MRK.12.4	Ma ho, ĩꞌthõ baattĩ manu dticciannioohit umwa tarĩ, aalla hinnia õõ uuk niccia buúk nẽ ohoddia õõ lokor, õdõõm ĩnõõnnõ nẽ ĩdĩmanit ꞌbuth ngaaoniitta. 
MRK.12.5	Baa aalla ĩꞌthõ baattĩ manu dticciannioohit umwa tarĩ noho, õõ hinnia aruk ĩnõõnnõ hadaak. Nẽ aalla aku ĩꞌthõ baattĩ manu dticcianniook ũgĩ ꞌgõõlaa nĩĩcĩ dioo noho, õõ hinnia uuk ũgĩ nẽ uruhit ũgĩ thõng.
MRK.12.6	“Baa nga aꞌnyak baattĩ manu ngeerĩnĩ hõdẽẽthõng ꞌcĩ ammĩnan nẽẽ gẽrrẽẽt. Ma baa urutaa cĩ thooꞌthiok iccig vẽlẽk, ikia aattĩ ĩꞌthõ nẽẽ ngeerĩnĩ dẽẽdẽ. Baa ammuk hinnia nẽẽ aĩ, ‘Õõ hatĩ iꞌngolli nẽẽg loholeec caannĩ.’
MRK.12.7	“Au hinnia õthõõth bekiooha niccieeg aĩ, ‘Loholeec aattĩ cĩnnĩ dẽẽdẽ niccieeni, hiita huruhit ĩnõõnnõ, hátĩ hirigithit mana cĩnĩĩng ko hĩĩ cĩnaac.’ 
MRK.12.8	Ma nĩngaata, iita aggamit nẽẽg ngeertĩ baattĩ manu nẽ uruhit ĩnõõnnõ nẽ udhukteek ẽlẽ cĩnnĩ ho tẽrẽtẽraa cĩ mana cĩ viinoo.”
MRK.12.9	Ma nĩngaata, ikia ijin Yeesu makayyiook cĩg ꞌJudeei ho ĩĩnnĩk, “Adĩman occa hatĩ baattĩ manu bekiook cĩg manu ho hutuno? Aku hatĩ aruk nẽẽ bekiook niccig vẽlẽk nẽ aaꞌnyĩk mana nicci eet ꞌcĩg ꞌrĩĩng hebehit mana cĩnnĩ ho. 
MRK.12.10	Ma ho, ĩĩnnĩk Yeesu ĩhõõggõ, nga nooyyia itigiilit niig thõõth baa eheeddi ꞌBuuhaa cĩ Nyekuci aĩ,
MRK.12.10	“ ‘Bẽẽ baa abũrĩ teheꞌnyiooha,
MRK.12.10	ikia ĩĩ bẽẽ ꞌcĩ ĩllõõan gẽrrẽẽt ꞌgoonoginni vẽlẽk?
MRK.12.11	Baa Makayyioohit ꞌcĩ adĩman thõõth icci ho,
MRK.12.11	nĩngĩtĩ athithanĩ eeta aĩnnĩ, ẽllẽẽm ngaatĩ hacĩnĩ bẽẽ icci.’ ”
MRK.12.12	Ma nĩngaata, iita idiimito makayyiooha cĩg ꞌJudeei ꞌgõõl ꞌcĩ aggamĩ Yeesu, hĩnĩngĩtĩ baa aga nẽẽg ngaatĩ awantẽẽkĩ nẽẽ ĩhõõggõ thõõth. Nẽẽthĩ, baa hinnia iꞌngolli nẽẽg lothippit cĩ eetu, nĩngĩtĩ ũũnnĩkĩ ĩnõõnnõ nẽ ammanyattĩ õõta.
MRK.12.13	Ma baa uruta, iita ĩꞌthõõcõ makayyiooha Variꞌtheei ũgĩ hĩ eet ũgĩ ꞌcĩg ĩĩn lothippit cĩ habu Ẽrõõdẽ hõõt hotogollieek Yeesu, thooꞌthiohĩĩ ꞌcĩg õthõõth nẽẽnĩ. 
MRK.12.14	Ma ho, ummuddieek nẽẽg Yeesu nẽ ijinit ĩĩttĩk, “ꞌLimmannioohit, hagayyĩa naag aduha nii thõõth ꞌcĩ ĩĩn dĩdĩ nẽ hõllõngaa itieelli thooꞌthiok ꞌcĩg ammuk eeta. Nẽ tarĩ hõllõngaa aallahi makaaꞌthĩt cĩ eetu, nẽẽthĩ, allimani eet thõõth cĩ Nyekuci ꞌcĩ ĩĩn dĩdĩ. Duhaaheet da, abathĩ occa nyattaalaa cĩnaang ngaatĩ hadũmaneeka habu cobbi cĩ ꞌRooma
MRK.12.15	Hũdũmatta occoro hode hiittiõõ hõllõngaa hadũmanna?”
MRK.12.15	Nẽẽthĩ, baa aga Yeesu ngaatĩ aꞌnyahĩ nẽẽg muhẽẽnĩt ꞌcĩ abathĩ nẽ ẽdẽc ĩhõõggõ ĩĩnnĩk, “Inni idiimit niig otogollieehaangu nganĩĩt ko? Aꞌnyakta da ꞌdinaar hõdẽẽthõng hĩcĩn naana.”
MRK.12.16	Ma ho, aꞌnyaktaak nẽẽg Yeesu ꞌrabbaacit ꞌcĩ hũtũrĩ, nĩngĩtĩ ajini Yeesu ĩhõõggõ annẽẽkĩ, “ꞌCĩ nganĩ ꞌthooura ciee hĩ ꞌthaar iccig?”
MRK.12.16	Ẽdẽcĩ nẽẽg aĩ, “ꞌThoura hĩ ꞌthaar cĩg habu cobbi cĩ ꞌRooma.”
MRK.12.17	Nĩngĩtĩ aduhaakĩ Yeesu ĩhõõggõ annẽẽkĩ, “Aanytĩk habu cobbi cĩ ꞌRooma ꞌgii cĩnnĩ nẽ aanytĩhu Nyekuc ꞌgii cĩ Nyekuci.” Ma nĩngaata, iita idhirriaangtĩ nẽẽg gẽrrẽẽt, hĩnĩngĩtĩ thõõth cĩ Yeesu ho.
MRK.12.18	Baa õõ ajin Thadutheei
MRK.12.19	“ꞌLimmannioohit, baa eheedĩkeet ngagĩĩt Mũũꞌtha nyattal icci aĩ, má adaahĩ ẽẽtĩ ũũnnĩk ngaa hiꞌthihi lõhõlĩ, aku ꞌgotonnia nẽ õlõm ngaatĩbõyyĩ nicci, hátĩ hittiraak lõhõlĩ ꞌcĩg hatĩ ĩĩn cĩg ꞌgõtõnĩ ꞌcĩ adaak ko.
MRK.12.20	Nẽ baa aattĩg eeta tũkĩramma ꞌcĩg ĩĩn ꞌgõtõn, ma ho, ikia ũꞌthũwanõõ ꞌgotonnia cobbiẽẽnĩ nẽ adaak hiꞌthihi lõhõlĩ. 
MRK.12.21	Ma nĩngaata, ikia õlõm ꞌgotonnia ꞌcĩ anũẽẽkĩ ngaatĩbõyyĩ tĩho, aku hinnia adaahĩ nẽẽ buúk nga haꞌnyak lõhõlĩ. Aku anũẽẽkĩ ꞌgotonnia ꞌcĩ ĩĩn iyyio buúk ꞌgõõl nicci dioo noho. 
MRK.12.22	Ma ho, adaahito ꞌgõtõnĩ ꞌcĩg ĩĩn tũkĩramma ho vẽlẽk hiꞌthihi lõhõlĩ. Ma dtuurnattaa cĩnnĩ, ikia adaak ngaa nicciee buúk. 
MRK.12.23	Nẽẽthĩ, ma occa hatĩ kõr ꞌcĩ arũgnaanĩ eeta vẽlẽk ꞌcĩg adaahito, ĩĩn occa hatĩ ngaa nicciee ꞌcĩ nganĩ? Hĩnĩngĩtĩ baa olomit ꞌgõtõnĩ ꞌcĩg ĩĩn tũkĩramma ho vẽlẽk ĩnõõnnõ.”
MRK.12.24	Baa hinnia ẽdẽcĩ Yeesu Thadutheei tĩko anneek, “Ẽꞌthẽcannu niig, hĩnĩngĩtĩ hõllõngaa agayyu thõõth ꞌcĩ eheeddi ꞌBuuhaa cĩ Nyekuci nẽ tarĩ hõllõngaa agayyu ꞌtirrian cĩ Nyekuci. 
MRK.12.25	Ma ũrũgũtha Nyekuci eet ꞌcĩg adaahito, iittiõõ hatĩ nẽẽg hõllõngaa au aꞌthũwanni tarĩ, iita hatĩ aauto nẽẽg hĩ aajĩlẽẽta cĩg hẽẽtkujjieen. 
MRK.12.26	Agayyu niig thõõth ꞌcĩ arũgthaanĩ Nyekuci eet daahĩtha nẽ agayyu dtẽẽllẽn cĩg Mũũꞌtha hĩ thõõth baa atũũthẽnĩ tumuth nẽ ĩĩnnĩk Nyekuci ĩnõõnnõ, ‘Hĩĩnĩ naa Nyekuc cĩ Abũrahamĩ
MRK.12.27	Ĩĩn nẽẽ Nyekuc cĩ eet ꞌcĩg arũgĩ, hõllõngaa cĩ daakiahu. Nẽ aitiõõ niig hõllõngaa athiknu thõõth icci jurrung!”
MRK.12.28	Baa õthõõthõõ Yeesu hĩ Thadutheei, baa aaĩ ꞌlimmannioohiti cĩ nyattal cĩ Mũũꞌtha buúk nĩngaata. Baa acĩn nẽẽ ngaatĩ ẽdẽcĩ Yeesu thõõth cĩnĩĩng ko jurrung. Nĩngĩtĩ ẽẽjẽhõõthĩkĩ nẽẽ Yeesu nẽ ijin ĩĩnnĩk, “Tilooinit iina dẽẽdẽ ꞌcĩ tiiri ꞌgoonoginni vẽlẽk?”
MRK.12.29	Baa ẽdẽcĩ Yeesu ĩnõõnnõ anneek, “Tilooinit ꞌcĩ tiiri ꞌgoonoginni vẽlẽk cieeni, ‘Ĩthĩktõ niig eeta cĩg Ĩꞌthĩraẽlĩ! Ĩĩn Makayyioohiti cĩnaac Nyekuc hõdẽẽthõng diooni. 
MRK.12.30	Mĩnnan Makayyioohit Nyekuc cunni ꞌthĩnĩtaa cunni vẽlẽk, hĩ loriiaa cunni vẽlẽk, hĩ muhẽẽttaa cunni hĩ ꞌtirriaanaa cunni vẽlẽk.’
MRK.12.31	Nẽ tilooinit ꞌcĩ ĩĩn ꞌramma cieeni, ‘Mĩnnan eet ꞌcĩ aaronnu haau hĩcĩ ammĩnani ẽlẽ cunni.’
MRK.12.32	Ma ho, uduhaak ꞌlimmannioohiti cĩ nyattaalõ Yeesu ĩĩnnĩk, “Ẽbẽaneehu ꞌlimmannioohit! Ĩĩn thõõth ꞌcĩ aduha nii ho, thõõth dĩdĩ ꞌcĩ aĩnnĩ, ĩĩn Makayyioohiti Nyekuci hõdẽẽthõng diooni nẽ aitiõõ umwaa tarĩ tõõ. 
MRK.12.33	Haga naa aaddi ngaatĩ hammĩnanĩĩ Nyekuc ꞌthĩnĩtaa caannĩ vẽlẽk hĩ muhẽẽttaa caannĩ vẽlẽk hĩ ꞌtirriaanaa caannĩ vẽlẽk, hĩ ngaatĩ hammĩnanĩĩ eet ꞌcĩ haaronna haau hĩcĩ hammĩnani ẽlẽ caannĩ. Ĩĩn cieeg thooꞌthiok ꞌcĩg õkõmĩ gẽrrẽẽt ĩllõõan ngaatĩ occa hĩbbõõrĩ ꞌgaarriẽẽn ꞌcĩg mẽẽlĩg ꞌcĩg adiim nyattalĩ.”
MRK.12.34	Ma baa athĩhĩ Yeesu ĩnõõnnõ ngaatĩ õthõõthĩ ꞌgẽẽnyĩtha ho, ĩĩnnĩk ĩnõõnnõ, “Obohoonnu niig hĩ habuccieet cĩ Nyekuci. Ma baa urutaa cĩ, iittiõõ eet umwaa ꞌcĩ nga ajin Yeesu thõõth umwa tarĩ tõõ.”
MRK.12.35	Ma baa nga alliman Yeesu eet halangatõõ cĩ ꞌCieeth cĩ Nyekuci, ikia ijino nẽẽ ĩĩ, “Inni gõõng hĩĩtõ ꞌlimmanniooha cĩg nyattal cĩ Mũũꞌtha, ‘Ĩĩn Krĩstõ Ngeertĩ Daavide ho?’
MRK.12.36	Baa aduhaak Lorii ꞌcĩ Ẽllẽẽmĩth Daavide thõõth anneek,
MRK.12.36	“ ‘Aduhaak Makayyioohiti Makayyioohit caannĩ
MRK.12.36	“ꞌCioloongan ngaati attiaa caannĩ cobbi
MRK.12.36	ĩꞌthõng huruk mĩrõk cugunnig.” ’
MRK.12.37	Má nõõ aũ Daavide dẽẽdẽ ĩnõõnnõ anneek, ‘Makayyioohit,’ nẽ occa hatĩ ĩĩn Krĩstõ Ngeertĩ Daavide hutuno?”
MRK.12.37	Nẽ tarĩ baa accamana eeta ꞌcĩg mẽẽlĩg ĩnõõnnõ nẽ ĩthĩhĩt thõõth cĩnnĩ ho taliitta.
MRK.12.38	Baa alliman Yeesu eet anneek, “Ĩcĩnĩt ꞌlimmanniook cĩg nyattal cĩ Mũũꞌtha ho jurrung. Ẽmmẽddaanĩ nẽẽg ngaatĩ ahimti ceremwa cĩg uuttik nẽ idiimito hĩꞌthaacõ eeta ĩhõõggõ tẽẽlꞌthĩta ꞌcuuhatõõ. 
MRK.12.39	Nẽ tarĩ etemeddiaaĩ ngaatĩ adiim iccioloonganĩ dtaabĩtĩĩ ꞌcĩg oou ꞌCieethini cĩg Laiittak, hĩ ngaatĩ aattiyyi dtaabĩtĩĩ ꞌcĩg obbitig ngaatĩ karrameetu. 
MRK.12.40	Ĩĩn nẽẽg eet ꞌcĩg arratana ngaatĩbõyyĩꞌnya ijjio olooyyiohĩĩ cĩggĩĩng nẽ etereꞌthia eleeti cĩggĩĩng ngaatĩ aꞌnyahĩ laiinit ꞌcĩ uuni. Nẽẽthĩ, uuk hatĩ Nyekuci eet ꞌcĩg aattĩg noho gẽrrẽẽt!”
MRK.12.41	Ma baa aau Yeesu loota ngaatĩ aarĩkĩ eeta ꞌbaaninit cĩnĩĩng, ikia ẽbẽk nẽẽ eet ngaatĩ adhuhẽẽkĩ ꞌrabbẽẽt cĩggĩĩng cadduhaa cĩ ꞌrabbẽẽt cĩg ꞌCieeth cĩ Nyekuci. Baa adhuheek balliooha ꞌrabbẽẽt ꞌcĩg mẽẽlĩg gẽrrẽẽt. 
MRK.12.42	Nẽ baa aaĩ ngaa umwaa buúk ꞌcĩ ĩĩn ngaatĩbõyyĩ ꞌcĩ baa aku adhuheek ꞌrabbẽẽt ꞌcĩg kũtũrĩg ꞌcĩg kidicig ꞌramma.
MRK.12.43	Ma ho, ikia ũtũvvũ Yeesu nuyyiook cĩgĩnnĩg nẽ ĩĩnnĩk, “Haduhaakuung naa ngagiit dĩdĩ, aarĩk ngaatĩbõyyĩ ciee nucẽẽt ꞌcĩg mẽẽlĩg ꞌcĩg ĩllõõan cĩg eet vẽlẽk. 
MRK.12.44	Hĩnĩngĩtĩ aarĩk balliooha ꞌrabbẽẽt ꞌcĩg ẽꞌngẽra ꞌrabbẽẽtĩĩ cĩggĩĩng. Nẽẽthĩ, ngaatĩbõyyĩ cieeni, ẽdẽca nẽẽ nucẽẽt vẽlẽk ꞌcĩg occa arũgnĩ nẽẽnĩ.”
MRK.13.1	Ma baa uduhuna Yeesu ꞌCieethaa cĩ Nyekuci battaala, ikia uduhaak nuyyioohiti umwaa cĩnnĩ ĩnõõnnõ ĩĩnnĩk, “ꞌLimmannioohit, cĩĩn nõõ biyyiẽẽn ꞌcĩg obbitig hĩ ꞌcieethi ꞌcĩg ẽllẽẽmĩth gẽrrẽẽt ko!” 
MRK.13.2	Ẽdẽcĩ Yeesu ĩnõõnnõ anneek, “Acini nii ꞌcieethi ꞌcĩg obbitig gẽrrẽẽt ko? Arribanni hatĩ hĩĩ ꞌthĩĩ hiittiõõ bẽẽ ꞌcĩ ataadothoothĩk ꞌgoonnia tõõ.”
MRK.13.3	Ma baa uruta, ũũk iccioloongan Yeesu Muura hujjieen ĩcĩ Olivi ngaatĩ abakꞌthõõ hĩ ꞌCieeth cĩ Nyekuci. Ma nĩngaata, iita ijinit Pẽẽtũrũ hĩ ꞌJeemith hĩ Yõaannẽ hĩ Andrea ĩnõõnnõ ĩĩcĩ burki ĩĩttĩk, 
MRK.13.4	“Duhaaheet da ngagĩĩt au hatĩ edeeꞌnyia thooꞌthioha cieeg hatĩngaan? Nẽ terethiinit iina ꞌcĩ hatĩ ẽtẽrꞌtha ngaatĩ obohiini thooꞌthioha cieeg ko?”
MRK.13.5	Baa ẽdẽcĩ Yeesu ĩhõõggõ anneek, “Aaut dĩkĩĩm, ma haaꞌnyiku eet umwa higgooluung ngagiita. 
MRK.13.6	Au hatĩ eeta ꞌcĩg mẽẽlĩg iggoolluung aĩ hĩĩgĩnna Krĩstõ. Au hatĩ õthõõthĩ nẽẽg ꞌthaar cĩgannĩg haanytĩk eet ꞌcĩg mẽẽlĩg harahanit. 
MRK.13.7	Ma ĩthĩktu jõrẽẽn, hode ahĩkĩĩmanni thooꞌthioha cĩg joreenu, ma habarrittu, hĩnĩngĩtĩ au ꞌthẽk hatĩ hẽlẽggĩ cieeg edeeꞌnyia ĩĩcĩ oou. Nẽẽthĩ, nga hatĩ hĩĩ ciee decciaanĩt cĩ lootu. 
MRK.13.8	Aruhõõ hatĩ loonyini hĩ loonyin nẽ urukto habuccieeꞌnya hĩ habuccieeꞌnya. Nẽ tarĩ aattĩg hatĩ hirihidtikꞌnya loonyinii ꞌcĩg mẽẽlĩg nẽ aaĩ hatĩ nyarõnĩ buúk. Aattĩg hatĩ hẽlẽggĩ cieeg hĩ huciithi cĩ ngaa ꞌcĩ attur ꞌgoonnia.
MRK.13.9	“Ma iꞌthiattaaĩ ẽdẽẽnyta thooꞌthioha cieegi, uꞌthuutti eleeti cugguung, hĩnĩngĩtĩ aggamiinnu hatĩ niig nẽ oottu lokihooa, nẽ ommokteeu ꞌCieethinii cĩg Laiittak. Aꞌngĩdeennu hatĩ õõt ĩbĩlĩt muumtinii cĩg makayyioohu hĩ ĩĩcĩg habueetu, hátĩ udukta lemiinit ꞌcĩ ẽlẽmmaangu niig nganĩĩt ko. 
MRK.13.10	Nẽẽthĩ, ma nga hẽdẽẽnyta thooꞌthioha cieegi, illimatteek nõõ nyeemuut ꞌcĩ abũnnaa loonyin vẽlẽk. 
MRK.13.11	Ma aggamtuung eeta nẽ oottuung lokihooa, ma hommothiinnu thõõth ꞌcĩ occa hatĩ õõ aduhaannu hatĩ õdõlan kõrra tĩho. Udukta nẽẽ niig thõõth ꞌcĩ occa aduhaannu kõr tĩho, hĩnĩngĩtĩ hõllõngaa hatĩ ngagiit ꞌcĩg aduhaannu thõõth tĩho ho, Lori ꞌcĩ Ẽllẽẽmĩth ꞌcĩ hatĩ othooꞌthuung ngagiit ko.
MRK.13.12	“Nẽ kõr tĩho, õhõppõõcan hatĩ ꞌgotonnia ꞌgõtõnĩ huruhi nẽ õhõppõõcanit maajihi loholeenu lõhõlĩ cĩggĩĩng buúk hurukti. Nẽ tarĩ õhõppõõcan hatĩ lohollia buúk maajihi hurukti. 
MRK.13.13	Aharreekuung hatĩ ngagiit eeta vẽlẽk, hĩnĩngĩtĩ nganĩĩt Yeesu. Nẽẽthĩ, eet umwaa ꞌcĩ ẽmmẽẽthĩ ꞌcannan ĩꞌthõng decciaanĩt cĩ lootu, eelliaa hatĩ nẽẽnĩ.
MRK.13.14	“Kõr umwa, acinnu hatĩ niig ‘ꞌgii ꞌcĩ abathĩ gẽrrẽẽt ꞌcĩ aꞌnyaha ꞌribban,’
MRK.13.15	Aꞌnyĩĩk eet ꞌcĩ aaĩ ꞌJeruꞌthalẽma ꞌcieethaa cĩnnĩ lokora,
MRK.13.16	Aꞌnyĩĩk eet ꞌcĩ ayyiaa manatõõ hiittiõõ hõllõngaa obodoothi hũũk hittiha cẽrẽm cĩnnĩ õlõ. 
MRK.13.17	Abathĩ hatĩ waathinniooha tĩko gẽrrẽẽt hĩ ngaaĩ ꞌcĩg aꞌnyaki, hĩ cĩg õrõõktĩ lohollia! 
MRK.13.18	Nẽẽthĩ, alaac Nyekuc gẽrrẽẽt, hátĩ hiittiõõ hẽlẽggĩ cieeg hõllõngaa au edeeꞌnyia ũrraata,
MRK.13.19	hĩnĩngĩtĩ maka hatĩ ꞌcannani waathinniook nicciag gẽrrẽẽt, ĩllõõan ꞌcĩ baa edeeꞌnyia nganĩngĩtĩ ẽhẽnytaanĩ Nyekuci looc, ĩꞌthõng hĩĩ kõr hĩ niccieeni. Nẽ aitiõõ hatĩ thõõth umwaa tarĩ ꞌcĩ aaĩ hoti tõõ. 
MRK.13.20	Má hiittiõõ ngaatĩ õhõdĩ Makayyioohiti waathinniook nicciag hĩĩtõ huturik tõõ, occa hatĩ aitiõõ ẽẽtĩ ꞌcĩ arũgĩ tõõ. Nẽ hĩnĩngĩtĩ eet cĩgĩnnĩg baag eberriaa, irritan nẽẽ waathinniook nicciag.
MRK.13.21	“Nẽ ma anneekuung ẽẽtĩ umwa ngagiit, ‘Krĩstõ cieeni,’ hode aĩ, ‘Ĩnõõnnõ caannĩ!’ Ma hathiknu nẽ elemtu thõõth cĩ eet tĩho. 
MRK.13.22	Hĩnĩngĩtĩ au hatĩ uppwaanna krĩstõꞌnya hĩ põrõvẽtaaꞌnya ꞌcĩg ĩĩn oloꞌngiaak ꞌcĩg au adtican hẽlẽggĩ ꞌcĩg ĩnaat eeta, aĩ hatĩ higgoollia eet baag ẽbẽra Nyekuci, hatĩ ũũlũ ngaatĩ ĩggõõlĩ ĩhõõggõ. 
MRK.13.23	Aaut dĩkĩĩm huduhaahuung naa ngagiit thõõth vẽlẽk, õõa ꞌcĩ nga hikiaaĩ kõrra tĩho.”
MRK.13.24	Baa aduhaak Yeesu nuyyiook cĩgĩnnĩg anneek, “Waathinniook nicciag urutaa cĩ ꞌcannaanõ,
MRK.13.24	“ ‘Adaahĩ hatĩ kõrra hĩ nyĩlõk,
MRK.13.25	nẽ adhukiaa hatĩ mũnyũnya
MRK.13.25	nẽ õtõmõõcõ hẽlẽggĩ vẽlẽk ꞌcĩg aattĩg hẽẽtahujjieen.’
MRK.13.26	“Ma kõr tĩho, edeenyothi hatĩ eeta Ngeertĩ Eeto ngaatĩ alluuccianĩ diiꞌthiohĩtõõ makaaꞌthĩtaa cobbi hĩ bulẽẽtta.
MRK.13.27	Nẽ ĩꞌthõ hatĩ Ngeertĩ Eeto aajĩlẽẽt cĩgĩnnĩg hõõt huluttia eet baag ẽbẽra Nyekuci loota nĩnga hĩ hẽẽtahujjieen vẽlẽk.”
MRK.13.28	Ma ho, uduhaak Yeesu nuyyiook cĩgĩnnĩg ĩĩnnĩk, “Aꞌnyĩĩk da thõõth cĩ ꞌmũũnĩcõ hillimanuung ngagiit nẽ ummuktu thõõth cĩnnĩ. Ma utururri bõllõõha nẽ allaꞌthia ꞌcĩg ĩĩn ngeju, agayyu niig aĩ õbõhĩ lõõlõ. 
MRK.13.29	Ma icittu niig thooꞌthiok iccig ẽdẽẽnyta, agaac ĩĩtõ, õbõhĩ kõrra tĩho aau ojoonu. 
MRK.13.30	Haduhaakuung naa ngagiit dĩdĩ, ummuhuttooth ĩĩtõ, õõa ꞌcĩ nga hadaaktĩ eeta vẽlẽk cĩg irkiꞌnyia iccig, edeeꞌnyia hatĩ thooꞌthioha cieeg vẽlẽk. 
MRK.13.31	Ammanyanni hatĩ hẽẽtkujjieen hĩ looc nẽ aalla hatĩ thõõth caannĩ ho ooo.
MRK.13.32	“Nẽẽthĩ kõr niccia, aitiõõ hatĩ ẽẽtĩ ꞌcĩ aga waathĩn ꞌcĩ hatĩ edeeꞌnyianĩ thooꞌthioha cieeg tõõ, tananga aajĩlẽẽta cĩg hẽẽtkujjieen hode Ngeertĩ Eeto buúk hõllõngaa aga, Baaba ꞌcĩ aaĩ hẽẽtahujjieen dioo ꞌcĩ aga.” 
MRK.13.33	Aaut dĩkĩĩm, hĩnĩngĩtĩ hõllõngaa agayyu niig aku kõrra tĩho hatĩngaan. 
MRK.13.34	Aaĩ hatĩ kõrra niccia hĩ ẽẽtĩ ꞌcĩ õkõ hẽẽrõna, ꞌcĩ ũũnnĩk dticcianniook cĩgĩnnĩg hebehit õlõ nẽ eꞌngereek ĩhõõggõ vẽlẽk dtiicanĩ hõdẽĩ hõdẽĩ nẽ uduhaak eet ꞌcĩ ẽbẽk hattũũg haau dĩkĩĩm.
MRK.13.35	“Nẽẽthĩ, aaut niig buúk dĩkĩĩm! Hĩnĩngĩtĩ hõllõngaa agayyu niig kõr ꞌcĩ hatĩ akuuni baattĩ olu. Horoong aku hatĩ nẽẽ ꞌjiaat, hode baal hõrggẽẽna, hode aku nga haal lõõcĩ, hode õlõõha ngerrenita ꞌthaa ꞌcĩ õrõhĩ tũhũlũꞌnya, hode hatĩ uppwaanna kõrra. 
MRK.13.36	Má uppwaanna nẽẽ nyahamalliak nga agaac niiga, abũnnaa ammũdaakuung ngagiit acĩnẽẽnnu. 
MRK.13.37	Nẽ thõõth ꞌcĩ haduhaakuung naa ngagiit ko, ĩĩn thõõth ꞌcĩ haduhaahi naa eet vẽlẽk. Ũkũmattoothĩk aaut dĩkĩĩm!”
MRK.14.1	Baa idiongattaa waathinniooha ꞌramma õõa cĩ Kõr cĩ Haangittõõ hĩ kõr cĩ Karrama cĩ Ũbũnẽẽt ꞌcĩg aitiõõ Abũũlana tõõ.
MRK.14.2	Nĩngĩtĩ õthõõthĩ nẽẽg aĩnnĩ, “Occa hõllõngaa haggam naag Yeesu Karramaawatõõ, hĩnĩngĩtĩ horoong hatĩ hĩkõõtha jore hĩ eeta.”
MRK.14.3	Ma baa nga aaĩ Yeesu Bẽthani õlõõ cĩ eet ꞌcĩ haĩ ꞌThimõõnẽ ꞌcĩ baa adak helleggeri, ikia uppwaannak ngaa umwaa ĩhõõggõ nyapperita baa nga aduhi nẽẽgĩ. Baa aꞌnyaha ngaa tĩho ꞌgiimwa ꞌcĩ aaĩ hĩ deeri ꞌcĩ hidicẽẽnĩ
MRK.14.4	Ma baa acĩn eeta ũgẽẽgĩ ꞌcĩg baag aattĩg nĩngaata ĩnõõnnõ ho, iita ĩlĩĩllẽẽcõ nẽ ĩĩtõ, “Õõyõk occa gõõng ngaa ciee ngõõrrõ inni? 
MRK.14.5	ꞌYioko aa hũtũũĩ ngõõrra ciee thõng, occa ꞌyioko aa aꞌnyaha ꞌdinaarꞌnya ꞌmiiaꞌnya iyyio ꞌcĩg occa aggam ẽẽtĩ ꞌcĩ adticanni irkita hõdẽĩ nẽ haanytĩk ꞌrabbẽẽt nicciag hullaha.” Ma nĩngaata, iita eggerenyteek eeta tĩko ngaa nicci gẽrrẽẽt.
MRK.14.6	Ma ho, uduhaak Yeesu ĩhõõggõ ĩĩnnĩk, “Ũtũngteek ngaa nicci ẽmmẽn. Inni occa accananit ĩnõõnnõ ho? Adĩmaneeka nẽẽ nganĩĩt ꞌgii ꞌcĩ abũnnaa. 
MRK.14.7	Gõõng arũmeennu niig hĩ pĩĩrnattiaak hõdõõkõthĩ nẽ gõõng hõllõngaa eellu ĩhõõggõ hatĩ atabbu inni? Nẽẽthĩ, iitiõõ hatĩgõõng naa hõllõngaa harũmĩ hĩ ngagiit hõdõõkõthĩ. 
MRK.14.8	Ĩdĩman nga ciee dtiic ꞌcĩ aga nẽẽ ngaatĩ adticanĩ. Uud nẽẽ ẽlẽ caannĩ hũkũmaneek õõaa ꞌcĩ nga hadaõõĩ. 
MRK.14.9	Haduhaakuung naa dĩdĩ, loonyini vẽlẽk ĩcĩg hatĩ irrioonini nyeemuut ꞌcĩ abũnnaa, irrioonni hatĩ thõõth ꞌcĩ adtican nẽẽ ho buúk, hátĩ hummuktaaĩ eeta ĩnõõnnõ.”
MRK.14.10	Baa ĩꞌngathĩ ꞌJuuda Ithkarioote, baa ĩĩn ꞌthooyyiahit cĩ Yeesu ꞌgoonoginnii baag ĩĩn õmmõtõ hĩ ꞌramma nẽ ũmmũdoothĩk makayyiook cĩg paadĩrꞌnyaannu, hũũk hõhõppõõcaneek Yeesu hĩ ĩhõõggõ haggamit. 
MRK.14.11	Ma baa athĩhĩ nẽẽg thõõth ꞌcĩ aduhaak ꞌJuuda ĩhõõggõ ho, iita accamattoothĩk gẽrrẽẽt nẽ elemit ngaatĩ adũmanĩ ĩnõõnnõ ꞌrabbẽẽtĩ. Nĩngĩtĩ iꞌthianaanĩ ꞌJuuda atarraabanĩ ꞌgõõl ꞌcĩ õhõppõõcanĩ Yeesu haggamĩ.
MRK.14.12	Ma baa iꞌthianaanĩ kõrra ꞌcĩ oou cĩ Karrama cĩ Ũbũnẽẽt ꞌcĩg aitiõõ Abũũlana tõõ ho, iita ibboorito eeta ꞌgaarriẽẽn cĩg mĩꞌnyõ cĩg Kõr cĩ Haangittõõ.
MRK.14.13	Ma nĩngaata, ĩꞌthõ Yeesu nuyyiook ꞌramma nẽ ĩĩnnĩk, “Õõt ꞌtaaũna nẽ õõt ommottioou hĩ eet ꞌcĩ aꞌnyak deeri cĩ maamu, ũnnẽẽc ĩnõõnnõ. 
MRK.14.14	Ma uduhun eet tĩho ꞌcieeth, õõt ijinit baattĩ ꞌcieeth tĩho ĩĩttĩk, ‘Aĩ ꞌlimmannioohiti, ꞌcieeth ꞌcĩ hatĩ hau hadaka naag hĩ nuyyiook cĩgannĩg Kõr cĩ Haangittõõ inoo?’ 
MRK.14.15	Õkõ hatĩ eterꞌtheekuung nẽẽ ngagiit ꞌcieeth cobbi ꞌcĩ aaĩ lokora ꞌcĩ ũkũmanoothĩk ẽlẽk. Õõt ũkũmatteek ꞌgẽẽn vẽlẽk ꞌcĩ hau hadak nĩngaata.”
MRK.14.16	Ma ho, ĩtĩngaacõ nuyyiooha õõt ĩĩcĩ ꞌtaaũnõõ nẽ õõt ummuddioothĩk hẽlẽggĩ vẽlẽk aauto hĩ aa aduha Yeesu, nĩngĩtĩ õõ akũmanẽẽkĩ nẽẽg karrama cĩ Kõr cĩ Haangittõõ ho nĩngaata.
MRK.14.17	Ma baa ĩĩ ꞌjiaatĩn lõõcĩ, iita õdõlanit Yeesu hĩ ꞌthooyyiak cĩgĩnnĩg ĩĩn õmmõtõ hĩ ꞌramma ho. 
MRK.14.18	Ma baa nga aduhi nẽẽgĩ, uduhaak Yeesu ĩhõõggõ ĩĩnnĩk, “Haduhaakuung naa dĩdĩ, aaĩ ẽẽtĩ umwaa hõrggẽẽnaa cunuung ꞌcĩ hatĩ õhõppõõcannaa nganĩĩta, eet ꞌcĩ haduheenna hĩ nganĩĩt hõdẽĩ.”
MRK.14.19	Baa aaꞌnyĩk thõõth ciee nuyyiook homoꞌthi hõdẽĩ hõdẽĩ nẽ ijinit Yeesu ĩĩttĩk, “Nganĩĩt occa ꞌthẽk?”
MRK.14.20	Ma nĩngaata, ẽdẽc Yeesu ĩhõõggõ ĩĩnnĩk, “Aaĩ eet umwaa hõrggẽẽnaa cunuung ꞌcĩ haduheenna hĩ nganĩĩt hẽddẽẽma hõdẽẽthõng ꞌcĩ hatĩ õhõppõõcannaa nganĩĩta. 
MRK.14.21	Adaahĩ hatĩ Ngeertĩ Eeto hĩ baa eheeddi ꞌBuuhaa cĩ Nyekuci.
MRK.14.22	Ma baa nga aduhi Yeesu hĩ nuyyiook cĩgĩnnĩg, ittiha nẽẽ ũbũnĩ umwa nẽ aggatana nẽ appaha, nĩngĩtĩ ẽꞌngẽrẽẽkĩ nuyyiook cĩgĩnnĩg nẽ ĩĩnnĩk, “Erito, ẽlẽ caannĩ cieeni.”
MRK.14.23	Ma urutaa ꞌcĩ aggatanĩ nẽẽ ũbũnĩ ẽlẽk, ikia ittiha nẽẽ hooppo nẽ aggatan tarĩ nẽ aaꞌnyĩk nuyyiook vẽlẽk hũhũdĩt.
MRK.14.24	Ma nĩngaata, ĩĩnnĩk ĩhõõggõ, “Biyyi cĩg lõhõt
MRK.14.25	Haduhaakuung naa ngagiit dĩdĩ, iitiõõ hatĩ naa hõllõngaa hahudi viino umwa tarĩ, ĩꞌthõng hikia hũhũd ꞌcĩ ĩĩn ngeju habuccieetaa cĩ Nyekuci.” 
MRK.14.26	Nĩngĩtĩ ẽbẽnĩ nẽẽg tegellwa nẽ ĩtĩngaacõ õõt ĩĩcĩ Muur cĩ Olivi.
MRK.14.27	Ma ꞌgõõla, uduhaak Yeesu nuyyiook cĩgĩnnĩg ĩĩnnĩk, “Ĩꞌthaaninnu hatĩ niig vẽlẽk ũtũngteehaangu nganĩĩt ẽmmẽn, hĩnĩngĩtĩ õthõõth Nyekuci ꞌBuuhaa cĩnnĩ aĩ,
MRK.14.27	“ ‘Huuki hatĩ naa tũhayyioohit,
MRK.14.27	hĩꞌthaanĩ nyalõmaar cĩ aꞌthaannu.’
MRK.14.28	Nẽẽthĩ, urutaa ꞌcĩ hũrũgaaĩ naa daahĩtha, huwwatteekuung hatĩ naa ngagiit hõkõ ĩĩcĩ ꞌGalileea hõõt hommottio hĩ ngagiit ĩĩca.”
MRK.14.29	Ma nĩngaata, uduhaak Pẽẽtũrũ Yeesu ĩĩnnĩk, “Aitiõõ hatĩ naa hõllõngaa huunnikii nganiit, tananga hũtũngteehi ꞌthooyyiaha vẽlẽk.”
MRK.14.30	Nĩngĩtĩ annẽẽkĩ Yeesu ĩnõõnnõ, “Haduhaakii naa nganiit dĩdĩ, baalin nicci, õõa ꞌcĩ nga hõrõhĩ tũhũlũc tabattĩ ꞌramma, ẽppẽhannaa hatĩ nii nganĩĩt tabattĩ iyyio, aini hõllõngaa agayyaanĩ.”
MRK.14.31	Baa aalla Pẽẽtũrũ ẽppẽhan thõõth bacabac aĩ, “Tananga hadaahit naag hĩ nganiita, hõllõngaa hatĩ huunnikii naa nganiit ũdũt!” Nẽ baa õthõõth ꞌthooyyiaha vẽlẽk thõõth nicci dioo noho.
MRK.14.32	Baa iita Yeesu hĩ nuyyiook cĩgĩnnĩg ĩꞌthõng nĩngĩtĩ haĩ ꞌJethemani. Ma nĩngaata, ikia uduhaak nẽẽ nuyyiook cĩgĩnnĩg ĩĩnnĩk, “Aaut nõõ ngaati, nga halayyi naana.” 
MRK.14.33	Baa õõkõr Yeesu hĩ Pẽẽtũrũ hĩ ꞌJeemith hĩ Yõaannẽ. Ma ho, ulubaak ĩnõõnnõ tẽẽlꞌthĩtĩ hĩ mothiinit ꞌcĩ maka gẽrrẽẽt. 
MRK.14.34	Nĩngĩtĩ aduhaakĩ nẽẽ nuyyiook annẽẽkĩ, “Homoꞌthi naa gẽrrẽẽt hĩcĩ haĩ hadaahi. Aaut da nõõ ngaati, ereeyyio dĩkĩĩm.”
MRK.14.35	Ma baa ũũk nẽẽ ꞌrẽẽna hĩdĩhĩdĩĩc, ũũk akat huruꞌnyia nẽ ala Maaꞌnyĩ, hátĩ má aaĩ ꞌgõõl umwaa ꞌcĩ occa ammiiri ꞌcannan cĩ kõr tĩho, hiittiõõ hõllõngaa aku hĩ ĩnõõnnõ. 
MRK.14.36	Nĩngĩtĩ alaiini nẽẽ aĩnnĩ, “Baaba! Aitiõõ ꞌgii ꞌcĩ anyamannii nganiit tõõ. ꞌTiik hooppo cĩ ꞌcannan icci battaala ẽllaa caannĩ. Nẽẽthĩ, aꞌnyĩĩk hĩdĩmanĩ tabiiniti cunni hĩcĩ atabi niina, hõllõngaa hĩcĩ hatabi naana.”
MRK.14.37	Ma ho, ikia õbõda Yeesu ũmmũdaak nuyyiook ꞌcĩg ĩĩn iyyio ho atagguutho, nĩngĩtĩ annẽẽkĩ nẽẽ Pẽẽtũrũ, “ꞌThimõõnẽ, atangu thõng? Hõllõngaa occa emmeethi nii ngaatĩ acĩnẽẽnĩ ꞌthaa hõdẽẽthõng haaga buúk? 
MRK.14.38	Aaut dĩkĩĩm nẽ alayyioou, hátĩ hiittiõõ hõllõngaa attĩmannuung ꞌThĩttaanĩ. Adiim lorii adtican ꞌgii ꞌcĩ abũnnaa nẽ aitiõõ hinnia ẽlẽ hõllõngaa attiranĩ.”
MRK.14.39	Ma ho, õbõdõõthĩ Yeesu ũũk alaõ tarĩ, õkõ õbõdẽẽkĩ laiinit aanĩ diooni. 
MRK.14.40	Ma baa õbõda nẽẽ tarĩ, ũmmũdaak nuyyiook atagguutho gẽrrẽẽt nẽ iittiõõ hõllõngaa aga ngaatĩ ẽdẽcĩ ĩnõõnnõ buúk.
MRK.14.41	Ma ho, ikia õbõda Yeesu tabattĩ iyyio nẽ ĩĩnnĩk ĩhõõggõ, “Nga ooginnu noho nga ũũppattĩ? Ũttũbanoothĩk kõrra. Nẽ kõr nicci, õhõppõõcanni Ngeertĩ Eeto haaꞌnyĩhoothĩk athĩnĩĩ cĩg ꞌthẽccannioohu. 
MRK.14.42	Ĩtĩngaac hõõtõ! Aau hoppocciaahiti caannĩ ojoonu.”
MRK.14.43	Ma baa nga õthõõth Yeesu hoti, uppwaanna hinnia ꞌJuuda ꞌthooyyiahiti cĩnnĩ, õõkõra hĩ eet ꞌcĩg aꞌnyak nyetubooꞌnya hĩ hĩbahĩꞌnya. Baa eet ꞌcĩg ĩꞌthõõa makayyiooha cĩg paadĩrꞌnyaannu hĩ ꞌlimmanniook cĩg nyattal cĩ Mũũꞌtha, hĩ makayyiook cĩg eetuk cieegi. 
MRK.14.44	Ĩko baa ũkũmatteek ꞌJuuda hĩ eet nicciag terethiinit ꞌcĩ hatĩ agaĩ nẽẽg Yeesu. Baa aduhaak nẽẽ ĩhõõggõ anneek, “Ẽẽtĩ ꞌcĩ hõkõ hĩꞌtha naana, eet ꞌcĩ adiimmu niig ko niccia. Aggamit ĩnõõnnõ uꞌthuutti jurrung nẽ oottu.”
MRK.14.45	Ma hĩdĩĩkoothong, uppwaanna ꞌJuuda Ithkarioote nẽ edeceek cũrũmũũm hũũk hĩĩnnĩk Yeesu, “ꞌLimmannioohit!” Nĩngĩtĩ ĩꞌthaaĩ ĩnõõnnõ. 
MRK.14.46	Ma ho, iita uluptaak eeta Yeesu nẽ aggamit ĩnõõnnõ.
MRK.14.47	Baa ammũdeek aaĩ eet umwaa nĩngaata ꞌcĩ õbõhõõ hĩ Yeesu, nĩngĩtĩ avvũũcanĩ nyetuboot nẽ ẽttẽẽda ĩtat cĩ dticciannioohit cĩ paadĩr cobbi noho ꞌthalac.
MRK.14.48	Ma ho, ijin Yeesu ĩhõõggõ ĩĩnnĩk, “Inni iita hĩ nganĩĩt nyetubooꞌnyanĩ hĩ hĩbahĩꞌnyannĩ haau hĩcĩ hĩĩnĩ naa ꞌloorriahit ko? 
MRK.14.49	Ma gõõng harũmĩ naag hĩ ngagiit hõdõõkõthĩ, hatĩ hallimani eet ꞌCieethaa cĩ Nyekuci waathinniook vẽlẽk nẽ gõõng hõllõngaa aggammaangu inni? Nẽẽthĩ ꞌyioko, ikia ũttũbanoothĩk thõõth baa eheeddi ꞌBuuhaa cĩ Nyekuci ĩĩ dĩdĩ.”
MRK.14.50	Nĩngĩtĩ akuli nuyyiooha vẽlẽk hũtũngteek Yeesu dioo nĩngaata. 
MRK.14.51	Nẽ baa aaĩ nyahaappanĩ umwaa nĩngaata buúk ꞌcĩ baa anũ Yeesu ꞌcĩ abungẽẽnĩ ngĩtõõga. Ma baa aĩ haggamta eet ĩnõõnnõ ho, 
MRK.14.52	alub hinnia nyahaappanĩ nicciee hũtũngẽẽhĩ ĩhõõggõ cẽrẽm nẽ ukul ngũtũtũũny.
MRK.14.53	Iita ootti eeta Yeesu aꞌnyaktoothĩk paadĩr cobbi õlõõ cĩnnĩ ngaatĩ baa alũtõõthĩkĩ makayyiooha cĩg paadĩrꞌnyaannu vẽlẽk hĩ makayyiook cĩg eetuk hĩ ꞌlimmanniook cĩg nyattal cĩ Mũũꞌtha. 
MRK.14.54	Baa anuoothi Pẽẽtũrũ ĩnõõnnõ ꞌrẽẽna hĩdĩĩc hĩdĩĩc, ĩꞌthõng hõdõlaneek halangatõõ cĩ paadĩr cobbi nẽ ũũk aau loota ũrũmtĩ hĩ athegereeꞌnya ꞌcĩg baag ĩrraan ꞌgwoo nĩngaata.
MRK.14.55	Baa adiim makayyiooha cĩg paadĩrꞌnyaannu hĩ eet ꞌcĩg obbitig cĩg lokihooak
MRK.14.56	Baa mẽẽlĩg eeta ꞌcĩg aduha thooꞌthiok ꞌcĩg ĩĩn õlõng ꞌcĩg au abĩllĩ ĩnõõnnõ nẽ baa hõllõngaa õõkõrõõ thooꞌthioha nicciag vẽlẽk.
MRK.14.57	Ma ho, ĩtĩngaacõ eeta ũgẽẽgĩ ibilli Yeesu nẽ udukta õlõng ꞌcĩ aĩ, 
MRK.14.58	“Baa hathĩkna naag Yeesu aĩ, ‘Hĩꞌthaani hatĩ ꞌCieeth cĩ Nyekuci ꞌcĩ ẽhẽnyta eeta ho nẽ hẽtẽhẽnyaa umwa waathinnioohĩ ꞌcĩg ĩĩn iyyio, ꞌcĩ occa hõllõngaa ẽhẽnyta eeta.’ ”
MRK.14.59	Nẽ thõõthaa cĩ buúk, aitiõõ hõllõngaa õõkõrõõ thooꞌthioha cĩggĩĩng ũdũt.
MRK.14.60	Ma ho, ĩtĩnga paadĩrĩ cobbi hẽbẽrẽẽnnĩĩ cĩg lothippitaak vẽlẽk nẽ ijin Yeesu ĩĩnnĩk, “Aitiõõ nii hõllõngaa edeci thõõth icci? Thõõth iina ꞌcĩ abilli nganiit eeta cieeg ko?” 
MRK.14.61	Baa hõllõngaa ẽdẽcĩ Yeesu thõõth icci ũdũt.
MRK.14.61	Õbõdẽẽkĩ paadĩrĩ cobbi ajin ĩnõõnnõ tarĩ anneek, “Ĩĩnĩ nii Krĩstõ Ngeertĩ Eet ꞌcĩ Abuli?”
MRK.14.62	Ẽdẽcĩ Yeesu anneek, “Eei, acinnu hatĩ niig Ngeertĩ Eeto ngaatĩ iccioloonganĩ attiaa cobbi ĩĩcĩ Nyekuc Gayyioohit vẽlẽk nẽ ulluuccia diiꞌthiohĩ hẽẽtahujjieen.”
MRK.14.63	Ma ho, ẽrrẽẽc paadĩrĩ cobbi ceremwa cĩgĩnnĩg nẽ õthõõth ĩĩ, “Inni hidiimit eet ũgĩ ꞌcĩg occa nga aduhaakeet thõõth umwa tarĩ ho? 
MRK.14.64	Ithiktu aattĩ niig buúk ngaatĩ õdõõmĩ nẽẽ Nyekuc. Ainnu ꞌyioko niig ne?” Ma ho, etteeddik eeta cĩg lokihooak Yeesu thõõth ꞌcĩ aĩ, ĩĩn nẽẽ ꞌthẽccannioohit, aꞌnyĩĩk huruhi hadaak. 
MRK.14.65	Ma nĩngaata, iꞌthiattaaĩ ũgẽẽgĩ uttuurrik Yeesu ammũta nẽ ecebit hẽbẽrĩ cĩgĩnnĩg cẽrẽma nẽ ĩddaacõ athĩnĩĩ nẽ ĩĩttĩk, “Duha da, hĩ nganĩ ꞌcĩg ĩddaayyi nganiit ko!” Nẽ athegereeꞌnya ꞌcĩg baag aattĩg nĩngaata vẽlẽk, iita ootti Yeesu nẽ uukito.
MRK.14.66	Ma baa nga aaĩ Pẽẽtũrũ loota halangatõõ cĩ paadĩr cobbi, ikia ũmmũdaak bũhẽẽcĩ umwaa ꞌcĩ ĩĩn dticciannioohit cĩ paadĩr cobbi ĩnõõnnõ ĩrraan ꞌgwoo nĩngaata. 
MRK.14.67	Ma baa acĩn nẽẽ Pẽẽtũrũ ho, ikia akatĩ ĩnõõnnõ hẽbẽrĩ nẽ ĩĩnnĩk, “Baa ookorru nii buúk hĩ Yeesu cĩ Naaꞌtharẽtĩ.”
MRK.14.68	Baa hinnia ẽppẽhan Pẽẽtũrũ aĩ, “Ẽrẽka thõõth ꞌcĩ aduha nii ho.” Nĩngĩtĩ ĩꞌngaannĩ nẽẽ õkõõĩ battaala.
MRK.14.69	Ma baa adtuuha bũhẽẽcĩ ꞌcĩ ĩĩn dticciannioohit Pẽẽtũrũ tarĩ ho, ikia uduhaak eet ꞌcĩg baag abĩlĩ nĩngaata ĩĩnnĩk, “Umwa ꞌthẽk ẽẽtĩ cieeni!” 
MRK.14.70	Nĩngĩtĩ ẽppẽhanĩ Pẽẽtũrũ tarĩ.
MRK.14.70	Ma hĩdĩhĩdĩĩc, iita uduktaak eeta ꞌcĩg baag abĩlĩ nĩngaata dẽẽdẽ ĩĩttĩk, “Eet ꞌthẽk umwa nii dĩdĩ, hĩnĩngĩtĩ ĩĩnĩ nii buúk ꞌGalileeinit.”
MRK.14.71	Ma nĩngaata, ũbũtan Pẽẽtũrũ tarĩ ĩĩ, “Ẽrẽka nganĩĩt eet ꞌcĩ othooꞌthu niig ko!”
MRK.14.72	Nĩngĩtĩ õrõhĩ tũhũlũc tabattĩ ꞌramma. Ma nĩngaata, ummuhunõõthĩ Pẽẽtũrũ thõõth baa aduhaak Yeesu ĩnõõnnõ anneek, “Õõa ꞌcĩ nga hõrõhĩ tũhũlũc tabattĩ ꞌramma, ẽppẽhannaa hatĩ nii nganĩĩt tabattĩ iyyio.” Nĩngĩtĩ adtahĩ nẽẽ ulwa nĩngaata.
MRK.15.1	Ma baa ngaalloohoth ngerrenita, etteedito makayyiooha cĩg paadĩrꞌnyaannu hõdẽĩ hĩ makayyiook cĩg eetuk hĩ ꞌlimmanniook cĩg nyattal cĩ Mũũꞌtha, hĩ eet ꞌcĩg obbitig cĩg lokihooak thõõth cĩnĩĩng. Nĩngĩtĩ ẽcẽbĩ Yeesu nẽ aꞌnyaktoothĩk Pĩlaatõ.
MRK.15.2	Ma ho, ijin Pĩlaatõ Yeesu ĩĩnnĩk, “Ĩĩnĩ nii habu cĩ ꞌJudeei?”
MRK.15.2	Ẽdẽcĩ Yeesu anneek, “Eeĩ, hĩcĩ aduha nii ho.”
MRK.15.3	Baa aduha makayyiooha cĩg paadĩrꞌnyaannu thooꞌthiok ꞌcĩg mẽẽlĩg ꞌcĩg abĩllĩ Yeesu. 
MRK.15.4	Ma ho, ijin tarĩ Pĩlaatõ Yeesu ĩĩnnĩk, “Aitiõõ nii hõllõngaa edeci thõõth icci ũdũt? Thĩĩk nõõ thooꞌthiok ꞌcĩg mẽẽlĩg ꞌrĩng, ꞌcĩg abilli nẽẽg nganiit ko!”
MRK.15.5	Baa abũrĩ Yeesu ngaatĩ ẽdẽcĩ thõõth hõdẽẽthõng, nĩngĩtĩ abulanĩ Pĩlaatõ thõõth ꞌcĩ ĩjjaahĩ Yeesu ĩnõõnnõ ho gẽrrẽẽt.
MRK.15.6	Baa gõõng aꞌnyak Pĩlaatõ authet ꞌcĩ õõganĩ baabutheenit hõdẽẽthõng ꞌcĩ ẽbẽra eeta Karramaawa cĩ Haangittõõ. 
MRK.15.7	Nẽ kõr niccia, baa aaĩ eet umwaa ꞌcĩ haĩ Barabbath baabuuthatõõ hĩ eet ꞌcĩg baag ĩkõõtha jore nẽ uruhit eet ũgĩ joratõõ tĩho. 
MRK.15.8	Ma baa aluttiaa lothippiti ho, õõt nẽẽg ijinit Pĩlaatõ authet ꞌcĩ gõõng õõgakĩ nẽẽ ĩhõõggõ baabutheenit hõdẽẽthõng karramaawa.
MRK.15.9	Ma ho, ijin Pĩlaatõ lothippit ĩĩnnĩk, “Adiimmu niig hõõgahuung habu cĩ ꞌJudeei ho?” 
MRK.15.10	Ajin Pĩlaatõ thõõth icci lohoroor, hĩnĩngĩtĩ aga nẽẽ jurrung ngaatĩ aꞌnyahaakĩ makayyiooha cĩg paadĩrꞌnyaannu Yeesu ĩnõõnnõ, hĩnĩngĩtĩ aꞌnyaheek nẽẽg Yeesu mẽdẽr.
MRK.15.11	Baa hinnia akũtan makayyiooha cĩg paadĩrꞌnyaannu ho lothippit huduktaak Pĩlaatõ hõõga Barabbath, hõllõngaa Yeesu.
MRK.15.12	Nẽ tarĩ, ijin Pĩlaatõ ĩhõõggõ ĩĩnnĩk, “Ma aaĩ noho, hadahĩ thĩ naa eet ꞌcĩ ainnu niig ĩĩn habu cĩ ꞌJudeei ho ne?”
MRK.15.13	Baa hinnia awacak lothippiti aĩ, “Toddoeek Yeesu hurucceea!”
MRK.15.14	Ma ho, ijin Pĩlaatõ ĩhõõggõ ĩĩnnĩk, “Inni? Ne baa ꞌcĩ ẽꞌthẽcan Yeesu ho?”
MRK.15.14	Ẽggẽrẽny hinnia gẽrrẽẽt aĩ, “Toddoeek ĩnõõnnõ hurucceea!”
MRK.15.15	Hĩnĩngĩtĩ baa adiim Pĩlaatõ eet haccamattoothĩk, nĩngĩtĩ õõgakĩ nẽẽ ĩhõõggõ Barabbath. Nẽ uduhaak eet cĩgĩnnĩg huukito Yeesu nẽ aaꞌnyĩk hõõt hotoddoyyieek ĩnõõnnõ hurucceea.
MRK.15.16	Baa adukni athegereeꞌnya Yeesu õõĩ halangatõõ cĩ habu cobbi cĩ ꞌRooma ngaatĩ haĩ Peretorio nẽ utuvuyyia athegereeꞌnya vẽlẽk hiita ngaatĩ hõdẽẽthõng. 
MRK.15.17	Ma ho, iita itihimtẽẽhĩ nẽẽg Yeesu cẽrẽm ꞌcĩ ꞌrẽggẽẽ nẽ ẽtẽhẽnyta tẽẽ ꞌcĩ ĩĩn bĩlla nẽ õmmõktẽẽhĩ õõa cĩnnĩ.
MRK.15.18	Nĩngĩtĩ iꞌthianaanĩ ĩꞌthaaĩ ĩnõõnnõ annẽẽkĩ, “Hĩꞌthaaõ habu cĩ ꞌJudeei!” 
MRK.15.19	Ma ho, uukito nẽẽg Yeesu õõ cĩnnĩ hĩbahĩta nẽ uttuurrik ammũta nẽ akattieek huruꞌnyia õlõngaa ꞌcĩ aĩ halayya ĩnõõnnõ. 
MRK.15.20	Ma baa edecciaak nẽẽg authet ꞌcĩ uranganĩ Yeesu ho, iita uppuruccia cẽrẽm ꞌcĩ ꞌrẽggẽẽ ho nẽ itihimtẽẽhĩ baagĩnnĩg. Ma baa itihimtẽẽhĩ nẽẽg Yeesu ceremwa ẽlẽk, iita ootti ĩnõõnnõ ĩĩcĩ õõ õdõõddĩkĩ hurucceea.
MRK.15.21	Ma ꞌgõõla, iita ommottio athegereeꞌnya hĩ eet umwa ꞌcĩ haĩ ꞌThimõõnẽ, maaꞌnyĩ Alĩthandoro hĩ ꞌRuuvo, ꞌcĩ aku ĩĩcĩ looc ꞌcĩ haĩ Cireene. Ma ho, aggamit nẽẽg ꞌThimõõnẽ nẽ ĩttĩngatteek hirriongan hurucce cĩ Yeesu.
MRK.15.22	Iita ootti nẽẽg Yeesu ĩꞌthõng nĩngĩtĩ haĩ ꞌGologooꞌtha, thõõth ꞌcĩ aĩ, “Nĩngĩtĩ ẽmmẽẽn cĩ õõ cĩ eeto.” 
MRK.15.23	Ma nĩngaata, õõt aanytĩk atheregereeꞌnya Yeesu mẽrtĩ cĩ viinoo ꞌcĩ õꞌngõõtanoothĩk ẽgẽrnaacĩ ꞌcĩ haĩ mĩĩra nẽ baa abũrĩ Yeesu.
MRK.15.24	Nĩngĩtĩ õdõõddĩkĩ nẽẽg Yeesu hurucceea nẽ eꞌngerit ceremwa cĩgĩnnĩg ꞌgõõlaa ꞌcĩ baa attĩmanĩ tooto, hetereꞌthia nganĩ ꞌcĩ occa õkõõĩ cẽrẽm ꞌcĩ atab nẽẽnĩ.
MRK.15.25	Baa odooddĩk nẽẽg ĩnõõnnõ hurucceea, baa ꞌthaa tũrkũwwec cĩ loohothu. 
MRK.15.26	Nẽ baa eheeddi thõõth baa ẽttẽẽdĩkĩ nẽẽg Yeesu daahĩth hurucceea hujjieen aĩ, “HABU CĨ ꞌJUDEEI.” 
MRK.15.27	Baa odooddĩk nẽẽg igorriaak ꞌramma hõdẽĩ hĩ Yeesu, õdõõddĩ umwaa ĩĩcĩ aꞌthiit cĩnnĩ cobbi nẽ õtõddõĩ umwaa ĩĩcĩ aꞌthiit cĩnnĩ ꞌcĩ hidici. 
MRK.15.28	Nẽ ikia thõõth baa eheeddi ꞌBuuhaa cĩ Nyekuci ĩĩ dĩdĩ baa aĩ, “Arũmoothĩk nẽẽ hĩ ꞌthẽccanniook hõdẽĩ.”
MRK.15.29	Baa arannĩ eeta ꞌcĩg ẽttẽẽd nĩngaata Yeesu aĩ, “Ac! Ma baa aini nii occa ĩꞌthaanni ꞌCieeth cĩ Nyekuci nẽ etehenyuu waathinnioohĩĩ ꞌcĩg ĩĩn iyyio!
MRK.15.30	Ẽla thiggia ẽlẽ cunni nẽ ulluuccia hurucceea loota!”
MRK.15.31	Baa arannĩ makayyiooha cĩg paadĩrꞌnyaannu hĩ ꞌlimmanniook cĩg nyattal cĩ Mũũꞌtha Yeesu anneek, “Ma gõõng ẽẽla nẽẽ eet ũgĩ nẽẽthĩ ꞌyioko, hõllõngaa ẽẽla ẽlẽ cĩnnĩ buúk inni? 
MRK.15.32	Aꞌnyĩĩk Krĩstõ habu cĩ Ĩꞌthĩraẽlĩ hulluuccia loota hurucceea, hĩcĩtta naag nẽ hẽlẽmta ĩnõõnnõ!” Nẽ igorriaaha baag ĩĩn ꞌramma õdõõddĩ hĩ Yeesu hõdẽĩ, odoomito ĩnõõnnõ buúk.
MRK.15.33	Ma baa aau kõrra lokora, ikia ĩĩ lõõcĩ muguur ĩꞌthõng hĩĩ ꞌthaa iyyio cĩ ꞌjiaatinu. 
MRK.15.34	Ma ꞌthaa iyyio, ikia urruuo Yeesu moloohaa cobbi gẽrrẽẽt ĩĩ, “Eloi, Eloi, Lama Thabachthani?” Nĩngĩtĩ aĩ, “Nyekuc caannĩ, Nyekuc caannĩ, ũũnnĩkaa nii nganĩĩt inni?”
MRK.15.35	Nĩngĩtĩ athĩknĩ eeta ũgẽẽgĩ ꞌcĩg baag abĩlĩ nĩngaata nẽ ĩĩtõ, “Ĩthĩhĩt nõõ, aũ nẽẽ Eliijja.”
MRK.15.36	Ma ho, ukul eet umwaa ũũk ittiha cẽrẽm ecebeek hẽẽta nẽ õꞌnyõlaneek viinoatõõ ꞌcĩ ammũccarĩĩ, nĩngĩtĩ ammaccẽẽkĩ ũtũgaa cĩ Yeesu nẽ ĩĩ, “Hereeyyio da hĩcĩnĩt hatĩ aku aara Eliijja ĩnõõnnõ hurucceea!”
MRK.15.37	Ma nĩngaata, urruuo Yeesu gẽrrẽẽt, nĩngĩtĩ adaaknĩ.
MRK.15.38	Ma ho, appahĩ cẽrẽm ꞌcĩ ẽꞌngẽr ꞌCieeth cĩ Nyekuci
MRK.15.39	Ma baa acĩn ꞌgaalacĩ cĩ ũũrũta
MRK.15.40	Nẽ baa aattĩg ngaaĩ ũgẽẽgĩ ꞌcĩg ẽbẽha Yeesu ꞌrẽẽna. Hõrggẽẽnaa cĩnĩĩng, baa aattĩg Maria Madalẽẽna hĩ Maria aattĩ ꞌJeemith baa hidici hĩ ꞌJothẽth hĩ Thaloome nĩngaata. 
MRK.15.41	Baa anũ nẽẽg nẽ eelito Yeesu, baa nga aaĩ looccaa cĩ ꞌGalileea. Baa mẽẽlĩg ngaaĩ ũgẽẽgĩ buúk ꞌcĩg õõkõr hĩ Yeesu õõ ꞌJeruꞌthalẽma.
MRK.15.42	Ma baa õbõhĩ ĩĩ ꞌjiaatĩn lõõcĩ, iita ũkũmattoothĩk eeta, hĩnĩngĩtĩ baa õbõhĩ Kõrraa cĩ ꞌYiommaanõ.
MRK.15.43	Nẽ baa aaĩ eet umwaa ꞌcĩ haĩ Yothebo cĩ ꞌtaaũn cĩ Arimathea, ꞌcĩ baa ĩĩn eet ꞌcĩ abuli lothippitaa cĩ eet ꞌcĩg obbitig cĩg lokihooak. Nẽ baa ĩĩn Yothebo buúk eet ꞌcĩ ereeyyi adiim acĩn habuccieet cĩ Nyekuci. Nĩngĩtĩ õkõõĩ cũrũmũũm hĩ Pĩlaatõ hũũk hijin ẽlẽ cĩ Yeesu. 
MRK.15.44	Nẽ Pĩlaatõ ꞌcĩ baa nga haga ngaatĩ adaahĩ Yeesu, ukuleek ꞌjieen nẽ ũtũvva ꞌgaalac cĩ ũũrũta hikia hijin hatĩ adaak Yeesu. 
MRK.15.45	Ma baa urutaa ꞌcĩ uduhaahĩ ꞌgaalacĩ cĩ ũũrũta ĩnõõnnõ daahĩth cĩ Yeesu ẽlẽk, ikia ẽlẽmaahĩ Pĩlaatõ Yothebo ẽlẽ cĩ Yeesu. 
MRK.15.46	Nĩngĩtĩ õkõ ũũtanĩ Yothebo cẽrẽm ꞌcĩ aku amũmmũũranĩ ẽlẽ cĩ Yeesu nẽ aara ĩnõõnnõ hurucceea nẽ ũmũmmũũraneek cẽrẽm, nĩngĩtĩ aarĩkĩ waanya ꞌcĩ baa adayyia biyyia. Ma ho, ũꞌnyũũg hattũũg cĩ waanyõ biyyiaa cobbi.
MRK.15.47	Baa ẽbẽk Maria Madalẽẽna hĩ Maria aattĩ ꞌJothẽthĩ thooꞌthiok nicciag vẽlẽk muguruur nẽ uꞌthuutti nĩngĩtĩ adaiini Yeesu ho jurrung.
MRK.16.1	Ma baa urutaa ꞌcĩ edecciaaĩ Kõrra cĩ ꞌYiommaanõ ꞌjiaat, iita ĩtĩngaacõ Maria Madalẽẽna hĩ Maria aattĩ ꞌJeemithi hĩ Thaloome, õõt utuuyyia ngõõrrẽẽn ꞌcĩg õꞌngõlĩ ẽmmẽdĩ, ꞌcĩg adiim õõ uudi ẽlẽ cĩ Yeesu. 
MRK.16.2	Ma baa ngaalloohoth ngerrenita lomidikaawa, baa nga uppwaanna kõrra thõng, õõt nẽẽg ĩĩcĩ waany baa adaiini Yeesu. 
MRK.16.3	Baa ajinõõ nẽẽg ꞌgõõla aĩ, “Nganĩ occa hatĩ ꞌcĩ õkõ eelleet ngagĩĩt heehĩheet bẽẽ cĩ ꞌloohu?”
MRK.16.4	Ma baa õõ edeenyothi nẽẽg waany ꞌcĩ adayyia biyyia ho, acĩnoothi hinnia ẽꞌnyẽẽhĩ bẽẽ aau ngadiiha. Nẽ baa ꞌthẽk bẽẽ cobbi gẽrrẽẽt tĩho. 
MRK.16.5	Ma baa õõ aduhun nẽẽg ꞌloohatõõ ho, acĩn hinnia nyahaappan umwa ꞌcĩ ahimit ceremwa ꞌcĩg õõppẽr, iccioloongan loota ꞌloohatõõ cĩ aꞌthiit cobbi. Baa abulan thõõth ciee ĩhõõggõ gẽrrẽẽt.
MRK.16.6	Ma nĩngaata ikia uduhaak nyahaappanĩ tĩhõ ĩhõõggõ ĩĩnnĩk, “Ma hiꞌngolinnu. Haga naa adiimmu niig Yeesu cĩ Naaꞌtharẽtĩ baa odooddothoothĩk hurucceea, iittiõõ nẽẽ ngaati tõõ, baa ũrũga nẽẽnĩ. Ĩcĩnĩt da nĩngĩ baa ammũtĩ eeta ẽlẽ cĩ Yeesu. 
MRK.16.7	Nẽ ꞌyioko, ĩtĩngaac õõt uduktaak nuyyiook cĩgĩnnĩg hĩ Pẽẽtũrũ buúk ĩĩttĩk, ‘Utuanĩ nẽẽ ũũk ĩĩcĩ looc cĩ ꞌGalileea, õõ hatĩ acinnu ĩnõõnnõ ĩĩca, hĩ baa aduhaakuung nẽẽ ngagiita.’ ”
MRK.16.8	Baa aggam ngaaĩ barriti nẽ atalmaanyattĩ gẽrrẽẽt, nĩngĩtĩ aduknaanĩ ꞌloohatõõ. Baa hõllõngaa aduhaak nẽẽg eet umwa thõõth nicci, hĩnĩngĩtĩ baa itieelli nẽẽg gẽrrẽẽt.
MRK.16.9	Ma baa urutaa ꞌcĩ ũrũgaaĩ Yeesu daahĩtha, baa lomidikaawa ngerrenita, ikia uppwaannak nẽẽ Maria Madalẽẽna ĩĩcĩ oou, ngaa baa iiggiaĩ nẽẽ loriẽẽt ꞌcĩg abathĩ tũkĩramma. 
MRK.16.10	Ma ho, ũũk uduhaak Maria Madalẽẽna ꞌgõõnõgĩ ꞌcĩg baag õõkõr hĩ ĩnõõnnõ baa nga alu nẽẽg Yeesu. 
MRK.16.11	Ma baa ĩthĩhĩt nẽẽg aĩ ũrũga Yeesu nẽ baa ĩcĩn Maria Madalẽẽna ĩnõõnnõ, baa aalla abũrĩ nẽẽg thõõth ꞌcĩ aduha Maria Madalẽẽna ho noho.
MRK.16.12	Ma uruta, ikia uppwaannak Yeesu nuyyiook cĩgĩnnĩg ꞌramma ꞌgõõlaa ꞌcĩ hõllõngaa agaĩ nuyyiooha, baa ũtũngteek nẽẽg ꞌJeruꞌthalẽm. 
MRK.16.13	Ma baa oboddia nẽẽg hiita huduktaak ꞌgõõnõgĩ ũgĩ buúk thõõth icci, aitiõõ hinnia ꞌgoonoggia hõllõngaa ẽlẽmĩ thõõth icci buúk.
MRK.16.14	Ma urutaa cĩnnĩ vẽlẽk, ikia uppwaannak Yeesu nuyyiook ꞌcĩg ĩĩn õmmõtõ hĩ hõdẽĩ baa nga aduhi. Baa eggerꞌnyeek Yeesu ĩhõõggõ, hĩnĩngĩtĩ aitiõõ hõllõngaa aꞌnyak lemiinit. Hĩnĩngĩtĩ baa õkõmĩ nuyyiook ꞌthinneeti ngaatĩ ẽlẽmmĩ thõõth cĩ eet baag ĩcĩnĩt Yeesu, baa ũrũga nẽẽ daahĩtha. 
MRK.16.15	Ma ho, ĩĩnnĩk Yeesu ĩhõõggõ, “Õõt illimanit eet nyeemuut ꞌcĩ abũnnaa loonyini vẽlẽk. 
MRK.16.16	Ẽẽtĩ ꞌcĩ ẽlẽmĩ nyeemuut nẽ aggam baattithimo, eelliaa hatĩ nẽẽnĩ, nẽẽthĩ, ẽẽtĩ ꞌcĩ hõllõngaa ẽlẽmĩ, uuki hatĩ nẽẽnĩ. 
MRK.16.17	Aaꞌnyĩhoothĩk hatĩ lemmiook vẽlẽk ꞌtirriani ꞌcĩ adticanĩ thooꞌthiok ꞌcĩg ĩnaat eeta. Iiggia hatĩ nẽẽg loriẽẽt ꞌcĩg abathĩ ꞌthaarĩĩ cĩgannĩg nẽ othoothito thõõthaa ꞌcĩ ĩĩn ngeju. 
MRK.16.18	Aggam hatĩ nuyyiooha cieeg hũkaaꞌnya athĩnĩĩ cĩggĩĩng nẽ aitõõ hatĩ hũkaaꞌnya hõllõngaa occa adak ĩhõõggõ. Nẽ ma adak nuyyiooha ꞌgẽẽn ꞌcĩ aarĩk eeta ẽgẽrnẽẽn ꞌcĩg occa aruk nuyyiook, aitiõõ hatĩ hõllõngaa adaahĩ ũdũt. Nẽ ataadĩk hatĩ nẽẽg athĩn cĩggĩĩng eetinii ꞌcĩg õmmõõrĩ nẽ hatĩ ũbũttaathõ eeta tĩko.”
MRK.16.19	Ma urutaa ꞌcĩ õthõõthĩhĩ Makayyioohiti Yeesu nuyyiook ẽlẽk, ikia õdõngĩ nẽẽ ũũk hẽẽtahujjieen nẽ ũũk aau attiaa cobbi ĩĩcĩ Nyekuci. 
MRK.16.20	Nĩngĩtĩ õõĩ nuyyiooha cĩgĩnnĩg allimanĩ thõõth cĩ Nyekuci loonyini vẽlẽk nẽ baa adticanni Makayyioohiti hõdẽĩ hĩ ĩhõõggõ nẽ aaꞌnyĩk ꞌlimman cĩnnĩ ho, hĩĩ dĩdĩ thooꞌthiohĩĩ ꞌcĩg ĩnaat eeta ĩcĩg baag adtican nuyyiooha.
LUK.1.1	Mẽẽlĩg eeta ꞌcĩg ĩttĩmanit gẽrrẽẽt ngaatĩ ẽhẽẽdĩ thooꞌthiok baag adĩman Nyekuci hõrggẽẽnaa cĩnaac. 
LUK.1.2	Ĩĩn thooꞌthioha baag ẽhẽẽd nẽẽg ko, nyeemuꞌnya baag aduhaakeet ngagĩĩt eeta baag ĩcĩnĩt hẽbẽrẽẽnnĩĩ cĩggĩĩng dẽẽdẽ. 
LUK.1.3	Nĩngĩtĩ harrĩĩpanĩ naa buúk nyeemuꞌnya iccig jurrung, hiꞌthianaanĩ ũꞌngeeca. Ĩnõõ ꞌyioko ꞌcĩ haĩ hũnũaahii nganiit buúk jurrung ko makayyioohit Theovilo, 
LUK.1.4	hanũaakii naa nganiit thooꞌthiok iccig, haini hátĩ gaa nii buúk jurrung thooꞌthiok baag allimanoothikii nganiita.
LUK.1.5	Baa ĩĩn Ẽrõõdẽ
LUK.1.6	Nẽ baa ĩĩn ꞌThakaria hĩ Eliꞌthẽbẽta eet ꞌcĩg abũnnaa gẽrrẽẽt muumaa cĩ Nyekuci, baa aꞌthũũnnĩ nẽẽg tilooinit hĩ nyattalliook cĩg Makayyiooktak jurrung. 
LUK.1.7	Nẽẽthĩ, ammũdeek hinnia baa aitiõõ Eliꞌthẽbẽta lohollia tõõ nẽ tarĩ, baa atahaanyito nẽẽg ꞌrammaattĩg buúk.
LUK.1.8	Ma kõr umwa, baa ammũdeek adticanni lothippiti cĩ paadĩrꞌnyaannu hĩ ꞌThakaria ꞌCieethaa cĩ Nyekuci. 
LUK.1.9	Nẽ nyattaalaa cĩ paadĩrꞌnyaannu, baa eberriaa ꞌThakaria kõr tĩho ꞌgõõlaa ꞌcĩ aruhi eeta tooto,
LUK.1.10	Baa nga ĩwaaddi mõhõõkacĩ, baa abĩlĩ lothippiti cobbi gẽrrẽẽt alayyi battaala.
LUK.1.11	Ma hĩdĩĩkoothong, uppwaannak aajĩlõ
LUK.1.12	Ma baa acĩn ꞌThakaria aajĩlõ ho, ĩĩ torriak nẽ abarrit gẽrrẽẽt. 
LUK.1.13	Anneek hinnia aajĩlõ nicciee ĩnõõnnõ, “ꞌThakaria, ma hiꞌngolinnaanĩ! Ĩthĩk Nyekuci laiinit cunni. Aꞌnyaki hatĩ ngaa cunni Eliꞌthẽbẽta nẽ ũtũhũwa loholeec ꞌcĩ maacĩ. Nẽ ma utuhuyyiaa, kateek ꞌthaar ꞌcĩg kaĩ Yõaannẽ. 
LUK.1.14	Aaꞌnyi hatĩ ꞌtirriaanĩtĩ cĩnnĩ ꞌcammanoothĩk nẽ ꞌthẽk hatĩ accamattoothĩk eeta ꞌcĩg mẽẽlĩg buúk, hĩnĩngĩtĩ ꞌtirriaanĩt cĩnnĩ. 
LUK.1.15	Hĩnĩngĩtĩ ĩĩn hatĩ nẽẽ eet ꞌcĩ tiiri gẽrrẽẽt hẽbẽrẽẽnnĩĩ cĩg Nyekuc Makayyioohit. Ma haaꞌnyiku hũhũd mẽrtĩ hode viino. Ĩĩn hatĩ nẽẽ eet ꞌcĩ aaĩ Lorii ꞌcĩ Ẽllẽẽmĩth
LUK.1.16	Irrioonĩk hatĩ nẽẽ eet ꞌcĩg mẽẽlĩg looccaa cĩ Ĩꞌthĩraẽlĩ hoboddia hĩ Makayyioohit Nyekuc cĩnĩĩng. 
LUK.1.17	Uwwattẽẽkĩ hatĩ nẽẽ Makayyioohit loriia hĩ ꞌtirriaana cĩ Eliijja.
LUK.1.18	Ajin hinnia ꞌThakaria aajĩlõ anneek, “Aku occa ꞌthẽk hatĩ thõõth ciee ĩĩn dĩdĩ? Hĩĩtta naag hĩ ngaa caannĩ morwak haaga.”
LUK.1.19	Ma ho, ẽdẽc aajĩlõ nicciee ĩnõõnnõ ĩĩnnĩk, “Haĩnna nganĩĩt ꞌGaburẽẽlẽ, dticciannioohit cĩ Nyekuci. Hĩꞌthooyyia naa hikia huduhaahii nganiit nyeemuut ꞌcĩ abũnnaa
LUK.1.20	Nẽ hĩ ꞌyioko hõllõngaa elemi nii thõõth ꞌcĩ haduhaakii naa ho, iittiõõ hatĩ nii hõllõngaa othoothi ĩꞌthõng kõr ꞌcĩ hatĩ arrittiaanĩ loholeec ꞌcĩ haduha naa ho.”
LUK.1.21	Ma baa nga ẽrẽ eeta ꞌThakaria hõbõda ꞌCieethaa cĩ Nyekuci, baa apuppudii nẽẽg aĩ, inni haawua nẽẽ ĩꞌthõng ko. 
LUK.1.22	Ma baa adukna nẽẽ battaala ho, aꞌnyaman hinnia ngaatĩ õthõõthĩ, nĩngĩtĩ aku õthõõthĩkĩ eet athĩnĩ haaga hĩ ẽẽtĩ ꞌcĩ adĩĩtĩ ĩĩna. Ma nĩngaata noho, agayyiõõthĩ eeta ngaatĩ ĩcĩnĩ nẽẽ ꞌgiimwa ꞌcĩ aku hĩ Nyekuc ꞌCieethaa cĩ Nyekuci.
LUK.1.23	Ma baa edeccia kõrra cĩ dtiic cĩnnĩ ho, ikia õbõdõõthĩ ĩĩcĩ olu. 
LUK.1.24	Ma urutaa cĩ thooꞌthiok iccig, ikia aꞌnyahõ ngaa cĩnnĩ Eliꞌthẽbẽta, nĩngĩtĩ aallanĩ halangatõõ nyĩlõhĩ ꞌtur. 
LUK.1.25	Ma ngaati, ikia atal Eliꞌthẽbẽta ĩĩ, “Ẽẽla Makayyioohiti nganĩĩta. Eteretheeha nẽẽ nganĩĩt bũnnai cĩnnĩ waathinnioohĩĩ cĩg. Ittik nẽẽ ngaaoni gõõng nannĩ nẽ iittiõõ hatĩ eeta hõllõngaa aranna nganĩĩt tarĩ.”
LUK.1.26	Ma baa ĩĩtõ nyĩlõhĩ ꞌcĩg aꞌnyahiini Eliꞌthẽbẽta tõrkõnõn, ikia ĩꞌthooĩk Nyekuci aajĩlõ ꞌGaburẽẽlẽ ꞌtaaũnaa cĩ Naaꞌtharẽtĩ looccaa cĩ ꞌGalileea, 
LUK.1.27	hũũk hũmmũdoothĩk bũhẽẽc ꞌcĩ nga hatagguutho hĩ eet umwa ũdũt ꞌcĩ haĩ Maria. Baa anũõõ Maria hĩ nyahaappan ꞌcĩ haĩ Yothebo
LUK.1.28	Nĩngĩtĩ õkõõĩ aajĩlõ ꞌGaburẽẽlẽ ĩꞌthõng hõdõlan Maria nẽ ĩꞌtha ĩnõõnnõ ĩĩnnĩk, “Hĩꞌthaayyina loholeec ciee accamanaanni Makayyioohiti ho! Aaĩ Makayyioohiti hĩ nganiita.”
LUK.1.29	Athĩhĩ Maria thõõth icci noho nẽ ukuleek ꞌjieen ĩĩ, “ꞌThaainit occa gõõng ꞌcĩ aaĩ hutuno ciee?” 
LUK.1.30	Nĩngĩtĩ aduhaakĩ aajĩlõ ĩnõõnnõ annẽẽkĩ, “Maria, ma hiteelli, accamanaai nganiit Nyekuci, 
LUK.1.31	aꞌnyaki hatĩ nii nẽ ũtũhũwa loholeec ꞌcĩ maacĩ nẽ hatĩ akateehu ꞌthaar ꞌcĩg haĩ Yeesu.
LUK.1.32	Aku hatĩ ĩĩn nẽẽ eet cobbi gẽrrẽẽt ꞌcĩ hatĩ haĩ, Ngeertĩ Nyekuc ꞌcĩ ĩllõõan vẽlẽk. Aaꞌnyĩk hatĩ Makayyioohiti Nyekuci ĩnõõnnõ hĩĩ habu, hĩ baa maaꞌnyia Daavide. 
LUK.1.33	Ĩĩn hatĩ nẽẽ habu habuccieetaa cĩ Yakobo
LUK.1.34	Ma ho, ijin Maria aajĩlõ ĩĩnnĩk, “Haꞌnyaki occa hatĩ hutuno? Nga hatagguuꞌtha hĩ eet nganĩngĩtĩ harittiaanĩ.”
LUK.1.35	Ẽdẽcĩ aajĩlõ ĩnõõnnõ anneek, “Alluucciakii hatĩ Lorii ꞌcĩ Ẽllẽẽmĩth nganiit nẽ ummuti ꞌtirriani cĩ Nyekuc ꞌcĩ ĩllõõan vẽlẽk. Ma urutaa cĩnnĩ, ũũkcaa hatĩ loholeec ꞌcĩ ẽllẽẽmĩth ꞌcĩ hatĩ haĩ Ngeertĩ Nyekuci. 
LUK.1.36	Aꞌnyahõ ꞌyioko ittioonniohit cunuung Eliꞌthẽbẽta aagõõng arannĩ eeta anneek cõhõlaac. Ĩĩtõ ꞌyioko nyĩlõhĩ ꞌcĩg aꞌnyahiini nẽẽ tõrkõnõn. Tananga atahaany nẽẽ gẽrrẽẽt, õkõ hatĩ aꞌnyak nẽẽ buúk loholeec. 
LUK.1.37	Hĩnĩngĩtĩ aitiõõ ꞌgii ꞌcĩ aꞌnyaman Nyekuc tõõ.”
LUK.1.38	Ma athĩhĩ Maria thõõth icci ho, õthõõth ĩĩ, “Hĩĩnĩ naa dticciannioohit cĩ Makayyiookto, aꞌnyĩĩk haau hĩcĩ aduha nii hataa.” Nĩngĩtĩ õbõdõõꞌthĩ aajĩlõ.
LUK.1.39	Ma waathinniook nicciag noho, ũkũmanoothĩk Maria nẽ ũꞌthũkũc ũũk ĩĩcĩ ꞌtaaũn ꞌcĩ aaĩ muurriõhĩĩ cĩg ꞌJudeea, 
LUK.1.40	nĩngĩtĩ õkõ adukni halang cĩ ꞌThakaria nẽ ũũk ĩꞌtha Eliꞌthẽbẽta. 
LUK.1.41	Ma baa athĩhĩ Eliꞌthẽbẽta ꞌThaainit cĩ Maria ho, ĩꞌngõth loholeec hẽẽngatõõ cĩnnĩ nẽ ikia Lorii ꞌcĩ Ẽllẽẽmĩth ꞌthĩnĩtaa cĩnnĩ. 
LUK.1.42	Ma nĩngaata, othoothĩk Eliꞌthẽbẽta Maria moloohaa cobbi taliitta ĩĩnnĩk, “Aggatanii nganiit Nyekuci hõrggẽẽnaa cĩ ngaainu vẽlẽk nẽ aggatanĩ loholeec ꞌcĩ hatĩ ũũkca nii ho buúk! 
LUK.1.43	Inni occa gõõng aattĩ hẽhẽẽrõnaaha aattĩ Makayyioohiti caannĩ ho? 
LUK.1.44	Aa ma hathihi ꞌthaainit cunni ho, ĩꞌngõth nganĩĩt loholeec hẽẽngatõõ taliitta. 
LUK.1.45	Aggatanni nganiit Makayyioohiti, hĩnĩngĩtĩ elemi nii thõõth ꞌcĩ hatĩ adticanneeki nẽẽ nganiit ko!”
LUK.1.46	Ma nĩngaata, ẽbẽnõ Maria ĩĩ,
LUK.1.46	“Abuluth nganĩĩt ꞌthĩnĩt Makayyioohit,
LUK.1.47	nẽ accamanoothĩk lorii caannĩ, hĩnĩngĩtĩ Nyekuc Ellioohit caannĩ.
LUK.1.48	Hĩnĩngĩtĩ aꞌthũũnna nẽẽ nganĩĩt
LUK.1.48	dticciannioohit cĩnnĩ ꞌcĩ tarbalĩ.
LUK.1.48	Utuvvuyyiaa hatĩ gõõng eeta irkiꞌnyiaannĩ ĩĩttĩhaa, ngaa ꞌcĩ aggatan Nyekuci.
LUK.1.49	Hĩnĩngĩtĩ ĩdĩmaneeha Nyekuci ꞌTirriannioohiti thooꞌthiok ꞌcĩg tiirik gẽrrẽẽt.
LUK.1.49	Ẽllẽẽmĩth ꞌthaara cĩgĩnnẽẽgĩ.
LUK.1.50	Ammaannĩk nẽẽ eet ꞌcĩg iꞌngolli ĩnõõnnõ
LUK.1.50	irkiꞌnyia hĩ irkiꞌnyia.
LUK.1.51	Idtican nẽẽ thooꞌthiok ꞌcĩg ĩllõõan gẽrrẽẽt attiaa cĩnnĩ.
LUK.1.51	Ĩꞌthaan nẽẽ eet ꞌcĩg athĩngõõnyanĩ.
LUK.1.52	Itiggia nẽẽ habuẽẽt ꞌcĩg aĩ hĩĩgĩnna tõrõmĩ, dtaabĩtĩĩ cĩggĩĩng
LUK.1.52	nẽ irigithieek eet ꞌcĩg tarbalĩg.
LUK.1.53	Aaꞌnyĩk nẽẽ eet ꞌcĩg adak magĩthĩ hẽlẽggĩ ꞌcĩg abũnnaa,
LUK.1.53	nẽ itiggia eet ꞌcĩg aĩ hĩĩgĩnna balliook, hõõt athĩnĩĩ ꞌtẽl.
LUK.1.54	Ẽẽl nẽẽ dticciannioohit cĩnnĩ Ĩꞌthĩraẽl
LUK.1.54	nẽ ummuhunõõthĩ ngaatĩ ammaannĩkĩ nẽẽ
LUK.1.55	Abũrahaamõ
LUK.1.55	hĩ baa aduhaak nẽẽ hĩbaangĩ cĩggaac.”
LUK.1.56	Baa arũmĩ Maria hĩ Eliꞌthẽbẽta nyĩlõhĩ iyyio nĩngĩtĩ õbõdõõꞌthĩ õlõ.
LUK.1.57	Ma baa ũttũbattoothĩk waathinniooha ꞌcĩg okolliaanĩ Eliꞌthẽbẽta, ikia ũtũhũwa nẽẽ loholeec ꞌcĩ maacĩ. 
LUK.1.58	Ma athĩhĩ ittioonnioha hĩ eet ꞌcĩg õbõhõõ hĩ ĩnõõnnõ ngaatĩ ammaannĩkĩ Makayyioohiti ĩnõõnnõ ho, iita accamattoothĩk nẽẽg vẽlẽk gẽrrẽẽt.
LUK.1.59	Ma baa aꞌnyak loholeec waathinniook turkiyyio, iita etteedito eeta ẽlẽ
LUK.1.60	Ẽdẽcĩ hinnia ngaannia aĩ, “Haĩ ꞌthaar cĩgĩnnĩg Yõaannẽ.”
LUK.1.61	Attacan tarĩ eeta aĩ, “Aitiõõ eet umwaa ittioonniohĩĩ cugguung ꞌcĩ aꞌnyak ꞌthaar nicciaag tõõ.” 
LUK.1.62	Nĩngĩtĩ õthõõthĩkĩ nẽẽg ꞌThakaria athĩnĩ, huduha ꞌthaar ꞌcĩg occa akannoothĩk loholeec. 
LUK.1.63	Ma ho, ijin ꞌThakaria ĩhõõggõ haanytĩk ĩnõõnnõ waraga, nĩngĩtĩ ẽhẽẽdĩkĩ waragaawa aĩ, “Haĩ ꞌthaar cĩg loholeecak Yõaannẽ.” Baa anyamũũtana eet thõõth ꞌcĩ õõkõrõõnĩ ꞌthaara ꞌcĩg aduha ngaannia hĩ maaꞌnyĩ ho gẽrrẽẽt. 
LUK.1.64	Ma ꞌthẽk nĩngaata noho, iꞌthianaaĩ ꞌThakaria õthõõth lõꞌngõõc, nĩngĩtĩ adĩkꞌthĩ Nyekuc.
LUK.1.65	Baa adhirriaangan thõõth ciee eet ꞌcĩg õbõhõõ hĩ õlõ cĩnnĩ gẽrrẽẽt nẽ baa athithan eeta thõõth icci looccaa cĩ ꞌJudeea hũtũrũũr. 
LUK.1.66	Baa ꞌthẽk ĩnaat eeta ꞌcĩg athĩhĩ thõõth icci gẽrrẽẽt aĩ, “Loholeec occa hatĩ ꞌcĩ aku ĩĩn ne ciee hõlõ?” Baa ajinõõ eeta noho, hĩnĩngĩtĩ aga nẽẽg ngaatĩ aayyi Makayyioohiti hĩ ĩnõõnnõ.
LUK.1.67	Ma ho, aaꞌnyĩk Lorii ꞌcĩ Ẽllẽẽmĩth ꞌThakaria maaꞌnyĩ loholeeco hẽddẽẽbak eet thõõth cĩ Nyekuci ꞌcĩ hatĩ aku edeeꞌnyia horumwa. Baa nẽ õthõõth nẽẽ ĩĩ,
LUK.1.68	“Aꞌnyĩĩk hĩdĩhĩthĩ Makayyioohiti Nyekuci cĩ Ĩꞌthĩraẽlĩ,
LUK.1.68	hĩnĩngĩtĩ ikia ũrũgũtha nẽẽ eet cĩgĩnnĩg.
LUK.1.69	Aaꞌnyeet nẽẽ ngagĩĩt Ellioohit ꞌcĩ attiran gẽrrẽẽt,
LUK.1.69	ꞌcĩ aku habuccieetaa cĩ Daavide dticciannioohit cĩnnĩ,
LUK.1.70	hĩ baa aduha põrõvẽtaaꞌnya
LUK.1.71	ẽẽlanneet hatĩ nẽẽ ngagĩĩt athĩnĩĩ cĩg mĩrõk cĩggaac
LUK.1.71	hĩ ĩcĩg eet ꞌcĩg aaburreekeet ngagĩĩta.
LUK.1.72	Nẽ ẽtẽrẽtha tamaati baa aduhaak nẽẽ hĩbaangĩ cĩggaac
LUK.1.72	nẽ ummuhunõõthĩ lõhõt baa nĩnnĩ ẽllẽẽmĩth,
LUK.1.73	hĩ baa abũtaneek nẽẽ nyakangaan cĩnaac Abũrahaamõ anneek,
LUK.1.74	ẽẽlanneet hatĩ nẽẽ ngagĩĩt athĩnĩĩ cĩg mĩrõk cĩggaac,
LUK.1.74	nẽ aaꞌnyeet hidticattoothĩk ĩnõõnnõ lõꞌngõõc,
LUK.1.75	ꞌlẽẽmĩtha hĩ bũnnaiitta muumaa cĩnnĩ waathinnioohĩĩ cĩggaac vẽlẽk.
LUK.1.76	Nẽẽthĩ, niina loholeec caannĩ ho, auyyi hatĩ eeta anneeki põrõvẽtaac cĩ Nyekuc ꞌcĩ ĩllõõan vẽlẽk,
LUK.1.76	hĩnĩngĩtĩ uwwattẽẽkĩ hatĩ nii Makayyioohit õkõ akũmanẽẽkĩ ĩnõõnnõ ꞌgõõla.
LUK.1.77	Nganiit hatĩ ꞌcĩ allimaneehi eet ꞌgõõl
LUK.1.77	ꞌcĩ hatĩ aku ẽẽlanĩ Makayyioohiti ĩhõõggõ ꞌthẽccanẽẽtĩĩ cĩggĩĩng,
LUK.1.78	hĩnĩngĩtĩ tamaati cobbi cĩ Nyekuc cĩnaac ꞌcĩ abũnnaa,
LUK.1.78	ꞌcĩ hatĩ aku uppwannakeet kõrra ngagĩĩt hẽẽtahujjieen,
LUK.1.79	hikia hũttũhũla eet ꞌcĩg aattĩg muguratõõ,
LUK.1.79	hĩ ꞌcĩg aattĩg ꞌriiyyia cĩ daahĩthõõ
LUK.1.79	nẽ eteretheheet ngagĩĩt ꞌgõõl ꞌcĩ haattiyyi lõꞌngõõc.”
LUK.1.80	Nĩngĩtĩ alĩꞌthaanĩ loholeec ĩꞌthõng hikia hittiran lorii cĩnnẽẽnĩ, nẽ ũũk aau horrwaa ꞌcĩ õdõhõhĩĩ kak, ĩꞌthõng hũttũbattoothĩk waathinniooha ꞌcĩg aku irrioonĩkĩ nẽẽ eet cĩg Ĩꞌthĩraẽlĩ.
LUK.2.1	Ma waathinniook nicciag, ikia uduhaak habuui cobbi cĩ ꞌRooma
LUK.2.2	Baa ĩĩn ciee tigiilẽnĩt ꞌcĩ oou, baa irkiꞌnyia ꞌcĩg ĩĩnnĩ Kwiriino makayyioohit cĩ looc cĩ Thiiria. 
LUK.2.3	Nĩngĩtĩ ĩꞌthanõthõõthĩkĩ eeta vẽlẽk ꞌtaaũnniook cĩggĩĩng cũũmõ cũũmõ.
LUK.2.4	Baa nẽ ĩtĩnga Yothebo buúk ꞌtaaũnaa cĩ Naaꞌtharẽtĩ looccaa cĩ ꞌGalileea nẽ ũũk ĩꞌthõng Bẽtẽlẽm looccaa cĩ ꞌJudeea ꞌtaaũnaa cĩ Daavide, hĩnĩngĩtĩ baa ĩĩn nẽẽ eet cĩ hattũũg cĩ Daavide. 
LUK.2.5	Baa õõkõr nẽẽ hĩ Maria, bũhẽẽc baa adiim nẽẽ hatĩ hĩĩ ngaa cĩnnĩ. Ammũdeek hinnia baa ĩdĩddĩng Maria waathinniook tĩko gẽrrẽẽt. 
LUK.2.6	Ma baa õdõlanit nẽẽg Bẽtẽlẽm, iita ũttũbattoothĩk Maria waathinniooha cĩg tũhũyyiaattak, 
LUK.2.7	nĩngĩtĩ ũũkcanĩ nẽẽ ngeerĩnĩ ꞌcĩ oou nẽ ũmũmmũũran cẽrẽma nẽ aaꞌnyĩk hatangu haahũlaa ꞌcĩ aarĩkĩ eeta cĩg ꞌJudeei arteenit ꞌcĩ ẽgĩ hẽlẽggĩ, hĩnĩngĩtĩ baa ummuddioothĩk nẽẽg ĩbbĩt nĩngĩtĩ ꞌcĩ gõõng adũman heerinniooha nẽ atagguuꞌthi.
LUK.2.8	Nẽ baa aattĩg tũhayyiooha ũgẽẽgĩ ꞌcĩg õbõhõõ hĩ nyadaharĩt nĩngaata, ꞌcĩg ẽbẽk hẽlẽggĩ cĩggĩĩng baalin niccia. 
LUK.2.9	Ma baalin niccia, uppwaannak aajĩlõ cĩ Makayyiookto ĩhõõggõ nẽ aara bulẽẽnĩtĩ cĩ Makayyiookto hũttũhũl ĩhõõggõ, nĩngĩtĩ itieelini nẽẽg gẽrrẽẽt. 
LUK.2.10	Ma nĩngaata, ĩĩnnĩk aajĩlõ nicciee ĩhõõggõ, “Ma hiteelinnu, haꞌnyahaakuung naa ngagiit nyeemuut ꞌcĩ abũnnaa gẽrrẽẽt, ꞌcĩ hatĩ aaꞌnyahaak eet vẽlẽk taliinit cobbi gẽrrẽẽt. 
LUK.2.11	Ittirria Ellioohiti cunuung iyyieni ꞌtaaũnaa cĩ Daavide, ĩnõõnnõ Krĩstõ
LUK.2.12	ꞌGõõl ꞌcĩ hatĩ õõ agayyu niig ĩnõõnnõ cieeni, ammũdoothiku hatĩ oongi haahũlatõõ cĩ heleggeennu nẽ ũmũmmũũranĩ ceremwaanĩ.”
LUK.2.13	Ma hĩdĩĩkoothong, uppwaanna lothippiti cobbi gẽrrẽẽt cĩ aajĩleetu ummuddiaak aa oou nẽ ĩdĩhĩthĩt Nyekuc nĩngaata hõdẽĩ ĩĩtõ,
LUK.2.14	“Bulẽẽnĩt hĩ Nyekuc hẽẽtkujjieen,
LUK.2.14	nẽ ganõn hĩ eet ꞌcĩg accamana Nyekuci loota nĩnga.”
LUK.2.15	Ma baa oboddioothĩ aajĩlẽẽta
LUK.2.16	Nĩngĩtĩ aꞌthũkcĩ ĩꞌthõng hõõt hummudioothĩk Maria hĩ Yothebo nẽ udtuukta ĩdõlĩ ngaatĩ oongiyyi haahũlatõõ cĩ heleggeennu. 
LUK.2.17	Ma baa ĩcĩnĩt nẽẽg ĩdõlĩ ẽlẽk, iita oboddioothĩ nẽẽg õõt ĩꞌthaattĩk eet nyeemuut baa aduhaak aajĩlõ ĩhõõggõ. 
LUK.2.18	Baa abulan nyeemuut ꞌcĩ aduha tũhayyiooha ho eet gẽrrẽẽt. 
LUK.2.19	Nẽẽthĩ, baa aꞌthũũnnĩ Maria thooꞌthiok iccig vẽlẽk nẽ ummuk ꞌthĩnĩtatõõ cĩnnĩ. 
LUK.2.20	Nĩngĩtĩ õbõdõõꞌthĩ tũhayyiooha ĩĩcĩ horggu adĩkthoothi nẽ ubuluꞌthiõõthĩ Nyekuc ꞌgõõla, hĩnĩngĩtĩ thooꞌthiok ꞌcĩg athĩhĩ nẽẽg nẽ ĩcĩnĩt hẽbẽrẽẽnnĩĩ cĩggĩĩng ko. Baa acĩn nẽẽg aaĩ thõõth ciee hĩ baa aduhaak aajĩlõ ĩhõõggõ dẽẽdẽ.
LUK.2.21	Ma baa õdõlanit waathinniooha ĩĩtõ turkiyyio, ikia ẽttẽẽdĩ ĩdõlĩ ẽlẽ nẽ akattioothĩk ꞌthaara ꞌcĩg haĩ Yeesu, ꞌThaar baag akanneek aajĩlõ ĩnõõnnõ baa nga haꞌnyahĩ hẽẽngatõõ.
LUK.2.22	Ma baa edeccia waathinniooha cĩg tũũnyẽnĩt
LUK.2.23	nẽ hĩcĩ aduha nyattalĩ cĩ Makayyiookto aĩ, “Aanytĩk hatĩ gõõng loholeec ꞌcĩ maacĩ ꞌcĩ arrittiaa ĩĩcĩ oou haaꞌnyĩhoothĩk Makayyioohit.”
LUK.2.24	Nẽ itiktaau ꞌbaaninit haau hĩcĩ aduha nyattalĩ cĩ Makayyiookto aĩ, “Aanytĩk hatĩ gõõng maajihi ĩdõleetu hitikta ngabuuthiꞌnya ꞌramma hode bollooꞌnya ꞌramma ꞌcĩg nga hĩdĩcĩg.”
LUK.2.25	Baa ammũdeek aaĩ ẽẽtĩ umwaa ꞌcĩ haĩ ꞌThimiõõnẽ ꞌJeruꞌthalẽma, ꞌcĩ baa itieelli Nyekuc nẽ ala ĩnõõnnõ gẽrrẽẽt ũdũt. Baa ẽrẽ nẽẽ Ellioohit hikia hẽẽla eet cĩg Ĩꞌthĩraẽlĩ, nẽ baa aaĩ Lorii ꞌcĩ Ẽllẽẽmĩth hĩ ĩnõõnnõ. 
LUK.2.26	Baa aduhaak Lorii ꞌcĩ Ẽllẽẽmĩth ĩnõõnnõ anneek, aitiõõ hatĩ nẽẽ hõllõngaa adaahĩ nga hĩcĩn Krĩstõ cĩ Makayyiookto. 
LUK.2.27	Ma baa õõ adĩmaneek Maria hĩ Yothebo ĩdõlĩ Yeesu nyattal cĩ Mũũꞌtha ho, ikia aaꞌnyĩk Lorii ꞌcĩ Ẽllẽẽmĩth ꞌThimiõõnẽ hũũk ꞌCieethaa cĩ Nyekuci.
LUK.2.28	Ma nĩngaata, õdõng ꞌThimiõõnẽ ĩdõlĩ noho nẽ ĩdĩhĩth Nyekuc ĩĩ,
LUK.2.29	“Nyekuc Makayyioohit, aꞌnyaa nganĩĩt dticciannioohit cunni
LUK.2.29	hadaak lõꞌngõõc hĩ baa aduha niina,
LUK.2.30	hĩnĩngĩtĩ hĩcĩna elliaanĩt cunni hẽbẽrẽẽnnĩĩ cĩgannĩg dẽẽdẽ.
LUK.2.31	Elliaanĩt ꞌcĩ akũmanẽẽkĩ nii eet vẽlẽk.
LUK.2.32	Ĩĩn nẽẽ lanyit ꞌcĩ eterꞌtheek loonyin vẽlẽk thõõth cunni,
LUK.2.32	nẽ aꞌnyahaak hatĩ eet cugunnig Ĩꞌthĩraẽl bulẽẽnĩt.”
LUK.2.33	Baa abulan thõõth ꞌcĩ adukiaa hĩnĩngĩtĩ loholeec cĩ Maria hĩ Yothebo ho eet gẽrrẽẽt. 
LUK.2.34	Nĩngĩtĩ aggatanĩ ꞌThimiõõnẽ ĩhõõggõ nẽ ĩĩnnĩk ꞌcĩ ĩĩn Maria aattĩ loholeeco, “Aꞌnyahaak hatĩ loholeec ciee eet ũgĩ bathi nẽ aꞌnyahaak ũgĩ bũnnai Ĩꞌthĩraẽla. Ĩꞌthõõa hatĩ Nyekuci ĩnõõnnõ hĩĩ terethiinit, nẽẽthĩ, mẽẽlĩg hatĩ eeta ꞌcĩg abũrĩ ĩnõõnnõ gẽrrẽẽt, 
LUK.2.35	hátĩ hedeeꞌnyia muhẽẽnĩtĩ cĩ ꞌthinneeti ꞌcĩg mẽẽlĩg. Nẽ acuhan hatĩ nyetuboot ꞌthĩnĩt cunni buúk.”
LUK.2.36	Nẽ baa aaĩ ngaa umwaa ꞌcĩ ĩĩn põrõvẽtaac ꞌcĩ haĩ Anna, ꞌcĩ baa ĩĩn tĩnaatĩ eet ꞌcĩ haĩ Pannuẽlẽ, cĩ habuccieet cĩ Aathẽrĩ. Baa atahaany nẽẽ gẽrrẽẽt nẽ nganĩngĩtĩ aꞌthũwaniini, arũmĩ hĩ maac cĩnnĩ irkiꞌnyia tũkĩramma haaga nĩngĩtĩ adaaknĩ maac. 
LUK.2.37	Ma baa adaak maac cĩnnẽẽnĩ, ikia ĩĩ ngaatĩbõyyĩ ĩꞌthõng hõdõlanit irkiꞌnyia cĩgĩnnĩg hĩĩtõ hẽẽn turkiyyio hĩ ꞌwec. Aalla alayyi nẽẽ ꞌCieethaa cĩ Nyekuci baalin hĩ waathĩn nẽ ẽdẽta
LUK.2.38	Ma kõr niccia, ikia ũmmũdaak nẽẽ buúk Yothebo hĩ Maria nẽ atal Nyekuc, nĩngĩtĩ ahĩkĩĩmanaakĩ eet ꞌcĩg baag ẽrẽ elliaanĩt cĩ ꞌJeruꞌthalẽmĩ thõõth cĩ ĩdolo.
LUK.2.39	Ma baa edecciaak Yothebo hĩ Maria authet ꞌcĩ adiim nyattalĩ cĩ Makayyiookto hĩdĩmanĩ ho, iita oboddioothĩ ꞌtaaũnaa cĩnĩĩng Naaꞌtharẽta looccaa cĩ ꞌGalileea. 
LUK.2.40	Nĩngĩtĩ alĩꞌthĩ loholeec hĩĩ maka. Nẽ baa aꞌnyak nẽẽ ꞌgẽẽnyĩth hĩ bũnnai cĩ Nyekuci.
LUK.2.41	Irkiꞌnyiaannĩ vẽlẽk, baa gõõng õõ maaꞌnyĩ Yeesu hĩ aattĩnnĩ ꞌJeruꞌthalẽma Kõrraa cĩ Haangittõõ.
LUK.2.42	Ma baa ĩtĩlĩtha Yeesu ĩĩtõ irkiꞌnyia õmmõtõ hĩ ꞌramma, õõt nẽẽg kõrraa cobbi hĩ gõõng hõdõõkõthĩ. 
LUK.2.43	Ma baa edeccia karrama tĩho, oboddioothĩ Maria hĩ Yothebo ĩĩcĩ olu. Ĩko nẽẽ idionganniaa Yeesu ꞌJeruꞌthalẽma nẽ hõllõngaa aga nẽẽgĩ. 
LUK.2.44	Baa hinnia ammuk nẽẽg aĩ utuwattĩ moho Yeesu hĩ ꞌgõõnõgĩ. Ma baa ꞌjiaat, iita iiyyiellia nẽẽg ĩnõõnnõ, nĩngĩtĩ õõ adiimi ittioonniohĩ hĩ ꞌgoonoginni. 
LUK.2.45	Ma baa aꞌnyaman ngaatĩ ammũdaanĩ ĩnõõnnõ ho, oboddioothĩ õõt idiimto ꞌJeruꞌthalẽma.
LUK.2.46	Ma urutaa cĩ waathinniook iyyio, õõ hinnia ammũda halangatõõ cĩ ꞌCieeth cĩ Nyekuci hõrggẽẽnaa cĩ ꞌlimmannioohu, ammũdoothĩk athĩhĩ ĩhõõggõ nẽ ijin thooꞌthiok ꞌcĩg õkõmĩ. 
LUK.2.47	Nẽ baa abulan ꞌgẽẽnyĩthĩ cĩnnĩ hĩ ꞌgõõl ꞌcĩ attacanĩ nẽẽ thooꞌthiok cĩg eet vẽlẽk ꞌcĩg athĩhĩ ĩnõõnnõ ho gẽrrẽẽt.
LUK.2.48	Ma baa acĩn maaꞌnyia hĩ aattĩnnĩ ĩnõõnnõ ho, ikia anyamũũtana thõõth ciee ꞌthinneeti cĩggĩĩng gẽrrẽẽt, nĩngĩtĩ annẽẽkĩ ngaannia, “Adĩmanneet occa hoti inni Yeesu? Cĩĩn nõõ nganĩĩt hĩ maaꞌnyu ngaatĩ hommothiinna, hĩnĩngĩtĩ hadiimmi nganiita.”
LUK.2.49	Ẽdẽcĩ hinnia nẽẽ ĩhõõggõ anneek, “Adiimmaangu inni? Hõllõngaa agayyu niig ngaatĩ adiim haayyi naa ꞌcieethaa cĩ Baaba?” 
LUK.2.50	Baa hinnia aitiõõ nẽẽg hõllõngaa aga thõõth ꞌcĩ aduhaak Yeesu ĩhõõggõ ho.
LUK.2.51	Nĩngĩtĩ õbõdõõꞌthĩ nẽẽ hĩ ĩhõõggõ Naaꞌtharẽta nẽ ũũk aala ĩthĩk thõõth cĩnĩĩng. Baa aꞌthũũnnĩ ngaannia thooꞌthiok ꞌcĩg aduha nẽẽ ho vẽlẽk ꞌthĩnĩtaa cĩnnĩ nẽ hõllõngaa ataarrothi ũdũt. 
LUK.2.52	Ma nĩngaata, ĩtĩlĩtha Yeesu hĩĩ maka nẽ ẽggẽẽny gẽrrẽẽt. Baa ammĩnan eeta ĩnõõnnõ nẽ accamana Nyekuci buúk.
LUK.3.1	Ma baa irkit ꞌcĩ ĩĩn õmmõtõ hĩ ꞌtur, ꞌcĩ ĩĩnnĩ Tiberio habu cobbi cĩ ꞌRooma hũtũrũũr nẽ ĩĩ Ponthio Pĩlaatõ makayyioohit cĩ ꞌJudeea, nẽ ĩĩ Ẽrõõdẽ
LUK.3.2	baa ĩĩn Annathĩ hĩ Kaĩava paadĩrꞌnya ꞌcĩg obbitig.
LUK.3.3	Nĩngĩtĩ õvvõõĩ Yõaannẽ looc cĩ ꞌJõrdanĩ hũtũrũũr, irrioonĩkĩ eet hoboddia hĩ Nyekuc nẽ aggamit baattithimo, hátĩ hũtũngtoothĩk ꞌthẽccanẽẽta cĩggĩĩng. 
LUK.3.4	Haau hĩ baa eheeddi ꞌbuuhaa cĩ põrõvẽtaac Iꞌthaia aĩ,
LUK.3.4	“Ẽggẽrẽny mõlõõhĩ cĩ eet umwa horrwaa ꞌcĩ õdõhõhĩĩ kak aĩ,
LUK.3.4	‘Ũkũmatteek ꞌgõõl cĩ Makayyiookto,
LUK.3.4	aanytĩk ꞌgõõl cĩnnĩ hũũlan.
LUK.3.5	Idtibanit liilliok
LUK.3.5	nẽ ĩꞌthaattu muurriok vẽlẽk hĩĩ ꞌthĩĩ.
LUK.3.5	Aanytĩk ꞌgoolliok ꞌcĩg mõrgõlĩg hũũlanit
LUK.3.5	nẽ ũkũmattu ꞌgoolliok ꞌcĩg aĩ ngõdõngõdõ hĩĩtõ lũlũlũlũ.
LUK.3.6	Nẽẽthĩ, hatĩ ĩcĩnĩt eeta vẽlẽk elliaanĩt cĩ Nyekuci.’ ”
LUK.3.7	Baa mẽẽlĩg eeta ꞌcĩg adiim au aggam baattithimo
LUK.3.8	Ĩdĩmanit thooꞌthiok ꞌcĩg occa ẽtẽrꞌtha aĩ, ũtũngteehu niig ꞌthẽccanẽẽt cugguung dĩdĩ. Nẽẽthĩ, ma nga hammuku hainnu, ‘Haꞌnyaka baaĩ nẽẽ naag baangeet cĩnaang Abũrahaamõ.’ Nẽ haduhaakuung naa hanneekuung, ũũlũ Nyekuci ngaatĩ occa ũũkcĩ biyyiẽẽn iccig hĩĩtõ lõhõlĩ cĩg Abũrahamĩ. 
LUK.3.9	Nẽẽthĩ ꞌyioko, ũkũmanoothĩk mẽlẽẽhĩ cĩ ukẽẽnĩt cĩ Nyekuci, hẽtẽngẽd cõrrẽẽn cĩg heenu ẽlẽk. Hẽẽt ꞌcĩ hatĩ hõllõngaa õddõngta ꞌgẽẽn ꞌcĩ abũnnaa, eꞌngeddoothĩk hatĩ looc nẽ udhuhoothĩk ꞌgwoyyiatõõ.”
LUK.3.10	Nĩngĩtĩ ajini eeta ĩnõõnnõ annẽẽkĩ, “Hĩdĩmatta ꞌyioko hutuno?”
LUK.3.11	Ẽdẽcĩ Yõaannẽ ĩhõõggõ anneek, “Ẽẽtĩ ꞌcĩ aꞌnyak ceremwa ꞌramma, aꞌnyĩĩk hẽꞌngẽraak ꞌgõõnĩ ꞌcĩ hiꞌthihi cẽrẽm nẽ ẽẽtĩ ꞌcĩ aꞌnyak ꞌgẽẽn, aꞌnyĩĩk hotholit hĩ ꞌgõõnĩ ꞌcĩ adak magĩthĩ.”
LUK.3.12	Baa au aggam eeta ꞌcĩg alũt occoro buúk baattithimo nẽ ijinit Yõaannẽ ĩĩttĩk, “Ma naag hĩdĩmatta hutuno ꞌlimmannioohit?”
LUK.3.13	Ẽdẽcĩ nẽẽ ĩhõõggõ anneek, “Ma hadaku eet hatĩ aluttu occoro.” 
LUK.3.14	Nĩngĩtĩ au ajini athegereeꞌnya ũgẽẽgĩ buúk ĩnõõnnõ annẽẽkĩ, “Ma naag hĩdĩmatta hutuno?”
LUK.3.14	Ẽdẽcĩ nẽẽ ĩhõõggõ anneek, “Ma harratanaannu eet ꞌrabbẽẽta, hode ma haꞌngaaꞌnyu eet umwa haaga. Aꞌnyĩĩk hũũppattuung ꞌrabbẽẽta ꞌcĩg adaku nyĩlõhẽẽnnĩ ho dioo.”
LUK.3.15	Baa ẽrẽ eeta vẽlẽk Krĩstõ hikia hĩdĩĩkoothong nẽ baa abũraneek nẽẽg ngaatĩ agaĩ hatĩ horoong ĩĩn Yõaannẽ Krĩstõ.
LUK.3.16	Nĩngĩtĩ ẽdẽcĩ Yõaannẽ ĩhõõggõ vẽlẽk annẽẽkĩ, “Habattithannuung naa ngagiit maamĩ haaga, nẽẽthĩ, aaĩ hatĩ eet umwaa cobbi ꞌcĩ aku hĩdĩĩkoothong ꞌcĩ ĩllõõannaa nganĩĩta, eet ꞌcĩ hõllõngaa hũũlũ naa ngaatĩ hõõganĩ lõhamũcĩ cĩg caawa cĩgĩnnĩg. Aku hatĩ aggameekuung nẽẽ baattithimo Loriiaa ꞌcĩ Ẽllẽẽmĩthĩ hĩ ꞌgwoyyia. 
LUK.3.17	Aꞌnyak nẽẽ hẽddẽm cĩ anyiitto attiaa cĩnnĩ. Aany hatĩ nẽẽ haal
LUK.3.18	Baa irrioonĩk Yõaannẽ eet ꞌgoolliohĩĩ ꞌcĩg mẽẽlĩg, ngaatĩ aduhaakĩ ĩhõõggõ nyeemuut ꞌcĩ abũnnaa.
LUK.3.19	Ma baa eggerenyeek Yõaannẽ habu Ẽrõõdẽ, hĩnĩngĩtĩ thõõth ꞌcĩ attihi ngagõtõnõõnĩ
LUK.3.20	ikia aarĩk Ẽrõõdẽ Yõaannẽ baabuutha. Thõõth ꞌcĩ baa abathĩ gẽrrẽẽt ꞌcĩ adĩman nẽẽ niccia.
LUK.3.21	Ma baa aggameek Yõaannẽ eet vẽlẽk baattithimo, ikia aggam Yeesu buúk baattithimo. Ma baa nga alayyi nẽẽnĩ, ubbuuhi hẽẽtkujjieen 
LUK.3.22	nẽ ulluuccia Lorii ꞌcĩ Ẽllẽẽmĩth ꞌcĩ aaĩ hĩ bõllõõĩ. Nĩngĩtĩ õthõõthanĩ mõlõõhĩ umwaa hẽẽtahujjieen aĩnnĩ, “Ĩĩnĩ nii Loholeec caannĩ ꞌcĩ hamĩna. Haccamanannii maaꞌnyu gẽrrẽẽt.”
LUK.3.23	Baa iꞌthianaanĩ Yeesu dtiic cĩnnĩ baa õbõktĩ ĩĩtõ irkiꞌnyia cĩgĩnnĩg hẽẽn iyyio.
LUK.3.23	Baa ammuk eeta aĩ, ĩĩn nẽẽ ngeertĩ Yothebo,
LUK.3.23	nẽ ĩĩn Yothebo ngeertĩ Heli, 
LUK.3.24	ĩĩn Heli ngeertĩ Maꞌthatĩ
LUK.3.24	ĩĩn Maꞌthatĩ ngeertĩ ꞌLeevi, ĩĩn ꞌLeevi ngeertĩ Melki,
LUK.3.24	ĩĩn Melki ngeertĩ Jannaĩ, ĩĩn Jannaĩ ngeertĩ Yothebo,
LUK.3.25	nẽ baa ĩĩn Yothebo ngeertĩ Mattaꞌthiathĩ, ĩĩn Mattaꞌthiathĩ ngeertĩ Aamothĩ,
LUK.3.25	ĩĩn Aamothĩ ngeertĩ Nahumi, ĩĩn Nahumi ngeertĩ Ethilĩ,
LUK.3.25	ĩĩn Ethilĩ ngeertĩ Naggaĩ, 
LUK.3.26	ĩĩn Naggaĩ ngeertĩ Maathĩ, ĩĩn Maathĩ ngeertĩ Mattaꞌthiathĩ, ĩĩn Mattaꞌthiathĩ ngeertĩ Themeini,
LUK.3.26	ĩĩn Themeini ngeertĩ ꞌJothẽhĩ, ĩĩn ꞌJothẽhĩ ngeertĩ ꞌJõõda,
LUK.3.27	ĩĩn ꞌJõõda ngeertĩ Yõannanĩ, ĩĩn Yõannanĩ ngeertĩ ꞌRẽẽtha,
LUK.3.27	ĩĩn ꞌRẽẽtha ngeertĩ ꞌTherubbabẽlĩ, ĩĩn ꞌTherubabẽlĩ ngeertĩ Thealtiẽẽlĩ,
LUK.3.27	ĩĩn Thealtiẽẽlĩ ngeertĩ Neeri 
LUK.3.28	ĩĩn Neerĩ ngeertĩ Melki, ĩĩn Melki ngeertĩ Aaddi, ĩĩn Aaddi ngeertĩ Kõthamĩ,
LUK.3.28	ĩĩn Kõthamĩ ngeertĩ Ẽlmadaamĩ, ĩĩn Ẽlmadaamĩ ngeertĩ Eri,
LUK.3.29	ĩĩn Eri ngeertĩ ꞌJooꞌthua, ĩĩn ꞌJooꞌthua ngeertĩ Elieꞌthẽrĩ, ĩĩn Elieꞌthẽrĩ ngeertĩ ꞌJorimi,
LUK.3.29	ĩĩn ꞌJorimi ngeertĩ Maꞌthatĩ, ĩĩn Maꞌthatĩ ngeertĩ ꞌLeevi,
LUK.3.30	ĩĩn ꞌLeevi ngeertĩ ꞌThimiõõnẽ, ĩĩn ꞌThimiõõnẽ ngeertĩ ꞌJuuda,
LUK.3.30	ĩĩn ꞌJuuda ngeertĩ Yothebo, ĩĩn Yothebo ngeertĩ ꞌJõnamĩ,
LUK.3.30	ĩĩn ꞌJõnamĩ ngeertĩ Eliaakimĩ, 
LUK.3.31	ĩĩn Eliaakimĩ ngeertĩ Mẽlẽa, ĩĩn Mẽlẽa ngeertĩ Mẽnna,
LUK.3.31	ĩĩn Mẽnna ngeertĩ Mattatha, ĩĩn Mattatha ngeertĩ Nathanĩ,
LUK.3.31	ĩĩn Nathanĩ ngeertĩ Daavide, 
LUK.3.32	ĩĩn Daavide ngeertĩ ꞌJeeꞌthe,
LUK.3.32	ĩĩn ꞌJeeꞌthe ngeertĩ Obeede, ĩĩn Obeede ngeertĩ ꞌBõathĩ,
LUK.3.32	ĩĩn ꞌBõathĩ ngeertĩ ꞌThalmõnĩ, ĩĩn ꞌThalmõnĩ ngeertĩ Nahathõnĩ,
LUK.3.33	ĩĩn Nahathõnĩ ngeertĩ Ammĩnadabĩ, ĩĩn Ammĩnadabĩ ngeertĩ Adimini, ĩĩn Adimini ngeertĩ Arni, ĩĩn Arni ngeertĩ Hethoronĩ,
LUK.3.33	ĩĩn Hethoronĩ ngeertĩ Pẽrẽthĩ,
LUK.3.33	ĩĩn Pẽrẽthĩ ngeertĩ ꞌJuuda, 
LUK.3.34	ĩĩn ꞌJuuda ngeertĩ Yakobo,
LUK.3.34	ĩĩn Yakobo ngeertĩ Iꞌthaako,
LUK.3.34	ĩĩn Abũrahamĩ ngeertĩ ꞌTẽra, ĩĩn ꞌTẽra ngeertĩ Naahõrĩ,
LUK.3.35	ĩĩn Naahõrĩ ngeertĩ Theruhi, ĩĩn Theruhi ngeertĩ ꞌReu,
LUK.3.35	ĩĩn ꞌReu ngeertĩ Pẽlẽhĩ, ĩĩn Pẽlẽhĩ ngeertĩ Ẽbẽrĩ,
LUK.3.35	ĩĩn Ẽbẽrĩ ngeertĩ ꞌThẽẽla, 
LUK.3.36	ĩĩn ꞌThẽẽla ngeertĩ Kaĩnanĩ,
LUK.3.36	ĩĩn Kaĩnanĩ ngeertĩ Arpathadĩ, ĩĩn Arpathadĩ ngeertĩ ꞌThẽmĩ,
LUK.3.36	ĩĩn ꞌThẽmĩ ngeertĩ Nõõa,
LUK.3.37	ĩĩn Lamẽhĩ ngeertĩ Methuthẽla, ĩĩn Methuthẽla ngeertĩ Ẽẽnõhĩ, ĩĩn Ẽẽnõhĩ ngeertĩ ꞌJarẽdĩ,
LUK.3.37	ĩĩn ꞌJarẽdĩ ngeertĩ Mahalalẽlĩ,
LUK.3.37	ĩĩn Mahallalẽlĩ ngeertĩ Kẽnaanĩ, 
LUK.3.38	ĩĩn Kẽnaanĩ ngeertĩ Ẽnõthĩ,
LUK.3.38	ĩĩn Ẽnõthĩ ngeertĩ Thẽthĩ, ĩĩn Thẽthĩ ngeertĩ Aadamĩ,
LUK.3.38	nẽ ĩĩ Aadamĩ ngeertĩ Nyekuci.
LUK.4.1	Ma baa õbõda Yeesu ĩĩcĩ hidioo cĩ ꞌJõrdanĩ, baa aaĩ Lorii ꞌcĩ Ẽllẽẽmĩth hĩ ĩnõõnnõ, nĩngĩtĩ õkõõĩ Lorii ꞌcĩ Ẽllẽẽmĩth ko ĩnõõnnõ ĩĩcĩ horu ꞌcĩ õdõhõhĩĩ kak. 
LUK.4.2	Nĩngĩtĩ õkõ attĩmanĩ habuui cĩ loriẽẽt ꞌcĩg abathĩ
LUK.4.3	Ma ho, ĩttĩman habuui cĩ loriẽẽt ꞌcĩg abathĩ ĩnõõnnõ ĩĩnnĩk, “Má ĩĩnĩ nii Ngeertĩ Nyekuci dĩdĩ, duhaak da bẽẽ icci hũtũhũĩ hĩĩ ũbũnĩ.”
LUK.4.4	Ẽdẽcĩ Yeesu ĩnõõnnõ anneek, “Aitiõõ! Eheeddi ꞌBuuhaa cĩ Nyekuci aĩ, ‘Aitiõõ ẽẽtĩ hõllõngaa arũgĩ, hĩnĩngĩtĩ ꞌgẽẽn dioo.’ ”
LUK.4.5	Nĩngĩtĩ õkõõĩ habuui cĩ loriẽẽt ꞌcĩg abathĩ ĩnõõnnõ muuraa ꞌcĩ uuni kĩdak. Ma hĩdĩĩkoothong, eteretheek ĩnõõnnõ habuccieeꞌnya cĩg lootu vẽlẽk. 
LUK.4.6	Nĩngĩtĩ annẽẽkĩ habuui cĩ loriẽẽt ꞌcĩg abathĩ ho ĩnõõnnõ, “Haaꞌnyii hatĩ naa nganiit bulẽẽnĩt cĩ loonyin iccig hĩ makaaꞌthĩt cĩnĩĩng vẽlẽk, hĩnĩngĩtĩ baa aanytĩhoothĩhaa nganĩĩta, nẽ occa haaꞌnyihi eet ꞌcĩ haccamanaa naana. 
LUK.4.7	Haaꞌnyii hatĩ ĩhõõggõ vẽlẽk nganiita, hatĩ ĩdĩhĩthaa nganĩĩta.”
LUK.4.8	Ẽdẽcĩ hinnia Yeesu anneek, “Eheeddi ꞌBuuhaa cĩ Nyekuci aĩ, ‘Dĩhĩth Nyekuc Makayyioohit cunni nẽ idticanoothihuu ĩnõõnnõ diooni.’ ”
LUK.4.9	Ma nĩngaata, ũũhĩ habuui cĩ loriẽẽt ꞌcĩg abathĩ ho ĩnõõnnõ ꞌJeruꞌthalẽma nẽ ũũk õtõdĩ ꞌCieeth cĩ Nyekuci lokora ngaatĩ ĩĩn ꞌthilo nẽ ũũk ĩttĩman ĩĩnnĩk, “Má ĩĩnĩ nii Ngeertĩ Nyekuci dĩdĩ, dhuhi da ngaati! 
LUK.4.10	Hĩnĩngĩtĩ eheeddi ꞌBuuhaa cĩ Nyekuci aĩ,
LUK.4.10	“Aduhaak hatĩ Nyekuci aajĩlẽẽt cĩgĩnnĩg
LUK.4.10	huꞌthuutti nganiit jurrung;
LUK.4.11	nẽ alaamtaii athĩnĩĩ cĩggĩĩng,
LUK.4.11	hátĩ hiittiõõ hõllõngaa aduulli bẽẽ ꞌthoo.”
LUK.4.12	Ẽdẽcĩ Yeesu ĩnõõnnõ anneek, “Aĩ ꞌBuuhi cĩ Nyekuci, ‘Ma hattĩmani Makayyioohit Nyekuc cunni.’ ”
LUK.4.13	Ma baa ẽdẽcaak habuui cĩ loriẽẽt ꞌcĩg abathĩ ho ngaatĩ attĩmanĩ Yeesu ꞌgoolliohĩ vẽlẽk, ikia ũtũngeek ĩnõõnnõ hĩdĩhĩdĩĩc, ĩꞌthõng hũmmũda kõr ꞌcĩ occa hatĩ aku attĩmanĩ ĩnõõnnõ tarĩ.
LUK.4.14	Nĩngĩtĩ õbõdõõꞌthĩ Yeesu õkõõĩ ꞌGalileea ꞌtirriaanaa cĩ Lori cĩ Ẽllẽẽmĩthĩ. Baa ĩꞌthanothoothĩk nyeemuut ꞌcĩ akuuni nẽẽ ho looc niccia vẽlẽk. 
LUK.4.15	Ma nĩngaata, ũũk illiman nẽẽ eet ꞌCieethini cĩg Laiittak
LUK.4.16	Ma baa õdõlan Yeesu Naaꞌtharẽt ꞌtaaũnaa ĩbaa alĩꞌthaanĩ nẽẽ ho, ũũk illiman eet ꞌCieethaa cĩ Laiitto hĩgõõng hõdõõkõthĩ Kõrraa cĩ ꞌYiommaanõ.
LUK.4.17	Baa aaꞌnyĩhoothĩk ĩnõõnnõ ꞌBuuhi cĩ Põrõvẽtaac Iꞌthaia. Ma baa abbuuk nẽẽ ho, itigiil nĩngĩtĩ eheeddi aĩ,
LUK.4.18	“Aaꞌnyĩhoothĩhaa nganĩĩt Lorii cĩ Makayyiookto,
LUK.4.18	hĩnĩngĩtĩ ẽbẽraawa nẽẽ nganĩĩt
LUK.4.18	hillimaneek eet ꞌcĩg ĩĩn hullaha, nyeemuut cĩnnĩ ꞌcĩ abũnnaa.
LUK.4.18	Ĩꞌthõõannaa nẽẽ hikia huduhaak baabuuthnya nyeemuut ꞌcĩ ooggianĩ nẽẽgĩ,
LUK.4.18	hĩ nyeemuut cĩ acĩnẽẽnĩ rubenniaaha,
LUK.4.18	nẽ hikia hẽẽla eet ꞌcĩg arratan ꞌgoonoggia,
LUK.4.19	nẽ huduhaaha eet hĩĩnnĩha, ikia irkit ꞌcĩ hatĩ ẽtẽrꞌthaanĩ Makayyioohiti bũnnai cĩnnĩ.”
LUK.4.20	Nĩngĩtĩ aꞌnyũũgĩ nẽẽ ꞌbuuk nẽ ittioonĩk eet ꞌcĩ ĩĩn dticciannioohit nĩngaata nẽ ũũk aau loota. Ma nĩngaata, akatti eeta vẽlẽk ꞌcĩg baag aattĩg ꞌCieethaa cĩ Laiitto ĩnõõnnõ hẽbẽrĩ, 
LUK.4.21	nẽ iꞌthianaaĩ uduhaak ĩhõõggõ ĩĩnnĩk, “Thõõth aa athiknu niig hagiili naa ꞌBuuhaa cĩ Nyekuci, ikia ũttũbanoothĩk kõr nicci.”
LUK.4.22	Baa athithan eeta ĩnõõnnõ gẽrrẽẽt nẽ ubulan thõõth ꞌcĩ abũnnaa ꞌcĩ aduha nẽẽ ho ĩhõõggõ gẽrrẽẽt. Nĩngĩtĩ ajinõõnĩ nẽẽg nyaagwaana aĩnnĩ, “Hõllõngaa nooyyia ngeertĩ Yothebo cieeni?”
LUK.4.23	Baa nẽ uduhaak Yeesu ĩhõõggõ ĩĩnnĩk, “Haga naa õthõõꞌthaangu hatĩ ainnu, ‘Akĩĩm, aꞌnyĩĩk ẽlẽ cunni hũbũna! Dĩman da thooꞌthiok baag hathĩkna aĩ adĩmani nii Kapernauma, ꞌtaaũnaa cunni ngaati buúk.’
LUK.4.24	“Haduhaakuung dĩdĩ, aitiõõ põrõvẽtaacĩ ꞌcĩ ẽlẽmĩ eeta cĩg ꞌtaaũn cĩnĩĩng tõõ. 
LUK.4.25	Baa mẽẽlĩg ngaatĩbõyyĩꞌnya looccaa cĩ Ĩꞌthĩraẽlĩ, korrioohĩĩ baag aayyi põrõvẽtaacĩ Eliijja
LUK.4.26	Nẽẽthĩ, baa hõllõngaa ĩꞌthooyyiak Eliijja ĩhõõggõ. Baa ĩꞌthooyyi nẽẽ hũũk hẽẽl ngaatĩbõyyĩ
LUK.4.27	Nẽ baa mẽẽlĩg eeta ꞌcĩg adak helleggeri
LUK.4.28	Ma baa athĩhĩ eeta ꞌCieethaa cĩ Laiitto thõõth icci ho, iita ĩlĩĩllẽẽcõ gẽrrẽẽt. 
LUK.4.29	Nĩngĩtĩ ĩꞌngaannĩ nẽ utugurit Yeesu ootti ꞌtaaũna battaala, lõhẽrẽhẽrraa cĩ muur ꞌcĩ ehenytiini ꞌtaaũnĩ cĩnĩĩng ko nẽ idiimito udhuhit ꞌthilla. 
LUK.4.30	Adukna hinnia Yeesu eetinitõõ, nĩngĩtĩ õkõõĩ ꞌgõõlaa cĩnnĩ.
LUK.4.31	Nĩngĩtĩ allũũcẽnĩ Yeesu õkõõĩ Kapernauma, ꞌtaaũn ꞌcĩ aaĩ looccaa cĩ ꞌGalileea, nẽ ũũk illiman eet Kõrraa cĩ ꞌYiommaanõ. 
LUK.4.32	Baa abulan ꞌlimmanĩ cĩnnĩ ho eet gẽrrẽẽt, hĩnĩngĩtĩ baa aꞌnyak nyeemuut cĩnnĩ ho ꞌtirriani.
LUK.4.33	Ammũdeek baa aaĩ ẽẽtĩ umwaa ꞌcĩ aꞌnyak lori ꞌcĩ abathĩ tõõ ꞌCieethaa cĩ Laiitto ho, nĩngĩtĩ õkõlẽẽkĩ lorii ꞌcĩ abathĩ
LUK.4.34	“ꞌWui! Yeesu cĩ Naaꞌtharẽtĩ, ne ꞌcĩ adiimi nii hĩ ngagĩĩt ko? Akuu arukeet nii ngagĩĩt thõng? Hagayyii naa nganiita, ĩĩnĩ nii Eet ꞌcĩ Elleemi cĩ Nyekuci!”
LUK.4.35	Ma nĩngaata, eggerenyeek Yeesu lori nicci ĩĩnnĩk, “ꞌJaahõ kim!” Nĩngĩtĩ ĩttanyĩ lorii ꞌcĩ abathĩ ho eet nicci looc hẽbẽrẽẽnnĩĩ cĩg eet vẽlẽk noho ꞌlir, nĩngĩtĩ aꞌnginõõꞌthĩ haau ẽẽtĩ lõꞌngõõc.
LUK.4.36	Baa anyamũũtana thõõth ciee eet vẽlẽk, nĩngĩtĩ ajinõõnĩ nyaagwaana aĩnnĩ, “ꞌLimman occa gõõng ꞌcĩ aaĩ hutuno ciee, ꞌcĩ aduhaakĩ ẽẽtĩ ciee loriẽẽt ꞌtirriaana hĩ makaaꞌthĩta, nẽ uduhutta loriẽẽta eetini battaala ho?” 
LUK.4.37	Nĩngĩtĩ ĩꞌthanõõthĩkĩ nyeemuut cĩ Yeesu ho loonyin ꞌcĩg obokii nĩngaata vẽlẽk.
LUK.4.38	Ma nĩngaata, uduhuna Yeesu ꞌCieethaa cĩ Laiitto nẽ ũũk õlõõ cĩ ꞌThimõõnẽ. Ammũdoothĩk hinnia inyitti ꞌThimõõnẽ aaburii ẽlẽ, nĩngĩtĩ alaĩ eeta Yeesu hẽẽl ĩnõõnnõ. 
LUK.4.39	Ma ho, ũũk iggiingi Yeesu ngaatĩ oongiyyi morwahit nicciee ho nẽ eggerenyeek abuurꞌthet tĩho hũtũngeek ĩnõõnnõ. Nĩngĩtĩ abũnnayyĩ morwahit nĩĩcĩ noho herehoothĩk ĩhõõggõ.
LUK.4.40	Ma baa okoloothĩk kõrra, aꞌnyaktaak eeta Yeesu eet ꞌcĩg aꞌnyak mooriꞌthiook cũũmõ cũũmõ nẽ ataadĩk nẽẽ athĩn cĩgĩnnĩg ootinii cĩggĩĩng hõdẽĩ hõdẽĩ, nĩngĩtĩ abũnnayyĩ nẽẽg vẽlẽk. 
LUK.4.41	Baa mẽẽlĩg eeta ꞌcĩg aꞌnyak loriẽẽt ꞌcĩg abathĩ, nĩngĩtĩ aduhaakĩ Yeesu ĩhõõggõ huduhutta eleetinii cĩg eetuk battaala nẽ urruuyyiõthĩ ĩĩtõ, “Ĩĩnĩ nii Ngeertĩ Nyekuci!” Nẽẽthĩ, hĩnĩngĩtĩ baa aga nẽẽg ngaatĩ ĩĩnnĩ Yeesu Krĩstõ, ikia eggerenyeek nẽẽ ĩhõõggõ hiittiõõ hõllõngaa õthõõthĩ.
LUK.4.42	Ma baa ĩĩ lõõcĩ wataak, ũtũngeek Yeesu ꞌtaaũn nẽ ũũk ngaatĩ õkõ aayyi ẽmmẽn, nĩngĩtĩ adiimi eeta ĩnõõnnõ gẽrrẽẽt. Nẽ ma baa ammũda nẽẽg ĩnõõnnõ ho, ĩttĩmanit ngaatĩ hõllõngaa ẽlẽmaakĩ hĩnĩk tarĩ. 
LUK.4.43	Baa hinnia anneek Yeesu eet, “Hidiima naa hũũk hillimaneeha eet nyeemuut ꞌcĩ abũnnaa cĩ habuccieet cĩ Nyekuci ꞌtaaũnnioohĩ ũgẽẽgĩ buúk, hĩnĩngĩtĩ baa thõõth ꞌcĩ hĩꞌthooyyianĩĩ naa ho niccia.” 
LUK.4.44	Nĩngĩtĩ õkõ araĩ allimanĩ eet ꞌCieethini cĩg Laiittak looccaa cĩ ꞌJudeea.
LUK.5.1	Baa kõr umwa abĩlĩ Yeesu dẽmẽtaa cĩ bũlũc ꞌcĩ haĩ ꞌJẽnẽꞌtharẽt,
LUK.5.2	Nĩngĩtĩ acĩnõõꞌthĩ nẽẽ haahũlĩt ꞌramma dẽmẽtaa cĩ bũlũcõ, ꞌcĩg baag ũũnnĩk ꞌgammiooha cĩg ulugoonnu ꞌcĩg baag nga ũũny nyelelewwaꞌnya cĩggĩĩng. 
LUK.5.3	Ma nĩngaata, õtõd haahũl cĩ eet umwa ꞌcĩ haĩ ꞌThimõõnẽ nẽ uduhaak ĩnõõnnõ hẽẽjẽhĩ haahũl hĩdĩĩc bũlũcatõõ. Nĩngĩtĩ iccioloonganĩ haahũlatõõ nẽ illiman eeta.
LUK.5.4	Ma baa ẽdẽcaak thõõth, uduhaak ꞌcĩ ĩĩn ꞌThimõõnẽ ĩĩnnĩk, “Bĩtĩ haahũl ngaatĩ uuthiki bũlũca nẽ udhuheehu nyelelewwaꞌnya maamĩtõõ, hátĩ ꞌgaam ulugo.”
LUK.5.5	Ẽdẽcĩ hinnia ꞌThimõõnẽ aĩ, “Makayyioohit, hĩttĩmatta aabaal haal, nẽ hiꞌthihi ꞌgii ꞌcĩ haggamma. Nẽẽthĩ, hĩcĩ aduha nii ho, ĩꞌnya mĩĩ nẽẽ hajanẽẽhĩ naa noho.”
LUK.5.6	Ma baa adhuheek nẽẽg nyelelewwaꞌnya bũlũcatõõ ho, aggam hinnia ulugo ꞌcĩg mẽẽlĩg ꞌrĩng hiꞌthiattaaĩ herreecci nyelelewwaꞌnya. 
LUK.5.7	Nĩngĩtĩ avvaanĩ ꞌgõõnõgĩ ꞌcĩg baag aattĩg haahũlĩtĩ ũgẽẽgĩ, hiita heelito ĩhõõggõ. Ma nĩngaata, iita aarrik nẽẽg ulugo haahũlĩtĩ vẽlẽk, hĩbbĩt hĩcĩ aĩ hakuuyyia maama.
LUK.5.8	Ma baa acĩn ꞌThimõõnẽ ꞌcĩ haĩ ꞌthaar ũgĩ Pẽẽtũrũ thõõth icci ho, akat huruꞌnyia muumaa cĩ Yeesu nẽ ĩĩ, “Makayyioohit, ma hakuu hõbõktõ hĩ nganĩĩta, hĩnĩngĩtĩ hĩĩnĩ naa ꞌthẽccannioohit.” 
LUK.5.9	Baa abulan ĩnõõnnõ hĩ ꞌgõõnõgĩ thõõth ꞌcĩ aggamĩ ulugo ꞌcĩg mẽẽlĩg ko gẽrrẽẽt. 
LUK.5.10	Nẽ ubulan ꞌgõõnõgĩ ꞌcĩg haĩ ꞌJeemith hĩ Yõaannẽ buúk gẽrrẽẽt. Baa ĩĩn cieeg lõhõlĩ cĩg eet ꞌcĩ haĩ ꞌThebedeeo.
LUK.5.10	Ma nĩngaata, uduhaak Yeesu ꞌThimõõnẽ ĩĩnnĩk, “Ma hiꞌngolli ꞌgii umwa, iꞌthianaanĩ kõr nicci, ulutu hatĩ gõõng nii eet hiita hĩthĩhĩt thõõth cĩ Nyekuci hĩgõõng aggami ulugo.” 
LUK.5.11	Nĩngĩtĩ agurraaki nẽẽg haahũlĩt cĩggĩĩng ko dẽmẽtaa cĩ bũlũcõ nẽ ũtũngteek ꞌgii vẽlẽk nĩngaata, nĩngĩtĩ anũĩ Yeesu. 
LUK.5.12	Ma baa nga aaĩ Yeesu ꞌtaaũna, uppwaanna eet umwaa ꞌcĩ adak helleggeri. Ma adtuuha ẽẽtĩ nicciee Yeesu ho, ẽttẽẽd looc muumaa cĩnnĩ nẽ ala ĩnõõnnõ ĩĩnnĩk, “Makayyioohit, má atabi, aaꞌnyaa hũbũna.”
LUK.5.13	Nĩngĩtĩ ahumi Yeesu ĩnõõnnõ nẽ ĩĩnnĩk, “Hatabbii, bũna!” Ma hĩdĩĩkoothong, iꞌnginõõthĩ helleggeri.
LUK.5.14	Nĩngĩtĩ ilootĩ Yeesu ĩnõõnnõ annẽẽkĩ, “Ma hõkõ haduhaahi eet umwa thõõth icci ũdũt. Bĩĩt teretheek paadĩr ẽlẽ cunni nẽ aaꞌnyĩhuu Nyekuc ꞌbaaninit hĩ baa aduha Mũũꞌtha, hátĩ hĩĩ terethiinit hĩ ĩhõõggõ ꞌcĩ aĩ, ũbũnauu niina.”
LUK.5.15	Baa aalla ĩꞌthanothoothĩk nyeemuut cĩ Yeesu ho lõkõrẽẽt vẽlẽk noho. Nĩngĩtĩ au athĩknĩ eeta ĩnõõnnõ nẽ aaꞌnyĩk ꞌcĩg õmmõõrĩ hũbũttaathõ mooriꞌthioohĩĩ cĩggĩĩng. 
LUK.5.16	Nẽẽthĩ, baa gõõng õkõ Yeesu ꞌgoolliohĩĩ ũgẽẽgĩ ĩĩcĩg aayyi ẽmmẽn nẽ alaõ.
LUK.5.17	Kõr umwa, baa nga alliman Yeesu eeta, iita Variꞌtheei
LUK.5.18	Ma ho, uppwaatta eeta ũgẽẽgĩ ꞌcĩg irriongana eet ꞌcĩ alalliaa ẽlẽ lotoonwa nẽ ĩttĩmanit ngaatĩ adiim õõĩ ĩnõõnnõ ꞌcieetõõ hõõt haarrik ngaatĩ aayyi Yeesu. 
LUK.5.19	Nẽ hĩnĩngĩtĩ baa aꞌnyaman ĩhõõggõ ngaatĩ õõyyĩ ꞌcieetõõ hĩnĩngĩtĩ lothippit, otodit ꞌcieeth ĩꞌthõng lokor nẽ õõt erreccia hutuli umwa lokora nẽ õyõyyõõranit eet nicci lotoonwa noho, ĩꞌthõng hõdõlan nĩngĩtĩ ꞌcĩ aayyi Yeesu.
LUK.5.20	Ma acĩn Yeesu lemiinit cĩnĩĩng ko, othoothĩk moorriahit ĩĩnnĩk, “ꞌGõõna, ũtũngtoothĩk nganiit ꞌthẽccanẽẽta cugunnẽẽgĩ.”
LUK.5.21	Ammuk hinnia Variꞌtheei hĩ ꞌlimmanniook cĩg nyattaalak ꞌthinneetinii cĩggĩĩng aĩ, “Eet ꞌcĩ nganĩ ciee õdõõm Nyekuc ko? Nganĩ umwaa ꞌcĩ occa ammaannĩk ꞌthẽccanẽẽt? Nyekuc dioo ꞌcĩ occa ammaannĩhĩ.”
LUK.5.22	Baa aga Yeesu muhẽẽnĩt cĩnĩĩng ko, nĩngĩtĩ ẽdẽcõõthĩkĩ ĩhõõggõ annẽẽkĩ, “Inni aꞌnyahit niig muhẽẽnĩt ꞌcĩ abathĩ ꞌthinneetinitõõ cugguung ko? 
LUK.5.23	Ĩꞌnya da hijinuunga, ammũjĩ thõõth inoo, ꞌcĩ hannẽẽkĩ eet, ‘Ũtũngtoothĩk ꞌthẽccanẽẽta cugunnẽẽgĩ,’ hode ngaatĩ hannẽẽkĩ, ‘Tĩnga bĩtõ?’ 
LUK.5.24	Nẽẽthĩ ꞌyioko, hatabi heterꞌtheekuung agaac ngaatĩ haꞌnyahĩ naa Ngeertĩ Eeto
LUK.5.25	Ma hĩdĩĩkoothong, ĩtĩnga ẽẽtĩ nicciee hẽbẽrẽẽnnĩĩ cĩggĩĩng vẽlẽk noho warac nẽ õthõhõt lotoonu nĩngĩtĩ õkõõĩ ĩĩcĩ olu adĩkthõõꞌthĩ Nyekuc ꞌjieena. 
LUK.5.26	Baa nẽ ubulan thõõth ciee lothippit niccia hũtũrũũr nẽ ĩdĩhĩthĩt Nyekuc ĩĩtõ, “Hĩcĩtta aattĩ kõr nicci ꞌgii ꞌcĩ gõõng nga hĩcĩtta hõdõõkõthĩ.”
LUK.5.27	Ma uruta, ĩtĩnga Yeesu ũũk battaala nẽ udtuuha eet umwa ꞌcĩ haĩ ꞌLeevi
LUK.5.28	Nĩngĩtĩ ũũnnĩkĩ ꞌLeevi dtiic cĩnnĩ ho noho ꞌcõm, nẽ ũnũ ĩnõõnnõ.
LUK.5.29	Nẽ baa ũũk aarĩhĩ ꞌLeevi Yeesu karrama cobbi gẽrrẽẽt õlõõ cĩnnĩ. Nĩngĩtĩ õõ aduhẽẽnĩ eeta ꞌcĩg alũt occoro hĩ eet ũgĩ buúk hĩ ĩhõõggõ. 
LUK.5.30	Ongoongoeek hinnia Variꞌtheei hĩ ꞌlimmanniook cĩg nyattaalak nuyyiook
LUK.5.31	Nẽ ẽdẽc Yeesu ĩhõõggõ ĩĩnnĩk, “Hõllõngaa eet ꞌcĩ abũnnaa ꞌcĩ adiim akĩĩm, nẽẽthĩ, eet ꞌcĩ õmmõõrĩ ꞌcĩ adiim ĩnõõnnõ. 
LUK.5.32	Baa hõllõngaa hakuu naa, hĩnĩngĩtĩ eet ꞌcĩg abũnnaa. Hakuu naa hikia hẽẽla ꞌthẽccanniook hũtũngteek ꞌthẽccanẽẽt cĩggĩĩng.”
LUK.5.33	Nẽ ijinit nẽẽg Yeesu tarĩ ĩĩttĩk, “Hacĩnna naag nuyyiook cĩg Yõaannẽ hõdõõkõthĩ ẽdẽta eleeti ꞌgẽẽna
LUK.5.34	Ẽdẽcĩ Yeesu anneek, “ꞌYioko niig occa aaꞌnyiku heerinniook cĩg nyattaraanak hedettia eleeti hatĩ nga arũmĩ nẽẽg hĩ nyattaraan? 
LUK.5.35	Nẽẽthĩ, aku hatĩ kõrra ꞌcĩ aggamiaanĩ nyattaraan hĩ ĩhõõggõ, waathinniook tĩko thĩ ꞌcĩg hatĩ ẽdẽtaanĩ nẽẽg eleeti.”
LUK.5.36	Nĩngĩtĩ aduhaakĩ nẽẽ ĩhõõggõ thõõth ꞌcĩ awantoothĩk ko anneek, “Aitiõõ ẽẽtĩ ꞌcĩ occa attiha cẽrẽm ꞌcĩ ĩĩn ngeju nẽ uhubeek ĩcĩ ũnũũk tõõ. Nẽ má ĩdĩman noho, occa hinnia ẽrrẽẽc nẽẽ cẽrẽm ꞌcĩ ĩĩn ngeju ho. Nẽ aitiõõ haburkẽcĩ ꞌcĩ ĩĩn ngeju ho hõllõngaa õõkõrõõ hĩ ꞌcĩ ũnũuk ko. 
LUK.5.37	Nẽ aitiõõ ẽẽtĩ ꞌcĩ occa adũddeek mẽrtĩ cĩ viinoo ꞌcĩ nga ĩĩn ngeju hutubaawa ꞌcĩ ũnũũk
LUK.5.38	Occa ꞌthẽk aarĩhoothĩk mẽrta cĩ viinoo ꞌcĩ nga ĩĩn ngeju hutubaawa ꞌcĩ nga ĩĩn ngeju buúk. 
LUK.5.39	Nẽ aitiõõ ꞌthẽk ẽẽtĩ ꞌcĩ occa accamana mẽrtĩ cĩ viinoo
LUK.6.1	Kõr umwa cĩ ꞌYiommaanõ, baa ẽꞌngẽrkẽẽthan Yeesu hĩ nuyyiook cĩgĩnnĩg hõrggẽẽnaa cĩ mana cĩ ꞌgẽẽmẽ, nĩngĩtĩ ẽttẽẽdanĩ nuyyiooha cĩgĩnnĩg ko ꞌgẽẽmẽ nẽ ĩꞌngĩnyta adahita. 
LUK.6.2	Ajin hinnia Variꞌtheei ũgẽẽgĩ ĩhõõggõ anneek, “Adĩmannu thõõth ꞌcĩ hõllõngaa ẽlẽmĩ nyattalĩ Kõrraa cĩ ꞌYiommaanõ inni?”
LUK.6.3	Nĩngĩtĩ ẽdẽcõõthĩkĩ Yeesu ĩhõõggõ annẽẽkĩ, “Nga itigiilit niig thõõth baa adĩman Daavide hĩ eet baag õõkõr hĩ ĩnõõnnõ,
LUK.6.4	Baa aduhun nẽẽ ꞌCieeth cĩ Nyekuci nẽ ũũk uduk ũbũnẽẽt ꞌcĩg aꞌngirannii ꞌcĩg aĩ nyattalĩ occa aduk paadĩrꞌnya dioo nẽ ẽꞌngẽraak ũgĩ eet ꞌcĩg õõkõr hĩ ĩnõõnnõ ho buúk.” 
LUK.6.5	Nẽ ĩttoorĩk Yeesu ĩĩnnĩk, “Ĩĩn Ngeertĩ Eeto Makayyioohit cĩ Kõr cĩ ꞌYiommaanõ.”
LUK.6.6	Ma Kõr umwa tarĩ cĩ ꞌYiommaanõ, ũũk Yeesu ꞌCieethaa cĩ Laiitto nẽ illimanõõ. Ammũdeek baa aaĩ ẽẽtĩ umwaa ꞌcĩ adaakna ĩba cĩ aꞌthiit cobbi tõõ nĩngaata.
LUK.6.7	Baa arrĩĩppan Variꞌtheei hĩ ꞌlimmanniook cĩg nyattaalak, ꞌgõõl ꞌcĩ occa adtuuhanĩ Yeesu ngaatĩ adĩmanĩ thõõth ꞌcĩ abathĩ, hátĩ hõhõppõõcanit ĩnõõnnõ haggamĩ. Nĩngĩtĩ akannĩ nẽẽg ĩnõõnnõ hẽbẽrĩ jurrung, hudtuukta hatĩ má occa ẽẽla eet Kõrraa cĩ ꞌYiommaanõ ho. 
LUK.6.8	Nẽẽthĩ, baa ammũdeek aga Yeesu muhẽẽnĩt cĩnĩĩng ko, nĩngĩtĩ annẽẽkĩ eet ꞌcĩ alalliaa ĩba cĩ aꞌthiit cobbi ho, “Ẽlẽ, tĩnga daho bĩĩl ꞌjieena hicitti eeta vẽlẽk.” Nĩngĩtĩ ĩꞌngaannĩ ẽẽtĩ noho warac nẽ ĩbĩl ꞌjieena nĩngaata.
LUK.6.9	Ma ho, ĩĩnnĩk Yeesu ĩhõõggõ, “Ĩꞌnya da nõõ hijinuung naa ngagiita, aũlan nyattaala ngaatĩ hadĩmanĩ ꞌgii ꞌcĩ abũnnaa Kõrraa cĩ ꞌYiommaanõ hode ngaatĩ hadĩmanĩ ꞌcĩ abathĩ? Aũlan ngaatĩ hẽẽlanĩ rũgẽt cĩ eeto, hode ngaatĩ halahanẽẽkĩ hadaak?”
LUK.6.10	Nĩngĩtĩ akannĩ Yeesu ĩhõõggõ vẽlẽk hẽbẽrĩ nẽ ĩĩnnĩk eet ꞌcĩ adaakna aꞌthiiti ho, “Õõd aꞌthiit cunni hũũlan.” Ma baa ma õõd ẽẽtĩ nicciee aꞌthiit ko, ũbũna aꞌthiiti nĩĩcĩ noho. 
LUK.6.11	Alĩĩlĩ hinnia nẽẽg hodohohit heengti kak nẽ othoothito nyaagwaana ĩĩtõ, “Hadahĩ occa ꞌthẽk Yeesu neegi?”
LUK.6.12	Ma kõr umwa waathinnioohĩ nĩĩcag noho, ũũk õtõd Yeesu muur nẽ ũũk ala Nyekuc nĩĩca haal. 
LUK.6.13	Ma baa ĩĩ lõõcĩ wataak, ũtũvva nẽẽ nuyyiook cĩgĩnnĩg vẽlẽk nẽ ẽbẽra õmmõtõ hĩ ꞌramma nẽ aaꞌnyĩk hĩĩtõ ꞌthooyyiak
LUK.6.14	Baa ẽbẽra nẽẽ ꞌThimõõnẽ (nẽ akateek ꞌthaar ꞌcĩg haĩ Pẽẽtũrũ) nẽ tarĩ ẽbẽra ꞌgõtõnĩ Pẽẽtũrũ ꞌcĩ haĩ Andrea hĩ ꞌJeemith hĩ Yõaannẽ, hĩ Pilippo hĩ Bartolomeeo, 
LUK.6.15	hĩ Maatteeo hĩ Tomaaꞌthio, hĩ ꞌJeemith ngeertĩ Aliveo hĩ ꞌThimõõnẽ ꞌcĩ baa haĩ ꞌThilot,
LUK.6.16	hĩ ꞌJuuda ngeertĩ ꞌJeemithi hĩ ꞌJuuda Ithkarioote baa hatĩ aku ĩĩn hoppocciaahit.
LUK.6.17	Ma baa ulluuccia nẽẽg muura hujjieen, iita ĩbĩlĩt nuyyiooha hĩ Yeesu ngamwaanĩ unaahatõõ. Baa irriamaneek ĩnõõnnõ lothippiti cĩ nuyyiook cĩgĩnnĩg hĩ eet ꞌcĩg mẽẽlĩg gẽrrẽẽt ꞌcĩg allũnganniaa looccaa cĩ ꞌJudeea hĩ ꞌJeruꞌthalẽma, hĩ ũgĩ ꞌcĩg au ĩĩcĩ dẽmẽt cĩ ꞌTire hĩ ꞌThidõõnẽ. 
LUK.6.18	Baa au athĩhĩ eeta cieeg ꞌlimman cĩnnĩ ho, nĩngĩtĩ aaꞌnyĩkĩ nẽẽ ĩhõõggõ hũbũttaathõ mooriꞌthioohĩĩ cĩggĩĩng. Nẽ baa eelliaa eeta ꞌcĩg aꞌnyak loriẽẽt ꞌcĩg abathĩ buúk. 
LUK.6.19	Baa atab eeta vẽlẽk ahum ĩnõõnnõ, hĩnĩngĩtĩ baa aku ꞌtirrianĩ ꞌcĩ aaꞌnyĩkĩ nẽẽ eet hũbũttaathõ ho ẽllaa cĩnnĩ.
LUK.6.20	Nĩngĩtĩ akannĩ Yeesu nuyyiook cĩgĩnnĩg hẽbẽrĩ nẽ ĩĩnnĩk,
LUK.6.20	“Aggatatteeu niig ꞌcĩg iiginnu hullaha ho,
LUK.6.20	ĩĩn habuccieet cĩ Nyekuci cunuung.
LUK.6.21	Aggatatteeu niig ꞌcĩg adakuung magĩthĩ ꞌyioko ho,
LUK.6.21	auunnu hatĩ aꞌnyarru.
LUK.6.21	Aggatatteeu niig ꞌcĩg aluyyu ꞌyioko ho,
LUK.6.21	au hatĩ accamanoothiku uruta.
LUK.6.22	Aggatatteeu niig hatĩ aaburreekuung eeta,
LUK.6.22	nẽ ibiꞌthuunga nẽ odoomtuung
LUK.6.22	nẽ utuburruung aaut hĩ eeta ꞌcĩg abaꞌthu, hĩnĩngĩtĩ Ngeertĩ Eeto.
LUK.6.23	“Baarkit, baa adĩmaneek eeta cugguung põrõvẽtaaꞌnya thooꞌthiok ꞌcĩg aattĩg hĩ cieeg dẽẽdẽ. Nẽẽthĩ ꞌyioko, ma ẽdẽẽnyta hĩ ngagiita, accamattoothĩk nẽ iꞌnyiahattu taliitta! Hĩnĩngĩtĩ aꞌnyaku hatĩ niig ꞌbaaninit cunuung hẽẽtahujjieen.
LUK.6.24	“Nẽẽthĩ, pĩĩrnanĩt hĩ ngagiit balliook,
LUK.6.24	hĩnĩngĩtĩ ummuddiaau niig bũnnai cunuung ẽlẽk.
LUK.6.25	Pĩĩrnanĩt hĩ ngagiit eet ꞌcĩg aꞌnyaku ꞌgẽẽn ꞌcĩ maka ꞌyioko ho,
LUK.6.25	ooyyu hatĩ niig magĩĩtha.
LUK.6.25	Pĩĩrnanĩt hĩ ngagiit eet ꞌcĩg accamanoothiku ꞌyioko ho,
LUK.6.25	au hatĩ arruuennu kõr umwa.
LUK.6.26	Pĩĩrnanĩt hĩ ngagiit eet ꞌcĩg athithannuung eeta vẽlẽk aĩ adĩmannu thooꞌthiok ꞌcĩg abũnnaa,
LUK.6.26	baa ꞌthẽk ꞌgõõl ꞌcĩ athithanĩ maajiha põrõvẽtaaꞌnya baag ĩĩn oloꞌngiaak niccia.
LUK.6.27	“Nẽẽthĩ, haduhaakuung ngagiit ꞌcĩg athĩknaangu nganĩĩt ko hanneekuung, ĩmmĩnanit mĩrõk cugguung. Ĩdĩmanit eet ꞌcĩg aaburreekuung ngagiit jurrung. 
LUK.6.28	Aggatanit eet ꞌcĩg accĩĩnnuung ngagiit nẽ alayyiooyyu eet ꞌcĩg adĩmannuung ngagiit ꞌbuth. 
LUK.6.29	Má atabaaꞌngi ẽẽtĩ umwaa mũũcĩc, aꞌnyĩĩk hatabaang ꞌcĩ gõlla buúk. Má adiim õkõõĩ ẽẽtĩ umwaa cẽrẽm cunni hõdẽĩ, aꞌnyĩĩk hũũhĩ umwa tarĩ. 
LUK.6.30	Ẽẽl eet ꞌcĩg alayyi nganiita nẽ má ũũhĩ ẽẽtĩ umwaa ꞌgii cunni, ma hadiimi hõbõdaakiina. 
LUK.6.31	Ĩdĩmatteek ꞌgoonogu thooꞌthiok ꞌcĩg occa adiimmu niig ĩhõõggõ hĩdĩmatteehuung ngagiita.
LUK.6.32	“Má ammĩnannu niig eet ꞌcĩg ammĩnannuung ngagiit dioo, occa ꞌthẽk ꞌyioko ainnu ĩdĩmattu authet ꞌcĩ abũnnaa? Tananga ꞌthẽccanniooha buúk ammĩnan eet ꞌcĩg adĩman ĩhõõggõ jurrung. 
LUK.6.33	Nẽ má adĩmannu niig eet ꞌcĩg abũnnaa hĩ ngagiit dioo jurrung, bũnnai thĩ ꞌyioko ꞌthẽk cunuung ko inoono? Tananga ꞌthẽccanniooha buúk adĩman noho. 
LUK.6.34	Má aaꞌnyiku niig eet ꞌcĩg agayyu hucuhattaauung ꞌgiimwa, hĩnĩngĩtĩ agayyu ngaatĩ hatĩ au adũmanĩ, occa ꞌthẽk accamanaannuung Nyekuci ngagiita? Aaꞌnyĩk ꞌthẽccanniooha buúk ꞌgõõnõgĩ, hĩnĩngĩtĩ aga nẽẽg aĩ adũmanneet hatĩnĩ. 
LUK.6.35	Nẽẽthĩ, ĩmmĩnanit mĩrõk cugguung nẽ ĩdĩmatteehu thooꞌthiok ꞌcĩg abũnnaa. Nẽ má aaꞌnyiku ĩhõõggõ ꞌgiimwa, ma hadiimmu hoboddiaakuung tarĩ. Ĩnõõ ꞌcĩ hatĩ ammũdaannu ꞌbaaninit ꞌcĩ maka gẽrrẽẽt nẽ iittu lõhõlĩ cĩg Nyekuc ꞌcĩ ĩllõõan vẽlẽk. Hĩnĩngĩtĩ tarbal nẽẽ hĩ eet ꞌcĩg ĩĩn ꞌthẽccanniook hĩ ꞌcĩg hõllõngaa atalĩ ĩnõõnnõ buúk. 
LUK.6.36	Atamaattik ꞌgoonogu hĩcĩ ammaannikuung ngagiit Baangẽẽtĩ cunuung.”
LUK.6.37	Ma nĩngaata, irrioonĩk Yeesu ĩhõõggõ tarĩ ĩĩnnĩk, “Ma hetteediku ꞌgoonogu thooꞌthiok, hátĩ hiittiõõ hõllõngaa etteedothoothĩkuung ngagiit buúk thooꞌthioha. Atamaattik ꞌgoonogu, hátĩ atammaattihoothĩk niig buúk. 
LUK.6.38	Aanytĩk ꞌgoonogu ꞌbaaninit nẽẽthĩ hatĩ aaꞌnyĩhoothĩhuung ngagiit buúk. Má adĩmannu noho, au hatĩ ammũdaannu niig buúk ꞌbaaninit ꞌcĩ maka gẽrrẽẽt, ꞌcĩ abatan hĩ haala ꞌcĩg acĩĩdothoothĩk lohod hĩbbĩt hudduutti loota, hĩllõõan baa aaꞌnyiku niig ꞌgoonogu.”
LUK.6.39	Baa nẽ uduhaak nẽẽ ĩhõõggõ thõõth ꞌcĩ awantoothĩk ko ĩĩnnĩk, “ꞌYioko ꞌthẽk ẽẽtĩ ꞌcĩ rubenĩ occa atĩꞌthĩt ꞌgõõnĩ ꞌcĩ rubenĩ? Hõllõngaa hinnia occa adhuhoothĩk nẽẽg vẽlẽk ꞌwoor? 
LUK.6.40	Aitiõõ loholeec cĩ ꞌthukuulo hõllõngaa ĩllõõan ꞌlimmannioohit cĩnnĩ. Nẽẽthĩ, loholeec ꞌcĩ illimanĩ jurrung, aduhõõ hatĩ nẽẽ hĩ ꞌlimmannioohit cĩnnĩ thõng.
LUK.6.41	“Inni cĩĩn tahahaac ꞌcĩ mĩllĩꞌnyĩ hebereecaa cĩ ꞌgotonoonu nẽ iittiõõ hõllõngaa acini iggooli ꞌcĩ aaĩ hebereecaa cunni ho? 
LUK.6.42	Occa gõõng anneehi nii ꞌgotonu, ‘ꞌGõtõna, ĩꞌnya hittihaii tahahaac hebereecaa cunni,’ nẽ nẽẽ aitiõõ hõllõngaa acini iggooli hebereeca cunni ẽmmẽn? Nii oloꞌngiaahiti, ꞌtiha nõõ iggooli hebereecaa cunni nẽ thĩ hatĩ icinu ꞌgõõl ꞌcĩ attihaanĩ tahahaac hebereecaa cĩ ꞌgotonoonu.
LUK.6.43	“Aitiõõ hẽẽt ꞌcĩ abũnnaa hõllõngaa õddõngta ꞌgẽẽn ꞌcĩ abathĩ nẽ aitiõõ hẽẽt ꞌcĩ abathĩ hõllõngaa õddõngõta ꞌgẽẽn ꞌcĩ abũnnaa. 
LUK.6.44	Agayyi hẽẽt ꞌgẽẽnaa ꞌcĩ õddõngta nẽẽnĩ. Aitiõõ eeta hõllõngaa adũũca ꞌmũũnĩ hẽẽnĩĩ ꞌcĩg ĩĩn bĩlla, hode hẽẽn ꞌcĩg abbiiri cĩg viinoaak hẽẽnĩĩ ꞌcĩg ĩĩn bĩlla. 
LUK.6.45	Adĩman eeta ꞌcĩg abũnnaa thooꞌthiok ꞌcĩg abũnnaa, hĩnĩngĩtĩ bũnnai ꞌcĩ aaĩ ꞌthinneetinii cĩggĩĩng nẽ adĩman eeta ꞌcĩg abathĩ thooꞌthiok ꞌcĩg abathĩ, hĩnĩngĩtĩ bathi ꞌcĩ aꞌnyak nẽẽg ꞌthinneetinii cĩggĩĩng. Hĩnĩngĩtĩ ẽtẽrꞌtha thooꞌthioha ꞌcĩg aduha ẽẽtĩ ꞌgii ꞌcĩ aaĩ ꞌthĩnĩtatõõ cĩnnĩ.”
LUK.6.46	Nĩngĩtĩ annẽẽkĩ Yeesu ĩhõõggõ, “Inni niig utuvvuyyiaangu nganĩĩt ĩĩttĩhaangu, ‘Makayyioohit, Makayyioohit,’ nẽ iittiõõ hõllõngaa adĩmannu thõõth ꞌcĩ haduhaakuung naa ho? 
LUK.6.47	Ĩꞌnya huduhaahuung eet ꞌcĩ aaĩ hutuno ꞌcĩ occa aku athĩhĩ thooꞌthiok cĩgannĩg nẽ idticanõõĩ. 
LUK.6.48	Aaĩ nẽẽ hĩ ẽẽtĩ ꞌcĩ ma ẽhẽnyĩt ꞌcieeth, ada nõõ ꞌlõõhĩt huuꞌthĩk jurrung nẽ ẽtẽhẽnya loota biyyiẽẽnĩ nẽ ꞌyioko hikia tawanĩ cĩ tammu cobbi buúk, hõllõngaa hatĩ arribanni ꞌcieeth cĩnnĩ ho, hĩnĩngĩtĩ ẽhẽnytĩ jurrung. 
LUK.6.49	Nẽẽthĩ, ẽẽtĩ ꞌcĩ athĩhĩ thõõth caannĩ nẽ hõllõngaa adticaniini, aaĩ nẽẽ hĩ ẽẽtĩ ꞌcĩ ẽhẽnyta ꞌcieeth hõllõngaa ada ꞌlõõhĩt huuꞌthĩk. Nẽ ma ikia tawanĩ cobbiẽẽnĩ, arriban hatĩ ꞌcieeth tĩho looc hĩ lõõcĩ ꞌthĩĩ.”
LUK.7.1	Ma baa ẽdẽcaak Yeesu ngaatĩ allimanĩ eeta, ĩtĩnga ũũk Kapernauma. 
LUK.7.2	Baa ammũdeek õmmõõrĩ dticciannioohiti umwaa ꞌcĩ amĩna ꞌgaalacĩ cĩ ũũrũta
LUK.7.3	Ma baa athĩhĩ ꞌgaalacĩ Yeesu nĩngaata ho, ikia ĩꞌthõ makayyiook ũgĩ cĩg eet cĩg ꞌJudeei hõõt hĩĩlallieek Yeesu hikia hẽẽla dticciannioohit cĩnnĩ ho. 
LUK.7.4	Ma baa õdõlan nyakangaaꞌnya tĩko Yeesu ho, ĩĩlallieek ĩĩttĩk, “Adiimmi ꞌgaalacĩ umwaa cĩ ũũrũta nganiit bĩĩt ẽla dticciannioohit cĩnnĩ. 
LUK.7.5	Ĩĩn nẽẽ eet ꞌcĩ ammĩnan looc cĩnaac gẽrrẽẽt, ĩꞌthõng hetehenyeheet ꞌCieeth cĩ Laiitto.” 
LUK.7.6	Nĩngĩtĩ ĩꞌngaannĩ Yeesu nẽ ookorit hĩ ĩhõõggõ.
LUK.7.6	Baa hõllõngaa ꞌrẽẽn Yeesu hĩ ꞌcieeth ꞌcĩ ĩꞌthõõanĩ ꞌgaalacĩ nyakangaaꞌnya ho. Baa ĩꞌthõõa nẽẽ ĩhõõggõ hiita hĩĩttĩk Yeesu, “Makayyioohit, ma haccanani ẽlẽ cunni haaga, hĩnĩngĩtĩ haꞌngaaoni naa ngaatĩ occa aduknaanĩ nii halang caannĩ. 
LUK.7.7	Ĩnõõ ꞌcĩ adtuuhanĩ hõllõngaa hũũppanĩĩ ngaatĩ huppwaanaki naa dẽẽdẽ ho. Nẽẽthĩ ꞌyioko, duha nuun thõõth hõdẽẽthõng haaga, hátĩ hũbũna dticciannioohiti caannĩ ho. 
LUK.7.8	Hĩnĩngĩtĩ hĩĩnĩ naa buúk eet ꞌcĩ haꞌnyahi makayyiook cĩgannĩg nẽ tarĩ hĩĩna eet ꞌcĩ haggami ũũrũta. Ma haduhaahi icci hanneehi, ‘Bĩtõ,’ adĩman ꞌthẽk hĩcĩ haduhaahi naa ho. Nẽ ma haduhaahi iccia hanneehi, ‘Ijjia,’ aku ꞌthẽk hĩcĩ haduhaahi naana. Ma haduhaahi dticciannioohit caannĩ hidtican dtiic icci, adtican ꞌthẽk ꞌgõõla tĩho.”
LUK.7.9	Ma baa athĩhĩ Yeesu thõõth icci ho, ikia ĩtĩna nẽẽ lemiinit cĩ eet nicci gẽrrẽẽt, nĩngĩtĩ abbuudi eet ꞌcĩg baag anũ ĩnõõnnõ ho nẽ ĩĩnnĩk, “Haduhaakuunga, nga hũmmũda eet ꞌcĩ aꞌnyak lemiinit ꞌcĩ aaĩ hoti tananga Ĩꞌthĩraẽla.” 
LUK.7.10	Ma nĩngaata, oboddioothĩ eeta baag ĩꞌthooyyia halangatõõ, nĩngĩtĩ ammũdõõthĩkĩ dticciannioohit tĩho ũbũna.
LUK.7.11	Ma hĩdĩĩkoothong, ĩtĩngaacõ Yeesu hĩ nuyyiook cĩgĩnnĩg, õõt ꞌtaaũnaa ꞌcĩ haĩ Nain. Baa õõkõr nẽẽ hĩ lothippit cobbi gẽrrẽẽt. 
LUK.7.12	Ma baa õbõktõ nẽẽ hĩ hattũũg cobbi cĩ ꞌtaaũnõõ, irrionganaak hinnia eeta buulenit umwa ꞌcĩ adaahĩ battaali. Baa odoyyii buuleniti ciee adaahĩ ho nẽ ĩĩn ngaannia ngaatĩbõyyĩ. Nẽ baa õõkõr lothippiti cĩ ꞌtaaũnõõ hĩ ĩnõõnnõ. 
LUK.7.13	Ma baa adtuuha Yeesu Makayyioohiti ngaatĩbõyyĩ tĩho ho, atamaatĩk ĩnõõnnõ nẽ ĩĩnnĩk, “Ma halu.”
LUK.7.14	Ma ho, ĩbĩlĩt eeta ꞌcĩg irriongan buulenit ko, nĩngĩtĩ õkõ ahumi Yeesu ĩnõõnnõ nẽ othoothĩk ĩĩnnĩk, “Buulenit, hanneekii tĩnga ꞌjieena.” 
LUK.7.15	Nĩngĩtĩ ĩꞌngaanĩ buuleniti aa adaak ko noho cahũkũr haau ꞌjieena nẽ iꞌthianaaĩ õthõõth lõꞌngõõc. Nĩngĩtĩ õbõdẽẽkĩ Yeesu ĩnõõnnõ aattĩnnĩ.
LUK.7.16	Ma nĩngaata, ubulan thõõth ciee eet vẽlẽk ꞌcĩg aattĩg nĩngaata, nĩngĩtĩ au adĩkꞌthĩ Nyekuc gẽrrẽẽt aĩnnĩ, “Uppwaannaheet aattĩ põrõvẽtaacĩ cobbi gẽrrẽẽt. Ikia ẽla Nyekuci eet cĩgĩnnĩg.” 
LUK.7.17	Nĩngĩtĩ ĩꞌthanõthõõthĩkĩ nyeemuut cĩ Yeesu ho ꞌJudeea hũtũrũũr hĩ loonyin vẽlẽk nĩngaata.
LUK.7.18	Baa aduhaak Yõaannẽ nuyyiooha cĩgĩnnĩg thooꞌthiok ꞌcĩg adtican Yeesu ho vẽlẽk. Ma ho, ũtũvvũ nẽẽ nuyyiook cĩgĩnnĩg ꞌramma, 
LUK.7.19	nẽ ĩꞌthõ hõõt hijinit Makayyioohit Yeesu hĩĩttĩk, “Nganiit baa aĩ occa hatĩ akuuni? Hode occa nga hẽrẽẽyya eet umwa?”
LUK.7.20	Ma baa õdõlanit nuyyiooha niccieeg Yeesu, uduktaak ĩĩttĩk, “Ĩꞌthõõanneet ngagĩĩt Yõaannẽ Batitta hiita hijitti hiittihii, ‘Nganiit baa aĩ occa hatĩ akuuni? Hode occa nga hẽrẽẽyya eet umwa?’ ”
LUK.7.21	Nẽ kõr niccia, baa ammũdeek ẽẽla Yeesu eet ꞌcĩg õmmõõrĩ mooriꞌthiook ꞌcĩg mẽẽlĩg, hĩ ꞌcĩg aꞌnyak loriẽẽt ꞌcĩg abathĩ, hĩ ꞌcĩg rubettĩg vẽlẽk hũbũttaathõ. 
LUK.7.22	Nĩngĩtĩ ẽdẽcĩ Yeesu nuyyiook cĩg Yõaannẽ ho annẽẽkĩ, “Oboddiooth õõt uduktaak Yõaannẽ thooꞌthiok ꞌcĩg acinnu nẽ ĩthĩktu ho. Õõt ĩĩttĩk, ĩcĩttĩ eeta ꞌcĩg rubettẽẽgĩ, õtõõcõ ꞌcĩg ahuuli, ũbũttaathõ ꞌcĩg adak helleggeri, ĩthĩktõ ꞌcĩg adĩĩtĩ ĩĩna, ũrũgta daakiaha nẽ illimanoothĩk nyeemuut ꞌcĩ abũnnaa eet ꞌcĩg ĩĩn hullaha buúk. 
LUK.7.23	Aggatan hatĩ Nyekuci eet ꞌcĩ ẽlẽmma nganĩĩt, hĩnĩngĩtĩ thooꞌthiok ꞌcĩg hadticani naa ho.”
LUK.7.24	Ma baa oboddioothĩ nuyyiooha cĩg Yõaannẽ, iꞌthianaaĩ Yeesu ijin lothippit thõõth cĩ Yõaannẽ anneek, “Eet baa ꞌcĩ aaĩ hutuno baa õõ acinnu niig horrwaa ꞌcĩ õdõhõhĩĩ kak? Aaĩ baa nẽẽ hĩ ĩhaõõcĩ aa gõõng uuni uuhan ngõõtĩ? 
LUK.7.25	Má aitiõõ nẽ baa oottu icittu neegi? Eet ꞌcĩ baa ahimit ceremwa ꞌcĩg ẽllẽẽmĩthĩ? Aattĩg eeta ꞌcĩg ahimit ceremwa ꞌcĩg ẽllẽẽmĩth nẽ irrianit gẽrrẽẽt õlõõ cĩ habuuo. 
LUK.7.26	Nẽẽthĩ, ne ꞌcĩ baa ooyyu acinnu niig ko dẽẽdẽ? Põrõvẽtaac? Eei dĩdĩ, haduhaakuunga, põrõvẽtaac ꞌcĩ ĩllõõan gẽrrẽẽt. 
LUK.7.27	Ĩnõõnnõ ciee baa eheeddi ꞌBuuhaa cĩ Nyekuci aĩ,
LUK.7.27	“ ‘Hĩꞌthõõakii hatĩ naa Nyekuci nganiit ꞌthooyyiahit caannĩ
LUK.7.27	ꞌcĩ aku akũmaneek ꞌgõõl cunni.’
LUK.7.28	Haduhaakuung dĩdĩ, aitiõõ ẽẽtĩ umwaa ꞌcĩ arrita ngaaĩ cĩg irkiꞌnyia iccig ꞌcĩ ĩllõõan Yõaannẽ tõõ. Nẽẽthĩ, ẽẽtĩ ꞌcĩ adtuurna habuccieetaa cĩ Nyekuci, ĩllõõan nẽẽ Yõaannẽ.”
LUK.7.29	Ma baa athĩhĩ eeta vẽlẽk hĩ eet ꞌcĩg alũt occoro buúk thõõth cĩ Yeesu ho, iita elemit nẽẽg ngaatĩ aũlanĩ thõõth cĩ Nyekuci, hĩnĩngĩtĩ baa aggameek Yõaannẽ ĩhõõggõ baattithimo. 
LUK.7.30	Baa hinnia abũrĩ Variꞌtheei hĩ ꞌlimmanniook cĩg nyattaalak thõõth cĩ Nyekuci, hĩnĩngĩtĩ baa nga haggameek Yõaannẽ ĩhõõggõ baattithimo.
LUK.7.31	Ma ho, õthõõth Yeesu ĩĩ, “Hĩthakꞌtheehi occa ꞌthẽk naa eet cĩg irkiꞌnyia iccig neegi? Aattĩg ꞌyioko ꞌthẽk nẽẽg hĩ nii? 
LUK.7.32	Aattĩg nẽẽg hĩ lohollia aa gõõng urangan ngaatĩ tũũõ nẽ othooꞌthik ꞌgõõnõgĩ ĩĩttĩk,
LUK.7.32	“ ‘Hadtaheekuung loboruẽẽt ĩꞌthõng,
LUK.7.32	nẽ hõllõngaa arugummu buúk,
LUK.7.32	hebeneekuung tegellwa cĩg lõngaanak,
LUK.7.32	nẽ hõllõngaa aluyyu buúk.’
LUK.7.33	Ẽdẽta Yõaannẽ Batitta ẽlẽ ꞌgẽẽna hĩ viinoa, ainnu hinnia ‘Aꞌnyak lori ꞌcĩ abathĩ.’ 
LUK.7.34	Ma baa aku Ngeertĩ Eeto aduhi nẽ ũhũd viino ho, akanneeku hinnia lõbõlõbẽẽꞌthĩt hĩ dũũtĩth nẽ iittihu, ꞌgõõnĩ luttiook cĩg occoro hĩ cĩ ‘ꞌthẽccannioohu.’ 
LUK.7.35	Nẽẽthĩ, ẽtẽrꞌthaa ꞌgẽẽnyĩthĩ hĩĩ dĩdĩ eetinii ꞌcĩg ẽlẽmĩ thõõth cĩnnĩ.”
LUK.7.36	Ma ho, ũtũvva Variꞌtheeniti umwaa Yeesu hũũk duhẽẽtta õlõõ cĩnnĩ. Nĩngĩtĩ õkõõĩ Yeesu hũũk hẽrẽẽõ dtaabawa. 
LUK.7.37	Ma baa athĩhĩ ngaa umwaa ꞌcĩ baa gõõng ĩĩn ꞌthẽccannioohit ꞌtaaũnaa tĩho aĩ, aduhi Yeesu ꞌcieethaa cĩ Variꞌtheetto nĩngaata ho, aꞌnyaha ngõõrrõ cĩ udẽẽttõ ꞌcĩ aꞌnyak muyuuk ꞌcĩ ẽmmẽdĩ gẽrrẽẽt deera, 
LUK.7.38	nẽ ikia ũũk ĩbĩl ĩĩcĩ bahuc cĩnnĩ. Ma ho, utulu ĩꞌthõng hĩdtĩlattoothĩk tilaalõ ꞌthoo cĩg Yeesu nẽ upuppuucan ĩmanĩĩ cĩgĩnnĩg nẽ ũcũũcũ ꞌthoo cĩgĩnnĩg nẽ udduuttik ngõõrrõ.
LUK.7.39	Ma baa acĩn Variꞌtheeniti baa avvĩ Yeesu thõõth icci ho, ummuk ꞌthĩnĩtatõõ ĩĩ, “ꞌYioko hĩĩ ẽẽtĩ ciee põrõvẽtaac dĩdĩ, occa ꞌyioko aga ngaatĩ ĩĩnnĩ ngaa ꞌcĩ ahum ĩnõõnnõ ho ꞌthẽccannioohit.”
LUK.7.40	Nĩngĩtĩ annẽẽkĩ Yeesu ĩnõõnnõ, “ꞌThimõõnẽ, hadiimi haduhaakii thõõth umwa.”
LUK.7.40	Nẽ ẽdẽc ꞌThimõõnẽ ĩĩ, “Duhaahaanĩ ꞌlimmannioohit.”
LUK.7.41	Ma ho, uduhaak Yeesu ĩnõõnnõ ĩĩnnĩk, “Baa aattĩg eeta ũgẽẽgĩ ꞌramma ꞌcĩg acuhana ꞌrabbẽẽt hĩ eet umwa. Acuhana umwaa ꞌdinaarꞌnya
LUK.7.42	Nẽẽthĩ, baa aꞌnyaman ĩhõõggõ ngaatĩ adũmanĩ, nĩngĩtĩ ũũnnĩkĩ baattĩ ꞌrabbeetu ĩhõõggõ, hiittiõõ hõllõngaa adũmanĩ. ꞌYioko eetinii ꞌcĩg ĩĩn ꞌramma ho, eet iina ꞌcĩ occa ammĩnan baattĩ ꞌrabbeetu gẽrrẽẽt?”
LUK.7.43	Ẽdẽcĩ ꞌThimõõnẽ aĩ, “Hammuhi occa eet baa acuhana ꞌrabbẽẽt ꞌcĩg mẽẽlĩg, ꞌcĩ occa atalĩ ĩnõõnnõ gẽrrẽẽt.”
LUK.7.43	Nẽ ẽdẽc Yeesu ĩĩnnĩk, “Ẽbẽaneehi.”
LUK.7.44	Nĩngĩtĩ ũũkõthõõthĩkĩ ngaa nicci nẽ ĩĩnnĩk ꞌThimõõnẽ, “Adtuuha nii ngaa icci? Nganĩngĩtĩ haduknaanĩ naa õlõ cunni ho, nga aꞌnyaa maam ꞌcĩg hacũũranĩĩ ꞌthoo. Nẽẽthĩ, ũtũũny ngaa ciee ꞌthoo cĩgannĩg tilaalõnĩ nẽ upuppuucan ĩmaa cĩgĩnnĩg. 
LUK.7.45	Nganĩngĩtĩ hakuuni, nga ꞌthaawaa nii nganĩĩta, nẽẽthĩ, ĩꞌthaawa ngaa cieeni nẽ nga ꞌthẽk ĩꞌthaayya noho. 
LUK.7.46	Nẽ nga ꞌduutika ngõõrrõ õõ caannĩ, nẽẽthĩ, udduutik ngaa ciee ngõõrrõ ꞌcĩ aꞌnyak muyuuk ꞌcĩ ẽmmẽdĩ gẽrrẽẽt ꞌthõõnĩĩ cĩgannĩg. 
LUK.7.47	Haduhaakii naa nganiita, atamaattiothoothĩk ꞌthẽccanẽẽta cĩgĩnnĩg ꞌcĩg mẽẽlĩg ko, hĩnĩngĩtĩ mĩnnan cĩnnĩ ꞌcĩ maka. Ẽẽtĩ ꞌcĩ ũũnnothoothĩk ꞌthẽccanẽẽta ꞌcĩg hidicig haaga, ẽtẽrꞌtha nẽẽ buúk mĩnnan ꞌcĩ hidici.”
LUK.7.48	Nẽ uduhaak Yeesu ngaa nicci ĩĩnnĩk, “Atamaattiothoothĩk ꞌthẽccanẽẽta cugunnẽẽgĩ.”
LUK.7.49	Ma athĩhĩ heerinniooha ũgẽẽgĩ ꞌcĩg baag arũmĩ hĩ ĩnõõnnõ nĩngaata thõõth icci ho, iita othoothito nyaagwaana ĩĩtõ, “Eet occa aattĩ gõõng iina ciee ammaannĩk eet ꞌthẽccanẽẽt ko?”
LUK.7.50	Nẽ uduhaak Yeesu ngaa nicci ĩĩnnĩk, “Ẽẽlaii nganiit lemiiniti cunnẽẽnĩ. Bĩĩt lõꞌngõõc.”
LUK.8.1	Ma urutaa cĩnnĩ, ĩtĩnga Yeesu ũũk illimaneek eet nyeemuut ꞌcĩ abũnnaa cĩ habuccieet cĩ Nyekuci ꞌtaaũnnioohĩ hĩ olooyyiohĩ. Baa õõkõr nẽẽ hĩ ꞌthooyyiak baag ĩĩn õmmõtõ hĩ ꞌramma, 
LUK.8.2	hĩ ngaaĩ ũgĩ ꞌcĩg baag iiggia nẽẽ loriẽẽt ꞌcĩg abathĩ eleetinii cĩggĩĩng nẽ aaꞌnyĩk hũbũttaathõ mooriꞌthioohĩĩ cĩggĩĩng. Haĩ ngaaĩ iccig ꞌthaarriok Maria ꞌcĩ baa haĩ ꞌthaar ũgĩ Madalẽẽna, ꞌcĩ baa iiggia Yeesu loriẽẽt tũkĩramma ꞌcĩg abathĩ ẽllaa cĩnnĩ, 
LUK.8.3	Yõaanna ngaa cĩ ꞌCuutha, makayyioohit cĩ halang cĩ Ẽrõõdẽ, hĩ Thuꞌthaana hĩ ꞌgõõnõgĩ ũgĩ. Baa adticanoothĩk ngaaĩ cieeg Yeesu hĩ nuyyiook cĩgĩnnĩg.
LUK.8.4	Ma baa nga alũtĩ lothippiti ꞌcĩ aku ꞌtaaũnnioohĩ cũũmõ cũũmõ ngaatĩ aayyi Yeesu ho, iꞌthianaaĩ nẽẽ uduhaak eet ꞌlimman ꞌcĩ awantoothĩk anneek, 
LUK.8.5	“Baa õkõ athacĩ kattioohiti umwaa hinyomo. Ma baa athac nẽẽ hinyomo, iita ĩꞌthattothoothĩk ũgẽẽgĩ ꞌgõõla, nẽ iita aathito eeta nẽ uuranit hĩbaallĩ. 
LUK.8.6	Baa ĩꞌthanothoothĩk ũgẽẽgĩ ngaatĩ ĩĩn ꞌthẽhẽk nẽ ma baa ubuꞌthia, iita adaahito, hĩnĩngĩtĩ akadan cooni. 
LUK.8.7	Ĩꞌthanothoothĩk hinyomona ũgẽẽgĩ bĩllanĩtõõ nẽ itiliꞌthia hõdẽĩ hĩ bĩlla, nĩngĩtĩ aruhi bĩlla ĩhõõggõ. 
LUK.8.8	Nẽ baa ĩꞌthaattothoothĩk hinyomona ũgẽẽgĩ ꞌthẽẽmĩĩ ꞌcĩg abũnnaa. Ma baa abũtha ho, iita ibbiirito jurrung hĩllõõanit baag athacci ĩĩcĩ oou tabattĩ ꞌmiia hõdẽĩ.”
LUK.8.8	Ma baa uduha Yeesu thooꞌthiok iccig ẽlẽk, irrioon ĩĩ, “Aꞌnyĩĩk eet ꞌcĩ aꞌnyak ĩtat hĩthĩhõ!”
LUK.8.9	Ma nĩngaata, ijinit nuyyiooha Yeesu huduhaak ĩhõõggõ ꞌlimman ꞌcĩ awantoothĩk ko. 
LUK.8.10	Nĩngĩtĩ ẽdẽcĩ Yeesu ĩhõõggõ annẽẽkĩ, “Baa elemmiakuung ngagiit agaac thooꞌthiok ꞌcĩg ammiꞌthi cĩg habuccieet cĩ Nyekuci ẽlẽk. Nẽẽthĩ, hallimani naa eet ũgĩ thooꞌthiohĩĩ ꞌcĩg awantoothĩk ko, haini hátĩ,
LUK.8.10	“ ‘hedeeꞌnyia thõõth baa aduha ꞌBuuhi cĩ Nyekuci hĩĩ dĩdĩ baa aĩ, Tananga acĩnĩ nẽẽgĩ, aitiõõ hatĩ hõllõngaa adtuuha,
LUK.8.10	nẽ tananga má athĩknĩ, aitiõõ hatĩ hõllõngaa au aga.’
LUK.8.11	“Aĩ ꞌlimmanĩ ꞌcĩ awantoothĩk ko nẽẽ, ĩthakꞌthoothĩk hinyomona ꞌcĩg athacci ho thõõth cĩ Nyekuci. 
LUK.8.12	Hinyomona ꞌcĩg ĩꞌthanothoothĩk ꞌgõõla ho, ĩthakꞌthoothĩk eet ꞌcĩg athĩhĩ thõõth cĩ Nyekuci nẽ ikia aggama habuui cĩ loriẽẽt ꞌcĩg abathĩ thõõth ꞌthinneetinii cĩggĩĩng, hiittiõõ hõllõngaa ẽlẽmĩ Nyekuc, hátĩ heellia. 
LUK.8.13	Nẽ hinyomona ꞌcĩg ĩꞌthanothoothĩk ꞌthẽhẽhĩ ho, ĩthakꞌthoothĩk eet ꞌcĩg athĩhĩ thõõth cĩ Nyekuci taliitta nẽ itiwiillik ĩĩcĩ deeccwaanu. Ẽlẽmĩ nẽẽg Nyekuc ꞌthaa ꞌcĩ huturi haaga, ma aku ꞌtĩmmanĩ ho, ataarriothĩ thõõth cĩnnĩ.
LUK.8.14	“Nẽ tarĩ hinyomona ꞌcĩg ĩꞌthanothoothĩk bĩllanĩtõõ ho, ĩthakꞌthoothĩk eet ꞌcĩg athĩhĩ thõõth cĩ Nyekuci nẽ ikia atalmaanyan baliiniti ĩhõõggõ hataarriothĩ thõõth. 
LUK.8.15	Nẽẽthĩ, hinyomona ꞌcĩg ĩꞌthanothoothĩk ꞌthẽẽmĩĩ ꞌcĩg abũnnaa ho, ĩthakꞌthoothĩk eet ꞌcĩg tarbalĩg ꞌcĩg õõrĩg ꞌthinneeti. Eet ꞌcĩg athĩhĩ thõõth nẽ uꞌthuutti jurrung hĩ haala ꞌcĩg alĩꞌtha ĩꞌthõng hibbiirito nẽ ajatta.
LUK.8.16	“Aitiõõ ẽẽtĩ ꞌcĩ attũlleek ꞌloomo nẽ aarĩk ijjia hode tẽrẽmẽẽjawa uruta tõõ. Occa ꞌthẽk aarĩk hĩbĩl tẽrẽmẽẽjawa, hátĩ ma aduhun eeta ꞌcieetõõ, ammũdoothĩk attũllĩ. 
LUK.8.17	Hĩnĩngĩtĩ aitiõõ hatĩ thõõth ꞌcĩ ammiꞌthi ꞌcĩ hõllõngaa aku ammuddiaa tõõ. Nẽ aitiõõ thõõth ꞌcĩ ammiꞌthi ꞌcĩ hatĩ hõllõngaa aku agayyi hode aꞌnyakiaa lothippita tõõ. 
LUK.8.18	Nẽẽthĩ, agaac authet ꞌcĩ athĩkneennu jurrung. Ẽẽtĩ ꞌcĩ aꞌnyak ꞌgiimwa, aaꞌnyĩhoothĩk hatĩ ꞌcĩ maka, nẽ ẽẽtĩ ꞌcĩ hiꞌthihi ꞌgiimwa ũdũt, aggammiaa hatĩ ꞌgii ꞌcĩ abadtẽc ꞌcĩ ammuk nẽẽ aĩ haꞌnyahi haau athĩnĩĩ ꞌtẽl.”
LUK.8.19	Baa au ꞌgõtõõnõgĩ Yeesu hĩ aattĩnnĩ aĩ hiita hĩcĩtta Yeesu, nẽẽthĩ, baa aꞌnyaman ĩhõõggõ ngaatĩ õdõlanĩ ĩnõõnnõ, hĩnĩngĩtĩ baa maka lothippiti. 
LUK.8.20	Nĩngĩtĩ aduhaakĩ eet umwa Yeesu annẽẽkĩ, “Aaĩ nganiit morwahit hĩ ꞌgotoonogu battaala, adiim acĩnni nganiita.”
LUK.8.21	Ẽdẽcĩ hinnia Yeesu ĩnõõnnõ anneek, “Morwahit hĩ ꞌgotoonoga eeta ꞌcĩg athĩhĩ thõõth cĩ Nyekuci nẽ idticattõõĩ.”
LUK.8.22	Ma kõr umwa, ĩĩnnĩk Yeesu nuyyiook cĩgĩnnĩg, “Habaaktĩ da bũlũc hõõt dhoortaa cĩ baakitu.” Nĩngĩtĩ õtõdĩ haahũl õõyyĩ. 
LUK.8.23	Ma baa nga õvvõ nẽẽg haahũla bũlũcatõõ, ikia ũdũng Yeesu, nĩngĩtĩ oongiyyi. Ma hĩdĩĩkoothong, uuhan ngõõtĩ umwaa ꞌcĩ attiran gẽrrẽẽt, hõtõmõõĩ haahũl hiꞌthianaaĩ hiitho maamĩtõõ. Baa abathõthĩ authetĩ hĩ ĩhõõggõ gẽrrẽẽt.
LUK.8.24	Nĩngĩtĩ õõ attiranĩ nẽẽg Yeesu annẽẽkĩ, “Makayyioohit, Makayyioohit, hõbõktĩ hutududdi!”
LUK.8.24	Ma ho, ĩtĩnga Yeesu nẽ eggerꞌnyeek ngõõt hĩ maam hĩbĩlĩt hĩĩ lõõcĩ ꞌthĩĩ. 
LUK.8.25	Ma ho, ijin Yeesu nuyyiook ĩĩnnĩk, “Aaĩ lemiiniti cunuung ngaana?”
LUK.8.25	Ara hinnia nẽẽg abarrit nẽ ubulattĩ haaga, nĩngĩtĩ ajinõõnĩ nyaagwaana aĩnnĩ, “Eet tĩhathini gõõng ciee abĩllĩ ngõõt hĩ maam buúk ko?”
LUK.8.26	Ma nĩngaata, abaaktothoothĩk looc ꞌcĩ haĩ ꞌGerathẽnĩ looccaa cĩ ꞌGalileea. 
LUK.8.27	Ma alluuccia Yeesu haahũla ho, au hinnia õmmõtõõ hĩ eet ꞌcĩ aku ꞌtaaũna, ꞌcĩ aꞌnyak lori ꞌcĩ abathĩ. Baa eet ꞌcĩ õtõ arriẽẽn irkiꞌnyia ꞌcĩg mẽẽlĩg gẽrrẽẽt tĩho. Ara ẽgĩ mõrõ nẽ aala biyyiẽẽnĩĩ cĩg eetuk.
LUK.8.28	Ma baa adtuuha nẽẽ Yeesu ho, awacak gẽrrẽẽt hẽttẽẽd looc ꞌthõõnĩĩ cĩg Yeesu nẽ ẽggẽrẽny ĩĩ, “Ne ꞌcĩ adiimi nii hĩ nganĩĩt ko Yeesu, Ngeertĩ Nyekuc ꞌcĩ ĩllõõan vẽlẽk? Halayyi baaĩ nuun thõng, ma hadĩmannaa ꞌbuth!” 
LUK.8.29	Nĩngĩtĩ ẽggẽrꞌnyẽẽkĩ Yeesu lori ꞌcĩ abathĩ ho hũtũngeek eet nicci. Nẽ baa gõõng waathinniook vẽlẽk, ara urwacanĩ eet looc haaga. Tananga ẽcẽb eeta ꞌthoo hĩ athĩn ꞌthĩĩhĩ nẽ ebehit thõng buúk, aalla ẽttẽẽd lorii ꞌcĩ abathĩ ho thĩĩk noho nẽ ũũhĩ eet ngaatĩ õkõ aaꞌnyĩkĩ haau ẽmmẽn.
LUK.8.30	Ma ho, ijin Yeesu eet nicci ĩĩnnĩk, “Hainni nganiit nganĩ?”
LUK.8.30	Ẽdẽcĩ ẽẽtĩ nicciee aĩ, “Haĩnna Legion.”
LUK.8.31	Ma nĩngaata, alaacõ loriẽẽta ꞌcĩg abathĩ ho Yeesu hiittiõõ hõllõngaa iiggiaeek ĩhõõggõ ꞌloohatõõ ꞌcĩ hõllõngaa adtuurnihi.
LUK.8.32	Baa ammũdeek ẽgĩ tẽẽnyĩ cĩ ꞌngõõhĩꞌnyannu muuraa lõmẽrra nĩngaata. Nĩngĩtĩ alaĩ loriẽẽta ꞌcĩg abathĩ ho Yeesu haaꞌnyĩk ĩhõõggõ hõõt ꞌngõõhĩꞌnyannĩtõõ. 
LUK.8.33	Ma baa adukna loriẽẽta ꞌcĩg abathĩ ẽllaa cĩ eeto ho, õõt edeccieek ꞌngõõhĩꞌnyannĩtõõ. Nĩngĩtĩ uumurriaanĩ ꞌngõõhĩꞌnya tiggooma, nẽ uummurrioothĩk bũlũc noho wuum hutududdi hĩĩ lõõcĩ ꞌthĩĩ.
LUK.8.34	Ma acĩn tũhayyiooha cĩg ꞌngõõhĩꞌnyannu thõõth icci ho, ivvirit hĩdĩĩkoothong hõõt huduktaak eet ꞌtaaũnatõõ hĩ olooyyiohĩ. 
LUK.8.35	Nĩngĩtĩ õõ acĩnĩ eeta. Ma baa ammũdoothĩk nẽẽg Yeesu ho, adtuuha hinnia eet aa aduknaanĩ loriẽẽta ꞌcĩg abathĩ ho iccioloongan loota ꞌthõõnĩĩ cĩgĩnnĩg, itihimi ũbũna, nĩngĩtĩ itieelini eeta gẽrrẽẽt. 
LUK.8.36	Ma nĩngaata, õõt uduktaak eeta ꞌcĩg adtuuha thõõth icci ho ꞌgõõnõgĩ, ꞌgõõl ꞌcĩ eellianĩ ẽẽtĩ ꞌcĩ aꞌnyak loriẽẽt ꞌcĩg abathĩ ho. 
LUK.8.37	Nĩngĩtĩ aduhaakĩ eeta cĩg ꞌGerathẽnĩ Yeesu hũtũngeek looc cĩnĩĩng, hĩnĩngĩtĩ baa ikia aggam ĩhõõggõ tẽẽlꞌthĩtĩ cobbi gẽrrẽẽt. Nĩngĩtĩ õtõdĩ Yeesu haahũl õkõõĩ.
LUK.8.38	Baa ala ẽẽtĩ ꞌcĩ adukna loriẽẽta ꞌcĩg abathĩ ho Yeesu hookorit hõdẽĩ, nẽẽthĩ hinnia, baa aduhaak Yeesu ĩnõõnnõ anneek, 
LUK.8.39	“Bodooth ĩĩcĩ olu nẽ ũũk uduhaahu eet thõõth ꞌcĩ ĩdĩmaneehi Nyekuci ho.” Nĩngĩtĩ õkõõĩ nẽ ũũk uduhaak eet ꞌtaaũna thõõth ꞌcĩ adĩmaneek Yeesu ĩnõõnnõ ho.
LUK.8.40	Ma baa õbõda Yeesu, ammũdeek hinnia lothippit umwa ẽrẽ ĩnõõnnõ, hĩnĩngĩtĩ baa aga nẽẽg ngaatĩ akuuni Yeesu. 
LUK.8.41	Ma nĩngaata, ikia ẽttẽẽd ẽẽtĩ umwaa ꞌcĩ haĩ ꞌJairo looc ꞌthõõnĩĩ cĩg Yeesu nẽ ĩĩlaleek ĩnõõnnõ hũũk õlõõ cĩnnĩ. Baa ĩĩn ꞌJairo makayyioohit cĩ ꞌCieeth cĩ Laiitto. 
LUK.8.42	Baa adĩman nẽẽ hoti, hĩnĩngĩtĩ õbõhĩ adaak loholeec cĩnnĩ ꞌcĩ ngayyi ꞌcĩ ĩĩn irkiꞌnyia õmmõtõ hĩ ꞌramma. Loholeec cĩnnĩ ꞌcĩ ngayyi dioo tĩho.
LUK.8.42	Ma baa nga õvvõ Yeesu ꞌgõõla, baa atũllũngõõnĩ lothippiti ĩnõõnnõ hĩcĩ aĩ haathoꞌtha ꞌthõõnĩ. 
LUK.8.43	Nẽ tarĩ, baa ammũdeek aaĩ ngaa umwaa lothippitatõõ ꞌcĩ arik ẽlẽ irkiꞌnyia õmmõtõ hĩ ꞌramma hõllõngaa abĩlĩ ũdũt, hĩnĩngĩtĩ baa aitiõõ ẽẽtĩ ꞌcĩ ẽẽla ĩnõõnnõ tõõ. 
LUK.8.44	Nĩngĩtĩ anĩhõõthĩkĩ ngaa nicciee Yeesu ĩĩcĩ bahuuco lothippitatõõ nẽ uhum cẽrẽm cĩnnĩ. Ma nĩngaata noho, õhõdĩ terrei cĩ ẽlẽ cĩnnĩ ho noho ꞌlẽm.
LUK.8.45	Ma ho, ijino Yeesu ĩĩ, “Nganĩ ꞌcĩ ahumma nganĩĩt ko?”
LUK.8.45	Ma baa ẽppẽhan eeta vẽlẽk ko, ẽdẽc Pẽẽtũrũ ĩĩnnĩk, “Makayyioohit, ꞌmaa tarĩ atullungoonni lothippiti nganiit gẽrrẽẽt nẽ ĩrrĩdattii thõng buúk.”
LUK.8.46	Ẽdẽcĩ Yeesu aĩ “Uhuma ꞌthẽk hatĩ ẽẽtĩ umwaanĩ, hĩnĩngĩtĩ hathĩknoothi ngaatĩ ũũhĩ ꞌtirriani umwaa ẽllaa caannĩ battaala.”
LUK.8.47	Ma baa aga ngaa ciee aĩ happulannia hatĩ ho, ikia aggam barriti nĩĩcĩ noho, nĩngĩtĩ aku ẽttẽẽdĩ looc ꞌthõõnĩĩ cĩg Yeesu, hẽbẽrẽẽnnĩĩ cĩg eet vẽlẽk nẽ ẽddẽẽba thõõth ꞌcĩ ahumi nẽẽ cẽrẽm cĩ Yeesu ho. Nĩngĩtĩ aduhaakĩ eet ꞌgõõl ꞌcĩ aku abũnnayyĩ nẽẽ ꞌthaa tĩho noho ho. 
LUK.8.48	Ma ho, uduhaak Yeesu ĩnõõnnõ ĩĩnnĩk, “Loholeec caannĩ, aaꞌnyi nganiit lemiiniti cunni bũna. Tĩnga bĩĩt lõꞌngõõc.”
LUK.8.49	Ma baa nga õthõõth Yeesu, ikia uppwaanna eet umwaa ꞌcĩ aku aduhaak ꞌJairo makayyioohit cĩ ꞌCieeth cĩ Laiitto anneek, “Iittiõõ loholeec tõõ ẽlẽ, ma nga haccanani ꞌlimmannioohit.”
LUK.8.50	Ma athĩhĩ Yeesu thõõth icci ho, uduhaak ꞌJairo maaꞌnyĩ loholeeco ĩĩnnĩk, “Ma hommoꞌthi, ꞌnyaak lemiinit, hátĩ hũbũna loholeeca.”
LUK.8.51	Ma uppwaanni Yeesu õlõõ cĩ ꞌJairo ho, ũũk ẽtẽdẽyẽẽhĩ eet ngaatĩ adukni ꞌcieetõõ nẽ ẽlẽmaahĩ Pẽẽtũrũ, hĩ Yõaannẽ hĩ ꞌJeemith dioo hĩ maaꞌnyĩ loholeeco hĩ aattĩnnĩ. 
LUK.8.52	Ma baa okoleek eeta luulu nĩngaata ho, ikia irrioonĩk Yeesu ĩhõõggõ ĩĩnnĩk, “Ma haluyyu, nga hadaak loholeeca, õhõda ũꞌnyaaha haaga.”
LUK.8.53	Arannĩ hinnia eeta Yeesu thõng, hĩnĩngĩtĩ baa agaacõ nẽẽg ngaatĩ adaahĩ loholeec ẽlẽk. 
LUK.8.54	Ma ho, aggam Yeesu loholeec aꞌthiit nẽ ĩĩnnĩk, “Loholeec caannĩ ho, tĩnga!” 
LUK.8.55	Ma nĩngaata, õbõda lorii cĩ loholeeco, nĩngĩtĩ arũgnaanĩ haau ꞌjieena. Nẽ uduhaak Yeesu eet haanytĩk ꞌgiimwa hadak. 
LUK.8.56	Baa anyamũũtana thõõth ciee ꞌthĩnĩt cĩ maaꞌnyĩ loholeeco hĩ cĩ aattĩnnĩ gẽrrẽẽt. Nĩngĩtĩ irrioonĩkĩ Yeesu ĩhõõggõ hiittiõõ hõllõngaa appulanaak eet umwa thõõth icci ũdũt.
LUK.9.1	Ma baa ũtũvva Yeesu ꞌthooyyiak ꞌcĩg ĩĩn õmmõtõ hĩ ꞌramma ho hiita ngaatĩ hõdẽẽthõng, ikia aaꞌnyĩk ĩhõõggõ ꞌtirrian hĩ makaaꞌthĩt ꞌcĩ iiggiaĩ loriẽẽt ꞌcĩg abathĩ vẽlẽk heelliaĩĩ eet mooriꞌthioohĩ, 
LUK.9.2	nẽ ĩꞌthõ ĩhõõggõ hõõt hillimatteek eet thõõth cĩ habuccieet cĩ Nyekuci nẽ aanytĩk ꞌcĩg õmmõõrĩ hũbũttaathõ. 
LUK.9.3	Nĩngĩtĩ aduhaakĩ ĩhõõggõ annẽẽkĩ, “Õõt haaga. Ma haꞌnyahi eet umwaa hĩbahĩt hode locoburo hode ꞌgẽẽn hode ꞌrabbẽẽta hode ceremwa. 
LUK.9.4	Ma uduhuttu halang umwa, aallattia nĩngaata ĩꞌthõng ũtũngteek ꞌtaaũn tĩho. 
LUK.9.5	Nẽ má aburruung eeta ngaamwaanĩ, utuddungteek tuduhaac cĩ ꞌthoo cugguung nĩngaata, hatĩ ũtũngteehu ꞌtaaũn tĩho, hátĩ hĩĩ terethiinit ꞌcĩ utuburru niig ĩhõõggõ.” 
LUK.9.6	Nĩngĩtĩ ĩꞌngaannĩ ꞌthooyyiaha õõĩ olooyyiohĩ vẽlẽk nẽ illimanit nyeemuut ꞌcĩ abũnnaa nẽ aanytĩk eet hũbũttaathõ mooriꞌthioohĩ lõkõrẽẽt vẽlẽk.
LUK.9.7	Ma baa athĩhĩ Ẽrõõdẽ habuui thooꞌthiok iccig vẽlẽk ko, ikia õmmõthĩ nẽẽ gẽrrẽẽt, hĩnĩngĩtĩ baa aĩ eeta ũgẽẽgĩ, ũrũga Yõaannẽ daahĩtha, 
LUK.9.8	nẽ tarĩ ĩĩtõ ũgẽẽgĩ õbõda Eliijja nẽ ĩĩtõ ũgẽẽgĩ ũrũga põrõvẽtaacĩ umwaa ꞌcĩ baa baarkit. 
LUK.9.9	Baa õthõõth Ẽrõõdẽ aĩ, “Baa huruha naa Yõaannẽ ẽlẽk nẽ nganĩ ciee nga hathihi naa aĩ, adĩman thooꞌthiok ꞌcĩg aattĩg hoti ho?” Nĩngĩtĩ adiim acĩnĩ nẽẽ Yeesu.
LUK.9.10	Ma baa oboddia ꞌthooyyiaha, iita uduktaak Yeesu dtiicanĩ ꞌcĩg baag adĩman nẽẽg ko. Nĩngĩtĩ õkõõĩ nẽẽ ĩhõõggõ ĩĩcĩ ꞌtaaũn cĩ Beꞌthaida. 
LUK.9.11	Au hinnia aga eeta thõõth icci, nĩngĩtĩ anũĩ ĩnõõnnõ. Nẽ atal Yeesu ĩhõõggõ ngaatĩ auuni nẽ illimaneek ĩhõõggõ thõõth cĩ habuccieet cĩ Nyekuci nẽ aaꞌnyĩk ꞌcĩg õmmõõrĩ hũbũttaathõ.
LUK.9.12	Ma baa iggiingi kõrra, iita ꞌthooyyiaha ĩĩttĩk Yeesu, “Duhaak eet hõõt hummuddia ꞌgẽẽn olooyyiohĩĩ ꞌcĩg obokii hĩ nĩngĩtĩ ooginni, hĩnĩngĩtĩ haattĩg naag ngaatĩ aitiõõnnĩ ꞌgii vẽlẽk tõõ.”
LUK.9.13	Ẽdẽcĩ hinnia Yeesu anneek, “Aanytĩk niig ĩhõõggõ ꞌgiimwa hadahit.”
LUK.9.13	Ẽdẽcĩ nẽẽg Yeesu anneek, “Haꞌnyaka naag ũbũnẽẽt ꞌtur hĩ ulugo ꞌramma haaga, occa thĩ mĩĩ nõõ hõõ hũũtanna ꞌgẽẽn cĩ eet iccig vẽlẽk.” 
LUK.9.14	Baa ũũppan eeta ꞌcĩg maacĩg dioo ĩĩn aalibꞌnya ꞌtur nĩngaata.
LUK.9.14	Nĩngĩtĩ annẽẽkĩ Yeesu nuyyiook cĩgĩnnĩg, “Aanytĩk eet haauto loota hĩĩtõ hẽẽn ꞌtur, hẽẽn ꞌtur.” 
LUK.9.15	Nĩngĩtĩ adĩmanĩ ꞌthooyyiaha buúk hĩcĩ aduha nẽẽ ho. 
LUK.9.16	Ma ho, ittiha Yeesu ũbũnẽẽt ꞌcĩg ĩĩn ꞌtur hĩ ulugo ꞌcĩg ĩĩn ꞌramma ho nẽ ĩcĩnõõthĩ hẽẽtkujjieen nẽ alaõõĩ nẽ ẽꞌngẽra. Nĩngĩtĩ aaꞌnyĩkĩ nuyyiook heꞌngerrieek lothippit. 
LUK.9.17	Aduk eeta ꞌgẽẽn tĩho ĩꞌthõng hũũppattĩ nẽẽg vẽlẽk, huluttia ꞌthooyyiaha thuruthur ꞌcĩg ũũppan lohoddwa õmmõtõ hĩ ꞌramma.
LUK.9.18	Kõr umwa, baa õkõ Yeesu ĩĩcĩ burki nẽ ũũk alaõ. Ma nĩngaata, iita ummuddiaak nuyyiooha cĩgĩnnĩg ĩnõõnnõ, nĩngĩtĩ ajini nẽẽ ĩhõõggõ annẽẽkĩ, “Aĩ nõõ ꞌthẽk eeta dẽẽdẽ nganĩ naa?”
LUK.9.19	Ẽdẽcĩ nẽẽg anneek, “Aĩ eeta ũgẽẽgĩ ĩĩnĩ nii Yõaannẽ Batitta, nẽ ĩĩtõ ũgẽẽgĩ ĩĩnĩ nii Eliijja nẽ tarĩ ĩĩtõ ũgẽẽgĩ, iini moho nii põrõvẽtaac umwa cĩ baarkit ꞌcĩ ũrũga thõng.”
LUK.9.20	Nĩngĩtĩ ajini Yeesu ĩhõõggõ tarĩ annẽẽkĩ, “Ma niig ainnu nganĩ naa?”
LUK.9.20	Ẽdẽcĩ Pẽẽtũrũ aĩ, “Ĩĩnĩ nii Krĩstõ ꞌcĩ ĩꞌthõõa Nyekuci.”
LUK.9.21	Ma ho, itilo Yeesu ĩhõõggõ hiittiõõ hõllõngaa õõ aduhaak eet umwa thõõth icci ũdũt.
LUK.9.22	Ma nĩngaata, uduhaak Yeesu nuyyiook ĩĩnnĩk, “Accananni hatĩ Ngeertĩ Eeto ĩꞌthõng nẽ ũtũbũrĩt makayyiooha cĩg eetuk hĩ makayyiook cĩg paadĩrꞌnyaannu, hĩ ꞌlimmanniook cĩg nyattaalak nẽ hatĩ uruhi. Ma urutaa cĩ waathinniook iyyio, arũgna hatĩ nẽẽ daahĩtha.”
LUK.9.23	Ma ho, uduhaak ĩhõõggõ vẽlẽk ĩĩnnĩk, “Ẽẽtĩ ꞌcĩ adiim anũyya nganĩĩta, aꞌnyĩĩk hẽlẽmana ẽlẽ cĩnnĩ nẽ irriongan hurucce
LUK.9.24	Ẽẽtĩ ꞌcĩ adiim aꞌthũũnnĩ rũgẽt cĩnnĩ, adhuheek hatĩ tuu, nẽẽthĩ, ẽẽtĩ ꞌcĩ adhuheek rũgẽt cĩnnĩ tuu, hĩnĩngĩtĩ nganĩĩta, ẽẽla hatĩ nẽẽ rũgẽt cĩnnĩ. 
LUK.9.25	Ne ꞌyioko ꞌthẽk ꞌcĩ occa ammũda ẽẽtĩ hĩĩ ꞌcĩ aaꞌnyĩhõõthĩkĩ ĩnõõnnõ lõõcĩ nicciee vẽlẽk nẽ udhuheek rũgẽt cĩnnĩ tuu? 
LUK.9.26	Nẽ má abũrĩ ẽẽtĩ umwaa ngaatĩ ẽlẽmma nganĩĩt hĩ thõõth caannĩ, abũrĩ hatĩ Ngeertĩ Eeto buúk ngaatĩ ẽlẽmmĩ ĩnõõnnõ, hatĩ ikia nẽẽ bulẽẽttaa cĩnnĩ, hĩ ĩĩcĩ Maacõnĩ, hĩ ĩĩcĩ aajĩlẽẽt ꞌcĩg ẽllẽẽmĩthĩ. 
LUK.9.27	Haduhaakuung dĩdĩ, aattĩg eeta ũgẽẽgĩ hõrggẽẽnaa cunuung ꞌcĩg hatĩ arũgĩ ĩꞌthõng hĩcĩnĩt habuccieet cĩ Nyekuci.”
LUK.9.28	Ma urutaa cĩ waathinniook turkiyyio, ũtũvvũ nẽẽ Pẽẽtũrũ, hĩ Yõaannẽ, hĩ ꞌJeemith nẽ ũũhĩ ĩhõõggõ muuraa umwaanĩ ĩĩcĩ õõ alaiini. 
LUK.9.29	Ma baa nga alayyi nẽẽnĩ, ũtũhũĩ muum cĩnnĩ hĩ ceremwa hattaalito hĩĩtõ õõppẽr. 
LUK.9.30	Ma hĩdĩĩkoothong, uppwaatta Mũũꞌtha hĩ Eliijja 
LUK.9.31	bulẽẽttaa ꞌcĩ ẽllẽẽmĩth gẽrrẽẽt, hiita hothooꞌthio hĩ Yeesu. Baa atuhan nẽẽg thõõth cĩ ꞌgõõl ꞌcĩ hatĩ õkõ adaaknĩ Yeesu ꞌJeruꞌthalẽma hĩ baa adukiaa. 
LUK.9.32	Ammũdeek hinnia thõõth ciee aggamta Pẽẽtũrũ hĩ ꞌgõõnõgĩ ũꞌnyaaha. Ma baa acĩnĩ ho, adtuuha hinnia bulẽẽnĩt cĩ Yeesu nẽ ĩcĩnĩt eet ꞌramma abĩlĩ hõdẽĩ hĩ ĩnõõnnõ. 
LUK.9.33	Ma baa ĩꞌngaathĩ Mũũꞌtha hĩ Eliijja õõ ho, othoothĩk Pẽẽtũrũ Yeesu ĩĩnnĩk, “Makayyioohit, ẽllẽẽmĩth ngaatĩ haattiyyi ngaati gẽrrẽẽt, hẽtẽhẽnyta da ꞌcieethi iyyio, cunni hõdẽĩ, cĩ Mũũꞌtha hõdẽĩ nẽ ĩĩ cĩ Eliijja.” Baa hõllõngaa aga Pẽẽtũrũ thõõth ꞌcĩ aduha ho.
LUK.9.34	Ma baa nga õthõõth Pẽẽtũrũ, uppwaanna diith umwaa nẽ ũmmũt ĩhõõggõ, nĩngĩtĩ itieelini ꞌthooyyiaha gẽrrẽẽt. 
LUK.9.35	Ma ho, õthõõtha mõlõõhĩ umwaa diithatõõ ĩĩ, “Loholeec caannĩ ꞌcĩ hẽbẽra cieeni, ĩthĩhĩt ĩnõõnnõ.”
LUK.9.36	Ma baa õthõõth mõlõõhĩ ẽlẽk, iita ĩcĩnĩt ꞌthooyyiaha Yeesu aau ẽmmẽn. Nĩngĩtĩ au ammiꞌthẽẽnĩ nẽẽg thõõth icci korriook nicciag ĩꞌthõng irkiꞌnyia ũgĩ.
LUK.9.37	Ma loohoth cĩnnĩ, ulluuccia Yeesu hĩ ꞌthooyyiak cĩgĩnnĩg muuraa nẽ iita ommottio hĩ lothippit cobbi gẽrrẽẽt unaahatõõ. 
LUK.9.38	Ma nĩngaata noho, õthõõthak eet umwaa Yeesu lothippitatõõ ĩĩnnĩk, “ꞌLimmannioohit, ẽlaahaa baaĩ nuun loholeec caannĩ ꞌcĩ odoyyii ho. 
LUK.9.39	Loholeec ꞌcĩ accananeeka lorii ꞌcĩ abathĩ, ara ẽttẽẽdĩ looc hẽvẽvvẽr ĩꞌthõng huduu ũtũgĩ. Hõllõngaa alahaneek buúk nẽ iꞌnyiathanaaha loholeec gẽrrẽẽt. 
LUK.9.40	Baa hala nuyyiook cugunnig hitiggiaacõ, aitiõõ hinnia hõllõngaa ũũlũ ũdũt.”
LUK.9.41	Nĩngĩtĩ annẽẽkĩ Yeesu ĩhõõggõ, “Illoorru niig eeta cĩg irkiꞌnyia iccig ko gẽrrẽẽt nẽ nga aitioonnuung lemiiniti tõõ. Adiimmu niig hũrũmtĩ naag hĩ ngagiit ĩꞌthõng hatĩngaan? ꞌNyaha daho loholeec cunni ho ngaati ẽlẽ.”
LUK.9.42	Tananga baa nga õkõ buuleniti ĩĩcĩ aayyi Yeesu, ara ẽttẽẽdĩ lorii ꞌcĩ abathĩ ho ĩnõõnnõ looc noho ꞌlir hẽvẽvvẽr. Ma ho, eggerꞌnyeek Yeesu lori ꞌcĩ abathĩ ho, hũbũna buuleniti nĩĩcĩ noho. Ma nĩngaata, õbõdẽẽhĩ Yeesu loholeec maaꞌnyĩ. 
LUK.9.43	Nĩngĩtĩ abulanĩ ꞌtirriani ꞌcĩ Nyekuci ho eet gẽrrẽẽt.
LUK.9.43	Ma baa nga abulan eet ꞌlẽẽmĩthĩ cĩ thõõth ꞌcĩ adtican Yeesu ho, ĩĩnnĩk nẽẽ nuyyiook cĩgĩnnĩg, 
LUK.9.44	“Ĩthĩhĩt thõõth ꞌcĩ hẽppẽẽdahuung naa ho jurrung. Õhõppõõcanoothĩk hatĩ Ngeertĩ Eeto athĩnĩĩ cĩg eetuk.” 
LUK.9.45	Baa hinnia aitiõõ hõllõngaa aga nẽẽg thõõth ꞌcĩ õthõõth Yeesu ho, hĩnĩngĩtĩ baa ammiꞌthi hĩ ĩhõõggõ hiittiõõ hõllõngaa aga. Nẽ tarĩ, baa itieelli nẽẽg ngaatĩ ajini ĩnõõnnõ.
LUK.9.46	Ma kõr umwa, ẽppẽhattõõĩ ꞌthooyyiaha cĩg Yeesu thõõth ꞌcĩ aĩ, nganĩ occa hatĩ ꞌcĩ maka hõrggẽẽnaa cĩnĩĩng. 
LUK.9.47	Baa aga Yeesu muhẽẽnĩt cĩnĩĩng ko. Nĩngĩtĩ attihaanĩ loholeec ꞌcĩ hidici nẽ aaꞌnyĩk hĩbĩl ojoonu hĩ ĩnõõnnõ. 
LUK.9.48	Nẽ irrioonĩk ĩhõõggõ ĩĩnnĩk, “Ẽẽtĩ ꞌcĩ ẽlẽmĩ ngaatĩ arũmẽẽnĩ hĩ loholeec icci õlõõ cĩnnĩ taliitta ꞌthaarĩĩ cĩgannĩg, ẽlẽmma nganĩĩta nẽ ẽẽtĩ ꞌcĩ ẽlẽmma nganĩĩta, ẽlẽmĩ eet baa ĩꞌthõõannaa nganĩĩt buúk. Ẽẽtĩ ꞌcĩ hidici gẽrrẽẽt hõrggẽẽnaa cunuung vẽlẽk, ĩnõõnnõ ꞌcĩ maka gẽrrẽẽt.”
LUK.9.49	Ma ho, ĩĩnnĩk Yõaannẽ Yeesu, “Makayyioohit baa hacĩnna eet umwa iiggia loriẽẽt ꞌcĩg abathĩ ꞌthaarĩĩ cugunnig, nẽ hĩĩttĩha occa abĩllĩ dtiic cĩnnĩ ho, hĩnĩngĩtĩ hõllõngaa ĩĩn nẽẽ eet cĩnaac.”
LUK.9.50	Ẽdẽcĩ hinnia Yeesu anneek, “Ma habĩllu, hĩnĩngĩtĩ ẽẽtĩ ꞌcĩ hõllõngaa aaburreekeet ngagĩĩta, ĩĩn eet cĩnaac.”
LUK.9.51	Ma baa õbõhĩ kõrra ꞌcĩ odongiini Yeesu õkõõĩ hẽẽtahujjieen, ikia ĩrĩnyanoothĩk nẽẽ ngaatĩ õkõõĩ ꞌJeruꞌthalẽma. 
LUK.9.52	Nĩngĩtĩ ĩꞌthõõĩ eet ũgĩ hutuwattĩ hõõt õlõõ umwaanĩ looccaa cĩ Thamaria,
LUK.9.53	Nẽẽthĩ hinnia, baa abũrĩ eeta cĩg õlõ tĩho Yeesu, hĩnĩngĩtĩ baa aku edeceek nẽẽ ĩĩcĩ ꞌJeruꞌthalẽmĩ. 
LUK.9.54	Ma baa adtuuha nuyyiooha, ꞌJeemithi hĩ Yõaannẽ thõõth ꞌcĩ aaĩ hoti ho, õõt ijinit Yeesu ĩĩttĩk, “Makayyioohit, adiimmeet nii ngagĩĩt hutuvvuyyiaawa ꞌgwoo hẽẽtahujjieen hĩ baa Eliijja, hikia hũtũũth eet iccig?” 
LUK.9.55	Abbuudi hinnia Yeesu nẽ eggerenyeek ĩhõõggõ, 
LUK.9.56	nĩngĩtĩ õõĩ õlõõ ꞌcĩ ꞌrĩĩng.
LUK.9.57	Ma baa nga ẽdẽcĩ nẽẽg ꞌgõõla, ĩĩnnĩk eet umwaa Yeesu, “Hanuyyii hatĩ naa nganiit loonyini vẽlẽk ĩcĩg õkõõĩ.”
LUK.9.58	Ẽdẽcĩ hinnia Yeesu ĩnõõnnõ anneek, “Aꞌnyak irrieerrwaana tabannwa ꞌcĩg ooginni nẽ aꞌnyak hĩbaallĩ buúk ꞌcieethi cĩggĩĩng, nẽẽthĩ, aitiõõ Ngeertĩ Eeto nĩngĩtĩ aruhaanĩ õõ haaga tõõ.”
LUK.9.59	Ma ho, õbõk Yeesu eet umwa nĩngaata noho nẽ ĩĩnnĩk, “Ijjia nũaanĩ.”
LUK.9.59	Ẽdẽcĩ hinnia ẽẽtĩ tĩho aĩ, “Makayyioohit, aꞌnyaa nõõ hũũk hũmmũt nyakangaan nẽ hõbõda.”
LUK.9.60	Ẽdẽcĩ Yeesu ĩnõõnnõ anneek, “Aꞌnyĩĩk daakiak hũmmũtĩt daakiak nyaagwaana. Bĩĩt nẽẽ nii ꞌlimmaneek eet nyeemuut cĩ habuccieet cĩ Nyekuci.”
LUK.9.61	Ma nĩngaata, ẽdẽca ẽẽtĩ umwaa tarĩ ĩĩ, “Makayyioohit, hanuyyii nẽẽꞌthẽk hatĩ naa buúk nganiita, ĩꞌnya nõõ hũũk huduhaak eet cĩg halang caannĩ.”
LUK.9.62	Ẽdẽcĩ hinnia Yeesu ĩnõõnnõ anneek, “Aitiõõ eet ꞌcĩ aggam hõllaac cĩ taꞌngõõ nẽ ubbuudõthĩ looc uruta, hõllõngaa ũũppan ngaatĩ occa adticaniini habuccieetaa cĩ Nyekuci.”
LUK.10.1	Ma urutaa cĩnnĩ, ẽbẽra Yeesu Makayyioohiti nuyyiook hẽẽn tũkĩramma hĩ ꞌramma tarĩ nẽ ĩꞌthõ hĩ ꞌramma hĩ ꞌramma, hutuwattĩ hõõt ꞌtaaũnnioohĩ hĩ ꞌgoolliohĩ vẽlẽk ĩcĩg hatĩ õkõõĩ nẽẽnĩ. 
LUK.10.2	Baa iloot nẽẽ ĩhõõggõ anneek, “Ibbiir mana cobbi gẽrrẽẽt nẽ hĩdĩcĩg hinnia janniooha. Alaac Makayyioohit baattĩ manu hĩꞌthõõa janniook ũgĩ. 
LUK.10.3	Ĩtĩngaac õõtõ. Nẽẽthĩ, agayyiooth ngaatĩ hĩꞌthooikuung ꞌyioko naa ngagiit ngaatĩ abathĩ, hĩ aꞌtha ꞌcĩg aꞌngĩdoothĩk ngaatĩ abbĩꞌthẽẽnĩ huduumwaana. 
LUK.10.4	Nẽẽthĩ, ma haꞌnyaku ꞌrabbẽẽt, hode locoburo hode caawa nẽẽ haaga. Nẽ ma hĩꞌthaayyu eet umwa ꞌgõõla ũdũt.
LUK.10.5	“Ma aduhunnu halang cĩ eet umwa, aggatanit nõõ ĩĩttĩk, ‘Aꞌnyĩĩk ganõn haau halangatõõ ĩĩcĩ.’ 
LUK.10.6	Nẽ má aaĩ ẽẽtĩ ꞌcĩ abũnnaa halangatõõ tĩho, aggatan hatĩ laiiniti cunuung cĩ bũnnaiitto ho ĩnõõnnõ. Má aitiõõ, õbõda hatĩ ꞌgattanĩ cunuung ko hĩ ngagiita. 
LUK.10.7	Aallattia halangatõõ tĩho, ma hovvooyyu ꞌjieena ũdũt. Adahit ꞌgẽẽn ꞌcĩ aaꞌnyuung eeta cĩg halang tĩho, hĩnĩngĩtĩ ũũppan ẽẽtĩ ꞌcĩ idticanõõ ngaatĩ adũmaniini.
LUK.10.8	“ꞌTaaũnaa ĩĩcĩ õõ aduhunnu nẽ ẽlẽmtuung eeta, adahit ꞌgẽẽn ꞌcĩ aaꞌnyuung nẽẽgĩ. 
LUK.10.9	Õõt ꞌthẽk aanytĩk eet vẽlẽk ꞌcĩg õmmõõrĩ hũbũttaathõ, nẽ uduktaahu iittihu, ‘Aau habuccieet cĩ Nyekuci ojoonu.’ 
LUK.10.10	Nẽẽthĩ, ꞌtaaũnaa ĩĩcĩ ooyyu nẽ utuburruung eeta, õõt ꞌgoolliohĩ cĩggĩĩng nẽ iittihu, 
LUK.10.11	‘Ĩꞌnya hutuddungteeha tuduhaac cĩ ꞌtaaũn cunuung ꞌcĩ aaĩ ꞌthõõnĩ cĩggaang ko loota, hĩĩ terethiinit ꞌcĩ adulothoothikuung bolloohiniti. Nẽẽthĩ, agaac jurrung ngaatĩ aavvi habuccieet cĩ Nyekuci ojoonu.’ 
LUK.10.12	Haduhaakuunga, mẽẽttĩg hatĩ eeta cĩg ꞌThõõdõmĩ kõr ꞌcĩ ẽttẽẽdĩkĩ Nyekuci eet vẽlẽk thõõth, hĩllõõan eet cĩg ꞌtaaũn tĩho.”
LUK.10.13	Ma ho, õthõõth Yeesu ĩĩ, “Pĩĩrnanĩt hĩ ngagiit eet cĩg Korathini hĩ cĩg Beꞌthaida! Hĩnĩngĩtĩ ꞌyioko baa hĩĩ ꞌcĩ adĩmaniini thooꞌthioha ꞌcĩg ĩnaat eeta looccaa cunuung ko, hĩĩ ꞌcĩ baa adĩmaniini ꞌtaaũnnioohĩĩ cĩg ꞌTire hĩ ꞌThidõõnẽ, occa baa ũtũngteek eeta cĩg ꞌTire hĩ ꞌThidõõnẽ ꞌthẽccanẽẽt cĩggĩĩng baa hũnũũk ꞌrĩng. Occa ꞌyioko baa ahimit ceremwa cĩg ulwaanak nẽ aauto hatiꞌtheeta. 
LUK.10.14	Nẽẽthĩ, mẽẽttĩg hatĩ eeta cĩg ꞌTire hĩ cĩg ꞌThidõõnẽ kõr ꞌcĩ ẽttẽẽdõthõõthĩkĩ eet thooꞌthioha hĩllõõattuung ngagiita. 
LUK.10.15	Nẽ niig Kapernaumĩ, ammuku mõnõ niig ainnu, okooyyuung hatĩ Nyekuci ngagiit hẽẽtahujjieen thõng? Adhuhoothĩku hatĩ niig looccaa cĩ daakiahu!”
LUK.10.16	Ma ho, uduhaak Yeesu nuyyiook cĩgĩnnĩg ĩĩnnĩk, “Ẽẽtĩ ꞌcĩ athiknuung ngagiita, athĩkna nganĩĩt buúk. Nẽ ẽẽtĩ ꞌcĩ aburruung ngagiita, abũrra nganĩĩt buúk. Nẽ ẽẽtĩ ꞌcĩ abũrra nganĩĩta, abũrĩ eet baa ĩꞌthõõannaa nganĩĩt buúk.”
LUK.10.17	Ma baa oboddia nuyyiooha baag ĩĩn hẽẽn tũkĩramma hĩ ꞌramma, baa atalla nẽẽg ꞌjieena gẽrrẽẽt, nĩngĩtĩ au aduhaakĩ Yeesu annẽẽkĩ, “Makayyioohit, ĩthĩkteet aattĩ loriẽẽta ꞌcĩg abathĩ buúk ꞌthaarĩĩ cugunnig!”
LUK.10.18	Ẽdẽcĩ Yeesu ĩhõõggõ anneek, “Baa ꞌthẽk hacini naa buúk ngaatĩ adhukiaanĩ ꞌThĩttaanĩ
LUK.10.19	Haaꞌnyuung naa ngagiit ꞌtirriani ꞌcĩ õõ õrõrrõõcannu hũkaaꞌnya hĩ nyadokorrooꞌnya ẽlẽk, hĩ ꞌtirrian ꞌcĩ ĩllõõannu mĩrõk nẽ aitiõõ ꞌthẽk hatĩ ꞌgii ꞌcĩ adakuung tõõ. 
LUK.10.20	Ma thĩ hinnia hatallu, hĩnĩngĩtĩ ĩthĩktuung loriẽẽta ꞌcĩg abathĩ. Atalit hĩnĩngĩtĩ eteheeddi ꞌthaara cugguung hẽẽtahujjieen.”
LUK.10.21	Ma nĩngaata, aaꞌnyĩk Lorii ꞌcĩ Ẽllẽẽmĩth Yeesu haccamanoothĩk gẽrrẽẽt, nĩngĩtĩ õthõõthĩ Yeesu aĩnnĩ, “Hatallii naa nganiit gẽrrẽẽt Baaba, Makayyioohit cĩ hẽẽtkujjieen hĩ cĩ lootu, ngaatĩ ammiꞌthẽẽkĩ thooꞌthiok iccig eet ꞌcĩg ẽggẽẽnyĩth hĩ ꞌcĩg illimattĩ nẽ eteretheehu lõhõlĩ ꞌcĩg hidicig hĩ eet ꞌcĩg nga hillimattĩ. Ee Baaba, baa ꞌthẽk ꞌgii ꞌcĩ accamanaa nii cieeni.”
LUK.10.22	“Baa aaꞌnya nganĩĩt Baaba caannĩ hẽlẽggĩ vẽlẽk. Aitiõõ ẽẽtĩ ꞌcĩ aga Ngeerĩnĩ tõõ, Maaꞌnyĩ dioo ꞌcĩ aga. Nẽ tarĩ, aitiõõ ẽẽtĩ ꞌcĩ aga Maaꞌnyĩ tõõ, Ngeerĩnĩ dioo hĩ eet ꞌcĩg ẽbẽra Ngeerĩnẽẽnĩ ꞌcĩg aga ĩnõõnnõ.”
LUK.10.23	Ma ho, ĩgõrĩthaak nuyyiook ngadiiha ĩĩnnĩk, “Aggatatteeu niig ngaatĩ aaꞌnyuung Nyekuci ĩcĩnĩt thooꞌthiok ꞌcĩg acinnu niig ꞌyioko ho. 
LUK.10.24	Haduhaakuung dĩdĩ, baa mẽẽlĩg habuẽẽta hĩ põrõvẽtaaꞌnya ꞌcĩg baag adiim acĩn hẽlẽggĩ ꞌcĩg ꞌyioko acinnu niig ko, nẽẽthĩ hinnia, nga hĩcĩnĩt ũdũt. Hode nẽẽ ngaatĩ athĩknĩ thooꞌthiok ꞌcĩg ꞌyioko athiknu niig ko nẽ nga hĩthĩhĩt ũdũt.”
LUK.10.25	Baa aku ajin ẽẽtĩ umwaa ꞌcĩ aga nyattal cĩ Mũũꞌtha gẽrrẽẽt Yeesu anneek, “ꞌLimmannioohit, ne occa ꞌthẽk ꞌcĩ occa hadĩmani naa, hátĩ haaꞌnya Nyekuci hũrũg ũdũt?”
LUK.10.26	Ẽdẽcĩ Yeesu ĩnõõnnõ anneek, “Ne ꞌcĩ eheeddi nyattaala? Nẽ ma agiili nii aĩ ne?”
LUK.10.27	Ẽdẽcĩ ẽẽtĩ nicciee buúk aĩ, “ ‘Mĩnnan Nyekuc Makayyioohit cunni ꞌthĩnĩtaa cunni vẽlẽk, hĩ loriiaa cunni vẽlẽk hĩ ꞌtirriaanaa cunni vẽlẽk hĩ muhẽẽttaa cunni vẽlẽk.’
LUK.10.28	Nĩngĩtĩ annẽẽkĩ Yeesu ĩnõõnnõ, “Ẽbẽaneehi. Bĩĩt thĩ ꞌthẽk dĩman hĩcĩ aduha nii hataa, nẽẽthĩ hatĩ urugu.”
LUK.10.29	Baa adiim ẽtẽrꞌtha ẽẽtĩ nicciee ngaatĩ ĩĩnnĩ nẽẽ eet ꞌcĩ aga nyattal gẽrrẽẽt, nĩngĩtĩ ajini nẽẽ Yeesu tarĩ annẽẽkĩ, “Eet iina ꞌcĩ haaronna ho?”
LUK.10.30	Ma ho, ẽdtẽbanaak Yeesu ĩnõõnnõ dtẽẽllẽn ũgĩ anneek, “Baa aaĩ eet umwaa ꞌcĩ allũũcĩ kõr umwa ꞌJeruꞌthalẽma õkõ ĩĩcĩ ꞌJeriko. Ma ꞌgõõla, ommottio hĩ igorriaak. Ma nĩngaata, uukito igorriaaha ĩnõõnnõ hatawaal nẽ uppuruccia ceremwa, nĩngĩtĩ ũũnnĩkĩ nĩngaata. 
LUK.10.31	Ammũdeek baa aaĩ paadĩrĩ umwaa ꞌcĩ ẽdẽcĩ ꞌgõõl tĩho buúk. Ma adtuuha eet nicci ho, awanĩt hinnia ayĩyyĩng õkõ ngadiiha, nĩngĩtĩ ẽdẽcẽẽkĩ. 
LUK.10.32	Ma nĩngaata, ikia ẽẽtĩ umwaa cĩ hattũũg cĩ ꞌLeevi
LUK.10.33	“Nẽẽthĩ urutaa cĩnnĩ, uppwaanna Thamaritaanõcĩ umwaa nĩngaata. Ma adtuuha eet nicci awaalĩth loota ho, aarria ĩnõõnnõ ꞌthĩnĩt nẽ atamaatĩk eet nicci. 
LUK.10.34	Nĩngĩtĩ ũũnyĩ ngatũbĩ cĩgĩnnĩg nẽ udduuttik ngõõrrõ hĩ viino nẽ ũmũmmũũran jurrung. Ma nĩngaata, odongeek thigiiraa cĩnnĩ nẽ õcõõd ũũk atanan ꞌtaaũna ꞌcieethaa cĩ heerinnioohu. 
LUK.10.35	Ma loohoth cĩnnĩ, ittiha ꞌdinaarꞌnya ꞌramma, nẽ aaꞌnyĩk baattĩ ꞌcieethu nẽ uduhaak ĩĩnnĩk, ‘Tananeehaa nõõ eet icci, ma hõbõda, hakuu hatĩ hadũmannii ꞌrabbẽẽt vẽlẽk ꞌcĩg atananĩĩ ĩnõõnnõ ho.’ ”
LUK.10.36	Nĩngĩtĩ ajini Yeesu eet ꞌcĩ aga nyattal gẽrrẽẽt ko annẽẽkĩ, “Ma ammuhi nii nganĩ eetinii ꞌcĩg ĩĩn iyyio ho, ꞌcĩ abakꞌthõõ hĩ eet ꞌcĩ uuk igorriaaha ho?”
LUK.10.37	Ẽdẽcĩ nẽẽ aĩ, “Eet mĩĩ ꞌthẽk ꞌcĩ ammaannĩk ĩnõõnnõ ho.”
LUK.10.37	Nẽ uhutuuraneek Yeesu ĩĩnnĩk, “Bĩĩt thĩ dĩman nii buúk hĩ ꞌyioko hataa.”
LUK.10.38	Ma baa ĩꞌngaathĩ Yeesu hĩ nuyyiook cĩgĩnnĩg ko, ũũk uppwaanĩ õlõõ ꞌcĩ aayyi ngaa ꞌcĩ haĩ Maarta. Nẽ ũtũvvũ ngaa nicciee ĩnõõnnõ ũũhĩ halangatõõ. 
LUK.10.39	Baa aꞌnyak Maarta ngõõnĩ ꞌcĩ haĩ Maria, ꞌcĩ baa õkõ iccioloongan loota ꞌthõõnĩĩ cĩg Makayyiooktak nẽ ĩthĩk ꞌlimman cĩnnĩ. 
LUK.10.40	Baa hinnia õkõ adiddil Maarta akũmaneek ꞌgẽẽn hĩ dtiicanĩ cĩg olu. Nĩngĩtĩ õkõ annẽẽkĩ nẽẽ Yeesu, “Makayyioohit, aaꞌnyĩka occa Maria hebeheeha dtiic noho inni? Duhaaka baaĩ nuun hikia nõõ hẽẽlaanĩ!”
LUK.10.41	Ẽdẽcĩ hinnia Makayyioohiti ĩnõõnnõ anneek, “Maarta, Maarta, aallahi nii hẽlẽggĩ ꞌcĩg mẽẽlĩg gẽrrẽẽt. 
LUK.10.42	ꞌGii hõdẽẽthõng dioo ꞌcĩ aaddi, ẽbẽra Maria ꞌgii tĩho, nẽ ꞌthẽk aitiõõ hatĩ hõllõngaa aggammiaa hĩ ĩnõõnnõ ũdũt.”
LUK.11.1	Baa alayyi Yeesu kõr umwa ngaamwaanĩ. Ma baa ẽdẽcaak nẽẽ laiinit ko, ikia ĩĩnnĩk nuyyioohiti umwaa cĩnnĩ ĩnõõnnõ, “Makayyioohit, ꞌlimmaneeheet ngagĩĩt buúk ꞌgõõl ꞌcĩ halaiinna hĩ baa alliman Yõaannẽ nuyyiook cĩgĩnnĩg.”
LUK.11.2	Nĩngĩtĩ annẽẽkĩ ĩhõõggõ, “Hatĩ ma alaiinnu, alayyio hoti,
LUK.11.2	“ ‘Baangeet, eleet ngagĩĩt
LUK.11.2	hubuluꞌthia ꞌthaar cugunnig.
LUK.11.2	Aꞌnyĩĩk habuccieet cunni hikia loota hĩcĩ aaĩ hẽẽtahujjieen.
LUK.11.3	Aaꞌnyeet ngagĩĩt ꞌgẽẽn waathinnioohĩ vẽlẽk.
LUK.11.4	Tamaatĩheet ngagĩĩt ꞌthẽccanẽẽt cĩggaang,
LUK.11.4	hĩcĩ hammaannĩka naag eet ꞌcĩg adĩmanneet ngagĩĩt ꞌbuth.
LUK.11.4	Nẽ ma hokooyyeet ngagĩĩt ꞌtĩmmaniitta.’ ”
LUK.11.5	Ma ho, ĩĩnnĩk Yeesu ĩhõõggõ, “ꞌYioko haꞌnyak ẽẽtĩ umwaa hõrggẽẽnaa cunuung ꞌgõõnĩ nẽ ũũk ala ĩnõõnnõ hõrggẽẽnaa cĩ baalinu anneek, ‘ꞌGõõna, aꞌnyaa baaĩ nuun ũbũnẽẽt iyyio. 
LUK.11.6	Haꞌnyahi heerinnioohit umwa ꞌcĩ uppwaannakaa õlõ ngaati aa ꞌyioko noho nẽ ammũdeeka haaĩ athĩnĩ ꞌtẽl.’
LUK.11.7	“Ẽdẽcĩ hinnia hatĩ ꞌgoonnia ꞌcieetõõ anneek, ‘Ma haccanannaanĩ ẽlẽ. Ũꞌnyũũgĩ hattũũga nẽ hatagguuꞌtha naag hĩ lõhõlĩ ẽlẽk. Iittiõõ hõllõngaa occa hĩꞌngaathi nẽ haaꞌnyii ꞌgiimwa.’ 
LUK.11.8	Haduhaakuung dĩdĩ, tananga ꞌthẽk hũtũbũr ngaatĩ ĩꞌngaannĩ, ĩꞌngaathĩ ꞌthẽk hatĩ nẽ aaꞌnyĩk ꞌgõõnĩ ũbũnẽẽt ꞌcĩg mẽẽlĩg gẽrrẽẽt, hĩnĩngĩtĩ thõõth ꞌcĩ araĩ ꞌgoonnia aruhi hattũũg cĩnnĩ ho.
LUK.11.9	“Nẽ haduhaakuunga, ijinit nẽ hatĩ aaꞌnyĩhoothĩhuunga, idiimit nẽ hatĩ ummuddiaau, uruhit hattũũg, hátĩ hubbuuhothoothĩhuunga. 
LUK.11.10	Hĩnĩngĩtĩ ẽẽtĩ ꞌcĩ ajini, aaꞌnyĩhoothĩk hatĩnĩ. Ẽẽtĩ ꞌcĩ adiimi, ammũda hatĩnĩ. Nẽ ẽẽtĩ ꞌcĩ aruk hattũũg, abbuuhothoothĩk hatĩ ĩnõõnnõ hattũũga.
LUK.11.11	“Nganĩ hõrggẽẽnaa cunuung ꞌcĩ occa ma ajin Ngeerĩnĩ ulugooc aaꞌnyĩk hinnia hũkaat? 
LUK.11.12	Hode má ajin buurunit, aaꞌnyĩk hinnia nyadokorro? 
LUK.11.13	Ma agayyu niig ngaatĩ aaꞌnyiku lõhõlĩ cugguung hẽlẽggĩ ꞌcĩg abũnnaa tananga iiginnu ꞌthẽccanniook, ma ꞌthẽk hinnia Maaꞌnyu cĩ hẽẽtkujjieen, aaꞌnyĩk hatĩ nẽẽ eet ꞌcĩg ala ĩnõõnnõ Lori ꞌcĩ Ẽllẽẽmĩth tabattĩ thõng?”
LUK.11.14	Baa iiggia Yeesu lori ꞌcĩ abathĩ ꞌcĩ aaꞌnyĩk eet hĩjjaahõ kim. Ma baa ũtũngeek lorii ꞌcĩ abathĩ ho eet, ikia õthõõth ẽẽtĩ lõꞌngõõc, nĩngĩtĩ ĩnaatĩ lothippiti thõõth icci gẽrrẽẽt. 
LUK.11.15	Õthõõth hinnia eeta ũgẽẽgĩ aĩ, “Iiggia Yeesu loriẽẽt ꞌcĩg abathĩ ꞌtirriaanaa cĩ ꞌBeelthebubi habu cĩ loriẽẽt ꞌcĩg abathĩ!”
LUK.11.16	Nĩngĩtĩ attĩmanĩ ũgẽẽgĩ Yeesu ajini terethiinit ꞌcĩ aku hẽẽtahujjieen.
LUK.11.17	Baa aga Yeesu muhẽẽnĩt cĩnĩĩng ko, nĩngĩtĩ aduhaakĩ ĩhõõggõ annẽẽkĩ, “Habuccieet ꞌcĩ aruhõõ eeta cĩgĩnnĩg ẽmmẽn, aduhoothĩk hatĩ hĩĩ dtĩng. Nẽ õlõ ꞌcĩ aruhõõ eeta cĩgĩnnĩg nyaagwaana, ĩꞌthaanni hatĩnĩ. 
LUK.11.18	Má ĩꞌthaan ꞌThĩttaanĩ habuccieet cĩnnĩ ẽmmẽn, occa hatĩ aku abĩlĩ habuccieet cĩnnĩ ĩꞌthõng hutuno? Haduha naa thõõth icci, hĩnĩngĩtĩ othooꞌthu niig ainnu, ꞌtirrian cĩ ꞌBeelthebubi
LUK.11.19	Má ainnu niig hiiggia naa loriẽẽt ꞌcĩg abathĩ ꞌtirriaanaa cĩ ꞌBeelthebubi, ma nuyyiooha cugguung iiggia ꞌtirriaanaa ꞌcĩ nganĩ? Aꞌnyĩĩk hĩĩ ĩhõõggõ ꞌcĩg etteedikuung ngagiit thõõth. 
LUK.11.20	Nẽẽthĩ, má hiiggia naa loriẽẽt ꞌcĩg abathĩ ꞌtirriaanaa cĩ Nyekuci, ĩko thĩ ikia habuccieet cĩ Nyekuci hĩ ngagiit ẽlẽk.
LUK.11.21	“Má ẽbẽk ẽẽtĩ ꞌcĩ aꞌthĩlan õlõ cĩnnĩ, aꞌthũũnnĩ hatĩ nẽẽ ijjio cĩgĩnnĩg jurrung. 
LUK.11.22	Nẽẽthĩ, má ikia ẽẽtĩ umwaa ꞌcĩ attiran hĩllõõan ĩnõõnnõ, õkõõĩ hatĩ hilib cĩ eet ꞌcĩ attiran ko nẽ eꞌngerit ijjio cĩg baattĩ olu hĩ ꞌgõõnõgĩ.
LUK.11.23	“Aharreek ẽẽtĩ ꞌcĩ hõllõngaa aaĩ ĩĩcĩ dhoorit caannĩ thõõth caannĩ. Nẽ ẽẽtĩ ꞌcĩ hõllõngaa hajanna hĩ nganĩĩt mana hõdẽĩ, eet ꞌcĩ ĩꞌthaan haal niccia.
LUK.11.24	“Ma uduhuna lorii ꞌcĩ abathĩ ẽllaa cĩ eeto, awanĩt hatĩ horrwa ꞌcĩ õdõhõhĩĩ kak ĩꞌthõng, atarraaban nĩngĩtĩ occa iyyiomanĩ. Nẽ ma aꞌnyaman ngaatĩ ammũdaanĩ, õthõõth hatĩ ẽmmẽn aĩ, ‘Ĩꞌnya hobodooth õlõõ baa nannĩ.’ 
LUK.11.25	Nẽ ma õdõlan nẽ ammũdoothĩk tẽlla, 
LUK.11.26	õkõ hatĩ aꞌnyaha ꞌgõõnõgĩ tũkĩramma ꞌcĩg abathĩ hĩllõõanit ĩnõõnnõ nẽ õõt õlõmanit nĩngaata. Nĩngĩtĩ hatĩ aku abathõõꞌthĩ ẽẽtĩ gẽrrẽẽt hĩllõõan ꞌgõõl baa aayyi ĩĩcĩ oou.”
LUK.11.27	Ma baa nga õthõõth Yeesu hoti, õthõõthak ngaa umwaa ĩnõõnnõ lothippitatõõ ĩĩnnĩk, “Aggatan Nyekuci ngaa ꞌcĩ baa arritaanni nganiit nẽ itirohaai ho.”
LUK.11.28	Ẽdẽcĩ hinnia Yeesu anneek, “Aꞌnyĩĩk haggatattĩ eeta ꞌcĩg athĩhĩ thõõth cĩ Nyekuci nẽ elemita.”
LUK.11.29	Ma baa aluttiaa lothippiꞌnya nĩngaata ho, irrioonĩk Yeesu ĩhõõggõ ĩĩnnĩk, “Abaꞌthu niig eeta cĩg irkiꞌnyia iccig gẽrrẽẽt. Ara adiimmu terethiinit ꞌcĩ ĩnaatti, nẽẽthĩ, aitiõõ hatĩ ẽẽtĩ ꞌcĩ eterꞌthoothĩk tõõ. Occa hatĩ terethiinit baa Yõõna
LUK.11.30	Hĩ baa ĩĩn Yõõna
LUK.11.31	Aku hatĩ abĩlĩ ngaa ꞌcĩ ĩĩn habu cĩ looc cĩ hujjieen,
LUK.11.32	Abĩlĩ hatĩ eeta cĩg Nineve hĩ eet cĩg irkiꞌnyia iccig kõr cĩ ꞌteedittõõ nẽ etteeddihuung ngagiit thõõth. Hĩnĩngĩtĩ baa ũtũngteek nẽẽg ꞌthẽccanẽẽt cĩggĩĩng, nganĩngĩtĩ irrioonĩkĩ Yõõna ĩhõõggõ. Nẽẽthĩ ꞌyioko, aau ẽẽtĩ ꞌcĩ ĩllõõan Yõõna ngaati.
LUK.11.33	“Aitiõõ ẽẽtĩ ꞌcĩ attũlleek ꞌloomo nẽ ugunyuth thõng, hode aarĩk ijjia uruta tõõ. Occa ꞌthẽk aarĩk tẽrẽmẽẽjawa, hátĩ hĩcĩnĩt eeta ꞌcĩg adukna ꞌcieetõõ. 
LUK.11.34	Ĩĩn hẽbẽrẽẽcĩ cunni ꞌloomo cĩ ẽlẽ cunni. Ma abũnnaa hẽbẽrĩ cugunnẽẽgĩ, maka lanyit ẽllaa cunni hũtũrũũr. Nẽẽthĩ ma abathĩ, maka muguuri ẽllaa cunni. 
LUK.11.35	Cĩĩn jurrung aꞌnyĩĩk lanyit ꞌcĩ ammuhi nii aaĩ ẽllaa cunni, hiittiõõ hõllõngaa ĩĩn muguur. 
LUK.11.36	Nẽẽthĩ noho, má maka lanyit ẽllaa cunni nẽ iittiõõ ũbũtĩ ꞌcĩ ĩĩn muguur tõõ, attũllĩ hatĩ jurrung hĩgõõng attuhullii nganiit lanyit cĩ ꞌloomoo.”
LUK.11.37	Ma baa ẽdẽcaak Yeesu ngaatĩ õthõõthĩ, ikia uduhaak Variꞌtheeniti umwaa ĩnõõnnõ hõõt duhẽẽtta õlõõ cĩnnĩ. Nĩngĩtĩ õkõõĩ Yeesu hũũk hẽrẽẽõ dtaabawa. 
LUK.11.38	Ma baa adtuuha Variꞌtheeniti Yeesu ngaatĩ aduhẽẽnĩ nga hũtũũnyĩ athĩn ho, ikia ikidan gẽrrẽẽt.
LUK.11.39	Nĩngĩtĩ annẽẽkĩ Makayyioohiti ĩnõõnnõ, “Uuꞌnyu niig Variꞌtheei lohilihilit hĩ hẽddẽmĩ battaali dioo, nẽ ĩĩttõõ ĩĩgĩnnu eet ꞌcĩg abbĩꞌthĩĩ lõbõlõbẽẽꞌthĩt hĩ ꞌthẽccan dioo. 
LUK.11.40	Niig ꞌgiiꞌthiaha! Nyekuci baa ẽhẽnyta battaali cĩ heddeemo, hõllõngaa nooyyia baa ẽhẽnyta hẽddẽm ĩĩttõõ buúk? 
LUK.11.41	Nẽẽthĩ, aanytĩk eet ꞌcĩg appĩĩrna ꞌgii ꞌcĩ aaĩ hẽddẽẽmatõõ, hátĩ ĩĩtõ tẽllĩg.
LUK.11.42	“Pĩĩrnanĩt hĩ ngagiit Variꞌtheei, ĩccĩĩtteu niig, hĩnĩngĩtĩ thõõth ꞌcĩ aaꞌnyiku Nyekuc ꞌbaaninit ꞌcĩ abadtẽc
LUK.11.43	“Pĩĩrnanĩt hĩ ngagiit Variꞌtheei, hĩnĩngĩtĩ accamanaannu ngaatĩ iccioloongannu dtaabĩtĩĩ ꞌcĩg tiirik gẽrrẽẽt ꞌCieethinii cĩg Laiittak, hĩ ngaatĩ ĩꞌthaayyuung eeta ꞌcuuha.
LUK.11.44	“Pĩĩrnanĩt hĩ ngagiita, hĩnĩngĩtĩ aattiyyu hĩ waanyĩta ꞌcĩg hõllõngaa edeeꞌnyia ꞌcĩg aathothi eeta, hĩnĩngĩtĩ hõllõngaa aga.”
LUK.11.45	Nĩngĩtĩ ẽdẽcĩ ꞌlimmannioohiti umwaa cĩ nyattalõ Yeesu annẽẽkĩ, “ꞌLimmannioohit, ma othoothi hoti, aaĩ hinnia hĩcĩ odoommeet ngagĩĩt buúk.”
LUK.11.46	Ẽdẽcĩ Yeesu anneek, “Nẽ niig eeta ꞌcĩg agayyu nyattal ko, pĩĩrnanĩt hĩ ngagiita, hĩnĩngĩtĩ ahiiccu eet thooꞌthiohĩĩ ꞌcĩg hõllõngaa ũũlũ ngaatĩ irrionganĩ nẽ hõllõngaa eellu ĩhõõggõ.
LUK.11.47	“Pĩĩrnanĩt hĩ ngagiita, hĩnĩngĩtĩ arruubbu biyyiẽẽn cĩg põrõvẽtaaꞌnya baag aruk hĩbaangĩ cugguung. 
LUK.11.48	Ammuku ꞌyioko ainnu, adĩman baa hĩbaangĩ cugguung authet ꞌcĩ abũnnaa ngaatĩ aruhi põrõvẽtaaꞌnya, ĩnõõ ꞌcĩ arruubbu biyyiẽẽn cĩggĩĩng ko. 
LUK.11.49	Nẽẽthĩ, hĩnĩngĩtĩ thooꞌthiok iccig vẽlẽk, aduha Nyekuci ꞌgẽẽnyĩthaa cĩnnĩ aĩ, ‘Hĩꞌthõõakuung hatĩ põrõvẽtaaꞌnya hĩ ꞌthooyyiak, aruku hatĩ ũgĩ nẽ õhõggõõrattu ũgĩ thõng.’ 
LUK.11.50	Nẽẽthĩ, õcõõd hatĩ lohollia cĩg irkiꞌnyia iccig thõõth ꞌcĩ aruhẽẽnĩ põrõvẽtaaꞌnya nganĩngĩtĩ ꞌthianaanĩt cĩ lootu ho hĩ otto. 
LUK.11.51	Iꞌthianaanĩ biyyiẽẽtĩ cĩg Abeele
LUK.11.52	“Pĩĩrnanĩt hĩ ngagiit eet ꞌcĩg agayyu nyattal gẽrrẽẽt ko, hĩnĩngĩtĩ oottu mũhũta cĩ hattũũg cĩ ꞌgẽẽnyĩth cĩ Nyekuci. Nẽ niig dẽẽdẽ, hõllõngaa aduhunnu hattũũg icci, nẽ hinnia alaamtu eet ꞌcĩg adiim aduhuni.”
LUK.11.53	Ma baa ẽdẽcaak Yeesu thõõth ko, iꞌthiattaaĩ Variꞌtheei hĩ ꞌlimmanniook cĩg nyattaalak adakta ĩnõõnnõ gẽrrẽẽt hĩ mirohiti nẽ ijinit thooꞌthiok ꞌcĩg mẽẽlĩg ꞌrĩng, 
LUK.11.54	hátĩ hedetit ĩnõõnnõ hatĩ occa aduha thõõth umwa.
LUK.12.1	Baa aluttiaak eeta ꞌcĩg ĩĩn aalibꞌnya ꞌcĩg mẽẽlĩg ngaatĩ aayyi Yeesu ĩꞌthõng haathito ũgẽẽgĩ ꞌgõõnõgĩ. Nĩngĩtĩ iꞌthianaanĩ nõõ Yeesu irrioonĩkĩ nuyyiook cĩgĩnnĩg annẽẽkĩ, “Ma haaꞌnyiku ꞌlimman cĩ Variꞌtheei hidiahanuunga. Ĩĩn ꞌlimmanĩ cĩnĩĩng ko õlõng. 
LUK.12.2	Aitiõõ ꞌgii umwaa ꞌcĩ ammiꞌthi ꞌcĩ hõllõngaa hatĩ aku appulanniaa tõõ, hode thõõth ꞌcĩ othooꞌthi ĩĩcĩ burki ꞌcĩ hatĩ ammiꞌthi ũdũt tõõ. 
LUK.12.3	Thõõth ꞌcĩ othooꞌthu niig muguratõõ, appulanniaa hatĩ kõr umwa waath. Nẽ thõõth ꞌcĩ ongomĩttu niig eet ꞌcieethini, adukiaa hatĩ moloohaa cobbi lothippita battaala.”
LUK.12.4	Nĩngĩtĩ irrioonĩkĩ Yeesu ĩhõõggõ tarĩ annẽẽkĩ, “Haduhaakuunga ꞌgotoonoga hĩ ꞌgoonoga, ma hiteelinnu eet ꞌcĩg aruk ẽlẽ diooni, nẽ má uruhit ẽlẽk, iittiõõ ꞌgii umwaa ꞌcĩ occa ũũlũ nẽẽg tarĩ tõõ. 
LUK.12.5	Ĩꞌnya huduhaahuung eet ꞌcĩ occa itieelinnu: Itieelli Nyekuc, hĩnĩngĩtĩ ĩnõõnnõ dioo ꞌcĩ aꞌnyak ꞌtirrian ꞌcĩ occa adhuheekuung ꞌgwoo ꞌcĩ aalla ũdũt,
LUK.12.6	Hõllõngaa nooyyia ũũtĩ hĩbaallĩ ꞌcĩg hidicig ꞌtur ꞌrabbẽẽtĩĩ ꞌcĩg abadtẽc haaga? Nẽẽthĩ, aitiõõ Nyekuci hõllõngaa ataarrothi tananga hõdẽẽthõng. 
LUK.12.7	Nẽ ĩmana cĩg ooti cugguung ko, itigiil Nyekuci vẽlẽk. Nẽẽthĩ, ma hiteelinnu ꞌgiimwa, iiginnu niig tiirik ĩllõõannu hĩbaallĩ ꞌcĩg hidicig ꞌcĩg mẽẽlĩg.
LUK.12.8	“Huduhaahuunga, ẽẽtĩ ꞌcĩ ẽtẽrꞌtha ẽlẽ cĩnnĩ hõrggẽẽnaa cĩ eetu aĩ hĩĩnĩ caannĩ, ẽtẽrꞌtha hatĩ Ngeertĩ Eeto ĩnõõnnõ buúk hõrggẽẽnaa cĩ aajĩlẽẽt cĩg Nyekuci. 
LUK.12.9	Nẽẽthĩ, ẽẽtĩ ꞌcĩ abũrra nganĩĩt hẽbẽrẽẽnnĩĩ cĩg eetuk, haburi hatĩ naa buúk ĩnõõnnõ hẽbẽrẽẽnnĩĩ cĩg aajĩlẽẽt cĩg Nyekuci. 
LUK.12.10	Haduhaakuunga, occa ũũnnothoothĩk ꞌthẽccanẽẽta cĩg eet ꞌcĩ õdõõm Ngeertĩ Eeto, nẽẽthĩ, ẽẽtĩ ꞌcĩ õdõõm Lori ꞌcĩ Ẽllẽẽmĩthĩ, aitiõõ hatĩ ꞌthẽccanẽẽta cĩgĩnnĩg hõllõngaa ũũnnothoothĩk ũdũt.
LUK.12.11	“Nẽ ma õõ abilluung eeta ꞌCieethaa cĩ Laiitto, hode hĩ ꞌgaala cĩg looc nicci, ma homothiinnu thõõth ꞌcĩ hatĩ õõ aduhaannu, 
LUK.12.12	hĩnĩngĩtĩ aduhaakuung hatĩ Lorii ꞌcĩ Ẽllẽẽmĩth kõr tĩho thõõth ꞌcĩ occa aduhaannu.”
LUK.12.13	Ma nĩngaata, õthõõthak ẽẽtĩ umwaa Yeesu lothippitatõõ ĩĩnnĩk, “ꞌLimmannioohit, duhaaka baaĩ nuun ꞌgõtõna hẽꞌngẽraaha hẽlẽggĩ ꞌcĩg baag ũũnnĩkeet nyakangaan baa adaak nẽẽnĩ.”
LUK.12.14	Ẽdẽcĩ hinnia Yeesu anneek, “Ẽlẽ, nganĩ baa ꞌcĩ ẽbẽraanna nganĩĩt hikia hẽttẽẽd thõõth cunuung hĩ ꞌgotonu ho?” 
LUK.12.15	Nĩngĩtĩ annẽẽkĩ lothippit, “Uꞌthuutti eleeti! Ma hainnu ngaam ngaam, hĩnĩngĩtĩ lõbõlõbẽẽꞌthĩt cĩ hẽlẽggĩ cĩg looc nicci. Aitiõõ ẽẽtĩ hõllõngaa arũgĩ, hĩnĩngĩtĩ baliinit cĩnnĩ.”
LUK.12.16	Ma ho, ikia uduhaak ĩhõõggõ dtẽẽllẽn iccig awantoothĩk ko ĩĩnnĩk, “Baa aaĩ ballioohiti umwaa ꞌcĩ abbiiri mana gẽrrẽẽt. 
LUK.12.17	Nĩngĩtĩ ammuhi ꞌthĩnĩtatõõ cĩnnĩ aĩnnĩ, ‘Hadĩmani occa hatĩ hutuno hõlõ? Aitioonna bẽrẽ nĩngĩtĩ haarĩkĩĩ haal cĩgannĩg ko tõõ.’
LUK.12.18	“Nẽ tarĩ õthõõth ẽmmẽn ĩĩ, ‘Ĩꞌnya hĩdĩman hoti, hĩꞌthaani hatĩ ĩragẽẽt cĩgannĩg nẽ huruha ꞌcĩg obbitig nẽ haarĩha haal hĩ ijjio cĩgannĩg vẽlẽk ĩĩttõõ. 
LUK.12.19	Nẽẽthĩ hatĩ hĩĩnnĩha ẽlẽ caannĩ, “Ayyia! Aꞌnyahu aattĩ ꞌgẽẽn hĩ ijjio ꞌcĩg hatĩ aattĩg irkiꞌnyia ꞌcĩg mẽẽlĩg. Ma nga haallahi ꞌgiimwa, ũbũna hatĩ rũgẽtĩ. Duhõõ nẽ ũhũdĩ nẽ ꞌthẽk accamanoothihuu.” ’
LUK.12.20	“Õthõõthak hinnia Nyekuci ĩnõõnnõ anneek, ‘Nii ꞌgiiꞌthiahiti! Adaahi hatĩ nii baalin nicci noho. Nganĩ hatĩ ꞌcĩ õkõõĩ ꞌgẽẽn ꞌcĩ ara akũmaneehi nii ho?’
LUK.12.21	“Aaĩ ꞌthẽk hatĩ hoti buúk hĩ eet ꞌcĩg itiangꞌtheek eleeti cĩggĩĩng baliinit cĩ looc nicci nẽ hõllõngaa aballi muumaa cĩ Nyekuci.”
LUK.12.22	Nĩngĩtĩ annẽẽkĩ Yeesu nuyyiook cĩgĩnnĩg, “Haduhaakuung naa ngagiita, ma homothiinnu rũgẽt cunuung, hode ꞌgii ꞌcĩ adaku, hode eleeti cugguung, hode ceremwa ꞌcĩg ahimittu. 
LUK.12.23	Ĩllõõan rũgẽtĩ ꞌgẽẽn nẽ ĩllõõan ẽlẽ cẽrẽm. 
LUK.12.24	Ummuhuttooth da nõõ hĩbaallĩ, aitiõõ nẽẽg hõllõngaa akannĩ nẽ hõllõngaa aꞌnyak ĩragẽẽt ꞌcĩg aarĩkĩ ꞌgẽẽn. Nyekuc ꞌcĩ irohĩt ĩhõõggõ. Aꞌthuunnuung ngagiit Nyekuci hĩllõõan hĩbaallĩ. 
LUK.12.25	Nganĩ hõrggẽẽnaa cunuung ꞌcĩ occa aaꞌnyĩk mothiiniti hĩttoorĩk kõr hõdẽẽthõng haaga rũgẽtaa cĩnnĩ? 
LUK.12.26	Ma hõllõngaa uullu ngaatĩ occa adĩmannu ꞌgii ꞌcĩ hidici haaga ho, ne thĩ ꞌcĩ occa ommothiinnu, hĩnĩngĩtĩ hẽlẽggĩ ꞌcĩg mẽẽlĩg ko?
LUK.12.27	“Ĩcĩnĩt da nõõ nyettur cĩ heenu mõrõtõõ tõõ, aitiõõ nẽẽg hõllõngaa adiddil, hátĩ helleemito. Nẽẽthĩ haduhaakuunga, baa hõllõngaa ahimit ꞌThõlõmõõnẽ ceremwa ꞌcĩg ẽllẽẽmĩth aattĩg hĩ nyetturi cieegi. 
LUK.12.28	Nẽ má aꞌthũũnnĩ Nyekuci nyettur ꞌcĩ aaĩ kõr icci ngaati, ma lohotha udhuhoothĩk ꞌgwoyyiatõõ haaga, hõllõngaa occa hatĩ aꞌthuunnuung nẽẽ ngagiita? Inni thĩ aꞌnyahit niig lemiinit ꞌcĩ hidici haaga ho? 
LUK.12.29	Nẽ ma haaꞌnyiku ꞌthinneeti hummuhit ꞌgẽẽn ꞌcĩ adaku. 
LUK.12.30	Eet ꞌcĩg hõllõngaa aga Nyekuc ꞌcĩg alĩk hẽlẽggĩ ꞌcĩg aattĩg hoti. Aga Baangẽẽtĩ ẽmmẽn ngaatĩ adiimmu niig hẽlẽggĩ iccig. 
LUK.12.31	Idiimit habuccieet cĩ Nyekuci ĩĩcĩ oou nẽ thĩ hatĩ aanytĩhoothĩhuung hẽlẽggĩ ꞌcĩg ũgĩ ho urutaa cĩnnĩ.
LUK.12.32	“Niig nuyyiooha cĩgannĩg ꞌcĩg ngatũrĩg haaga ho, ma hiteelinnu, hĩnĩngĩtĩ accamanoothĩk Maaꞌnyu ngaatĩ aaꞌnyuung ngagiit habuccieet cĩnnĩ. 
LUK.12.33	Utuuyyiõĩ ijjio cugguung nẽ aanytĩhu ꞌrabbẽẽt pĩĩrnattiaak. Aꞌnyĩĩk baliinit cunuung hitiangĩthĩ hẽẽtahujjieen ngaatĩ occa hõllõngaa igorꞌthiini nẽ iittiõõ ꞌthõrõhõnyĩta ꞌcĩg adak tõõ. 
LUK.12.34	Hĩnĩngĩtĩ ngaatĩ aayyi baliiniti cunnẽẽnĩ, aaĩ ꞌthẽk hatĩ ꞌthĩnĩt cunni buúk ngaatĩho.
LUK.12.35	“Ũkũmattoothĩk jurrung nẽ aanytĩhu ꞌloomoꞌnya cugguung huttuhullioo, 
LUK.12.36	aaut hĩ eeta ꞌcĩg ẽrẽẽa makayyioohit cĩnĩĩng hõbõda nyahũũtaawa. Ma õbõda makayyioohiti nẽ uruk hattũũg, abbuuhik hatĩ nẽẽg ĩnõõnnõ hattũũg hĩdĩĩkoothong. 
LUK.12.37	Abũnnaa hatĩ dticcianniooha ꞌcĩg ma aku makayyioohiti cĩnĩĩng, ammũdeek acĩnĩ. Haduhaakuung dĩdĩ, aku hatĩ akũmanoothĩk makayyioohiti nẽ aaꞌnyĩk dticcianniook cĩgĩnnĩg haauto loota nẽ aaꞌnyĩk ꞌgẽẽn hudukto hĩ ĩnõõnnõ hõdẽĩ. 
LUK.12.38	Nẽ abũnnaa dticcianniooha ꞌcĩg ammũdeek makayyioohiti acĩnĩ, tananga hikia nẽẽ hõrggẽẽnaa cĩ baalinu, hode hatĩ nga õrõk tũhũlũꞌnya thõng.
LUK.12.39	“Agaac thõõth icci, má haga baattĩ olu kõr ꞌcĩ akuuni igorriaahiti, occa hõllõngaa aaꞌnyĩk õlõ cĩnnĩ hĩgõrĩthĩ. 
LUK.12.40	Aaut niig buúk dĩkĩĩm, hĩnĩngĩtĩ aku hatĩ Ngeertĩ Eeto kõr ꞌcĩ hõllõngaa ammuhuneeku niiga.”
LUK.12.41	Nĩngĩtĩ ajini Pẽẽtũrũ Yeesu annẽẽkĩ, “Makayyioohit, aduhaakeet nii ngagĩĩt dioo thõõth ꞌcĩ awantoothĩk ko hode eet vẽlẽk?”
LUK.12.42	Ẽdẽcĩ Makayyioohiti Pẽẽtũrũ anneek, “Dticciannioohit thĩ iina ꞌcĩ ẽggẽẽnyĩth nẽ idtican dtiic cĩ makayyioohit cĩnnĩ jurrung, ꞌcĩ aarĩk makayyioohiti hẽbẽk ꞌgõõnõgĩ nẽ aaꞌnyĩk ĩhõõggõ ꞌgẽẽn ꞌthaawaa ꞌcĩ aũlanĩ? 
LUK.12.43	Abũnnaa hatĩ dticciannioohiti ꞌcĩ ma õbõda makayyioohiti, ammũdeek adticanni. 
LUK.12.44	Haduhaakuung dĩdĩ, aarĩk hatĩ makayyioohiti cĩnnĩ ĩnõõnnõ hẽbẽk ijjio vẽlẽk. 
LUK.12.45	ꞌYioko hĩĩ ꞌcĩ ammuhi dticciannioohiti aĩnnĩ, ‘Aitiõõ baa nẽẽ hõllõngaa aku nganĩĩt makayyioohiti hĩdĩĩkoothong,’ nẽ iꞌthianaaĩ õmmõg dticcianniook ꞌcĩg ngayyig hĩ ꞌcĩg maacĩg vẽlẽk nẽ uduho gẽrrẽẽt nẽ ũhũdĩ hũdũũt, 
LUK.12.46	atinya hatĩ dticciannioohiti makayyioohit cĩnnĩ ho, kõrraa ꞌcĩ hõllõngaa ammuhunẽẽkĩ nẽẽ ngaatĩ akuuni. Aku hatĩ uuk makayyioohiti ĩnõõnnõ nẽ itiggiaeek ꞌgoonoginni ĩĩ gõõng hõllõngaa ĩĩn lemmiook.
LUK.12.47	“Uuki hatĩ dticciannioohiti ꞌcĩ aga dtiic ꞌcĩ atab makayyioohiti cĩnnĩ nẽ hõllõngaa akũmaneek hode hõllõngaa adtican dtiic ꞌcĩ adiim makayyioohiti ho gẽrrẽẽt. 
LUK.12.48	Nẽẽthĩ, dticciannioohiti ꞌcĩ hõllõngaa aga dtiic ꞌcĩ occa adtican nẽ ĩdĩman hẽlẽggĩ ꞌcĩg occa uukẽnĩ, uuki hatĩ nẽẽ hĩdĩĩc haaga. Ẽẽtĩ ꞌcĩ aaꞌnyĩk Nyekuci ꞌgii ꞌcĩ maka, adiim hatĩ Nyekuci ꞌgii ꞌcĩ maka buúk hĩ ĩnõõnnõ. Nẽ ẽẽtĩ ꞌcĩ aaꞌnyĩk Nyekuci hẽlẽggĩ ꞌcĩg mẽẽlĩg gẽrrẽẽt, adiim hatĩ Nyekuci hẽlẽggĩ ꞌcĩg mẽẽlĩg gẽrrẽẽt buúk hĩ ĩnõõnnõ.
LUK.12.49	“Baa hakuu naa hikia hakatĩ looc ꞌgwoo nẽ hĩĩ ꞌcĩ haĩ occa iꞌthianaaĩ ẽlẽk! 
LUK.12.50	Nẽẽthĩ, haꞌnyahi baattithimo cĩ ꞌtĩmmaanõ ꞌcĩ nga aayyiaa ĩĩcĩ oou, ꞌcĩ hatĩ haccananiini gẽrrẽẽt, ĩꞌthõng hikia hedeccia! 
LUK.12.51	Ammuku niig ainnu, haꞌnyaha baa naa ganõn looccaa nĩĩcĩ? Baa hakuu naa haꞌnyaha ngẽrõõnĩt. 
LUK.12.52	Iꞌthianaanĩ ꞌyioko, aattĩg hatĩ eeta ꞌtur cĩg halang hõdẽẽthõng nẽ eꞌngerrio, ẽꞌngẽrõõ hatĩ eeta iyyio hĩ ꞌramma nẽ eꞌngerrio eeta ꞌramma hĩ iyyio. 
LUK.12.53	Ẽꞌngẽrõõ hatĩ nyakangaaꞌnya hĩ buul cĩggĩĩng nẽ eꞌngerrio morwaha hĩ lõhõlĩ cĩggĩĩng ꞌcĩg ngayyig. Ẽꞌngẽrõõ hatĩ inyigwaana hĩ alawanĩt buúk.”
LUK.12.54	Nĩngĩtĩ annẽẽkĩ Yeesu lothippit tarĩ, “Ma icittu niig diith ĩtĩngaayyia ĩĩcĩ õkõlõõthĩkĩ kõrra, othooꞌthu ainnu, ‘Ĩtĩĩl hatĩ tammu.’ Nẽ ẽbẽaneeku dĩdĩ. 
LUK.12.55	Nẽ ma icittu uuhana ngõõtĩ ꞌcĩ aku ĩĩcĩ hujjieen, othooꞌthu ainnu, ‘Aaburii hatĩ lõõcĩ kõr nicci gẽrrẽẽt.’ Nẽ ꞌthẽk hatĩ aabur dĩdĩ. 
LUK.12.56	Niig oloꞌngiaaha! Má aganeeku niig ngaatĩ aduhaannu ꞌgõõl ꞌcĩ ũũkcẽnĩ lõõcĩ hĩ hẽẽtahujjieen nẽ anyamanuung ngaatĩ aduhaannu thooꞌthiok ꞌcĩg edeeꞌnyia ꞌyioko ho hutuno?”
LUK.12.57	Ma nĩngaata, uduhaak Yeesu eet ĩĩnnĩk, “Hõllõngaa occa agayyu thõõth ꞌcĩ aũlan nẽ idticattu inni? 
LUK.12.58	Hatĩ ma ookorru hĩ eet ꞌcĩ baa adĩmanoonnu ꞌbuth ooyyu lokihooa, ꞌtĩmman gẽrrẽẽt ngaatĩ occa ẽdẽcaaku hĩ ĩnõõnnõ thõõth cunuung ko ꞌgõõla, nga õdõlanit ꞌgaadĩ. Má aitiõõ, agurreeki hatĩ nẽẽ nganiit ꞌgaadĩ, nĩngĩtĩ hatĩ avvaanĩ ꞌgaadĩ boliith hudhukteehi baabuuthatõõ. 
LUK.12.59	Haduhaakiina, aitiõõ ꞌthẽk hatĩ hõllõngaa ooggia, ĩꞌthõng dũman ꞌrabbẽẽt vẽlẽk.”
LUK.13.1	Kõr niccia, baa au aduhaak eeta ũgẽẽgĩ Yeesu thõõth cĩ daahĩth cĩ eet cĩg ꞌGalileei, ꞌcĩg baag aruk Pĩlaatõ nga ĩbboorĩk nẽẽg Nyekuc ꞌgaarriẽẽn. 
LUK.13.2	Ajin hinnia Yeesu ĩhõõggõ anneek, “Ammuku ꞌyioko niig ainnu aruhi baa ꞌGalileei nicciag, hĩnĩngĩtĩ ĩĩn baa nẽẽg ꞌthẽccanniook ꞌcĩg abathĩ hĩllõõanit ꞌGalileei vẽlẽk? 
LUK.13.3	Haduhaakuunga, má hõllõngaa uunniku niig ꞌgõõl cĩ ꞌthẽccanẽẽt cugguung, acuddiaannu hatĩ hĩĩ lõõcĩ ꞌthĩĩ! 
LUK.13.4	Ma eeta baag ĩĩn õmmõtõ hĩ turkiyyio baag arriban ꞌcieeth ꞌThiloama? Ammuku baa niig ainnu ĩĩn baa nẽẽg ꞌthẽccanniook hĩllõõanit ꞌgõõnõgĩ ũgĩ ꞌcĩg aattĩg ꞌJeruꞌthalẽma? 
LUK.13.5	Huduhaahuung dĩdĩ, má hõllõngaa uunniku niig buúk ꞌgõõl cĩ ꞌthẽccanẽẽt cugguung, adaaknu hatĩ niig buúk hĩ nẽẽgĩ.”
LUK.13.6	Ma ho, uduhaak Yeesu ĩhõõggõ ĩĩnnĩk, “Baa aaĩ ẽẽtĩ umwaa ꞌcĩ aꞌnyak ꞌmũũnĩc manatõõ cĩnnĩ ĩcĩ viinoo. Ma kõr umwa, ũũk ĩcĩn aĩ horoong oho ibbiira. Ammũdoothĩk hinnia nga hõddõngõt buúk. 
LUK.13.7	Nĩngĩtĩ aduhaakĩ bekioohit cĩ manu annẽẽkĩ, ‘Ẽlẽ, tengedeek ꞌmũũnĩc icci tuu. Ĩĩtõ irkiꞌnyia iyyio ꞌcĩg hara hakuuni naa ngaati, haĩ hikia hĩcĩn ꞌmũũnĩc icci hatĩ õddõngõta, hara hinnia hammũdeehi hiꞌthihi ꞌmũũnĩ. Inni ꞌyioko ꞌthẽk hũtũngteek huranganĩ ꞌthẽẽm haaga ho?’
LUK.13.8	“Ẽdẽcĩ bekioohiti nicciee anneek, ‘Makayyioohit, aꞌnyĩĩk baaĩ nuun nõõ haau irkit hõdẽĩ. Hudwaani hatĩ naa jurrung nẽ hũlũtaaha ꞌthẽẽm ꞌcĩg abũnnaa. 
LUK.13.9	Má õddõngõt irkit cĩ ꞌgõõla, abũnnaa thĩ hatĩnĩ. Má aitiõõ tõõ nẽ thĩ hatĩ etengedeehu tuu.’ ”
LUK.13.10	Ma Kõr umwa cĩ ꞌYiommaanõ ĩĩcĩ baa allimanĩ Yeesu eet ꞌCieethaa cĩ Laiitto, 
LUK.13.11	baa aaĩ ngaa umwaa ꞌcĩ ahuul lorii ꞌcĩ abathĩ irkiꞌnyia õmmõtõ hĩ turkiyyio. Baa aduuli ngaa tĩho harũt hanyaman ngaatĩ abĩllĩ ꞌcũl. 
LUK.13.12	Ma baa adtuuha Yeesu ĩnõõnnõ ho, ũtũvvũ hikia ĩĩcĩ oou nẽ ĩĩnnĩk, “Ngaa cieeni, ũbũnauu niina.” 
LUK.13.13	Nĩngĩtĩ ahumi Yeesu ĩnõõnnõ hĩbĩl ꞌcũl hĩdĩĩkoothong nẽ iꞌthianaaĩ ĩdĩhĩth Nyekuc.
LUK.13.14	Ma adtuuha makayyioohiti cĩ ꞌCieeth cĩ Laiitto ngaatĩ adĩmanĩ Yeesu thõõth icci Kõrraa cĩ ꞌYiommaanõ ho, ikia ĩlĩĩlĩ gẽrrẽẽt, nĩngĩtĩ annẽẽkĩ lothippit, “Ĩĩn waathinniooha hõdõõkõthĩ tõrkõnõn cĩg dtiicak. Iita eellia eleeti waathinnioohĩĩ cĩg, hõllõngaa Kõrraa cĩ ꞌYiommaanõ.”
LUK.13.15	Ẽdẽcĩ hinnia Makayyioohiti ĩnõõnnõ anneek, “Niig oloꞌngiaaha! Aitiõõ nooyyia niig hõllõngaa ooggu olĩꞌnya cĩg kanniittak, hode thigirẽẽt cugguung Kõrraa cĩ ꞌYiommaanõ hõõt huhuddi? 
LUK.13.16	Occa ꞌyioko adiimmu niig tĩnaatĩ Abũrahamĩ ꞌcĩ ẽcẽb ꞌThĩttaanĩ irkiꞌnyia õmmõtõ hĩ turkiyyio ho, hiittiõõ hõllõngaa eelliaa Kõrraa cĩ ꞌYiommaanõ?”
LUK.13.17	Ma baa aduha Yeesu thõõth icci ho, ikia aggam ngaaoni eet ꞌcĩg abũrĩ thõõth cĩnnĩ ho gẽrrẽẽt nẽ baa accamattoothĩk ꞌcĩg ẽlẽmĩ ĩnõõnnõ, hĩnĩngĩtĩ hẽlẽggĩ ꞌcĩg adĩman nẽẽ ho.
LUK.13.18	Nĩngĩtĩ ajini Yeesu eet annẽẽkĩ, “Aaĩ habuccieet cĩ Nyekuci hĩ nii? Ĩcca occa hĩthakꞌtheehi ne? 
LUK.13.19	Aaĩ habuccieet cĩ hẽẽtkujjieen hĩ hinyomooc ꞌcĩ dĩppĩlĩ ꞌcĩ atiboolan ẽẽtĩ manatõõ nẽ ĩtĩlĩtha hĩĩ hẽẽt ꞌcĩ maka nẽ iita õlõmattĩ hĩbaallĩ taba cĩgĩnnĩg.”
LUK.13.20	Nẽ ijino Yeesu tarĩ ĩĩ, “Hĩthakꞌtheehi occa ꞌthẽk naa habuccieet cĩ Nyekuci ne? 
LUK.13.21	Aaĩ habuccieet cĩ Nyekuc hĩ abũũlana ꞌcĩg õꞌngõõtaneek ngaa tũkaanatõõ, nĩngĩtĩ aduuyyi tũkanĩ vẽlẽk.”
LUK.13.22	Nĩngĩtĩ õkõ allimanõõꞌthĩ Yeesu eet ꞌtaaũnnioohĩ hĩ olooyyiohĩ, baa õkõ nẽẽ ĩĩcĩ ꞌJeruꞌthalẽmĩ. 
LUK.13.23	Ma ho, ikia ijin eet umwaa ĩnõõnnõ ĩĩnnĩk, “Makayyioohit, eelliaa ꞌthẽk hatĩ eeta vẽlẽk, hode eelliaa hatĩ eeta ꞌcĩg abadtẽc haaga?”
LUK.13.23	Ẽdẽcĩ Yeesu eet tĩho anneek, 
LUK.13.24	“Haduhaakuung dĩdĩ, ĩrrĩcatta gẽrrẽẽt ngaatĩ aduhunnu hattũũg ꞌcĩ lũdũcĩ, hĩnĩngĩtĩ mẽẽlĩg hatĩ eeta ꞌcĩg attĩman ngaatĩ adukni nẽ aꞌnyaman hatĩnĩ. 
LUK.13.25	Ma ꞌthẽk ĩtĩnga baattĩ ꞌcieethu nẽ ũꞌnyũũg hattũũg, abillu hatĩ ꞌrõta battaala, ara aruku hattũũg nẽ ĩĩlallu iittu, ‘Makayyioohit, ꞌbuuhiheet baaĩ nuun hattũũg.’
LUK.13.25	“Ẽdẽcĩ hatĩ Makayyioohiti aĩ, ‘Aitiõõ naa hõllõngaa hagayyuunga.’
LUK.13.26	“Edeccu hatĩ anneeku, ‘Ma tarĩ ngagĩĩt baag gõõng haduhi hõdẽĩ, hĩ nganiit nẽ illimaneet ꞌgoolliohĩĩ cĩg ꞌtaaũnniook cĩggaang ko?’
LUK.13.27	“Nẽẽthĩ, ẽdẽcĩ hinnia hatĩ nẽẽ aĩ, ‘Hõlõ, hõllõngaa hagayyuung naa ngagiit hĩ looc ꞌcĩ auunnu. Ammanyattĩ muumaa caannĩ, niig eeta baag gõõng adĩmannu ꞌthẽccanẽẽt ko!’
LUK.13.28	“Aluyyu hatĩ gẽrrẽẽt nẽ adaktu nyĩgĩt hatĩ icittu Abũrahaamõ hĩ Iꞌthaako hĩ Yakobo hĩ põrõvẽtaaꞌnya vẽlẽk habuccieetaa cĩ Nyekuci nẽ nẽẽ itiggiayyioothihu niig battaali. 
LUK.13.29	Allũnganniaa hatĩ eeta loonyinii vẽlẽk, ĩĩcĩ uruto hĩ ĩĩcĩ õkõlõõthĩkĩ kõrra hĩ ĩĩcĩ holooc hĩ ĩĩcĩ hujjieen, hiita haauto dtaabĩtĩĩ cĩggĩĩng nẽ adahit karrama cobbi gẽrrẽẽt habuccieetaa cĩ Nyekuci. 
LUK.13.30	Nẽ dĩdĩ, aattĩg hatĩ eeta ꞌcĩg ꞌyioko adtuurna, ꞌcĩg hatĩ au uwwattĩ. Nẽ aattĩg ꞌcĩg ꞌyioko uwwattĩ ho, ꞌcĩg hatĩ au adtuurna.”
LUK.13.31	Ma kõr niccia, iita uduktaak Variꞌtheei ũgẽẽgĩ Yeesu ĩĩttĩk, “Tĩnga ngaati, adiim aku aruki Ẽrõõdẽ.”
LUK.13.32	Ẽdẽcĩ hinnia Yeesu ĩhõõggõ anneek, “Õõt uduktaak irrieer
LUK.13.33	Hõkõ naa ꞌgõõlaa caannĩ kõr nicci hĩ lohotha, nẽẽthĩ hatĩ hõdõlana ꞌJeruꞌthalẽm luhutheet. Nẽ dĩdĩ, aitiõõ põrõvẽtaacĩ ꞌcĩ occa aruhi battaala cĩ ꞌJeruꞌthalẽmĩ tõõ.”
LUK.13.34	Ma ho, õppõdan Yeesu ĩĩ, “ꞌWui niig eeta cĩg ꞌJeruꞌthalẽmĩ, aruku bẽrẽ niig põrõvẽtaaꞌnya nẽ ohoddiaau eet ꞌcĩg ĩꞌthooyyiakuung ngagiita. Hĩĩdĩ naa hõdõõkõthĩ ngaatĩ hadiim halũtaanĩ lõhõlĩ cugguung ngaatĩ hõdẽẽthõng, hĩ gõõng alũtaak tũhũlũc lõhõlĩ cĩgĩnnĩg havvuutõnĩtõõ, aburru hinnia niiga. 
LUK.13.35	Ĩcĩnĩt nõõ, ngaatĩ ũũnnĩkĩ Nyekuci ꞌcieethi cugguung ẽmmẽn, haauto hĩ ꞌcieethi ꞌcĩg uluugti eeta ẽlẽk. Haduhaakuung dĩdĩ, iittiõõ hatĩ niig hõllõngaa acĩnnaangu nganĩĩt tarĩ, ĩꞌthõng othoothit ĩĩtõ, ‘Aꞌnyĩĩk Nyekuc haggatan eet ꞌcĩ aku ꞌthaarĩĩ cĩg Makayyiookto!’ ”
LUK.14.1	Kõr umwa cĩ ꞌYiommaanõ, baa õkõ aduhi Yeesu õlõõ cĩ Variꞌtheenit umwa ꞌcĩ agayyi gẽrrẽẽt. Nĩngĩtĩ arũũrrĩ eeta ĩnõõnnõ, 
LUK.14.2	nẽ baa ammũdeek abĩlĩ eet umwaa nĩngaata ꞌcĩ iii athĩna hĩ ꞌthoo. 
LUK.14.3	Nĩngĩtĩ ajini Yeesu Variꞌtheei hĩ ꞌlimmanniook ꞌcĩg aga nyattal gẽrrẽẽt annẽẽkĩ, “Aũlan nyattaala ngaatĩ occa aaꞌnyĩhõõthĩkĩ ẽẽtĩ ꞌcĩ õmmõõrĩ hũbũna Kõrraa cĩ ꞌYiommaanõ?” 
LUK.14.4	Ĩjjaaki hinnia nẽẽg vẽlẽk kim, nĩngĩtĩ ahumi Yeesu eet ꞌcĩ iii athĩna hĩ ꞌthoo ho hũbũna nĩngĩtĩ ĩꞌthõõĩkĩ hũũk.
LUK.14.5	Ma nĩngaata, ijin Yeesu ĩhõõggõ ĩĩnnĩk, “Má ꞌyioko hudhuhoothĩk ngeertĩ eet umwa hõrggẽẽnaa cunuung hode olĩ võhõõratõõ, hõllõngaa occa agurraaku niig ĩnõõnnõ battaali kõr tĩho noho, tananga Kõrraa cĩ ꞌYiommaanõ?” 
LUK.14.6	Ĩjjaaki tarĩ nẽẽg vẽlẽk kim noho.
LUK.14.7	Ma baa adtuuha Yeesu hẽẽrõn ẽbẽra dtaabĩt ꞌcĩg obbitig ꞌcĩg occa aattiyyi eeta ꞌcĩg obbitig ko, uduha thõõth ꞌcĩ awantoothĩk ko ĩĩ, 
LUK.14.8	“Ma auyyi eet umwaa karramaawaa cĩ nyahũũtaaõ, ma hõkõ haaĩ dtaabawaa cobbi. Horoong ꞌyioko baa avva baattĩ olu eet umwa cobbi ꞌcĩ ĩllõõannii nganiita. 
LUK.14.9	Má ikia ẽẽtĩ tĩho, aku hatĩ baattĩ olu nẽ iinnihii, ‘Ẽlẽ, aꞌnyĩĩka dako nõõ dtaaba cunni hataa eet icci.’ Ma nĩngaata, aggammi hatĩ ngaaoni ngaatĩ õkõ aayyi dtaabawaa ꞌcĩ hidici. 
LUK.14.10	Nẽẽthĩ, ma auyyi ẽẽtĩ ngaamwaanĩ, bĩĩt au dtaabawaa ꞌcĩ hidici, hátĩ ma aku baattĩ olu ho, aku hatĩ anneeki, ‘ꞌGõõna, tĩnga bĩĩt au dtaabawaa cobbi hata.’ Ĩnõõ thĩ hatĩ ꞌcĩ itieelini eeta vẽlẽk hõrggẽẽnaa cĩ heerinnioohu nĩngaata. 
LUK.14.11	Ẽẽtĩ ꞌcĩ õdõng ẽlẽ cĩnnĩ ꞌgoonoginni vẽlẽk, arritanniaak hatĩ looc. Nẽ ẽẽtĩ ꞌcĩ arritan ẽlẽ cĩnnĩ, odoꞌngi hatĩnĩ.”
LUK.14.12	Nĩngĩtĩ annẽẽkĩ Yeesu baattĩ olu, “Ma aꞌnyahi hatĩ gõõng ꞌgẽẽn õlõõ cunni, ma havva ꞌgoonogu hode ꞌgotoonogu hode ittioonniok, hode balliook ꞌcĩg arũmeennu. Má avva ĩhõõggõ, horoong hatĩ au avvaanni nẽẽg buúk nganiit horumwa nẽ ũdũmanit ꞌgẽẽn baa aaꞌnyihi nii ĩhõõggõ ho. 
LUK.14.13	Nẽẽthĩ, ma aꞌnyahi karrama, tũvva ꞌguurthettiaak hĩ ꞌngoolliak hĩ rubenniaak. 
LUK.14.14	Ĩnõõ ꞌcĩ hatĩ aggatanni Nyekuci nganiita. Tananga aitiõõ nẽẽg hõllõngaa adũmanniina, adũmannii hatĩ nii kõr ꞌcĩ arũgnaanĩ eeta ꞌcĩg abũnnaa daahĩtha.”
LUK.14.15	Ma baa athĩhĩ eet umwaa ꞌcĩ arũmĩ hĩ Yeesu nĩngaata thõõth icci ho, ikia othoothĩk nẽẽ Yeesu ĩĩnnĩk, “Aggatanĩ ẽẽtĩ ꞌcĩ hatĩ adak karrama habuccieetaa cĩ Nyekuci.”
LUK.14.16	Ẽdẽcĩ Yeesu anneek, “Baa aaĩ eet umwaa ꞌcĩ akũmaneek karrama cobbi gẽrrẽẽt nẽ ũtũvva hẽẽrõn ꞌcĩg mẽẽlĩg ꞌrĩng. 
LUK.14.17	Ma baa ũkũmanoothĩk ꞌgii vẽlẽk, ĩꞌthõ dticciannioohit cĩnnĩ hũũk huduhaak eet ꞌcĩg adiim nẽẽ ho hĩĩnnĩk, ‘Iita, ũkũmanoothĩk ꞌgii vẽlẽk.’
LUK.14.18	“Ĩlõõrĩth hinnia eeta ꞌcĩg adiim nẽẽ ho vẽlẽk hõdẽĩ hõdẽĩ. Ẽdẽcĩ ꞌcĩ oou aĩ, ‘Ẽlẽ, occa hõllõngaa hakuuni, nga hũũta mana umwa aayyiohoothong noho, ĩꞌnya nõõ hũũk hĩcĩnõ.’
LUK.14.19	“Aĩ umwaa, ‘Ẽlẽ, nga hũũta olĩꞌnya cĩg kanniittak õmmõtõ aayyiohoothong, haĩ ꞌyioko nuun hũũk hĩttĩman hatĩ occa akannĩ.’
LUK.14.20	“Ẽdẽcĩ tarĩ umwaa aĩ, ‘Ẽlẽ, occa hõllõngaa hakuuni, baa nga haꞌngĩdĩ ibiaali noho.’
LUK.14.21	“Nĩngĩtĩ õbõdaanĩ dticciannioohiti aku aduhaakĩ makayyioohit cĩnnĩ thõõth icci. Ma nĩngaata, ikia ĩlĩĩlĩ makayyioohiti gẽrrẽẽt nẽ uduhaak dticciannioohit cĩnnĩ ĩĩnnĩk, ‘Viir hataman, bĩĩt ꞌgoolliohĩĩ cĩg ꞌtaaũnaak nẽ ũũk ũlũtaahaa hullaha hĩ tuhuulliak hĩ rubenniaak hiita.’
LUK.14.22	“Ma baa õbõda dticciannioohiti ho, ikia uduhaak makayyioohit ĩĩnnĩk, ‘Makayyioohit, hĩdĩmana hĩaa aduha niina, nẽẽthĩ, nga maka nĩngĩtĩ ꞌcĩ occa aattiyyi eeta ũgẽẽgĩ.’
LUK.14.23	“Nĩngĩtĩ annẽẽkĩ makayyioohiti ĩnõõnnõ, ‘Bodooth ꞌgoolliohĩ hĩ olooyyiohĩĩ ꞌcĩg aattiyyiaa battaala hata vẽlẽk nẽ ũllũnganaa eet hiita, hátĩ hĩbbĩt ꞌcieeth caannĩ jurrung. 
LUK.14.24	Aitiõõ ꞌthẽk hatĩ eeta baag haavvi naa hõllõngaa atarĩ ꞌgẽẽn cĩ karrama caannĩ ho.’ ”
LUK.14.25	Baa õõkõr eeta ꞌcĩg mẽẽlĩg gẽrrẽẽt hĩ Yeesu, nĩngĩtĩ ũũkõthõõthĩkĩ Yeesu ĩhõõggõ nẽ ĩĩnnĩk, 
LUK.14.26	“Ẽẽtĩ ꞌcĩ aku hĩ nganĩĩt nẽ nga hataarõthĩ maaꞌnyĩ hĩ aatĩnnĩ hĩ ngaa cĩnnĩ hĩ lõhõlĩ cĩgĩnnĩg hĩ ꞌgõtõõnõgĩ hĩ ngõõnõgĩ, hode rũgẽt cĩnnĩ dẽẽdẽ, hõllõngaa occa ũũppan ngaatĩ ĩĩnnĩ nuyyioohit caannĩ. 
LUK.14.27	Nẽ ẽẽtĩ ꞌcĩ hõllõngaa irriongan hurucce cĩnnĩ nẽ ũnũa nganĩĩta, hõllõngaa ĩĩn nẽẽ buúk nuyyioohit caannĩ.
LUK.14.28	“ꞌYioko hidiim hẽtẽhẽny ẽẽtĩ umwaa hõrggẽẽnaa cunuung ꞌcieeth, hõllõngaa occa nõõ aaĩ loota nẽ ummuk, hatĩ má aꞌnyak ꞌrabbẽẽt ꞌcĩg ũũppan ngaatĩ ẽdẽcaakĩ ꞌcieeth? 
LUK.14.29	Hĩnĩngĩtĩ má iꞌthianaanĩ nẽẽ ẽhẽnyĩt ꞌcieeth nẽ hõllõngaa ũũlũ ngaatĩ ẽdẽcaakĩ, au hatĩ arannĩ eeta ĩnõõnnõ aĩ, 
LUK.14.30	‘Iꞌthianaaĩ baa nẽẽꞌthẽk ẽẽtĩ ẽtẽhẽnyõõ nẽ bẽrẽ aꞌnyamanẽẽhĩ ꞌgõõla.’
LUK.14.31	“Má hĩĩ ꞌcĩ adiim aruhõõnĩ habuui ꞌcĩ aꞌnyak ũũrũta aalibꞌnya õmmõtõ haaga hĩ habu ꞌcĩ aꞌnyak ũũrũta aalibꞌnya hẽẽn ꞌramma, hõllõngaa nõõ occa aaĩ loota nẽ ummuk hatĩ occa ũũlũ? 
LUK.14.32	Má acĩnoothi hõllõngaa occa ũũlũ, occa ꞌthẽk ĩꞌthõ eet cĩgĩnnĩg, hátĩ nga aattiyyiaa mĩrõha ꞌrẽẽna, hõõt haꞌnyahit ganõn. 
LUK.14.33	Nẽ ꞌgõõlaa cĩ, hiꞌthihi eet ꞌcĩ occa ĩĩn nuyyioohit caannĩ, hatĩ nga hũtũngeek ꞌgii vẽlẽk.
LUK.14.34	“Abũnnaa immilla, nẽẽthĩ, má iittiõõ mũccarõõnĩ cĩnnĩ tõõ, occa hatĩ nga aku ammũccarĩĩ tarĩ hutuno? 
LUK.14.35	Iittiõõ hõllõngaa abũnnaa ngaatĩ hõꞌngõõtanẽẽkĩ ꞌthẽẽm hode cooni, ikia udduutoothĩk tuu haaga.
LUK.14.35	“Aꞌnyĩĩk eet ꞌcĩ aꞌnyak ĩtat hĩthĩhõ.”
LUK.15.1	Kõr umwa, baa alũtoothĩk eeta ꞌcĩg alũt occoro hĩ ꞌthẽccanniook Yeesu, hátĩ hĩthĩhĩt ꞌlimman cĩnnĩ. 
LUK.15.2	Ma nĩngaata, õngõõngõõcõ Variꞌtheei hĩ ꞌlimmanniook cĩg nyattaalak ĩĩtõ, “Aũ ẽẽtĩ ciee ꞌthẽccanniook nẽ udukto hĩ ĩnõõnnõ hõdẽĩ!”
LUK.15.3	Nĩngĩtĩ aduhaakĩ Yeesu ĩhõõggõ ꞌlimman ꞌcĩ awantoothĩk ko anneek, 
LUK.15.4	“ꞌYioko haꞌnyak ẽẽtĩ umwaa hõrggẽẽnaa cunuung aꞌtha ꞌmiia hõdẽĩ nẽ iꞌnginõõthĩ hõdẽẽthõng, occa õgõõn nẽẽ hutuno? Ĩcca occa hõllõngaa ũũnnĩk aꞌtha ꞌcĩg ĩĩn hẽẽn tũrkũwwec hĩ tũrkũwwec ko ꞌrõta nẽ idiimõthĩ ꞌcĩ ĩĩn hõdẽẽthõng ko, ĩꞌthõng hũmmũda? 
LUK.15.5	Nẽ ꞌthẽk ma ũmmũda, atalĩ hatĩ gẽrrẽẽt nẽ õdõng 
LUK.15.6	ũũhĩ ĩĩcĩ olu. Nĩngĩtĩ hatĩ õkõ avvaanĩ ꞌgõõnõgĩ hĩ eet ꞌcĩg aarõõ anneek, ‘Iita haccamattoothĩk naag vẽlẽk, hĩnĩngĩtĩ hũmmũda aꞌtheet ꞌcĩ baa aꞌnginoothi.’
LUK.15.7	“Haduhaakuunga, ꞌgõõlaa ꞌcĩ aaĩ hoti, aaĩ hatĩ taliiniti cobbi gẽrrẽẽt hẽẽtahujjieen, hĩnĩngĩtĩ ꞌthẽccannioohit hõdẽẽthõng ꞌcĩ ũtũngeek ꞌthẽccan cĩnnĩ, hĩllõõan eet hẽẽn tũrkũwwec hĩ tũrkũwwec ꞌcĩg abũnnaa ꞌcĩg iittiõõ hõllõngaa adiim tũngẽẽnĩt cĩ ꞌthẽccaneetu.”
LUK.15.8	Nĩngĩtĩ aduhaakĩ Yeesu ĩhõõggõ tarĩ annẽẽkĩ, “Ma haꞌnyak ngaa umwaa ꞌrabbẽẽt ꞌcĩg kũtũrĩg õmmõtõ nẽ iꞌnginõõthĩ hõdẽẽthõng, occa õgõõn nẽẽ hutuno? Hõllõngaa occa attũlleek ꞌgwoo nẽ itiwiila ꞌcieeth nẽ atarraaban ĩꞌthõng hũmmũda? 
LUK.15.9	Nẽ ma ũmmũda, avva hatĩ ꞌgõõnõgĩ hĩ eet ꞌcĩg aarõõ nẽ ĩĩnnĩk, ‘Iita haccamattoothĩk, hĩnĩngĩtĩ hũmmũda ꞌrabbaacit ꞌcĩ hũtũrĩ ꞌcĩ baa aꞌnginoothi.’ 
LUK.15.10	Haduhaakuunga, ꞌgõõlaa ꞌcĩ aaĩ hoti, atalĩ hatĩ aajĩlẽẽta cĩg Nyekuci, hĩnĩngĩtĩ ꞌthẽccannioohit hõdẽẽthõng ꞌcĩ ũtũngeek ꞌgõõl cĩ ꞌthẽccaneetu.”
LUK.15.11	Ma nĩngaata, uduhaak Yeesu ĩhõõggõ tarĩ ĩĩnnĩk, “Baa aaĩ nyakangaan umwaa ꞌcĩ aꞌnyak buul ꞌramma. 
LUK.15.12	Ma ho, ikia ꞌcĩ hidici ĩĩnnĩk maaꞌnyĩ, ‘Baaba, ngeraahaa nganĩĩt ijjio ꞌcĩg occa hatĩ aꞌnyaa nii nganĩĩta.’ Nĩngĩtĩ ẽꞌngẽrẽẽkĩ maaꞌnyia ĩhõõggõ ijjio.
LUK.15.13	“Ma urutaa cĩ waathinniook ꞌcĩg abadtẽc, ũlũt ngeerĩnĩ ꞌcĩ hidici ho ijjio cĩgĩnnĩg vẽlẽk nẽ ũũk uranganĩ baliinit cĩnnĩ ho, looccaa ꞌcĩ ꞌrẽẽnĩ hĩĩ ꞌthĩĩ. 
LUK.15.14	Ma baa ẽdẽcaak nẽẽ ijjio vẽlẽk, udhukia nyarõnĩ cobbi gẽrrẽẽt looccaa tĩho hũtũrũũr, nĩngĩtĩ atarrĩ nẽẽ huciith cĩ magiithu hurruhaacĩ habath dtẽc. 
LUK.15.15	Ma ho, ũũk idticanoothĩk eet umwa cĩ looc tĩho, ꞌcĩ baa aaꞌnyĩk ĩnõõnnõ hũtũha ꞌngõõhĩꞌnya. 
LUK.15.16	Baa adak nyahaappan magĩthĩ hũbũraneek hidiim hadak ꞌgẽẽn ꞌcĩ adahiini ꞌngõõhĩꞌnya. Nẽẽthĩ hinnia, baa hiꞌthihi eet ꞌcĩ aaꞌnyĩk ĩnõõnnõ ꞌgii umwa ũdũt. 
LUK.15.17	“Nĩngĩtĩ ammuhi gẽrrẽẽt aĩnnĩ, ‘Hammaati ꞌyioko ꞌthẽk naa ngaati inni? Aꞌnyak nõõ baaba dticcianniook ꞌcĩg mẽẽlĩg ꞌrĩng ꞌcĩg aduhi jurrung! 
LUK.15.18	Hobodoothi hatĩ naa hĩ baaba nẽ hũũk hĩĩnnĩha, Baaba, hẽꞌthẽcana naa hẽbẽrẽẽnnĩĩ cĩg Nyekuc cĩ hẽẽtkujjieen nẽ hĩ nganiita. 
LUK.15.19	Iittiõõ naa hõllõngaa hũũppani ngaatĩ hĩĩnnĩ ngeeruni. Aꞌnyaa nuun haau hĩ dticciannioohiti cunnẽẽnĩ.’ 
LUK.15.20	Nĩngĩtĩ ĩꞌngaannĩ nẽ õbõdõõthĩ hĩ maaꞌnyĩ.
LUK.15.20	“Ma baa nga ovvooyyia nẽẽ ꞌrẽẽna, ĩcĩnõõthĩ maaꞌnyia ĩnõõnnõ, nĩngĩtĩ ammaannĩkĩ nẽ ivvir ũũk arabũũt nẽ ĩꞌtha taliitta.
LUK.15.21	“Ma nĩngaata, ĩĩnnĩk maaꞌnyĩ, ‘Baaba, hẽꞌthẽcana naa hẽbẽrẽẽnnĩĩ cĩg Nyekuc cĩ hẽẽtkujjieen hĩ nganiita. Iittiõõ naa hõllõngaa hũũppani ngaatĩ hĩĩnnĩ ngeeruni.’
LUK.15.22	“Othoothĩk hinnia maaꞌnyia dticcianniook cĩgĩnnĩg anneek, ‘Õtõõc hataman, aꞌnyakta cẽrẽm ꞌcĩ ẽllẽẽmĩth gẽrrẽẽt nẽ itihimteehu ĩnõõnnõ. Aarrihi maccĩreenit attiaa nẽ itihimteehu caawa buúk. 
LUK.15.23	Iꞌngiddia boloothit aa adĩhĩ nĩnga nẽ ucuhattu. Hadiim hadak karrama nẽ hatalit gẽrrẽẽt. 
LUK.15.24	Baa loholeec ꞌcĩ aggamaawa lõõcĩ cieeni nẽ ꞌyioko aau hĩ ẽẽtĩ ꞌcĩ arũgna daahĩtha. Baa iꞌnginõõthĩ nẽ ꞌyioko, ummuddia.’ Nĩngĩtĩ iꞌthianaanĩ nẽẽg adahĩ karrama.
LUK.15.25	“Baa ammũdeek nga aayyiaa ngeerĩnĩ cobbi manatõõ. Ma baa aku hõbõktõ hĩ halang ko, athĩknoothi hinnia beniinit hĩ rugumi halangatõõ. 
LUK.15.26	Nĩngĩtĩ avvaanĩ dticciannioohit umwa nẽ ijin ĩĩnnĩk, ‘Ne thĩnõ ꞌcĩ aaĩ halangatõõ ho?’ 
LUK.15.27	Ẽdẽcĩ dticciannioohiti ĩnõõnnõ anneek, ‘Õbõda ꞌgotonu, nĩngĩtĩ ꞌyioko acuhanẽẽkĩ maaꞌnyu boloothit aa gõõng haaꞌnyĩk naag hĩdĩk, hĩnĩngĩtĩ atalĩ nẽẽ ngaatĩ õbõdaanĩ ꞌgotonu lõꞌngõõc.’
LUK.15.28	“Ma athĩhĩ nẽẽ thõõth icci ho, ikia ĩlĩĩlĩ gẽrrẽẽt hũtũbũr ngaatĩ adukni halang. Nĩngĩtĩ õkõ amammaayanĩ maaꞌnyia. 
LUK.15.29	Ẽdẽcĩ hinnia nẽẽ maaꞌnyĩ anneek, ‘Cĩĩn nõõ, hadticanoothikii naa nganiit irkiꞌnyia iccig vẽlẽk hĩ appahaca nẽ hõllõngaa hõjõthẽẽkĩ thõõth cunni ũdũt nẽ ꞌthẽk iittiõõ hõllõngaa aaꞌnyaa tananga mĩꞌnyõõn nẽẽ haaga hadakta hĩ ꞌgoonoga. 
LUK.15.30	Ma thĩ ꞌyioko, ma aku ngeeruni baa uranganĩ ijjio cugunnig hĩ ꞌwaaꞌngiak ko, ikia ucuhaneehu olĩ ꞌcĩ adĩhĩ ꞌcĩ ĩĩn boloothit!’
LUK.15.31	“Ẽdẽcĩ maaꞌnyia anneek, ‘Ẽlẽ, harũmĩ naag hĩ nganiit hõdõõkõthĩ ngaati nẽ ĩĩn ꞌgii vẽlẽk ꞌcĩ haꞌnyahi naa cunni. 
LUK.15.32	Nẽẽthĩ, hatalit nẽ haccamattoothĩk gẽrrẽẽt, hĩnĩngĩtĩ baa aau ꞌgotonu hĩ ẽẽtĩ ꞌcĩ adaak ẽlẽk nẽ ꞌyioko ũrũga daahĩtha. Baa iꞌnginõõthĩ nẽ ꞌyioko ummuddia.’ ”
LUK.16.1	Ma nĩngaata, uduhaak Yeesu nuyyiook cĩgĩnnĩg ĩĩnnĩk, “Baa aaĩ ballioohiti umwaa ꞌcĩ athĩhĩ aĩ, uranganĩ dticciannioohiti cĩnnĩ ijjio. 
LUK.16.2	Nĩngĩtĩ avvaanĩ dticciannioohit tĩho ꞌcieetõõ nẽ ĩĩnnĩk, ‘Ne ꞌcĩ hathihi naa aĩ eeta adĩmani nii ho? ꞌNyahaahaa da ꞌbuuk gõõng ẽhẽẽdĩkĩĩ ꞌrabbẽẽta, hĩnĩngĩtĩ iittiõõ nii hõllõngaa occa aggami dtiic icci.’
LUK.16.3	“Ma nĩngaata, ummuk dticciannioohiti nicciee ĩĩ, ‘Lõggõõ cieeg, hogooni occa hutuno? Itiggiawaa bẽrẽ hatĩ baattĩ dtiico nẽ hĩĩnĩ ẽẽtĩ eet ꞌcĩ occa hõllõngaa hũũlũ ngaatĩ hakanniini nẽ tarĩ haꞌngaaõna ngaatĩ occa halaĩ eet buúk. 
LUK.16.4	Nẽẽthĩ nẽẽꞌthẽk, haga naa ꞌgii ꞌcĩ occa hadĩmani, hátĩ haccamattaawa eeta olooyyiohĩĩ cĩggĩĩng hatĩ hitiggiaĩ.’
LUK.16.5	“Nĩngĩtĩ avvaanĩ dticciannioohiti nicciee eet ꞌcĩg baag acuhan ijjio cĩg makayyioohit cĩnnĩ ho hõdẽĩ hõdẽĩ nẽ ijin ꞌcĩ oou ĩĩnnĩk, ‘Ne baa ꞌcĩ acuhanaa nii makayyioohit caannĩ?’
LUK.16.6	“Ẽdẽcĩ aĩ, ‘Baa hacuhani naa boromiilit ꞌmiia hõdẽĩ cĩg ngõõrrõ cĩ olivi.
LUK.16.6	“Nĩngĩtĩ annẽẽkĩ ĩnõõnnõ, ‘Waraga cieeni, au loota hataman nẽ eteheedĩhuu hẽẽn ꞌtur haaga.’
LUK.16.7	“Ma tarĩ ho, ijin umwa ĩĩnnĩk ‘Ma nooyyia baa nii acuhani thõng?’
LUK.16.7	“Ẽdẽcĩ nicciee aĩ, ‘Baa hacuhani naa lohoddwa aalib hõdẽĩ cĩg ꞌgẽẽmẽ.’
LUK.16.7	“Nĩngĩtĩ annẽẽkĩ ĩnõõnnõ, ‘Eri waraga cunni cieeni, teheedĩk ꞌmiiaꞌnya turkiyyio haaga.’
LUK.16.8	“Ma ho, ikia accamana ballioohiti dticciannioohit ꞌcĩ ĩĩn oloꞌngiaahit ko gẽrrẽẽt, ngaatĩ ẽggẽẽꞌnyĩ nẽ ĩdĩman eet ꞌcĩg acuhan ijjio jurrung. Nẽ dĩdĩ, ẽggẽẽnyĩth eeta cĩg looc nicci, ngaatĩ adĩmanĩ ꞌgõõnõgĩ jurrung hĩllõõanit eet cĩg lanyitaak. 
LUK.16.9	Haduhaakuunga, akattiaaĩ baliinit cĩ looc nicci ꞌgõnnaꞌthẽẽt hĩ eet cĩg looc nicci, hátĩ ma edeccia baliiniti cĩ looc nicci, ẽlẽmaakuung hatĩ Nyekuci uduhunit halang ꞌcĩ aalla ooo.
LUK.16.10	“Ẽẽtĩ ꞌcĩ aꞌthũũnnĩ hẽlẽggĩ ꞌcĩg abadtẽc, aꞌthũũnnĩ hatĩ ꞌcĩg mẽẽlĩg buúk. Nẽ ẽẽtĩ ꞌcĩ hõllõngaa aꞌthũũnnĩ ꞌgii ꞌcĩ abadtẽc, hõllõngaa ꞌthẽk hatĩ aꞌthũũnnĩ ꞌcĩ maka buúk. 
LUK.16.11	Má hõllõngaa aꞌthuunnu niig baliinit cĩ looc nicci, nganĩ thĩ hatĩ ꞌcĩ aaꞌnyuung uꞌthuutti baliinit ꞌcĩ ĩĩn dĩdĩ ho? 
LUK.16.12	Má hõllõngaa aꞌthuunnu niig ijjio cĩg eetuk, nganĩ hatĩ ꞌcĩ aaꞌnyuung ijjio ũgĩ hĩĩ cugunnig ko?
LUK.16.13	“Aitiõõ dticciannioohiti ꞌcĩ occa adticanoothĩk makayyiook ꞌramma tõõ. Occa hinnia hatĩ ammĩnan hõdẽẽthõng nẽ ahareek umwa hode occa adticanoothĩk hõdẽẽthõng jurrung nẽ appallaaran umwa. Occa hõllõngaa adticanoothiku niig Nyekuc hĩ ꞌrabbẽẽt hõdẽĩ.”
LUK.16.14	Ma baa athĩhĩ Variꞌtheei thõõth icci ho, iita atararri nẽẽg Yeesu ꞌbuth, hĩnĩngĩtĩ ĩĩn nẽẽg eet ꞌcĩg ammĩnan ꞌrabbẽẽta. 
LUK.16.15	Nĩngĩtĩ annẽẽkĩ Yeesu ĩhõõggõ, “Gõõng ꞌthẽk ngagiit ꞌcĩg athĩngõnyannu ainnu abũnnayyu hẽbẽrẽẽnnĩĩ cĩg eet vẽlẽk. Nẽẽthĩ, aga Nyekuci ꞌthinneeti cugguung. ꞌGii ꞌcĩ tiiri hĩ eeta, ĩĩn ꞌgii ꞌcĩ abathĩ hĩ Nyekuc.”
LUK.16.16	Ma ho, irrioonĩk Yeesu nuyyiook ĩĩnnĩk “Baa udukiaak eet vẽlẽk nyattalĩ cĩ Mũũꞌtha hĩ thõõth cĩ põrõvẽtaaꞌnyanu, ĩꞌthõng hikia Yõaannẽ Batitta. Nganĩngĩtĩ irkiꞌnyia nicciag, nga ꞌthẽk allimanoothĩk eet nyeemuut ꞌcĩ abũnnaa cĩ habuccieet cĩ Nyekuci noho nẽ nga ꞌthẽk attĩman eeta vẽlẽk kõmĩĩtha ngaatĩ occa adukni. 
LUK.16.17	Ammũjĩ ngaatĩ aꞌnginõõꞌthĩ hẽẽtkujjieen hĩ looc hĩllõõan ngaatĩ occa aꞌnginõõꞌthĩ nyamacaar ꞌcĩ abadtẽc cĩ ꞌgaalam ꞌcĩ eheedini nyattalĩ.
LUK.16.18	“Ẽẽtĩ ꞌcĩ õõg ngaa cĩnnĩ nẽ ũꞌthũwana ngaa umwa, adĩman ꞌthẽccan, nẽ ẽẽtĩ ꞌcĩ aꞌthũwan ngaa ꞌcĩ õõg ẽẽtĩ umwaanĩ, adĩman nẽẽ buúk ꞌthẽccan.”
LUK.16.19	Ma nĩngaata, uduhaak Yeesu eet ĩĩnnĩk, “Baa aaĩ ballioohiti umwaa ꞌcĩ ahimit ceremwa ꞌcĩg ꞌrẽggẽẽg ꞌcĩg õkõmĩ gẽrrẽẽt nẽ adak ꞌgẽẽn ꞌcĩ abũnnaa waathinniook vẽlẽk. 
LUK.16.20	Nẽ baa tarĩ, aaĩ hullahaacĩ umwaa ꞌcĩ haĩ Laaꞌtharõ, ꞌcĩ ara ala ꞌgẽẽn hattũũgaa cĩ araan cĩ eet ꞌcĩ ĩĩn ballioohit ko. Baa ĩĩn Laaꞌtharõ eet ꞌcĩ appiik carrahulit ẽlla vẽlẽk habath dtẽc. 
LUK.16.21	Nẽ baa nuun adiim nẽẽ aduk thuruthur ꞌcĩg adhukiaa tẽrẽmẽẽjawa ꞌcĩ aduhẽẽnĩ ẽẽtĩ ꞌcĩ ĩĩn ballioohit ko. Baa tarĩ au ẽdẽlan ũthũrẽẽta carrahulit cĩgĩnnĩg ko buúk nĩngaata.
LUK.16.22	“Ma baa ho, ikia adaak Laaꞌtharõ nẽ iita ootti aajĩlẽẽta ĩnõõnnõ ngaatĩ aayyi Abũrahamĩ. Ma urutaa cĩnnĩ, ikia adaak ballioohiti tĩho buúk nĩngĩtĩ adaiini. 
LUK.16.23	Ma looccaa cĩ daakiahu, ũũk accananĩ nẽẽ gẽrrẽẽt. Ma baa acĩnoothi hẽẽtkujjieen ko, adtuuhothi hinnia Abũrahaamõ ꞌrẽẽna arũmĩ hĩ Laaꞌtharõ. 
LUK.16.24	Nĩngĩtĩ avvõõꞌthĩ nẽẽ Abũrahaamõ annẽẽkĩ, ‘Baaba Abũrahaamõ! Tamaatĩhaa baaĩ nuun! ꞌThõõahaa Laaꞌtharõ hikia hokoleek aꞌthiit maamĩtõõ nẽ ĩdtĩlaneeka ahaat maam halalĩĩthanĩ, hĩnĩngĩtĩ aaburii ꞌgwaa ngaati padtahac.’
LUK.16.25	“Ẽdẽcĩ hinnia Abũrahamĩ ĩnõõnnõ anneek, ‘Ẽlẽ, muhunooth, baa ĩĩnĩ nii eet ꞌcĩ aanytĩhoothihii hẽlẽggĩ ꞌcĩg abũnnaa baa nga arugi nẽ baa accananni Laaꞌtharõ, nẽẽthĩ ꞌyioko, accamanoothĩk nẽẽ ngaati nẽ accananĩĩ niina. 
LUK.16.26	Nẽ nõõ ꞌthẽk dĩdĩ, aaĩ ꞌwoor ꞌcĩ uuthik gẽrrẽẽt hõrggẽẽnaa cĩnaac ꞌcĩ alaammeet, hiittiõõ ẽẽtĩ ꞌcĩ occa aku nĩĩca hode ĩĩcĩ tõõ.’
LUK.16.27	“Ẽdẽcĩ hinnia ballioohiti aĩ, ‘Má aaĩ nohotaa baaba, hammaannikiina, ꞌthooĩhaa Laaꞌtharõ hũũk õlõõ cĩ baaba, 
LUK.16.28	hĩnĩngĩtĩ haꞌnyahi ꞌgotoonoga ꞌtur õlõ. Aꞌnyĩĩk nuun hũũk hirrioonik ĩhõõggõ, hátĩ hiittiõõ hõllõngaa au nẽẽg buúk ngaatĩ ꞌcannaanõ ho.’
LUK.16.29	“Ẽdẽcĩ Abũrahamĩ anneek, ‘Aꞌnyĩĩk ꞌgotoonogu hitigiilito thooꞌthiok baag ẽhẽẽd Mũũꞌtha hĩ põrõvẽtaaꞌnya, aꞌnyĩĩk thooꞌthiok tĩko hirrioottĩk ĩhõõggõ.’
LUK.16.30	“Nĩngĩtĩ annẽẽkĩ ballioohiti Abũrahaamõ, ‘Aitiõõ hõllõngaa occa aaĩ nohotaa nyakangaan, hĩĩ ꞌcĩ õkõ aduhaakĩ ẽẽtĩ umwaa ꞌcĩ adaak ẽlẽk ĩhõõggõ, occa ũũnnĩk nẽẽg ꞌgõõl cĩ ꞌthẽccanẽẽt cĩggĩĩng.’
LUK.16.31	“Anneek hinnia Abũrahamĩ ĩnõõnnõ, ‘Má hõllõngaa athĩhĩ nẽẽg thõõth cĩ Mũũꞌtha hĩ cĩ põrõvẽtaaꞌnyanu, aalla ꞌthẽk hatĩ hõllõngaa athĩknĩ noho, tananga hĩꞌthõõĩ ẽẽtĩ ꞌcĩ adaak ẽlẽk.’ ”
LUK.17.1	Baa aduhaak Yeesu nuyyiook cĩgĩnnĩg anneek, “Aattĩg ꞌthẽk hatĩ gõõng hẽlẽggĩ ꞌcĩg aaꞌnyĩk eet hĩdĩmanit ꞌthẽccan. Nẽẽthĩ, uuki hatĩ ẽẽtĩ ꞌcĩ allabeek ꞌgõõnõgĩ hẽꞌthẽcattõõ. 
LUK.17.2	Occa mẽẽn ngaatĩ ẽcẽbõõthĩkĩ ĩnõõnnõ hirriaaĩ iꞌnyiaawa nẽ udhuhoothĩk bũlũcatõõ, hĩllõõan ngaatĩ allabẽẽkĩ nẽẽ ꞌgõõnõgĩ ꞌthẽccan. 
LUK.17.3	Ebehit eleeti cugguung jurrung.
LUK.17.3	“Nẽ má adĩman ꞌgotonu ꞌthẽccan, ꞌgerenyeek. Nẽ má ũtũngeek ꞌthẽccan cĩnnĩ ho, tamaatĩk ĩnõõnnõ. 
LUK.17.4	Má adĩmannii ꞌgotonu ꞌbuth tabattĩ tũkĩramma kõr hõdẽẽthõng nẽ õbõda tabattĩ tũkĩramma aku anneeki ‘Hẽꞌthẽcana, tamaatĩhaanĩ,’ tamaatĩk ĩnõõnnõ.”
LUK.17.5	Nĩngĩtĩ alaĩ ꞌthooyyiaha Yeesu annẽẽkĩ, “Makayyioohit, ꞌtõõr baaĩ nuun lemiinit cĩnaang hĩĩ maka!”
LUK.17.6	Ẽdẽcĩ Yeesu ĩhõõggõ anneek, “ꞌYioko ꞌthẽk hĩĩ ꞌcĩ aꞌnyaku lemiinit ꞌcĩ hidici ꞌcĩ ĩĩkĩ hinyomooc ꞌcĩ mĩllĩꞌnyĩ, occa ꞌthẽk uuluyyu ngaatĩ anneeku ꞌmũũnĩc nicci, ‘ꞌButtannia bĩĩt tiboolanĩ bũlũcatõõ.’ Occa ꞌthẽk athiknuunga.”
LUK.17.7	Ma ho, ijin Yeesu ꞌthooyyiak cĩggĩĩng ĩĩnnĩk, “ꞌYioko hĩĩ ꞌcĩ aꞌnyahĩ ẽẽtĩ umwaa hõrggẽẽnaa cunuung dticciannioohit ꞌcĩ akannĩ manatõõ, hode ꞌcĩ ũũha hẽlẽggĩ, ĩcca occa anneek ĩnõõnnõ hatĩ õbõda, ‘Deccia ijjia hudukto?’ 
LUK.17.8	Ĩcca occa nõõ hõllõngaa anneek, ‘Kũmaneeka nõõ ꞌgẽẽn nẽ ẽrẽẽõ nga haduhi, nẽẽthĩ hatĩ ikia uduho niina?’ 
LUK.17.9	Occa hõllõngaa atalĩ nẽẽ dticciannioohit tĩho ngaatĩ adticanĩ dtiic ꞌcĩ hatĩ adukiaak ko? 
LUK.17.10	Nẽ niig buúk, ma idticattu dtiic vẽlẽk ꞌcĩ baa adukiaakuunga, ĩĩtõ, ‘Hĩĩgĩnna naag dticcianniook haaga, hadticanna ꞌgii ꞌcĩ adukiaakeeta.’ ”
LUK.17.11	Ma ho, ĩtĩnga Yeesu ũũk ĩĩcĩ ꞌJeruꞌthalẽmĩ, ẽdẽcĩ lõkõõrĩ cĩ Thamaria hĩ ꞌGalileea. 
LUK.17.12	Ma õkõ aduhun õlõ umwa ho, ammũdoothĩk hinnia eet õmmõtõ ꞌcĩg adak helleggeri. Baa abĩllaa eeta tĩko ꞌrẽẽna 
LUK.17.13	nẽ utuvvuyyiõõ moloohaa cobbi ĩĩtõ, “Yeesu, Makayyioohit, tamaatĩheeta!”
LUK.17.14	Ma acĩn Yeesu ĩhõõggõ ho, ĩĩnnĩk, “Õõt etereꞌthieek paadĩrꞌnya eleeti cugguung.” Ma baa õõta, iꞌnginõõthĩ helleggeri eleetini noho matadaꞌnyak hũbũttaathõ nẽẽg vẽlẽk lõꞌngõõc.
LUK.17.15	Ma adtuuha umwaa ngaatĩ abũnnayyĩ ho, õbõda ĩdĩhĩtha Nyekuc ꞌjieena moloohaa cobbi. 
LUK.17.16	Nĩngĩtĩ aku ẽttẽẽdĩ looc ꞌthõõnĩĩ cĩg Yeesu nẽ atal ĩnõõnnõ gẽrrẽẽt. Nẽ baa ĩĩn ẽẽtĩ tĩho eet cĩ looc cĩ Thamaria.
LUK.17.17	Ma nĩngaata, ijin Yeesu ĩhõõggõ ĩĩnnĩk, “Hõllõngaa nooyyia hatĩ ĩĩn eeta ꞌcĩg eelliaa ho õmmõtõ? Õõt tũrkũwwec ĩĩna? 
LUK.17.18	Inni hĩĩ eet cĩ looc cĩ ꞌrĩĩng dioo, ꞌcĩ õbõda aku anneek Nyekuc ĩlaallẽ ho?” 
LUK.17.19	Nĩngĩtĩ annẽẽkĩ Yeesu eet nicci, “Ẽlẽ, tĩnga bĩtõ, aaꞌnyi lemiiniti cunni bũna.”
LUK.17.20	Ma ho, ijinit Variꞌtheei ũgẽẽgĩ Yeesu kõr ꞌcĩ occa hatĩ akuuni habuccieet cĩ Nyekuci. Ẽdẽcĩ nẽẽ ĩhõõggõ anneek, “Aitiõõ habuccieet cĩ Nyekuci hõllõngaa aku ꞌgõõlaa ꞌcĩ occa acinnu niiga, 
LUK.17.21	hode ꞌgõõlaa ꞌcĩ aĩnnĩ eeta, ‘Habuccieet cĩ Nyekuci cieeni,’ hode ‘Habuccieet cĩ Nyekuci caanĩ,’ hĩnĩngĩtĩ aau habuccieet cĩ Nyekuci hĩ ngagiit ngaati ẽlẽk.”
LUK.17.22	Nĩngĩtĩ aduhaakĩ Yeesu nuyyiook annẽẽkĩ, “Au hatĩ waathinniooha ꞌcĩg adiim acinnu Ngeertĩ Eeto, nẽẽthĩ hinnia, aitiõõ hatĩ hõllõngaa acinnu. 
LUK.17.23	Nẽ hatĩ ma anneekuung eeta, ‘Ĩnõõnnõ caanĩ!’ Hode, ‘Ĩnõõnnõ cieeni!’ Ma hanũooꞌthu ĩhõõggõ. 
LUK.17.24	Hĩnĩngĩtĩ aaĩ hatĩ kõrra ꞌcĩ akuuni Ngeertĩ Eeto hĩ tammu ꞌcĩ ammadĩ nẽ ũttũhũl hẽẽtkujjieen hĩ looc vẽlẽk. 
LUK.17.25	Nẽẽthĩ, nga hĩdĩmanĩ thõõth cieeni, accananni nõõ hatĩ nẽẽ gẽrrẽẽt nẽ ũtũbũrĩt eeta cĩg irkiꞌnyia niccig.
LUK.17.26	“Ma ikia Ngeertĩ Eeto, aaĩ hatĩ hĩ waathinniooha baag Nõõa. 
LUK.17.27	Baa attumanni eeta ara aduhi, ahũdĩ, nẽ ũꞌthũwattõõ ĩꞌthõng kõr baa adukni Nõõa haahũl nẽ iita ucuddia maama ĩhõõggõ vẽlẽk hĩ lõõcĩ ꞌthĩĩ.
LUK.17.28	“Baa aaĩ noho buúk, korriook baag Lõõtĩ. Baa ꞌthẽk ara eeta duhẽẽnĩt hĩ hũdẽẽnĩt, hĩ tũũnyẽnĩt, hĩ kanniinit hĩ tehenyiinit. 
LUK.17.29	Ma baa kõr ꞌcĩ ĩꞌngaannĩ Lõõtĩ ꞌThõõdõma ho, udhukia ꞌgwaa ꞌcĩ aaburii padtahac hẽẽtahujjieen nẽ ũtũũth ĩhõõggõ vẽlẽk hĩĩ lõõcĩ ꞌthĩĩ.
LUK.17.30	“Aaĩ ꞌthẽk hatĩ hoti buúk kõr ꞌcĩ uppwaannanĩ Ngeertĩ Eeto. 
LUK.17.31	Kõr tĩho, aꞌnyĩĩk eet ꞌcĩ aaĩ ꞌcieethaa cĩnnĩ lokora, hiittiõõ hõllõngaa allũũcĩ aĩ hũũk hittiha ijjio ꞌcieetõõ. Noho buúk, aꞌnyĩĩk eet ꞌcĩ aaĩ manatõõ hiittiõõ hõllõngaa obodeek ꞌgiimwa õlõ. 
LUK.17.32	Ummuhuttooth thõõth cĩ ngaa cĩ Lõõtĩ! 
LUK.17.33	Ẽẽtĩ ꞌcĩ attĩman aĩ hũꞌthũũtĩ rũgẽt cĩnnĩ, adhuheek hatĩ tuu nẽ ẽẽtĩ ꞌcĩ adhuheek rũgẽt cĩnnĩ tuu, aꞌthũũnnĩ hatĩnĩ. 
LUK.17.34	Haduhaakuunga, eeta ꞌramma ꞌcĩg oogin ꞌrõõha hõdẽẽthõng baalin niccia, õkõõĩ hatĩ Makayyioohiti hõdẽẽthõng nẽ ũtũngoothĩk umwaanĩ. 
LUK.17.35	Nẽ ngaaĩ ꞌramma ꞌcĩg ereki ngaatĩ hõdẽẽthõng, õkõõĩ hatĩ Makayyioohiti hõdẽĩ nẽ ũtũngoothĩk umwaanĩ. 
LUK.17.36	Ma aattĩg hatĩ eeta ꞌramma manatõõ, õkõõĩ hatĩ Makayyioohiti hõdẽĩ nẽ ũtũngeek umwa.”
LUK.17.37	Nĩngĩtĩ ajini nuyyiooha annẽẽkĩ, “Adĩmanni hatĩ thõõth ciee ngaana Makayyioohit?”
LUK.17.37	Ẽdẽcĩ Yeesu anneek, “Ngaatĩ adaaknĩ ẽẽtĩ, alũtoothĩk ꞌthẽk hatĩ hodobwaana.”
LUK.18.1	Nĩngĩtĩ aduhaakĩ Yeesu nuyyiook cĩgĩnnĩg thõõth ꞌcĩ awantoothĩk ko, hẽtẽrẽth ĩhõõggõ hatĩ gõõng halayyio ooo nẽ iittiõõ hõllõngaa ũũnnĩk laiinit. 
LUK.18.2	Baa aduhaak nẽẽ ĩhõõggõ anneek, “Baa aaĩ ꞌgaadĩ umwaa ꞌtaaũnaa umwaanĩ ꞌcĩ hõllõngaa itieelli Nyekuc nẽ hõllõngaa aallak eeta. 
LUK.18.3	Nẽ baa aaĩ ngaatĩbõyyĩ umwaa ꞌtaaũnaa tĩho buúk, ꞌcĩ õkõ ĩĩlaleek ꞌgaadĩ anneek, ‘Kũmaneeka baaĩ nuun thõõth ꞌcĩ abĩlla ẽẽtĩ ho.’
LUK.18.4	“Abũrĩ hinnia nõõ ꞌgaadĩ ngaatĩ ẽẽlĩ ĩnõõnnõ. Ma uruta ꞌrĩng, ikia ummuk ĩĩ, ‘Tananga aitiõõ naa hõllõngaa hiteelli Nyekuc, hode haallahi eeta, 
LUK.18.5	ĩꞌnya hũkũmaneek thõõth cĩ ngaatĩbõyyĩ icci, hátĩ hiittiõõ hõllõngaa ara aku accananĩ!’ ”
LUK.18.6	Nĩngĩtĩ annẽẽkĩ Makayyioohiti nuyyiook cĩgĩnnĩg, “Ĩthĩhĩt thĩ dako nõõ thõõth ꞌcĩ aduha ꞌgaadĩ ꞌcĩ ĩĩn ꞌloorriahit ko. 
LUK.18.7	Ĩcca occa ꞌthẽk hõllõngaa ẽẽl Nyekuci eet cĩgĩnnĩg ꞌcĩg ẽbẽra nẽẽ ẽlẽk, ꞌcĩg ĩĩlaleek ĩnõõnnõ baalin hĩ waathĩn? Ara occa hatĩ iiggiaeek ĩhõõggõ tuu? 
LUK.18.8	Haduhaakuunga, aaꞌnyĩk ꞌthẽk hatĩ nẽẽ ĩhõõggõ hummuddia eliinit hĩdĩĩkoothong. ꞌYioko occa ꞌthẽk hatĩ ma õbõda Ngeertĩ Eeto, ammũdaak occa ꞌthẽk hatĩ lemiinit loota nĩnga?”
LUK.18.9	Baa aduhaak Yeesu ꞌlimman ꞌcĩ awantoothĩk eet ꞌcĩg ammuk aĩ habũnnayya nẽ atararri ꞌgõõnõgĩ ũgĩ anneek, 
LUK.18.10	“Baa aattĩg eeta ꞌramma ꞌcĩg õõ alayyi ꞌCieethaa cĩ Nyekuci. Baa ĩĩn hõdẽĩ Variꞌtheenit nẽ ĩĩ umwaa luttioohit cĩ occoro. 
LUK.18.11	Õkõ alayyi Variꞌtheeniti ꞌjieena aĩ, ‘Nyekuc, hanneekii ĩlaallẽ, hĩnĩngĩtĩ aitiõõ naa hõllõngaa haaĩ hĩ eeta ũgẽẽgĩ. Aitiõõ naa hõllõngaa hĩgõrꞌthĩ nẽ hõllõngaa hĩĩnĩ lobolobbiaahit nẽ hõllõngaa hattihi ngaaĩ cĩg eetuk nẽ tarĩ hõllõngaa ꞌthẽk haaĩ hĩ luttioohiti cĩ occoro ho. 
LUK.18.12	Hẽdẽta naa ẽlẽ caannĩ ꞌgẽẽna waathinniook ꞌramma lomidikaawa hõdẽẽthõng. Nẽ tarĩ, hẽꞌngẽraakii ꞌgii ꞌcĩ abadtẽc hõdõõkõthĩ, hatĩ hammũda.’
LUK.18.13	“Baa hinnia abĩllaa luttioohiti cĩ occoro ho ꞌrẽẽna, akannĩ hẽbẽrĩ looc, hĩnĩngĩtĩ aga ngaatĩ ĩĩnĩ ꞌthẽccannioohit ꞌcĩ hõllõngaa occa ũũppan ngaatĩ acĩnõõꞌthĩ hẽẽtkujjieen. Nĩngĩtĩ ĩddaaĩ ĩyyõ nẽ alaõ ĩĩ, ‘Nyekuc, tamaatĩhaa nganĩĩt ꞌthẽccannioohit.’ ”
LUK.18.14	Ma ho, uduha Yeesu ĩĩ, “Haduhaakuung dĩdĩ, luttioohit cĩ occoro ho ꞌcĩ aku accamana Nyekuci, baa ikia õbõdõõthĩ ĩĩcĩ olu hĩllõõan Variꞌtheenit. Hĩnĩngĩtĩ ẽẽtĩ ꞌcĩ õdõng ẽlẽ cĩnnĩ ꞌgoonoginni vẽlẽk, arritanniaak hatĩ looc nẽ ẽẽtĩ ꞌcĩ arritan ẽlẽ cĩnnĩ, odoꞌngi hatĩnĩ.”
LUK.18.15	Baa aꞌnyahaak eeta Yeesu lõhõlĩ ꞌcĩg hidicig hikia huhum nẽẽnĩ. Ma baa adtuuha nuyyiooha ho, eggerenyteek ĩhõõggõ hoboddi lõhõlĩ. 
LUK.18.16	Aũ hinnia Yeesu lõhõlĩ nẽ ĩĩ, “Aanytĩk lõhõlĩ ꞌcĩg hidicig ko hiita hĩ nganĩĩta, ma halaammu, hĩnĩngĩtĩ ĩĩn habuccieet cĩ Nyekuci cĩ eet ꞌcĩg aattĩg hĩ ꞌyioko nẽẽg ko. 
LUK.18.17	Haduhaakuung dĩdĩ, ẽẽtĩ ꞌcĩ hõllõngaa ẽlẽmĩ habuccieet cĩ Nyekuci hĩ lohollia cieegi, aitiõõ hatĩ nẽẽ hõllõngaa aduhun habuccieet cĩ Nyekuci ũdũt.”
LUK.18.18	Ma ho, ijin ꞌgaalacĩ umwaa Yeesu ĩĩnnĩk, “ꞌLimmannioohit ꞌcĩ abũnnaa, ne occa ꞌcĩ adiim hadĩmani naa, hátĩ hũmmũda rũgẽt ꞌcĩ aalla ũdũt?”
LUK.18.19	Ẽdẽcĩ Yeesu anneek, “Inni tũvvaa nii nganĩĩt ĩnnĩhaa habũnna ho? Nyekuc dioo ꞌcĩ abũnnaa. 
LUK.18.20	Hõllõngaa aga nii tilooinit ꞌcĩ aĩ, ‘Ma hattihi ngaa cĩ eet umwa, ma haruhi, ma hĩgõrꞌthĩ, ma haddangaahi, tingõlĩ maaꞌnyu hĩ ngaanu!’ ”
LUK.18.21	Ẽdẽcĩ hinnia ꞌgaalacĩ nicciee aĩ, “Hũnũũhĩha naa ngaatĩ haꞌthũũnnĩ thooꞌthiok iccig vẽlẽk nganĩngĩtĩ hĩĩnnĩ hĩdĩca.”
LUK.18.22	Ma baa athĩhĩ Yeesu thõõth icci ho, ikia uduhaak ĩnõõnnõ ĩĩnnĩk, “Nga thĩ aitioonni nganiit ꞌgii hõdẽẽthõng tõõ, bĩĩt tũũõĩ ꞌgii vẽlẽk ꞌcĩ aꞌnyahi nẽ eꞌngereehu hullaha ꞌrabbẽẽta, nẽẽthĩ, ikia ũnũaa nganĩĩta nẽ hatĩ aꞌnyahu baliinit hẽẽtahujjieen.”
LUK.18.23	Ma athĩhĩ ꞌgaalacĩ ciee thõõth icci ho, ikia õmõthĩ gẽrrẽẽt, hĩnĩngĩtĩ baa ĩĩn nẽẽ eet ꞌcĩ aballi gẽrrẽẽt.
LUK.18.24	Nĩngĩtĩ acĩnĩ Yeesu ĩnõõnnõ noho nẽ ĩĩ, “Hõlõ õkõm ngaatĩ occa adukni ballioohiti habuccieet cĩ Nyekuci! 
LUK.18.25	Dĩdĩ, mẽẽn ngaatĩ occa adukni nyaakaalĩ hutuli aagõõng lĩbbĩraaõ, hĩllõõan ngaatĩ occa adukni ballioohiti habuccieet cĩ Nyekuci.”
LUK.18.26	Nĩngĩtĩ ajini eeta ꞌcĩg baag aattĩg nĩngaata Yeesu annẽẽkĩ, “Eet occa thĩ hatĩ ꞌcĩg aattĩg hutuno ꞌcĩg occa eelliaa?”
LUK.18.27	Ẽdẽca Yeesu aĩ, “ꞌGii ꞌcĩ aꞌnyaman eet, ũũlũ Nyekuci.”
LUK.18.28	Ma ho, ijin Pẽẽtũrũ ĩnõõnnõ ĩĩnnĩk, “Ma ꞌyioko naag ꞌcĩg hũtũngteeha ꞌgii vẽlẽk nẽ hunuyyi nganiit ko?”
LUK.18.29	Ẽdẽcĩ Yeesu ĩhõõggõ anneek, “Haduhaakuung dĩdĩ, ẽẽtĩ umwaa ꞌcĩ ũtũngeek õlõ cĩnnĩ, hode ngaa cĩnnĩ, hode ꞌgõtõõnõgĩ, hode aattĩnnĩ hĩ maaꞌnyĩ, hode lõhõlĩ cĩgĩnnĩg, hĩnĩngĩtĩ habuccieet cĩ Nyekuci, 
LUK.18.30	aaꞌnyĩhoothĩk hatĩ hẽlẽggĩ ꞌcĩg ĩllõõan loota nĩnga. Aaꞌnyĩhoothĩk hatĩ ĩnõõnnõ rũgẽtĩ ꞌcĩ aalla ũdũt hẽẽtahujjieen.”
LUK.18.31	Ma ho, ũũhĩ Yeesu nuyyiook cĩgĩnnĩg ngadiiha nẽ ĩĩnnĩk, “Hõõ ꞌyioko hatĩ naag ꞌJeruꞌthalẽma nẽ õõ hatĩ edeeꞌnyia thooꞌthioha vẽlẽk baag ẽhẽẽd põrõvẽtaaꞌnya, hĩnĩngĩtĩ Ngeertĩ Eeto ĩĩca. 
LUK.18.32	Aaꞌnyĩhoothĩk hatĩ nẽẽ eet ꞌcĩg hõllõngaa ĩĩn ꞌJudeei. Uuk hatĩ nẽẽg ĩnõõnnõ nẽ odoomito nẽ uttuurrik ammũta nẽ uruhit hadaak. 
LUK.18.33	Ma hatĩ urutaa cĩ waathinniook iyyio, arũgna hatĩ nẽẽ daahĩtha.”
LUK.18.34	Baa hõllõngaa aga nuyyiooha thõõth ꞌcĩ õthõõth Yeesu ho, hĩnĩngĩtĩ baa ammiꞌthi thõõth ciee hĩ ĩhõõggõ.
LUK.18.35	Ma baa õbõktõ Yeesu hĩ ꞌJeriko, baa aaĩ rubenniaahiti umwaa ꞌcĩ ala eet ꞌgõõla ngadiiha. 
LUK.18.36	Ma baa athĩhĩ nẽẽ lothippit ꞌcĩ õvvõ ho, ijin eet ĩĩnnĩk, “Neegi thĩnõ hõlõ?” 
LUK.18.37	Ẽdẽcĩ eeta anneek, “Yeesu ꞌcĩ Naaꞌtharẽtĩ ꞌcĩ õkõ ho.”
LUK.18.38	Ma athĩhĩ rubenniaahiti nicciee ho, ũtũvvõ ĩĩ, “Yeesu, Ngeertĩ Daavide,
LUK.18.39	Eggerꞌnyeek hinnia eeta ꞌcĩg uwwattĩ ĩnõõnnõ anneek ꞌjaahõ. Ẽggẽrẽny hinnia gẽrrẽẽt aĩ, “Ngeertĩ Daavide, tamaatĩhaanĩ!”
LUK.18.40	Ma ho, ĩbĩl Yeesu nĩngĩtĩ aduhaakĩ eet haꞌnyakta ĩnõõnnõ. Ma baa aꞌnyakiaa ho, ijin Yeesu ĩnõõnnõ ĩĩnnĩk, 
LUK.18.41	“Ne ꞌcĩ adiimmaa nii nganĩĩt hadĩmaneehi?”
LUK.18.41	Ẽdẽcĩ nẽẽ aĩ, “Makayyioohit, hadiimi hacĩnĩ.”
LUK.18.42	Nĩngĩtĩ annẽẽkĩ Yeesu ĩnõõnnõ, “Cĩnĩ. Aaꞌnyi lemiiniti cunni bũna.”
LUK.18.43	Ma hĩdĩĩkoothong ĩcĩnĩ ẽẽtĩ nicciee nĩĩcĩ noho nẽ ũnũ Yeesu ĩdĩhĩthõõthĩ Nyekuc. Ma baa acĩn eeta vẽlẽk ko, idihiꞌthiõõthĩ nẽẽg buúk Nyekuc.
LUK.19.1	Ma baa uppwaanĩ Yeesu ꞌJeriko nẽ ũũk õtõ ꞌtaaũnatõõ, 
LUK.19.2	baa aaĩ eet umwaa ꞌcĩ haĩ ꞌThakeeo ꞌcĩ ĩĩn makayyioohit cĩ luttiook cĩg occoro. Baa ĩĩn nẽẽ eet ꞌcĩ aballi gẽrrẽẽt. 
LUK.19.3	Baa adiim acĩn nẽẽ Yeesu, nẽẽthĩ hinnia, ahaca huturꞌthẽẽta, hĩnĩngĩtĩ baa maka lothippiti gẽrrẽẽt. 
LUK.19.4	Nĩngĩtĩ avviri õkõõĩ ĩĩcĩ oou nẽ ũũk õtõd hẽẽt, hátĩ hĩcĩn Yeesu, hĩnĩngĩtĩ baa õkõ Yeesu ĩĩcĩ ꞌgõõl tĩho.
LUK.19.5	Ma baa õdõlan Yeesu ngaatĩho ho, acĩnoothi hinnia ꞌThakeeo hẽẽta lokora. Nĩngĩtĩ õthõõthĩkĩ annẽẽkĩ, “ꞌThakeeo, luuccia hataman, hõkõ aattĩ haaĩ naa õlõõ cunni kõr nicci.” 
LUK.19.6	Nĩngĩtĩ alluuccianĩ ꞌThakeeo hĩdĩĩkoothong nẽ ikia ĩꞌtha Yeesu taliitta.
LUK.19.7	Ma acĩn eeta vẽlẽk ꞌcĩg baag aattĩg nĩngaata, ngaatĩ ĩꞌthaaõnĩ Yeesu hĩ ꞌThakeeo ho, adahit ngunungunu ĩĩtõ, “Õkõ bẽrẽ Yeesu õlõõ cĩ ꞌthẽccanniookto.”
LUK.19.8	Ma urutaa cĩnnĩ, ĩtĩnga ꞌThakeeo ĩĩnnĩk Yeesu, “Makayyioohit, kõr nicci, hẽꞌngẽraahi hatĩ naa hullaha ijjio cĩgannĩg hõrggẽẽna nẽ má baa hõmmõdanaa eet umwa ꞌrabbẽẽta, hadũmani hatĩ ĩnõõnnõ tabattĩ ꞌwec.”
LUK.19.9	Nĩngĩtĩ õthõõthĩ Yeesu aĩnnĩ, “Ikia elliaanĩtĩ kõr icci ꞌcieethaa cĩ, hĩnĩngĩtĩ ĩĩn ẽẽtĩ ciee buúk ngeertĩ Abũrahamĩ. 
LUK.19.10	Baa hakuu naa Ngeertĩ Eeto hikia hidiima nẽ hẽẽla eet ꞌcĩg iꞌngittõõthĩ.”
LUK.19.11	Ma baa nga athĩhĩ eeta thõõth icci, ikia uduhaak Yeesu ĩhõõggõ thõõth ꞌcĩ awantoothĩk, hĩnĩngĩtĩ baa õbõktõ nẽẽ hĩ ꞌJeruꞌthalẽm nẽ baa ammuhuneek eeta aĩ, õkõ hatĩ edeeꞌnyia habuccieet cĩ Nyekuci nĩĩcĩ noho. 
LUK.19.12	Baa aduhaak nẽẽ ĩhõõggõ anneek, “Baa aaĩ eet umwaa ꞌcĩ ĩĩn ngeertĩ habuuo ꞌcĩ baa õkõ ĩĩcĩ looc ꞌcĩ ꞌrẽẽnĩ, hũũk hĩĩ habu nẽ õbõda. 
LUK.19.13	Ma baa õbõhĩ ĩtĩnga, ũtũvvũ dticcianniook cĩgĩnnĩg õmmõtõ nẽ aaꞌnyĩk ĩhõõggõ hõdẽĩ hõdẽĩ ꞌrabbẽẽt ꞌcĩg mẽẽlĩg
LUK.19.14	“Baa ammũdeek hinnia abũrĩ eeta ĩnõõnnõ ngaatĩ ĩĩnĩ habu, nĩngĩtĩ ĩꞌthõõĩ nyeemuut hũũk ĩĩcĩ oou anneek, ‘Hõllõngaa hadiimma naag eet icci hĩĩ habu cĩnaang.’
LUK.19.15	“Ũũk nẽẽꞌthẽk ĩĩ ẽẽtĩ ciee habu, nĩngĩtĩ õbõdaanĩ õlõ. Ma ho, ikia ũtũvvũ dticcianniook baag aaꞌnyĩk nẽẽ ꞌrabbẽẽt, hũmmũda hatĩ má ittoorri ꞌrabbẽẽta.
LUK.19.16	“Baa aku aduhaak ꞌcĩ oou ĩnõõnnõ anneek, ‘Makayyioohit, ĩttõõrĩ ꞌrabbaacit baa nunni aꞌnyaha ꞌrabbẽẽt ũgĩ õmmõtõ.’
LUK.19.17	“Ẽdẽcĩ makayyioohiti cĩnnĩ ho anneek, ‘Idticanuu jurrung ẽlẽ. Nẽ hĩnĩngĩtĩ ĩĩnĩ eet ꞌcĩ aꞌthũũnnĩ ꞌgii ꞌcĩ hidici, iinu hatĩ eet ꞌcĩ aggami ꞌtaaũnniook õmmõtõ.’
LUK.19.18	“Ma ho, ikia dticciannioohiti ꞌcĩ anũẽẽkĩ nẽ ĩĩ, ‘Makayyioohit, ĩttõõrĩ ꞌrabbaacit baa nunni aꞌnyaha ꞌgõõnõgĩ ꞌtur.’
LUK.19.19	“Ẽdẽcĩ makayyioohiti aĩ, ‘ꞌGaam nii ꞌtaaũnniook ꞌtur.’
LUK.19.20	“Ma tarĩ ho, ikia dticciannioohiti umwaa tarĩ nẽ ĩĩ, ‘Makayyioohit, ꞌrabbaacit baa nunni cieeni, baa hitiangithi locoburoatõõ. 
LUK.19.21	Baa hiteellinnii, hĩnĩngĩtĩ ĩĩnĩ eet ꞌcĩ okomi kak. Ĩĩnĩ eet ꞌcĩ adiim õkõõĩ hẽlẽggĩ ꞌcĩg hõllõngaa ĩĩn cugunnig nẽ tarĩ, ĩĩnĩ eet ꞌcĩ adiim ajanni ngaatĩ nga katõõĩ.’
LUK.19.22	“Ẽdẽcĩ Makayyioohit anneek, ‘Nii tahahaacĩ cieeni, etteedihuu nii ẽlẽ cunni thõõth ẽmmẽn thõõthaa ꞌcĩ aduha hataa. Má aga nii ngaatĩ hĩĩnnĩ naa eet ꞌcĩ hokomi kak nẽ hĩĩna eet ꞌcĩ hõkõõyyĩ hẽlẽggĩ ꞌcĩg hõllõngaa ĩĩn cĩgannĩg nẽ hajanõ ngaatĩ nga hakatõõĩ, 
LUK.19.23	nẽ baa hõllõngaa aarihi ꞌrabbaacit caannĩ ꞌbẽẽngĩatõõ inni? Occa ꞌyioko hũmmũdaaha ĩttõõrĩ.’
LUK.19.24	“Nĩngĩtĩ annẽẽkĩ eet ꞌcĩg baag abĩlĩ nĩngaata, ‘Aggamta eet icci ꞌrabbaacit nẽ aanytĩhu eet ꞌcĩ aꞌnyak õmmõtõ hata.’
LUK.19.25	“Ẽdẽcĩ hinnia eeta tĩko anneek, ‘Makayyioohit, ma tarĩ aꞌnyak ꞌcĩ umwa ho õmmõtõ ẽlẽk ko!’
LUK.19.26	“Ẽdẽcĩ makayyioohiti anneek, ‘Ẽẽtĩ ꞌcĩ aꞌnyak ꞌgii ꞌcĩ abadtẽc, aaꞌnyĩhoothĩk hatĩ ꞌgii ꞌcĩ maka nẽ ẽẽtĩ ꞌcĩ hiꞌthihi ꞌgiimwa, aggammiaa hatĩ ꞌgii ꞌcĩ abadtẽc ꞌcĩ aꞌnyak nẽẽ haau athĩnĩĩ ꞌtẽl. 
LUK.19.27	Aꞌnyakta thĩ mĩrõk cĩgannĩg ꞌcĩg hõllõngaa adiimma hĩĩ habu haggam ĩhõõggõ ho ngaati nẽ uruktu hẽbẽrẽẽnnĩĩ cĩgannĩg.’ ”
LUK.19.28	Ma baa ẽdẽcaak Yeesu ngaatĩ aduhaanĩ thõõth icci, ĩtĩnga ũũk ĩĩcĩ ꞌJeruꞌthalẽmĩ. 
LUK.19.29	Ma baa õbõktõ hĩ olooyyiok ꞌcĩg haĩ Bẽthvaje hĩ Bẽthani, Muuraa ꞌcĩ avvĩ eeta anneek Oliv, ĩꞌthõ nuyyiook ꞌramma anneek, 
LUK.19.30	“Õõt õlõõ ꞌcĩ obohoonnu ho nẽ ma uduhuttu, ammũdoothiku hatĩ thigir ꞌcĩ hidici ꞌcĩ nga hõtõõĩ eet umwaa ũdũt ecebbi nĩngaata. Õõkta nẽ aꞌnyaktaau ngaati. 
LUK.19.31	Nẽ má ajinnuung eet umwaa anneekuung, ‘Õõgannu inni?’ Ĩĩttĩk, ‘Adiim Makayyioohiti.’ ”
LUK.19.32	Ma baa õõ nuyyiooha tĩko ho, ammũdoothĩk ꞌthẽk aaĩ hĩaa adukiaak ĩhõõggõ. 
LUK.19.33	Ma aĩ hõõgtawa ho, ajin hinnia maajihi thigiirak ĩhõõggõ anneek, “Õõgannu thigir inni?”
LUK.19.34	Ẽdẽcĩ nẽẽg maajihi thigiirak ko anneek, “Adiim Makayyioohiti.”
LUK.19.35	Nĩngĩtĩ aꞌnyahõõthĩkĩ nẽẽg Yeesu nẽ arrik ceremwa cĩggĩĩng bahuuca nẽ odongteek Yeesu hataadoothĩk. 
LUK.19.36	Ma baa iꞌthianaanĩ Yeesu weet ko, iita eteettik eeta ceremwa cĩggĩĩng ꞌgõõlaa ꞌcĩ õkõõĩ nẽẽ ho.
LUK.19.37	Ma baa õdõlan nĩngĩtĩ allũũcẽnĩ ꞌgõõl õkõõĩ Muuraa cĩ Olivi, iꞌthianaaĩ lothippiti cĩ nuyyioohu ubuluthit Nyekuc gẽrrẽẽt taliitta, hĩnĩngĩtĩ thooꞌthiok baag ĩnaat eeta baag adĩman Yeesu. 
LUK.19.38	Baa ebenni nẽẽg aĩ,
LUK.19.38	“Aꞌnyĩĩk Nyekuc haggatan habu ꞌcĩ aku ꞌthaarĩĩ ĩcĩg Makayyiookto!”
LUK.19.38	“Aꞌnyĩĩk bũnnai hĩ bulẽẽnĩt haau hĩ Nyekuc hẽẽtahujjieen!”
LUK.19.39	Aduhaak hinnia Variꞌtheei ũgẽẽgĩ Yeesu lothippitatõõ anneek, “ꞌLimmannioohit, ꞌgerenyeek nuyyiook cugunnig ko hĩjjaaktõ.”
LUK.19.40	Ẽdẽcĩ Yeesu anneek, “Haduhaakuunga, má ĩjjaaktõ nẽẽgĩ, occa hinnia hatĩ ebenni biyyiẽẽna.”
LUK.19.41	Ma baa õbõktõ nẽẽ hĩ ꞌJeruꞌthalẽm nẽ ĩcĩn ꞌtaaũn, ikia utulu, 
LUK.19.42	nẽ õthõõth ĩĩ, “Kõr nicci, aitiõõ eeta cugunnig hõllõngaa aga ꞌgii ꞌcĩ hatĩ aꞌnyahaak ĩhõõggõ ganõn! Nẽ ꞌyioko, aguꞌthi hĩ ĩhõõggõ hẽbẽrẽẽnnĩĩ cĩggĩĩng. 
LUK.19.43	Niig eeta cĩg ꞌJeruꞌthalẽmĩ, aku hatĩ kõrra ꞌcĩ irriamaneekuung ngagiit mĩrõha cugguung nẽ uuktuunga. Irriamaneekuung hatĩ mĩrõha nẽ ũꞌnyũũgĩtõ lõkõrẽẽt vẽlẽk. 
LUK.19.44	Õrrõyõõhaneekuung hatĩ nẽẽg ngagiit looc, hõdẽĩ hĩ lõhõlĩ cugguung vẽlẽk. Hĩnĩngĩtĩ hõllõngaa hatĩ ũũnnĩk mĩrõha cugguung bẽẽ umwa hataadĩ ꞌgoonnia, hĩnĩngĩtĩ hõllõngaa elemmu niig kõr cĩ elliaanĩt cunuung.”
LUK.19.45	Ma nĩngaata, ũũk uduhun Yeesu halang cĩ ꞌCieeth cĩ Nyekuci nẽ itiggiawaak eet ꞌcĩg baag ũũtẽnĩ ijjio battaali. 
LUK.19.46	Nẽ ĩĩnnĩk, “Eheeddi thõõth aĩ, ‘Haĩ ꞌcieeth caannĩ, ꞌCieeth cĩ Laiitto,’
LUK.19.47	Nẽ waathinniook nicciag vẽlẽk, baa gõõng alliman nẽẽ eet ꞌCieethaa cĩ Nyekuci. Adiim hinnia aruk makayyiooha cĩg paadĩrꞌnyaannu hĩ ꞌlimmanniook cĩg nyattaalak, hĩ makayyiook cĩg eetuk ĩnõõnnõ thõng. 
LUK.19.48	Nẽẽthĩ, baa aꞌnyaman ĩhõõggõ ꞌgõõl ꞌcĩ occa aruhi, hĩnĩngĩtĩ baa aalla eeta vẽlẽk nĩngaata athĩhĩ ĩnõõnnõ.
LUK.20.1	Kõr umwa, baa alliman Yeesu eet halaangatõõ cĩ ꞌCieeth cĩ Nyekuci nẽ irrioon nyeemuut ꞌcĩ abũnnaa, baa au makayyiooha cĩg paadĩrꞌnyaannu hĩ ꞌlimmanniook cĩg nyattaalak hĩ nyakangaaꞌnya cĩg eetuk hĩ ĩnõõnnõ, 
LUK.20.2	nẽ ijinit ĩĩttĩk, “Duhaaheet dako jurrung, makaaꞌthĩt tĩhathini ꞌcĩ adticanĩĩ nii thooꞌthiok iccig ko? Nganĩ baa ꞌcĩ aaꞌnyi nganiit makaaꞌthĩt icci ho?”
LUK.20.3	Ẽdẽcĩ Yeesu ĩhõõggõ anneek, “Ĩꞌnya nõõ hijinuung naa buúk ngagiita, uduktaahaangu dako, 
LUK.20.4	aku baa makaaꞌthĩt baa aggamẽẽkĩ Yõaannẽ eet baattithimo hẽẽtahujjieen hode hĩ eeta?”
LUK.20.5	Arumuth hinnia nõõ nẽẽg thõõth ẽmmẽn aĩ, “Má hĩĩttĩk, ‘Aku hẽẽtahujjieen,’ ajinneet hatĩ anneekeet, ‘Nẽ baa hõllõngaa elemmu ĩnõõnnõ inni?’ 
LUK.20.6	Nẽ tarĩ má hĩĩttĩk, ‘Aku hĩ eeta,’ atturreet hatĩ eeta cieeg vẽlẽk biyyiẽẽnĩ, hĩnĩngĩtĩ elemit nẽẽg ngaatĩ ĩĩnnĩ Yõaannẽ põrõvẽtaac.”
LUK.20.7	Nĩngĩtĩ annẽẽkĩ, “Erekeet ꞌgõõl ꞌcĩ baa ammũdaanĩ Yõaannẽ makaaꞌthĩt.”
LUK.20.8	Ma ho, ẽdẽc Yeesu ĩhõõggõ ĩĩnnĩk, “Aitiõõ thĩ ꞌthẽk naa buúk hõllõngaa haduhaakuung ꞌgõõl ꞌcĩ hammũdaanĩ makaaꞌthĩt ꞌcĩ hadĩmanĩĩ hẽlẽggĩ iccig ko.”
LUK.20.9	Nĩngĩtĩ aduhaakĩ Yeesu eet thõõth ꞌcĩ awantoothĩk annẽẽkĩ, “Baa atiboolan ẽẽtĩ umwaa hẽẽn cĩg viinoaak
LUK.20.10	Ma baa ĩĩ korriook cĩg janiittak, ikia ĩꞌthõ nẽẽ dticciannioohit umwa cĩnnĩ, hũũk hũmmũdoothĩk bekiook, hũũk haꞌnyaha viino cĩnnĩ. Õõ hinnia uuk bekiooha dticciannioohit tĩho nẽ itiggiaacõ hõbõdõõthĩ athĩnĩĩ ꞌtẽl. 
LUK.20.11	Ma ho, ikia ĩꞌthõ nẽẽ dticciannioohit umwa tarĩ, õõ tarĩ õmmõg tĩho buúk hĩdĩmanit ꞌbuth nẽ itiggiayyieek mõrõ athĩnĩĩ ꞌtẽl. 
LUK.20.12	Ma tarĩ ho, ĩꞌthõ baattĩ manu dticciannioohit umwa tarĩ. Õõ hinnia uuk tĩho buúk hĩccĩnĩt ngatũbĩ nẽ udhukteek tẽrẽtẽraa cĩ manu.
LUK.20.13	“Nĩngĩtĩ ammuhi baattĩ manu aĩnnĩ, ‘Hogooni occa hutuno hõlõ? Ĩꞌnya da aattĩ hĩꞌthõ loholeec caannĩ dẽẽdẽ ꞌcĩ hammĩnani, horoong hatĩ õõ iꞌngolli ĩnõõnnõ.’
LUK.20.14	“Ma baa adtuuha bekiooha ngeertĩ baattĩ manu ho, urumuthit thõõth ĩĩtõ, ‘Ngeerĩnĩ thĩ aattĩ dẽẽdẽ niccieeni, huruhit ĩnõõnnõ, hátĩ hirigithit mana hĩĩ cĩnaac ũdũt.’ 
LUK.20.15	Nĩngĩtĩ õõĩ ĩnõõnnõ tẽrẽtẽraa cĩ mana cĩ viinoo nẽ uruhit hadaak.
LUK.20.15	“Ma ammuku niig, occa õkõ adahĩ baattĩ manu bekiook iccig ne? 
LUK.20.16	Occa õkõ aruk ĩhõõggõ vẽlẽk nẽ aaꞌnyĩk mana eet ꞌcĩg ꞌrĩĩng hootti.”
LUK.20.16	Ma baa athĩhĩ eeta thõõth icci ho, othoothito ĩĩtõ, “Aitiõõ hatĩ thõõth ciee hõllõngaa aku haau hoti.”
LUK.20.17	Nĩngĩtĩ akannĩ Yeesu eet hẽbẽrĩ ĩꞌthõng nẽ ijin ĩĩnnĩk, “Aduha ꞌBuuhi cĩ Nyekuci ne baa eheeddi aĩ,
LUK.20.17	“ ‘Ĩĩ bẽẽ baa abũrĩ teheꞌnyiooha
LUK.20.17	bẽẽ ꞌcĩ tiiri gẽrrẽẽt’?
LUK.20.18	Ẽẽtĩ ꞌcĩ hatĩ ĩttany looc biyyiaa tĩho, aduuli hatĩ huduhoothĩk hĩĩ ꞌthĩĩ. Nẽẽthĩ, ẽẽtĩ ꞌcĩ hatĩ arriban bẽẽ tĩho, õrõrrõõcanni hatĩ hĩĩ ꞌthĩĩ.”
LUK.20.19	Nĩngĩtĩ adiim adhuhẽẽkĩ ꞌlimmanniooha cĩg nyattaalak hĩ makayyiook cĩg paadĩrꞌnyaannu Yeesu baabuuth nĩĩcĩ noho, hĩnĩngĩtĩ baa aga nẽẽg ngaatĩ ĩĩnnĩ ĩhõõggõ ꞌcĩg awanteek Yeesu thõõth icci ho. Nẽẽthĩ, baa itieelli nẽẽg eeta.
LUK.20.20	Ma ho, iita akatti ꞌlimmanniooha cĩg nyattaalak hĩ makayyiook cĩg paadĩrꞌnyaannu Yeesu hẽbẽrĩ nẽ itikta eet ꞌcĩg ĩĩn ꞌrootti hotogollioothĩk Yeesu hĩ eeta ꞌcĩg abũnnaa. Baa ẽdẽt nẽẽg Yeesu hatĩ aduha thõõth ꞌcĩ occa aaꞌnyĩk ĩhõõggõ haggamit ĩnõõnnõ nẽ ootti hĩ ꞌgaalac cobbi ꞌcĩ aꞌnyak makaaꞌthĩt hĩ ꞌtirrian ꞌcĩ ẽcẽbĩ eeta. 
LUK.20.21	Nĩngĩtĩ ajini eeta ꞌcĩg ĩĩn ꞌrootti ho Yeesu annẽẽkĩ, “ꞌLimmannioohit, hagayyia naag ngaatĩ õthõõthĩ nii nẽ illimanuu thõõth ꞌcĩ ĩĩn dĩdĩ nẽ hõllõngaa aallahi thooꞌthiok cĩg eetuk, allimani ꞌthẽk thõõth cĩ Nyekuci ꞌgõõlaa ꞌcĩ ĩĩnnĩ dĩdĩ. 
LUK.20.22	Duhaaheet dako, aũlan occa ꞌthẽk ngaatĩ hadũmaneeka naag habu cobbi cĩ ꞌRooma occoro?”
LUK.20.23	Baa aga Yeesu ngaatĩ attĩmanĩ nẽẽg ĩnõõnnõ thõng, nĩngĩtĩ annẽẽkĩ ĩhõõggõ, 
LUK.20.24	“Aanytaangu da ꞌdinaar umwa hĩcĩnõ, ꞌcĩ nganĩ muum ꞌcĩ aaĩ ꞌdinaaraa cĩ ho? Nẽ ĩĩ cĩg nganĩ ꞌthaara cieeg eheedothoothĩk ꞌdinaaraa cĩ ho?”
LUK.20.25	Ẽdẽcĩ nẽẽg aĩ, “Cĩ habu cobbi cĩ ꞌRooma.” Nĩngĩtĩ aduhaakĩ nẽẽ ĩhõõggõ annẽẽkĩ, “Aanytĩk habu cobbi cĩ ꞌRooma ꞌgii cĩnnĩ nẽ aanytĩhu Nyekuc ꞌgii cĩ Nyekuci.”
LUK.20.26	Nĩngĩtĩ aꞌnyamanĩ ĩhõõggõ ngaatĩ occa ẽdẽtĩ Yeesu, hatĩ aduha thõõth ꞌcĩ abathĩ lothippita. Ma ho, ĩjjaaktõ kim, hĩnĩngĩtĩ anyamũũtana thõõth ꞌcĩ occa aduhaak nẽẽg Yeesu.
LUK.20.27	Baa au Thadutheei
LUK.20.28	“ꞌLimmannioohit, baa eheedĩkeet ngagĩĩt Mũũꞌtha nyattal icci aĩ, má adaahĩ ẽẽtĩ ũũnnĩk ngaa hiꞌthihi lõhõlĩ, aku ꞌgotonnia nẽ õlõm ngaatĩbõyyĩ nicci, hátĩ hittiraak lõhõlĩ ꞌcĩg hatĩ ĩĩn cĩg ꞌgõtõnĩ ꞌcĩ adaak ko.
LUK.20.29	Baa aattĩg eeta tũkĩramma ꞌcĩg ĩĩn ꞌgõtõn. Ikia ũꞌthũwanõõ ꞌcĩ oou nẽ adaak nga hittira loholeec. 
LUK.20.30	Nĩngĩtĩ aku õlõmmĩ ꞌgotonnia ꞌcĩ anũẽẽkĩ ngagõtõnõõnĩ nẽ ikia adaak nẽẽ buúk nga hittira loholeec hĩ ngaa nicci. 
LUK.20.31	Ma ho, ikia õlõm ꞌgotonnia ꞌcĩ ĩĩn iyyio buúk ngaa nicci. Nẽ ꞌgõõla hõdẽẽthõng, iita adaahito ꞌgõtõnĩ ꞌcĩg ĩĩn tũkĩramma ho vẽlẽk nga hittirria lõhõlĩ ũdũt. 
LUK.20.32	Nẽ ma uruta, ikia adaak ngaa nicciee buúk. 
LUK.20.33	Ma ꞌyioko hatĩ kõr ꞌcĩ arũgnaanĩ eeta daahĩtha, ĩĩn hatĩ ngaa ciee ꞌcĩ nganĩ, hĩcĩ olomit ꞌgõtõnĩ ꞌcĩg ĩĩn tũkĩramma vẽlẽk ho?”
LUK.20.34	Ẽdẽcĩ Yeesu anneek, “Attihi eeta loota nĩnga diooni. 
LUK.20.35	Aitiõõ eeta ꞌcĩg hatĩ arũgna daahĩtha hõllõngaa attihi, 
LUK.20.36	nẽ iittiõõ hatĩ nẽẽg hõllõngaa adaahĩ, hĩnĩngĩtĩ aauto hĩ aajĩlẽẽta. Ĩĩtõ hatĩ nẽẽg lõhõlĩ cĩg Nyekuci, hĩnĩngĩtĩ ĩĩtõ nẽẽg lõhõlĩ ꞌcĩg ũrũgta daahĩtha. 
LUK.20.37	Nẽẽthĩ, dtẽẽllẽnĩĩ baag atũũthẽnĩ tumutha, baa ẽtẽrꞌtha Mũũꞌtha ngaatĩ arũgnaanĩ eeta daahĩtha, hĩnĩngĩtĩ baa avvĩ nẽẽ Makayyioohit anneek, ‘Nyekuc cĩ Abũrahamĩ hĩ Nyekuc cĩ Iꞌthaako hĩ Nyekuc cĩ Yakobo.’
LUK.20.38	Hõllõngaa ĩĩn nẽẽ Nyekuc cĩ daakiahu, ĩĩn Nyekuc cĩ eet cĩg arũgĩ, hĩnĩngĩtĩ hĩ ĩnõõnnõ, arũgĩ eeta vẽlẽk.”
LUK.20.39	Nĩngĩtĩ ẽdẽcĩ ꞌlimmanniooha ũgẽẽgĩ cĩg nyattaalak annẽẽkĩ, “Uduha thõõth dĩdĩ ꞌlimmannioohit.” 
LUK.20.40	Nẽ iittiõõ ẽẽtĩ ꞌcĩ nga ajin ĩnõõnnõ tarĩ tõõ.
LUK.20.41	Ma ho, ijin Yeesu ĩhõõggõ ĩĩnnĩk, “Inni hĩĩtõ eeta ĩĩn Krĩstõ Ngeertĩ Daavide ho? 
LUK.20.42	Aduha Daavide ꞌBuuhaa cĩ Tegellwaanu aĩ,
LUK.20.42	“Aduhaak Makayyioohiti Makayyioohit caannĩ
LUK.20.42	‘ꞌCioloongan ngaati attiaa caannĩ ĩcobbi
LUK.20.43	ĩꞌthõng haggam mĩrõk cugunnig.’ ”
LUK.20.44	“Ma avvĩ Daavide ĩnõõnnõ anneek, ‘Makayyioohit,’ nẽ tarĩ ikia ĩĩ nẽẽ ngeertĩ Daavide hutuno?”
LUK.20.45	Ma baa ꞌthẽk nga athĩknĩ eeta vẽlẽk, irrioonĩk Yeesu nuyyiook ĩĩnnĩk, 
LUK.20.46	“Niiga, agaac lõggõõ aagõõng allimaneek eet nyattal nĩnga jurrung. Amĩna nẽẽg ngaatĩ irrianĩ ceremwaanĩĩ ꞌcĩg õkõmĩ kak nẽ idiimito hĩꞌthaacõ eeta ngaatĩ tũũõ hĩ ngaatĩ õõ iccioloonganĩ dtaabĩtĩĩ ꞌcĩg oou ꞌCieethinii cĩg Laiittak hĩ ngaatĩ adahĩ eeta karramẽẽta. 
LUK.20.47	Ĩĩn nẽẽg eet ꞌcĩg arratana ngaatĩbõyyĩꞌnya ꞌcieethi nẽ ara agurreek laiinit ĩꞌthõng, hĩnĩngĩtĩ adiim ẽtẽrꞌtha eleeti. Uuki hatĩ eeta ꞌcĩg aattĩg noho gẽrrẽẽt ũdũt.”
LUK.21.1	Ma baa õdõng Yeesu hẽbẽrĩ ho, adtuuha hinnia balliook ũgĩ adhuheek ꞌbaaninit locoburoatõõ ꞌcĩ aarĩkĩ eeta ꞌrabbẽẽt cĩg ꞌCieeth cĩ Nyekuci. 
LUK.21.2	Ẽbẽk ĩꞌthõng, nĩngĩtĩ adtuuhanĩ ngaatĩbõyyĩ umwa ꞌcĩ ĩĩn ꞌguurthettiaahit, ngaatĩ õkõ adhuhẽẽkĩ ꞌrabbẽẽt ꞌcĩg kũtũrĩg ꞌcĩg kidicig ꞌramma. 
LUK.21.3	Nĩngĩtĩ annẽẽkĩ eet, “Haduhaakuung dĩdĩ, adhuheek ngaatĩbõyyĩ ciee ĩĩn ꞌguurthettiaahit ko, ꞌrabbẽẽt ꞌcĩg ĩllõõan cĩg eet vẽlẽk. 
LUK.21.4	Ẽꞌngẽra eeta cieeg vẽlẽk ꞌbaaninit ꞌcĩ adhuheek ko, ꞌrabbẽẽtĩĩ cĩggĩĩng thõng, nẽẽthĩ, ꞌguurthetaa cĩ ngaatĩbõyyĩ icci, udhuheek nẽẽ ꞌgii vẽlẽk ꞌcĩ occa arũgnĩ nẽẽnĩ.”
LUK.21.5	Baa athithan nuyyiooha ũgẽẽgĩ ꞌgõõl ꞌcĩ ehenytiini ꞌCieeth cĩ Nyekuci biyyiẽẽnĩĩ cĩg ẽllẽẽmĩth gẽrrẽẽt nẽ tarĩ, ithithanit ꞌbaaninit ꞌcĩ aaꞌnyĩhoothĩk Nyekuc. Edecoothĩk hinnia Yeesu ĩhõõggõ anneek, 
LUK.21.6	“Acinnu niig biyyiẽẽn niccig? Aku hatĩ kõrra ꞌcĩ ĩꞌthaanini nẽẽg vẽlẽk hiittiõõ ꞌcĩ atattadoothik ꞌgoonnia tõõ. Ĩꞌthaanni hatĩ nẽẽg vẽlẽk hĩĩ lõõcĩ ꞌthĩĩ.”
LUK.21.7	Nĩngĩtĩ ajini nuyyiooha Yeesu annẽẽkĩ, “ꞌLimmannioohit, aku hatĩ edeeꞌnyia thõõth ciee hatĩngaan? Hau occa hatĩ hagayya kõr ꞌcĩ adĩmaniini thõõth ciee hutuno?”
LUK.21.8	Ẽdẽcĩ Yeesu anneek, “Uꞌthuutti eleeti, hátĩ hiittiõõ hõllõngaa iggoolluung eeta. Au hatĩ eeta ꞌcĩg mẽẽlĩg ꞌthaarĩĩ cĩgannĩg ꞌcĩg au õthõõth aĩ, ‘Hĩĩnĩ naa Krĩstõ,’ nẽ ‘Õbõhĩ kõrra.’ Ma hanuyyu ĩhõõggõ. 
LUK.21.9	Ma ĩthĩktu jõrẽẽna, ma hiteelinnu. Au nõõ hatĩ ꞌthẽk edeeꞌnyia hẽlẽggĩ cieeg ĩĩcĩ oou nga hedeeꞌnyia dtuurnanĩtĩ cĩ lootu.”
LUK.21.10	“Aruhõõ hatĩ loonyini hĩ loonyin nẽ urukto habuccieeꞌnya hĩ habuccieeꞌnya. 
LUK.21.11	Au hatĩ hirihidtikꞌnya ꞌcĩg attiran hĩ nyarõn hĩ mooriꞌthiook ꞌcĩg abathĩ dtẽc nẽ ẽdẽẽnyta hatĩ hẽlẽggĩ ũgẽẽgĩ hẽẽtahujjieen ꞌcĩg itieelli eeta gẽrrẽẽt.
LUK.21.12	“Nẽẽthĩ, õõa ꞌcĩ nga hẽdẽẽnytaĩ hẽlẽggĩ cieegi, aggammuung hatĩ nẽẽg ngagiit nẽ õhõggõõrattuunga. Ooyyuung hatĩ lokihẽẽtĩ ꞌCieethinii cĩg Laiittak nẽ aarrihuung baabuuthnyanĩ nẽ aꞌnyaktaauung hẽbẽrẽẽnnĩĩ cĩg habueetu hĩ ꞌgaala ꞌcĩg obbitig, hĩnĩngĩtĩ ꞌthaar cĩgannĩg. 
LUK.21.13	Aku hatĩ ĩĩn thõõth ciee terethiinit ꞌcĩ eterꞌtheeku niig ĩhõõggõ lemiinit cunuung. 
LUK.21.14	Nẽẽthĩ, ma haallaku thõõth ꞌcĩ hatĩ õõ aduhaannu, hátĩ eelliaaĩ eleeti cugguung lokihooa. 
LUK.21.15	Haaꞌnyuung hatĩ naa ꞌgẽẽnyĩth ꞌcĩ hõllõngaa ũũlũ eeta ꞌcĩg abilluung ko, ngaatĩ athĩknĩ hode ngaatĩ ilocanĩ. 
LUK.21.16	Õhõppõõcannuung hatĩ maajihu hĩ ꞌgotoonogu hĩ ittioonniok hĩ ꞌgoonogu dẽẽdẽ nẽ hatĩ uruktuung ngagiit ũgĩ adaahit. 
LUK.21.17	Aaburreekuung hatĩ eeta vẽlẽk, hĩnĩngĩtĩ nganĩĩta. 
LUK.21.18	Nẽẽthĩ, hiꞌthihi hatĩ ĩmaacit cĩ ooti cugguung ꞌcĩ aꞌnginoothi. 
LUK.21.19	Ĩbĩlĩt kõmĩĩtha hatĩ ummuddia rũgẽt.
LUK.21.20	“Ma ĩcĩttu ꞌJeruꞌthalẽm irriamatteek athegereeꞌnya, agayyiooth ꞌthẽk ngaatĩ õbõhõõĩ ꞌribbanĩ cĩ ꞌJeruꞌthalẽmĩ. 
LUK.21.21	Aanytĩk eet cĩg aattĩg ꞌJudeea, hukulit hotodit muurriok nẽ aanytĩhu ꞌcĩg aattĩg ꞌtaaũnatõõ hõõt battaala. Aanytĩk ꞌcĩg aattiyyiaa olooyyiohĩ ngadiiha, hiittiõõ hõllõngaa au aduhun ꞌtaaũnatõõ. 
LUK.21.22	Hĩnĩngĩtĩ ĩĩn ciee kõr ꞌcĩ ukẽẽnĩt ꞌcĩ hatĩ aku hĩ baa eheeddi ꞌBuuhaa cĩ Nyekuci baarkit.
LUK.21.23	Abathĩ hatĩ gẽrrẽẽt korrioohĩĩ tĩko hĩ ngaaĩ ꞌcĩg aꞌnyaki, hode hĩ ꞌcĩg õrõõktĩ lohollia! Aaĩ hatĩ pĩĩrnanĩtĩ hĩ ukẽẽnĩt cobbi gẽrrẽẽt hĩ eet iccig. 
LUK.21.24	Aruhi hatĩ eeta ũgẽẽgĩ nyetubooꞌnyanĩ. Nẽ hatĩ õõt ũgẽẽgĩ baabuutha loonyinii cĩrrĩĩng. Au hatĩ aggam ꞌJeruꞌthalẽm eeta ꞌcĩg hõllõngaa ĩĩn ꞌJudeei, ĩꞌthõng hũttũbanoothĩk kõrra cĩnĩĩng.
LUK.21.25	“Edeeꞌnyia hatĩ hẽlẽggĩ ꞌcĩg nga hẽdẽẽnyta kõrra hĩ nyĩlõõha hĩ mũnyũnyĩ. Nẽ loonyini loota nĩnga, itieelli hatĩ eeta ꞌgerenyi hĩ ꞌrohi ꞌcĩ ĩꞌngaanna bũlũccwaanĩtõõ, ĩꞌthõng hanyaman ꞌgii ꞌcĩ occa adĩmanĩ. 
LUK.21.26	Awaalĩth hatĩ eeta, hĩnĩngĩtĩ tẽẽlꞌthĩt hĩ ngaatĩ iꞌngoliini ꞌgii ꞌcĩ hatĩ aku edeeꞌnyiak looc hũtũrũũr, hĩnĩngĩtĩ õmmõõtĩ hatĩ ꞌgii vẽlẽk ꞌcĩ aaĩ hẽẽtahujjieen. 
LUK.21.27	Ma kõr tĩho, edeenyothi hatĩ eeta Ngeertĩ Eeto ngaatĩ alluuccianĩ diiꞌthiohĩĩ cĩg hẽẽtkujjieen, makaaꞌthĩta hĩ bulẽẽttaa cobbi.
LUK.21.28	Ma icittu iꞌthiattaaĩ hẽlẽggĩ cieeg ẽdẽẽnyta, ĩtĩngaac aaut dĩkĩĩm, hĩnĩngĩtĩ õbõhĩ kõrra ꞌcĩ eelliannu niiga.”
LUK.21.29	Nĩngĩtĩ aduhaakĩ Yeesu ĩhõõggõ thõõth ꞌcĩ awantoothĩk annẽẽkĩ, “Ummuhuttooth da ꞌmũũnĩc hĩ hẽẽn niccig vẽlẽk. 
LUK.21.30	Ma icittu õõt ũtũrrũũmatta bõllõõha, agayyu iittu õbõhĩ ũrraatĩ. 
LUK.21.31	Noho buúk, ma icittu ẽdẽẽnyta hẽlẽggĩ cieegi, agaac ngaatĩ õbõhõõĩ habuccieet cĩ Nyekuci.
LUK.21.32	“Haduhaakuung dĩdĩ, aitiõõ hatĩ hõllõngaa adaahĩ eeta cĩg irkiꞌnyia niccig ko vẽlẽk, ĩꞌthõng hiita hẽdẽẽnyta hẽlẽggĩ cieegi. 
LUK.21.33	Aitiõõ hatĩ hẽẽtkujjieen hĩ looc hõllõngaa aalla ũdũt, nẽẽthĩ, aalla hatĩ thõõth caannĩ ũdũt.
LUK.21.34	“Aaut jurrung, ma hattumaniinnu ꞌgõõlaa ꞌcĩ ara aduunnu nẽ ĩdĩmattu thooꞌthiok ꞌcĩg abathĩ hĩ ngaatĩ apuppuddu, hĩnĩngĩtĩ rũgẽt cĩ looc nicci. Má adĩmannu noho, alubaakuung hinnia hatĩ kõrra ꞌcĩ decciaanĩt cĩ lootu nyahamalliak hĩ nyerite. 
LUK.21.35	Hĩnĩngĩtĩ alubaak hatĩ ꞌthẽk eet vẽlẽk ꞌcĩg aattĩg loota nĩnga hũtũrũũr. 
LUK.21.36	Aaut hõdõõkõthĩ dĩkĩĩm nẽ alayyioou, hátĩ horoong iliittia hẽlẽggĩ ꞌcĩg au nẽ, hátĩ horoong iita uuluyyu ngaatĩ abillu muumaa cĩ Ngeertĩ Eeto.”
LUK.21.37	Baa õkõ alliman Yeesu eet ꞌCieethaa cĩ Nyekuci waathinniook vẽlẽk korriook tĩko, ma ꞌjiaat, ũũk atanguuyyia Muuraa cĩ Olivi. 
LUK.21.38	Nẽ baa au eeta vẽlẽk ngerrenita hiita hĩthĩhĩt ĩnõõnnõ ꞌCieethaa cĩ Nyekuci.
LUK.22.1	Ma baa õbõhĩ kõrra cĩ Karrama cĩ Ũbũnẽẽt ꞌcĩg aitiõõ Abũũlana tõõ,
LUK.22.2	iita idiimito makayyiooha cĩg paadĩrꞌnyaannu hĩ ꞌlimmanniook cĩg nyattaalak, ꞌgõõl ꞌcĩ occa aruhi Yeesu. Hĩnĩngĩtĩ baa ammũdeek itieelli nẽẽg eeta.
LUK.22.3	Nĩngĩtĩ adukni ꞌThĩttaanĩ ꞌJuuda ꞌcĩ haĩ Ithkarioote ꞌthooyyiahĩĩ ꞌcĩg ĩĩn õmmõtõ hĩ ꞌramma ho. 
LUK.22.4	Ma nĩngaata, ũũk ũmmũdoothĩk ꞌJuuda makayyiook cĩg paadĩrꞌnyaannu hĩ ꞌgaala cĩg athegereeꞌnya ꞌcĩg ẽbẽk ꞌCieeth cĩ Nyekuci, nĩngĩtĩ atuhanĩ ꞌgõõl ꞌcĩ hatĩ õhõppõõcanĩ nẽẽg Yeesu. 
LUK.22.5	Ma baa athĩhĩ nẽẽg thõõth cĩ ꞌJuuda ho, accamattoothĩk gẽrrẽẽt, nĩngĩtĩ ẽlẽmmĩ ngaatĩ aaꞌnyĩkĩ ĩnõõnnõ ꞌrabbẽẽt. 
LUK.22.6	Nĩngĩtĩ ẽlẽmmĩ ꞌJuuda ꞌrabbẽẽt nẽ atarraaban ꞌgõõl ꞌcĩ occa aaꞌnyĩkĩ Yeesu haggamĩ ꞌgõõlaa ꞌcĩ hõllõngaa agaĩ eeta vẽlẽk.
LUK.22.7	Ma baa õdõlan Kõrra cĩ Ũbũnẽẽt ꞌcĩg aitiõõ Abũũlana tõõ hĩ kõr ꞌcĩ ĩbboorini mĩꞌnyõõn ꞌcĩ ĩĩn ꞌgaarrieenit cĩ Kõr cĩ Haangittõõ,
LUK.22.8	ikia ĩꞌthõ Yeesu Pẽẽtũrũ hĩ Yõaannẽ anneek, “Õõt ũkũmatteek ꞌgẽẽn ꞌcĩ hadahĩ Kõr cĩ Haangittõõ.”
LUK.22.9	Nĩngĩtĩ ajini nẽẽg Yeesu annẽẽkĩ, “Adiimmeet ꞌyioko nii ngagĩĩt hoottia hũkũmatteeha ngaana?”
LUK.22.10	Ẽdẽcĩ nẽẽ ĩhõõggõ anneek, “Ma uduhuttu ꞌtaaũnatõõ, ommotoonnu hatĩ hĩ eet umwa ꞌcĩ ilolĩt deeri cĩ maamu. Unuyyiooth ĩnõõnnõ ĩꞌthõng halang ꞌcĩ õkõ adukni, 
LUK.22.11	nẽ õõt iittihu baattĩ olu, ‘Aĩ ꞌlimmannioohiti, aaĩ ꞌcieeth cĩ heerinnioohu ngaana, ꞌcĩ hatĩ hadaka naag hĩ nuyyiook cĩgannĩg ꞌgẽẽn cĩ Kõr cĩ Haangittõõ?’ 
LUK.22.12	Õkõ hatĩ eterꞌtheekuung nẽẽ ꞌcieeth cobbi lokora ꞌcĩ ũkũmanoothĩk ẽlẽk. Õõt ũkũmatteek ꞌgẽẽn nĩngaata.”
LUK.22.13	Nĩngĩtĩ õõĩ Pẽẽtũrũ hĩ Yõaannẽ nẽ ummuddioothĩk hẽlẽggĩ vẽlẽk, aattĩg hĩaa adukiaak ĩhõõggõ nẽ ũkũmatteek ꞌgẽẽn cĩ Kõr cĩ Haangittõõ ngaatĩho.
LUK.22.14	Ma baa ũttũbanoothĩk kõrra, õõt udukto Yeesu hĩ ꞌthooyyiak cĩgĩnnĩg. 
LUK.22.15	Nĩngĩtĩ annẽẽkĩ Yeesu ĩhõõggõ, “Iyyia ꞌthẽk hatabi hadahi ꞌgẽẽn cĩ Kõr cĩ Haangittõõ ho, hĩ ngagiit hõdẽĩ nga haccananĩ. 
LUK.22.16	Hĩnĩngĩtĩ haduhaakuung dĩdĩ, iittiõõ hatĩ naa hõllõngaa haduk ꞌgẽẽn icci hĩ ngagiit tarĩ, ĩꞌthõng hikia hedeeꞌnyia habuccieetaa cĩ Nyekuci.”
LUK.22.17	Ma ho, ittiha hooppo cĩ viinoo nẽ aggatana nẽ ĩĩnnĩk ꞌthooyyiak “Erito hooppo icci ũhũdĩt niig vẽlẽk. 
LUK.22.18	Hĩnĩngĩtĩ haduhaakuung dĩdĩ, iittiõõ hatĩ hõllõngaa hahudi viino tarĩ, ĩꞌthõng hikia habuccieet cĩ Nyekuci.”
LUK.22.19	Nĩngĩtĩ attihaanĩ ũbũnĩ nẽ aggatana. Ma ho, ẽꞌngẽr nẽ aꞌnyĩĩk ĩhõõggõ nẽ ĩĩnnĩk, “Ẽlẽ caannĩ cieeni ꞌcĩ aaꞌnyĩhoothĩkuung ngagiita, uduhit, hátĩ gõõng ummuktaayyiaangu nganĩĩta.”
LUK.22.20	Ma urutaa ꞌcĩ edecciaaĩ ꞌgẽẽna, ittiha hooppo nẽ ĩĩ, “Ĩĩn hooppo ciee lõhõt ꞌcĩ ĩĩn ngeju cĩ biyyi cĩgannĩg, ꞌcĩg hatĩ ẽrrẽnna, hĩnĩngĩtĩ ngagiita.
LUK.22.21	Nẽ ꞌyioko, harũmeenna naag hĩ eet ꞌcĩ hatĩ õhõppõõcannaa nganĩĩt ko, tẽrẽmẽẽjawa ꞌcĩ haduhẽẽnĩ ho thõng. 
LUK.22.22	Nẽ dĩdĩ, adaahĩ nẽẽ hatĩ Ngeertĩ Eeto hĩ baa ꞌthẽk adukiaa, nẽẽthĩ, adhukiaak hatĩ pĩĩrnanĩtĩ cobbi gẽrrẽẽt eet ꞌcĩ õhõppõõcan ĩnõõnnõ ho.” 
LUK.22.23	Nĩngĩtĩ iꞌthianaanĩ ꞌthooyyiaha ajinõõnĩ nyaagwaana aĩnnĩ, nganĩ occa hatĩ hõrggẽẽnaa cĩnaac ꞌcĩ hatĩ adĩman thõõth icci ho?
LUK.22.24	Ma nĩngaata noho, ẽppẽhattõõ ꞌthooyyiaha ẽmmẽn, hĩnĩngĩtĩ thõõth cĩ eet ꞌcĩ occa maka hõrggẽẽnaa cĩnĩĩng. 
LUK.22.25	Nĩngĩtĩ ẽdẽcĩ Yeesu ĩhõõggõ annẽẽkĩ, “Habuẽẽta cĩg eet ꞌcĩg hõllõngaa ĩĩn ꞌJudeei attĩnganeek eet ꞌcĩg aggam nẽẽg thõõth nẽ makayyiooha ꞌcĩg attiranĩ, avvĩ eleeti cĩggĩĩng anneek ꞌgõõnõgĩ eet vẽlẽk. 
LUK.22.26	Nẽẽthĩ, ma hattiyyu niig buúk hĩ nẽẽgĩ. Aꞌnyĩĩk eet ꞌcĩ maka hõrggẽẽnaa cunuung, haau hĩ loholeec ꞌcĩ hidiciẽẽnĩ nẽ aꞌnyĩĩk eet ꞌcĩ ĩĩn makayyioohit hõrggẽẽnaa cunuung, hĩĩ dticciannioohit. 
LUK.22.27	Occa ꞌyioko eet ꞌcĩ aaĩ tẽrẽmẽẽjawa ꞌcĩ maka, hode eet ꞌcĩ adticanoothĩk ꞌgõõnõgĩ? Occa hõllõngaa eet ꞌcĩ aaĩ tẽrẽmẽẽjawa? Nẽẽthĩ, haaĩ naa hĩ ngagiit hĩ ẽẽtĩ ꞌcĩ adticanoothĩk ꞌgõõnõgĩ.
LUK.22.28	“Ĩĩgĩnnu niig eet ꞌcĩg harũmĩ hĩ nganĩĩt pĩĩrnatta caannĩ. 
LUK.22.29	Nẽ ꞌyioko, haaꞌnyuung naa ngagiit ĩĩtõ habuẽẽta, hĩ baa aꞌnyaa nganĩĩt Baaba hĩĩ habu, 
LUK.22.30	hátĩ iita udukto nẽ uhuddieeu tẽrẽmẽẽjawa habuccieetaa caannĩ nẽ aauttu dtaabĩtĩĩ ꞌcĩg etteeddiku thõõth hattũũgẽt õmmõtõ hĩ ꞌramma cĩg Ĩꞌthĩraẽlĩ.”
LUK.22.31	Ma nĩngaata, ĩĩ Yeesu, “ꞌThimõõnẽ, ꞌThimõõnẽ, adiim ꞌThĩttaanĩ egeelluung ngagiit hõdẽĩ hõdẽĩ hĩ aagõõng egeelĩk jannioohiti tahaha cĩg ꞌgẽẽmẽ tuu. 
LUK.22.32	Nẽẽthĩ, halaooyyi naa nganiita ꞌThimõõnẽ, hátĩ hõkõm lemiiniti cunnẽẽnĩ. Nẽ ma õbõda hĩ nganĩĩta, ẽẽl ꞌgotoonogu buúk.”
LUK.22.33	Ẽdẽcĩ hinnia Pẽẽtũrũ aĩ, “Makayyioohit, hakũmanoothihi naa ngaatĩ hõõĩ hĩ nganiit baabuutha hode daahĩtha.”
LUK.22.34	Nẽ ẽdẽc Yeesu ĩnõõnnõ ĩĩnnĩk, “Haduhaakii dĩdĩ, Pẽẽtũrũ, õõa ꞌcĩ nga hõrõhĩ tũhũlũc ꞌcĩ oou lohotha ngerrenita, ẽppẽhannaa hatĩ nii nganĩĩt tabattĩ iyyio, aini hõllõngaa agayyaanĩ.”
LUK.22.35	Nĩngĩtĩ ajini Yeesu ĩhõõggõ annẽẽkĩ, “Ma baa hĩꞌthooyyuung naa ngagiit hiꞌthihi locoburẽẽt cĩg ꞌrabbeetu hode lohoddwa haaga hode caawa, õkõ baa aitioonnuung ꞌgiimwaa tõõ?”
LUK.22.35	Ẽdẽcĩ nẽẽg aĩ, “Aitiõõ.”
LUK.22.36	Nẽ ĩĩnnĩk Yeesu ĩhõõggõ, “Nẽẽthĩ ꞌyioko, má aꞌnyaku locoburẽẽt hĩ lohoddwa ootti. Nẽ má hõllõngaa aꞌnyaku nyetubooꞌnya, utuuyyiõĩ ceremwa cugguung ũgĩ nẽ utuyyiaau hõdẽĩ. 
LUK.22.37	Ĩdĩmanit hoti, hĩnĩngĩtĩ eheeddi ꞌBuuhaa cĩ Nyekuci aĩ, ‘Arũmoothĩk nẽẽ hĩ ꞌthẽccanniook hõdẽĩ.’
LUK.22.38	Ẽdẽcĩ nuyyiooha ĩnõõnnõ anneek, “Makayyioohit, cĩĩn nõõ, nyetubooꞌnya ꞌramma cieegi.”
LUK.22.38	Ẽdẽcĩ Yeesu anneek, “Ũũppanit nicciaagi.”
LUK.22.39	Ma nĩngaata, ũũk alaõ Yeesu hĩ gõõng hõdõõkõthĩ Muuraa cĩ Olivi. Baa anuoothi nuyyiooha cĩgĩnnĩg buúk. 
LUK.22.40	Ma baa õdõlanit nĩngĩtĩho, ĩĩnnĩk nẽẽ ĩhõõggõ, “Alayyio, hátĩ hiittiõõ hõllõngaa attĩmannuung ꞌThĩttaanĩ.”
LUK.22.41	Nĩngĩtĩ ẽẽjẽhĩ Yeesu õkõõĩ ngadiiha hĩdĩĩc nẽ akat huruꞌnyia nẽ alaõ ĩĩ, 
LUK.22.42	“Baaba, má atabi, ꞌtiik hooppo icci pĩĩrnattõõ ho battaala, nẽẽthĩ nẽẽꞌthẽk, dĩman hĩcĩ atabi niina hõllõngaa hĩcĩ hatabi naana.”
LUK.22.43	Ma ho, uppwaannak ĩnõõnnõ aajĩlõ ꞌcĩ aku hẽẽtahujjieen nẽ ikia aaꞌnyĩk ĩnõõnnõ ꞌtirrian. 
LUK.22.44	Baa aggam ĩnõõnnõ tẽẽlꞌthĩtĩ, nĩngĩtĩ alaiini gẽrrẽẽt ĩꞌthõng hĩdtĩlattaak mũlũha ꞌcĩg aattĩg hĩ biyyieeta looc.
LUK.22.45	Ma baa ĩtĩnga nẽẽ ngaatĩ alaiini ho nẽ ũũk ĩĩcĩ aattiyyi nuyyiooha, ammũdoothĩk hinnia eet ꞌcĩg ohoddia ũꞌnyaaha, hĩnĩngĩtĩ ippiirria mothiinit. 
LUK.22.46	Nĩngĩtĩ annẽẽkĩ ĩhõõggõ, “Ĩtĩngaac alayyio, hátĩ hiittiõõ hõllõngaa attĩmaniinnu.”
LUK.22.47	Ma baa nga õthõõth nẽẽnĩ, uppwaanna hinnia lothippiti ꞌcĩ aꞌnyaha ꞌthooyyiahiti ꞌJuuda. Edeceek hũũk hĩꞌtha Yeesu. 
LUK.22.48	Ma nĩngaata, ijin Yeesu ĩnõõnnõ ĩĩnnĩk, “ꞌJuuda, õhõppõõcani nii Ngeertĩ Eeto ꞌthaaitta?”
LUK.22.49	Ma baa adtuuha nuyyiooha ngaatĩ hatĩ akuuni bathi ho, ijinit ĩnõõnnõ ĩĩttĩk, “Makayyioohit, hiꞌthiattaayyia jore nyetubooꞌnyanĩĩ cĩggaang ko?” 
LUK.22.50	Nĩngĩtĩ annaanĩ nuyyioohiti umwaa ĩtat cĩ aꞌthiit cobbi cĩ dticciannioohit cĩ paadĩr
LUK.22.51	Ma ho, ĩĩnnĩk Yeesu ĩhõõggõ, “Ĩnẽẽnĩ!” Nĩngĩtĩ auranaanĩ Yeesu ĩtat cĩ eet tĩho nẽ õbõdẽẽhĩ hũbũna.
LUK.22.52	Ma ho, ijin Yeesu makayyiook cĩg paadĩrꞌnyaannu hĩ ꞌgaala cĩg athegereeꞌnya ꞌcĩg ẽbẽk ꞌCieeth cĩ Nyekuci hĩ makayyiook cĩg eetuk ĩĩnnĩk, “Inni iita hĩ nganĩĩt nyetubooꞌnyanĩ hĩ hĩbahĩꞌnyannĩ, hĩcĩ hĩĩnĩ naa ꞌloorriahit ko? 
LUK.22.53	Ma gõõng harũmĩ naag hĩ ngagiit hõdõõkõthĩ halangatõõ cĩ ꞌCieeth cĩ Nyekuci nẽ hiꞌthihi eet ꞌcĩ ahumma buúk. Nẽẽthĩ, ĩĩ hatĩ kõr cunuung ciee ꞌcĩ aggamĩ muguuri looc ko?”
LUK.22.54	Nĩngĩtĩ aggamĩ nẽẽg Yeesu nẽ ootti ĩĩcĩ õlõ cĩ paadĩr cobbi. Baa anuoothi Pẽẽtũrũ ĩnõõnnõ uruta ꞌrẽẽn pee. 
LUK.22.55	Ma baa õõ aadeek eeta ꞌgwoo hõrggẽẽna ngaatĩ lokihoo ho, ũũk Pẽẽtũrũ buúk, hõõt haauto hĩ ĩhõõggõ hõdẽĩ loota nĩngaata. 
LUK.22.56	Ma ho, ĩcĩn bũhẽẽcĩ umwaa ꞌcĩ ĩĩn dticciannioohit ĩnõõnnõ ngaatĩ ꞌgwoyyio ho. Ma baa ĩrrĩĩppan bũhẽẽcĩ tĩho ĩnõõnnõ jurrung, ĩĩ, “Baa arũmĩ ẽẽtĩ ciee hĩ Yeesu.”
LUK.22.57	Ẽppẽhan hinnia Pẽẽtũrũ aĩ, “Ngaa cieeni, aitiõõ naa hõllõngaa haga ĩnõõnnõ.”
LUK.22.58	Ma uruta hĩdĩhĩdĩĩc, annõõ eet umwaa hĩ ĩnõõnnõ hẽbẽrĩ noho ꞌtur, nĩngĩtĩ aĩnnĩ, “Baa gõõng ookorru niig buúk hĩ Yeesu.”
LUK.22.58	Ẽppẽhan Pẽẽtũrũ noho aĩ, “Ẽlẽ hammiri naana.”
LUK.22.59	Urutaa ꞌcĩ ꞌthaa hõdẽĩ, õbõdẽẽkĩ eet umwaa tarĩ aĩ, “Hõlõ, baa gõõng õõkõr ẽẽtĩ ciee hĩ Yeesu hõdẽĩ dĩdĩ, hĩnĩngĩtĩ ĩĩn nẽẽ ꞌGalileeinit.”
LUK.22.60	Õbõdẽẽkĩ Pẽẽtũrũ aĩ, “Ẽlẽ, ẽrẽka thõõth ꞌcĩ othoothi nii hataa.” Ma baa nga aduha nẽẽ thõõth icci, õrõk tũhũlũc ꞌcĩ oou nĩĩcĩ noho.
LUK.22.61	Ma ho, ubbuudi Makayyioohiti nẽ ẽdẽẽnyõthĩ Pẽẽtũrũ, nĩngĩtĩ ammuhunõõꞌthĩ Pẽẽtũrũ thõõth baa aduhaak Yeesu ĩnõõnnõ anneek, “Õõa ꞌcĩ nga hõrõhĩ tũhũlũc lohotha ngerrenita, ẽppẽhannaa hatĩ nii nganĩĩt tabattĩ iyyio.” 
LUK.22.62	Ma nĩngaata, ũũk Pẽẽtũrũ battaala nẽ ũũk urruuo gẽrrẽẽt.
LUK.22.63	Nĩngĩtĩ iꞌthianaanĩ athegereeꞌnya uuki nẽ atararri Yeesu. 
LUK.22.64	Baa ammũt nẽẽg ĩnõõnnõ hẽbẽrĩ nẽ ĩĩttĩk, “Duhaaheet da nganĩ ꞌcĩ uuki nganiit ko?” 
LUK.22.65	Nĩngĩtĩ õdõõmĩ ĩnõõnnõ thooꞌthiohĩĩ ꞌcĩg mẽẽlĩg gẽrrẽẽt.
LUK.22.66	Ma baa uppwaanna kõrra ngerrenita, uluttia makayyiooha cĩg eetuk hĩ makayyiook cĩg paadĩrꞌnyaannu hĩ ꞌlimmanniook cĩg nyattaalak ngaatĩ hõdẽẽthõng, nĩngĩtĩ aꞌnyakiaanĩ Yeesu hẽbẽrẽẽnnĩĩ cĩggĩĩng. 
LUK.22.67	Nẽ ijinit ĩnõõnnõ ĩĩttĩk, “Má ĩĩnĩ Krĩstõ dĩdĩ duhaaheeta.”
LUK.22.67	Ẽdẽcĩ Yeesu ĩhõõggõ anneek, “ꞌYioko huduhaahuunga, occa hõllõngaa elemmu, 
LUK.22.68	nẽ ꞌyioko, hijinuung naa ngagiita, occa hõllõngaa ẽdẽccaangu. 
LUK.22.69	Nẽẽthĩ, iꞌthianaanĩ kõr nicci, iccioloongan hatĩ Ngeertĩ Eeto attiaa cobbi ĩĩcĩ Nyekuc ꞌTirriannioohit vẽlẽk.”
LUK.22.70	Nĩngĩtĩ ajini nẽẽg Yeesu annẽẽkĩ, “Ĩĩnĩ nii Ngeertĩ Nyekuci?”
LUK.22.70	Ẽdẽcĩ Yeesu ĩhõõggõ anneek, “Ẽbẽaneeku.”
LUK.22.71	Ma ho, ĩĩtõ nẽẽg, “Inni hidiimit eet ꞌcĩg occa nga aduhaakeet thooꞌthiok ũgĩ tarĩ ho? Ma ꞌcĩ hĩthĩhĩt uduha nẽẽ ũtũũgaa cĩnnĩ ẽmmẽn ko.”
LUK.23.1	Nĩngĩtĩ ĩꞌngaannĩ lothippiti cĩ lokihoo vẽlẽk nẽ ootti Yeesu hĩ Pĩlaatõ. 
LUK.23.2	Nẽ iꞌthiattaaĩ õhõppõõcanit ĩnõõnnõ hĩ Pĩlaatõ ĩĩtõ, “Hammũdaanna eet icci adiim alũllũũman eet cĩggaang hĩkooꞌthia jore. Nẽ tarĩ, ũlũllũũman eet hiittiõõ hõllõngaa adũmaneek habu cobbi cĩ ꞌRooma occoro nẽ õthõõth ĩĩ, hĩĩnĩ Krĩstõ habu.”
LUK.23.3	Nĩngĩtĩ õkõ ajini Pĩlaatõ Yeesu annẽẽkĩ, “Ĩĩnĩ nii habu cĩ ꞌJudeei?”
LUK.23.3	Ẽdẽcĩ Yeesu aĩ, “Eei, aaĩ hĩcĩ aduha nii hataa.”
LUK.23.4	Ma ho, uduhaak Pĩlaatõ makayyiook cĩg paadĩrꞌnyaannu hĩ lothippit ĩĩnnĩk, “Aitiõõ thõõth ꞌcĩ abathĩ ꞌcĩ hammũda naa ẽꞌthẽcan ẽẽtĩ ciee tõõ.”
LUK.23.5	Ara hinnia attĩnganeek nẽẽg thõõth noho aĩ, “Akannẽẽkĩ nẽẽ eet ꞌlimmaanaa cĩnnĩ looccaa cĩ ꞌJudeea, iꞌthianaanĩ ꞌGalileea ĩꞌthõng nĩngĩtĩ.”
LUK.23.6	Ma baa athĩhĩ Pĩlaatõ thõõth icci ho, ijin lothippit hũmmũda hatĩ ĩĩn Yeesu ꞌGalileeinit. 
LUK.23.7	Nẽ ma baa ammũda nẽẽ ngaatĩ akuuni Yeesu ĩĩcĩ ꞌGalileea ho, ĩꞌthooĩk ĩnõõnnõ hũũk hĩ habu Ẽrõõdẽ ꞌcĩ baa aaĩ ꞌJeruꞌthalẽma waathinniook nicciag.
LUK.23.8	Ma baa adtuuha Ẽrõõdẽ Yeesu ho, accamanoothĩk gẽrrẽẽt, hĩnĩngĩtĩ baa gõõng adiim acĩn nẽẽ ĩnõõnnõ. Baa gõõng adiim nẽẽ acĩn Yeesu, hĩnĩngĩtĩ athĩhĩ aĩ, adĩman thooꞌthiok ꞌcĩg ĩnaat eeta. 
LUK.23.9	Ma nĩngaata, ijin Ẽrõõdẽ ĩnõõnnõ thooꞌthiok ꞌcĩg mẽẽlĩg gẽrrẽẽt, ijjaak hinnia Yeesu ĩnõõnnõ kim. 
LUK.23.10	Baa abĩlĩ makayyiooha cĩg paadĩrꞌnyaannu hĩ ꞌlimmanniook cĩg nyattaalak nĩngaata, ara õhõppõõcan ĩnõõnnõ thooꞌthiohĩĩ ꞌcĩg mẽẽlĩg ꞌrĩng. 
LUK.23.11	Nĩngĩtĩ uranganĩ Ẽrõõdẽ hĩ athegereeꞌnya cĩgĩnnĩg Yeesu nẽ odoomito thõng. Ma nĩngaata, itihimtẽẽhĩ cẽrẽm ꞌcĩ ẽllẽẽmĩthĩ ne iꞌthooyyik hõbõdõõthĩ hĩ Pĩlaatõ. 
LUK.23.12	Nganĩngĩtĩ kõr niccia, iita agayyio Ẽrõõdẽ hĩ Pĩlaatõ, hĩnĩngĩtĩ baa aaburroo ĩĩcĩ oou.
LUK.23.13	Ma ho, ũtũvva Pĩlaatõ makayyiook cĩg paadĩrꞌnyaannu hĩ cĩg eetuk, 
LUK.23.14	nẽ uduhaak ĩĩnnĩk,
LUK.23.14	“Aꞌnyahaakaangu niig nganĩĩt eet icci ainnu alũllũũman eet hĩkooꞌthia jore. Nẽ ꞌyioko, hijina naa jurrung hẽbẽrẽẽnnĩĩ cugguung nẽ hammũda ammĩrĩ thõõthaa ꞌcĩ abillu niig ĩnõõnnõ ho. 
LUK.23.15	Aitiõõ Ẽrõõdẽ buúk hõllõngaa ammũda thõõth umwa, ĩnõõ ꞌcĩ ĩꞌthõõanĩ ĩnõõnnõ hõbõda hĩ ngagĩĩt ko. Icittu ꞌyioko niig buúk hiꞌthihi thõõth ꞌcĩ ẽꞌthẽcan nẽẽ ꞌcĩ occa aruhẽẽnĩ. 
LUK.23.16	Hammuhi occa nuun hatĩ uuki haaga nẽ alahanoothĩha.” 
LUK.23.17	Ammũdeek baa gõõng õõga Pĩlaatõ baabutheenit hõdẽẽthõng ꞌcĩ adiim lothippiti hooggia Kõrraa cĩ Haangittõõ.
LUK.23.18	Ma nĩngaata, awacak lothippiti ĩĩ, “Ma huunnihi, aꞌnyĩĩk ꞌthẽk huruhi! Õgaaheet Barabbath!” 
LUK.23.19	Baa aarĩhoothĩk Barabbathĩ baabuuth, hĩnĩngĩtĩ baa ĩkõõtha jore ꞌtaaũnatõõ nẽ uruk eeta.
LUK.23.20	Baa adiim alahaneek Pĩlaatõ Yeesu, nĩngĩtĩ ajini lothippit tarĩ. 
LUK.23.21	Aalla hinnia awacak nẽẽg hĩdĩĩtĩ lõõcĩ pĩd aĩ, “Toddoeek ĩnõõnnõ hurucceea! Toddoeek ĩnõõnnõ hurucceea!”
LUK.23.22	Nĩngĩtĩ ajini Pĩlaatõ ĩhõõggõ hĩĩ tabattĩ iyyio annẽẽkĩ, “Inni? Ẽꞌthẽcan ẽẽtĩ ciee neegi? Aitiõõ ꞌgii umwaa ꞌcĩ hammũda naa ꞌcĩ ẽꞌthẽcan ẽẽtĩ ciee tõõ. Ma aaĩ noho, haaꞌnyihi hatĩ naa huuki nẽ alahanoothĩha.”
LUK.23.23	Awacak hinnia nẽẽg gẽrrẽẽt atĩnganeek thõõth aĩ adiim ꞌthẽk Yeesu hõtõddõĩ. 
LUK.23.24	Nĩngĩtĩ ẽlẽmmĩ Pĩlaatõ thõõth cĩnĩĩng ko. 
LUK.23.25	Ma nĩngaata, õõga eet baa aarĩhoothĩk baabuutha, hĩnĩngĩtĩ thõõth ꞌcĩ ĩkõõthanĩ jore nẽ uruk eeta. Eet ꞌcĩ baa adiim lothippiti hooggia ho niccia. Nẽ aaꞌnyĩk Pĩlaatõ ĩhõõggõ Yeesu hadaktĩ ꞌgii ꞌcĩ adiim nẽẽgĩ.
LUK.23.26	Ma baa ootti nẽẽg Yeesu, õõt aggamit athegereeꞌnya eet umwa ꞌcĩ haĩ ꞌThimõõnẽ cĩ looc cĩ Cireene ꞌcĩ baa aku ĩĩcĩ manu nẽ ĩttĩngatteek hirriongan hurucce hũnũĩ Yeesu. 
LUK.23.27	Baa anuoothi lothippiti ꞌcĩ maka gẽrrẽẽt Yeesu uruta, hĩccĩnĩt ngaaĩ ꞌcĩg alluoothi ꞌjieena, hĩnĩngĩtĩ ĩnõõnnõ. 
LUK.23.28	Nĩngĩtĩ abbuudi Yeesu ĩhõõggõ nẽ ĩĩnnĩk, “Ngaaĩ cieeg ꞌJeruꞌthalẽmĩ ho, ma haluyyaangu nganĩĩta. Utullẽẽc eleeti cugguung hĩ lõhõlĩ cugguung. 
LUK.23.29	Hĩnĩngĩtĩ aku hatĩ kõrra ꞌcĩ ainnu, ‘Aꞌnyĩĩk haggatattĩ ngaaĩ ꞌcĩg hõllõngaa arriti, hĩ heethiꞌnya ꞌcĩg nga hõtõrõõktĩ!’ 
LUK.23.30	Aduhaak hatĩ nẽẽg muurriok ꞌcĩg obbitig anneek,
LUK.23.30	“ ‘Irribatteetu!’
LUK.23.30	Nẽ tarĩ ĩĩttĩk muurriok ꞌcĩg hidicig buúk, ‘Utugunyteetu baaĩ nuun!’
LUK.23.31	Má hinnia ma adĩman eeta ꞌcĩg maacĩg hẽlẽggĩ iccig nga cũlak hẽẽt ko, aaĩ hinnia hatĩ hutuno hatĩ õdõhõha?”
LUK.23.32	Baa aꞌnyakiaa eeta ũgẽẽgĩ ꞌramma buúk ꞌcĩg ĩĩn ꞌloorriak hiita hurukti. 
LUK.23.33	Ma baa õdõlanit nĩngĩtĩ haĩ, “Ẽmmẽẽn cĩ õõ cĩ eeto,” otoddoyyieek Yeesu hurucceea hĩ ꞌloorriak ꞌcĩg ĩĩn ꞌramma ho buúk. Odooddĩk umwa ĩĩcĩ aꞌthiit cobbi nẽ otoddoyyieek umwa ĩĩcĩ aꞌthiit ꞌcĩ hidici.
LUK.23.34	Ma nĩngaata, õthõõth Yeesu ĩĩ, “Baaba, tamaatĩk ĩhõõggõ, hĩnĩngĩtĩ hõllõngaa aga nẽẽg thõõth ꞌcĩ adĩman ko.” Ma ho, eꞌngerit nẽẽg ceremwa cĩgĩnnĩg ꞌgõõlẽẽ ꞌcĩ attĩmanĩ tooto.
LUK.23.35	Baa arannĩ makayyiooha cĩg eetuk Yeesu hẽbẽrẽẽnnĩĩ cĩg lothippit ꞌcĩ baa abĩlĩ nĩngaata aĩ, “Ma gõõng ẽẽla nẽẽ eet hõdõõkõthĩ, aꞌnyĩĩk thĩ da aattĩ hẽẽla ẽlẽ cĩnnĩ kõr nicci, hatĩ ĩĩn Krĩstõ ꞌcĩ ẽbẽra Nyekuci.”
LUK.23.36	Nĩngĩtĩ auuni athegereeꞌnya buúk nẽ urangattĩ ĩnõõnnõ nẽ aanytĩk mẽrtĩ cĩ viino ꞌcĩ ammũccarĩĩ 
LUK.23.37	nẽ ĩĩtõ, “Má ĩĩnĩ habu cĩ ꞌJudeei, ẽla thĩ da ẽlẽ cunni.”
LUK.23.38	Ma nĩngaata, eteheeddik hurucceea thõõth ꞌcĩ aĩ, “Habu cĩ ꞌJudeei cieeni.”
LUK.23.39	Nĩngĩtĩ õdõõmĩ ꞌloorriahiti umwa ꞌcĩ õdõõddĩ hĩ ĩnõõnnõ annẽẽkĩ, “Hõllõngaa nooyyia ĩĩnĩ nii Krĩstõ? Ẽla thiggia ẽlẽ cunni hĩ ngagĩĩt buúk.”
LUK.23.40	Eggerꞌnyeek hinnia ꞌgoonnia anneek, “Aitiõõ nii hõllõngaa itieelli Nyekuc? Hõllõngaa adtuuha nii ngaatĩ huukẽnĩ naag hõdẽĩ hĩ eet icci? 
LUK.23.41	Aũlan ngaatĩ huukẽnĩ naag, hĩnĩngĩtĩ thooꞌthiok ꞌcĩg abathĩ ꞌcĩg hadĩman naaga, nẽẽthĩ, aꞌngaaꞌnyi ẽẽtĩ ciee haaga.” 
LUK.23.42	Nĩngĩtĩ annẽẽkĩ ꞌloorriahiti nicciee Yeesu, “Yeesu, muhaawaa nganĩĩt hatĩ uuhu habuccieetaa cunni.”
LUK.23.43	Nẽ ẽdẽc Yeesu ĩnõõnnõ ĩĩnnĩk, “Haduhaakii dĩdĩ, harũmĩ hatĩ naag hĩ nganiit kõr nicci paradiiꞌthõ.”
LUK.23.44	Ma baa aau kõrra lokora, ikia ĩĩ lõõcĩ vẽlẽk muguur ꞌthaaꞌnya iyyio, 
LUK.23.45	hĩnĩngĩtĩ baa ikia adaak kõrra. Nĩngĩtĩ appahiini cẽrẽm ꞌcĩ ẽꞌngẽr ꞌCieeth cĩ Nyekuci
LUK.23.46	Nĩngĩtĩ arruuẽnĩ Yeesu moloohaa cobbi gẽrrẽẽt aĩnnĩ, “Baaba, haarihi naa lori caannĩ attiaa cunni.” Ma baa õthõõth hoti ẽlẽk, ikia ẽttẽẽd nĩngaata noho.
LUK.23.47	Ma adtuuha ꞌgaalac cĩ ũũrũta thooꞌthiok iccig vẽlẽk ho, ĩdĩhĩth Nyekuc nẽ ĩĩ, “Occa ꞌthẽk baa ĩĩn ẽẽtĩ ciee eet ꞌcĩ abũnnaa.” 
LUK.23.48	Ma baa alũtoothĩk eeta nĩngaata nẽ ĩcĩnĩt thõõth ꞌcĩ abathĩ ho, iita ommoꞌthi gẽrrẽẽt, nĩngĩtĩ õõyyĩ olooyyiohĩ. 
LUK.23.49	Nẽ baa aalla abĩlĩ eeta ꞌcĩg aga ĩnõõnnõ ꞌrẽẽna nĩngaata ẽbẽk thooꞌthiok iccig. Baa aattĩg ngaaĩ baag anũa ĩnõõnnõ ĩĩcĩ ꞌGalileea buúk nĩngaata.
LUK.23.50	Nẽẽthĩ, baa aaĩ ẽẽtĩ ꞌcĩ abũnnaa ꞌcĩ haĩ Yothebo ꞌcĩ ĩĩn eet cĩ lothippit cĩ makayyiook cĩ eetuk nẽ baa ĩĩn eet ꞌcĩ tẽllĩ gẽrrẽẽt. 
LUK.23.51	Baa aharreek nẽẽ thõõth ꞌcĩ adĩman ꞌgoonoggia ho. Aku Yothebo ꞌtaaũnaa cĩ Arimathea looccaa cĩ ꞌJudeea nẽ baa ẽrẽ nẽẽ habuccieet cĩ Nyekuci hikia.
LUK.23.52	Nĩngĩtĩ õkõõĩ nẽẽ hĩ Pĩlaatõ nẽ ũũk ijina ĩnõõnnõ ẽlẽ cĩ Yeesu. 
LUK.23.53	Ma ho, ikia aara nẽẽ ẽlẽ cĩ Yeesu hurucceea nẽ ũmũmmũũran cẽrẽmaa ꞌcĩ uuni nẽ ũũk aarĩk waanya ꞌcĩ acciꞌthiaa biyyia. Baa waany ꞌcĩ nga haarĩhõõthĩhĩĩ ẽlẽ cĩ eet umwa ũdũt tĩho. 
LUK.23.54	Baa kõr ꞌcĩ akũmanõõthĩkĩ eeta vẽlẽk tĩho, hĩnĩngĩtĩ baa õbõhĩ iꞌthianaaĩ Kõrra cĩ ꞌYiommaanõ.
LUK.23.55	Ma ho, unuyyiõõthĩ ngaaĩ baag õõkõra hĩ Yeesu ĩĩcĩ ꞌGalileea Yothebo hõõt hĩcĩnĩt waany hĩ ꞌgõõl ꞌcĩ aarĩhõõthĩkĩ ẽlẽ ĩĩttõõ. 
LUK.23.56	Nĩngĩtĩ õõyyĩ ĩĩcĩ olu nẽ õõt ũkũmatteek ngõõrrẽẽn ꞌcĩg õꞌngõlĩ ẽmmẽdĩ. Nẽ nõõ iyyiomanit Kõrraa cĩ ꞌYiommaanõ, hĩ baa aduha tilooiniti cĩ nyattal cĩ Mũũꞌtha.
LUK.24.1	Lomidikaawa ngerrenita gẽrrẽẽt, ĩtĩngaacõ ngaaĩ ngõõrrẽẽnĩĩ baag akũmaneek nẽ ootti ĩĩcĩ ꞌloohu. 
LUK.24.2	Ammũdoothĩk hinnia eꞌnyeehothoothĩk bẽẽ baa aꞌnyũũgẽnĩ ꞌlook ngadiiha, 
LUK.24.3	ma aduhun ĩĩttõõ ho, ammũdoothĩk hinnia iꞌnginõõthĩ ẽlẽ cĩ Makayyioohit Yeesu. 
LUK.24.4	Ma baa nga ĩccaad ĩhõõggõ thõõth cieeni, uppwaatta eeta ꞌramma ꞌcĩg ahimit ceremwa ꞌcĩg attaalĩthĩ nẽ ĩbĩlĩt ojoonu ngaatĩ aattiyyi nẽẽg ko. 
LUK.24.5	Tẽẽlꞌthĩtaa cĩnĩĩng, akatti ngaaĩ hẽbẽrĩ looc nĩngaata, nĩngĩtĩ õthõõthĩkĩ eeta niccieeg ĩhõõggõ annẽẽkĩ, “Inni idiimit eet ꞌcĩ arũgĩ daakiahĩtõõ ho? 
LUK.24.6	Iittiõõ nẽẽ hõllõngaa aaĩ ngaati. Iyyia ũrũga nẽẽnĩ. Ummuhuttooth thõõth baa aduhaakuung nẽẽ ngagiit baa nga arũmeennu ꞌGalileea aĩ, 
LUK.24.7	‘Aaꞌnyĩhoothĩk hatĩ Ngeertĩ Eeto athĩnĩĩ cĩg ꞌthẽccannioohu nẽ õtõddõĩ hurucceea. Ma kõr ꞌcĩ ĩĩn iyyio, arũgna hatĩ daahĩtha.’ ” 
LUK.24.8	Nĩngĩtĩ ammuhunõõꞌthĩ nẽẽg thooꞌthiok baagĩnnĩg ko.
LUK.24.9	Ma baa oboddia nẽẽg ĩĩcĩ waanyõ, iita uduktaak thõõth icci ꞌthooyyiak baag ĩĩn õmmõtõ hĩ hõdẽĩ hĩ eet vẽlẽk. 
LUK.24.10	Baa haĩ ngaaĩ iccig Maria Madalẽẽna hĩ Yõaanna hĩ Maria aattĩ ꞌJeemithi hĩ ꞌgõõnõgĩ ũgĩ ꞌcĩg baag aduhaak thõõth icci ꞌthooyyiak. 
LUK.24.11	Nẽẽthĩ, baa aaĩ thõõth ciee hĩcĩ ĩĩn õlõng haaga hĩ eeta, nĩngĩtĩ hõllõngaa ẽlẽmmĩ thõõth tĩho.
LUK.24.12	Ma nĩngaata, ĩtĩnga Pẽẽtũrũ ukul ũũk ĩĩcĩ ꞌloohu. Ma õdõlan ko, ammũdoothĩk hinnia ceremwa baag amũmmũũraniini ẽlẽ cĩ Yeesu diooni. Nĩngĩtĩ adhirriaangini nĩngaata ẽrẽhĩ ꞌgii ꞌcĩ aĩ hĩdĩman ũdũt.
LUK.24.13	Ma kõr niccia noho, baa ĩꞌngaathĩ nuyyiooha ꞌramma ꞌJeruꞌthalẽm õõ õlõõ ꞌcĩ haĩ Emmaauth ꞌcĩ baa ꞌrẽẽnĩ aꞌnyak maaĩlꞌnya
LUK.24.14	Ma baa nga athithanoothi nẽẽg thõõth cĩ daahĩth cĩ Yeesu ho, 
LUK.24.15	uppwaannak Yeesu ĩhõõggõ nẽ ũrũmtõõthĩ ꞌthoo hõdẽĩ. 
LUK.24.16	Baa aitiõõ nẽẽg hõllõngaa aga ngaatĩ ĩĩnnĩ Yeesu ꞌcĩ õõkõr hĩ ĩhõõggõ ho.
LUK.24.17	Nĩngĩtĩ ajini Yeesu ĩhõõggõ annẽẽkĩ, “Ne thĩnõ ꞌcĩ athithannu ho hõlõ?”
LUK.24.17	Abĩlĩ hinnia nẽẽg nẽ ĩlĩĩllẽẽcõ huꞌngurruunyti muumti. 
LUK.24.18	Ma nĩngaata, edecoothĩk umwaa ꞌcĩ haĩ Kileopath ĩnõõnnõ ĩĩnnĩk, “Ẽlẽ, nganiit dioo ꞌcĩ ĩĩnĩ heerinnioohit ꞌJeruꞌthalẽma ꞌcĩ hõllõngaa aga thõõth baa adhukiaakeet waathinnioohĩĩ baag ibiaali ngaati?”
LUK.24.19	Ẽdẽcĩ Yeesu anneek, “Neegi baallĩ?”
LUK.24.19	Ẽdẽcĩ nẽẽg aĩ, “Thõõth cĩ Yeesu cĩ Naaꞌtharẽtĩ, baa ĩĩn põrõvẽtaac ꞌcĩ attiran gẽrrẽẽt thooꞌthiohĩĩ ꞌcĩg õthõõthĩ nẽ idtican hẽbẽrẽẽnnĩĩ cĩg Nyekuci hĩ ĩcĩg eet vẽlẽk. 
LUK.24.20	Baa aggam makayyiooha cĩg paadĩrꞌnyaannu hĩ makayyiook cĩggaac ĩnõõnnõ, nĩngĩtĩ ẽttẽẽdĩkĩ daahĩth nẽ otoddoyyieek hurucceea. 
LUK.24.21	Baa hinnia hammuka haĩnna, occa ĩnõõnnõ ꞌcĩ baa hatĩ aku õõga eet cĩg Ĩꞌthĩraẽlĩ hiita haauto lõꞌngõõc. Aꞌnyak ꞌyioko thõõth ciee iyyieni waathinniook iyyio. 
LUK.24.22	Hakuleeka ꞌyioko hinnia ꞌjieen, hĩnĩngĩtĩ thõõth cĩ ngaaĩ ũgĩ ꞌcĩg aag õlõõk aa ngerrenita hõdõlanit waany, 
LUK.24.23	nẽ iittiõõ hõllõngaa ammũdoothĩk ẽlẽ cĩ Yeesu. Ma ho, iita uduktaaheet ĩĩttĩheet ĩcĩnĩt nẽẽg aajĩlẽẽt baag aduhaak ĩhõõggõ anneek ũrũga nẽẽnĩ. 
LUK.24.24	Nĩngĩtĩ ꞌyioko ĩꞌngaannĩ ꞌgoonoga ũgẽẽgĩ hõõt hĩcĩnĩt ꞌlook. Ammũdoothĩk hinnia aaĩ ꞌthẽk hĩaa aduha ngaaĩ dẽẽdẽ.”
LUK.24.25	Ma ho, ijin Yeesu ĩhõõggõ ĩĩnnĩk, “Aggiithennu niig hutuno hõlõ! Inni ꞌthinneeti cugguung hĩĩtõ gigigigi ngaatĩ ẽlẽmmĩ thooꞌthiok vẽlẽk baag aduha põrõvẽtaaꞌnya ho? 
LUK.24.26	Erekuung baa nooyyia ngagiit ngaatĩ occa accananiini Krĩstõ nga haaꞌnyĩhoothĩk bulẽẽnĩtĩ cĩnnẽẽnĩ?” 
LUK.24.27	Nẽ ꞌthianaatta hĩ Mũũꞌtha hĩ põrõvẽtaaꞌnya vẽlẽk, uduhaak Yeesu ĩhõõggõ thõõth baa adukiaa ꞌBuuhẽtĩĩ cĩg Nyekuci, hĩnĩngĩtĩ ĩnõõnnõ.
LUK.24.28	Ma baa õbõktõ nẽẽg hĩ õlõ ꞌcĩ õõyyĩ ho, ikia õtõ Yeesu haau hĩcĩ adiim edeceek thõng. 
LUK.24.29	Nĩngĩtĩ ĩĩlalẽẽkĩ nẽẽg ĩnõõnnõ kõmĩĩtha annẽẽkĩ, “Hũrũmtĩ hĩ ngagĩĩt ngaati, hĩnĩngĩtĩ õbõhĩ utub lõõcĩ, okoloothiki hinnia hatĩ kõrra ꞌgõõla.” Nĩngĩtĩ adukni Yeesu halang nẽ ũrũmtĩ hĩ ĩhõõggõ.
LUK.24.30	Ma baa iccioloongan Yeesu, hátĩ hudukto, ittiha ũbũnĩ nẽ aggatana nẽ appak, nĩngĩtĩ aaꞌnyĩkĩ ĩhõõggõ. 
LUK.24.31	Ma nĩngaata noho, iita agaacõ nẽẽg ĩnõõnnõ. Ma ho, iꞌnginõõthĩ Yeesu noho matadaꞌnyak. 
LUK.24.32	Ma nĩngaata, ijitto ĩĩtõ, “Hõllõngaa nooyyia hatĩ accamanoothĩk ꞌthinneeti cĩggaac aa ẽdtẽbanaakeet nẽẽ thõõth ꞌcĩ eheeddi ꞌBuuhẽtĩĩ cĩg Nyekuci ꞌgõõla?”
LUK.24.33	Nĩngĩtĩ ĩꞌngaannĩ nẽẽg hĩdĩĩkoothong nẽ oboddioothĩ ꞌJeruꞌthalẽma. Nẽ õõt ummuddioothĩk ꞌthooyyiak baag ĩĩn õmmõtõ hĩ hõdẽĩ hĩ eet ꞌcĩg arũmĩ hĩ ĩhõõggõ alũtoothĩk ngaatĩ hõdẽẽthõng, 
LUK.24.34	nẽ ĩĩttĩk ĩhõõggõ, “Ũrũga Makayyioohiti dĩdĩ, iyyia ommottio hĩ ꞌThimõõnẽ.” 
LUK.24.35	Nĩngĩtĩ aduhaakĩ nuyyiooha ꞌcĩg ĩĩn ꞌramma ho buúk ĩhõõggõ thõõth ꞌcĩ õõkõrĩ nẽẽg hĩ Yeesu ꞌgõõla, hĩ ngaatĩ au agaĩ nẽẽg ĩnõõnnõ baa hatĩ ẽꞌngẽr ũbũnĩ.
LUK.24.36	Ma baa nga õthõõth nuyyiooha thooꞌthiok iccig, ikia uppwaannak Yeesu ĩhõõggõ nẽ ĩꞌtha ĩĩnnĩk, “Aꞌnyĩĩk ganõn haau hĩ ngagiita.”
LUK.24.37	Nĩngĩtĩ abarti nẽẽg gẽrrẽẽt nẽ ummuhit ĩĩtõ, miningit mõnõ thõng. 
LUK.24.38	Nẽ ijin Yeesu ĩhõõggõ ĩĩnnĩk, “Abarrittu gẽrrẽẽt noho inni? Ĩccaadduung ngagiit nii? 
LUK.24.39	Ĩcĩnĩt athĩn hĩ ꞌthoo cĩgannĩg. Nganĩĩt ꞌthẽk cieeni! Iita uhumtaangu nẽ ĩcĩttaangu. Aitiõõ miningit hõllõngaa aꞌnyak ẽmmẽ hĩ iding haau hĩcĩ acinnu niig haꞌnyahi naa ho.”
LUK.24.40	Ma baa uduha thooꞌthiok iccig ẽlẽk, ikia eteretheek ĩhõõggõ athĩn hĩ ꞌthoo hĩcĩnĩt. 
LUK.24.41	Baa hinnia nõõ abulan ĩhõõggõ thõõth ciee hĩ taliinit hiittiõõ hõllõngaa ẽlẽmĩ. Nĩngĩtĩ ajini Yeesu ĩhõõggõ tarĩ annẽẽkĩ, “Aꞌnyaku ꞌgiimwa ꞌcĩ occa hadahĩ?” 
LUK.24.42	Baa nẽ aanytĩk ĩnõõnnõ ulugooc ꞌcĩ ogorri. 
LUK.24.43	Nĩngĩtĩ aggamaanĩ Yeesu ulugooc nicci nẽ adak hẽbẽrẽẽnnĩĩ cĩggĩĩng vẽlẽk.
LUK.24.44	Ma nĩngaata, ĩĩnnĩk ĩhõõggõ, “Baa nga harũmĩ naag hĩ ngagiita, baa gõõng haduhaakuung naa hanneekuung, edeeꞌnyia hatĩ ꞌgii vẽlẽk ꞌcĩ eheeddi, hĩnĩngĩtĩ nganĩĩt nyattaalaa cĩ Mũũꞌtha hĩ ĩĩcĩ põrõvẽtaaꞌnyanu hĩ ꞌBuuhaa cĩ Tegellwaanu.”
LUK.24.45	Nĩngĩtĩ abbuuhi nẽẽ ooti cĩggĩĩng hĩthĩhĩt thõõth ꞌcĩ eheeddi ꞌBuuhẽtĩĩ cĩg Nyekuci. 
LUK.24.46	Baa aduhaak nẽẽ ĩhõõggõ anneek, “Thõõth ꞌcĩ baa eheeddi ho cieeni. Accananni hatĩ Krĩstõ nẽ ikia ũrũga daahĩtha kõr ꞌcĩ ĩĩn iyyio, 
LUK.24.47	nẽ irrioonni hatĩ thõõth cĩ ũũnnõthõõthĩkĩ ꞌthẽccanẽẽta hĩ thõõth ꞌcĩ ammaannothoothĩkĩ eeta loonyini vẽlẽk ꞌthaarĩĩ cĩgĩnnĩg, iꞌthianaanĩ ꞌJeruꞌthalẽma. 
LUK.24.48	Iiginnu niig hẽbẽrĩ ꞌcĩg agayyu thooꞌthiok iccig vẽlẽk. 
LUK.24.49	Hõkõ hatĩ hĩꞌthõõakuung naa ngagiit eet baa aduha Baaba. Nẽẽthĩ, aallattia ꞌtaaũnatõõ ĩꞌthõng haaꞌnyĩhoothĩhuung ꞌtirriani ꞌcĩ aku hẽẽtahujjieen.”
LUK.24.50	Ma baa ũũhĩ Yeesu nuyyiook vẽlẽk Bẽthani, õdõng athĩn cĩgĩnnĩg nẽ aggatan ĩhõõggõ. 
LUK.24.51	Ma baa nga aggatan nẽẽ ĩhõõggõ, ũtũngeek ĩhõõggõ nẽ õdõngĩ ũũk hẽẽtahujjieen. 
LUK.24.52	Nĩngĩtĩ abuluthi nẽẽg Yeesu nẽ oboddioothĩ ꞌJeruꞌthalẽma taliittaa cobbi gẽrrẽẽt. 
LUK.24.53	Nĩngĩtĩ õõ aallanĩ nẽẽg ꞌCieethaa cĩ Nyekuci nẽ ĩdĩhĩthĩt Nyekuc.
JHN.1.1	Baa ꞌthianaatta, baa aaĩ Thõõtha. Baa arũmĩ Thõõth
JHN.1.2	Baa arũmĩ Thõõth hĩ Nyekuc baa ꞌthianaatta.
JHN.1.3	Baa ẽhẽnytaa hẽlẽggĩ vẽlẽk Thõõthaa nĩĩcĩ. Má baa hiittiõõ nẽẽ tõõ, aitiõõ baa ꞌgii ꞌcĩ ẽhẽnytaa tõõ. 
JHN.1.4	Baa aaĩ rũgẽtĩ hĩ ĩnõõnnõ nẽ baa ĩĩn rũgẽtĩ niccia lanyit cĩ eetu. 
JHN.1.5	Nẽ lanyit cieeni, ĩĩn lanyit ꞌcĩ aara muguratõõ, nẽ hõllõngaa occa adĩĩt muguuri lanyit icci ũdũt.
JHN.1.6	Ma ho, ĩꞌthõõa Nyekuci eet ꞌcĩ haĩ Yõaannẽ,
JHN.1.7	ꞌcĩ baa aku aduhaak eet lanyit nicci, hátĩ helemit eeta vẽlẽk ĩnõõnnõ. 
JHN.1.8	Baa hõllõngaa ĩĩn Yõaannẽ lanyit, baa ĩĩn nẽẽ eet ꞌcĩ ĩꞌthooyyiaa haaga, hikia huduhaak eet lanyit nicci. 
JHN.1.9	Lanyit ꞌcĩ ĩĩn dĩdĩ, ꞌcĩ aku aara hĩ eet vẽlẽk ko, aku hĩ eet loota nĩnga.
JHN.1.10	Baa aaĩ Thõõth loota nĩnga, tananga baa ẽhẽnyta nẽẽ looc, baa hinnia aitiõõ ẽẽtĩ ꞌcĩ aga ĩnõõnnõ tõõ. 
JHN.1.11	Baa aku nẽẽ looccaa cĩnnĩ nẽ hõllõngaa ẽlẽmĩ eeta cĩgĩnnĩg ĩnõõnnõ. 
JHN.1.12	Baa nẽẽꞌthẽk aattĩg eeta ũgẽẽgĩ ꞌcĩg ẽlẽmĩ ĩnõõnnõ nẽ ĩthĩhĩt thõõth cĩnnĩ, nĩngĩtĩ aaꞌnyĩkĩ nẽẽ ĩhõõggõ hiita hĩĩtõ lõhõlĩ cĩg Nyekuci. 
JHN.1.13	Baa hõllõngaa ĩĩn nẽẽg lõhõlĩ cĩg Nyekuci hĩgõõng arrita eeta lõhõlĩ cĩggĩĩng, baa Nyekuc ꞌcĩ aaꞌnyĩk ĩhõõggõ hittirria hiita hĩĩtõ lõhõlĩ cĩgĩnnĩg ko.
JHN.1.14	Ma nĩngaata, ikia Thõõth baa ĩĩn lanyit ĩĩ eet nẽ hũrũmtĩ hĩ ngagĩĩt hõdẽĩ loota nĩnga. Hiita hĩcĩnĩt naag bulẽẽnĩt cĩnnĩ dĩdĩ, bulẽẽnĩt cĩ Ngeertĩ Nyekuc Maaꞌnyĩ ꞌcĩ odoyyii. Aꞌnyahaakeet nẽẽ ngagĩĩt loota nĩnga, bũnnai hĩ thõõth vẽlẽk ꞌcĩ ĩĩn dĩdĩ, ꞌcĩ aku hĩ Nyekuc.
JHN.1.15	Baa irrioon Yõaannẽ thõõth cĩnnĩ nẽ ẽggẽrẽny ĩĩ, “Eet baa haduhaakuung naa baa haini, ‘Anũaanna hatĩ eet umwaa ꞌcĩ ĩllõõannaa nganĩĩta, hĩnĩngĩtĩ baa aau nẽẽ ẽlẽk, baa nga hittirria naana.’ ”
JHN.1.16	Hĩnĩngĩtĩ makaaꞌthĩt cĩ bũnnai cĩnnĩ, hiita hummuddia naag vẽlẽk ꞌgattan tabattĩ mẽẽlĩg. 
JHN.1.17	Baa aaꞌnyĩk Nyekuci eet nyattal cĩnnĩ, eetaa ꞌcĩ haĩ Mũũꞌtha,
JHN.1.18	Nga hĩcĩn eet umwaa Nyekuc, Ngeerĩnĩ ꞌcĩ odoyyii dioo, ꞌcĩ ĩĩn Nyekuc dĩdĩ nẽ õbõhõõ hĩ Maaꞌnyĩ ꞌcĩ etereꞌtheet ngagĩĩt hagaac Nyekuc.
JHN.1.19	Baa ĩꞌthõ makayyiooha cĩg ꞌJudeei ꞌJeruꞌthalẽma, paadĩrꞌnya
JHN.1.20	Baa hõllõngaa abũrĩ Yõaannẽ ngaatĩ õthõõthõnĩ hĩ ĩhõõggõ, nĩngĩtĩ ẽdẽcĩ ĩhõõggõ annẽẽkĩ, “Hõllõngaa hĩĩnĩ naa Krĩstõ.”
JHN.1.21	Nẽ ijinit tarĩ paadĩrꞌnya hĩ eet cĩg hattũũg cĩ ꞌLeevi ĩnõõnnõ ĩĩttĩk, “Eet iina thĩ nii, Eliijja?”
JHN.1.21	Ẽdẽcĩ nẽẽ ĩhõõggõ anneek, “Aitiõõ naa hõllõngaa hĩĩnĩ Eliijja.”
JHN.1.21	Nĩngĩtĩ ajini nẽẽg Yõaannẽ tarĩ annẽẽkĩ, “Ĩĩnĩ thĩ nii põrõvẽtaac?”
JHN.1.21	Ẽdẽcĩ nẽẽ aĩ, “Aitiõõ tõõ.”
JHN.1.22	Ma baa uruta, ijinit nẽẽg ĩnõõnnõ tarĩ ĩĩttĩk, “Nganĩ nii, hátĩ hoottia huduktaaha eet ꞌcĩg ĩꞌthõõanneet ngagĩĩt ko thõõth cunni?”
JHN.1.23	Ma ho, attacan Yõaannẽ ĩhõõggõ thõõthaa cĩ põrõvẽtaac Iꞌthaia ĩĩnnĩk, “Hĩĩnĩ naa molook ꞌcĩ ẽggẽrẽny horrwatõõ umwaanĩ ĩcĩ õdõhõhĩĩ kak aĩ, ‘Ũkũmatteek ꞌgõõl cĩ Makayyiookto hũũlan!’ ”
JHN.1.24	Baa ĩꞌthooyyi Variꞌtheei
JHN.1.25	nẽ õõt ijinit ĩnõõnnõ ĩĩttĩk, “Aggameehi nii eet baattithimo
JHN.1.26	Ẽdẽcĩ Yõaannẽ ĩhõõggõ anneek, “Haggameehi naa eet baattithimo maamĩ haaga, nẽẽthĩ, aaĩ eet umwaa hõrggẽẽnaa cunuung, ꞌcĩ hõllõngaa agayyu niiga. 
JHN.1.27	Tananga baa huwwatta naa ĩĩcĩ oou, hõllõngaa occa hũũlũ ngaatĩ hõõgĩ lõhamũcĩ cĩg caawa cĩgĩnnĩg.” 
JHN.1.28	Baa aduha Yõaannẽ thõõth icci, baa aggameek nẽẽ eet baattithimo ĩĩcĩ uruto cĩ hidioo cĩ ꞌJõrdanĩ, looccaa cĩ Bẽthani.
JHN.1.29	Ma loohoth cĩnnĩ, udtuuha Yõaannẽ Yeesu ngaatĩ akuuni hĩ ĩnõõnnõ, nĩngĩtĩ õthõõthĩ Yõaannẽ aĩnnĩ, “Ĩcĩnĩt Mĩꞌnyõõn cĩ Nyekuci
JHN.1.30	Eet baa haduhaakuung naa hanneekuung, ‘Aku hatĩ eet umwaa ꞌcĩ ꞌrĩĩng ꞌcĩ ĩllõõannaa nganĩĩt, hĩnĩngĩtĩ baa aau nẽẽ ĩĩcĩ oou, baa nga hittirria naana.’ 
JHN.1.31	Baa nga haga naa ĩnõõnnõ nẽ haggameekuung naa ngagiit baattithimo maamĩ, hátĩ hagaacõ eeta cĩg Ĩꞌthĩraẽlĩ vẽlẽk ĩnõõnnõ.”
JHN.1.32	Nĩngĩtĩ aduhaanĩ Yõaannẽ thõõth umwa aĩnnĩ, “Baa hacini Lori ꞌcĩ Ẽllẽẽmĩth,
JHN.1.33	Occa baa nga haga naa ĩnõõnnõ, hiittiõõ ngaatĩ aduhaaka ẽẽtĩ baa ĩꞌthõõannaa nganĩĩt hikia haggameek eet baattithimo maamĩ anneeka, ‘Ẽẽtĩ ꞌcĩ acini alluucciak Lorii ꞌcĩ Ẽllẽẽmĩth nẽ ikia ĩbĩl ẽllaa cĩnnĩ ho, ĩnõõnnõ ꞌcĩ hatĩ aggameek eet baattithimo Loriiaa ꞌcĩ Ẽllẽẽmĩth ko.’ 
JHN.1.34	Hĩcĩna ĩnõõnnõ dĩdĩ nẽ hagawa ngaatĩ ĩĩnnĩ nẽẽ Ngeertĩ Nyekuci.”
JHN.1.35	Ma hĩ loohoth cĩnnĩ tarĩ, iita aauto Yõaannẽ hĩ nuyyiook cĩgĩnnĩg ꞌramma nĩngaata. 
JHN.1.36	Ma baa adtuuha nẽẽ Yeesu ngaatĩ õvvõõĩ nĩngaata ho, õthõõth nẽẽ ĩĩ, “Ĩcĩnĩt Mĩꞌnyõõn cĩ Nyekuci!” 
JHN.1.37	Ma baa athĩhĩ nuyyiooha ꞌcĩg ĩĩn ꞌramma thõõth icci ho, iita unuyyiõõthĩ Yeesu.
JHN.1.38	Ma baa abbuudi Yeesu ho, adtuuha hinnia nuyyiook ꞌcĩg ĩĩn ꞌramma ho ngaatĩ anũĩ ĩnõõnnõ, nĩngĩtĩ ajini ĩhõõggõ annẽẽkĩ, “Anũyyiaangu inni?”
JHN.1.38	Ẽdẽcĩ nẽẽg Yeesu anneek, “Rabbi, nĩngĩtĩ aayyi nii ho inoo?” Aĩ thõõth ꞌcĩ aĩ “Rabbi” ho Ebereeiyyi, “ꞌLimmannioohit.”
JHN.1.39	Ẽdẽcĩ Yeesu ĩhõõggõ anneek, “Iita ĩcĩnĩt!” Baa ĩĩ ꞌthaa ꞌwec baa iggiingi kõrra ꞌcĩ õõkõrĩ nẽẽg hĩ Yeesu õõ acĩnĩ nĩngĩtĩ aayyi nẽẽ ho. Nĩngĩtĩ arũmẽẽnĩ hĩ ĩnõõnnõ nĩngaata hutub.
JHN.1.40	Eetinii ꞌcĩg baag ĩĩn ꞌramma ĩcĩg athĩhĩ thõõth cĩ Yõaannẽ nẽ ookorit hĩ Yeesu ho, ĩnõõnnõ Andrea, ꞌgõtõnĩ ꞌThimõõnẽ Pẽẽtũrũ. 
JHN.1.41	ꞌGii ꞌcĩ baa adĩman Andrea ĩĩcĩ oou, baa adiimothi nẽẽ ꞌgõtõnĩ ꞌThimõõnẽ nẽ uduhaak ĩnõõnnõ ĩĩnnĩk, “Hummuddiaawa naag habu ꞌcĩ ẽbẽra Nyekuci,
JHN.1.42	Ma nĩngaata, ikia ũũhĩ Andrea ꞌgõtõnĩ Pẽẽtũrũ hĩ Yeesu.
JHN.1.42	Ma ho, udtuuha Yeesu Pẽẽtũrũ nẽ ĩĩnnĩk, “Ĩĩnĩ nii ꞌThimõõnẽ ngeertĩ Yõaannẽ. Hĩĩtõ hatĩ ꞌthaar cugunnig, ꞌCeeva, nĩngĩtĩ aĩ, Pẽẽtũrũ.”
JHN.1.43	Ma loohoth cĩnnĩ, ĩtĩnga Yeesu ũũk ĩĩcĩ ꞌGalileea. Ma baa ommottio hĩ Pilippo, uduhaak ĩnõõnnõ ĩĩnnĩk, “Ijjia nũaa nganĩĩta.”
JHN.1.44	Baa au Pilippo hĩ Andrea hĩ Pẽẽtũrũ ꞌtaaũnaa cĩ Beꞌthaida. 
JHN.1.45	Nĩngĩtĩ ammũdaanĩ Pilippo Nathaniele nẽ uduhaak ĩĩnnĩk, “Hummuddiaawa eet baa ẽhẽẽd Mũũꞌtha nyattaala nẽ eteheedito põrõvẽtaaꞌnya buúk ĩĩtõ, Yeesu cĩ Naaꞌtharẽtĩ ngeertĩ Yothebo.”
JHN.1.46	Nĩngĩtĩ ajini Nathaniele ĩnõõnnõ annẽẽkĩ, “Occa ꞌthẽk aku ꞌgiimwa ꞌcĩ abũnnaa Naaꞌtharẽta?”
JHN.1.46	Ẽdẽcĩ Pilippo ĩnõõnnõ anneek, “Ijjia thĩ da cĩnõ.”
JHN.1.47	Ma baa acĩn Yeesu Nathaniele aku obokii ho, ikia õthõõth ĩnõõnnõ ĩĩ, “Eet ꞌcĩ ĩĩn Ĩꞌthĩraẽleenit dẽẽdẽ cieeni, ꞌcĩ hõllõngaa ĩĩn oloꞌngiaahit.”
JHN.1.48	Ẽdẽcĩ Nathaniele ĩnõõnnõ anneek, “Agayyaa nii nganĩĩt hutuno?”
JHN.1.48	Ẽdẽcĩ Yeesu anneek, “Hacinnii naa nganiit aa nga hutuvvii Pilippo, iccioloongani ꞌmũũnĩca uruta.”
JHN.1.49	Nĩngĩtĩ õthõõthĩ Nathaniele aĩnnĩ, “ꞌLimmannioohit! Ĩĩnĩ nii Ngeertĩ Nyekuci, habu cĩ Ĩꞌthĩraẽlĩ!”
JHN.1.50	Ma ho, ĩĩnnĩk Yeesu ĩnõõnnõ, “Elemi nii thõõth caannĩ, hĩnĩngĩtĩ hanneekii, iyyia hacciinnii aa iccioloongani ꞌmũũnĩca uruta. Acini hatĩ nii hẽlẽggĩ ꞌcĩg ĩllõõan thooꞌthiok iccig.” 
JHN.1.51	Ma nĩngaata, õthõõth Yeesu ĩĩ, “Haduhaakuung dĩdĩ, acinnu hatĩ hẽẽtkujjieen ngaatĩ abbuuhẽnĩ nẽ udtuuktau aajĩlẽẽt cĩg Nyekuci,
JHN.2.1	Ma baa urutaa cĩ waathinniook iyyio, baa aaĩ Maria aattĩ Yeesu nyahũũtaawa umwaanĩ õlõõ ꞌcĩ haĩ Kana looccaa cĩ ꞌGalileea. 
JHN.2.2	Baa avva eeta Yeesu hĩ nuyyiook
JHN.2.3	Ma baa edeccia mẽrta cĩ viinoo, ikia uduhaak Maria Yeesu ĩĩnnĩk, “Edecciaak eeta niccieeg mẽrtĩ cĩ viinoo.”
JHN.2.4	Ẽdẽcĩ Yeesu aattĩnnĩ anneek, “Morwahit, nga hõdõlan ꞌthaa ꞌcĩ occa hadticanĩĩ naa thõõth umwa. Ma haduhaakaa dtiic ꞌcĩ occa hadticani.”
JHN.2.5	Nĩngĩtĩ aduhaakĩ Maria dticcianniook nĩngaata annẽẽkĩ, “Ĩdĩmanit nẽẽ niig ꞌgii vẽlẽk ꞌcĩ aduhaakuung nẽẽnĩ.”
JHN.2.6	Baa aattĩg ijjioꞌnya tõrkõnõn ꞌcĩg abbĩꞌthĩĩ maama obokii nĩngaata, ꞌcĩg baag occa ũũnyẽnĩ eeta, hĩcĩ aduha nyattalĩ cĩ ꞌJudeei. Aꞌnyak ijjio hõdẽĩ lotorroꞌnya ꞌcĩg obbitig cĩg occa ũũppan ĩĩn ꞌwec hode tõrkõnõn.
JHN.2.7	Ma nĩngaata, uduhaak Yeesu dticcianniook ĩĩnnĩk, “Otogooccik ijjioꞌnya niccig maam hĩbbĩtĩt.” Nĩngĩtĩ õgõõcĩkĩ nẽẽg maam hĩbbĩtĩt dhũk. Ma baa ĩbbĩtĩt ijjioꞌnya ẽlẽk, 
JHN.2.8	uduhaak Yeesu dticcianniook ĩĩnnĩk, “Idtiillia maam ũgĩ nẽ aꞌnyaktoothihu jayyio.”
JHN.2.8	Iita ĩdĩmanit nẽẽg hĩcĩ aduhaak Yeesu ho. 
JHN.2.9	Nĩngĩtĩ atarrĩ jayyiõõĩ maam iccig utuhuyyi ĩĩtõ mẽrtĩ cĩ viinoo, ꞌcĩ ahahat dtum. Baa hõllõngaa aga nẽẽ ꞌgõõl ꞌcĩ akuuni mẽrta niccieeni, tananga aga dticcianniooha baag adtĩĩla maam niccig. Ma ho, ũtũvva jayyiõõĩ nyattaraan ngadiiha 
JHN.2.10	nẽ ĩĩnnĩk, “Gõõng hakatĩ mẽrtĩ cĩ viino ꞌcĩ ahahatĩĩ ĩcĩ oou. Ma ũũppattĩ hẽẽrõnĩ, nẽẽthĩ, aꞌnyakta ꞌteeddiaha. Agunyuthi hinnia hatĩ nii mẽrtĩ ꞌcĩ ahahatĩĩ ĩꞌthõng hĩĩ noho inni?”
JHN.2.11	Thõõth ꞌcĩ baa adtican Yeesu ĩĩcĩ oou, ꞌcĩ ĩnaat eeta ho cieeni. Baa adtican nẽẽ thõõth icci, õlõõ cĩ Kana, looccaa cĩ ꞌGalileea. Ikia ẽtẽrẽtha Yeesu bulẽẽnĩt cĩnnĩ õlõõ nĩĩca nẽ iita elemit nuyyiooha cĩgĩnnĩg ĩnõõnnõ, hĩnĩngĩtĩ thõõth icci.
JHN.2.12	Ma urutaa cĩ, ĩtĩngaacõ Yeesu hĩ aattĩnnĩ hĩ ꞌgõtõõnõgĩ hĩ nuyyiook cĩgĩnnĩg, õõt ĩĩcĩ ꞌtaaũn cĩ Kapernaumĩ nẽ õõt aauto waathinniook ꞌcĩg abadtẽc nĩngaata.
JHN.2.13	Ma baa õbõhĩ Kõrra cĩ Haangittõõ,
JHN.2.14	Ma halangatõõ cĩ ꞌCieeth cĩ Nyekuci,
JHN.2.15	Nĩngĩtĩ akũmanaanĩ Yeesu halli umwa ꞌlõõrõngĩtĩ nẽ itiggiaeek ĩhõõggõ hõdẽĩ hĩ aꞌtha hĩ tĩĩn vẽlẽk, hõõt battaala ꞌCieethaa cĩ Nyekuci. Ebelluukan nẽẽ tẽrẽmẽẽjĩt cĩg eet ꞌcĩg appak ꞌrabbẽẽt ko nẽ ĩꞌthaan ꞌrabbẽẽt cĩggĩĩng ꞌcĩg kũtũrĩg. 
JHN.2.16	Ma nĩngaata, uduhaak eet ꞌcĩg ũũtẽnĩ ngabuuthiꞌnya ĩĩnnĩk, “Ootti ngabuuthiꞌnya niccig battaala! Ma haarru ꞌCieeth cĩ Baaba hĩĩ ꞌcuuk!”
JHN.2.17	Nĩngĩtĩ ammuhaanĩ nuyyiooha cĩgĩnnĩg thooꞌthiok baag eheeddi ꞌBuuhaa cĩ Nyekuci aĩ, “Hammĩnani naa ꞌcieeth cunni gẽrrẽẽt ũdũt.”
JHN.2.18	Ma ho, iita ijinit makayyiooha cĩg ꞌJudeei Yeesu ĩĩttĩk, “Thõõth iina ꞌcĩ ĩnaat eeta ꞌcĩ occa eterꞌtheekeet nii ngagĩĩt makaaꞌthĩt ꞌcĩ adticanĩĩ thooꞌthiok iccig vẽlẽk ko?”
JHN.2.19	Ẽdẽcĩ Yeesu ĩhõõggõ anneek, “Ĩꞌthaanit ꞌCieeth icci Nyekuci ho, nẽ hatĩ hẽtẽhẽnya naa waathinnioohĩĩ ꞌcĩg ĩĩn iyyio hĩbĩl tarĩ.”
JHN.2.20	Ẽdẽcĩ makayyiooha cĩg ꞌJudeei ĩnõõnnõ anneek, “Ẽhẽnytĩ ꞌCieeth ciee Nyekuci ho irkiꞌnyia hẽẽn ꞌwec hĩ tõrkõnõn. Ne ꞌcĩ aaꞌnyi nganiit ꞌmuuk ĩĩ, occa ehenyiti tarĩ waathinnioohĩĩ ꞌcĩg ĩĩn iyyio thõng ko?”
JHN.2.21	Nẽẽthĩ, ꞌCieeth cĩ Nyekuci ꞌcĩ õthõõth Yeesu ho, ĩĩn ẽlẽ cĩnnĩ. 
JHN.2.22	Ma baa ũrũga Yeesu daahĩtha, iita ummuktõõthĩ nuyyiooha cĩgĩnnĩg thõõth baa aduha nẽẽ aĩ, hehenyiti hatĩ naa ꞌCieeth nicci waathinnioohĩĩ ꞌcĩg ĩĩn iyyio haaga. Nĩngĩtĩ au ẽlẽmmĩ nuyyiooha cĩgĩnnĩg thõõth ꞌcĩ eheeddi ꞌBuuhaa cĩ Nyekuci, hĩ thõõth baa aduha nẽẽnĩ.
JHN.2.23	Ma baa nga aaĩ Yeesu Kõrraa cĩ Haangittõõ ꞌJeruꞌthalẽma, baa mẽẽlĩg eeta ꞌcĩg acĩn thooꞌthiok ꞌcĩg ĩnaat eeta ꞌcĩg adtican nẽẽnĩ, nĩngĩtĩ ẽlẽmmĩ ĩnõõnnõ. 
JHN.2.24	Nẽẽthĩ, baa aga Yeesu thooꞌthiok ꞌcĩg ꞌthinneeti cĩggĩĩng nẽ hõllõngaa ẽlẽmaakĩ ĩhõõggõ hĩllõõanit ĩnõõnnõ. 
JHN.2.25	Baa hõllõngaa adiim Yeesu eet umwa huduhaak ĩnõõnnõ thõõth cĩ eetu, hĩnĩngĩtĩ baa aga nẽẽ muhẽẽnĩt cĩnĩĩng vẽlẽk.
JHN.3.1	Baa aaĩ eet umwaa ꞌcĩ haĩ ꞌthaar cĩgĩnnĩg Nikodemo, ꞌcĩ baa ĩĩn Variꞌtheenit nẽ baa ĩĩn nẽẽ buúk eet ꞌcĩ aku makayyioohĩĩ cĩg ꞌJudeei. 
JHN.3.2	Ma kõr umwa baal, ũũk ũmmũdoothĩk nẽẽ Yeesu nẽ ĩĩnnĩk, “ꞌLimmannioohit, hagayya naag ĩĩnĩ nii ꞌlimmannioohit ꞌcĩ ĩꞌthõõannii Nyekuci, aĩ ijjia ꞌlimmaneet ngagĩĩta. Aitiõõ ẽẽtĩ ꞌcĩ occa adĩman thooꞌthiok ꞌcĩg ĩnaat eeta ho, hatĩ aitiõõ Nyekuci hĩ ĩnõõnnõ tõõ.”
JHN.3.3	Ẽdẽcĩ Yeesu Nikodemo anneek, “Haduhaakii dĩdĩ, aitiõõ ẽẽtĩ ꞌcĩ occa aduhun habuccieet cĩ Nyekuci, hatĩ nga hittirria nẽẽ tarĩ tõõ.”
JHN.3.4	Ma nĩngaata, ijin Nikodemo Yeesu ĩĩnnĩk, “Ĩcca occa gõõng arrittiaa ẽẽtĩ cobbi tarĩ hutuno? Dĩdĩ occa hõllõngaa aduhun nẽẽ hẽẽngatõõ cĩ aattĩnnĩ nẽ ittirria tarĩ!”
JHN.3.5	Ẽdẽcĩ Yeesu ĩnõõnnõ anneek, “Haduhaakii thõõth dĩdĩ, aitiõõ ẽẽtĩ ꞌcĩ aduhun habuccieet cĩ Nyekuci, hatĩ nga hittirria maamĩ hĩ Loriiaa ꞌcĩ Ẽllẽẽmĩth tõõ. 
JHN.3.6	Arrita eeta lõhõlĩ cĩggĩĩng, nẽẽthĩ, Lori cĩ Nyekuci diooni ꞌcĩ occa ũũhũyyii nganiit ĩĩ loholeec cĩ Nyekuci. 
JHN.3.7	Ma hakuleehi ꞌjieen hatĩ hanneekii naa, adiim arrittiaannu niig vẽlẽk tarĩ. 
JHN.3.8	Lori cĩ Nyekuci diooni, ꞌcĩ aaꞌnyuung rũgẽt ꞌcĩ ĩĩn ngeju. Aaĩ Lorii hĩ ngõõtĩ ꞌcĩ uuhan õkõ ĩĩcĩ adiim nẽẽnĩ. Occa athiknu niig ngõõt nẽ hõllõngaa agayyu aku ĩĩna hode õkẽẽna.”
JHN.3.9	Nẽ ijin Nikodemo Yeesu tarĩ ĩĩnnĩk, “Ĩcca occa gõõng aaĩ thõõth hoti hutuno?”
JHN.3.10	Ẽdẽcĩ Yeesu ĩnõõnnõ anneek, “Ĩĩnĩ nii ꞌlimmannioohit cĩ Ĩꞌthĩraẽlĩ nẽ erekti thooꞌthioha cieeg nganiit hutuno? 
JHN.3.11	Haduhaakii thõõth dĩdĩ, haduhaanna naag thõõth ꞌcĩ hagayyia, hĩnĩngĩtĩ hĩcĩtta hẽbẽrẽẽnnĩĩ cĩggaang. Nẽẽthĩ hinnia, hõllõngaa elemmu thõõth ꞌcĩ haduhaanna naag ko ũdũt. 
JHN.3.12	Má hõllõngaa athĩknaangu niig nganĩĩt hatĩ haduhaakuung thooꞌthiok ꞌcĩg aattĩg loota nĩnga, occa hatĩ elemmu ngaatĩ haduhaakuung thooꞌthiok cĩg õlõ cĩ Nyekuci hutuno? 
JHN.3.13	Nga hõdõlan ẽẽtĩ umwaa õlõ cĩ Nyekuci hẽẽtahujjieen, nganĩĩt dioo Ngeertĩ Eeto, ꞌcĩ baa halluuccia hakuu loota nĩnga, ꞌcĩ hõdõlana õlõ cĩ Nyekuci. 
JHN.3.14	Nẽ adiim odoꞌngi Ngeertĩ Eeto hẽẽtahujjieen, haau hĩ baa õdõng Mũũꞌtha hũkaat ꞌcĩ ĩĩn ꞌthiihit,
JHN.3.15	Nẽẽthĩ hatĩ ummuddia eeta vẽlẽk ꞌcĩg aꞌnyak lemiinit hĩ Ngeertĩ Eeto, rũgẽt ꞌcĩ aalla ooo.
JHN.3.16	“Hĩnĩngĩtĩ baa ammĩnan Nyekuci eet cĩg looc nicci gẽrrẽẽt ũdũt, ĩnõõ ꞌcĩ ẽlẽmanaanĩ Ngeerĩnĩ ꞌcĩ odoyyii ẽlẽ cĩnnĩ, hátĩ hiittiõõ ẽẽtĩ ꞌcĩ ẽlẽmĩ Ngeerĩnĩ hõllõngaa adaahĩ. Ammũda hatĩ ẽẽtĩ ꞌcĩ ẽlẽmĩ ĩnõõnnõ ho, rũgẽt ꞌcĩ aalla ooo. 
JHN.3.17	Baa hõllõngaa ĩꞌthõõa Nyekuci Ngeerĩnĩ loota nĩnga, hikia huuk eet cĩg looc nicci thõng, baa ĩꞌthõõa nẽẽ ĩnõõnnõ hikia hẽẽla ĩhõõggõ thõng. 
JHN.3.18	Hõllõngaa hatĩ uuki ẽẽtĩ ꞌcĩ ẽlẽmĩ Ngeertĩ Nyekuci, nẽẽthĩ, ẽẽtĩ ꞌcĩ hõllõngaa ẽlẽmĩ ĩnõõnnõ, ẽttẽẽdĩ thõõth cĩnnĩ ẽlẽk, hĩnĩngĩtĩ hõllõngaa ẽlẽmĩ nẽẽ Ngeertĩ Nyekuci ꞌcĩ odoyyii.
JHN.3.19	“Ikia lanyit loota nĩnga ẽlẽk nẽ eeta ꞌcĩg adĩman thooꞌthiok ꞌcĩg abathĩ, etteeddiothoothĩk thooꞌthioha ꞌcĩg abathĩ ĩhõõggõ ẽlẽk, hĩnĩngĩtĩ ammĩnan nẽẽg muguur hĩllõõan lanyit. 
JHN.3.20	Eeta vẽlẽk ꞌcĩg adĩman ꞌthẽccanẽẽta, aaburreek lanyit nẽ occa hõllõngaa au hĩ lanyit, hĩnĩngĩtĩ iꞌngolli nẽẽg aĩ, appulanniaa hatĩ ꞌthẽccanẽẽta cĩggĩĩng ko battaala. 
JHN.3.21	Nẽẽthĩ, ẽẽtĩ ꞌcĩ adtican thooꞌthiok ꞌcĩ ĩĩn dĩdĩ, aku hĩ lanyit, hátĩ hẽtẽrẽtha hĩĩ, baa adtican nẽẽ thooꞌthiok tĩko, hĩnĩngĩtĩ athĩhĩ thõõth cĩ Nyekuci.”
JHN.3.22	Ma urutaa ĩĩcĩ, ĩtĩngaacõ Yeesu hĩ nuyyiook cĩgĩnnĩg õõt ĩĩcĩ looc cĩ ꞌJudeea, ngaatĩ baa õõ aattiyyi nẽẽg waathinniook ũgĩ nẽ õõt aggamteek eet baattithimo.
JHN.3.23	Nẽ baa aggameek Yõaannẽ buúk eet baattithimo looccaa cĩ Aẽnõnĩ, ngaatĩ õbõhõõ hĩ ꞌThaalim, hĩnĩngĩtĩ baa mẽẽlĩg maama nẽ baa ariha eeta ꞌcĩg mẽẽlĩg gẽrrẽẽt, hiita haggamit baattithimo. 
JHN.3.24	Baa adĩmanni thõõth ciee baa nga haarĩhoothĩk Yõaannẽ baabuuthatõõ. 
JHN.3.25	Ma nĩngaata, ẽppẽhattõõ nuyyiooha cĩg Yõaannẽ hĩ ꞌJudeeinit umwa, hĩnĩngĩtĩ nyattal ꞌcĩ tũũnyẽttõõ. 
JHN.3.26	Ma ho, iita õõt nuyyiooha niccieeg hĩ Yõaannẽ nẽ ijinit ĩnõõnnõ ĩĩttĩk, “ꞌLimmannioohit, aggameek ẽẽtĩ baa arũmeennu hĩ nganiit ĩĩcĩ baakĩt cĩ hidioo cĩ ꞌJõrdanĩ buúk eet baattithimo nẽ õõt eeta vẽlẽk hĩ ĩnõõnnõ.”
JHN.3.27	Ẽdẽcĩ Yõaannẽ ĩhõõggõ anneek, “Aitiõõ ẽẽtĩ ꞌcĩ occa ammũda ꞌgiimwa, hatĩ nga hẽlẽmaahĩ Nyekuci ĩnõõnnõ hũũk hẽẽtahujjieen. 
JHN.3.28	Nẽ dĩdĩ, ammuhooꞌthu niig thõõth baa hanneekuung naa, ‘Hõllõngaa hĩĩnĩ naa Krĩstõ, hĩĩnĩ naa eet ꞌcĩ ĩꞌthõõannaa Nyekuci ĩĩcĩ oou hĩ ĩnõõnnõ.’
JHN.3.29	“Hatĩ aꞌthũwanni loholeec ꞌcĩ ngayyi nyahũũtaawa, atalĩ ꞌgoonnia ngaatĩ aayyi nĩngaata, hátĩ hĩthĩk molook cĩ nyattaraanõ. Ĩnõõ ꞌcĩ haccamanõõthĩkĩĩ naa gẽrrẽẽt ko. 
JHN.3.30	Yeesu ꞌcĩ hatĩ aku abuli hĩllõõan nẽ hikia hĩĩna naa eet umwa ꞌcĩ hidici haaga.
JHN.3.31	“Aku Yeesu hẽẽtahujjieen nẽ ĩllõõan eet vẽlẽk. Ĩĩn ẽẽtĩ ꞌcĩ aku loota nĩnga, eet cĩ looc nicci nẽ õthõõth thooꞌthiok cĩg looc nicci. Ĩllõõan ẽẽtĩ ꞌcĩ aku õlõõ cĩ Nyekuci hẽẽtahujjieen eet vẽlẽk. 
JHN.3.32	Õthõõth nẽẽ thõõth ꞌcĩ baa ĩcĩn nẽẽ nẽ ĩthĩha. Nẽẽthĩ hinnia, aitiõõ ẽẽtĩ ꞌcĩ ẽlẽmĩ thõõth cĩnnĩ ho tõõ. 
JHN.3.33	Aduha ẽẽtĩ ꞌcĩ ẽlẽmĩ thõõth cĩnnĩ aĩ, õthõõth Nyekuci thõõth ꞌcĩ ĩĩn dĩdĩ. 
JHN.3.34	Hĩnĩngĩtĩ ẽẽtĩ baa ĩꞌthõõa Nyekuci, õthõõth thõõth cĩ Nyekuci, hĩnĩngĩtĩ hõllõngaa abĩlĩ Nyekuci ngaatĩ aaꞌnyĩkĩ eet Lori ꞌcĩ Ẽllẽẽmĩthĩ.
JHN.3.35	“Ammĩnan Maaꞌnyia Ngeerĩnĩ nẽ aaꞌnyĩk ĩnõõnnõ ꞌgii vẽlẽk. 
JHN.3.36	Ammũda hatĩ eeta vẽlẽk ꞌcĩg ẽlẽmĩ Ngeertĩ Nyekuci rũgẽt ꞌcĩ aalla ooo nẽ ẽẽtĩ ꞌcĩ abũrĩ thõõth cĩ Ngeertĩ Nyekuci, hõllõngaa hatĩ ammũda rũgẽt niccia, alĩĩllĩk hatĩ Nyekuci eet tĩho nẽ uuk ĩnõõnnõ ũdũt!”
JHN.4.1	Baa athĩhĩ Variꞌtheei aĩ, mẽẽlĩg nuyyiooha cĩg Yeesu ꞌcĩg aggameek nẽẽ baattithimo hĩllõõanit cĩg Yõaannẽ. 
JHN.4.2	Nẽẽthĩ, baa hõllõngaa Yeesu ꞌcĩ aaꞌnyĩk eet baattithimo ho, baa nuyyiook cĩgĩnnĩg ꞌcĩg aggameek eet baattithimo ho. 
JHN.4.3	Ma baa athĩhĩ Makayyioohiti thõõth icci ho, ikia ũtũngeek nẽẽ looc cĩ ꞌJudeea nẽ õbõdõõthĩ ũũk ĩĩcĩ looc cĩ ꞌGalileea. 
JHN.4.4	Nẽẽthĩ ꞌyioko, ikia ẽꞌngẽrkẽẽthan nẽẽ ũũk ĩĩcĩ looc cĩ Thamaria.
JHN.4.5	Nĩngĩtĩ õdõlanĩ nẽẽ ꞌtaaũn umwa looccaa cĩ Thamaria ꞌcĩ haĩ Thikar, ngaatĩ baa õbõhõõ hĩ mana umwa, ꞌcĩ baa aaꞌnyĩk Yakobo
JHN.4.6	Baa aaĩ wĩĩtanẽẽcĩ cĩ Yakobo nĩngaata, nĩngĩtĩ aku iyyiomanĩ Yeesu wĩĩtaneeca nĩĩca, hĩnĩngĩtĩ baa ĩppĩĩra nẽẽ weet ꞌcĩ õvvõõĩ, baa aau kõrra lokora.
JHN.4.7	Ma baa aku adtĩĩla ngaa umwaa ꞌcĩ baa ĩĩn Thamaritaanoc maam wĩĩtaneeca ho, ikia othoothĩk Yeesu ĩnõõnnõ ĩĩnnĩk, “ꞌBaanaa baaĩ maam ũgĩ hũhũdĩ.” 
JHN.4.8	Baa nga õõ ũũta nuyyiooha cĩgĩnnĩg ꞌgẽẽn umwa ꞌtaaũnatõõ.
JHN.4.9	Ẽdẽcĩ ngaa nicciee Yeesu anneek, “Alayyaa gõõng ẽẽtĩ ꞌcĩ ĩĩnĩ ꞌJudeeinit ngaa ꞌcĩ hĩĩnĩ Thamaritaanoc maam hutuno?” (Baa ĩĩgĩnnõõ eeta cĩg ꞌJudeei hĩ eet cĩg Thamaria mĩrõk.)
JHN.4.10	Ẽdẽcĩ Yeesu ĩnõõnnõ anneek, “Má gaa nii ꞌbaaninit ꞌcĩ occa aaꞌnyi Nyekuci nẽ agau eet iina ꞌcĩ alayyi nganiit maam ko, occa ꞌyioko alau ĩnõõnnõ haaꞌnyi maam ꞌcĩg rũgẽtaak.”
JHN.4.11	Ẽdẽcĩ ngaa nicciee Yeesu anneek, “Ẽẽtĩ cieeni, aitioonni nõõ uhucu ꞌcĩ adtĩĩlanĩ maam tõõ nẽ uuthik wĩĩtanẽẽcĩ thõng buúk, attiha occa hatĩ maam ꞌcĩg aaꞌnya rũgẽt ko ngaana? 
JHN.4.12	Ĩllõõani nii Yakobo baangeet cĩnaang baa aaꞌnyeet ngagĩĩt wĩĩtaneec icci nẽ uhuddiõõĩ nẽẽg hĩ lõhõlĩ cĩgĩnnĩg hĩ ẽẽtha hĩ aꞌtha cĩgĩnnĩg vẽlẽk ko?”
JHN.4.13	Ẽdẽcĩ Yeesu anneek, “Má ahũd eeta maam cugguung ko, aalla nga aam ĩhõõggõ kõrra noho. 
JHN.4.14	Nẽ ẽẽtĩ ꞌcĩ haaꞌnyihi naa maam cĩgannĩg, aitiõõ hatĩ hõllõngaa aam ĩnõõnnõ kõrra tarĩ ũdũt. Aattĩg maama cĩgannĩg ko hĩ maama ꞌcĩg ariha ũꞌngeecaa cĩ hidiowwo nẽ aaꞌnyĩk eet rũgẽt ꞌcĩ aalla ooo.”
JHN.4.15	Ẽdẽcĩ ngaa nicciee aĩ, “Makayyioohit ꞌbaanaa baaĩ nuun maam tĩko, hiittiõõ hõllõngaa aamma kõrra tarĩ nẽ hátĩ hiittiõõ hõllõngaa hakuu wĩĩtaneecaa ĩcĩ tarĩ.”
JHN.4.16	Ẽdẽcĩ Yeesu ĩnõõnnõ anneek, “Bĩteek maac cunni.”
JHN.4.17	Ẽdẽcĩ ngaa nicciee aĩ, “Aitioonna maac tõõ.”
JHN.4.17	Ẽdẽcĩ Yeesu ĩnõõnnõ anneek, “Aduha dĩdĩ ngaatĩ aĩnnĩ aitioonni maac tõõ. 
JHN.4.18	Ĩĩn thõõth dĩdĩ, baa aꞌnyahu nii maaccwa ꞌtur nẽ ẽẽtĩ ꞌcĩ arũmeennu ꞌyioko ho buúk, hõllõngaa ĩĩn maac cunni dẽẽdẽ.”
JHN.4.19	Ẽdẽcĩ ngaa nicciee aĩ, “Ẽẽtĩ cieeni, ĩko iini nii põrõvẽtaac. 
JHN.4.20	Baa gõõng alayyi hĩbaangĩ cĩggaang muuraa cĩ,
JHN.4.21	Ẽdẽcĩ Yeesu ĩnõõnnõ anneek, “Lẽẽm thõõth caannĩ ngaa cieeni, aaĩ hatĩ kõrra ꞌcĩ hõllõngaa alayyu niig Baaba ngaati, hode ꞌJeruꞌthalẽma. 
JHN.4.22	Erekuung ngagiit eet cĩg Thamaria Nyekuci ꞌcĩ alayyu ho, ngagĩĩt eet cĩg ꞌJudeei ꞌcĩg hagayyia ĩnõõnnõ jurrung, hĩnĩngĩtĩ aku eliiniti hĩ ngagĩĩta. 
JHN.4.23	Aaĩ hatĩ kõrra nẽ ikia ẽlẽk, ꞌcĩ hatĩ aaꞌnyĩkĩ Lorii ꞌcĩ Ẽllẽẽmĩth eet halaacõ Baaba ꞌgõõlaa ꞌcĩ ĩĩn dĩdĩ, hĩnĩngĩtĩ ĩĩn nẽẽg eet cĩg adiim Baaba halaacõ ĩnõõnnõ ꞌgõõla nĩĩca. 
JHN.4.24	Ĩĩn Nyekuci Lori nẽ eeta ꞌcĩg ala ĩnõõnnõ buúk, abũnnaa ala ĩnõõnnõ ꞌtirrianaa cĩ Lori cĩnnĩ ꞌgõõlaa ꞌcĩ ĩĩn dĩdĩ.”
JHN.4.25	Ẽdẽcĩ ngaa nicciee aĩ, “Haga naa aku hatĩ habuui ꞌcĩ ẽbẽra Nyekuci
JHN.4.26	Nĩngĩtĩ aduhaakĩ Yeesu ngaa niccia annẽẽkĩ, “Nganĩĩt Krĩstõ ꞌcĩ hõthõõthõõ hĩ nganiit ꞌyioko ho.”
JHN.4.27	Ma nĩngaata noho, oboddia nuyyiooha cĩg Yeesu nẽ ukullieek ꞌjieen ngaatĩ ammũdẽẽkĩ õthõõthõnĩ Yeesu hĩ ngaa nicci nẽ baa hiꞌthihi eet umwa hõrggẽẽnaa cĩnĩĩng ꞌcĩ ajin Yeesu thõõth ꞌcĩ õthõõthõnĩ hĩ ngaa nicci ho buúk.
JHN.4.28	Ma tarĩ ho, ĩtĩnga ngaa nicciee, ũtũngeek deeri cĩ maamu wĩĩtaneeca nĩĩcĩ nẽ õbõdõõthĩ ĩĩcĩ olu, ũũk uduhaak eet vẽlẽk ĩĩnnĩk, 
JHN.4.29	“Iita ĩcĩnĩt eet umwa ꞌcĩ aduhaaka thõõth vẽlẽk ꞌcĩ baa hĩdĩmana naana! Krĩstõ occa nẽẽnĩ?” 
JHN.4.30	Nĩngĩtĩ allũnganiini eeta vẽlẽk ꞌtaaũnaa tĩho õõ acĩnĩ Yeesu.
JHN.4.31	Ma baa nga ovvooyyia eeta ꞌgõõla, iita othooꞌthik nuyyiooha cĩgĩnnĩg ĩnõõnnõ ĩĩttĩk, “ꞌLimmannioohit, daak ꞌgẽẽn umwa ꞌcĩ abadtẽc.”
JHN.4.32	Ẽdẽcĩ Yeesu ĩhõõggõ anneek, “Haꞌnyahi naa ꞌgẽẽn umwa ꞌcĩ hadahi ꞌcĩ erekuung ngagiita.”
JHN.4.33	Ma nĩngaata, iꞌthiattaaĩ nuyyiooha ijitto ẽmmẽn ĩĩtõ, “Aꞌnyahaak occa hatĩ eet umwaa ĩnõõnnõ ꞌgẽẽn ꞌcĩ adahĩ?”
JHN.4.34	Nĩngĩtĩ ẽdẽcĩ Yeesu ĩhõõggõ annẽẽkĩ, “ꞌGẽẽn caannĩ ꞌcĩ hadĩmanĩĩ thõõth ꞌcĩ adiim Nyekuci! Baa ĩnõõnnõ ꞌcĩ ĩꞌthõõannaa nganĩĩta nẽ occa hẽdẽcaahi dtiic baa aaꞌnya nẽẽ hidticanõ. 
JHN.4.35	Agayyu niig thõõth ꞌcĩ aĩ, ‘Nga aattiyyiaa nyĩlõhĩ ꞌwec ꞌcĩg janiittak.’ Haduhaakuung naa hanneekuung ĩcĩnĩt, ibbiir mana ẽlẽk, ĩĩ ꞌthaa cĩ janiitto. 
JHN.4.36	Tananga ꞌyioko, ummuddia janniooha ꞌbaaninit cĩnĩĩng ẽlẽk, ngaatĩ ajanaanĩ ꞌgẽẽn ꞌcĩ aꞌnyaha rũgẽt ꞌcĩ aalla ooo. Nẽẽthĩ, eeta vẽlẽk baag athacĩ hinyomo hĩ ꞌcĩg ajana ꞌgẽẽn, au hatĩ accamanoothĩk nẽẽg vẽlẽk hõdẽĩ. 
JHN.4.37	Ĩĩn thõõth dĩdĩ ꞌcĩ aĩ, ‘Akatĩ eet umwaa mana cĩnnĩ nẽ ikia ajan ẽẽtĩ ꞌcĩ ꞌrĩĩng.’ 
JHN.4.38	Hĩꞌthooyyuung naa ngagiit õõt ajattõ manẽẽnĩĩ baag hõllõngaa akannu niiga. Baa idticanit eeta ũgẽẽgĩ dtiic ꞌcĩ õkõmĩ nẽ iita ajattu niig haal ꞌcĩg mũlũk cĩggĩĩng.”
JHN.4.39	Baa au ẽlẽmĩ eeta ꞌcĩg mẽẽlĩg cĩg Thamaria ꞌtaaũnaa tĩho Yeesu, hĩnĩngĩtĩ thõõth ꞌcĩ aduhaak ngaa ĩhõõggõ anneek, “Aduhaaka ẽẽtĩ ciee thõõth vẽlẽk ꞌcĩ gõõng hadĩmani naana.” 
JHN.4.40	Ma baa au acĩn eeta cĩg Thamaria Yeesu ho, iita uduktaak ĩnõõnnõ ĩĩttĩk, “Hũrũmtĩ nõõ hĩ ngagĩĩta.” Nĩngĩtĩ arũmẽẽnĩ Yeesu hĩ ĩhõõggõ waathinniook ꞌramma.
JHN.4.41	Nẽ hĩnĩngĩtĩ thõõth cĩ Yeesu ho, iita elemit eeta ꞌcĩg mẽẽlĩg ĩnõõnnõ. 
JHN.4.42	Ma baa ho, iita uduktaak nẽẽg ngaa nicci ĩĩttĩk, “Hẽlẽmta naag Yeesu, hĩnĩngĩtĩ thõõth ꞌcĩ aduha nẽẽ dẽẽdẽ, hõllõngaa hẽlẽmma, hĩnĩngĩtĩ thõõth baa aduhaakeet nii diooni. Hẽlẽmta, hĩnĩngĩtĩ ĩko ĩĩn nẽẽ Ellioohit cĩ lootu dĩdĩ!”
JHN.4.43	Ma urutaa cĩ waathinniook ꞌcĩg ĩĩn ꞌramma ho, ikia ĩtĩnga Yeesu ũũk ĩĩcĩ looc cĩ ꞌGalileea. 
JHN.4.44	Baa õthõõth Yeesu aĩ, “Hõllõngaa itieelli eeta põrõvẽtaac looccaa cĩnnĩ, iꞌngolli eeta ĩnõõnnõ loonyinii ꞌcĩg ꞌrĩĩng diooni.” 
JHN.4.45	Ma baa õdõlan Yeesu ꞌGalileea, õõt ĩꞌthaacõ eeta ĩnõõnnõ taliitta, hĩnĩngĩtĩ baa agaacõ nẽẽg Yeesu Kõrraa cĩ Haangittõõ ꞌJeruꞌthalẽma, hĩnĩngĩtĩ thooꞌthiok ꞌcĩg mẽẽlĩg ꞌcĩg ĩnaat eeta, ꞌcĩg baag adtican nẽẽnĩ.
JHN.4.46	Ma ho, õbõdõõthĩ Yeesu ĩĩcĩ õlõ cĩ Kana, looccaa cĩ ꞌGalileea, õlõõ baa ũũhũĩ nẽẽ maam hĩĩ mẽrtĩ cĩ viinoo. Baa aaĩ ꞌgaalacĩ umwaa ꞌcĩ õmmõõrĩ ngeerĩnĩ gẽrrẽẽt ꞌtaaũnaa cĩ Kapernaumĩ. 
JHN.4.47	Ma baa athĩhĩ nẽẽ aĩ õbõda Yeesu looccaa cĩ ꞌGalileea aku ĩĩcĩ ꞌJudeea ho, ikia ala nẽẽ ĩnõõnnõ, hátĩ haaꞌnyĩk ngeerĩnĩ ꞌcĩ baa õbõhĩ adaak hũbũna.
JHN.4.48	Ma nĩngaata, uduhaak Yeesu ꞌgaalac nicci ĩĩnnĩk, “Má hõllõngaa acinnu niig thooꞌthiok ꞌcĩg ĩnaat eeta, hõllõngaa hatĩ elemmu.”
JHN.4.49	Ẽdẽcĩ ꞌgaalacĩ nicciee Yeesu anneek, “Makayyioohit, ijjia cĩneehaa loholeec nga hadaak!”
JHN.4.50	Ẽdẽcĩ Yeesu ĩnõõnnõ anneek, “Bodooth ĩĩcĩ olu, ũrũg loholeec cunnẽẽnĩ!”
JHN.4.50	Nĩngĩtĩ ẽlẽmmĩ ꞌgaalacĩ nicciee thõõth cĩ Yeesu nẽ ĩtĩnga ũũk ĩĩcĩ olu. 
JHN.4.51	Ma baa nga hõdõlan ꞌgaalacĩ õlõ cĩnnĩ, iita ithirriamanit ĩnõõnnõ dticcianniooha cĩgĩnnĩg ꞌgõõla nẽ uduktaak ĩnõõnnõ nyeemuut ꞌcĩ aĩ, “Ũbũna loholeec aau lõꞌngõõc!” 
JHN.4.52	Ma nĩngaata, ijin ꞌgaalacĩ dticcianniook ꞌthaa ꞌcĩ baa abũnnayyĩ loholeec ko. Ẽdẽcĩ nẽẽg ĩnõõnnõ anneek, “Ammanyanni abuurꞌthet cĩ loholeeco baalõ baa ꞌthaa hõdẽĩ cĩ waathinu.”
JHN.4.53	Ma nĩngaata, ikia agaõõthĩ baattĩ loholeeco ĩĩ, abũnnaa loholeec ꞌthaa baa aduhaakĩ Yeesu ĩnõõnnõ annẽẽkĩ, “Ũrũg loholeeca.” Nĩngĩtĩ aku ẽlẽmmĩ ꞌgaalacĩ hĩ eet cĩg halang cĩnnĩ vẽlẽk Yeesu.
JHN.4.54	Baa thõõth ꞌcĩ adtican Yeesu ꞌcĩ ĩnaat eeta ꞌcĩ ĩĩn ꞌramma cieeni, baa õbõda nẽẽ ĩĩcĩ looc cĩ ꞌJudeea nẽ ikia ũũk ĩĩcĩ ꞌGalileea.
JHN.5.1	Ma urutaa cĩnnĩ, ikia ũũk Yeesu ꞌJeruꞌthalẽma karramaawa cĩ ꞌJudeei. 
JHN.5.2	Baa aaĩ bõrrõhĩ umwaa ꞌJeruꞌthalẽma ꞌcĩ õbõhõõ hĩ nĩngĩtĩ haĩ Hattũũg cĩ Aꞌthaannu, ꞌcĩ haĩ ꞌthaar ũgĩ Aramaayyi Beꞌthatha. Baa aꞌnyak bõrrõhĩ ciee tuggu ꞌcĩ aꞌnyak hattũũgẽt ꞌtur.
JHN.5.3	Tuggu ꞌcĩ baa gõõng iyyiomanĩ tuhulliaha hĩ rubenniaak hĩ eet ꞌcĩg alalliaa eleeti. 
JHN.5.4	Nẽ hõdõõkõthĩ alluuccia aajĩlõ cĩ Makayyiookto hẽẽtahujjieen hikia hõtõmõõĩ maam. Nẽ ẽẽtĩ ꞌcĩ itiman udhuhoothĩk maamĩtõõ ĩĩcĩ oou ngaatĩ õꞌngõnyõõnĩ eeta ꞌgõõl ko, ikia iꞌnginõõthĩ mõõrĩthĩ cĩnnĩ hũbũna.
JHN.5.5	Baa aaĩ eet umwaa nĩngaata ꞌcĩ õbõhõõ hĩ bõrrõk, ꞌcĩ baa õmmõõrĩ irkiꞌnyia hẽẽn iyyio hĩ turkiyyio. 
JHN.5.6	Ma baa adtuuha Yeesu ĩnõõnnõ ngaatĩ oongiyyi nĩngaata nẽ ũmmũda ngaatĩ ahuulẽnĩ irkiꞌnyia ꞌcĩg mẽẽlĩg ko, ikia ijin ĩnõõnnõ ĩĩnnĩk, “Adiimi nii bũna?”
JHN.5.7	Ẽdẽcĩ ꞌngoolliahiti Yeesu anneek, “Makayyioohit, aitioonna eet ꞌcĩ ẽẽlla hudhuhoothĩk bõrrõõhatõõ tõõ, hatĩ õtõmõõcõ maama. Ma nga haĩ hudhuhoothĩk naana, aku hinnia atiman eet umwaa õõa ꞌcĩ nga hudhuhõõthĩhĩĩ naana.”
JHN.5.8	Nĩngĩtĩ annẽẽkĩ Yeesu ĩnõõnnõ, “Tĩnga, dũhan lotoonu cunni bĩtõ!” 
JHN.5.9	Ma hĩdĩĩkoothong, ũbũna ẽẽtĩ. Nĩngĩtĩ adũhanĩ lotoonu cĩnnĩ õkõõĩ.
JHN.5.9	Baa ĩĩn lõõcĩ Kõr cĩ ꞌYiommaanõ
JHN.5.10	Ma baa acĩn makayyiooha cĩg ꞌJudeei eet icci aꞌnyak lotoonu ho, eggerenyteek ĩnõõnnõ ĩĩttĩk, “Aꞌnyahi lotoonu Kõrraa cĩ ꞌYiommaanõ inni? Aꞌngirannii nyattaala ngaatĩ occa aꞌnyahĩ nii lotoonu cunni.”
JHN.5.11	Ẽdẽcĩ hinnia tuhuulliahiti ĩhõõggõ anneek, “Eet aa aaꞌnya nganĩĩt hũbũna ꞌcĩ anneeka, ‘Dũhan lotoonu cunni bĩtõ.’ ”
JHN.5.12	Nĩngĩtĩ ajini ĩnõõnnõ annẽẽkĩ, “Eet iina ꞌcĩ anneeki nganiit dũhan lotoonu cunni tõõ ho?”
JHN.5.13	Nẽẽthĩ, baa hõllõngaa aga tuhuulliahiti nicciee eelliaa ho Yeesu, hĩnĩngĩtĩ baa iꞌnginõõthĩ Yeesu lothippitatõõ haaga.
JHN.5.14	Ma baa urutaa cĩnnĩ, ũmmũdaak Yeesu eet nicci ꞌCieethaa cĩ Nyekuci nẽ ĩĩnnĩk, “Cĩĩn nõõ, ũbũnauu thĩ ꞌyioko niina. Ma nga hadĩmani ꞌthẽccan nẽ hatĩ õbõdaahi bathi ꞌcĩ ĩllõõan baa oou.” 
JHN.5.15	Nĩngĩtĩ õkõ aduhaakĩ ẽẽtĩ nicciee makayyiook cĩg ꞌJudeei annẽẽkĩ, ĩko hatĩ Yeesu ꞌcĩ aaꞌnya nganĩĩt hũbũna ho.
JHN.5.16	Nẽẽthĩ, baa adĩman Yeesu thooꞌthiok iccig Kõrraa cĩ ꞌYiommaanõ. Ma ho, iita eggerenyteek makayyiooha cĩg ꞌJudeei Yeesu. 
JHN.5.17	Nĩngĩtĩ annẽẽkĩ Yeesu ĩhõõggõ, “Nga hĩbĩl Baaba caannĩ dtiica hĩĩ kõr hĩ niccieeni, ĩnõõ ꞌcĩ hadticaniini naa buúk ko.” 
JHN.5.18	Nẽ ꞌyioko, idiimito makayyiooha cĩg ꞌJudeei uruhit Yeesu, hĩnĩngĩtĩ thooꞌthiok ꞌcĩg ĩĩn ꞌramma, ĩĩcĩ oou, aĩ ẽꞌthẽcan Yeesu nyattal cĩ Kõr cĩ ꞌYiommaanõ. Nẽ tarĩ thõõth ꞌcĩ abathĩ gẽrrẽẽt, ꞌcĩ õthõõthĩ Yeesu aĩ, ĩĩn Nyekuci Maaꞌnyĩ, thõõth ꞌcĩ aaꞌnyĩk ĩnõõnnõ hudukto hĩ Nyekuc thõng.
JHN.5.19	Ma nĩngaata, ẽdẽc Yeesu makayyiook cĩg ꞌJudeei ĩĩnnĩk, “Haduhaakuung dĩdĩ, aitiõõ ꞌgii ꞌcĩ adtican Ngeertĩ Nyekuci ẽmmẽn tõõ. Adĩman nẽẽ thõõth ꞌcĩ acĩna hĩ Maaꞌnyĩ. ꞌGii ꞌcĩ adĩman Maaꞌnyia, adĩman Ngeerĩnĩ buúk. 
JHN.5.20	Hĩnĩngĩtĩ ammĩnan Maaꞌnyia Ngeerĩnĩ nẽ eteretheek ĩnõõnnõ thooꞌthiok vẽlẽk ꞌcĩg adĩman nẽẽnĩ. Nẽ dĩdĩ, eterꞌtheek hatĩ nẽẽ ĩnõõnnõ thooꞌthiok ꞌcĩg obbitig ꞌcĩg abulannuung ngagiit ꞌcĩg ĩllõõan iccig. 
JHN.5.21	Hĩcĩ arũgtha Maaꞌnyia daakiak nẽ aaꞌnyĩk ĩhõõggõ rũgẽt, ꞌgõõlaa cĩ buúk, aaꞌnyĩk hatĩ Ngeerĩnĩ rũgẽt eet ꞌcĩ accamana nẽẽnĩ.
JHN.5.22	“Hõllõngaa ẽttẽẽd Maaꞌnyia thõõth cĩ eet umwa, hĩnĩngĩtĩ baa aaꞌnyĩk nẽẽ Ngeerĩnĩ hẽttẽẽd thooꞌthiok cĩg eet vẽlẽk, 
JHN.5.23	hátĩ hitingolli eeta vẽlẽk Ngeerĩnĩ, hĩcĩ iꞌngolli nẽẽg Maaꞌnyĩ. Nẽẽthĩ, ẽẽtĩ ꞌcĩ hõllõngaa iꞌngolli Ngeertĩ Nyekuci, hõllõngaa iꞌngolli Maaꞌnyĩ baa ĩꞌthõõa Ngeerĩnĩ. 
JHN.5.24	Haduhaakuung dĩdĩ, ẽẽtĩ ꞌcĩ athĩhĩ thõõth caannĩ nẽ ẽlẽm eet baa ĩꞌthõõannaa nganĩĩta, ammũda hatĩ ẽẽtĩ tĩho rũgẽt ꞌcĩ aalla ooo nẽ hõllõngaa hatĩ uuki, hĩnĩngĩtĩ abaakia nẽẽ daahĩtha ikia rũgẽta.
JHN.5.25	“Haduhaakuung dĩdĩ, õbõhĩ kõrra nẽ ꞌyioko ikia ẽlẽk, ꞌcĩ hatĩ athĩknĩ eeta ꞌcĩg adaahito molook cĩ Ngeertĩ Nyekuci. Nẽ eeta ꞌcĩg hatĩ athĩhĩ molook tĩho, arũgĩ hatĩnĩ. 
JHN.5.26	Hĩcĩ aꞌnyak Baaba rũgẽt ẽllaa cĩnnĩ, ikia aaꞌnyĩk nẽẽ Ngeerĩnĩ buúk haꞌnyak rũgẽt ẽllaa cĩnnĩ. 
JHN.5.27	Nẽ aaꞌnyĩk Maaꞌnyia ĩnõõnnõ makaaꞌthĩt ꞌcĩ ẽttẽẽdĩ thooꞌthiok cĩg eet vẽlẽk, hĩnĩngĩtĩ ĩĩn nẽẽ Ngeertĩ Eeto.
JHN.5.28	“Ma hakuleeku ꞌjieen, hĩnĩngĩtĩ thõõth icci! Aku hatĩ kõrra ꞌcĩ athĩknĩ eeta ꞌcĩg adaahito vẽlẽk molook cĩnnĩ, 
JHN.5.29	nẽ hatĩ ũrũgta nẽẽg daahĩtha. Arũgna hatĩ eeta ꞌcĩg baag adtican thooꞌthiok ꞌcĩg abũnnaa nẽ õõt rũgẽta nẽ hatĩ ũrũgta eeta ꞌcĩg baag adtican thooꞌthiok ꞌcĩg abathĩ nẽ uukti.
JHN.5.30	“Aitiõõ thõõth ꞌcĩ hadĩmani naa ẽmmẽn tõõ, hetteedi naa thõõth hĩcĩ hathihi hĩ Baaba nẽ thõõth ꞌcĩ hetteedi naa ho, ĩĩn dĩdĩ, hĩnĩngĩtĩ hõllõngaa hadiimi naa hadihithi ẽlẽ caannĩ, hadiimi hadihithi naa Baaba, baa ĩꞌthõõannaa nganĩĩta.
JHN.5.31	“Má hothoothi naa ẽlẽ caannĩ ẽmmẽn, aitiõõ ꞌgõõl ꞌcĩ occa agayyu ngaatĩ haduhaanĩ naa thõõth ꞌcĩ ĩĩn dĩdĩ tõõ. 
JHN.5.32	Aaĩ eet umwaa ꞌcĩ õthõõth, hĩnĩngĩtĩ nganĩĩta nẽ haga naa thõõth ꞌcĩ aduha nẽẽ ho, ĩĩn dĩdĩ. 
JHN.5.33	Baa ĩꞌthooiku niig Yõaannẽ Batitta nuyyiook ũgĩ nẽ ũũk uduhaak Yõaannẽ ĩhõõggõ thõõth ꞌcĩ ĩĩn dĩdĩ. 
JHN.5.34	Hõllõngaa haallahi naa thooꞌthiok ꞌcĩg õthõõꞌtha eeta nganĩĩta, haduhaakuung naa thooꞌthiok iccig, hátĩ eellia niiga. 
JHN.5.35	Baa ĩĩn Yõaannẽ ꞌloomo ꞌcĩ aaꞌnyuung lanyit nẽ iita eberriaau niig ngaatĩ accamanoothiku hĩdĩhĩdĩĩc, hĩnĩngĩtĩ lanyit cĩnnĩ ho.
JHN.5.36	“Haꞌnyahi naa thooꞌthiok ũgĩ ꞌcĩg aaddi ĩllõõan baag Yõaannẽ. Nẽ dtiici baa aaꞌnya nganĩĩt Baaba hẽdẽcaak hĩcĩ hadĩmani ꞌyioko ho, ẽtẽrꞌtha aĩ, ĩꞌthõõannaa nẽẽ nganĩĩta.
JHN.5.37	“Nẽ Baaba baa ĩꞌthõõannaa nganĩĩt ko, õthõõth nẽẽ buúk, hĩnĩngĩtĩ nganĩĩta. Nga ĩthĩhĩt niig molook cĩnnĩ hode nga ĩcĩnĩt ẽlẽ cĩnnĩ, 
JHN.5.38	hode nga haau thõõth cĩnnĩ ꞌthinneetinitõõ cugguung, hĩnĩngĩtĩ hõllõngaa elemmu niig eet baa ĩꞌthõõa nẽẽnĩ.
JHN.5.39	“Agiillu niig ꞌBuuk cĩ Nyekuci gẽrrẽẽt, hĩnĩngĩtĩ ammuku ainnu ammũdaannu hatĩ rũgẽt ꞌcĩ aalla ooo hĩ ĩnõõnnõ. Õthõõꞌtha ꞌBuuhi cĩ Nyekuci ho nganĩĩta, 
JHN.5.40	nẽẽthĩ, aburru hinnia niig ngaatĩ auunnu hĩ nganĩĩt, hátĩ ummuddia rũgẽt ꞌcĩ aalla ooo.
JHN.5.41	“Hõllõngaa haallahi naa dĩhĩthẽẽnĩt cĩ eetu, 
JHN.5.42	nẽẽthĩ, hagayyuung naa ngagiita. Haga naa aitiõõ niig hõllõngaa ammĩnannu Nyekuc ꞌthinneetinii cugguung dĩdĩ. 
JHN.5.43	Baa hakuu naa ꞌthaarĩĩ cĩg Baaba nẽ hõllõngaa ẽlẽmmaangu ũdũt, nẽẽthĩ, má hikia eet umwaa ꞌcĩ ꞌrĩĩng ꞌthaarĩĩ cĩgĩnnĩg, occa hinnia elemmu eet tĩho. 
JHN.5.44	Occa elemiinnu niig hutuno hatĩ adiimmu dĩhĩthẽẽnĩt ꞌcĩ aku hĩ ꞌgoonogu nẽ hõllõngaa aallaku ngaatĩ ammũdaannu dĩhĩthẽẽnĩt ꞌcĩ aku hĩ Nyekuc ꞌcĩ odoyyii?
JHN.5.45	“Ma hammuku hainnu nganĩĩt hatĩ ꞌcĩ habĩlluung hĩ Baaba. Mũũꞌtha baa aariku niig muhẽẽnĩt cunuung vẽlẽk, ꞌcĩ hatĩ abilluunga. 
JHN.5.46	Má baa elemit Mũũꞌtha, occa ꞌyioko ẽlẽmmaangu nganĩĩt buúk, hĩnĩngĩtĩ baa ẽhẽẽd Mũũꞌtha thooꞌthiok cĩgannĩg. 
JHN.5.47	Nẽ má hõllõngaa elemmu thooꞌthiok baag ẽhẽẽd Mũũꞌtha, occa hatĩ elemmu thooꞌthiok ꞌcĩg haduha naa hutuno?”
JHN.6.1	Ma baa urutaa cĩ thooꞌthiok iccig, ikia abaahĩ Yeesu bũlũc ꞌcĩ haĩ ꞌGalileea, ꞌcĩ haĩ ꞌthaar ũgĩ Tiberia. 
JHN.6.2	Baa anũ ĩnõõnnõ lothippiti cobbi gẽrrẽẽt ꞌgõõlaa ꞌcĩ õkõõĩ nẽẽnĩ, hĩnĩngĩtĩ ĩcĩn lothippiti thooꞌthiok ꞌcĩg ĩnaat eeta ꞌcĩg aaꞌnyĩkĩ Yeesu eet ꞌcĩg õmmõõrĩ hũbũttaathõ. 
JHN.6.3	Nĩngĩtĩ õtõdĩ Yeesu hĩ nuyyiook cĩgĩnnĩg muura lõmẽrra nẽ õõt aauto loota. 
JHN.6.4	Hĩnĩngĩtĩ baa õbõhĩ Kõrra cĩ Haangittõõ cĩ eet cĩg ꞌJudeei.
JHN.6.5	Ma baa acĩn Yeesu au eeta ĩĩcĩ aayyi nẽẽ ho, ijin nẽẽ Pilippo ĩĩnnĩk, “Ẽlẽ Pilippo, hammũda occa hatĩ ũbũnẽẽt ꞌcĩg haaꞌnyĩk lothippit ꞌcĩ ĩĩn noho vẽlẽk ko ĩĩna?” 
JHN.6.6	Baa ajin Yeesu Pilippo hoti, aĩ hĩttĩman ĩnõõnnõ thõng, hĩnĩngĩtĩ baa aga nẽẽ ꞌgii ꞌcĩ hatĩ õkõ adtican ẽlẽk.
JHN.6.7	Ẽdẽcĩ Pilippo ĩnõõnnõ anneek, “Aitiõõ ꞌdinaarꞌnya
JHN.6.8	Ma nĩngaata, ẽdẽc nuyyioohiti cĩnnĩ umwaa ꞌcĩ haĩ Andrea ꞌgõtõnĩ ꞌThimõõnẽ Pẽẽtũrũ ĩĩ, 
JHN.6.9	“Aaĩ nyahaappanĩ umwaa ngaati ꞌcĩ aꞌnyak ũbũnẽẽt ꞌtur hĩ ulugo ꞌramma, ũũppan occa hatĩ ꞌgẽẽn ciee eet niccig vẽlẽk?”
JHN.6.10	Ma ho, uduhaak Yeesu nuyyiook cĩgĩnnĩg ĩĩnnĩk, “Uduktaak eet haauto loota.” Baa ĩĩn lõõcĩ nĩngaata arteenit. Nĩngĩtĩ au aattiyyi eeta vẽlẽk loota, baa occa ĩĩn eeta ꞌcĩg maacĩg dioo aalibꞌnya ꞌtur (5,000). 
JHN.6.11	Ma nĩngaata, aggama Yeesu ũbũnẽẽt niccig nẽ aggatana, nĩngĩtĩ ẽꞌngẽrẽẽkĩ eeta. Ma urutaa cĩnnĩ, ikia aggatan nẽẽ ulugo buúk nẽ eꞌngereek eet. Nĩngĩtĩ aduhẽẽnĩ eeta vẽlẽk hũũppattĩ.
JHN.6.12	Ma baa udukto eeta vẽlẽk hũũppattĩ, ikia uduhaak Yeesu nuyyiook cĩgĩnnĩg ĩĩnnĩk, “Uluttia ũbũnẽẽt ꞌcĩg anyiꞌthiaa vẽlẽk, hátĩ hiittiõõ ꞌcĩg adhuhoothĩk tuu tõõ.” 
JHN.6.13	Baa alũta nuyyiooha thuruthur ꞌcĩg anyiꞌthia eeta ho, abbĩꞌthĩĩ lohoddwa ꞌcĩg obbitig õmmõtõ hĩ ꞌramma, ũbũnẽẽtĩĩ cĩg baag ĩĩn ꞌtur ko.
JHN.6.14	Ma baa ĩcĩnĩt eeta Yeesu ngaatĩ adĩmanĩ thõõth icci ĩnaat eeta ho, iita othoothito nẽẽg ĩĩtõ, “Dĩdĩ ĩko ĩĩn ẽẽtĩ ciee põrõvẽtaac ꞌcĩ hatĩ aku loota nĩnga!” 
JHN.6.15	Ma baa õrõõta Yeesu ngaatĩ adiim aggamĩ eeta ĩnõõnnõ nẽ idiimito ĩttĩngatteek haarrik hĩĩ habu cĩnĩĩng ko, ikia ũũk nẽẽ muura hujjieen ngaatĩ baa adiim õkõ aayyi ẽmmẽn.
JHN.6.16	Ma ꞌjiaatĩn niccia, iita ulluucci nuyyiooha cĩg Yeesu õõt ĩĩcĩ Bũlũc cĩ ꞌGalileea hõõt hẽrẽẽcõ Yeesu. 
JHN.6.17	Ma baa ĩĩ baalin lõõcĩ nẽ nga hõdõlan Yeesu ĩhõõggõ buúk, iita otodit nẽẽg haahũl ꞌcĩ abaaki õkõ ĩĩcĩ ꞌtaaũn cĩ Kapernaumi. 
JHN.6.18	Ma nĩngaata, ikia ulubaak nuyyiook ngõõtĩ ꞌcĩ attiran ꞌcĩ aaꞌnyĩk maam hõtõmõõcõ gẽrrẽẽt ũdũt. 
JHN.6.19	Ma baa uꞌthuhanit nẽẽg haahũl bũlũcatõõ õõt maaĩlꞌnya
JHN.6.20	Ma nĩngaata, ikia uduhaak Yeesu ĩhõõggõ ĩĩnnĩk, “Nganĩĩt Yeesu! Ma hiꞌngolinnaangu!” 
JHN.6.21	Baa adiim aaꞌnyĩk nuyyiooha cĩgĩnnĩg ĩnõõnnõ hõtõda haahũlatõõ, ma hĩdĩĩkoothong õdõlan hinnia haahũlĩ dẽmẽt cĩ looc ꞌcĩ õõĩ nẽẽg ko.
JHN.6.22	Ma loohoth cĩnnĩ, ikia iiyyiela lothippiti baa aaĩ dẽmẽtaa cĩ bũlũcõ baakĩta aĩ, ootti nuyyiooha haahũl ꞌcĩ ĩĩn hõdẽẽthõng dioo nẽ agayyiõõthĩ ngaatĩ nga hookorri Yeesu hĩ nuyyiook. 
JHN.6.23	Baa au haahũlĩta ũgẽẽgĩ ĩĩcĩ ꞌtaaũn cĩ Tiberia hiita hõdõlanit nĩngĩtĩ õbõhõõ hĩ nĩngĩ baa aggatanĩ Makayyioohiti ũbũnẽẽt nẽ udukto eeta. 
JHN.6.24	Ma baa iiyyela lothippiti ngaatĩ aitiõõnnĩ Yeesu hĩ nuyyiook cĩgĩnnĩg tõõ ho, iita otodit nẽẽg haahũlĩt nẽ abaaktĩ õõt ĩĩcĩ ꞌtaaũn cĩ Kapernaumĩ, õõ adiimothi Yeesu. 
JHN.6.25	Ma baa õõ ammũda nẽẽg Yeesu baakĩtaa cĩ bũlũcõ ho, õõt ijinit ĩnõõnnõ ĩĩttĩk, “ꞌLimmannioohit, õdõlanĩ nii ngaati nĩngaan?”
JHN.6.26	Ẽdẽcĩ Yeesu ĩhõõggõ anneek, “Haduhaakuung dĩdĩ, adiimmaangu niig nganĩĩt, hĩnĩngĩtĩ ꞌgẽẽn baa haaꞌnyuung ngagiit uduhit ũũppattĩ, hõllõngaa, hĩnĩngĩtĩ thooꞌthiok baag ĩnaattu hadĩmani naana. 
JHN.6.27	Ma harrĩcanaannu dtiic, hĩnĩngĩtĩ ꞌgẽẽn ꞌcĩ ugguba, nẽẽthĩ, ĩrrĩcatta dtiic ꞌcĩ aꞌnyak rũgẽt ꞌcĩ aalla ũdũt, ꞌcĩ hatĩ aaꞌnyuung Ngeertĩ Eeto ngagiita. Baa aaꞌnyĩk Maaꞌnyia Nyekuci ĩnõõnnõ ꞌtirrian ꞌcĩ adĩmanĩ thooꞌthiok ꞌcĩg ĩnaat eeta.”
JHN.6.28	Nĩngĩtĩ ajini eeta Yeesu annẽẽkĩ, “Ĩcca occa hadĩmanna hutuno, hátĩ hidticatta dtiicanĩ ꞌcĩg adiim Nyekuci?”
JHN.6.29	Ẽdẽcĩ Yeesu ĩhõõggõ anneek, “Adiimmuung Nyekuci ngagiit aꞌnyahit lemiinit hĩ eet baa ĩꞌthõõa nẽẽnĩ.”
JHN.6.30	Nĩngĩtĩ ajini nẽẽg Yeesu annẽẽkĩ, “Thõõth ꞌyioko iina ꞌcĩ ĩnaat eeta ꞌcĩ occa eterꞌtheekeet nii ngagĩĩt, hátĩ helemtiina? Ne occa ꞌyioko ꞌcĩ occa adĩmani nii? 
JHN.6.31	Baa aduk nyakangaaꞌnya cĩggaang ꞌgẽẽn baa haĩ manna, baa õvvõ nẽẽg horrwaa ꞌcĩ õdõhõhĩĩ kak, hĩcĩ eheeddi ꞌBuuhi cĩ Nyekuci aĩ, ‘Aaꞌnyĩk Nyekuci ĩhõõggõ ũbũnẽẽt ꞌcĩg au hẽẽtahujjieen huduhit.’ ”
JHN.6.32	Nĩngĩtĩ annẽẽkĩ Yeesu ĩhõõggõ, “Haduhaakuung dĩdĩ, baa hõllõngaa Mũũꞌtha ꞌcĩ aaꞌnyuung ngagiit ũbũnẽẽt ꞌcĩg au hẽẽtahujjieen ko, baa Baaba ꞌcĩ aaꞌnyuung ngagiit ũbũnẽẽt ꞌcĩg ĩĩn dĩdĩ, ꞌcĩg au hẽẽtahujjieen ko. 
JHN.6.33	Nẽ ũbũnĩ ꞌcĩ aaꞌnyĩk Nyekuci eet ko, ĩnõõnnõ ꞌcĩ alluuccia hẽẽtahujjieen hikia haaꞌnyĩk eet cĩg looc nicci rũgẽt.”
JHN.6.34	Nĩngĩtĩ annẽẽkĩ nẽẽg Yeesu, “Makayyioohit! Anyeet hatĩ gõõng ũbũnẽẽt iccig hõdõõkõthĩ.”
JHN.6.35	Ma ho, ẽdẽc Yeesu ĩĩ, “Hĩĩnĩ naa ũbũnĩ cĩ rũgẽtõ! Ẽẽtĩ ꞌcĩ aku hĩ nganĩĩta, aitiõõ hatĩ hõllõngaa adak ĩnõõnnõ magĩthĩ nẽ ẽẽtĩ ꞌcĩ ẽlẽmma nganĩĩta, hõllõngaa hatĩ aam kõrra. 
JHN.6.36	Nẽẽthĩ, hĩcĩ huduhaahuung naa ho, ĩcĩttaangu niig nganĩĩt ẽlẽk nẽ aalla hõllõngaa ẽlẽmmaangu buúk. 
JHN.6.37	Eeta vẽlẽk ꞌcĩg aaꞌnya nganĩĩt Baaba, au hatĩ hĩ nganĩĩta nẽ ẽẽtĩ ꞌcĩ aku hĩ nganĩĩta, hõllõngaa hatĩ hiiggiaeehi tuu. 
JHN.6.38	Hĩnĩngĩtĩ baa hõllõngaa halluuccia naa hẽẽtahujjieen hikia hĩdĩman tabiinit caannĩ, nẽẽthĩ, baa hakuu naa hikia hĩdĩman tabiinit cĩ eet baa ĩꞌthõõannaa nganĩĩta. 
JHN.6.39	Nẽ tabiinit ꞌcĩ adiim ẽẽtĩ ꞌcĩ ĩꞌthõõannaa nganĩĩt ko cieeni. Occa hõllõngaa hadhuheehi eet umwa tuu, eetinii baag aaꞌnya nẽẽnĩ. Nẽẽthĩ, harũgtha hatĩ ĩhõõggõ kõr cĩ decciaanĩt cĩ lootu. 
JHN.6.40	Hĩnĩngĩtĩ tabiiniti cĩ Baaba, adiim eet vẽlẽk ꞌcĩg acĩn Ngeerĩnĩ nẽ elemit ĩnõõnnõ, humuddia rũgẽt ꞌcĩ aalla ooo nẽ hũrũgũthaa ĩhõõggõ kõr cĩ decciaanĩt cĩ lootu.”
JHN.6.41	Ma nĩngaata, iita ongoongoyyieek eeta cĩg ꞌJudeei ĩnõõnnõ, hĩnĩngĩtĩ aĩ nẽẽ, “Hĩĩnĩ ũbũnĩ ꞌcĩ aku hẽẽtahujjieen.” 
JHN.6.42	Nĩngĩtĩ aĩnnĩ nẽẽg, “Hõllõngaa nooyyia Yeesu ngeertĩ Yothebo cieeni, ꞌcĩ haga naag maaꞌnyĩ hĩ aattĩnnĩ? Inni gõõng hĩĩ nẽẽ, ‘Hakuu hẽẽtahujjieen ko’?”
JHN.6.43	Ma ho, edecoothĩk Yeesu ĩhõõggõ ĩĩnnĩk, “Ibilli thõõth ꞌcĩ ongoongoonnu nyaagwaana ho. 
JHN.6.44	Aitiõõ eet ꞌcĩ aku hĩ nganĩĩt, hatĩ nga hĩꞌthõõa Baaba baa ĩꞌthõõannaa nganĩĩt tõõ nẽ harũgtha hatĩ naa ĩnõõnnõ kõr cĩ decciaanĩt cĩ lootu. 
JHN.6.45	Eheeddi ꞌBuuhaa cĩ Põrõvẽtaaꞌnyanu aĩ, ‘Alliman hatĩ Nyekuci ĩhõõggõ vẽlẽk.’
JHN.6.46	Nga hĩcĩn eet umwaa Baaba, nẽẽthĩ, eet baa aku hĩ Nyekuc dioo ꞌcĩ ĩcĩn ĩnõõnnõ.
JHN.6.47	“Haduhaakuung dĩdĩ, ẽẽtĩ ꞌcĩ ẽlẽmma nganĩĩta, ammũda hatĩ nẽẽ rũgẽt ꞌcĩ aalla ooo. 
JHN.6.48	Hĩĩnĩ naa ũbũnĩ ꞌcĩ rũgẽtõ. 
JHN.6.49	Baa aduk hĩbaangĩ baagguung baarkit ꞌgẽẽn baa haĩ manna
JHN.6.50	Nẽẽthĩ ꞌyioko, ũbũnĩ ꞌcĩ alluuccia hẽẽtahujjieen cieeni ꞌcĩ occa aduk ẽẽtĩ nẽ hõllõngaa adaahĩ ũdũt. 
JHN.6.51	Hĩĩnĩ naa ũbũnĩ cĩ rũgẽtõ baa alluuccia hẽẽtahujjieen. Eeta ꞌcĩg aduk ũbũnĩ icci, arũgĩ hatĩ nẽẽg ũdũt. Ĩĩn ũbũnĩ ciee ẽlẽ caannĩ ꞌcĩ hatĩ haaꞌnyihi eet cĩg looc nicci, hátĩ hũrũgĩt.”
JHN.6.52	Nĩngĩtĩ ẽppẽhanõõnĩ eeta cĩg ꞌJudeei ẽmmẽn aĩnnĩ, “Occa gõõng aaꞌnyeet ẽẽtĩ ciee ẽlẽ cĩnnĩ hadahit hutuno?”
JHN.6.53	Nĩngĩtĩ annẽẽkĩ Yeesu ĩhõõggõ, “Haduhaakuung dĩdĩ, má hõllõngaa aduku ẽlẽ cĩ Ngeertĩ Eeto nẽ uhuddu biyyi cĩgĩnnĩg, aitiõõ rũgẽtĩ hĩ ngagiit tõõ. 
JHN.6.54	Ẽẽtĩ ꞌcĩ aduk ẽlẽ caannĩ nẽ ũhũd biyyi cĩgannĩg, ammũda hatĩ rũgẽt ꞌcĩ aalla ooo nẽ harũgtha hatĩ naa ĩnõõnnõ kõr cĩ decciaanĩt cĩ lootu. 
JHN.6.55	Hĩnĩngĩtĩ ĩĩn ẽlẽ caannĩ ꞌgẽẽn dĩdĩ nẽ ĩĩtõ biyyieeta cĩgannĩg biyyi ꞌcĩg ahũdĩ dĩdĩ. 
JHN.6.56	Nẽ ẽẽtĩ ꞌcĩ aduk ẽlẽ caannĩ nẽ ũhũd biyyi cĩgannĩg, aalla hatĩ nẽẽ hĩ nganĩĩta nẽ haalla hatĩ naa buúk hĩ ĩnõõnnõ.
JHN.6.57	“Baa ĩꞌthõõannaa nganĩĩt Baaba ꞌcĩ arũgĩ nẽ harugi naa buúk, hĩnĩngĩtĩ ĩnõõnnõ. Nẽ ẽẽtĩ ꞌcĩ aduk ẽlẽ caannĩ, arũgĩ hatĩ nẽẽ buúk, hĩnĩngĩtĩ nganĩĩta. 
JHN.6.58	Ũbũnĩ baa aku hẽẽtahujjieen cieeni. Baa aduk hĩbaangĩ cugguung manna nẽ aalla adaahĩ noho, nẽẽthĩ, ẽẽtĩ ꞌcĩ aduk ũbũnĩ icci, arũgĩ hatĩ nẽẽ ũdũt.”
JHN.6.59	Baa õthõõth Yeesu thooꞌthiok iccig, baa nga alliman nẽẽ eet ꞌCieethaa cĩ Laiitto
JHN.6.60	Ma baa athĩhĩ nuyyiooha cĩgĩnnĩg thõõth icci ho, iita othoothito ꞌcĩg mẽẽlĩg ĩĩtõ, “Õkõmĩ ꞌlimmanĩ ciee gẽrrẽẽt, nganĩ ꞌcĩ occa ẽlẽmĩ?”
JHN.6.61	Ma baa aga Yeesu ngaatĩ õngõõngõĩ nuyyiooha cĩgĩnnĩg ko, ikia ĩĩnnĩk ĩhõõggõ, “Ĩtĩkĩanuung ngagiit thõõth ciee thõng? 
JHN.6.62	Ma hatĩ ꞌyioko icittu Ngeertĩ Eeto ngaatĩ õtõdĩ õkõõĩ hẽẽtahujjieen ĩĩ baa akuuni! 
JHN.6.63	Lori ꞌcĩ aaꞌnyĩk eet rũgẽt, ĩĩn ẽlẽ iding haaga. Nẽ thooꞌthioha ꞌcĩg haduhaakuung naa ho, ĩĩn lori nẽ ĩĩn rũgẽt. 
JHN.6.64	Nẽẽthĩ, aattiyyu niig ũgẽẽgĩ ꞌcĩg hõllõngaa elemmu thõõth caannĩ.” Baa õthõõth Yeesu hoti, hĩnĩngĩtĩ baa aga nẽẽ ĩĩcĩ oou, ngaatĩ aattiyyi nuyyiooha ꞌcĩg hõllõngaa ẽlẽmĩ ĩnõõnnõ nẽ aga eet ꞌcĩ hatĩ õhõppõõcan ĩnõõnnõ ho. 
JHN.6.65	Nĩngĩtĩ õthõõthĩ Yeesu aĩnnĩ, “Ĩnõõ ꞌcĩ haduhaakuung naa ngagiit hanneekuung, aitiõõ ẽẽtĩ ꞌcĩ aku hĩ nganĩĩt, nga hĩꞌthõõa Baaba tõõ.”
JHN.6.66	Ma ngaati, iita ũtũbũrĩt nuyyiooha ũgẽẽgĩ ꞌcĩg mẽẽlĩg ngaatĩ anũĩ Yeesu.
JHN.6.67	Nĩngĩtĩ ajini Yeesu nuyyiook cĩgĩnnĩg ĩĩn õmmõtõ hĩ ꞌramma ho annẽẽkĩ, “Aitiõõ niig buúk hõllõngaa adiimmu ũũnnĩkaangu?”
JHN.6.68	Ẽdẽcĩ ꞌThimõõnẽ Pẽẽtũrũ ĩnõõnnõ anneek, “Makayyioohit! Nganĩ umwaa tarĩ ꞌcĩ occa hooyyia naag ko? Thõõth cunni dioo ꞌcĩ aaꞌnyeet rũgẽt ꞌcĩ aalla ooo! 
JHN.6.69	Helemmi naag nganiit nẽ hagayyia ngaatĩ ĩĩnnĩ nii Loholeec ꞌcĩ Odoyyii ꞌcĩ Elleemi cĩ Nyekuci.”
JHN.6.70	Ẽdẽcĩ Yeesu ĩhõõggõ anneek, “Nga nooyyia hẽbẽraauung naa ngagiit ꞌcĩg iiginnu õmmõtõ hĩ ꞌramma ho? Nẽẽthĩ hinnia, aaĩ eet umwaa hõrggẽẽnaa cunuung ꞌcĩ ĩĩn lori ꞌcĩ abathĩ!” 
JHN.6.71	Baa õthõõth Yeesu ꞌJuuda, ngeertĩ eet ꞌcĩ haĩ ꞌThimõõnẽ Ithkarioote, ꞌcĩ hatĩ õhõppõõcan ĩnõõnnõ kõr umwa. Tananga baa aaĩ ꞌJuuda buúk nuyyiõõhĩĩ ꞌcĩg ĩĩn õmmõtõ hĩ ꞌramma ho.
JHN.7.1	Ma urutaa cĩ, ikia ũũk Yeesu ꞌGalileea. Baa alĩĩt nẽẽ looc cĩ ꞌJudeea, hĩnĩngĩtĩ baa adiim aruk makayyiooha cĩg ꞌJudeei ĩnõõnnõ thõng. 
JHN.7.2	Nẽẽthĩ, ma baa õbõhĩ kõrra ꞌcĩ adahĩ eeta cĩg ꞌJudeei Karrama cĩ Tuggeetu,
JHN.7.3	iita ĩĩttĩk Yeesu ꞌgotoonoggia, “Tũngeek nĩngĩtĩ, bĩĩt ĩĩcĩ looc cĩ ꞌJudeea, ĩĩcĩ hatĩ õõ acĩnĩ nuyyiooha cugunnig thooꞌthiok cugunnig ꞌcĩg ĩnaat eeta! 
JHN.7.4	Aitiõõ ẽẽtĩ umwaa ꞌcĩ adiim hĩĩ eet cĩ lothippito nẽ utuguthi thõng tõõ. Teretheek eet loonyini vẽlẽk, thooꞌthiok ꞌcĩg adĩmani nii ꞌcĩg ĩnaat eeta ho!” 
JHN.7.5	Baa õthõõth ꞌgõtõõnõgĩ Yeesu hoti, hĩnĩngĩtĩ baa abũrĩ nẽẽg Yeesu.
JHN.7.6	Nĩngĩtĩ ẽdẽcĩ Yeesu ĩhõõggõ annẽẽkĩ, “Nga hũttũbanoothĩk nganĩĩt kõrra caannẽẽnĩ. Abũnnaa hĩ ngagiit korriooha vẽlẽk. 
JHN.7.7	Aitiõõ hõllõngaa aaburreekuung eeta cĩg looc nicci ngagiita, aaburreeka nẽẽg nganĩĩt, hĩnĩngĩtĩ hĩbbõõrahi naa ĩhõõggõ thooꞌthiok ꞌcĩg abathĩ ꞌcĩg adĩman nẽẽgĩ. 
JHN.7.8	Õõt kõrra cobbi, nga hũũk naa Karramaawa, hĩnĩngĩtĩ nga hũttũbanoothĩk kõrra caannẽẽnĩ.” 
JHN.7.9	Ma baa uduha Yeesu thõõth icci ẽlẽk, ũũk aau nẽẽ ꞌGalileea.
JHN.7.10	Ma baa ĩtĩngaacõ ꞌgõtõõnõgĩ Yeesu õõt Karramaawa, ũũk ĩnĩk Yeesu buúk ũnũõõthĩ ĩhõõggõ, hĩnĩngĩtĩ baa hõllõngaa adiim nẽẽ hĩcĩnĩt eeta ĩnõõnnõ lothippita.
JHN.7.11	Ma baa Karramaawatõõ, õõt idiimto makayyiooha cĩg ꞌJudeei nẽ ijitto ĩĩtõ, “Aaĩ Yeesu ngaana?” 
JHN.7.12	Baa ẽppẽhanõõnĩ eeta Yeesu lothippita gẽrrẽẽt. Baa õthõõth ũgẽẽgĩ aĩ, “Ĩĩn Yeesu eet ꞌcĩ abũnnaa.” Nẽ tarĩ ĩĩtõ ũgẽẽgĩ, “Ĩggõõl nẽẽ eet vẽlẽk.” 
JHN.7.13	Nẽẽthĩ, baa hiꞌthihi eet umwa lothippita ꞌcĩ abbũũng ꞌthaar cĩg Yeesu, hĩnĩngĩtĩ baa iꞌngolli nẽẽg eet cĩg ꞌJudeei.
JHN.7.14	Ma baa õbõhĩ edeccia karrama, ikia uduhun Yeesu ũũk halaangatõõ cĩ ꞌCieeth cĩ Nyekuci nẽ iꞌthianaaĩ ꞌlimman. 
JHN.7.15	Baa abulan makayyiook cĩg ꞌJudeei ꞌlimmanĩ cĩnnĩ ho nẽ ijitto ĩĩtõ, “Aga baa ẽẽtĩ ciee thõõth gẽrrẽẽt nga hillimanĩ buúk ko hutuno?”
JHN.7.16	Ẽdẽcĩ Yeesu ĩhõõggõ anneek, “Hõllõngaa ĩĩn ꞌlimmanĩ ciee caannĩ. Aku ꞌlimmanĩ ciee hĩ eet baa ĩꞌthõõannaa nganĩĩta. 
JHN.7.17	Má atab ẽẽtĩ umwaa adĩman tabiinit cĩ Nyekuci, aku hatĩ aga nẽẽ ma aku ꞌlimmanĩ caannĩ ho hĩ Nyekuc, hode hothoothi naa ẽmmẽn. 
JHN.7.18	Ẽẽtĩ ꞌcĩ õthõõthĩ ẽlẽ cĩnnĩ ẽmmẽn, abuluth nẽẽ ẽlẽ cĩnnĩ. Nẽẽthĩ, ẽẽtĩ ꞌcĩ adticanoothĩk eet baa ĩꞌthõõa ĩnõõnnõ, ĩĩn eet ꞌcĩ aduha thõõth ꞌcĩ ĩĩn dĩdĩ. Aitiõõ thõõth ꞌcĩ ĩĩn õlõng ꞌcĩ aduha nẽẽ tõõ. 
JHN.7.19	Nga nooyyia haaꞌnyuung ngagiit Mũũꞌtha nyattal cĩ Nyekuci? Nẽẽthĩ, hiꞌthihi eet ꞌcĩ aꞌthũũnnĩ nyattal tĩho inni? Ma ꞌyioko nganĩĩt, adiim aruhaannaangu ne?”
JHN.7.20	Ẽdẽcĩ lothippiti Yeesu anneek, “Adaki nganiit maangõnĩ, hĩnĩngĩtĩ aꞌnyahi lori ꞌcĩ abathĩ.
JHN.7.21	Ẽdẽcĩ Yeesu anneek, “Baa hadĩmani naa thõõth hõdẽẽthõng ꞌcĩ ĩnaat eeta nẽ baa abulannuung ngagiit vẽlẽk.
JHN.7.22	Baa anneekuung ngagiit Mũũꞌtha etteedit eleeti ꞌcĩg lõhõlĩ cugguung ꞌcĩg maacĩg.
JHN.7.23	Má etteeddi lõhõlĩ eleeti Kõrraa cĩ ꞌYiommaanõ, hátĩ hiittiõõ hõllõngaa ẽꞌthẽcanni nyattalĩ cĩ Mũũꞌtha, inni thĩ iliiliyyieehaangu niig nganĩĩt, hatĩ haaꞌnyihi eet hũbũna Kõrraa cĩ ꞌYiommaanõ ho?
JHN.7.24	Ma hetteediku ꞌgoonogu thõõth ꞌgõõlẽẽ ꞌcĩ acinnu eet battaali haaga, etteeddik eet thõõth ꞌcĩ aũlan dĩdĩ.”
JHN.7.25	Ma nĩngaata, iꞌthiattaaĩ eeta ũgẽẽgĩ cĩg ꞌJeruꞌthalẽmĩ ijitto ĩĩtõ, “Hõllõngaa nooyyia eet ꞌcĩ adiim aruk eeta ho cieeni? 
JHN.7.26	Ĩcĩnĩt nõõ ngaatĩ irriõõnĩ lothippita nẽ ẽbẽk eeta noho. Ammuku niig occa ꞌthẽk ĩĩtõ makayyiooha cĩggaac ko, ĩĩn nẽẽ Krĩstõ dĩdĩ? 
JHN.7.27	Ĩĩn occa nẽẽ Krĩstõ hutuno? Haga naag ꞌgõõl ꞌcĩ akuuni ẽẽtĩ ciee ho. Ma ikia Krĩstõ, aitiõõ hatĩ ẽẽtĩ ꞌcĩ aga ꞌgõõl ꞌcĩ akuuni nẽẽ tõõ.”
JHN.7.28	Ma baa nga alliman Yeesu eet halaangatõõ cĩ ꞌCieeth cĩ Nyekuci, ikia ẽggẽrẽny nẽẽ ĩĩ, “Ammuku niig ainnu agayyiaangu nganĩĩt nẽ agayyu nĩngĩtĩ hakuuni naa ho? Baa hõllõngaa hakuu naa ẽmmẽn! Baa ĩꞌthõõannaa nganĩĩt ẽẽtĩ ꞌcĩ ĩĩn dĩdĩ nẽ hõllõngaa agayyu niig ĩnõõnnõ. 
JHN.7.29	Nẽẽthĩ, haga naa eet ꞌcĩ ĩꞌthõõannaa nganĩĩt ko, hĩnĩngĩtĩ hakuu naa hĩ ĩnõõnnõ.”
JHN.7.30	Ma nĩngaata, atabit aggamit makayyiooha Yeesu, nẽẽthĩ hinnia, baa hiꞌthihi eet ꞌcĩ ahumeek ĩnõõnnõ aꞌthiit, hĩnĩngĩtĩ baa nga hũttũbanoothĩk kõrra cĩnnẽẽnĩ. 
JHN.7.31	Baa mẽẽlĩg eeta ꞌcĩg ẽlẽmĩ ĩnõõnnõ lothippitatõõ ꞌCieethaa cĩ Nyekuci. Nĩngĩtĩ aĩnnĩ, “Ma ikia Krĩstõ, ammuku niig aku occa hatĩ adtican thooꞌthiok ꞌcĩg ĩnaat eeta ꞌcĩg ĩllõõan ꞌcĩg adtican ẽẽtĩ cieeni?”
JHN.7.32	Ma baa athĩhĩ Variꞌtheei eet ngaatĩ õꞌngõmtĩ thõõth ꞌcĩ Yeesu lothippitatõõ ho, iita ulutti hĩ makayyiook cĩg paadĩrꞌnyaannu nẽ ĩꞌthõõcõ athegereeꞌnya ꞌcĩ ẽbẽk ꞌCieeth cĩ Nyekuci hõõt haggamit Yeesu. 
JHN.7.33	Ma ho, uduhaak Yeesu ĩhõõggõ ĩĩnnĩk, “Nga harũmĩ naag hĩ ngagiit hĩdĩhĩdĩĩc nẽ thĩ hatĩ hobodootha hĩ Eet baa ĩꞌthõõannaa nganĩĩta. 
JHN.7.34	Adiimmaangu hatĩ niig nganĩĩta nẽ hõllõngaa ammũdaannaangu nẽ nĩngĩtĩ hõkõõĩ naa ho, hõllõngaa occa ooyyu niiga.”
JHN.7.35	Nĩngĩtĩ ajinõõnĩ makayyiooha cĩg ꞌJudeei ẽmmẽn aĩnnĩ, “Õkõ occa hatĩ nẽẽ ĩĩna hanyamaneet hatĩ ngaatĩ hammũdaanĩ ĩnõõnnõ ho? Õkõ occa hatĩ looccaa cĩ ꞌGirihi, ĩĩ gõõng ĩꞌthanõthõõthĩkĩ eeta cĩggaac eetinii cĩg ꞌGirihi nẽ ũũk illiman eet cĩg ꞌGirihi? 
JHN.7.36	Ammuk ꞌthẽk Yeesu dẽẽdẽ neegi hĩĩ, ‘Adiimmaangu hatĩnĩ nẽ hõllõngaa ammũdaannaangu, hĩnĩngĩtĩ hõllõngaa occa ooyyu niig ngaatĩ hõkõõĩ naa ho’?”
JHN.7.37	Ma baa kõr ꞌcĩ edecciaaĩ Karrama, ikia ĩtĩnga Yeesu nẽ irrioon moloohaa cobbi ĩĩ, “Má aam eet umwa kõrra, aꞌnyĩĩk hikia hĩ nganĩĩt haaꞌnyĩk maam hũhũdĩ! 
JHN.7.38	Ẽẽtĩ ꞌcĩ ẽlẽmma nganĩĩta, aꞌnyĩĩk hikia hũhũdĩ! Hĩnĩngĩtĩ aduha ꞌBuuhi cĩ Nyekuci aĩ, ‘Ariha hatĩ maama cĩg rũgẽtaak ꞌthĩnĩtaa cĩnnĩ.’ ” 
JHN.7.39	Baa õthõõth Yeesu thõõth cĩ Lori ꞌcĩ Ẽllẽẽmĩthĩ, ꞌcĩ hatĩ aaꞌnyĩhoothĩk eet vẽlẽk ꞌcĩg ẽlẽmĩ ĩnõõnnõ. Baa nga haaꞌnyĩhoothĩk Lorii ꞌcĩ Ẽllẽẽmĩth eet umwa, hĩnĩngĩtĩ baa nga haaꞌnyĩhoothĩk Yeesu bulẽẽnĩtĩ cĩnnĩ vẽlẽk.
JHN.7.40	Ma baa athĩhĩ lothippiti Yeesu ngaatĩ õthõõthĩ hoti ho, iita othoothito ũgẽẽgĩ ĩĩtõ, “Ĩĩn ẽẽtĩ ciee põrõvẽtaac.”
JHN.7.41	Õthõõth ũgẽẽgĩ aĩ, “Ĩĩn nẽẽ Krĩstõ!”
JHN.7.41	Nẽ baa nga õthõõth ũgẽẽgĩ aĩ, “Occa gõõng aku Krĩstõ ꞌGalileea hutuno? 
JHN.7.42	Hõllõngaa nooyyia aduha ꞌBuuhi cĩ Nyekuci aĩ, arrittiaa hatĩ Krĩstõ hattũũgaa cĩ habu Daavide,
JHN.7.43	Nĩngĩtĩ au ẽꞌngẽrõõnĩ eeta, hĩnĩngĩtĩ Yeesu. 
JHN.7.44	Baa adiim eeta ũgẽẽgĩ aggam ĩnõõnnõ nẽ baa hinnia hiꞌthihi eet ꞌcĩ ahumeek ĩnõõnnõ aꞌthiit.
JHN.7.45	Ma baa uruta, iita oboddioothĩ athegereeꞌnya ꞌcĩg ẽbẽk ꞌCieeth cĩ Nyekuci hĩ makayyiook cĩg paadĩrꞌnyaannu hĩ Variꞌtheei, ꞌcĩg baag ajin ĩhõõggõ anneek, “Hõllõngaa aꞌnyahaannu Yeesu ngaati inni?”
JHN.7.46	Baa ẽdẽcĩ athegereeꞌnya aĩ, “Aitiõõ ẽẽtĩ umwaa ꞌcĩ õthõõth hĩ Yeesu tõõ.”
JHN.7.47	Ajin hinnia Variꞌtheei ĩhõõggõ anneek, “Iggooluung Yeesu ngagiit buúk? 
JHN.7.48	ꞌYioko occa aau makayyioohiti umwaa hode Variꞌtheeniti ꞌcĩ ẽlẽm ĩnõõnnõ? 
JHN.7.49	Aitiõõ ũdũt! Nẽẽthĩ, eeta cieeg hõllõngaa aga nyattal ko, ĩccĩĩn Nyekuci ẽlẽk.”
JHN.7.50	Baa aaĩ eet umwaa ꞌcĩ haĩ Nikodemo nĩngaata. Baa ĩĩn nẽẽ buúk makayyioohit nẽ baa ommottio nẽẽ hĩ Yeesu baa ĩĩcĩ oou ẽlẽk, nĩngĩtĩ ajini annẽẽkĩ, 
JHN.7.51	“Aĩ nooyyia nyattalĩ cĩnaac occa hetteedĩk eet umwa thõõth haaga, hatĩ nga hĩthĩhĩt thooꞌthiok ꞌcĩg ẽꞌthẽcan nẽẽ ho buúk?”
JHN.7.52	Ẽdẽcĩ nẽẽg Nikodemo anneek, “Akuu nii buúk ꞌGalileea? Tarraaban da ꞌyioko ꞌBuuk cĩ Nyekuci, occa ammũda hiꞌthihi põrõvẽtaac hõdẽẽthõng ꞌcĩ aku ꞌGalileea.” 
JHN.7.53	Ma nĩngaata, iita ĩꞌthaattĩ eeta vẽlẽk õõt olooyyiohĩĩ cĩggĩĩng.
JHN.8.1	Baa õkõ Yeesu ĩĩcĩ Muur cĩ Olivi. 
JHN.8.2	Ma baa loohoth cĩnnĩ ngerrenita, ũũk ꞌCieethaa cĩ Nyekuci, ngaatĩ baa auuni eeta vẽlẽk hĩ ĩnõõnnõ, nĩngĩtĩ aayyi loota nẽ illiman ĩhõõggõ.
JHN.8.3	Ma nĩngaata, aꞌnyakta Variꞌtheei hĩ ꞌlimmanniook cĩg nyattaalak, ngaa umwa ꞌcĩ aggamoothĩk hĩ eet ꞌcĩ ꞌrĩĩng. Nẽ iita aanytĩk ngaa nicci hĩbĩl hõrggẽẽnaa cĩ lothippito. 
JHN.8.4	Nĩngĩtĩ aduhaakĩ nẽẽg Yeesu annẽẽkĩ, “ꞌLimmannioohit, haggameeka ngaa icci oogin hĩ eet umwa ꞌcĩ hõllõngaa ĩĩn maac cĩnnĩ. 
JHN.8.5	Nyattaala, anneekeet ngagĩĩt Mũũꞌtha ohoddia ngaaĩ ꞌcĩg aattĩg noho ho thõng. Aini ꞌyioko nii ne?”
JHN.8.6	Baa ajin nẽẽg Yeesu hoti, hummuddia ꞌgõõl ꞌcĩ occa aggamĩ ĩnõõnnõ. Nẽẽthĩ, baa aggiingi hinnia Yeesu nẽ ẽtẽhẽẽd looc attiaa cĩnnĩ.
JHN.8.7	Ma baa aalla ajin nẽẽg ĩnõõnnõ noho ho, ĩtĩnga Yeesu ꞌjieena nẽ uduhaak ĩhõõggõ ĩĩnnĩk, “Má aaĩ eet umwaa hõrggẽẽnaa cunuung ꞌcĩ hiꞌthihi ꞌthẽccan, aꞌnyĩĩk hitiman hõhõda ngaa nicci!” 
JHN.8.8	Nĩngĩtĩ aggiingẽnĩ Yeesu nẽ ẽtẽhẽẽd looc tarĩ. 
JHN.8.9	Ma ho, iita ĩnĩhĩt eeta ꞌcĩg baag athĩhĩ thõõth icci ho hõdẽĩ hõdẽĩ, iꞌthianaanĩ eetinii ꞌcĩg obbitig ĩꞌthõng hidionganit Yeesu hĩ ngaa nicci dioo.
JHN.8.10	Nĩngĩtĩ ĩꞌngaannĩ Yeesu ꞌjieena nẽ ijin ngaa nicci ĩĩnnĩk, “Õõt eeta vẽlẽk ĩĩna? Iittiõõ eet ꞌcĩ nga abilli tõõ?”
JHN.8.11	Ẽdẽcĩ ngaa nicciee Yeesu anneek, “Eei Makayyioohit, õõt eeta vẽlẽk hiꞌthihi eet ꞌcĩ nga aaĩ.”
JHN.8.11	Nĩngĩtĩ aduhaakĩ Yeesu ngaa nicci annẽẽkĩ, “Aitiõõ naa buúk hõllõngaa habilli nganiita. Bĩtõ, ma nga hõkõ hẽꞌthẽcani tarĩ.”
JHN.8.12	Ma baa othooꞌthio Yeesu hĩ eet tarĩ, ikia ĩĩnnĩk nẽẽ ĩhõõggõ, “Hĩĩnĩ naa lanyit cĩ looc vẽlẽk. Ẽẽtĩ ꞌcĩ anũyya nganĩĩta, aitiõõ hatĩ nẽẽ hõllõngaa õvvõ muguratõõ, ammũda hatĩ nẽẽ lanyit cĩ rũgẽtõ.”
JHN.8.13	Ẽppẽhan hinnia Variꞌtheei ĩnõõnnõ anneek, “Othoothi nii thõõth cĩ ẽlẽ cunni ẽmmẽn nẽ thõõth ꞌcĩ aduha nii ho, hõllõngaa ĩĩn thõõth dĩdĩ.”
JHN.8.14	Ẽdẽcĩ Yeesu anneek, “Tananga hothoothi thõõth cĩ ẽlẽ caannĩ ẽmmẽn, hothoothi thõõth ꞌcĩ ĩĩn dĩdĩ. Hĩnĩngĩtĩ haga naa nĩngĩtĩ baa hakuuni nẽ hagawa ꞌgõõl ꞌcĩ hõkõõĩ. Nẽẽthĩ, aitiõõ hõllõngaa agayyu niig nĩngĩtĩ hakuuni hĩ nĩngĩtĩ hõkõõĩ naa ho. 
JHN.8.15	Etteeddu niig thooꞌthiok hĩ eeta cĩg looc nicci nẽ hõllõngaa hetteedi naa thõõth cĩ eet umwa. 
JHN.8.16	Nẽẽthĩ, ma hẽttẽẽda naa thõõth, hetteedi jurrung, hĩnĩngĩtĩ hõllõngaa hetteedi ẽmmẽn, harũmeenna naag hĩ Baaba baa ĩꞌthõõannaa nganĩĩta. 
JHN.8.17	Eheeddi nyattaalaa cunuung aĩ, adiim nyattalĩ eet ꞌramma ꞌcĩg aduha thõõth, hátĩ hagaĩ ngaatĩ ĩĩnnĩ thõõth dĩdĩ. 
JHN.8.18	Hĩĩnĩ naa hebereec cĩ ẽlẽ caannĩ nẽ ĩĩ Baaba baa ĩꞌthõõannaa nganĩĩt hebereec umwa.”
JHN.8.19	Nĩngĩtĩ ajini Variꞌtheei Yeesu annẽẽkĩ, “Aaĩ maaꞌnyu ĩĩna?”
JHN.8.19	Ẽdẽcĩ Yeesu ĩhõõggõ anneek, “Aitiõõ niig hõllõngaa agayyaangu nganĩĩta, hode agayyu Baaba. Má agayyaangu, occa ꞌyioko agayyu Baaba buúk.” 
JHN.8.20	Baa õthõõth Yeesu thooꞌthiok iccig baa alliman eet halaangatõõ cĩ ꞌCieeth cĩ Nyekuci, ngaatĩ õbõhõõ hĩ nĩngĩtĩ iyyangꞌthĩ eeta ꞌbaaninit. Nẽẽthĩ, baa aitiõõ ẽẽtĩ ꞌcĩ aggam ĩnõõnnõ tõõ, hĩnĩngĩtĩ baa nga hõdõlan kõrra cĩnnẽẽnĩ.
JHN.8.21	Ma tarĩ ho, uduhaak Yeesu ĩhõõggõ ĩĩnnĩk, “Hũũha naana. Adiimmaangu hatĩ niig nganĩĩta, nẽẽthĩ, adaaknu hatĩ ꞌthẽccanẽẽtĩĩ cugguung. Aitiõõ niig hõllõngaa auunnu ĩĩcĩ hõkõõĩ naana.”
JHN.8.22	Baa aaꞌnyĩk thõõth ciee eet cĩg ꞌJudeei hijitto hĩĩtõ, “Aruk hatĩ ẽẽtĩ ciee ẽlẽ cĩnnĩ thõng? Ĩnõõ ꞌyioko ꞌcĩ õthõõthĩ nẽẽ aĩnnĩ, ‘Nĩngĩtĩ hõkõõĩ naa ho, hõllõngaa occa auunnu niiga’?”
JHN.8.23	Ẽdẽcĩ Yeesu ĩhõõggõ anneek, “Iiginnu niig eet cĩg looc nicci nẽ hĩĩnĩ naa eet cĩ hẽẽtkujjieen. Iiginnu niig eet cĩg looc nicci nẽ aitiõõ naa hõllõngaa hĩĩnĩ eet cĩ looc nicci. 
JHN.8.24	Ĩnõõ ꞌcĩ haduhaakuung naa ngagiit hanneekuung, adaaknu hatĩ niig nga hũtũngtoothĩk ꞌthẽccanẽẽta cugguung. Má hõllõngaa ẽlẽmmaangu nganĩĩt ngaatĩ hĩĩnnĩ naa Ellioohit, adaaknu hatĩ nẽ hõllõngaa ũũnnothoothĩk ꞌthẽccanẽẽta cugguung.”
JHN.8.25	Ma ho, ijinit eeta cĩg ꞌJudeei Yeesu ĩĩttĩk, “Nganiit nganĩ?”
JHN.8.25	Ẽdẽcĩ Yeesu ĩhõõggõ anneek, “Nganĩĩt eet baa haduhaakuung baa õõa hanneekuung, nganĩĩt Naana. 
JHN.8.26	Haꞌnyahi naa thooꞌthiok ꞌcĩg mẽẽlĩg ꞌcĩg occa hetteedikuung ngagiita. Nẽẽthĩ hinnia, ẽẽtĩ baa ĩꞌthõõannaa nganĩĩt ko, ĩĩn eet ꞌcĩ aduha thõõth dĩdĩ nẽ thõõth ꞌcĩ hathĩkna naa hĩ ĩnõõnnõ, haduhaahi eet ꞌcĩg looc nicci.”
JHN.8.27	Baa hõllõngaa aga eeta cĩg ꞌJudeei ngaatĩ aduhaakĩ Yeesu ĩhõõggõ thõõth cĩ Maacõnĩ. 
JHN.8.28	Nẽ õthõõth Yeesu tarĩ ĩĩ, “Má odongtu niig Ngeertĩ Eeto nẽ hatĩ iita agayyaangu Nganĩĩt nganĩ Naa. Nẽ hõllõngaa hadticani ꞌgiimwa ẽmmẽn, nẽẽthĩ, hothoothi thõõth baa allimaneeka Baaba. 
JHN.8.29	Harũmeenna naag hĩ eet baa ĩꞌthõõannaa nganĩĩta, nga hũtũngeeha nẽẽ nganĩĩt ẽmmẽn, hĩnĩngĩtĩ hadĩmani naa hõdõõkõthĩ thõõth ꞌcĩ accamana nẽẽnĩ.” 
JHN.8.30	Tananga baa nga õthõõth Yeesu, iita elemit eeta ꞌcĩg mẽẽlĩg ĩnõõnnõ.
JHN.8.31	Baa aduhaak Yeesu eet cĩg ꞌJudeei ꞌcĩg ẽlẽmĩ ĩnõõnnõ anneek, “Má aꞌthuunnu niig ꞌlimman caannĩ, iiginnu nuyyiook cĩgannĩg dĩdĩ. 
JHN.8.32	Au hatĩ agayyu thõõth ꞌcĩ ĩĩn dĩdĩ nẽ hatĩ õõgauung ngagiit thõõth ꞌcĩ ĩĩn dĩdĩ ho, aaut lõꞌngõõc.”
JHN.8.33	Ẽdẽcĩ eeta Yeesu anneek, “Hĩĩgĩnna naag lõhõlĩ cĩg Abũrahamĩ
JHN.8.34	Ẽdẽcĩ Yeesu ĩhõõggõ anneek, “Haduhaakuung dĩdĩ, ĩĩn eeta ꞌcĩg adĩman ꞌthẽccanẽẽt appahacaaꞌnya cĩg ꞌthẽccaanak. 
JHN.8.35	Aitiõõ appahaca hõllõngaa aꞌnyak nĩngĩtĩ ꞌcĩ aallanĩ halangatõõ ũdũt. Loholeec cĩ olu dioo ꞌcĩ aꞌnyak nĩngĩtĩ aallanĩ halangatõõ ũdũt. 
JHN.8.36	Má õõgauung ngagiit Ngeertĩ Eeto, iita aauttu niig lõꞌngõõc dĩdĩ. 
JHN.8.37	Haga naa iiginnu niig lõhõlĩ cĩg Abũrahamĩ. Nẽ adiimmu hinnia arukaangu nganĩĩt thõng, hĩnĩngĩtĩ hõllõngaa elemmu niig thõõth caannĩ. 
JHN.8.38	Haduhaakuung naa ngagiit thõõth ꞌcĩ aduhaaka Baaba, haau hĩcĩ occa adĩmannu niig buúk thooꞌthiok ꞌcĩg aduhaakuung maajihu.”
JHN.8.39	Ẽdẽcĩ eeta cĩg ꞌJudeei Yeesu anneek, “Ĩĩn Abũrahamĩ nyakangaan cĩnaang!”
JHN.8.39	Ẽdẽcĩ Yeesu ĩhõõggõ anneek, “Má ĩĩtõ lõhõlĩ cĩg Abũrahamĩ, occa ꞌyioko adĩmannu thooꞌthiok baag adĩman Abũrahamĩ. 
JHN.8.40	Hĩcĩ aau hoti ho, adiimmu hinnia arukaangu nganĩĩt, eet ꞌcĩ haduhaakuung thõõth ꞌcĩ ĩĩn dĩdĩ, baa hathĩkna naa hĩ Nyekuc. Baa hõllõngaa adĩman Abũrahamĩ thooꞌthiok ꞌcĩg aattĩg noho. 
JHN.8.41	Adĩmannu niig thooꞌthiok ꞌcĩg adĩman maaꞌnyu cunuung!”
JHN.8.41	Ẽdẽcĩ eeta anneek, “Hõllõngaa hĩĩgĩnna naag lõhõlĩ ꞌcĩg harrittiaanna battaala. Nyekuc dioo ꞌcĩ ĩĩn Baangeet cĩnaang.”
JHN.8.42	Nĩngĩtĩ annẽẽkĩ Yeesu eet cĩg ꞌJudeei, “Má baa hĩĩ Nyekuci Maaꞌnyu cunuung, occa ꞌyioko ammĩnannaangu nganĩĩta, hĩnĩngĩtĩ baa hakuu naa hĩ ĩnõõnnõ nẽ ꞌyioko nganĩĩt cieeni. Baa hõllõngaa hakuu naa ẽmmẽn, baa ĩꞌthõõannaa nẽẽnĩ. 
JHN.8.43	Inni hõllõngaa athiknu niig thõõth caannĩ ho? Hĩnĩngĩtĩ hõllõngaa uullu niig ngaatĩ athiknu thõõth ꞌcĩ haduha naana? 
JHN.8.44	Ĩĩgĩnnu niig lõhõlĩ ꞌcĩg habu
JHN.8.45	Nẽ hĩnĩngĩtĩ haduhaakuung naa thõõth ꞌcĩ ĩĩn dĩdĩ, hõllõngaa hinnia ẽlẽmmaangu niig nganĩĩta! 
JHN.8.46	Nganĩ hõrggẽẽnaa cunuung ꞌcĩ occa ammũda ꞌthẽccan hĩ nganĩĩta? Má haduhaakuung naa thõõth dĩdĩ nẽ hõllõngaa ẽlẽmmaangu inni? 
JHN.8.47	Ẽẽtĩ ꞌcĩ ĩĩn eet ꞌcĩ Nyekuci, athĩhĩ thõõth cĩ Nyekuci. Nẽẽthĩ, aburru niig thõõth cĩ Nyekuci, hĩnĩngĩtĩ hõllõngaa iiginnu niig eet cĩgĩnnĩg.”
JHN.8.48	Ma ho, edecit eeta cĩg ꞌJudeei Yeesu ĩĩttĩk, “Hẽbẽaneeka naag ngaatĩ haĩnna, ĩĩnnĩ nii Thamaritaanoc nẽ aꞌnyahi lori ꞌcĩ abathĩ.”
JHN.8.49	Ẽdẽcĩ Yeesu ĩhõõggõ anneek, “Aitiõõ naa hõllõngaa haꞌnyahi lori ꞌcĩ abathĩ. Hiꞌngolli naa Baaba nẽ aburru niig ngaatĩ ingoliinnaangu niig nganĩĩt buúk. 
JHN.8.50	Hõllõngaa hadiimi naa bulẽẽnĩt cĩ ẽlẽ caannĩ. Nyekuc ꞌcĩ hatĩ abuluꞌthaa nganĩĩta nẽ ĩnõõnnõ ꞌcĩ ẽttẽẽd thooꞌthiok vẽlẽk. 
JHN.8.51	Haduhaakuung dĩdĩ, ẽẽtĩ ꞌcĩ aꞌthũũnnĩ thõõth caannĩ, aitiõõ hatĩ hõllõngaa adaahĩ ũdũt.”
JHN.8.52	Ma ngaati, ĩĩtõ eeta cĩg ꞌJudeei, “Hagayyia aattĩ dĩdĩ, ngaatĩ aꞌnyahĩ nii lori ꞌcĩ abathĩ! Baa adaahito Abũrahamĩ hĩ põrõvẽtaaꞌnya vẽlẽk nẽẽthĩ hinnia, aini nii, má aꞌthũũnnĩ ẽẽtĩ umwaa thõõth cunni, hõllõngaa occa adaahĩ ũdũt! 
JHN.8.53	Ĩllõõani nii nyakangaan cĩnaang Abũrahaamõ? Baa adaak nẽẽ ẽlẽk nẽ adaahito põrõvẽtaaꞌnya buúk. Ammuhi ꞌyioko ꞌthẽk nii nganĩ nii?”
JHN.8.54	Ẽdẽcĩ Yeesu ĩhõõggõ anneek, “Má hubuluth naa ẽlẽ caannĩ ẽmmẽn, occa ĩĩn thõõth niccia õlõng. Baaba ꞌcĩ ainnu niig ĩĩn Nyekuc cunuung ko, ꞌcĩ abuluꞌthaa nganĩĩta. 
JHN.8.55	Tananga hõllõngaa agayyu niig ĩnõõnnõ, haga naa ĩnõõnnõ. Má haini hõllõngaa haga naa ĩnõõnnõ, occa ꞌyioko hĩĩnĩ oloꞌngiaahit hĩ niiga, nẽẽthĩ, haga naa ĩnõõnnõ nẽ hũꞌthũũtĩ thõõth cĩnnĩ. 
JHN.8.56	Baa accamanoothĩk nyakangaan cunuung Abũrahamĩ gẽrrẽẽt ngaatĩ acĩnna nganĩĩta.”
JHN.8.57	Ẽdẽcĩ hinnia eeta cĩg ꞌJudeei ĩnõõnnõ anneek, “Nga nõõ hĩĩtõ irkiꞌnyia cugunnig hẽẽn ꞌtur buúk nẽ baa icinu nii Abũrahaamõ hutuno?”
JHN.8.58	Ẽdẽcĩ Yeesu ĩhõõggõ anneek, “Haduhaakuung dĩdĩ, baa nga hittirria Abũrahamĩ haau naa ẽlẽk!” 
JHN.8.59	Ma nĩngaata, uuratta nẽẽg biyyiẽẽn ꞌcĩg adiim õhõdaanĩ Yeesu hadaak. Nĩngĩtĩ aguꞌthẽẽnĩ Yeesu nẽ uduhuna battaala ꞌCieethaa cĩ Nyekuci.
JHN.9.1	Ma baa nga ovvooyyia Yeesu ꞌgõõla, ikia udtuuha eet umwa ꞌcĩ baa rubenĩ nganĩngĩtĩ arrittiaanĩ. 
JHN.9.2	Ma nĩngaata, ijinit nuyyiooha cĩgĩnnĩg ĩnõõnnõ ĩĩttĩk, “ꞌLimmannioohit, inni baa hittirria ẽẽtĩ ciee hĩĩ ruben ko? Ẽꞌthẽcan nẽẽnĩ, hode ẽꞌthẽcan maaꞌnyia hĩ aattĩnnĩ?”
JHN.9.3	Ẽdẽcĩ Yeesu ĩhõõggõ anneek, “Aitiõõ hõllõngaa ẽꞌthẽcan ẽẽtĩ cieeni hode maaꞌnyia hĩ aattĩnnĩ! Adiim Nyekuci, hátĩ hedeeꞌnyia dtiici cĩnnĩ rũgẽtaa cĩ eet icci. 
JHN.9.4	Hĩcĩ nga ĩĩn lõõcĩ waathĩn ko, hidticanit thõõth cĩ eet baa ĩꞌthõõannaa nganĩĩta. Ma ikia baalini, iittiõõ eet ꞌcĩ adticanni tõõ. 
JHN.9.5	Nẽ hĩcĩ nga haaĩ naa loota nĩnga ho, hĩĩnĩ naa lanyit cĩ looc nicci.”
JHN.9.6	Ma baa urutaa cĩ uduhaaĩ Yeesu thõõth icci ẽlẽk, ikia ũttũũrĩk ammũt looc nẽ õꞌngõnya doob ammũtĩ nẽ uudik hẽbẽrẽẽnnĩĩ cĩg eet ꞌcĩ rubenĩ ho. 
JHN.9.7	Nĩngĩtĩ aduhaakĩ rubenniaahit annẽẽkĩ, “Bĩĩt tũũnya doob nicci bõrrõõhaa cĩ ꞌThiloamĩ.” Nĩngĩtĩ õkõ ũũnyanĩ rubenniaahiti doob nẽ ĩcĩnĩ. Aĩ thõõth ꞌcĩ haĩ ꞌThiloam ko, eet ꞌcĩ ĩꞌthooyyia.
JHN.9.8	Ma ho, ijitto eeta aagõõng aarõõ hĩ rubenniaahit hĩ eet gõõng adtuuha ngaatĩ alaĩ nẽẽ eet ĩĩtõ, “Eet nẽẽꞌthẽk gõõng iccioloongan nẽ ala eet cieeni?” 
JHN.9.9	Baa aĩ eeta ũgẽẽgĩ, “Ĩnõõnnõ ꞌthẽk!”
JHN.9.9	Nẽ ĩĩtõ ũgẽẽgĩ, “Aitiõõ, aaĩ nẽẽꞌthẽk kĩ nẽẽnĩ!”
JHN.9.9	Ma ho, uduha ẽẽtĩ nicciee ẽlẽ ẽmmẽn ĩĩ, “Nganĩĩt ꞌthẽk naana.”
JHN.9.10	Nĩngĩtĩ ajini eeta ĩnõõnnõ annẽẽkĩ, “Nẽ ĩcĩnĩ hutuno?”
JHN.9.11	Ẽdẽcĩ nẽẽ ĩhõõggõ anneek, “Õꞌngõnya eet umwaa ꞌcĩ anneek eeta Yeesu doob nẽ uudika hẽbẽrĩ cĩgannĩg. Ma ho, ĩnnĩhaa, ‘Bĩĩt tũũnya doob nicci bõrrõõhaa cĩ ꞌThiloamĩ.’ Nĩngĩtĩ hõkõ hũũnyanĩĩ nẽ ꞌyioko hĩcĩnĩ dĩdĩ.”
JHN.9.12	Ma ho, ijinit nẽẽg ĩnõõnnõ ĩĩttĩk, “Aaĩ ꞌyioko Yeesu tĩho ngaana?”
JHN.9.12	Ẽdẽcĩ ẽẽtĩ nicciee aĩ, “Ẽrẽkaanĩ.”
JHN.9.13	Ma nĩngaata, aꞌnyaktaak eeta niccieeg eet ꞌcĩ rubenĩ ho, Variꞌtheei. 
JHN.9.14	Baa ĩĩn kõrra ꞌcĩ õꞌngõnyaanĩ Yeesu doob nẽ aaꞌnyĩk rubenniaahit hĩcĩnĩ ho, Kõr cĩ ꞌYiommaanõ. 
JHN.9.15	Ma ho, ijinit Variꞌtheei rubenniaahit ꞌgõõl ꞌcĩ baa acĩnẽẽnĩ nẽẽ ho. Baa ẽdẽcĩ nẽẽ ĩhõõggõ anneek, “Õꞌngõnya Yeesu doob umwa ammũtĩĩ cĩgĩnnĩg nẽ uudika hẽbẽrĩ, ma baa hũũk hũtũũnya doob nicci, hikia hĩcĩnĩ.”
JHN.9.16	Nĩngĩtĩ aĩnnĩ Variꞌtheei ũgẽẽgĩ, “Aitiõõ ẽẽtĩ ciee hõllõngaa aku hĩ Nyekuc, hĩnĩngĩtĩ hõllõngaa aꞌthũũnnĩ nẽẽ Kõr cĩ ꞌYiommaanõ.”
JHN.9.16	Baa hinnia õthõõth Variꞌtheei ũgẽẽgĩ aĩ, “Aga gõõng ẽẽtĩ ꞌcĩ ĩĩn ꞌthẽccannioohit ngaatĩ adĩmanĩ thooꞌthiok ꞌcĩg ĩnaat eeta hutuno?” Nĩngĩtĩ eꞌngeriini lothippiti cĩ Variꞌtheei.
JHN.9.17	Ma ho, utuhuyyioothĩk nẽẽg rubenniaahit tarĩ nẽ ĩĩttĩk, “Aini ꞌyioko nii thõõth cĩ eet tĩho ne? Baa hẽbẽrĩ cugunnig ꞌcĩg aaꞌnyĩk nẽẽ hũbũttaathõ ho.”
JHN.9.17	Ẽdẽcĩ ẽẽtĩ nicciee anneek, “Ĩĩn nẽẽ põrõvẽtaac.”
JHN.9.18	Baa aalla hõllõngaa ẽlẽmĩ makayyiooha cĩg ꞌJudeei ngaatĩ ĩĩnnĩ baa ẽẽtĩ nicciee ruben, nĩngĩtĩ avvaanĩ maaꞌnyĩ hĩ aattĩ eet nicci, 
JHN.9.19	nẽ ijinit ĩhõõggõ ĩĩttĩk, “Loholeec cunuung cieeni? Ĩnõõnnõ baa ainnu niig arrittiaa ruben? Nẽ ꞌyioko ikia ĩcĩnĩ hutuno?”
JHN.9.20	Baa ẽdẽcĩ maaꞌnyia hĩ aattĩnnĩ anneek, “Hagayya ngaatĩ ĩĩnnĩ loholeec cĩnaang nẽ hagayya baa arrittiaa ruben. 
JHN.9.21	Nẽẽthĩ, hõllõngaa hagayya aku acĩnĩ nẽẽ hutuno, hode eet iina ꞌcĩ aaꞌnyĩk ĩnõõnnõ hĩcĩnĩ ho. Ijinit ĩnõõnnõ. Ĩĩ nẽẽ maka, aꞌnyĩĩk huduhaahuung nẽẽnĩ.” 
JHN.9.22	Baa õthõõth maaꞌnyia hĩ aattĩnnĩ hoti, hĩnĩngĩtĩ baa iꞌngolli nẽẽg eet cĩg ꞌJudeei, hĩnĩngĩtĩ baa aarrik nẽẽg thõõth ꞌcĩ iiggiaẽẽkĩ eet ꞌcĩ ẽlẽmĩ aĩ ĩĩn Yeesu Krĩstõ ho, ꞌCieethaa cĩ Laiitto battaala. 
JHN.9.23	Ĩnõõ ꞌcĩ õthõõthĩ maaꞌnyia hĩ aattĩnnĩ aĩnnĩ, “Ĩĩ nẽẽ maka, ijinit ĩnõõnnõ ho.”
JHN.9.24	Ma nĩngaata, utuvuyyia makayyiooha cĩg ꞌJudeei eet nicci tarĩ nẽ ĩĩttĩk, “Bũtan Nyekuc duha thõõth ꞌcĩ ĩĩn dĩdĩ! Hagayya naag ngaatĩ ĩĩnnĩ Yeesu ꞌthẽccannioohit.”
JHN.9.25	Ẽdẽcĩ nẽẽ aĩ, “Hõllõngaa haga naa ngaatĩ ĩĩnĩ Yeesu ꞌthẽccannioohit hode aitiõõ. Thõõth hõdẽẽthõng ꞌcĩ haga naana, baa hĩĩnĩ ruben nẽ ꞌyioko hĩcĩnĩ!”
JHN.9.26	Ẽdẽcĩ makayyiooha ĩnõõnnõ anneek, “Adĩmaneeki baa ꞌthẽk nẽẽ nganiit ne? Aaꞌnyi baa nẽẽ nganiit cĩnĩ hutuno?”
JHN.9.27	Ẽdẽcĩ rubenniaahiti aĩ, “Iyyia huduhaahuung ẽlẽk. Ne ꞌcĩ nga adiimmu niig athiknu hĩ nganĩĩt tarĩ ho? Idiimtu niig buúk iittu nuyyiook cĩgĩnnĩg?”
JHN.9.28	Nĩngĩtĩ õdõõmĩ makayyiooha ĩnõõnnõ annẽẽkĩ, “Nganiit ꞌcĩ ĩĩnĩ nuyyioohit cĩ Yeesu! Hĩĩgĩnna naag nuyyiook cĩg Mũũꞌtha. 
JHN.9.29	Hagayya naag baa othoothĩk Nyekuci Mũũꞌtha nẽ erekeet ngagĩĩt aku Yeesu ĩĩna?”
JHN.9.30	Ẽdẽcĩ ẽẽtĩ ĩhõõggõ anneek, “Thõõth ꞌcĩ abulanneet niccia! Erekuung ngagiit nĩngĩtĩ akuuni nẽẽnĩ. Nẽẽthĩ, aaꞌnyĩk nẽẽ hẽbẽrĩ cĩgannĩg hĩcĩttĩ. 
JHN.9.31	Hagayya naag hõllõngaa athĩhĩ Nyekuci ꞌthẽccanniook. Athĩhĩ nẽẽ eet ꞌcĩ aꞌthũũnnĩ thõõth cĩnnĩ nẽ ĩdĩman tabiinit cĩnnĩ. 
JHN.9.32	Nganĩngĩtĩ ẽhẽnytaanĩ lõõcĩ, nga hĩthĩhĩt eeta eet ꞌcĩ aaꞌnyĩk eet ꞌcĩ arrittiaa ruben hĩcĩnĩ. 
JHN.9.33	Má baa hiittiõõ ẽẽtĩ ciee hõllõngaa aku hĩ Nyekuc, occa baa hõllõngaa aaꞌnya hĩcĩnĩ.”
JHN.9.34	Ẽdẽcĩ makayyiooha anneek, “Ĩĩnĩ baa nii ꞌthẽccannioohit nganĩngĩtĩ arrittiaanĩ! Occa ꞌyioko allimanneet nii ngagĩĩta?” Nĩngĩtĩ iiggiaẽẽkĩ ĩnõõnnõ battaala.
JHN.9.35	Ma ho, ikia ĩthĩk Yeesu ngaatĩ iiggiaẽẽkĩ Variꞌtheei rubenniaahit battaala, ma baa ikia ũmmũda Yeesu ĩnõõnnõ, ijin ĩnõõnnõ ĩĩnnĩk, “Elemi nii Ngeertĩ Eeto?”
JHN.9.36	Ẽdẽcĩ rubenniaahiti nicciee anneek, “Makayyioohit, duhaahaa eet tĩho, hátĩ hẽlẽm ĩnõõnnõ.”
JHN.9.37	Nĩngĩtĩ aĩnnĩ Yeesu, “Icinu nii kõr icci eet tĩho ẽlẽk. Ĩnõõnnõ ꞌcĩ othoothonnu ho.”
JHN.9.38	Ma ho, ĩĩnnĩk rubenniaahiti Yeesu, “Makayyioohit, helemmii naa nganiita!” Nĩngĩtĩ alaĩ nẽẽ Yeesu nĩngaata.
JHN.9.39	Nẽ ĩĩnnĩk Yeesu ĩnõõnnõ, “Baa hakuu hetteedi naa thooꞌthiok cĩg looc nicci, hátĩ hĩcĩttĩ eeta ꞌcĩg rubettĩg nẽ ĩĩtõ rubettĩg eeta ꞌcĩg acĩnĩ.”
JHN.9.40	Ma baa athĩhĩ Variꞌtheei ꞌcĩg baag abĩlĩ nĩngaata thõõth icci ho, iita ijinit nẽẽg Yeesu ĩĩttĩk, “Ma naag, hĩĩgĩnna naag buúk rubettĩg?”
JHN.9.41	Ẽdẽcĩ Yeesu ĩhõõggõ anneek, “Má baa ĩĩtõ rubettĩg, occa ꞌyioko baa hõllõngaa iiginnu ꞌthẽccanniook. Nẽẽthĩ ꞌyioko, ma ainnu acĩneennu ho, aalla iiginnu ꞌthẽccanniook noho.”
JHN.10.1	Baa õthõõth Yeesu aĩ, “Haduhaakuung dĩdĩ, ẽẽtĩ ꞌcĩ hõllõngaa aduhun logguur cĩ aꞌthaannu hattũũgaa cobbi nẽ ĩꞌngõtha araana ꞌgõõlaa umwaanĩ huduhuna ĩĩttõõ, ĩĩn nẽẽ igorriaahit. 
JHN.10.2	Ẽẽtĩ ꞌcĩ adukna hattũũgaa cobbi, ĩĩn tũhayyioohit cĩ aꞌthaannu. 
JHN.10.3	Abbuuhik bekioohiti cĩ hattuugu tũhayyioohit cĩ aꞌthaannu hattũũg nẽ ĩthĩhĩt aꞌtha molook cĩnnĩ. Avvĩ tũhayyioohiti aꞌtha cĩgĩnnĩg ꞌthaarĩĩ cĩggĩĩng cũũmõ cũũmõ nẽ ĩꞌngĩdeek geyyia. 
JHN.10.4	Ma baa aꞌnyaha nẽẽ aꞌtha cĩgĩnnĩg vẽlẽk battaala, ikia utuanẽẽhĩ nẽẽ ĩhõõggõ nẽ ũnnẽẽcõ aꞌtha cĩgĩnnĩg ĩnõõnnõ uruta, hĩnĩngĩtĩ aga aꞌtha molook cĩnnĩ. 
JHN.10.5	Aitiõõ hatĩ aꞌtha hõllõngaa occa anũ eet ꞌcĩ ꞌrĩĩng, avvir hinnia hatĩ thõng, hĩnĩngĩtĩ hõllõngaa aga nẽẽg molook cĩ eet ꞌcĩ ꞌrĩĩng.” 
JHN.10.6	Baa aduhaak Yeesu eet dtẽẽllẽn iccig awantoothĩk ko, aitiõõ hinnia hõllõngaa athĩhĩ eeta thõõth ꞌcĩ aduhaak Yeesu ĩhõõggõ ho buúk.
JHN.10.7	Ma ho, uduhaak Yeesu eet tarĩ ĩĩnnĩk, “Haduhaakuung dĩdĩ, hĩĩnĩ naa hattũũg cobbi cĩ aꞌthaannu.
JHN.10.8	Eeta vẽlẽk baag uwwattaa hĩ nganĩĩta, ĩĩn igorriaak hĩ ꞌloorriak nẽ baa hõllõngaa athĩhĩ aꞌtha ĩhõõggõ. 
JHN.10.9	Hĩĩnĩ naa hattũũg cobbi. Ẽẽtĩ ꞌcĩ adukna hĩ nganĩĩta, eelliaa hatĩnĩ. Adukna hatĩ nẽẽ hattũũg cobbi nẽ uduhun ũũk battaala, hĩ aꞌthẽẽtĩ ꞌcĩ õkõ ẽgĩ mudduuny.
JHN.10.10	“Dtiic cĩ igorriaaktõ dioo ꞌcĩ aku ĩgõrꞌthĩ aꞌtha nẽ ucuhana nẽ ĩꞌthaan thõng. Nẽẽthĩ, dtiic caannĩ ꞌcĩ hakuu haaꞌnyĩkĩĩ aꞌtha rũgẽt vẽlẽk ꞌcĩ aalla ooo. 
JHN.10.11	Hĩĩnĩ naa tũhayyioohit ꞌcĩ abũnnaa. Ẽlẽmana tũhayyioohiti ꞌcĩ abũnnaa, rũgẽt cĩnnĩ, hĩnĩngĩtĩ aꞌtha cĩgĩnnĩg. 
JHN.10.12	Aitiõõ tũhayyioohiti ꞌcĩ adũmanniaa thõng, hõllõngaa ĩĩn baattĩ aꞌthaannu. Nẽ ma udtuuha nẽẽ huduumot, ũũnnĩk hinnia hatĩ aꞌtha ẽmmẽn nẽ ivvira. Nẽ ikia adak huduumotĩ aꞌtha nẽ ĩꞌthaan ĩhõõggõ. 
JHN.10.13	Avvir hatĩ ẽẽtĩ, hĩnĩngĩtĩ ĩĩn nẽẽ tũhayyioohit ꞌcĩ adũmanniaa thõng nẽ hõllõngaa aallak aꞌtha buúk.
JHN.10.14	“Hĩĩnĩ naa tũhayyioohit ꞌcĩ abũnnaa. Haga naa aꞌtha cĩgannĩg nẽ agayyia aꞌtha cĩgannĩg buúk nganĩĩta. 
JHN.10.15	Hĩcĩ agayya nganĩĩt Baaba, haga naa buúk ĩnõõnnõ. Nẽ hẽlẽmanaa naa rũgẽt caannĩ, hĩnĩngĩtĩ aꞌtha cĩgannĩg. 
JHN.10.16	Haꞌnyahi naa aꞌtha ũgĩ ꞌcĩg nga aitiõõ logguuratõõ cĩ tõõ. Hadiimi hatĩ halũta ĩhõõggõ buúk hiita logguuratõõ cĩ. Athĩhĩ hatĩ nẽẽg molook caannĩ, ĩĩn hatĩ nyalõmaar hõdẽẽthõng nẽ ĩĩ tũhayyioohiti hõdẽẽthõng.
JHN.10.17	“Ammĩnannaa Baaba nganĩĩt, hĩnĩngĩtĩ hẽlẽmanaa naa rũgẽt caannĩ hadaahõ nẽ hatĩ hikia hũrũga tarĩ. 
JHN.10.18	Aitiõõ ẽẽtĩ ꞌcĩ aggamaanna nganĩĩt rũgẽt caannĩ tõõ. Hẽlẽmanaa naa rũgẽt caannĩ ẽmmẽn. Haꞌnyahi naa makaaꞌthĩt ꞌcĩ hẽlẽmanaanĩ rũgẽt caannĩ nẽ hõbõdaaĩ tarĩ, hĩ baa aduhaaka Baaba.”
JHN.10.19	Ma thooꞌthiohĩĩ cĩg vẽlẽk, iita eꞌngerrio eeta cĩg ꞌJudeei tarĩ. 
JHN.10.20	Baa aĩ eeta ꞌcĩg mẽẽlĩg, “Eet ꞌcĩ aꞌnyak lori ꞌcĩ abathĩ niccieeni nẽ adak maangõnĩ! Inni ĩthĩhĩt ĩnõõnnõ ho?”
JHN.10.21	Nẽẽthĩ, baa õthõõth eeta ũgẽẽgĩ aĩ, “Aitiõõ ẽẽtĩ ꞌcĩ aꞌnyak lori ꞌcĩ abathĩ hõllõngaa occa õthõõth hoti. Occa gõõng aaꞌnyĩk lorii ꞌcĩ abathĩ eet ꞌcĩ rubenĩ hĩcĩnĩ hutuno?”
JHN.10.22	Ma baa ĩĩ lõõcĩ tagĩĩth,
JHN.10.23	Kõr niccia, baa õvvõ Yeesu halaangatõõ cĩ ꞌCieeth cĩ Nyekuci, ꞌThĩĩmaa cĩ ꞌThõlõmõõnẽ. 
JHN.10.24	Ma nĩngaata, uluttiaak eeta cĩg ꞌJudeei ĩnõõnnõ nẽ ijinit ĩĩttĩk, “Ammiꞌthẽẽnĩ thõõth ĩꞌthõng ningina? Má ĩĩnĩ Krĩstõ, duhaaheet cũrũmũũm.”
JHN.10.25	Ẽdẽcĩ Yeesu ĩhõõggõ anneek, “Ma baa huduhaahuung ẽlẽk nẽ aalla hõllõngaa ẽlẽmmaangu noho. Thooꞌthioha ꞌcĩg hadticani naa ꞌcĩg ĩnaat eeta ꞌthaarĩĩ cĩg Baaba ho, õthõõꞌtha nganĩĩta. 
JHN.10.26	Nẽẽthĩ, aitiõõ niig hõllõngaa ẽlẽmmaangu nganĩĩt, hĩnĩngĩtĩ hõllõngaa iiginnu niig aꞌtha cĩgannĩg. 
JHN.10.27	Athĩhĩ aꞌtha cĩgannĩg molook caannĩ nẽ hagawa naa ĩhõõggõ nẽ unuyyia nẽẽg nganĩĩta. 
JHN.10.28	Haaꞌnyihi naa aꞌtha rũgẽt ꞌcĩ aalla ooo nẽ aitiõõ hatĩ nẽẽg hõllõngaa adaahĩ ũdũt. Nẽ aitiõõ eet ꞌcĩ occa avvucanaanna nganĩĩt ĩhõõggõ athĩnĩĩ cĩgannĩg tõõ. 
JHN.10.29	Ĩllõõan Baaba baa aaꞌnya nganĩĩt ĩhõõggõ vẽlẽk. Aitiõõ ẽẽtĩ ꞌcĩ occa avvucana ĩhõõggõ athĩnĩĩ cĩgĩnnĩg tõõ. 
JHN.10.30	Hĩĩgĩnna naag hĩ Baaba hõdẽẽthõng.”
JHN.10.31	Ma nĩngaata noho, uuratta makayyiooha cĩg ꞌJudeei biyyiẽẽn ꞌcĩg adiim õhõdaanĩ Yeesu. 
JHN.10.32	Anneek hinnia Yeesu ĩhõõggõ, “Baa hĩdĩmana naa thooꞌthiok ꞌcĩg mẽẽlĩg ꞌcĩg ĩnaat eeta hõrggẽẽnaa cunuung, ꞌcĩg au hĩ Baaba. Nẽẽthĩ ꞌyioko, thooꞌthiok iigia ꞌcĩg adiim õhõdaannaangu niig nganĩĩt ko?”
JHN.10.33	Ẽdẽcĩ eeta cĩg ꞌJudeei Yeesu anneek, “Hõllõngaa hadiimma naag hõhõdaanni nganiit, hĩnĩngĩtĩ thooꞌthiok iccig. Hadiimma hõhõdaanni, hĩnĩngĩtĩ odoomi nii Nyekuc, ẽẽtĩ ꞌcĩ holli õõ haaga nẽ idiim aarihuu ẽlẽ cunni hĩĩ Nyekuc.”
JHN.10.34	Ẽdẽcĩ Yeesu eet cĩg ꞌJudeei anneek, “Hõllõngaa nooyyia eheeddi nyattaalaa cunuung aĩ Nyekuci, ‘Iiginnu niig nyekuꞌnya?’
JHN.10.35	Hõllõngaa occa ẽppẽhanoonnu niig hĩ ꞌBuuk cĩ Nyekuci. Nẽẽthĩ, baa aũ Nyekuci eet tĩko anneek, ‘nyekuꞌnya.’ 
JHN.10.36	Inni ahaddiahaangu ĩĩttĩhaangu hadĩmani ꞌthẽccan ꞌcĩ abathĩ dtẽc ngaatĩ haĩnnĩ, hĩĩnĩ Ngeertĩ Nyekuci ho? Nẽ nẽẽ tarĩ, Baaba ꞌcĩ baa ẽbẽraanna nganĩĩt nẽ ĩꞌthõõawaa hikia loota nĩnga ho. 
JHN.10.37	Má hõllõngaa hadĩmani naa thõõth hĩ baa adĩman Baaba, ma thĩ nga hẽlẽmmaangu nganĩĩta. 
JHN.10.38	Nẽẽthĩ, má hadĩmani naa thooꞌthiok ꞌcĩg adĩman Baaba, tananga hiittiõõ hõllõngaa ẽlẽmmaangu nganĩĩta, elemit ꞌthĩ nẽẽ thooꞌthiok ꞌcĩg ĩnaat eeta ho, hátĩ agaac ĩĩtõ, aaĩ Baaba hĩ nganĩĩta nẽ haau naa hĩ ĩnõõnnõ.” 
JHN.10.39	Ma nĩngaata, idiimito eeta cĩg ꞌJudeei aggamit Yeesu tarĩ, alĩĩta hinnia Yeesu ĩhõõggõ thõng.
JHN.10.40	Ma ho, abaahĩ Yeesu hidioo cĩ ꞌJõrdanĩ baakĩta, ngaatĩ baa aggamẽẽkĩ Yõaannẽ eet baattithimo baa waathinnioohĩĩ ꞌcĩg oou. 
JHN.10.41	Nĩngĩtĩ auuni eeta ꞌcĩg mẽẽlĩg hĩ ĩnõõnnõ nẽ ĩĩtõ, “Tananga nga hĩdĩman Yõaannẽ thõõth umwa ꞌcĩ ĩnaat eeta, baa nẽ ikia ĩĩ thõõth ꞌcĩ aduha nẽẽ, hĩnĩngĩtĩ Yeesu ho dĩdĩ.” 
JHN.10.42	Ma nĩngaata, iita elemit eeta ꞌcĩg mẽẽlĩg thõõth cĩ Yeesu.
JHN.11.1	Baa aaĩ eet umwaa ꞌcĩ õmmõõrĩ ꞌcĩ haĩ Laaꞌtharõ õlõõ ꞌcĩ haĩ Bẽthani, arũmĩ hĩ ngõõnõgĩ ꞌramma, haĩ umwa Maria nẽ hĩĩtõ umwa Maarta. 
JHN.11.2	Maria ciee õmmõõrĩ ꞌgotonnia Laaꞌtharõ ho, ĩnõõnnõ baa uud ꞌthoo cĩg Makayyiooktak ngõõrraa ꞌcĩ õꞌngõlĩ ẽmmẽdĩ nẽ upuppuucan ĩmaa cĩgĩnnĩg. 
JHN.11.3	Nĩngĩtĩ ĩꞌthõõĩkĩ ngoonoggia Yeesu nyeemuut annẽẽkĩ, “Makayyioohit, õmmõõrĩ ꞌgoonu gõõng ammĩnani.”
JHN.11.4	Ma baa athĩhĩ Yeesu nyeemuut icci ho, ikia õthõõth ĩĩ, “Aitiõõ hatĩ mõõrĩthĩ ciee hõllõngaa adtuurnik daahĩtha dioo. Ĩĩn hatĩ bulẽẽnĩt cĩ Nyekuci, hátĩ hubuluthi Ngeerĩnĩ daahĩtha nĩĩcĩ.”
JHN.11.5	Baa ammĩnan Yeesu Maarta hĩ ngõõnĩ hĩ Laaꞌtharõ. 
JHN.11.6	Nẽẽthĩ, ma baa athĩhĩ nẽẽ aĩ õmmõõrĩ Laaꞌtharõ ho, ikia aau nẽẽ ngaatĩ baa aayyi ho waathinniook ꞌramma. 
JHN.11.7	Nĩngĩtĩ annẽẽkĩ Yeesu nuyyiook cĩgĩnnĩg, “Hoboddiooth nõõ hõõt ĩĩcĩ looc cĩ ꞌJudeea.”
JHN.11.8	Ẽdẽcĩ nuyyiooha cĩgĩnnĩg ĩnõõnnõ anneek, “ꞌLimmannioohit, iyyia nõõ atab õhõdaanni eeta cĩg ꞌJudeei nganiit biyyiẽẽnĩ aa ꞌyiohoothong nẽ ꞌyioko idiim obodoothu ĩĩca tarĩ?”
JHN.11.9	Ẽdẽcĩ Yeesu aĩ, “Hõllõngaa nooyyia aꞌnyak waathĩnĩ ꞌthaaꞌnya õmmõtõ hĩ ꞌramma? Aitiõõ ẽẽtĩ ꞌcĩ õvvõ waath hõllõngaa ẽttẽẽd looc, hĩnĩngĩtĩ acĩnĩ nẽẽ lanyitaa cĩ looc nicci. 
JHN.11.10	Má õvvõ ẽẽtĩ baal, aga ngaatĩ adaacanĩ ĩnõõnnõ ꞌgiimwaa hẽttẽẽd looc, hĩnĩngĩtĩ aitiõõ lanyit tõõ.” 
JHN.11.11	Ma urutaa ꞌcĩ uduhaaĩ Yeesu thõõth icci ẽlẽk, ikia õthõõth nẽẽ ĩĩ, “Oongi ꞌgõõnẽẽtĩ cĩnaac Laaꞌtharõ haaga, nẽẽthĩ, hõkõ naa hũũk hittiran ĩnõõnnõ hĩtĩnga.”
JHN.11.12	Ẽdẽcĩ nuyyiooha anneek, “Makayyioohit, má oongi Laaꞌtharõ thõng, occa hatĩ aku abũnnaa.” 
JHN.11.13	Baa õthõõth Yeesu thõõth ꞌcĩ daahĩth cĩ Laaꞌtharõ, ammuk hinnia nuyyiooha cĩgĩnnĩg aĩ, õthõõth nẽẽ ũꞌnyaak dĩdĩ.
JHN.11.14	Ma ho, ikia uduhaak Yeesu ĩhõõggõ cũrũmũũm ĩĩnnĩk, “Hõlõ, adaak Laaꞌtharõ! 
JHN.11.15	Nẽ hĩnĩngĩtĩ ngagiita, hatali naa ngaatĩ haitõõnnĩ ĩĩca tõõ, hátĩ iita aꞌnyahit niig lemiinit. Nẽẽthĩ ꞌyioko, hõõt hĩcĩnĩt ĩnõõnnõ.”
JHN.11.16	Ma ho ẽdẽc Tomaaꞌthio ꞌcĩ haĩ ꞌthaar ũgĩ Diidimo, nĩngĩ gõõng haĩ naag hũũhũꞌnya, uduhaak ꞌgõõnõgĩ ĩĩnnĩk, “Hõõt naag buúk hadaahit hõdẽĩ hĩ Yeesu.”
JHN.11.17	Ma baa õdõlan Yeesu ꞌtaaũn cĩ Bẽthani, ikia ũmmũda ngaatĩ adaõõĩ Laaꞌtharõ aꞌnyak waathinniook ꞌwec ꞌloohatõõ. 
JHN.11.18	Baa ꞌrẽẽn Bẽthani hĩ ꞌJeruꞌthalẽm, aꞌnyak maaĩlꞌnya ꞌramma. 
JHN.11.19	Baa mẽẽlĩg eeta cĩg ꞌJudeei ꞌcĩg au amammaayan Maarta hĩ Maria ulwaanaa cĩ ꞌgõtõnõõnĩ.
JHN.11.20	Ma baa athĩhĩ Maarta aĩ ikia Yeesu ho, ikia ĩtĩnga ũũk ithirriaman ĩnõõnnõ. Nẽẽthĩ, baa ũũnnĩk nẽẽ Maria õlõ. 
JHN.11.21	Ma ho, ikia ĩĩnnĩk Maarta Yeesu, “Makayyioohit, ꞌyioko baa au nii ngaati, occa baa hõllõngaa adaahĩ ꞌgõtõna. 
JHN.11.22	Nẽẽthĩ nẽẽꞌthẽk ꞌyioko buúk, haga naa aaꞌnyi hatĩ Nyekuci ꞌgii vẽlẽk ꞌcĩ ajini nii hĩ ĩnõõnnõ.”
JHN.11.23	Ẽdẽcĩ Yeesu Marta anneek, “Arũgna hatĩ ꞌgotonu tarĩ.”
JHN.11.24	Ẽdẽcĩ Maarta aĩ, “Dĩdĩ, arũgna hatĩ Laaꞌtharõ tarĩ hatĩ ũrũgta eeta vẽlẽk, kõr cĩ decciaanĩt cĩ lootu.”
JHN.11.25	Ẽdẽcĩ Yeesu tarĩ aĩ, “Nganĩĩt ꞌcĩ harũgtha eet daahĩtha nẽ haaꞌnyĩha rũgẽt. Ẽẽtĩ ꞌcĩ ẽlẽmma nganĩĩt tananga hadaak, arũgĩ hatĩnĩ. 
JHN.11.26	Nẽ ẽẽtĩ ꞌcĩ arũgĩ, hĩnĩngĩtĩ ẽlẽmĩ thõõth caannĩ, hõllõngaa hatĩ adaahĩ ũdũt. Elemi nii thõõth icci?”
JHN.11.27	Ẽdẽcĩ Maarta anneek, “Eei, helemi Makayyioohit! Helemi naa ngaatĩ ĩĩnnĩ nii Krĩstõ Ngeertĩ Nyekuci, baa hammuka naag haĩnna aku hatĩ looccaa nĩĩcĩ.”
JHN.11.28	Ma baa uduha Maarta thõõth icci ẽlẽk, ikia õbõdõõthĩ ũũk ũtũvva ngõõnĩ Maria ngadiiha nẽ ĩĩnnĩk, “Aaĩ ꞌlimmannioohiti ngaati, adiimmi nganiita.” 
JHN.11.29	Ma baa athĩhĩ Maria thõõth icci ho, ĩtĩnga hĩdĩĩkoothong ũũk ĩcĩn Yeesu. 
JHN.11.30	Baa nga hõdõlan Yeesu õlõ, hĩnĩngĩtĩ baa nga aayyiaa nẽẽ ngaatĩ baa õõ õmmõtõõnĩ hĩ Maarta. 
JHN.11.31	Ma baa adtuuha eeta cĩg ꞌJudeei ꞌcĩg baag amammaayan Maria ꞌcieetõõ, ꞌgõõl ꞌcĩ ĩꞌngaannĩ nẽẽ hataman nẽ uduhun battaala ho, unuyyiõõthĩ ĩnõõnnõ muhẽẽttaa ꞌcĩ aĩnnĩ, õkõ mõnõ hatĩ alu nẽẽ waanyaa cĩ Laaꞌtharõ thõng.
JHN.11.32	Ma baa õdõlan Maria nĩngĩtĩ aayyi Yeesu ho, ikia ẽttẽẽd looc ꞌthõõnĩĩ cĩg Yeesu nẽ ĩĩnnĩk ĩnõõnnõ, “Makayyioohit, má baa au nii ngaati, occa ꞌyioko baa hõllõngaa adaahĩ ꞌgõtõna.”
JHN.11.33	Ma baa adtuuha Yeesu Maria hĩ eet cĩg ꞌJudeei ꞌcĩg õõkõra hĩ ĩnõõnnõ ngaatĩ arruuẽnĩ ho, ikia uhum thõõth ciee Yeesu ꞌthĩnĩt gẽrrẽẽt. 
JHN.11.34	Ma ho, ijin nẽẽ ĩhõõggõ ĩĩnnĩk, “Adayyu baa Laaꞌtharõ ngaana?”
JHN.11.34	Ẽdẽcĩ nẽẽg ĩnõõnnõ anneek, “Makayyioohit, ijjia hõõt hĩcĩnĩt.”
JHN.11.35	Nĩngĩtĩ alui Yeesu.
JHN.11.36	Ma nĩngaata othoothito eeta cĩg ꞌJudeei ĩĩtõ, “Ĩcĩnĩt nõõ ngaatĩ ammĩnanĩ Yeesu Laaꞌtharõ!”
JHN.11.37	Baa õthõõth hinnia ũgẽẽgĩ aĩ, “Hõllõngaa nooyyia baa aaꞌnyĩk Yeesu rubenniaahit hĩcĩnĩ nẽ baa hõllõngaa alaam nẽẽ daahĩth ꞌcĩ Laaꞌtharõ inni?”
JHN.11.38	Baa alĩĩlĩ Yeesu thõõth cĩ daahĩth cĩ Laaꞌtharõ gẽrrẽẽt, baa õdõlan nẽẽ waany ꞌcĩ acciꞌthiaa lõbaraba nẽ ũꞌnyũũgĩ biyyia. 
JHN.11.39	Ma nĩngaata, uduhaak Yeesu ĩhõõggõ ĩĩnnĩk, “Eꞌnyeehit bẽẽ nicci.”
JHN.11.39	Ẽdẽcĩ hinnia Maarta Yeesu anneek, “Makayyioohit, õtõngõl ꞌyioko ẽlẽ cĩnnĩ gẽrrẽẽt, hĩnĩngĩtĩ baa adaĩ nẽẽ ibiaali ꞌrĩng, aꞌnyak ꞌyioko waathinniook ꞌwec.”
JHN.11.40	Ẽdẽcĩ Yeesu ĩnõõnnõ anneek, “Nga nooyyia huduhaahii naa nganiit hiinnihi, má aꞌnyahi lemiinit, acini hatĩ bulẽẽnĩt cĩ Nyekuci?”
JHN.11.41	Nĩngĩtĩ ẽꞌnyẽẽhĩ eeta bẽẽ. Ma ho, ĩcĩnõõthĩ Yeesu hẽẽtkujjieen nẽ alaõ ĩĩ, “Ĩlaallẽ Baaba ngaatĩ athĩkna nganĩĩta. 
JHN.11.42	Haga naa gõõng athĩknaa nii nganĩĩt hõdõõkõthĩ, nẽẽthĩ, haduha thõõth icci, hĩnĩngĩtĩ eet ꞌcĩg harũmeenna ngaati ho, hátĩ helemit nẽẽg ngaatĩ ĩꞌthõõanna nii nganĩĩta.”
JHN.11.43	Ma baa uduha Yeesu thõõth icci ẽlẽk, ikia ũtũvvõ nẽẽ moloohaa cobbi ĩĩ, “Laaꞌtharõ, duhuna battaala!” 
JHN.11.44	Nĩngĩtĩ aduknaanĩ ẽẽtĩ baa adaak ẽlẽk ko battaala. Baa ecebbi athĩna cĩgĩnnĩg hĩ ꞌthoo ceremwaanĩĩ ꞌcĩg gõõng amũmmũũraniini daakiaha. Baa aaĩ cẽrẽm umwaa ꞌcĩ ammũt muum cĩnnĩ buúk.
JHN.11.44	Nĩngĩtĩ annẽẽkĩ Yeesu eet, “Oogtĩk ĩnõõnnõ ꞌgõõl hũũk.”
JHN.11.45	Iita elemit eeta cĩg ꞌJudeei ꞌcĩg mẽẽlĩg ꞌcĩg baag au acĩn Maria Yeesu, hĩnĩngĩtĩ ĩcĩnĩt nẽẽg thooꞌthiok baag adĩman nẽẽnĩ. 
JHN.11.46	Baa hinnia õõ aduhaak eeta cĩg ꞌJudeei ũgẽẽgĩ Variꞌtheei thooꞌthiok ꞌcĩg baag adĩman Yeesu. 
JHN.11.47	Nĩngĩtĩ alũtẽẽnĩ makayyiooha cĩg paadĩrꞌnyaannu hĩ Variꞌtheei hĩ lothippit ꞌcĩ makayyioohu nẽ utuvvuyyia mõtõõnĩt lokihooa
JHN.11.48	Má hũũnnĩk eet icci haau hoti, ẽlẽmĩ hatĩ eeta vẽlẽk ĩnõõnnõ nẽ hatĩ iita ĩꞌthaanito ũũrũtana cĩg ꞌRooma ꞌCieeth cĩ Nyekuci hĩ looc cĩnaac vẽlẽk.”
JHN.11.49	Baa aaĩ ẽẽtĩ umwaa ꞌcĩ haĩ Kaĩava. Baa ĩĩn nẽẽ paadĩr
JHN.11.50	Hõllõngaa agayyu niig ngaatĩ occa mẽẽn hatĩ adaahĩ ẽẽtĩ hõdẽẽthõng, hĩnĩngĩtĩ eet vẽlẽk, hĩllõõan ngaatĩ occa acuddiaanĩ eeta looc vẽlẽk?”
JHN.11.51	Baa hõllõngaa aduha Kaĩava thõõth icci ẽmmẽn. Hĩnĩngĩtĩ baa ĩĩn nẽẽ paadĩr cobbi irkit niccia, ikia eteretheek Nyekuci ĩnõõnnõ huduha hĩĩ, adaahĩ hatĩ Yeesu, hĩnĩngĩtĩ eet cĩg ꞌJudeei vẽlẽk. 
JHN.11.52	Nẽẽthĩ nẽẽꞌthẽk, hõllõngaa occa adaahĩ Yeesu, hĩnĩngĩtĩ eet cĩg ꞌJudeei diooni, baa adaahĩ nẽẽ, hĩnĩngĩtĩ eet cĩg Nyekuci ꞌcĩg ĩꞌthanothoothĩk looc nicci vẽlẽk, hátĩ hũlũta nẽẽ ĩhõõggõ vẽlẽk ngaatĩ hõdẽẽthõng. 
JHN.11.53	Nganĩngĩtĩ kõr niccia, iꞌthiattaaĩ makayyiooha cĩg ꞌJudeei utuhanit ꞌgõõl ꞌcĩ hatĩ aruhi Yeesu.
JHN.11.54	Hĩnĩngĩtĩ thooꞌthiok iccig, iittiõõ Yeesu hõllõngaa õvvõ lothippitaa cĩ ꞌJudeei. Baa nẽ ikia ũũk nẽẽ ĩĩcĩ looc umwa ꞌcĩ õbõhõõ hĩ horu ꞌcĩ õdõhõhĩĩ kak, ĩĩcĩ õlõ umwa ꞌcĩ haĩ Evaraim, ngaatĩ baa õõ aattiyyi hĩ nuyyiook cĩgĩnnĩg.
JHN.11.55	Ma baa õbõhĩ Kõrra cĩ Haangittõõ cĩ ꞌJudeei, iita õõt ũtũũnyĩtõ eeta ꞌcĩg mẽẽlĩg ꞌcĩg au olooyyiohĩ ꞌJeruꞌthalẽma, eleeti cĩggĩĩng nyattallioohĩĩ cĩggĩĩng, hũkũmattoothĩk nga hõdõlan Kõrra cĩ Haangittõõ. 
JHN.11.56	Baa aalla adiim makayyiooha cĩg ꞌJudeei Yeesu noho. Ma baa abĩlĩ nẽẽg ngaatĩ õbõhõõ hĩ halang cĩ ꞌCieeth cĩ Nyekuci ho, iita ijitto ẽmmẽn ĩĩtõ, “Ammuku niig ainnu ne? Hõllõngaa occa hatĩ aku Yeesu kõrraa cobbi ho ũdũt?”
JHN.11.57	Nẽẽthĩ, baa ĩꞌthõõcõ makayyiooha cĩg paadĩrꞌnyaannu hĩ Variꞌtheei nyeemuut ꞌcĩ aĩ, má udtuuha eet umwaa nĩngĩtĩ aayyi Yeesu, aꞌnyĩĩk huduha hatĩ haggamĩ.
JHN.12.1	Ma waathinnioohĩĩ ꞌcĩg ĩĩn tõrkõnõn õõa cĩ Kõr cĩ Haangittõõ, ikia ũũk Yeesu ĩĩcĩ õlõ cĩ Bẽthani, nga baa aaꞌnyĩkĩ nẽẽ Laaꞌtharõ hũrũga daahĩtha. 
JHN.12.2	Ma nĩngaata, ikia aaꞌnyĩhoothĩk ꞌgẽẽn Yeesu bulẽẽttaa baa arũgthaanĩ nẽẽ Laaꞌtharõ. Baa Maarta ꞌcĩ ẽꞌngẽr ꞌgẽẽn baa aauto eeta vẽlẽk loota hĩ Laaꞌtharõ. 
JHN.12.3	Nĩngĩtĩ attihaanĩ Maria ngõõrrõ umwa ꞌcĩ õꞌngõlĩ ẽmmẽdĩ nẽ udduutik ꞌthõõnĩĩ cĩg Yeesu. Ma ho, upuppuucan ĩmaa cĩgĩnnĩg, nĩngĩtĩ allũnganĩ muyuuhi ꞌcĩ ngõõrrõ nicci ꞌcieeth hũtũrũũr.
JHN.12.4	Baa aaĩ nuyyioohiti umwaa ꞌcĩ haĩ ꞌJuuda Ithkarioote nĩngaata, ĩnõõnnõ ꞌcĩ hatĩ õkõ õhõppõõcan Yeesu nẽ ijino ĩĩ, 
JHN.12.5	“Má occa baa hũtũũĩ ngõõrra ciee ꞌdinaarꞌnya ꞌmiiaꞌnya iyyio nẽ aanytĩhoothĩk ꞌrabbẽẽta pĩĩrnattiaak?” 
JHN.12.6	Baa õthõõth ꞌJuuda hoti, hõllõngaa hĩnĩngĩtĩ ammĩnan nẽẽ eet ꞌcĩg appĩĩrna thõng, baa ĩĩn nẽẽ igorriaahit nẽ ĩĩn eet ꞌcĩ itiangĩth ꞌrabbẽẽta, gõõng attiha nẽẽ ꞌrabbẽẽt ꞌcĩg itiangꞌthĩ, adticanĩ thooꞌthiok ꞌcĩg adiim nẽẽnĩ.
JHN.12.7	Ẽdẽcĩ Yeesu ĩnõõnnõ anneek, “Tũngeek loholeec icci ẽmmẽn, baa adiim occa itiangĩth nẽẽ ngõõrrõ icci, hẽrẽ kõr ꞌcĩ hatĩ hadaiini naana. 
JHN.12.8	Arũmeennu hatĩ niig hõdõõkõthĩ hĩ eet ꞌcĩg appĩĩrna, nẽẽthĩ, aitiõõ hatĩ hõllõngaa harũmĩ hĩ nganĩĩt ũdũt.”
JHN.12.9	Ma baa ĩthĩhĩt eeta cĩg ꞌJudeei vẽlẽk aĩ õdõlan Yeesu, iita uluttia nẽẽg hiita hĩcĩnĩt Yeesu hĩ Laaꞌtharõ baa arũgtha nẽẽ daahĩtha buúk. 
JHN.12.10	Ma ho, iita utuhanit makayyiooha cĩg paadĩrꞌnyaannu thõõth ꞌcĩ aruhi Laaꞌtharõ buúk, 
JHN.12.11	hĩnĩngĩtĩ thõõth baa arũgthaanĩ Yeesu ĩnõõnnõ daahĩtha, ꞌcĩ baa aaꞌnyĩk eeta cĩg ꞌJudeei ꞌcĩg mẽẽlĩg hũtũngteek makayyiook cĩg paadĩrꞌnyaannu nẽ elemit Yeesu.
JHN.12.12	Ma loohoth cĩnnĩ, ikia ĩthĩk lothippiti cobbi gẽrrẽẽt ꞌcĩ baa aku Karramaawa aĩ, ovvooyyia Yeesu ꞌgõõla, aku aduhun ꞌJeruꞌthalẽm. 
JHN.12.13	Ma nĩngaata, itikta nẽẽg taba cĩg mĩlĩlaannu nẽ õõt ithirriamattõõthĩ Yeesu nẽ awacaktõõthĩ ꞌjieena ĩĩtõ,
JHN.12.13	“Hĩdĩhĩthĩt Nyekuc!”
JHN.12.13	“Aꞌnyĩĩk Nyekuc haggatan eet ꞌcĩ aku ꞌthaarĩĩ cĩg Makayyiookto!”
JHN.12.13	“Aꞌnyĩĩk haggatan Nyekuci habu cĩ Ĩꞌthĩraẽlĩ!”
JHN.12.14	Ma ho, ũmmũda Yeesu moolĩt cĩ thigiiro nẽ ataadoothĩk hĩcĩ eheeddi ꞌBuuhaa cĩ Nyekuci aĩ,
JHN.12.15	“Tĩnaatĩ ꞌThionĩ,
JHN.12.15	cĩĩn nõõ habu cunni ngaatĩ
JHN.12.15	ovvooyyianĩ moolĩtaa cĩ thigiiro.”
JHN.12.16	Ĩĩcĩ oou, baa hõllõngaa aga nuyyiooha cĩg Yeesu thõõth icci. Ma baa ubuluthi Yeesu ẽlẽk, iita agayyiõõthĩ nẽẽg ngaatĩ baa eheedini thõõth ciee ꞌBuuhaa cĩ Nyekuci nẽ ĩdĩmatteek eeta ĩnõõnnõ thooꞌthiok iccig.
JHN.12.17	Ikia ĩꞌthaanĩk lothippiti baa arũmĩ hĩ Yeesu kõr baa arũgthaanĩ nẽẽ Laaꞌtharõ daahĩtha, eet nyeemuut. 
JHN.12.18	Ma baa athĩhĩ eeta ꞌcĩg mẽẽlĩg ngaatĩ adticanĩ Yeesu thõõth ꞌcĩ ĩnaat eeta, ꞌcĩ arũgthaanĩ nẽẽ Laaꞌtharõ daahĩtha ho, iita õõt ommottio nẽẽg hĩ Yeesu. 
JHN.12.19	Nĩngĩtĩ õthõõthõnĩ Variꞌtheei ẽmmẽn aĩnnĩ, “Iittiõõ ꞌgii ꞌcĩ occa nga hadĩman naag tõõ. Ĩcĩnĩt nõõ ngaatĩ anũĩ eeta vẽlẽk Yeesu!”
JHN.12.20	Baa aattĩg eeta ũgẽẽgĩ ꞌcĩg ĩĩn ꞌGirik eetinii ꞌcĩg baag õõ alayyi Karramaawa ꞌJeruꞌthalẽma. 
JHN.12.21	Baa aaĩ ẽẽtĩ umwaa ꞌcĩ haĩ Pilippo, ꞌcĩ aku ꞌtaaũnaa cĩ Beꞌthaida looccaa cĩ ꞌGalileea. Nĩngĩtĩ ajini nẽẽg ĩnõõnnõ annẽẽkĩ, “Ẽlẽ! Hadiimma hacĩnna Yeesu.” 
JHN.12.22	Ma ho, uduhaak Pilippo Andrea thõõth nicci nẽ õõt nẽẽg vẽlẽk uduktaak Yeesu.
JHN.12.23	Nĩngĩtĩ ẽdẽcĩ Yeesu ĩhõõggõ annẽẽkĩ, “Õdõlan kõrra ꞌcĩ occa edeeꞌnyianĩ bulẽẽnĩtĩ cĩ Ngeertĩ Eeto. 
JHN.12.24	Haduhaakuung dĩdĩ, má hõllõngaa adhuhoothĩk hinyomooc cĩ ꞌgẽẽmẽ loota nẽ õtõngõla, aalla hatĩ idiongan odoyyii noho. Nẽ má õtõngõla, aku hatĩ abũtha hĩtĩlĩth haꞌnyaha ꞌgẽẽmẽ ꞌcĩg mẽẽlĩg. 
JHN.12.25	Ẽẽtĩ ꞌcĩ amĩna rũgẽt cĩnnĩ, adhuheek hatĩ tuu nẽ ẽẽtĩ ꞌcĩ aaburreek rũgẽt cĩnnĩ looccaa nĩĩcĩ, aꞌthũũnnĩ hatĩ rũgẽt cĩnnĩ ho ooo. 
JHN.12.26	Ẽẽtĩ ꞌcĩ adticanoothĩkaa nganĩĩta, aꞌnyĩĩk hũnũa nganĩĩta nẽ nĩngĩtĩ haayyi naana, aaĩ hatĩ dticciannioohiti caannĩ buúk nĩngaata. Abuluth hatĩ Baaba eet ꞌcĩ adticanoothĩkaa nganĩĩta.
JHN.12.27	“Homoꞌthi naa ꞌyioko gẽrrẽẽt nẽ occa ꞌyioko hĩĩ ne? Occa ꞌyioko hĩĩ, ‘Baaba ẽlaawaa kõr nicci?’ Aitiõõ tõõ, dĩdĩ baa hakuu naa loota nĩnga hikia haccananĩ kõr nicci. 
JHN.12.28	Baaba ꞌnyahaak ꞌthaar cugunnig bulẽẽnĩt!”
JHN.12.28	Ma ho, ikia mõlõõhĩ umwaa hẽẽtahujjieen ꞌcĩ õthõõth aĩ, “Hubulutha naa ꞌthaar cĩgannĩg ẽlẽk nẽ habuluthi hatĩ tarĩ.” 
JHN.12.29	Ma baa athĩhĩ lothippiti cĩ eetu molook nicci ho, ammuk hinnia ũgẽẽgĩ aĩ, boroheec ꞌcĩ ẽggẽrẽny ho nẽ ĩĩtõ ũgẽẽgĩ, õthõõthõõ aajĩlõ umwaa hĩ Yeesu.
JHN.12.30	Nĩngĩtĩ aduhaakĩ Yeesu lothippit annẽẽkĩ, “Ĩĩn mõlõõhĩ ciee athiknu niig ko, ꞌcĩ eelluung ngagiita, hõllõngaa nganĩĩta. 
JHN.12.31	Õdõlan kõrra ꞌcĩ etteedini thooꞌthioha cĩg eet cĩg looc nicci nẽ itiggiaoothĩk habuui cĩ looc nicci tuu! 
JHN.12.32	Nẽẽthĩ, má hõdõngĩ naa hẽẽtahujjieen, halũta hatĩ eet vẽlẽk hiita hĩ nganĩĩta.” 
JHN.12.33	Baa aduha Yeesu thõõth icci, hẽtẽrẽtha ꞌgõõl ꞌcĩ hatĩ õkõ adaaknĩ nẽẽnĩ.
JHN.12.34	Nĩngĩtĩ õthõõthĩ lothippiti aĩnnĩ, “Baa hathĩkna naag aĩ nyattalĩ, aalla hatĩ Krĩstõ ũdũt. Nẽ inni ĩĩ nii odoꞌngi hatĩ Ngeertĩ Eeto hẽẽtahujjieen ko? Nganĩ ꞌcĩ ĩĩn Ngeertĩ Eeto ho?”
JHN.12.35	Ẽdẽcĩ Yeesu ĩhõõggõ anneek, “Aaĩ hatĩ lanyit hĩ ngagiit ꞌthaa ꞌcĩ huturi haaga. Õtõõc nga aꞌnyaku lanyit, nga hikia muguuri hĩ ngagiita. Ẽẽtĩ ꞌcĩ õvvõ muguratõõ, ẽrẽk nĩngĩtĩ õkõõĩ. 
JHN.12.36	Elemit lanyit nga arũmeennu ho nẽ hatĩ iita iittu lõhõlĩ cĩg lanyitaak.” Ma baa ẽdẽcaak Yeesu thõõth, ikia ũũk nẽẽ utuguny ẽlẽ cĩnnĩ.
JHN.12.37	Tananga baa ĩdĩman Yeesu thooꞌthiok ꞌcĩg ĩnaat eeta ho hẽbẽrẽẽnnĩĩ cĩggĩĩng ẽlẽk, aalla nga abũrĩ nẽẽg ĩnõõnnõ noho. 
JHN.12.38	Baa aku thõõth ciee aĩ, hátĩ hikia hedeeꞌnyia thõõth cĩ põrõvẽtaac Iꞌthaia baa aĩ,
JHN.12.38	“Makayyioohit, nganĩ baa ꞌcĩ ẽlẽm nyeemuut cĩnaang,
JHN.12.38	nẽ nganĩ baa ꞌcĩ ĩcĩn ꞌtirrian cunni cobbi?”
JHN.12.39	Baa hõllõngaa ẽlẽmĩ eeta Yeesu, hĩnĩngĩtĩ thõõth baa aĩ põrõvẽtaacĩ Iꞌthaia nẽẽ,
JHN.12.40	“Akata Nyekuci hẽbẽrĩ cĩggĩĩng,
JHN.12.40	nẽ aaꞌnyĩk ooti cĩggĩĩng hilloorito.
JHN.12.40	Adĩman Nyekuci thõõth icci,
JHN.12.40	hátĩ hiittiõõ hõllõngaa acĩnĩ nẽẽgĩ,
JHN.12.40	nẽ iittiõõ hõllõngaa athĩknĩ,
JHN.12.40	nẽ iittiõõ hõllõngaa õbõda hĩ nganĩĩt nẽ haaꞌnyĩha ĩhõõggõ hũbũttaathõ.”
JHN.12.41	Baa aduha põrõvẽtaacĩ Iꞌthaia thõõth icci, hĩnĩngĩtĩ baa ĩcĩn nẽẽ thõõth cĩ bulẽẽnĩt cĩ Yeesu horumwa nẽ õthõõth bulẽẽnĩt cĩ Elliookto.
JHN.12.42	Nẽẽthĩ, kõr niccia noho, baa mẽẽlĩg makayyiooha cĩg ꞌJudeei ꞌcĩg ẽlẽmĩ Yeesu. Nẽẽthĩ hinnia, baa hõllõngaa ẽdẽẽnya nẽẽg lemiinit cĩnĩĩng, hĩnĩngĩtĩ iꞌngolli Variꞌtheei ꞌcĩg occa iiggiawaak ĩhõõggõ battaala ꞌCieethaa cĩ Laiitto. 
JHN.12.43	Accamana makayyiooha cĩg ꞌJudeei dĩhĩthẽẽnĩt cĩ eetu hĩllõõan dĩhĩthẽẽnĩt cĩ Nyekuci.
JHN.12.44	Baa irrioonĩk Yeesu lothippit moloohaa cobbi anneek, “Ẽẽtĩ ꞌcĩ ẽlẽmma nganĩĩta, hõllõngaa ẽlẽmma nganĩĩt diooni, ẽlẽmĩ eet baa ĩꞌthõõannaa nganĩĩta.” 
JHN.12.45	Nẽ ẽẽtĩ ꞌcĩ ĩcĩna nganĩĩta, ĩcĩn eet baa ĩꞌthõõannaa nganĩĩta. 
JHN.12.46	Baa hakuu naa loota nĩnga hĩĩ lanyit, hatĩ hiittiõõ eeta ꞌcĩg ẽlẽmma nganĩĩt hõllõngaa aattĩg muguratõõ.
JHN.12.47	“Ẽẽtĩ ꞌcĩ athĩhĩ thooꞌthiok cĩgannĩg nẽ hõllõngaa aꞌthũũnnĩ ĩhõõggõ, hõllõngaa hetteedi naa thõõth cĩnnĩ. Hĩnĩngĩtĩ baa hõllõngaa hakuu naa hikia hẽttẽẽd thõõth cĩ lootu, baa hakuu naa hikia hẽẽla looc nicci. 
JHN.12.48	Aaĩ ꞌgaadĩ ꞌcĩ hatĩ ẽttẽẽd thõõth cĩ eet ꞌcĩ abũrra nganĩĩta nẽ ũtũbũr ꞌlimman caannĩ. Ẽttẽẽd hatĩ thõõth ciee hothoothi naa ho thõõth cĩnnĩ, kõr cĩ decciaanĩt cĩ lootu. 
JHN.12.49	Hõllõngaa hothoothi naa ẽmmẽn, haduha naa thõõth ꞌcĩ aduhaaka Baaba baa ĩꞌthõõannaa nganĩĩt hikia huduha. 
JHN.12.50	Haga naa õkõõĩ thõõth ꞌcĩ aduha Baaba ho eet rũgẽtaa ꞌcĩ aalla ooo. Nẽ thõõth ꞌcĩ haduhaakuung naa ho, ĩĩn thõõth baa aduhaaka nẽẽ nganĩĩt hõthõõthõ.”
JHN.13.1	Ma õõa cĩ Karrama cĩ Kõr cĩ Haangittõõ, baa aga Yeesu ngaatĩ ũttũbanõõthĩhĩ kõrra ꞌcĩ occa ũũnnĩkĩ nẽẽ looc nicci nẽ õbõdõõthĩ hĩ Maaꞌnyĩ. Baa ammĩnan nẽẽ nuyyiook cĩgĩnnĩg ꞌcĩg aattĩg loota nĩnga gẽrrẽẽt, ĩꞌthõng hadaak nẽẽnĩ.
JHN.13.2	Ma baa nga eꞌngerri ꞌgẽẽn cĩ ꞌjiaatinu, ikia ũlũllũũman habuui cĩ loriẽẽt ꞌcĩg abathĩ ꞌJuuda Ithkarioote ngeertĩ ꞌThimõõnẽ Ithkarioote, hũũk hõhõppõõcan Yeesu.
JHN.13.3	Baa aga Yeesu ngaatĩ akuuni nẽẽ hĩ Nyekuc Maaꞌnyĩ nẽ obodoothi hatĩ hĩ ĩnõõnnõ. Aga tarĩ aĩ, baa aaꞌnyĩk Maaꞌnyia ĩnõõnnõ makaaꞌthĩt vẽlẽk. 
JHN.13.4	Nĩngĩtĩ ĩꞌngaannĩ Yeesu ngaatĩ duhẽẽttõ ho nẽ aara cẽrẽm cĩ lokoru nẽ ecebeek bithkiir
JHN.13.5	Ma nĩngaata, ĩcĩĩdĩk maam hẽddẽẽma nẽ iꞌthianaaĩ ũtũũny ꞌthoo cĩg nuyyiook cĩgĩnnĩg nẽ upuppuucan bithkiiraa nĩĩcĩ.
JHN.13.6	Ma baa õdõlan Yeesu ꞌThimõõnẽ Pẽẽtũrũ, ikia ijin Pẽẽtũrũ Yeesu ĩĩnnĩk, “Makayyioohit, atabi uunyi ꞌthoo cĩgannĩg?”
JHN.13.7	Ẽdẽcĩ Yeesu Pẽẽtũrũ anneek, “Hõllõngaa occa aga nii thõõth ꞌcĩ hadticani naa ꞌyioko ho, aku hatĩ aga uruta.”
JHN.13.8	Ẽdẽcĩ Pẽẽtũrũ Yeesu anneek, “Hõllõngaa occa uunyi nii ꞌthoo cĩgannĩg ũdũt!”
JHN.13.8	Ẽdẽcĩ Yeesu anneek, “Má hõllõngaa huuꞌnyii naa nganiita, ĩko thĩ hõllõngaa ĩĩnĩ eet caannĩ.”
JHN.13.9	Ẽdẽcĩ ꞌThimõõnẽ Pẽẽtũrũ aĩ, “Makayyioohit! Ma hũũꞌnyaa ꞌthoo diooni, tũũnyaa athĩn hĩ õõ buúk.”
JHN.13.10	Ẽdẽcĩ Yeesu anneek, “Tẽlla ẽlẽ vẽlẽk cĩ eet ꞌcĩ ĩrraanĩ, adiim nẽẽ atĩllaha ꞌthoo diooni. Iiginnu niig vẽlẽk tẽllĩg, nẽẽthĩ hinnia, eet hõdẽẽthõng dioo ꞌcĩ ĩĩn ꞌriiring.” 
JHN.13.11	Baa aga Yeesu eet ꞌcĩ hatĩ õhõppõõcan ĩnõõnnõ, ĩnõõ ꞌcĩ aĩnnĩ nẽẽ, “Eet hõdẽẽthõng dioo ꞌcĩ ĩĩn ꞌriiring ko.”
JHN.13.12	Ma baa ũtũũny Yeesu nuyyiook cĩgĩnnĩg ẽlẽk, ikia itihim cẽrẽm cĩnnĩ nẽ ikia aau loota tarĩ. Ma ho, ijin nẽẽ nuyyiook cĩgĩnnĩg ĩĩnnĩk, “ꞌYioko agayyu niig thõõth ꞌcĩ hadĩmani naa ho?” 
JHN.13.13	Aũũyyaangu niig nganĩĩt anneekaangu ꞌLimmannioohit hĩ Makayyioohit cunuung nẽ ẽbẽaneeku, hĩnĩngĩtĩ hĩĩnĩ eet tĩho dĩdĩ. 
JHN.13.14	Hĩcĩ ꞌyioko hutuunyuung naa Makayyioohiti ꞌLimmannioohiti cunuung ꞌthoo cugguung ko, occa hatĩ utuunytu niig buúk ꞌgoonogu ꞌthoo. 
JHN.13.15	Haaꞌnyuung naa ngagiit terethiinit ẽlẽk, õõt ĩdĩmanit niig buúk hĩcĩ hadĩmaneekuung naa ngagiit ko. 
JHN.13.16	Haduhaakuung dĩdĩ, aitiõõ dticciannioohiti ꞌcĩ ĩllõõan makayyioohit cĩnnĩ tõõ nẽ aitiõõ ẽẽtĩ ꞌcĩ ĩꞌthooyyi hõllõngaa maka hĩ eet ꞌcĩ ĩꞌthõ ĩnõõnnõ ho. 
JHN.13.17	Iita ꞌyioko agayyu niig thooꞌthiok iccig nẽ aggatannuung hatĩ Nyekuci hatĩ adticannu ĩhõõggõ.
JHN.13.18	“Hõllõngaa hothooꞌthuung naa ngagiit vẽlẽk, haga naa eet baag hẽbẽra naana. Nẽẽthĩ, baa aku thõõth ciee, hátĩ hedeeꞌnyia thõõth cĩ ꞌBuuk cĩ Nyekuci hĩĩ dĩdĩ baa aĩ, ‘Ũtũhũoothĩhaa ẽẽtĩ ꞌcĩ hõthõlla hĩ nganĩĩt ũbũnĩ hẽddẽẽma hõdẽẽthõng ĩdĩmanaa ꞌbuth!’
JHN.13.19	Haduhaakuung naa ngagiit thõõth icci, nga hedeeꞌnyia thõõth tĩho. Ma hatĩ kõr ꞌcĩ edeeꞌnyiaĩ, auunnu hatĩ elemmu niig ainnu, NGANĨĨT Ellioohit. 
JHN.13.20	Nẽ haduhaakuung dĩdĩ, ẽẽtĩ ꞌcĩ ẽlẽmĩ eet ꞌcĩ hĩꞌthõõa naana, ẽlẽmma nganĩĩta nẽ ẽẽtĩ ꞌcĩ ẽlẽmma nganĩĩta, ẽlẽmĩ eet baa ĩꞌthõõannaa nganĩĩta.”
JHN.13.21	Ma baa uduha Yeesu thooꞌthiok iccig ẽlẽk, ikia õmmõthĩ nẽẽ gẽrrẽẽt nẽ uduhaak nuyyiook cĩgĩnnĩg ĩĩnnĩk, “Haduhaakuung dĩdĩ, aaĩ eet umwaa hõrggẽẽnaa cunuung ꞌcĩ hatĩ õhõppõõcanaa nganĩĩta.”
JHN.13.22	Ma nĩngaata, iita aꞌngalilli nuyyiooha, hĩnĩngĩtĩ atalmaanyan thõõth ꞌcĩ aduha Yeesu ho ĩhõõggõ nẽ ẽbẽktõ nyaagwaana. 
JHN.13.23	Baa aaĩ nuyyioohiti umwaa ꞌcĩ baa gõõng ammĩnan Yeesu, baa õbõhõõ nẽẽ hĩ Yeesu ꞌthaa ꞌcĩ aduhẽẽnĩ nẽẽgĩ. 
JHN.13.24	Ma ho, ikia ohodĩceek ꞌThimõõnẽ Pẽẽtũrũ nuyyioohit tĩho hijin Yeesu, huduha eet ꞌcĩ hatĩ õhõppõõcan ĩnõõnnõ ho.
JHN.13.25	Ma nĩngaata, iggiingothoothĩk nuyyioohiti tĩho Yeesu nẽ ijin ĩnõõnnõ ĩĩnnĩk, “Makayyioohit, nganĩ ꞌcĩ othoothi nii hõrggẽẽnaa cĩnaang ko?”
JHN.13.26	Ẽdẽcĩ Yeesu nuyyioohit tĩho anneek, “Hõꞌnyõlaneehi hatĩ naa ũbũnĩ icci ꞌdiaatatõõ nẽ haaꞌnyĩha eet ꞌcĩ hothoothi naa ho.” Ma ho, õꞌnyõlaneek Yeesu ũbũnĩ ꞌdiaatatõõ nẽ aaꞌnyĩk ꞌJuuda ngeertĩ ꞌThimõõnẽ Ithkarioote. 
JHN.13.27	Ma baa ẽdẽcaak ꞌJuuda ngaatĩ aduhi ũbũnĩ nicci ho, ikia uduhun ꞌThĩttaanĩ
JHN.13.27	Nĩngĩtĩ aduhaakĩ Yeesu ĩnõõnnõ annẽẽkĩ, “Bĩĩt dĩman thõõth cunni ho hataman!” 
JHN.13.28	Baa ẽrẽk nuyyiook vẽlẽk duhẽẽttatõõ, thõõth ꞌcĩ õthõõth Yeesu ho. 
JHN.13.29	Hĩcĩ baa ĩĩn ꞌJuuda bekioohit cĩ ꞌrabbeetu, ammuk hinnia ũgẽẽgĩ aĩ, aduhaak oho Yeesu ꞌJuuda, hũũk hũtũũwa ꞌgẽẽn cĩ Karramaaõ, hode haaꞌnyĩk pĩĩrnattiaak ꞌrabbẽẽt ũgĩ. 
JHN.13.30	Ma baa ẽdẽcaak ꞌJuuda ũbũnĩ nicci, ikia uduhun nẽẽ ũũk battaala nẽ baa ĩĩ baalin lõõcĩ.
JHN.13.31	Ma baa ĩtĩnga ꞌJuuda ũũk battaala, ikia õthõõth Yeesu ĩĩ, “Nẽẽthĩ ꞌyioko, ubuluthi Ngeertĩ Eeto nẽ ubuluthi Nyekuci buúk hĩ ĩnõõnnõ. 
JHN.13.32	Má ubuluthi Nyekuci, hĩnĩngĩtĩ ĩnõõnnõ, abuluth hatĩ Nyekuci Ngeerĩnĩ ẽmmẽn nẽ abuluth hatĩ ĩnõõnnõ hĩdĩĩkoothong.
JHN.13.33	“Lõhõlĩ cĩgannĩg, harũmĩ hatĩ naag hĩ ngagiit ꞌthaa ꞌcĩ abadtẽc haaga. Adiimmaangu hatĩ niig nganĩĩta, hĩ baa haduhaahi naa eet cĩg ꞌJudeei, nẽẽthĩ ꞌyioko, haduhaakuung ngagiit buúk. Ĩĩcĩ hõkõõĩ naa ho, hõllõngaa occa auunnu niig buúk.
JHN.13.34	“Nẽ haaꞌnyuung naa ngagiit tilooinit ꞌcĩ ĩĩn ngeju, ĩmmĩnanit eleeti cugguung hĩ baa hammĩnannuung naa ngagiita. 
JHN.13.35	Má ammĩnanoonnu niiga, aga hatĩ eeta vẽlẽk aĩ, iiginnu niig nuyyiook cĩgannĩg.”
JHN.13.36	Ma nĩngaata, ijin ꞌThimõõnẽ Pẽẽtũrũ Yeesu ĩĩnnĩk, “Õkõ hatĩ nii ĩĩna Makayyioohit?”
JHN.13.36	Ẽdẽcĩ Yeesu anneek, “Hõllõngaa occa akuu nii ĩĩcĩ hõkõõĩ naa ꞌyioko ho, anũaannaa hatĩ uruta.”
JHN.13.37	Nẽ ijin Pẽẽtũrũ ĩnõõnnõ tarĩ ĩĩnnĩk, “Makayyioohit, hookorit ꞌyioko hõdẽĩ, hatabi naa hadaahi, hĩnĩngĩtĩ nganiita!”
JHN.13.38	Nĩngĩtĩ ẽdẽcĩ Yeesu ĩnõõnnõ annẽẽkĩ, “Aga nii ngaatĩ adaaknĩ, hĩnĩngĩtĩ nganĩĩt dĩdĩ? Haduhaakii dĩdĩ, hatĩ nga hõrõõk tũhũlũca, ẽppẽhannaa hatĩ nii nganĩĩt tabattĩ iyyio, aini hõllõngaa agayyaanĩ.”
JHN.14.1	Baa aduhaak Yeesu nuyyiook cĩgĩnnĩg anneek, “Ma haaꞌnyiku ꞌthinneeti hupuppudit, elemit Nyekuc nẽ ẽlẽmtaangu nganĩĩt buúk. 
JHN.14.2	Mẽẽlĩg ꞌcieethi õlõõ cĩ Baaba nẽ hõkõ hatĩ hakũmaneekuung naa ngagiit nĩngĩtĩ au aattiyyu. Má baa hiittiõõ hõllõngaa ĩĩn dĩdĩ, occa ꞌyioko hõllõngaa haduhaakuung thõõth icci. 
JHN.14.3	Nẽ má hũũk hũkũmaneeha nĩngĩtĩ cunuung ko, hõbõda hatĩ nẽ hikia huukuung hõõt hũrũmtĩ hõdẽĩ nẽ aauttu niig buúk ngaatĩ haayyi naana. 
JHN.14.4	Agayyu niig ꞌgõõl cĩ nĩngĩtĩ hõkõõĩ naa ho.”
JHN.14.5	Ma ho, ẽdẽc Tomaaꞌthio ĩnõõnnõ ĩĩnnĩk, “Makayyioohit, erekeet ngagĩĩt nĩngĩtĩ ꞌcĩ hatĩ õkõõĩ nii ho, occa hagayya hatĩ naag ꞌgõõl tĩho hutuno?”
JHN.14.6	Ẽdẽcĩ Yeesu ĩnõõnnõ anneek, “Hĩĩnĩ naa ꞌgõõl hĩ thõõth ꞌcĩ ĩĩn dĩdĩ hĩ rũgẽt. Aitiõõ ẽẽtĩ ꞌcĩ occa õkõ hĩ Baaba, hatĩ haitiõõ naa tõõ! 
JHN.14.7	Má baa agayyiaangu niig nganĩĩta, occa ꞌyioko baa agayyu Baaba buúk. Iꞌthianaanĩ kõr nicci, iita agayyu niig nẽ icittu ĩnõõnnõ.”
JHN.14.8	Ẽdẽcĩ Pilippo Yeesu anneek, “Makayyioohit, teretheet Baangeet, thõõth ꞌcĩ hadiimma niccia diooni.”
JHN.14.9	Ẽdẽcĩ Yeesu Pilippo anneek, “Pilippo, hũrũmtĩ naag hĩ ngagiit waathinniook ꞌcĩg mẽẽlĩg nẽ nga gawaa buúk? Má ĩcĩna ẽẽtĩ umwaa nganĩĩta, ĩcĩn nẽẽ Baaba buúk. Anneekaa gõõng ‘Teretheeheet Baaba inni?’ 
JHN.14.10	Hõllõngaa elemi nii thõõth ꞌcĩ haini naa, haaĩ naa hĩ Baaba nẽ aau Baaba hĩ nganĩĩta? Nẽ thõõth ꞌcĩ haduha naa ho, hõllõngaa aku õõa caannĩ ẽmmẽn, Baaba ꞌcĩ aaĩ hĩ nganĩĩt ꞌcĩ õthõõth thooꞌthiok iccig ko. 
JHN.14.11	Ẽlẽmtaangu nganĩĩt hatĩ hanneekuung, haaĩ naa hĩ Baaba nẽ aau Baaba hĩ nganĩĩta, hode elemit nuun thooꞌthiok ꞌcĩg hadticani naa ꞌcĩg ĩnaat eeta ho. 
JHN.14.12	Haduhaakuung dĩdĩ, ẽẽtĩ ꞌcĩ ẽlẽmma nganĩĩta, adĩman hatĩ nẽẽ thooꞌthiok baag hadĩmani naana. Adĩman hatĩ nẽẽ thooꞌthiok ꞌcĩg ĩllõõan iccig buúk, hĩnĩngĩtĩ hũũha naa hĩ Baaba. 
JHN.14.13	Ijittaangu nganĩĩta nẽ hatĩ hĩdĩmaneehuung naa thõõth ꞌcĩ adiimmu ho, hátĩ haaꞌnyĩk Ngeerĩnĩ Maaꞌnyĩ bulẽẽnĩt. 
JHN.14.14	Ijittaangu nganĩĩt ꞌgii vẽlẽk ꞌthaarĩĩ cĩgannĩg nẽ hatĩ hĩdĩmaneehuunga.”
JHN.14.15	Baa aduhaak Yeesu nuyyiook cĩgĩnnĩg anneek, “Má ammĩnannaangu niig nganĩĩta, aꞌthuunnu hatĩ thõõth ꞌcĩ haduhaakuung naana. 
JHN.14.16	Nẽ haduhaahi hatĩ naa Baaba hĩꞌthõõahuung ngagiit Ellioohit, ꞌcĩ hatĩ gõõng arũmẽẽnnu hĩ ngagiit ooo. 
JHN.14.17	Eterꞌtheekuung hatĩ ngagiit Lorii ꞌcĩ Ẽllẽẽmĩth ko, thõõth ꞌcĩ ĩĩn dĩdĩ. Nẽ hõllõngaa ẽlẽmĩ eeta cĩg looc nicci ĩnõõnnõ, hĩnĩngĩtĩ hõllõngaa acĩn nẽẽg hode aga ĩnõõnnõ. Nẽẽthĩ, agayyu niig Lori ꞌcĩ Ẽllẽẽmĩth, hĩnĩngĩtĩ aalla hatĩ nẽẽ arũmeennu hĩ ngagiit ooo.
JHN.14.18	“Aitiõõ hatĩ naa hõllõngaa huunnikuung ngagiit aaut hĩ booyyioha. Hõbõdaakuung hatĩ naa ngagiita. 
JHN.14.19	Waathinnioohĩĩ ꞌcĩg abadtẽc, hõllõngaa hatĩ acĩnna eeta cĩg looc nicci nganĩĩta, nẽẽthĩ, acĩnnaangu hatĩ niiga. Arũgnu niig, hĩnĩngĩtĩ harugi naana. 
JHN.14.20	Nẽ kõr niccia, au hatĩ agayyu niig ainnu, haaĩ naa hĩ Baaba nẽ aauttu niig hĩ nganĩĩta nẽ haau naa hĩ ngagiita. 
JHN.14.21	Ẽẽtĩ ꞌcĩ aꞌthũũnnĩ tilooinit caannĩ, ĩnõõnnõ ꞌcĩ ammĩnannaa nganĩĩta. Nẽ ẽẽtĩ ꞌcĩ ammĩnannaa nganĩĩt ko, ammĩnan hatĩ Baaba buúk ĩnõõnnõ, hammĩnani hatĩ naa buúk eet tĩho nẽ heteretheeha ẽlẽ caannĩ ĩnõõnnõ.”
JHN.14.22	Baa aaĩ nuyyioohiti umwaa ꞌcĩ haĩ ꞌJuuda nẽ hõllõngaa ĩĩn ꞌJuuda Ithkarioote. Nĩngĩtĩ ajini nẽẽ Yeesu annẽẽkĩ, “Makayyioohit, inni nii teretheeheet ngagĩĩt ẽlẽ cunni nẽ hõllõngaa eterꞌtheehi eet cĩg looc nicci buúk ko?”
JHN.14.23	Ẽdẽcĩ Yeesu ꞌJuuda anneek, “Má ammĩnannaa eet umwaa nganĩĩta, aꞌthũũnnĩ hatĩ nẽẽ ꞌlimman caannĩ. Ammĩnan hatĩ Baaba ĩnõõnnõ buúk nẽ hatĩ hiitaawa naag hĩ Baaba hẽtẽhẽnytaawa õlõ cĩnaang hĩ ĩnõõnnõ. 
JHN.14.24	Ẽẽtĩ ꞌcĩ hõllõngaa ammĩnannaa nganĩĩta, hõllõngaa aꞌthũũnnĩ nẽẽ ꞌlimman caannĩ. Thooꞌthioha ꞌcĩg athiknu hĩ nganĩĩt ko, hõllõngaa ĩĩn cĩgannĩg, ĩĩn thooꞌthiok ꞌcĩg Baaba baa ĩꞌthõõannaa nganĩĩta.
JHN.14.25	“Haduhaakuung naa ngagiit thooꞌthiok iccig, nga harũmĩ hĩ ngagiita. 
JHN.14.26	Nẽẽthĩ, aku hatĩ Ellioohiti, Lorii ꞌcĩ Ẽllẽẽmĩth, ꞌcĩ hatĩ ĩꞌthõõa Baaba ꞌthaarĩĩ cĩgannĩg, hátĩ hikia hillimaneehuung thooꞌthiok vẽlẽk nẽ ummuhaahuung thooꞌthiok baag haduhaakuung naana. 
JHN.14.27	Haaꞌnyuung naa ngagiit ganõn, nganĩĩt dioo ꞌcĩ occa haaꞌnyuung ganõn icci. Aitiõõ ganõnĩ ciee hõllõngaa aduhõõ hĩ ganõn ꞌcĩ occa aaꞌnyuung eeta cĩg looc nicci. Nẽẽthĩ, ma haaꞌnyiku ꞌthinneeti hupuppudit hode ma hiteelinnu.
JHN.14.28	“Baa ĩthĩktaangu niig nganĩĩt ngaatĩ haĩnnĩ, ‘Hõkõ naa ĩĩmwaanĩ nẽ hatĩ hõbõda tarĩ hĩ ngagiita.’ Má ammĩnannaangu niig nganĩĩt dĩdĩ, accamanoothiku hatĩ ngaatĩ hõbõdõõꞌthĩ naa hĩ Baaba, hĩnĩngĩtĩ maka nẽẽ hĩ nganĩĩta. 
JHN.14.29	Huduhaahuung thĩ ꞌyioko naa ngagiit thooꞌthiok iccig nga hẽdẽẽnyta nẽ ma ẽdẽẽnyta, iita thĩ hatĩ ẽlẽmtaangu nganĩĩta. 
JHN.14.30	Iittiõõ hatĩ ꞌyioko hõllõngaa hõthõõthõõ naag hĩ ngagiit ĩꞌthõng, hĩnĩngĩtĩ ikia habuui cĩ looc nicci. Nẽẽthĩ, hõllõngaa aꞌnyak nẽẽ ꞌtirrian ꞌcĩ ĩllõõanna nganĩĩta. 
JHN.14.31	Nẽẽthĩ, abũnnaa aga eeta cĩg looc nicci ngaatĩ hammĩnanĩĩ naa Baaba, nẽ hĩdĩmana thõõth ꞌcĩ aduhaaka nẽẽ nganĩĩt dĩdĩ. Hiita hõõtõ.”
JHN.15.1	Baa aduhaak Yeesu nuyyiook cĩgĩnnĩg anneek, “Hĩĩnĩ naa hẽẽt cĩ viinoo ꞌcĩ ĩĩn dĩdĩ nẽ ĩĩ Baaba baattĩ manu.
JHN.15.2	Eꞌngeddeek nẽẽ taba ꞌcĩg uwwatan ẽllaa caannĩ tuu nẽ ũkũman taba ꞌcĩg õddõngõt, hátĩ hoddongotit jurrung. 
JHN.15.3	Iittu niig tẽllĩg ẽlẽk, hĩnĩngĩtĩ thõõth aa huduhaahuung naa ngagiita. 
JHN.15.4	Aallattia hĩ nganĩĩta nẽ hatĩ haala naa hĩ ngagiita. Aitiõõ tabaac ꞌcĩ occa õddõngõt ẽmmẽn tõõ, adiim aalla hẽẽtaa cĩ viinoo. Nẽẽthĩ, occa hõllõngaa oddongottu niig, hatĩ hõllõngaa aallannu hĩ nganĩĩta.
JHN.15.5	“Haaĩ naa hĩ hẽẽt cĩ viinoo nẽ aauttu niig hĩ tabana cĩgĩnnẽẽgĩ. Má aalla ẽẽtĩ hĩ nganĩĩta nẽ haau naa hĩ ĩnõõnnõ, õddõngõt hatĩ nẽẽ jurrung. Nẽẽthĩ, má haitiõõ naa hĩ ngagiit tõõ, aitiõõ ꞌgii ꞌcĩ occa adĩmannu niig tõõ. 
JHN.15.6	Má hõllõngaa aaĩ ẽẽtĩ umwaa hĩ nganĩĩta, aaĩ nẽẽ hĩ tabaac ꞌcĩ adhuhoothĩk tuu nẽ õdõhõha. Aluttiaa tabana ꞌcĩg aattĩg noho nẽ udhuktoothĩk ꞌgwoyyiatõõ hutuuꞌthi. 
JHN.15.7	Má aallannu niig hĩ nganĩĩta nẽ aallattia thooꞌthioha cĩgannĩg hĩ ngagiita, ijinit ꞌgii vẽlẽk ꞌcĩ adiimmu nẽ hatĩ aaꞌnyĩhoothĩhuung ngagiita. 
JHN.15.8	Ĩĩn thõõth ciee bulẽẽnĩt hĩ Baaba ngaatĩ hatĩ oddongottu jurrung nẽ etereꞌthiaau eleeti cugguung, ngaatĩ iiginnu nuyyiook cĩgannĩg.
JHN.15.9	“Hammĩnannuung naa ngagiit haau hĩcĩ ammĩnannaa Baaba nganĩĩta. Uꞌthuutti mĩnnan caannĩ haala hĩ ngagiita. 
JHN.15.10	Má aꞌthuunnu niig thõõth ꞌcĩ haduha naana, aallannu hatĩ mĩnnaanaa caannĩ, hĩcĩ haꞌthũũnnĩ naa thõõth ꞌcĩ aduha Baaba nẽ haala mĩnnaanaa cĩnnĩ. 
JHN.15.11	Haduhaakuung naa ngagiit thõõth icci, hátĩ haau taliiniti caannĩ hĩ ngagiita nẽ hátĩ hũttũbanoothĩk taliiniti cunuung. 
JHN.15.12	Aaĩ thõõth ꞌcĩ haduha naa hoti. Ĩmmĩnanit ꞌgoonogu haau hĩcĩ hammĩnannuung naa ngagiita. 
JHN.15.13	Aitiõõ mĩnnanĩ ꞌcĩ ĩllõõan thõõth ꞌcĩ occa adaaknĩ ẽẽtĩ, hĩnĩngĩtĩ ꞌgõõnõgĩ tõõ. 
JHN.15.14	Iiginnu niig ꞌgoonoga hatĩ adĩmannu thõõth ꞌcĩ haduhaakuung naana. 
JHN.15.15	Iittiõõ naa hõllõngaa hauyyuung ngagiit hanneekuung dticcianniook, hĩnĩngĩtĩ aitiõõ dticciannioohiti hõllõngaa aga dtiic cĩ makayyioohit cĩnnĩ. Nẽẽthĩ ꞌyioko, hutuvvuung naa ngagiit hiinnihuung ꞌgoonoga, hĩnĩngĩtĩ heteretheehuung naa ngagiit hẽlẽggĩ vẽlẽk baag aduhaaka nganĩĩt Baaba.
JHN.15.16	“Baa hõllõngaa ẽbẽrannaangu niig nganĩĩta, nganĩĩt ꞌcĩ baa hẽbẽraannuung ngagiita nẽ hĩꞌthooung õõt ĩꞌthaattĩk nyeemuut caannĩ looc. Nẽẽthĩ hatĩ aaꞌnyuung Baaba ꞌgii ꞌcĩ ajinnu niig ĩnõõnnõ ꞌthaarĩĩ cĩgannĩg. 
JHN.15.17	Nẽ thõõth ꞌcĩ haduhaakuung naa cieeni. Ĩmmĩnanit eleeti cugguung.”
JHN.15.18	“Má aaburreekuung eeta cĩg looc nicci ngagiita, agayyiooth ĩĩtõ, baa aaburrieeha nẽẽg nganĩĩt buúk ĩĩcĩ oou. 
JHN.15.19	Má baa ĩĩtõ niig eet cĩg looc nicci, occa ꞌyioko ammĩnannuung eeta cĩg looc nicci ngagiita. Nẽẽthĩ, iittiõõ niig hõllõngaa iiginnu eet cĩg looc nicci. Baa hẽbẽraauung naa ngagiit, hátĩ ũtũngteek thooꞌthiok cĩg looc nicci. Ĩnõõ ꞌyioko ꞌcĩ aaburreekuung eeta cĩg looc nicci ho. 
JHN.15.20	Ummuhuttooth thõõth baa haduhaakuung naa hanneekuung, ‘Aitiõõ dticciannioohiti ꞌcĩ maka hĩllõõan makayyioohit cĩnnĩ tõõ.’ Má baa adĩmannaa nganĩĩt eeta ꞌbuth, adĩmannuung hatĩ ngagiit buúk ꞌbuth. Má baa athĩhĩ nẽẽg ꞌlimman caannĩ, athĩhĩ hatĩ cunuung buúk.
JHN.15.21	“Adĩmannuung hatĩ nẽẽg buúk ngagiit ꞌbuth, hĩnĩngĩtĩ nganĩĩta, nẽẽthĩ, baa aitiõõ nẽẽg hõllõngaa aga Eet baa ĩꞌthõõannaa nganĩĩta. 
JHN.15.22	Má baa hiittiõõ naa hõllõngaa hakuu haduhaahi ĩhõõggõ, occa ꞌyioko baa hõllõngaa aga nẽẽg ꞌthẽccanẽẽt cĩggĩĩng. Nẽẽthĩ ꞌyioko, iittiõõ ꞌgõõl ꞌcĩ nga alĩĩtanĩ nẽẽg ꞌthẽccanẽẽt tõõ. 
JHN.15.23	Ẽẽtĩ ꞌcĩ aaburreeka nganĩĩta, aaburreek nẽẽ Baaba buúk. 
JHN.15.24	Ma baa hiittiõõ ngaatĩ hadĩmanĩĩ naa thooꞌthiok ꞌcĩg ĩnaat eeta hõrggẽẽnaa cĩnĩĩng, ꞌcĩg nga hĩdĩman eet umwaa ũdũt ko, occa ꞌyioko nga hagaacõ nẽẽg ꞌthẽccanẽẽt cĩggĩĩng. Nẽẽthĩ ꞌyioko, hĩcĩ ĩcĩnĩt nẽẽg thooꞌthiok ꞌcĩg ĩnaat eeta ho, aalla hinnia nga aaburreeka nẽẽg nganĩĩt hĩ Baaba noho. 
JHN.15.25	Ĩnõõ ꞌcĩ aduhaanĩ ꞌBuuhi cĩ Nyekuci thõõth ꞌcĩ eheeddi nyattaalaa cĩnĩĩng aĩnnĩ, ‘Aaburreeka eeta nganĩĩt haaga, nga hẽꞌthẽcan thõõth umwa buúk.’
JHN.15.26	“Ma ikia Tilooyyiohiti ꞌcĩ hatĩ hĩꞌthõõakuung naa hĩ Baaba, Lori ꞌcĩ Thõõth ꞌcĩ ĩĩn dĩdĩ ꞌcĩ aku hĩ Baaba, aku hatĩ etereꞌthuung ngagiit thõõth caannĩ. 
JHN.15.27	Adiim aduhaaku niig buúk eet thõõth caannĩ, hĩnĩngĩtĩ baa hũrũmtĩ naag hĩ ngagiit baa ĩĩcĩ oou.
JHN.16.1	“Haduhaakuung naa ngagiit thõõth icci, hátĩ hiittiõõ hõllõngaa itieelinnu. 
JHN.16.2	Iiggiaeekuung hatĩ eeta ngagiit ꞌCieethaa cĩ Laiitto battaala. Nẽ dĩdĩ, aku hatĩ kõrra ꞌcĩ arukuung ẽẽtĩ umwaa ngagiita nẽ ummuk ĩĩ hadticanoothihi Nyekuc. 
JHN.16.3	Adĩman hatĩ nẽẽg thooꞌthiok ꞌcĩg aattĩg hoti, hĩnĩngĩtĩ nga hagaacõ nẽẽg Baaba hode nga hagayyia nganĩĩta. 
JHN.16.4	Haduhaakuung ꞌyioko naa ngagiit thõõth icci, hátĩ ma ikia kõrra niccia, ammuhooꞌthu hatĩ thõõth baa hiloottuung naa ngagiita.
JHN.16.5	“Nẽẽthĩ ꞌyioko, hobodootha naa hĩ Baaba baa ĩꞌthõõannaa nganĩĩta nẽ hiꞌthihi eet umwa hõrggẽẽnaa cunuung ꞌcĩ ajinna anneeka, ‘Õkẽẽna buúk?’ 
JHN.16.6	Ommothiinnu hinnia, hĩnĩngĩtĩ thooꞌthiok baag haduhaakuung naa ngagiita. 
JHN.16.7	Nẽẽthĩ haduhaakuung dĩdĩ, hõkõ naa ĩĩmwaanĩ, hĩnĩngĩtĩ bũnnai cunuung. Ma hõllõngaa hõkõ, aitiõõ hatĩ Ellioohiti hõllõngaa aku hĩ ngagiita nẽ má hũũha, hõkõ hatĩ hĩꞌthõõakuung ngagiit ĩnõõnnõ.
JHN.16.8	“Aku hatĩ Lorii ꞌcĩ Ẽllẽẽmĩth hikia heteretheek eet cĩg looc nicci, bathi cĩ ꞌthẽccaanõ hĩ bũnnai cĩ Nyekuci, hĩ thõõth ꞌcĩ ẽttẽẽdĩ Nyekuci thooꞌthiok. 
JHN.16.9	Eterꞌtheek hatĩ Lorii ĩhõõggõ, ngaatĩ ĩĩnnĩ nẽẽg ꞌthẽccanniook, hĩnĩngĩtĩ baa hõllõngaa ẽlẽmma nẽẽg nganĩĩta. 
JHN.16.10	Ẽrẽk ĩhõõggõ bũnnai cĩ Nyekuci, hĩnĩngĩtĩ hõkõ naa hĩ Baaba nẽ hõllõngaa hatĩ acĩnnaangu nganĩĩt tarĩ. 
JHN.16.11	Nẽ ẽrẽk ĩhõõggõ ngaatĩ ẽttẽẽdĩ Nyekuci thooꞌthiok, hĩnĩngĩtĩ ẽttẽẽd Nyekuci thõõth cĩ habu cĩ looc nicci ẽlẽk.
JHN.16.12	“Haꞌnyahi naa thõõth ꞌcĩ maka ꞌcĩ occa haduhaakuunga, ꞌcĩ hõllõngaa uuluyyu ngaatĩ occa athiknu. 
JHN.16.13	Ma ikia Lorii ꞌcĩ Ẽllẽẽmĩth cĩ thõõth ꞌcĩ ĩĩn dĩdĩ, etereꞌthuung hatĩ agaac thõõth vẽlẽk ꞌcĩ ĩĩn dĩdĩ. Aitiõõ hõllõngaa aduha nẽẽ thõõth cĩnnĩ ẽmmẽn, aduhaakuung hatĩ thõõth ꞌcĩ athĩkna nẽẽ hĩ Baaba diooni nẽ hatĩ uduhaahuung thooꞌthiok ꞌcĩg hatĩ nga au horumwa. 
JHN.16.14	Aꞌnyahaaka hatĩ Lorii nganĩĩt bulẽẽnĩt ngaatĩ aku õkõõĩ nyeemuut caannĩ nẽ ikia uduhaahuung ngagiita. 
JHN.16.15	Ĩĩn hẽlẽggĩ vẽlẽk cĩ Baaba caannĩ. Ĩnõõ ꞌcĩ haĩnnĩ naa, aku hatĩ aduhaakuung Lorii nyeemuut ꞌcĩ athĩkna nẽẽ hĩ nganĩĩt ko.”
JHN.16.16	“Iitiõõ hatĩ niig hõllõngaa acĩnnaangu nganĩĩt hĩdĩhĩdĩĩc, ma uruta cĩnnĩ, au hatĩ acĩnnaangu tarĩ.”
JHN.16.17	Ma ho, ijitto nuyyiooha ũgẽẽgĩ cĩgĩnnĩg nyaagwaana ĩĩtõ, “Aĩ thõõth ꞌcĩ aduha Yeesu ho ne, ngaatĩ aĩnnĩ, ‘Hõllõngaa nõõ hatĩ acĩnnaangu hĩdĩhĩdĩĩc, ma hatĩ uruta nẽ iita ĩcĩttaangu ho,’ ne ꞌcĩ aĩnnĩ nẽẽ, ‘Nga hõkõ hĩ Baaba ho’?” 
JHN.16.18	Baa aalla ajinõõ nuyyiooha aĩ, “Ne ꞌcĩ õthõõth Yeesu aĩ, ‘Hĩdĩhĩdĩĩc ko?’ Erekeet thõõth ꞌcĩ õthõõth nẽẽ ho.”
JHN.16.19	Ammũdeek baa aga Yeesu ngaatĩ adiim ajini nuyyiooha ĩnõõnnõ thooꞌthiok iccig, nĩngĩtĩ annẽẽkĩ ĩhõõggõ, “Ajinoonnu niig, hĩnĩngĩtĩ thõõth aa haduha naa haini, ‘Hõllõngaa nõõ hatĩ acĩnnaangu hĩdĩhĩdĩĩc nẽ urutaa cĩnnĩ, hiita hĩcĩttõõ tarĩ’? 
JHN.16.20	Haduhaakuung dĩdĩ, aluyyu hatĩ nẽ hinnia accamattoothĩk eeta cĩg looc nicci thõng. Ommothiinnu hatĩnĩ nẽ hatĩ ikia ũtũhũĩ mothiiniti cunuung ho ĩĩ taliinit.
JHN.16.21	“Ma uttur ngaa umwa ꞌgoonnia, aꞌnyak nẽẽ huciith cobbi. Nẽẽthĩ, ma utuhuyyiaa loholeec ẽlẽk, ikia ataarõthĩ ngaa huciith nẽ accamanoothĩk, hĩnĩngĩtĩ ittiraak nẽẽ loholeec looc nicci. 
JHN.16.22	Nẽẽthĩ, aaĩ hatĩ noho buúk hĩ ngagiita. Ĩĩn ꞌyioko ciee ꞌthaa ꞌcĩ ommothiinnu niiga, nẽẽthĩ, nga hatĩ hau hõmmõtõõ tarĩ nẽ thĩ hatĩ accamattoothihu nẽ aitiõõ hatĩ ẽẽtĩ ꞌcĩ aggamaannuung taliinit cunuung ko tõõ. 
JHN.16.23	Kõr niccia, iittiõõ hatĩ ꞌgii ꞌcĩ nga ajinnaangu niig nganĩĩt tõõ. Haduhaakuung dĩdĩ, aaꞌnyuung hatĩ Baaba ꞌgii vẽlẽk ꞌcĩ ajinnu niig ĩnõõnnõ ꞌthaarĩĩ cĩgannĩg. 
JHN.16.24	Nga ijinit niig ꞌgiimwa hĩĩ noho ꞌthaarĩĩ cĩgannĩg. Ijinit, hátĩ haaꞌnyĩhoothĩhuunga, nẽẽthĩ hatĩ accamattoothihu ũdũt.
JHN.16.25	“Tananga baa hadticaniini naa thooꞌthiok ꞌcĩg awantoothĩhĩ, aku hatĩ kõrra ꞌcĩ hõllõngaa hadticaniini naa thooꞌthiok ꞌcĩg awantoothĩk ko tarĩ, nẽẽthĩ, haduhaakuung hatĩ cũrũmũũm thõõth cĩ Baaba. 
JHN.16.26	Kõr niccia, ajinnu hatĩ niig Baaba ꞌthaarĩĩ cĩgannĩg. Hõllõngaa haini naa hajini hatĩ ĩnõõnnõ, hĩnĩngĩtĩ ngagiita. 
JHN.16.27	Aitiõõ, ammĩnannuung ngagiit Baaba, hĩnĩngĩtĩ baa ammĩnannaangu niig nganĩĩta nẽ elemtu ngaatĩ hakuuni naa hĩ Baaba. 
JHN.16.28	Baa hakuu naa hĩ Baaba hikia looccaa nĩĩcĩ nẽ ꞌyioko hũtũngeeha naa looc nicci, hobodootha hĩ Baaba.”
JHN.16.29	Ma ho, ĩĩtõ nuyyiooha cĩgĩnnĩg, “Uduhaaheet aattĩ thõõth cũrũmũũm nẽ iittiõõ hõllõngaa aduhaakeet thõõth thooꞌthiohĩĩ ꞌcĩg awantoothĩhĩ. 
JHN.16.30	Nẽẽthĩ ꞌyioko, hĩcĩtta ngaatĩ agaĩ thõõth vẽlẽk nẽ iittiõõ eet umwaa ꞌcĩ occa nga ajinni thõõth umwa tarĩ tõõ. Aaꞌnyeet thooꞌthioha cieeg vẽlẽk hẽlẽmta naag hĩĩtta, akuu nii hĩ Nyekuc.”
JHN.16.31	Ẽdẽcĩ Yeesu ĩhõõggõ anneek, “Elemtu aattĩ thõõth caannĩ uruta? 
JHN.16.32	Nẽẽthĩ, aku hatĩ kõrra nẽ ikia ẽlẽk, ꞌcĩ hatĩ ĩꞌthaaninnu niig õõt olooyyiohĩĩ cugguung hõdẽĩ hõdẽĩ. Ũũnnĩkaangu hatĩ niig nganĩĩt ẽmmẽn. Nẽẽthĩ, hõllõngaa hatĩ haaĩ naa ẽmmẽn, hĩnĩngĩtĩ aaĩ Baaba caannĩ hĩ nganĩĩta. 
JHN.16.33	Baa huduhaahuung naa thõõth icci, hátĩ aaut lõꞌngõõc, hĩnĩngĩtĩ nganĩĩta. Ammũdaannu hatĩ ꞌcannan looccaa nĩĩcĩ. Nẽẽthĩ, aanytĩk ꞌthinneeti cugguung hokomit! Hĩllõõana naa looc nicci.”
JHN.17.1	Ma baa ẽdẽcaak Yeesu thõõth ꞌcĩ aduhaak nuyyiook cĩgĩnnĩg ko, ikia ĩcĩnõõthĩ hẽẽtkujjieen nẽ alaõ ĩĩ, “Baaba, õdõlan kõrra ꞌcĩ abulꞌthĩ nii Ngeeruni, hátĩ hubuluthii Ngeeruni nganiit buúk. 
JHN.17.2	Hĩnĩngĩtĩ baa aaꞌnyĩhuu nii ĩnõõnnõ makaaꞌthĩt ꞌcĩ aggamĩ eet vẽlẽk, hátĩ haaꞌnyĩk rũgẽt ꞌcĩ aalla ũdũt, eet baag aaꞌnyihi nii ĩnõõnnõ. 
JHN.17.3	Nẽẽthĩ ꞌyioko, rũgẽt ꞌcĩ aalla ooo cieeni, hátĩ hagayyi nẽẽg nganiit Nyekuc hõdẽẽthõng ꞌcĩ ĩĩnĩ dĩdĩ, hĩ Yeesu Krĩstõ baa ĩꞌthõõa niina. 
JHN.17.4	Baa haꞌnyahaahii naa nganiit bulẽẽnĩt loota nĩnga, ngaatĩ hẽdẽcaakĩ dtiic baa aaꞌnyaa nii hidticanõ. 
JHN.17.5	Nẽẽthĩ ꞌyioko Baaba, buluthaa nganĩĩt muumaa cunni bulẽẽttaa baa haꞌnyak naag hĩ nganiit, baa nga heteheꞌnyiaa lõõcĩ.
JHN.17.6	“Heteretheehii naa nganiit eet baag aaꞌnyaa nii nganĩĩt loota nĩnga. Baa ĩĩn nẽẽg eet cugunnig, baag aaꞌnyaa nii nganĩĩta nẽ uꞌthuutti nẽẽg thõõth cunni. 
JHN.17.7	Nẽ ꞌyioko, agaacõ nẽẽg ĩĩtõ, ꞌgii vẽlẽk baa aaꞌnyaa nii nganĩĩta, aku hĩ nganiita. 
JHN.17.8	Hĩnĩngĩtĩ baa huduhaaha naa ĩhõõggõ thooꞌthiok baag aduhaakaa nii nganĩĩt nẽ elemita. Baa agaacõ nẽẽg dĩdĩ ngaatĩ hakuuni naa hĩ nganiita nẽ elemit ngaatĩ ĩꞌthõõanna nii nganĩĩta. 
JHN.17.9	Halaiini naa ĩhõõggõ. Hõllõngaa halaiini eet cĩg looc nicci. Nẽẽthĩ, halaiini eet baag aaꞌnyaa nii nganĩĩt, hĩnĩngĩtĩ ĩĩn nẽẽg eet cugunnig. 
JHN.17.10	Nẽ eeta vẽlẽk ꞌcĩg haꞌnyahi naana, ĩĩn cugunnig nẽ ꞌcĩg aꞌnyahi niina, ĩĩn cĩgannĩg. Nẽ ikia bulẽẽnĩtĩ hĩ nganĩĩt, hĩnĩngĩtĩ ĩhõõggõ. 
JHN.17.11	Iittiõõ hatĩ naa hõllõngaa haalla loota nĩnga, nẽẽthĩ, nga aalla nẽẽg looccaa nĩĩcĩ, nẽẽthĩ ꞌyioko, hikia naa hĩ nganiita. Baaba ꞌcĩ Ẽllẽẽmĩthĩ, ꞌthũũtĩ ĩhõõggõ ꞌtirriaanaa cĩ ꞌthaar cugunnig, ꞌthaar baag aaꞌnyaa nii nganĩĩta, hátĩ hũrũmtĩ nẽẽg hõdẽĩ hĩcĩ harũmĩ naag hĩ nganiita. 
JHN.17.12	Baa nga harũmeenna naag hĩ ĩhõõggõ, baa haꞌthũũnnĩ ĩhõõggõ jurrung ꞌthaarĩĩ baag aaꞌnyaa nii nganĩĩta. Nga hudhuheek umwa tuu, hõdẽẽthõng diooni baa aduhoothĩk daahĩtha, hátĩ hikia hĩĩ thõõth cĩ ꞌBuuk cĩ Nyekuci dĩdĩ.
JHN.17.13	“Hikia ꞌyioko naa hĩ nganiita, nẽẽthĩ, haduha thooꞌthiok iccig nga haaĩ loota nĩnga, hátĩ haꞌnyahit nẽẽg taliinit caannĩ vẽlẽk hõrggẽẽnaa cĩnĩĩng. 
JHN.17.14	Baa huduhaaha naa ĩhõõggõ thõõth cunni, aaburreek hinnia eeta cĩg looc nicci ĩhõõggõ thõng, hĩnĩngĩtĩ iittiõõ nẽẽg hõllõngaa ĩĩn eet cĩg looc nicci tarĩ hĩ naana. 
JHN.17.15	Baaba, aitiõõ laiiniti caannĩ hõllõngaa ꞌcĩ hanneeki bĩtĩ ĩhõõggõ battaalaa cĩ looc nicci, nẽẽthĩ, hanneekii ꞌthũũtĩ ĩhõõggõ, hĩnĩngĩtĩ ꞌThĩttaan. 
JHN.17.16	Aitiõõ nẽẽg hõllõngaa ĩĩn eet cĩg looc nicci, hĩcĩ hõllõngaa hĩĩnĩ naa eet cĩ looc nicci ho. 
JHN.17.17	Ĩĩn thõõth cunni thõõth ꞌcĩ ĩĩn dĩdĩ. Nẽ aꞌnyĩĩk thõõth cunni ꞌcĩ ĩĩn dĩdĩ ho, haaꞌnyĩk ĩhõõggõ hĩĩtõ eet cugunnig. 
JHN.17.18	Hĩcĩ ĩꞌthõõannaa nii nganĩĩt hikia loota nĩnga, hĩꞌthõ naa buúk nuyyiook hõõt looccaa nĩĩcĩ. 
JHN.17.19	Hẽlẽmanaa naa ẽlẽ caannĩ, hĩnĩngĩtĩ ĩhõõggõ, hátĩ hĩĩtõ nẽẽg ooo eet cĩg thõõth ꞌcĩ ĩĩn dĩdĩ.
JHN.17.20	“Hõllõngaa halaiini naa nuyyiook iccig diooni. Halaiini naa eet vẽlẽk ꞌcĩg hatĩ ẽlẽmma nganĩĩt, hĩnĩngĩtĩ nyeemuut ꞌcĩ hatĩ alliman nẽẽgĩ. 
JHN.17.21	Baaba, hadiimi naa lemmiook vẽlẽk hũrũmtĩ hõdẽĩ, hĩcĩ harũmĩ naag hĩ nganĩĩta. Hadiimi naa ĩhõõggõ buúk haauto hõdẽĩ hĩ ngagĩĩta. Hatĩ helemit eeta cĩg looc nicci ngaatĩ ĩꞌthõõannaa nii nganĩĩta. 
JHN.17.22	Haaꞌnyĩha naa ĩhõõggõ bulẽẽnĩt baa aaꞌnyaa nii nganĩĩta, hátĩ hũrũmtĩ nẽẽg hõdẽĩ hĩcĩ harũmĩ naag hĩ nganiita. 
JHN.17.23	Haaĩ naa hĩ ĩhõõggõ nẽ aau nii hĩ nganĩĩta. Ĩĩn occa hatĩ nẽẽg hõdẽẽthõng nuun, haanytĩk looc nicci haga ngaatĩ ĩꞌthõõannaa nii nganĩĩta, nẽ ĩmmĩnanuu ĩhõõggõ haau hĩcĩ ammĩnannaa nii nganĩĩt ko.
JHN.17.24	“Baaba, hadiimi naa eet vẽlẽk baag aaꞌnyaa nii hũrũmteea hĩ nganĩĩt ngaatĩ haayyi naana, hátĩ hĩcĩnĩt nẽẽg bulẽẽnĩt caannĩ, bulẽẽnĩt baa aaꞌnyaa nii nganĩĩta, hĩnĩngĩtĩ ammĩnannaa nii nganĩĩt baa nga heteheꞌnyiaa lõõcĩ.
JHN.17.25	“Baaba ꞌcĩ abũnnaa, hõllõngaa agayyi eeta cĩg looc nicci nganiita. Nẽẽthĩ, hagayyii naana nẽ agaacõ nuyyiooha cĩgannĩg ĩĩtõ, baa ĩꞌthõõannaa nii nganĩĩta. 
JHN.17.26	Haaꞌnyĩha naa ĩhõõggõ hagayyi nganiita nẽ aalla hatĩ haaꞌnyihi ĩhõõggõ hagayyi nganiit, hátĩ haau mĩnnanĩ ꞌcĩ aꞌnyaheekaa nii nganĩĩt hĩ ĩhõõggõ nẽ hátĩ haau naa buúk hĩ ĩhõõggõ.”
JHN.18.1	Ma baa ẽdẽcaak Yeesu laiinit, ĩtĩngaacõ hĩ nuyyiook cĩgĩnnĩg abaaktĩ lĩĩl cĩ Kidronĩ. Baa aattĩg hẽẽna cĩg olivi
JHN.18.2	Nẽẽthĩ ꞌyioko, baa aga ꞌJuuda hoppocciaahiti nĩngĩtĩho, hĩnĩngĩtĩ baa gõõng õmmõtõõ Yeesu hĩ nuyyiook cĩgĩnnĩg hõdõõkõthĩ nĩngaata. 
JHN.18.3	Ma nĩngaata, ikia ꞌJuuda hẽẽnĩĩ ĩtĩko, õõkõra hĩ athegereeꞌnya hĩ makayyiook ũgĩ ꞌcĩg au hĩ makayyiook cĩg paadĩrꞌnyaannu hĩ Variꞌtheei. Baa attũlla nẽẽg ꞌgwoyyiẽẽn nẽ aꞌnyaha hĩbahĩꞌnya hĩ dĩlaꞌnya.
JHN.18.4	Baa aga Yeesu thõõth ꞌcĩ hatĩ õkõ edeeꞌnyiak ĩnõõnnõ, nĩngĩtĩ ajini ĩhõõggõ annẽẽkĩ, “Nganĩ ꞌcĩ adiimmu niig ko?”
JHN.18.5	Ẽdẽcĩ nẽẽg aĩ, “Hadiimma Yeesu cĩ Naaꞌtharẽtĩ.”
JHN.18.5	Ẽdẽcĩ Yeesu ĩhõõggõ anneek, “Eet tĩho naana!” Nẽ baa abĩlĩ ꞌJuuda hoppocciaahiti hĩ eet niccig hõdẽĩ. 
JHN.18.6	Ma baa ẽdẽcĩ Yeesu ĩhõõggõ anneek, “Eet tĩho naa ho,” iita eejehit nẽẽg ĩĩcĩ uruto nẽ etteedito looc.
JHN.18.7	Ikia ijin Yeesu ĩhõõggõ tarĩ ĩĩnnĩk, “Adiimmu niig nganĩ?”
JHN.18.7	Ẽdẽcĩ nẽẽg aĩ, “Hadiimma Yeesu cĩ Naaꞌtharẽtĩ.”
JHN.18.8	Ẽdẽcĩ Yeesu ĩhõõggõ anneek, “Iyyia huduhaahuung naa ẽlẽk hĩĩnnĩhuung eet tĩho naana. Nẽẽthĩ, má adiimmaangu nganĩĩta, aanytĩk eet iccig ũgĩ ho hõõt.” 
JHN.18.9	Baa õthõõth nẽẽ hoti, hátĩ hikia thõõth baa aduha nẽẽ hĩĩ dĩdĩ baa aĩ, “Nga hudhuheek eet umwa tuu, eetinii baag aaꞌnyaa niina.”
JHN.18.10	Ma ho, ũvvũũca ꞌThimõõnẽ Pẽẽtũrũ nyetuboot cĩnnĩ nẽ aꞌthalacana ĩtat cĩ dticciannioohit cĩ paadĩr cobbi. Baa haĩ dticciannioohit tĩho Maalko.
JHN.18.11	Ma nĩngaata, uduhaak Yeesu Pẽẽtũrũ ĩĩnnĩk, “Bõdẽẽhĩ nyetuboot! Ĩcca occa hõllõngaa hahudi naa hooppo baa aaꞌnya nganĩĩt Baaba ho?”
JHN.18.12	Ma ho, aggamit athegereeꞌnya hĩ ꞌgaalac cĩnĩĩng cobbi hĩ makayyiook cĩg ꞌJudeei Yeesu nẽ ecebit ĩnõõnnõ thõng. 
JHN.18.13	Nĩngĩtĩ nõõ õõĩ ĩnõõnnõ hĩ Annath, homoneec cĩ Kaĩava, ꞌcĩ baa ĩĩn paadĩr cobbi irkit niccia. 
JHN.18.14	Baa Kaĩava baa irrioonĩk makayyiook cĩg ꞌJudeei anneek, “Mẽẽn ngaatĩ occa adaaknĩ ẽẽtĩ hõdẽẽthõng, hĩnĩngĩtĩ eet vẽlẽk.”
JHN.18.15	Ma nĩngaata, unuyyiõõthĩ ꞌThimõõnẽ Pẽẽtũrũ hĩ nuyyioohit umwa Yeesu. Baa ammũdeek aga paadĩrĩ cobbi ho nuyyioohit tĩho, nĩngĩtĩ anũõõꞌthĩ nẽẽ Yeesu ĩꞌthõng huduhun halang cĩ paadĩr cobbi. 
JHN.18.16	Nẽẽthĩ, baa õkõ idiongan Pẽẽtũrũ hattũũgaa cobbi battaala. Ma ho, õbõda nuyyioohiti baa aga paadĩrĩ cobbi nẽ iita othooꞌthio hĩ loholeec umwa ꞌcĩ ngayyi, ꞌcĩ ẽbẽk hattũũg cobbi nẽ uduhunaaĩ Pẽẽtũrũ halangatõõ.
JHN.18.17	Ma baa ho, ikia ijin bũhẽẽcĩ nicciee Pẽẽtũrũ ĩĩnnĩk, “Hõllõngaa nooyyia ĩĩnĩ nii buúk nuyyioohit cĩ eet iccia?”
JHN.18.17	Ẽppẽhan Pẽẽtũrũ anneek, “Aitiõõ tõõ, hammiri naana!”
JHN.18.18	Baa alalĩ lõõcĩ nẽ aaddieek dticcianniooha hĩ boliith cĩg ẽbẽk ꞌCieeth cĩ Nyekuci ꞌgwoo umwa nĩngaata, ꞌcĩ ĩrraan nẽẽgĩ. Ma ho, uppwaanothoothĩk Pẽẽtũrũ ĩhõõggõ ngaatĩ ĩrraanĩ nẽẽg ꞌgwoo ho, hũũk hĩbĩl nĩngaata nẽ ĩrraan nẽẽ buúk ꞌgwoo.
JHN.18.19	Ma nĩngaata, ijin paadĩrĩ cobbi Yeesu thõõth cĩ nuyyiook cĩgĩnnĩg, hĩ thõõth ꞌcĩ allimanĩ nẽẽ eeta. 
JHN.18.20	Nẽẽthĩ, baa ẽdẽcĩ Yeesu ĩnõõnnõ anneek, “Baa haduhaahi naa eet thõõth cũrũmũũm muumtinii cĩggĩĩng vẽlẽk. Nẽ hillimana ĩhõõggõ hõdõõkõthĩ ꞌCieethinii cĩg Laiittak hĩ ꞌCieethaa cĩ Nyekuci, nga gõõng alũtẽẽnĩ eeta cĩggaac vẽlẽk hõdẽĩ. Nẽ nga huduha thõõth umwa ĩĩcĩ burki. 
JHN.18.21	Inni jinaa nii nganĩĩt ko? Hõllõngaa ajini eet gõõng athĩkna nganĩĩt inni? Aga nẽẽg thõõth ꞌcĩ baa huduha naana.”
JHN.18.22	Ma baa uduha Yeesu thõõth icci, ikia atabaang bolitheeniti umwaa cĩ ꞌCieeth cĩ Nyekuci ĩnõõnnõ nẽ ĩĩnnĩk, “Hõllõngaa ꞌgõõl ꞌcĩ occa ẽdẽcĩ nii paadĩr cobbi nicciaani!”
JHN.18.23	Ẽdẽcĩ Yeesu anneek, “Má hẽꞌthẽcana thõõth umwa, duhaahaanĩ nẽ má nga hẽꞌthẽcan ꞌgiimwa, inni tabaangaa ho?” 
JHN.18.24	Baa nga ecebbi Yeesu noho, ikia ĩꞌthooĩk Annathĩ ĩnõõnnõ hĩ paadĩr cobbi Kaĩava.
JHN.18.25	Ma baa nga abĩlĩ ꞌThimõõnẽ Pẽẽtũrũ ĩrraan ꞌgwoo, ijin eet umwaa ĩnõõnnõ ĩĩnnĩk, “Hõllõngaa nooyyia inni nii buúk nuyyioohit cĩ Yeesu?”
JHN.18.25	Ẽppẽhan Pẽẽtũrũ tarĩ aĩ, “Aitiõõ, hõllõngaa hĩĩnĩ naa nuyyioohit cĩnnĩ!”
JHN.18.26	Baa aaĩ dticciannioohiti umwaa cĩ paadĩr cobbi nĩngaata. Baa ĩĩn nẽẽ ittioonniohit cĩ eet baa aꞌthalacana Pẽẽtũrũ ĩtat cĩnnĩ nẽ ijin dticciannioohiti nicciee Pẽẽtũrũ ĩĩnnĩk, “Nga nooyyia hicinii naa nganiit hẽẽnĩĩ cĩg Olivi hĩ eet iccia?” 
JHN.18.27	Ma nĩngaata noho, ẽppẽhan Pẽẽtũrũ tarĩ, nĩngĩtĩ õrõhĩ tũhũlũca.
JHN.18.28	Ma baa ngaalloohoth ngerrenita, ĩtĩngaayyi eeta Yeesu õlõõ cĩ Kaĩava nẽ ootti ꞌcieethaa ꞌcĩ aayyi makayyioohiti cĩ ꞌRooma. Baa ereeyyi lothippiti cĩ eetu battaala. Hĩnĩngĩtĩ ma baa huduhun eet umwaa ĩĩttõõ, occa hinnia baa aku ĩĩn ꞌriiring nẽ iittiõõ eeta hõllõngaa ẽlẽmaakĩ ĩnõõnnõ hadak ꞌgẽẽn cĩ Kõr cĩ Haangittõõ. 
JHN.18.29	Nĩngĩtĩ aduknaanĩ Pĩlaatõ aku ajini ĩhõõggõ annẽẽkĩ, “Abillu niig eet icci thooꞌthiohĩĩ ĩĩgag?”
JHN.18.30	Ẽdẽcĩ nẽẽg aĩ, “Má hiittiõõ nẽẽ hõllõngaa ĩĩn eet ꞌcĩ ĩĩn ꞌloorriahit, occa hõllõngaa haꞌnyahaaki nganiita.”
JHN.18.31	Nĩngĩtĩ aduhaakĩ Pĩlaatõ ĩhõõggõ annẽẽkĩ, “Ootti nẽ õõt etteeddu thõõth cĩnnĩ niig ẽmmẽn nyattaalaa cunuung.”
JHN.18.31	Ẽdẽcĩ lothippiti cĩ eet cĩg ꞌJudeei aĩ, “Hõllõngaa haꞌnyaka naag ꞌtirrian ꞌcĩ haruka eet umwa.” 
JHN.18.32	Baa edeeꞌnyia thõõth ciee, hátĩ hẽtẽrẽtha thooꞌthiok baag aduha Yeesu, hĩnĩngĩtĩ daahĩth ꞌcĩ hatĩ õkõ adaaknĩ nẽẽ hiita hĩĩtõ dĩdĩ.
JHN.18.33	Ma ho, õbõdõõthĩ Pĩlaatõ ꞌcieethaa cĩnnĩ nẽ ũtũvva Yeesu nẽ ũũk ijin ĩnõõnnõ ĩĩnnĩk, “Ĩĩnĩ nii habu cĩ ꞌJudeei?”
JHN.18.34	Ẽdẽcĩ Yeesu Pĩlaatõ anneek, “Ajinnaa ꞌthẽk õõa cunni ẽmmẽn hode aduhaaki ẽẽtĩ ꞌcĩ ꞌrĩĩng thõõth caannĩ ho?”
JHN.18.35	Nĩngĩtĩ aĩĩnnĩ Pĩlaatõ, “Aga nii ngaatĩ hõllõngaa hĩĩnnĩ naa ꞌJudeeinit! Eet cugunnig ẽmmẽn hĩ makayyiook cĩg paadĩrꞌnyaannu ꞌcĩg aꞌnyahaanni nganiit hĩ nganĩĩta. Ne baa ꞌcĩ ẽꞌthẽcani nii ho?”
JHN.18.36	Ma ho, ẽdẽc Yeesu ĩĩnnĩk, “Hõllõngaa ĩĩn habuccieet caannĩ cĩ looc nicci. Má baa hĩĩ habuccieet caannĩ cĩ looc nicci, occa baa iita eelliawaa dticcianniooha cĩgannĩg nganĩĩt, hiittiõõ hõllõngaa aggamma eeta cĩg ꞌJudeei. Nẽẽthĩ ꞌyioko, aku habuccieet caannĩ looccaa umwaanĩ.”
JHN.18.37	Nĩngĩtĩ aĩnnĩ Pĩlaatõ, “Ĩĩnĩ thĩ mĩĩ ꞌthẽk habu!”
JHN.18.37	Ẽdẽcĩ Yeesu anneek, “Ẽbẽaneehi ngaatĩ aĩnnĩ hĩĩnĩ naa habu. Nẽ dĩdĩ, baa harrittia naa, hĩnĩngĩtĩ thõõth icci nẽ baa thõõth icci ꞌcĩ hakuuni naa loota nĩnga ho, hátĩ hĩĩ hebereec cĩ thõõth ꞌcĩ ĩĩn dĩdĩ. Nẽ eeta vẽlẽk ꞌcĩg ammĩnan thõõth ꞌcĩ ĩĩn dĩdĩ, athĩhĩ thõõth caannĩ.”
JHN.18.38	Baa ajin Pĩlaatõ Yeesu anneek, “Thõõth iina ꞌcĩ ĩĩn dĩdĩ ho?”
JHN.18.38	Ma nĩngaata, õbõdõõthĩ Pĩlaatõ battaala nẽ ũũk uduhaak eeta cĩg ꞌJudeei ĩĩnnĩk, “Ammĩrĩ ẽẽtĩ ciee nga hẽꞌthẽcan thõõth umwa ũdũt. 
JHN.18.39	Nẽẽthĩ, gõõng aꞌnyaku niig nyepitee ꞌcĩ ajinnangu nganĩĩt hõõgahuung baabutheenit umwa irkita, Kõrraa cĩ Haangittõõ. Adiimmaangu ꞌyioko niig nganĩĩt hõõgahuung, ‘habu cĩ ꞌJudeei ho’?”
JHN.18.40	Ẽggẽrẽny hinnia eeta cĩg ꞌJudeei aĩ, “Aitiõõ, ma hõõgakeet ĩnõõnnõ! Õgaaheet Barabbath!” Baa ĩĩn Barabbath joreeyyiahit.
JHN.19.1	Ma nĩngaata, aaꞌnyĩk Pĩlaatõ Yeesu huuki nyanĩnna. 
JHN.19.2	Nẽ ẽtẽhẽnyta ũrũtana tẽẽ ꞌcĩ ĩĩn bĩlla nẽ aarrik õõaa cĩ Yeesu. Nẽ itihimtẽẽhĩ ĩnõõnnõ cẽrẽm ꞌcĩ ꞌrẽggẽẽ.
JHN.19.3	Ma ho, iita õõt hĩ ĩnõõnnõ nẽ ĩĩttĩk, “Hĩꞌthaaõ habu cĩ ꞌJudeei!” Nẽ tarĩ ĩddaacõ ĩnõõnnõ thõng buúk.
JHN.19.4	Ma nĩngaata, uduhuna Pĩlaatõ battaala tarĩ nẽ uduhaak eet cĩg ꞌJudeei ĩĩnnĩk, “Ĩcĩnĩt nõõ, haꞌnyahaakuung naa ngagiit ĩnõõnnõ battaala, hátĩ agaac ĩĩtõ, nga hũmmũda naa thõõth ꞌcĩ ẽꞌthẽcan ẽẽtĩ cieeni.” 
JHN.19.5	Ma baa adukna Yeesu battaala ahimta tẽẽ cĩ bĩllanu hĩ cẽrẽm ꞌcĩ ꞌrẽggẽẽ ho, ikia ĩĩnnĩk Pĩlaatõ ĩhõõggõ, “Eet tĩho cieeni!”
JHN.19.6	Ma baa acĩn makayyiooha cĩg paadĩrꞌnyaannu hĩ boliith ꞌcĩg ẽbẽk ꞌCieeth cĩ Nyekuci Yeesu ho, iita awacahit nẽẽg ĩĩtõ, “Toddoeek ĩnõõnnõ hurucceea, Toddoeek ĩnõõnnõ hurucceea!”
JHN.19.6	Ẽdẽcĩ Pĩlaatõ ĩhõõggõ anneek, “Õõt õtõddõõc niiga! Nga hũmmũda naa ꞌthẽccan cĩ eet icci!”
JHN.19.7	Baa ara eeta cĩg ꞌJudeei aĩ, “Haꞌnyaka naag nyattal nẽ nyattaalaa tĩho, adiim aruhi nẽẽ, hĩnĩngĩtĩ aĩ hĩĩnĩ Ngeertĩ Nyekuci.”
JHN.19.8	Ma baa athĩhĩ Pĩlaatõ thõõth icci ho, ikia itingolli nẽẽ gẽrrẽẽt. 
JHN.19.9	Nĩngĩtĩ õbõdõõꞌthĩ halangatõõ nẽ ũũk ijin Yeesu ĩĩnnĩk, “Akuu nii ngaana?” Baa hõllõngaa ẽdẽcĩ Yeesu ĩnõõnnõ buúk. 
JHN.19.10	Nẽ ijin Pĩlaatõ ĩnõõnnõ tarĩ ĩĩnnĩk, “Hõllõngaa edeci thõõth ꞌcĩ hajinnii naa ho inni? Hõllõngaa aga nii ngaatĩ haꞌnyahĩ naa ꞌtirrian ꞌcĩ occa hõõganni nganiit hode ꞌcĩ occa hodooddiki hurucceea?”
JHN.19.11	Ẽdẽcĩ Yeesu Pĩlaatõ anneek, “Má nga haaꞌnyi Nyekuci ꞌtirrian, aitiõõ ꞌgii ꞌcĩ occa adĩmaneekaa nii nganĩĩt tõõ. Nẽẽthĩ, ẽꞌthẽcan ẽẽtĩ ꞌcĩ aꞌnyahaanna nganĩĩt hĩ nganiit ko gẽrrẽẽt ũdũt.”
JHN.19.12	Ma ho, ĩttĩman Pĩlaatõ ꞌgõõl ꞌcĩ õõganĩ Yeesu. Ẽggẽrẽny hinnia eeta cĩg ꞌJudeei tarĩ aĩ, “Má oogu eet icci, iittiõõ thĩ hõllõngaa ĩĩnĩ ꞌgõõnĩ habu cobbi cĩ ꞌRooma!
JHN.19.13	Ma baa athĩhĩ Pĩlaatõ thõõth icci ho, ikia aꞌnyaha nẽẽ Yeesu battaala nẽ iccioloongan dtaabawaa cĩ ꞌgaadĩõõ, ngaatĩ haĩ nĩngĩtĩ Arrũũbĩ Biyyiẽẽnĩ, ꞌcĩ haĩ Aramaayyi, ꞌGaabatha. 
JHN.19.14	Ma baa aau kõrra lokora õõa cĩ Kõr cĩ Haangittõõ, ikia ĩĩnnĩk Pĩlaatõ eet cĩg ꞌJudeei, “Ĩcĩnĩt habu cunuung cieeni!”
JHN.19.15	Nẽẽthĩ, baa ẽggẽrẽny nẽẽg aĩ, “Ruuk ĩnõõnnõ! Ruuk ĩnõõnnõ! Toddoeek ĩnõõnnõ hurucceea!”
JHN.19.15	Ma ho, ijin Pĩlaatõ ĩhõõggõ ĩĩnnĩk, “Hotoddoeek habu cunuung ko hurucceea?”
JHN.19.15	Ẽdẽcĩ makayyiooha cĩg paadĩrꞌnyaannu anneek, “Habu cobbi cĩ ꞌRooma dioo ꞌcĩ ĩĩn habu cĩnaang!”
JHN.19.16	Ma nĩngaata, aaꞌnyĩk Pĩlaatõ ĩhõõggõ Yeesu hõõt hotoddoyyieek hurucceea.
JHN.19.16	Nĩngĩtĩ au õõĩ ũrũtana Yeesu. 
JHN.19.17	Baa irriongan Yeesu hurucce
JHN.19.18	Ma nĩngaata, õõt otoddoyyieek eeta Yeesu hurucceea hĩ eet ũgĩ ꞌramma, odooddĩk umwa ĩĩcĩ aꞌthiit cobbi nẽ otoddoyyieek umwa ĩĩcĩ aꞌthiit ꞌcĩ hidici.
JHN.19.19	Nĩngĩtĩ aduhaakĩ Pĩlaatõ eet heteheeddik thõõth ꞌcĩ õhõppõõcaniini Yeesu ho hurucceea lokora ꞌcĩ agiili aĩ, Yeesu cĩ Naaꞌtharẽtĩ habu cĩ ꞌJudeei. 
JHN.19.20	Baa mẽẽlĩg eeta cĩg ꞌJudeei ꞌcĩg agiil terethiinit icci, hĩnĩngĩtĩ baa õbõhõõ nĩngĩtĩ odooddini Yeesu ho, hĩ ꞌtaaũn nẽ baa eheeddi terethiiniti ciee Aramaayyi hĩ Laatineeyyi hĩ ꞌGiriheeyyi. 
JHN.19.21	Ma ho, iita ĩĩttĩk makayyiooha cĩg paadĩrꞌnya Pĩlaatõ, “Inni baa tẽhẽẽd ĩĩ, ĩĩn ẽẽtĩ ciee habu cĩ ꞌJudeei ho? Occa baa eteheedĩhuu ĩĩnnĩhuu, ‘Baa aĩ ẽẽtĩ ciee hĩĩnĩ habu cĩ ꞌJudeei.’ ”
JHN.19.22	Ẽdẽcĩ Pĩlaatõ ĩhõõggõ anneek, “ꞌGii ꞌcĩ hẽtẽhẽẽda naana, aꞌnyĩĩk ꞌthẽk haau hĩcĩ hẽtẽhẽẽda naa ho.”
JHN.19.23	Ma baa õtõddõõcõ ũrũtana Yeesu ẽlẽk, iita ootti nẽẽg ceremwa cĩgĩnnĩg nẽ eꞌngerit hĩĩtõ ꞌgoolliok ꞌwec, nĩngĩtĩ ẽꞌngẽrẽẽkĩ eleeti hõdẽĩ hõdẽĩ nẽ ũtũngteek cẽrẽm cĩ tõõ diooni. Baa hõllõngaa aꞌnyak cẽrẽm cĩ tõõ ho ꞌgõõl ꞌcĩ occa eꞌngeriini.
JHN.19.24	Nĩngĩtĩ õthõõthĩ nẽẽg ẽmmẽn aĩnnĩ, “Occa hõllõngaa hẽrrẽẽc cẽrẽm icci nẽ heꞌngerrieek eleeti. Huruhit tooto, hátĩ hummuddiaaĩ eet ꞌcĩ occa õkõõĩ.”
JHN.19.24	Baa adticanni thõõth ciee hoti, hátĩ hikia thõõth baa eheeddi ꞌBuuhaa cĩ Nyekuci hĩĩ dĩdĩ, baa aĩ,
JHN.19.24	“Baa eꞌngereek nẽẽg ceremwa cĩgannĩg eleeti cĩggĩĩng
JHN.19.24	nẽ uruhit tooto, hĩnĩngĩtĩ cẽrẽm caannĩ.”
JHN.19.24	Nẽ thõõth ꞌcĩ baa adĩman ũrũtana cieeni.
JHN.19.25	Ngaatĩ õbõhõõ hĩ hurucce cĩ Yeesu ho, baa abĩlĩ ngaannia hĩ iinni Yeesu hĩ Maria ngaa cĩ Koloopathĩ hĩ Maria Madalẽẽna. 
JHN.19.26	Ma baa adtuuha Yeesu aattĩnnĩ hĩ nuyyioohit baa ammĩnan nẽẽ abĩlĩ obokii nĩngaata ho, ĩĩnnĩk nẽẽ aattĩnnĩ, “Morwahit, ĩĩ ẽẽtĩ ciee ꞌyioko ngeeruni” 
JHN.19.27	nẽ uduhaak nuyyioohit nicci ĩĩnnĩk, “Ĩĩ morwahit nicciaa ꞌyioko morwahit cunni.” Nganĩngĩtĩ kõr niccia, ikia ũũhĩ nuyyioohiti nicciee aattĩ Yeesu ĩĩcĩ õlõ cĩnnĩ.
JHN.19.28	Ma baa urutaa ꞌcĩ agaĩ Yeesu ngaatĩ ẽdẽcaahĩ dtiic vẽlẽk, hátĩ hikia thõõth baa eheeddi ꞌBuuhaa cĩ Nyekuci hĩĩ dĩdĩ, ikia õthõõth nẽẽ ĩĩ, “Aamma kõrra.” 
JHN.19.29	Baa aaĩ mẽrta cĩ viino ꞌcĩ ammũccarĩĩ umwaa deeraa loota nĩngaata, ma ho, itikta eeta niccieeg hapuppud umwa nẽ okollieek viinoa nĩĩcĩ nẽ iriirrik hẽẽta, nĩngĩtĩ aaꞌnyĩkĩ Yeesu ũtũũga. 
JHN.19.30	Ma baa ũcũũcũ Yeesu viino nicci, ikia õthõõth nẽẽ ĩĩ, “Edeccia dtiici vẽlẽk!” Nĩngĩtĩ aggiingi õõ cĩnnĩ nẽ adaaha.
JHN.19.31	Ma baa loohoth cĩnnĩ, ikia ĩĩ kõr ꞌcĩ akũmanẽẽkĩ eeta Kõr cĩ ꞌYiommaanõ. Baa ĩĩn kõrra ciee ꞌcĩ tiiri gẽrrẽẽt hĩ eet cĩg ꞌJudeei. Ma ho, iita ijinit nẽẽg Pĩlaatõ huduul ꞌthoo cĩg eet ꞌcĩg õdõõddĩ hurucceea nẽ aara eleeti cĩggĩĩng hiita loota, hĩnĩngĩtĩ baa abũrĩ eeta cĩg ꞌJudeei eleeti cĩg daakiahu ngaatĩ aallanĩ hurucciẽẽtĩ Kõrraa cĩ ꞌYiommaanõ. 
JHN.19.32	Ma ho, iita ũrũtana uduulito nyeppithihiiꞌnya cĩg eet ꞌcĩ oou baa õdõõddĩ hĩ Yeesu hĩ cĩg ꞌgõõnĩ baa umwa buúk. 
JHN.19.33	Ma baa iita ummuddieek nẽẽg Yeesu adaak ẽlẽk, iita ũtũngteek ĩnõõnnõ iittiõõ hõllõngaa aduul nyeppithihiiꞌnya cĩgĩnnĩg.
JHN.19.34	Baa hinnia acuhan ũũrũtaacĩ umwaa Yeesu dĩlaawa habanyit hetterria biyyieeta nẽ irikta maama nĩĩcĩ noho. 
JHN.19.35	Aduha nyeemuut icci ẽẽtĩ ꞌcĩ baa acĩn thõõth icci nẽ ĩĩn thõõth ꞌcĩ aduha nẽẽ ho dĩdĩ. Aga nẽẽ ngaatĩ aduhaanĩ thõõth ꞌcĩ ĩĩn dĩdĩ, hátĩ iita elemit niig buúk. 
JHN.19.36	Baa au edeeꞌnyia thooꞌthioha cieeg hoti, hátĩ hikia thõõth baa eheeddi ꞌBuuhaa cĩ Nyekuci hĩĩ dĩdĩ baa aĩ, “Hiꞌthihi hatĩ ẽmmẽẽn cĩnnĩ hõdẽẽthõng ꞌcĩ aduuli.”
JHN.19.37	Nẽ hĩcĩ aduha ꞌBuuhi umwaa cĩ Nyekuci aĩ, “Acĩn hatĩ nẽẽg eet baa acuhan nẽẽgĩ.”
JHN.19.38	Ma urutaa cĩnnĩ, ikia ijina Yothebo cĩ ꞌtaaũn cĩ Arimathea Pĩlaatõ ẽlẽ cĩ Yeesu. Baa ĩĩn Yothebo nuyyioohit cĩ Yeesu burkiitina, hĩnĩngĩtĩ baa iꞌngolli nẽẽ eet cĩg ꞌJudeei. Ma ho, ikia ẽlẽmaahĩ Pĩlaatõ ĩnõõnnõ hũũhĩ ẽlẽ cĩ Yeesu. 
JHN.19.39	Baa õõkõr Yothebo hĩ Nikodemo, eet baa aku kõr umwa ĩĩcĩ oou, hikia hĩcĩn Yeesu baal. Baa aꞌnyaha Nikodemo ngõõrrõ ꞌcĩ õꞌngõõtanoothĩk mĩĩra hĩ ẽgẽrnaac. Baa adĩddĩngĩĩ ngõõrra ciee aꞌnyak kiiloꞌnya hẽẽn iyyio. 
JHN.19.40	Nĩngĩtĩ auuni eeta cieeg ĩĩn ꞌramma ho, aaranĩ ẽlẽ cĩ Yeesu nẽ uudito ngõõrraa nĩĩcĩ nẽ ũmũmmũũranit cẽrẽmaa ꞌcĩ uuni hĩ nyattalĩ ꞌcĩ adaĩ eeta cĩg ꞌJudeei daakiak. 
JHN.19.41	Ngaatĩ baa odooddini Yeesu hurucceea ho, baa aaĩ mana umwaa ꞌcĩ aꞌnyak waany ꞌcĩ ĩĩn ngeju ꞌcĩ baa nga hadaõõĩ eet umwaanĩ. 
JHN.19.42	Baa ĩĩn kõr ꞌcĩ akũmanõõthĩkĩ eeta cĩg ꞌJudeei, hĩnĩngĩtĩ baa Kõr cĩ ꞌYiommaanõ niccia nẽ tarĩ baa obokii waany ngaatĩho, nĩngĩtĩ õõ ammũtĩ nẽẽg Yeesu nĩngaata.
JHN.20.1	Ma baa lomidikaawa ngerrenita, baa õbõhĩ aal lõõcĩ, ikia ũũk Maria Madalẽẽna ĩĩcĩ ꞌloohu. Ma baa õdõlan nẽẽ ꞌlook ko, ammũdõõthĩk hinnia eꞌnyeehoothĩk bẽẽ ꞌcĩ baa aꞌnyũũgẽnĩ ꞌlook ko ngadiiha. 
JHN.20.2	Nĩngĩtĩ avviri nẽẽ ammũdõõthĩkĩ ꞌThimõõnẽ Pẽẽtũrũ hĩ nuyyioohit umwa baa ammĩnan Yeesu nẽ uduhaak ĩhõõggõ ĩĩnnĩk, “Ammanyattõõĩ eeta ẽlẽ cĩ Makayyiookto ꞌloohatõõ nẽ hõllõngaa haga nĩngĩtĩ õõ aarĩkĩ ẽlẽ cĩnnĩ!”
JHN.20.3	Ma nĩngaata, ĩtĩngaacõ Pẽẽtũrũ hĩ nuyyioohit ꞌcĩ ammĩnan Yeesu ho, õõt ĩĩcĩ ꞌloohu. 
JHN.20.4	Baa avvir nẽẽg ꞌrammaattĩg, nẽẽthĩ hinnia, baa avvir nuyyioohiti ꞌcĩ umwa ho, hĩjjaar Pẽẽtũrũ hũũk hitiman ꞌlook ĩĩcĩ oou. 
JHN.20.5	Nĩngĩtĩ õkõ iiõnõõꞌthĩ nẽẽ ꞌlook nẽ ẽdẽẽnyõthĩ cẽrẽm ngaatĩ aayyi nĩngaata, nẽẽthĩ, baa hõllõngaa aduhun nẽẽ ĩĩttõõ.
JHN.20.6	Ma baa õdõlan ꞌThimõõnẽ Pẽẽtũrũ baa anũa ĩnõõnnõ uruta ho, ikia ũũk edeceek nẽẽ ꞌloohatõõ. Nĩngĩtĩ adtuuhanĩ cẽrẽm baa amũmmũũraniini ẽlẽ cĩ Yeesu 
JHN.20.7	hĩ cẽrẽm baa amũmmũũraniini muum cĩ Yeesu buúk, ngaatĩ atũllũngẽẽnĩ ẽmmẽn nĩngaata. 
JHN.20.8	Ma urutaa cĩnnĩ, ikia uduhun nuyyioohiti baa õdõlan ꞌlook ĩĩcĩ oou buúk ĩĩttõõ. Nĩngĩtĩ acĩnĩ nẽ ẽlẽma. 
JHN.20.9	Baa nga hagaacõ nẽẽg thõõth cĩ ꞌBuuk cĩ Nyekuci baa aĩ, arũgna hatĩ Yeesu daahĩtha. 
JHN.20.10	Nĩngĩtĩ õbõdõõꞌthĩ nuyyiooha olooyyiohĩĩ cĩggĩĩng.
JHN.20.11	Baa abĩlĩ Maria Madalẽẽna battaalaa cĩ ꞌloohu nẽ utulu. Ma baa nga alu nẽẽnĩ, ikia iiõnõõthĩ ꞌlook, 
JHN.20.12	nẽ udtuuha aajĩlẽẽt ꞌramma ꞌcĩg ahimit ceremwa ꞌcĩg õõrĩg, aattĩg loota nga baa aarĩhõõthĩkĩ ẽlẽ cĩ Yeesu. Baa aaĩ aajĩlõ umwa ĩĩcĩ oou nẽ aau umwaa ĩĩcĩ ꞌthoonu.
JHN.20.13	Nĩngĩtĩ ajini aajĩlẽẽta Maria annẽẽkĩ, “Alu inni?”
JHN.20.13	Ẽdẽcĩ nẽẽ anneek, “Halu hĩnĩngĩtĩ ootti eeta ẽlẽ cĩ Makayyioohit caannĩ nẽ hõllõngaa haga õõ aarĩk ĩĩna?”
JHN.20.14	Ma nĩngaata noho, ubbuudi nẽ udtuuha Yeesu ngaatĩ abĩllĩ nĩngaata, nẽẽthĩ hinnia, baa hõllõngaa aga nẽẽ ngaatĩ ĩĩnnĩ Yeesu ꞌcĩ abĩlĩ ho.
JHN.20.15	Ma ho, ijin Yeesu ĩnõõnnõ ĩĩnnĩk, “Alu inni? Nganĩ ꞌcĩ adiimi nii ho?”
JHN.20.15	Baa hinnia ammuk Maria aĩ, baattĩ manu ꞌcĩ ajin ĩnõõnnõ ho, nĩngĩtĩ annẽẽkĩ, “Ẽẽtĩ ciee, má ĩĩn nganiit ꞌcĩ õkõõĩ ẽlẽ cĩ Makayyiookto ho, duhaahaa baaĩ nuun, hátĩ hũũk haꞌnyaha.”
JHN.20.16	Nĩngĩtĩ aũyyĩ Yeesu ĩnõõnnõ annẽẽkĩ, “Maria.”
JHN.20.16	Ma ho, ubbuudi nẽẽ nẽ ĩĩnnĩk Yeesu Aramaayyi, “Rabboni!” nĩngĩtĩ aĩ, ꞌLimmannioohit.
JHN.20.17	Ma nĩngaata, uduhaak Yeesu ĩnõõnnõ ĩĩnnĩk, “Ma nõõ harabũũttaanĩ, nga hobodooth naa hĩ Baaba. Bĩĩt nõõ hĩ ꞌgotoonoga nẽ uduhaahu ĩhõõggõ ĩĩnnĩhuu, ‘Hobodootha naa hĩ Baaba caannĩ ꞌcĩ ĩĩn Maaꞌnyu cunuung buúk, hĩ Nyekuc caannĩ nẽ ĩĩ Nyekuc cunuung buúk.’ ”
JHN.20.18	Ma ho, ũũk ũmmũdoothĩk Maria Madalẽẽna nuyyiook nẽ uduhaak ĩhõõggõ nyeemuut ꞌcĩ aĩ, “Hĩcĩna naa Makayyioohit!” Nĩngĩtĩ aduhaakĩ nẽẽ ĩhõõggõ thõõth ꞌcĩ baa aduhaak Yeesu ĩnõõnnõ ho.
JHN.20.19	Ma baa lomidikaawa nĩĩca ꞌjiaat, baa alũtĩ nuyyiooha ngaatĩ hõdẽẽthõng, aꞌnyũũg hattũũgẽt, hĩnĩngĩtĩ baa iꞌngolli nẽẽg eet cĩg ꞌJudeei. Ma ho, uppwaanna Yeesu hikia hĩbĩl hõrggẽẽnaa cĩnĩĩng nẽ ĩĩ, “Aꞌnyĩĩk ganõn haau hĩ ngagiita!” 
JHN.20.20	Ma baa uduha nẽẽ thõõth icci ẽlẽk, ikia eteretheek ĩhõõggõ ngatũbĩ athĩnĩĩ cĩgĩnnĩg hĩ habanyta. Baa accamanoothĩk nuyyiooha gẽrrẽẽt ngaatĩ acĩnĩ Makayyioohit!
JHN.20.21	Nẽ õbõdẽẽhĩ Yeesu õthõõth tarĩ ĩĩ, “Aꞌnyĩĩk ganõn haau hĩ ngagiita! Hĩ baa ĩꞌthõõannaa nganĩĩt Baaba, hĩꞌthooyyuung naa ngagiit buúk.” 
JHN.20.22	Ma nĩngaata, ũtũbbeek ĩhõõggõ ꞌlaũk nẽ ĩĩnnĩk, “Erito Lori ꞌcĩ Ẽllẽẽmĩthĩ. 
JHN.20.23	Má ammaanniku niig ꞌthẽccanẽẽt cĩg eet umwa, ammaannĩk hatĩ Nyekuci buúk, má hõllõngaa ammaanniku niig ꞌthẽccanẽẽt cĩg eet umwa, aitiõõ hatĩ Nyekuci hõllõngaa ammaannĩk ꞌthẽccanẽẽt cĩg eet tĩho buúk.”
JHN.20.24	Baa aitiõõ Tomaaꞌthio ꞌcĩ haĩ ꞌthaar ũgĩ Diidimo tõõ,
JHN.20.25	Nĩngĩtĩ aduhaakĩ nuyyiooha ĩnõõnnõ annẽẽkĩ, “Iyyia hĩcĩtta naag Makayyioohit!”
JHN.20.25	Ẽdẽcĩ hinnia Tomaaꞌthio aĩ, “Occa hõllõngaa helemi naa thõõth icci, hatĩ nga hĩcĩn ngatũbĩ athĩnĩĩ cĩgĩnnĩg ĩbaag õdõõddĩ ꞌgũthũmaarĩtĩ nẽ huhuma ngatubeenit cĩ habanyit cĩnnĩ nga baa acuhanni dĩlaawa.”
JHN.20.26	Ma urutaa cĩ lomidika hõdẽĩ, baa iita aauto nuyyiooha ꞌcieetõõ hõdẽĩ tarĩ, baa aattĩ aaĩ Tomaaꞌthio buúk kõr niccia. Tananga baa aꞌnyũũgĩ hattũũgẽta, ikia ĩbĩl Yeesu hõrggẽẽnaa cĩnĩĩng nẽ ĩĩ, “Aꞌnyĩĩk ganõn haau hĩ ngagiita!” 
JHN.20.27	Ma nĩngaata, ĩĩnnĩk nẽẽ Tomaaꞌthio, “Arĩĩk aꞌthiit cunni ngaati nẽ icinu athĩn cĩgannĩg. Arĩĩk aꞌthiit cunni ngatubeettaa caannĩ. Ma nga hĩccaadi tarĩ, lẽmõ!”
JHN.20.28	Ma ho, ĩĩnnĩk Tomaaꞌthio ĩnõõnnõ, “Makayyioohit caannĩ hĩ Nyekuc caannĩ!”
JHN.20.29	Nĩngĩtĩ aduhaakĩ Yeesu ĩnõõnnõ annẽẽkĩ, “Ẽlẽmmaa nii nganĩĩt, hĩnĩngĩtĩ ĩcĩnaa thõng. Aꞌnyĩĩk haggatan Nyekuci eet ꞌcĩg ẽlẽmma nganĩĩt nga hĩcĩttaanĩ.”
JHN.20.30	Baa adtican Yeesu thooꞌthiok ũgĩ ꞌcĩg mẽẽlĩg ꞌcĩg ĩnaat eeta hẽbẽrẽẽnnĩĩ cĩg nuyyiook cĩgĩnnĩg ꞌcĩg nga heteheeddi ꞌBuuhaa cĩ. 
JHN.20.31	Nẽẽthĩ, baa eheeddi thooꞌthioha cieeg, hátĩ elemit niig ngaatĩ ĩĩnnĩ Yeesu Krĩstõ Ngeertĩ Nyekuci. Nẽ má elemtu, aꞌnyaku hatĩ rũgẽt ꞌcĩ aalla ũdũt ꞌthaarĩĩ cĩgĩnnĩg.
JHN.21.1	Ma baa uruta, uppwaannak Yeesu nuyyiook cĩgĩnnĩg tarĩ dẽmẽtaa cĩ Bũlũc cĩ Tiberia. Baa aaĩ thõõth hoti. 
JHN.21.2	Baa arũmĩ ꞌThimõõnẽ Pẽẽtũrũ hĩ Tomaaꞌthio ꞌcĩ haĩ ꞌthaar ũgĩ Diidimo hĩ Nathaniele ꞌcĩ aku ꞌtaaũnaa cĩ Kana looccaa cĩ ꞌGalileea, hĩ ꞌJeemith hĩ Yõaannẽ lõhõlĩ cĩg ꞌThebedeeo, hĩ nuyyiook ũgĩ ꞌramma nĩngaata. 
JHN.21.3	Ma ho, ĩĩnnĩk ꞌThimõõnẽ Pẽẽtũrũ ꞌgõõnõgĩ, “Nga hõkõ haggami naa ulugo.”
JHN.21.3	Ẽdẽcĩ ꞌgoonoggia anneek, “Hookorit hõdẽĩ.” Nĩngĩtĩ õtõdĩ nẽẽg haahũl õõĩ. Nẽẽthĩ hinnia, baalin niccia, baa aitiõõ ulugo ꞌcĩg aggam nẽẽg tõõ.
JHN.21.4	Ma baa ngerrenita, ikia ĩbĩl Yeesu dẽmẽtaa cĩ bũlũcõ nẽ baa hõllõngaa aga nuyyiooha cĩgĩnnĩg ngaatĩ ĩĩnnĩ Yeesu ũdũt. 
JHN.21.5	Nĩngĩtĩ aũyyĩ Yeesu ĩhõõggõ annẽẽkĩ, “Lõggõõ niccieegi! Nga aggamit ulugo ũgĩ buúk?”
JHN.21.5	Ẽdẽcĩ nẽẽg aĩ, “Aitiõõ tõõ!”
JHN.21.6	Ma ho, uduhaak Yeesu ĩhõõggõ ĩĩnnĩk, “Udhukteek da nyelelewwa ĩĩcĩ aꞌthiit cobbi, hátĩ ummuddia ũgĩ.” Ma baa adhuheek ho, aggam hinnia ulugo ꞌcĩg mẽẽlĩg ꞌrĩng, hĩdĩddĩng nyelelewwa hanyaman ĩhõõggõ ngaatĩ agurraakĩ haahũlatõõ.
JHN.21.7	Ma ho, uduhaak nuyyioohiti baa gõõng ammĩnan Yeesu Pẽẽtũrũ ĩĩnnĩk, “Ĩko Makayyioohit niccieeni!” Ma athĩhĩ ꞌThimõõnẽ Pẽẽtũrũ ngaatĩ abbũũngĩ aĩnnĩ, “Ĩko Makayyioohit ho,” ikia itihim cẽrẽm ꞌcĩ baa aara nẽẽnĩ nẽ ĩꞌngothoothĩk maamĩtõõ. 
JHN.21.8	Baa obokii haahũlĩ hĩ dẽmẽt, aꞌnyak mĩĩtĩrꞌnya ꞌmiia hõdẽĩ. Nĩngĩtĩ idionganĩ nuyyiooha ũgẽẽgĩ haahũlatõõ nẽ utugurrieek haahũl hĩ nyelelewwa ꞌcĩg abbĩꞌthĩĩ ulugo ho ĩĩcĩ demeto. 
JHN.21.9	Ma baa adukna nuyyiooha haahũla battaala ho, iita udtuukta ũbũnẽẽt ũgĩ hĩ ꞌgwoo ꞌcĩ ĩwaadini ulugo.
JHN.21.10	Nĩngĩtĩ annẽẽkĩ Yeesu ĩhõõggõ, “Iitaaĩ da ulugo aag nga aggammu thõng ũgĩ.”
JHN.21.11	Ma ho, õtõd ꞌThimõõnẽ Pẽẽtũrũ ũũk haahũlatõõ nẽ utuguraak nyelelewwa dẽmẽta. Nyelelewwaatõõ nĩĩcĩ, baa ĩĩn ulugo ꞌcĩg obbitig ꞌmiia hõdẽĩ hĩ hẽẽn ꞌtur hĩ iyyio (153) nẽ hõllõngaa errecci nyelelewwa buúk.
JHN.21.12	Nĩngĩtĩ aũyyĩ Yeesu ĩhõõggõ annẽẽkĩ, “Iita udukto!” Nẽẽthĩ, baa hõllõngaa aallak nuyyiooha ngaatĩ ajini annẽẽkĩ, “Nganĩ nẽẽ?” Hĩnĩngĩtĩ baa agaacõ nẽẽg ngaatĩ ĩĩnnĩ Makayyioohit. 
JHN.21.13	Ma ho, ikia uurana Yeesu ũbũnẽẽt niccig nẽ eꞌngereek ĩhõõggõ nẽ ẽꞌngẽr ulugo buúk. 
JHN.21.14	Baa ĩĩ ciee tabattĩ iyyio, ꞌcĩ uppwaannakĩ nẽẽ nuyyiook cĩgĩnnĩg nganĩngĩtĩ arũgnaanĩ nẽẽ daahĩtha.
JHN.21.15	Ma baa urutaa ꞌcĩ duhẽẽttõ, ĩĩnnĩk Yeesu ꞌThimõõnẽ Pẽẽtũrũ, “ꞌThimõõnẽ ngeertĩ Yõaannẽ, ammĩnannaa nii nganĩĩt ꞌlõõan ꞌgoonogu iccig?”
JHN.21.15	Ẽdẽcĩ ꞌThimõõnẽ Pẽẽtũrũ anneek, “Eei Makayyioohit, aga ꞌthẽk nii ngaatĩ hammĩnanni naa nganiita.”
JHN.21.15	Ẽdẽcĩ Yeesu Pẽẽtũrũ anneek, “Tirok aꞌtha cĩgannĩg.”
JHN.21.16	Ma tarĩ ho, ijin Yeesu ĩnõõnnõ tabattĩ ꞌramma ĩĩnnĩk, “ꞌThimõõnẽ ngeertĩ Yõaannẽ, ammĩnannaa nii nganĩĩta?”
JHN.21.16	Ẽdẽcĩ Pẽẽtũrũ anneek, “Eei Makayyioohit, aga nii ngaatĩ hammĩnanni naa nganiita.”
JHN.21.16	Ẽdẽcĩ Yeesu anneek, “ꞌThũũtĩ aꞌtha cĩgannĩg!”
JHN.21.17	Ma ĩcĩ ĩĩn iyyio cĩnnĩ, õbõdẽẽhĩ Yeesu ijin ꞌThimõõnẽ Pẽẽtũrũ ĩĩnnĩk, “ꞌThimõõnẽ ngeertĩ Yõaannẽ, ammĩnannaa nii nganĩĩta?”
JHN.21.17	Ma nĩngaata, ikia õmmõthĩ Pẽẽtũrũ gẽrrẽẽt ngaatĩ ajini Yeesu ĩnõõnnõ tabattĩ iyyio. Nĩngĩtĩ ẽdẽcĩ annẽẽkĩ, “Makayyioohit, aga nii thooꞌthiok vẽlẽk, aga ngaatĩ hammĩnanni naa nganiita.”
JHN.21.17	Ẽdẽcĩ Yeesu anneek, “Tirok aꞌtha cĩgannĩg. 
JHN.21.18	Haduhaakii dĩdĩ, baa nga ĩĩnĩ nii nyahaappan, baa gõõng ahimiti ẽlẽ cunni ẽmmẽn nẽ uuhu ĩĩcĩ adiimi niina. Nẽẽthĩ ma atahaanyu, odongi hatĩ athĩn cugunnig nẽ itihimttii eeta cĩrrĩĩng nẽ ootti ĩĩcĩ hõllõngaa adiimi niina.” 
JHN.21.19	Baa aduha Yeesu thõõth icci, hátĩ hẽtẽrẽtha ꞌgõõl ꞌcĩ hatĩ adaaknĩ Pẽẽtũrũ haꞌnyahaak Nyekuc bulẽẽnĩt. Nĩngĩtĩ annẽẽkĩ ĩnõõnnõ, “Nũaanĩ!”
JHN.21.20	Ma baa ho, ubbuudi Pẽẽtũrũ nẽ udtuuha nuyyioohit baa ammĩnan Yeesu ngaatĩ anũĩ ĩhõõggõ. Baa eejehoothĩk nuyyioohiti ciee Yeesu baa aduhi nẽẽg ꞌjiaat nẽ ijin ĩnõõnnõ ĩĩnnĩk, “Makayyioohit, nganĩ hõrggẽẽnaa cĩnaang ꞌcĩ hatĩ õhõppõõcannii nganiit ko?” 
JHN.21.21	Ma baa acĩn Pẽẽtũrũ ĩnõõnnõ ho, ijin nẽẽ Yeesu ĩĩnnĩk, “Makayyioohit, ma ꞌyioko nuyyioohit icci?”
JHN.21.22	Ẽdẽcĩ Yeesu anneek, “Má hadiimi naa ĩnõõnnõ hũrũg ĩꞌthõng hõbõda naana, ne niccia hĩ nganiit? Adiim anũyyaa nii nganĩĩta.” 
JHN.21.23	Hĩnĩngĩtĩ thõõth icci, iita ithithanit nuyyiooha thõõth icci ĩĩtõ, iittiõõ hatĩ nuyyioohiti nicciee hõllõngaa adaahĩ. Nẽẽthĩ, baa hõllõngaa aĩ Yeesu, hõllõngaa hatĩ adaahĩ nẽẽnĩ. Baa aduha nẽẽ thõõth hõdẽẽthõng diooni ꞌcĩ aĩ, “Má hadiimi naa ĩnõõnnõ hũrũg ĩꞌthõng hõbõda naana, ne niccia hĩ nganiit?”
JHN.21.24	Nuyyioohit ꞌcĩ aduha thooꞌthiok iccig vẽlẽk ko cieeni nẽ eteheedĩk loota. Haga naag ĩĩn thõõth ꞌcĩ aduha nẽẽ ho dĩdĩ.
JHN.21.25	Baa adtican Yeesu thooꞌthiok ũgĩ ꞌcĩg mẽẽlĩg gẽrrẽẽt buúk. Má baa heteheeddi thooꞌthioha cieeg vẽlẽk loota, hammuhi occa baa hõllõngaa aꞌnyak lõõcĩ vẽlẽk, nĩngĩtĩ occa aarĩhõõthĩkĩ ꞌbuuhẽta ꞌcĩg eheeddi ho vẽlẽk.
ACT.1.1	Ẽlẽ Theovilo, baa hẽtẽhẽẽda naa thooꞌthiok vẽlẽk baag iꞌthianaanĩ adĩman Yeesu
ACT.1.2	ĩꞌthõng hõdõlan kõr baa odongiini Yeesu õkõõĩ hẽẽtahujjieen, urutaa baa ẽtẽrẽthĩ nẽẽ ꞌthooyyiak
ACT.1.3	Ma baa urutaa ꞌcĩ ĩppĩĩraĩ Yeesu ẽlẽk, ikia eteretheek nẽẽ eet ẽlẽ cĩnnĩ thooꞌthiohĩĩ ꞌcĩg arũgnaanĩ nẽẽ daahĩtha. Baa uppwaannak Yeesu ꞌthooyyiak tabattĩ mẽẽlĩg waathinnioohĩĩ baag ĩĩn hẽẽn ꞌwec nẽ othoothito thooꞌthiok cĩg habuccieet cĩ Nyekuci. 
ACT.1.4	Kõr ꞌcĩ baa aduhẽẽnĩ Yeesu hĩ ꞌthooyyiak cĩgĩnnĩg, ikia uduhaak nẽẽ ĩhõõggõ ĩĩnnĩk, “Ma huunniku ꞌJeruꞌthalẽm. Ereeyyio ĩꞌthõng hĩꞌthõõahuung Baaba Lori ꞌcĩ Ẽllẽẽmĩth, baa gõõng hanneekuung naa ĩꞌthõõa hatĩnĩ. 
ACT.1.5	Hĩnĩngĩtĩ baa aggameekuung ngagiit Yõaannẽ baattithimo
ACT.1.6	Ma baa õmmõtõõ ꞌthooyyiaha vẽlẽk ngaatĩ hõdẽẽthõng ko, iita ijinit nẽẽg Yeesu ĩĩttĩk, “Makayyioohit, ꞌyioko hatĩ kõr nicci õbõdẽẽkĩ nii habuẽẽꞌthĩt eet cĩg Ĩꞌthĩraẽlĩ?”
ACT.1.7	Baa ẽdẽcĩ Yeesu ĩhõõggõ anneek, “Hõllõngaa ĩĩn thõõth ꞌcĩ occa agayyu niig ꞌthaa hode nyĩlõhĩ cĩgĩnnĩg cieeni. Baaba dioo ꞌcĩ aga ꞌtirriaanaa cĩnnĩ. 
ACT.1.8	Nẽẽthĩ, ammũdaannu hatĩ ꞌtirriani, hatĩ ikia Lorii ꞌcĩ Ẽllẽẽmĩth hĩ ngagiita. Nẽ hatĩ iittu niig hẽbẽrĩ cĩgannĩg ꞌJeruꞌthalẽma hĩ looccaa cĩ ꞌJudeea hĩ looccaa cĩ Thamaria
ACT.1.9	Ma baa uduha Yeesu thõõth icci ẽlẽk, õdõngĩ nẽẽ ũũk hẽẽtahujjieen acĩn ꞌthooyyiaha vẽlẽk, nĩngĩtĩ ammanyaniini nẽẽ diithatõõ.
ACT.1.10	Ma baa nga akannĩ ꞌthooyyiaha hẽbẽrĩ hẽẽtkujjieen, uppwaatta eeta ũgẽẽgĩ ꞌramma hĩdĩĩkoothong ꞌcĩg ahimit ceremwa ꞌcĩg õõppẽr, hiita hĩbĩlĩt ngadiiha. 
ACT.1.11	Ma nĩngaata ijinit ꞌthooyyiak ĩĩttĩk, “Niig eeta cĩg ꞌGalileea, abillu nĩnga nẽ ĩcĩttoothu hẽẽtkujjieen inni? Yeesu ꞌcĩ acinnu niig odongi õkõ hẽẽtahujjieen ko, õbõda hatĩ ꞌgõõlaa nĩĩcĩ dioo ĩĩcĩ acinnu ꞌyioko niig odongiini õkõõĩ hẽẽtahujjieen ko.”
ACT.1.12	Nĩngĩtĩ alluuccianĩ ꞌthooyyiaha Muuraa cĩ Olivi õõĩ ꞌJeruꞌthalẽma. Nẽ baa õbõhõõ muur ꞌcĩ haĩ Oliv ko hĩ ꞌtaaũn, occa aꞌnyak maaĩl ꞌcĩ ĩĩn ꞌnuth.
ACT.1.13	Ma baa õdõlanit nẽẽg ꞌtaaũn, õõt otodit ꞌcieetha lokora ngaatĩ baa aattiyyi. ꞌThooyyiak ꞌcĩg baag aattĩg nĩngaata ho cieegi: Pẽẽtũrũ, Yõaannẽ, ꞌJeemith hĩ Andrea, Pilippo hĩ Tomaaꞌthio, Bartolomeeo hĩ Maatteeo, ꞌJeemith ngeertĩ Aliveo, ꞌThimõõnẽ ꞌThilot,
ACT.1.14	Õmmõtõõ ꞌthooyyiaha hõdõõkõthĩ nẽ alayyio ngaatĩ hõdẽẽthõng hĩ ngaaĩ ũgĩ, hĩ Maria aattĩ Yeesu hĩ ꞌgõtõõnõgĩ cĩgĩnnĩg.
ACT.1.15	Ma waathinniook nicciag, ĩtĩnga Pẽẽtũrũ hõrggẽẽnaa cĩ nuyyiook cĩg Yeesu vẽlẽk ꞌcĩg baag ĩĩn ꞌmiia hõdẽĩ hĩ hẽẽn ꞌramma, 
ACT.1.16	nẽ õthõõth ĩĩ, “ꞌGotoonoga hĩ ngoonoga, ikia thõõth baa eheeddi ꞌBuuhaa cĩ Nyekuci edeeꞌnyia ꞌgõõlẽẽ baa aduha Lorii ꞌcĩ Ẽllẽẽmĩth baarkit ũtũũgaa cĩ Daavide,
ACT.1.17	Baa ĩĩn ꞌJuuda Ithkarioote eet ꞌcĩ hõõkõr hõdẽĩ lothippitaa cĩnaac nẽ hidticattõõ hõdẽĩ.”
ACT.1.18	Nẽ hĩnĩngĩtĩ ꞌbaaninit ꞌcĩ ammũda nẽẽ, hĩnĩngĩtĩ ꞌthẽccan cĩnnĩ ho, ũũk ũtũũwa mana. Ma ho, ũũk ẽttẽẽd looc manaa cĩnnĩ happahĩ hẽẽng hulubta hũlũttẽna battaala. 
ACT.1.19	Ma baa ĩthĩhĩt eeta ꞌJeruꞌthalẽma thõõth icci, iita akattieek mana tĩho ꞌthaar ꞌcĩg kaĩ, “Akeldama” nĩngĩtĩ aĩ thõõthaa cĩnĩĩng, “Mana cĩ Biyyieetu.”
ACT.1.20	Nĩngĩtĩ aduhaanĩ Pẽẽtũrũ thõõth baa eheeddi ꞌBuuhaa cĩ Tegellwaanu aĩ,
ACT.1.20	“Aꞌnyĩĩk ꞌcieeth cĩnnĩ haau haaga,
ACT.1.20	hiittiõõ ẽẽtĩ ꞌcĩ aayyi tõõ.”
ACT.1.20	Nẽ tarĩ ĩĩ,
ACT.1.20	“Arigith occa hatĩ eet umwaa dtaaba cĩnnĩ nuun?”
ACT.1.21	Nẽ thĩ ꞌyioko, hadiim hẽbẽra eet umwa eetinii ꞌcĩg gõõng harũmĩ hĩ ngagĩĩt, waathinniook baag gõõng hõõkõrĩ hĩ Makayyioohit Yeesu, 
ACT.1.22	iꞌthianaanĩ kõr baa baattithimo cĩ Yõaannẽ ĩꞌthõng hikia hõdõngĩ Yeesu hũũk hẽẽtahujjieen. Hĩnĩngĩtĩ, hátĩ hikia hĩĩ ẽẽtĩ ꞌcĩ hẽbẽra ho, hebereec cĩ thõõth baa arũgnaanĩ Makayyioohiti Yeesu.
ACT.1.23	Ma nĩngaata, ũbbũũngĩtõ eeta vẽlẽk eet ꞌramma. Baa haĩ umwa Yothebo ꞌcĩ haĩ ꞌthaar ũgĩ Barthaba nẽ hĩĩtõ ꞌthaar cĩg Yothebo ũgĩ tarĩ Juutto nẽ baa hĩĩtõ eet umwa tarĩ Mattia. 
ACT.1.24	Ma ho, alayyio ꞌthooyyiaha vẽlẽk ĩĩtõ, “Makayyioohit, aga nii ꞌthinneeti cĩg eet vẽlẽk. Teretheeheet eet iina ꞌcĩ ẽbẽra nii, 
ACT.1.25	hirigith dtiic cĩ ꞌthooyyiahit baa ũũnnĩk ꞌJuuda Ithkarioote nẽ ũũk ngaatĩnnĩ.” 
ACT.1.26	Ma nĩngaata, uruhit tooto, nĩngĩtĩ ẽbẽraanĩ tooto Mattiia hũrũmoothĩk ꞌthooyyiak õmmõtõ hĩ hõdẽĩ.
ACT.2.1	Ma kõr cĩ Karrama cĩ Waathinniook Hẽẽn ꞌTur,
ACT.2.2	Ma hĩdĩĩkoothong, ikia mõlõõhĩ ꞌcĩ aku hẽẽtahujjieen ꞌcĩ ẽggẽrẽny aaĩ hĩ uuro, hikia hĩbbĩt ꞌcieetõõ ꞌcĩ aattiyyi nẽẽg ko. 
ACT.2.3	Ma ho, udtuukta ꞌgwoyyiẽẽn ũgĩ ꞌcĩg alanyta cũũmõ cũũmõ hiita huttuhullioo ootinii cĩggĩĩng. 
ACT.2.4	Ma nĩngaata, ikia Lorii ꞌcĩ Ẽllẽẽmĩth hĩ ĩhõõggõ vẽlẽk, nĩngĩtĩ õthõõthĩ nẽẽg thooꞌthiohĩ cũũmõ cũũmõ, hĩcĩ aaꞌnyĩk Lorii ꞌcĩ Ẽllẽmĩth ĩhõõggõ.
ACT.2.5	Baa ammũdeek aattĩg eeta cĩg ꞌJudeei ꞌcĩg itieelli Nyekuc ꞌcĩg allũnganniaa loonyini vẽlẽk ꞌJeruꞌthalẽma. 
ACT.2.6	Ma baa athĩhĩ nẽẽg molook icci ho, ikia uluttia lothippiti ngaatĩ hõdẽẽthõng. Nẽẽthĩ, baa akuleek nẽẽg ꞌjieen, hĩnĩngĩtĩ baa athĩhĩ õthõõth nuyyiooha thooꞌthiohĩĩ cĩggĩĩng cũũmõ cũũmõ. 
ACT.2.7	Nĩngĩtĩ abulanĩ thõõth ciee ĩhõõggõ haccamattoothĩk hĩĩtõ, “Hõllõngaa nooyyia eet gõõng õthõõth ꞌGalileeyyi cieegi? 
ACT.2.8	Nẽ gõõng hĩthĩhĩt naag vẽlẽk cĩg hau loonyinii ꞌcĩg ꞌrĩĩng, thõõth ꞌcĩ õthõõth eeta niccieeg ko inni? 
ACT.2.9	Hĩĩgĩn nõõ naag ũgẽẽgĩ cĩg looc cĩ Parthia nẽ au ũgẽẽgĩ looccaa cĩ Media hĩ ꞌcĩg au Ẽlama nẽ ĩĩtõ eeta ũgẽẽgĩ cĩg looc cĩ Methopotamia hĩ ꞌJudeea hĩ Kapadooccia. Nẽ tarĩ, iita eeta ũgẽẽgĩ looccaa cĩ Pontu hĩ Aaꞌthia, 
ACT.2.10	au eeta ũgẽẽgĩ Virigia hĩ Pamvilia hĩ Ijjiba hĩ looccaa cĩ Libia, ngaatĩ õbõhõõ hĩ Cireene hĩ ꞌRooma, 
ACT.2.11	eet cĩg Kerete hĩ cĩg Arabia. Baa harrittiaa naag eeta ũgẽẽgĩ hĩĩgĩn eet cĩg ꞌJudeei nẽ baa eberria eeta ũgẽẽgĩ hĩĩtõ eet cĩg ꞌJudeei. Nẽẽthĩ ꞌyioko, hĩthĩhĩt ĩhõõggõ ngaatĩ aduhaanĩ thooꞌthiok ꞌcĩg abulanneet, ꞌcĩg adtican Nyekuci thooꞌthiohĩĩ cĩggaac cũũmõ cũũmõ!” 
ACT.2.12	Baa atalmaanyan eet vẽlẽk thõõth ciee hidhirriaangtĩ hijitto ẽmmẽn hĩĩtõ, “Aĩ occa thõõth nicciee ne?”
ACT.2.13	Nẽ baa hinnia arannĩ eeta ũgẽẽgĩ nuyyiook cĩg Makayyioohit Yeesu aĩ, “Ayyia, ũhũdĩt hatĩ eeta cieeg mẽrtĩ cĩ viinoo cobbi gẽrrẽẽt.”
ACT.2.14	Ma ho, ĩtĩnga Pẽẽtũrũ hĩ ꞌthooyyiak ꞌcĩg ĩĩn õmmõtõ hĩ hõdẽĩ ho nẽ irrioon moloohaa cobbi ĩĩ, “Niig ꞌgoonoga eeta cĩg ꞌJudeei hĩ ngagiit vẽlẽk ꞌcĩg aattiyyu ꞌJeruꞌthalẽma, aanytaangu huduhaahuung thõõth icci. Ĩthĩhĩt thõõth ꞌcĩ haduha naa ho jurrung. 
ACT.2.15	Aitiõõ eeta cieeg hõllõngaa adũũtĩ hĩcĩ ammuhuneeku niig ko. Iyyia aku thõõth ciee aa ꞌthaa tũrkũwwec ngerrenita. 
ACT.2.16	Nẽẽthĩ, ĩĩn ciee thõõth baa aduha põrõvẽtaacĩ
ACT.2.17	“ ‘Kõr ꞌcĩ decciaanĩt cĩ lootu aĩ Nyekuci,
ACT.2.17	haaꞌnyihi hatĩ naa Lori caannĩ eet vẽlẽk.
ACT.2.17	Irrioon hatĩ lohollia cugguung vẽlẽk thõõth caannĩ.
ACT.2.17	Nẽ acĩn hatĩ nyahaappanĩta cugguung hẽlẽggĩ ꞌcĩg occa hõllõngaa agayyu niiga
ACT.2.17	nẽ aꞌnyak hatĩ eeta cugguung ꞌcĩg atahaanyito honooꞌthiak ꞌcĩg mẽẽlĩg.
ACT.2.18	Waathinnioohĩĩ tĩko, haaꞌnyihi hatĩ naa Lori caannĩ dticcianniook cĩgannĩg
ACT.2.18	ꞌcĩg maacĩg hĩ ꞌcĩg ngayyig
ACT.2.18	nẽ illimatteek eet thõõth caannĩ.
ACT.2.19	Hadĩmani hatĩ hẽlẽggĩ ꞌcĩg ĩnaat eeta lokora hẽẽtahujjieen
ACT.2.19	hĩ loota nẽ aattĩg hatĩ biyyieeta hĩ ꞌgwoo hĩccĩnĩt bũrrẽt.
ACT.2.20	Adaahĩ hatĩ kõrra hĩĩ lõõcĩ muguur
ACT.2.20	nẽ ũtũhũĩ nyĩlõhĩ hĩĩ biyyi,
ACT.2.20	õõa ꞌcĩ nga hikiaaĩ bulẽẽnĩtĩ cĩ kõr cĩ Makayyiookto.
ACT.2.21	Nẽ ẽẽtĩ ꞌcĩ atab eliinit hĩ Makayyioohit,
ACT.2.21	eelliaa hatĩnĩ.’
ACT.2.22	“Ĩthĩhĩt thooꞌthiok iccig, niig eeta cĩg Ĩꞌthĩraẽlĩ. Baa ĩĩn Yeesu cĩ Naaꞌtharẽtĩ eet ꞌcĩ aku makaaꞌthĩtaa cĩ Nyekuci nẽ aaꞌnyĩk Nyekuci ĩnõõnnõ hidtican thooꞌthiok ꞌcĩg ĩnaat eeta. Nẽ agayyu ꞌthẽk niig vẽlẽk thõõth icci, hĩnĩngĩtĩ baa adtican Yeesu thooꞌthiok iccig hõrggẽẽnaa cunuung. 
ACT.2.23	Baa aga Nyekuci muhẽẽnĩt ꞌcĩ aaꞌnyuung ngagiit Yeesu. Nẽ tarĩ, au hinnia aaꞌnyiku niig ꞌthẽccanniook hõtõddõõcõ ĩnõõnnõ hurucceea. 
ACT.2.24	Nẽ baa ũrũgũtha Nyekuci ĩnõõnnõ ꞌloohatõõ, ikia iittiõõ daahĩthĩ ꞌcĩ aggam ĩnõõnnõ tarĩ tõõ. 
ACT.2.25	Aduha habuui Daavide thõõth ꞌcĩ Yeesu aĩ,
ACT.2.25	“ ‘Hacini naa Makayyioohit hõdõõkõthĩ muumaa caannĩ.
ACT.2.25	Hĩnĩngĩtĩ aaĩ nẽẽ attiaa caannĩ ĩcobbi,
ACT.2.25	nẽ aitiõõ hatĩ ꞌgii ꞌcĩ hiteelli tõõ.
ACT.2.26	Hĩ ꞌyioko ho, õõr nganĩĩt ꞌthĩnĩt gẽrrẽẽt.
ACT.2.26	Aaĩ hatĩ ẽlẽ caannĩ muhẽẽttaa ꞌcĩ abũnnaa,
ACT.2.27	hĩnĩngĩtĩ hõllõngaa hatĩ ũũnnĩkaa ꞌloohatõõ,
ACT.2.27	hode uunnihi Dticciannioohit cunni ꞌcĩ Ẽllẽẽmĩth hõtõngõl.
ACT.2.28	Baa eteretheehaa nii nganĩĩt ꞌgõõl cĩ rũgẽtõ,
ACT.2.28	nẽ aaꞌnya rũmẽẽnĩtĩ cunni hĩ nganĩĩt taliinit ꞌcĩ maka.’
ACT.2.29	“ꞌGotoonoga hĩ ngoonoga, haduhaakuung cũrũmũũm thõõth cĩ baangeet cĩnaac Daavide. Baa adaahĩ hadaĩ nẽ ꞌyioko, aattĩg biyyiẽẽna cĩgĩnnĩg ngaati hĩĩ noho. 
ACT.2.30	Nẽẽthĩ, baa ĩĩn Daavide põrõvẽtaac nẽ aga ngaatĩ aduhaakĩ Nyekuci ĩnõõnnõ ngaatĩ hatĩ aarĩkĩ loholeec umwa cĩ hattũũg cĩnnĩ, hikia haavvi dtaaba cĩnnĩ hĩĩ habu. 
ACT.2.31	Baa acinoothi Daavide thõõth ꞌcĩ nga aayyiaa ĩĩcĩ oou, nĩngĩtĩ aduhaanĩ rũgaanĩt cĩ Yeesu Krĩstõ,
ACT.2.32	“Ũrũgũtha Nyekuci Yeesu icci daahĩtha nẽ ꞌyioko, hĩĩgĩn naag vẽlẽk hẽbẽrĩ cĩg thõõth ꞌcĩ ĩĩn dĩdĩ. 
ACT.2.33	Õdõngĩ Yeesu hẽẽtahujjieen hũũk haau attiaa cobbi ĩĩcĩ Nyekuci nẽ aaꞌnyĩk Baangẽẽtĩ ĩnõõnnõ Lori ꞌcĩ Ẽllẽẽmĩth hĩ baa aduha Nyekuci. Ĩĩn Yeesu buúk eet ꞌcĩ aaꞌnyeet ngagĩĩt Lori ꞌcĩ Ẽllẽẽmĩthĩ, ĩnõõ ꞌyioko thõõth ꞌcĩ acinnu ngaatĩ õthõõthĩ nuyyiooha thooꞌthiohĩ cũũmõ cũũmõ ho. 
ACT.2.34	Baa hõllõngaa õtõd Daavide hẽẽtahujjieen nẽ hõllõngaa õthõõth ẽlẽ cĩnnĩ baa aĩ,
ACT.2.34	“Aduhaak Makayyioohiti Makayyioohit caannĩ
ACT.2.34	‘ꞌCioloongan ngaati attiaa caannĩ ĩcobbi,
ACT.2.35	ĩꞌthõng haggam mĩrõk cugunnig.’ ”
ACT.2.36	“Nẽẽthĩ, aanytĩk hagaacõ eeta cĩg Ĩꞌthĩraẽlĩ vẽlẽk ngaatĩ aaꞌnyĩkĩ Nyekuci Yeesu baa odooddiku niig hurucceea, hĩĩ Makayyioohit nẽ ĩĩ Krĩstõ.”
ACT.2.37	Ma baa athĩhĩ eeta thõõth icci ho, ommoꞌthi gẽrrẽẽt nẽ ĩĩttĩk Pẽẽtũrũ hĩ ꞌthooyyiak ũgĩ, “ꞌGotoonoga, hĩdĩmatta ꞌyioko hutuno?”
ACT.2.38	Ẽdẽcĩ Pẽẽtũrũ anneek, “Ũtũngteek niig vẽlẽk hõdẽĩ hõdẽĩ ꞌthẽccanẽẽt cugguung nẽ aggamtu baattithimo ꞌthaarĩĩ cĩg Yeesu Krĩstõ, hátĩ hũtũngtoothĩk ꞌthẽccanẽẽta cugguung. Nẽẽthĩ hatĩ aaꞌnyĩhoothĩhuung ꞌbaaniniti cĩ Lori ꞌcĩ Ẽllẽẽmĩthĩ. 
ACT.2.39	Ĩĩn thõõth ciee adukiaa ho cunuung hĩ lõhõlĩ cugguung. Nẽ ĩĩn thõõth cĩ eet vẽlẽk ꞌcĩg hatĩ ẽbẽra Makayyioohiti Nyekuci cĩnaac, ꞌgoolliohĩ vẽlẽk ĩĩcĩg aattiyyi nẽẽgĩ.”
ACT.2.40	Ma nĩngaata, uduhaak Pẽẽtũrũ ĩhõõggõ thooꞌthiok ũgĩ ꞌcĩg mẽẽlĩg gẽrrẽẽt. Nĩngĩtĩ ĩlalẽẽkĩ nẽ irrioonĩk ĩĩnnĩk, “Eellia eleeti cugguung, hĩnĩngĩtĩ ĩĩn eeta cĩg irkiꞌnyia iccig ꞌthẽccanniook.” 
ACT.2.41	Baa ĩĩn eeta ꞌcĩg elemit nyeemuut icci nẽ aggamit baattithimo aalibꞌnya iyyio nẽ ittoorriothoothĩk hĩ ꞌgõõnõgĩ cĩg kõr niccia. 
ACT.2.42	Nẽ baa alliman ꞌthooyyiaha ĩhõõggõ nẽ ũrũmtĩ hõdẽĩ, hĩ eeta cĩg halang hõdẽẽthõng. Aggatan ũbũnĩ buúk nẽ alayyio hõdẽĩ.
ACT.2.43	Baa abulan eet cĩg ꞌJeruꞌthalẽmĩ vẽlẽk thooꞌthioha ꞌcĩg ĩnaat eeta ꞌcĩg adtican ꞌthooyyiaha. 
ACT.2.44	Nẽ baa arũmĩ lemmiooha nẽ otholit ꞌgẽẽn hĩ ijjio ꞌcĩg aꞌnyak nẽẽg vẽlẽk hõdẽĩ. 
ACT.2.45	Ũũtẽnĩ nẽẽg ijjio cĩggĩĩng nẽ otholit hẽlẽggĩ vẽlẽk ꞌcĩg aꞌnyak nẽẽgĩ. 
ACT.2.46	Waathinniook vẽlẽk, õmmõtõõ nẽẽg halaangatõõ cĩ ꞌCieeth cĩ Nyekuci.
ACT.2.47	adĩhĩth Nyekuc nẽ accamattoothĩk, hĩnĩngĩtĩ bũnnai ꞌcĩ arũmẽẽnĩ eeta vẽlẽk hõdẽĩ. Baa atalĩ eeta vẽlẽk ĩhõõggõ nẽ waathĩn hõdẽẽthõng, ĩttõõr Makayyioohiti lothippit cĩnĩĩng eetinii ꞌcĩg eelliaa.
ACT.3.1	Kõr umwa, baa õõ Pẽẽtũrũ hĩ Yõaannẽ ꞌCieethaa cĩ Nyekuci ꞌthaa cĩ laiitto, baa ꞌthaa iyyio cĩ ꞌjiaatinu. 
ACT.3.2	Baa aaĩ eet umwaa ꞌcĩ ahuuli nganĩngĩtĩ arrittiaanĩ, ꞌcĩ irrionganoothĩk hattũũgaa cĩ ꞌCieeth cĩ Nyekuci, ꞌcĩ anneek eeta Hattũũg ꞌcĩ Ẽllẽẽmĩthĩ. Gõõng aarĩhoothĩk tuhuulliahiti tĩho hõdõõkõthĩ hikia hala eet ꞌcĩg aduhun ꞌCieeth cĩ Nyekuci. 
ACT.3.3	Ma baa adtuuha nẽẽ Pẽẽtũrũ hĩ Yõaannẽ õbõktĩ uduhunit ꞌCieeth cĩ Nyekuci ĩĩttõõ, ikia ala ĩhõõggõ ꞌrabbẽẽta. 
ACT.3.4	Nĩngĩtĩ acĩnĩ Pẽẽtũrũ hĩ Yõaannẽ ĩnõõnnõ. Ma ho, ĩĩ Pẽẽtũrũ, “Cĩneet da ngagĩĩta!” 
ACT.3.5	Ma nĩngaata, ĩcĩn ẽẽtĩ ꞌcĩ ahuuli ho ĩhõõggõ muhẽẽttaa ꞌcĩ aĩ, aaꞌnya hatĩ ꞌgiimwa.
ACT.3.6	Ma ho, ĩĩnnĩk Pẽẽtũrũ ĩnõõnnõ, “Ẽlẽ, aitioonna maccĩrẽẽna hode ꞌdaabĩ tõõ. Nẽẽthĩ nẽẽꞌthẽk, occa haaꞌnyii ꞌgiimwa ꞌcĩ haꞌnyahi. ꞌThaarĩĩ cĩg Yeesu Krĩstõ cĩ Naaꞌtharẽtĩ, tĩnga bĩtõ.” 
ACT.3.7	Nĩngĩtĩ aggamĩ Pẽẽtũrũ aꞌthiit cobbi cĩ tuhuulliaktõ nẽ õdõng hĩbĩl ꞌjieena. Ma ho, okomit eet ꞌthoona hĩ hẽbẽrĩ cĩg ꞌthoonu noho. 
ACT.3.8	Ma nĩngaata, ĩꞌngõth tuhuulliahiti hĩbĩl ꞌjieena, nĩngĩtĩ õvvõõĩ. Nẽ iita ookorit hĩ Pẽẽtũrũ hĩ Yõaannẽ, uduhunit halang cĩ ꞌCieeth cĩ Nyekuci, iꞌnyiahanoothi nẽ atalõõthĩ Nyekuc ꞌjieena. 
ACT.3.9	Baa adtuuha eeta vẽlẽk ĩnõõnnõ ngaatĩ õvvõõĩ nẽ ĩdĩhĩth Nyekuc. 
ACT.3.10	Ma nĩngaata, agaacõ ngaatĩ ĩĩnnĩ tuhuulliahit gõõng ala eet hattũũgaa ꞌcĩ Ẽllẽẽmĩth ĩĩcĩ halang cĩ ꞌCieeth cĩ Nyekuci, nĩngĩtĩ akulẽẽkĩ eeta ꞌjieen gẽrrẽẽt. Baa hõllõngaa aga ne ꞌcĩ aaꞌnyĩk ĩnõõnnõ haau noho ho.
ACT.3.11	Ma baa nga odoknoothĩk tuhuulliahiti Pẽẽtũrũ hĩ Yõaannẽ, iita eeta vẽlẽk ꞌcĩg baag acĩn thõõth ꞌcĩ ĩnaatti ho ivvirroothĩk ĩhõõggõ ngaatĩ haĩ ꞌThĩĩm cĩ ꞌThõlõmõõnẽ. 
ACT.3.12	Ma adtuuha Pẽẽtũrũ lothippit ko, ĩĩnnĩk, “Niig eeta cĩg Ĩꞌthĩraẽlĩ, akuleeku ꞌjieen inni? Akanneetu ngagĩĩt hẽbẽrĩ haautta hĩcĩ ĩĩn ꞌtirrian cĩnaang ꞌcĩ haaꞌnyĩka tuhuulliahit icci hõtõ ho inni? 
ACT.3.13	Nyekuc cĩ Abũrahamĩ
ACT.3.14	Aburru hinnia Eet ꞌcĩ Ẽllẽẽmĩth ꞌcĩ Abũnnaa ꞌcĩ ĩĩn hõdẽẽthõng nẽ ĩttĩngatteehu Pĩlaatõ hõõgahuung ꞌloorriahit ꞌcĩ aruk eeta. 
ACT.3.15	Uruktu eet ꞌcĩ aaꞌnyeet rũgẽt, nẽẽthĩ, baa ũrũgũtha Nyekuci ĩnõõnnõ daahĩtha. Hĩĩgĩnna ꞌyioko naag hẽbẽrĩ cĩg thõõth ꞌcĩ adtican nẽẽ ho. 
ACT.3.16	Icittu niig tuhuulliahit icci nẽ agayyu ĩnõõnnõ. Aaꞌnyĩk lemiiniti ꞌcĩ ẽlẽmmĩ nẽẽ Yeesu ĩnõõnnõ hikia hũbũna, haau hĩcĩ ꞌyioko acinnu niig vẽlẽk ko.
ACT.3.17	“ꞌGotoonoga hĩ ngoonoga, hammuhi occa erekuung ngagiit ꞌgii baa adticannu hĩ baa makayyiooha cugguung. 
ACT.3.18	Nẽẽthĩ, ĩĩn ciee ꞌgõõl ꞌcĩ aku ẽdẽẽnyanĩ Nyekuci thooꞌthiok baag aduha põrõvẽtaaꞌnya ngaatĩ aĩnnĩ, appĩĩrna hatĩ Krĩstõ. 
ACT.3.19	Ũtũngteek ꞌthẽccanẽẽt nẽ elemtu Nyekuc, hátĩ hũtũngtoothĩk ꞌthẽccanẽẽta, hátĩ haaꞌnyuung Makayyioohiti ꞌyiomman, 
ACT.3.20	nẽ hátĩ hĩꞌthõõahuung Yeesu baa ẽbẽra nẽẽ hĩĩ Krĩstõ. 
ACT.3.21	Nẽẽthĩ, adiim aalla Yeesu hẽẽtahujjieen ĩꞌthõng hikia kõrra ꞌcĩ aaꞌnyĩkĩ Nyekuci hẽlẽggĩ vẽlẽk hĩĩtõ ngeju, hĩ baa aduha põrõvẽtaaꞌnya baag ẽllẽẽmĩth baarkit. 
ACT.3.22	Hĩnĩngĩtĩ baa aĩ Mũũꞌtha,
ACT.3.23	Ẽẽtĩ ꞌcĩ hõllõngaa athĩhĩ thõõth cĩ Yeesu, aitiõõ hatĩ ẽẽtĩ tĩho hõllõngaa ĩĩn eet cĩ Nyekuci tarĩ.’
ACT.3.24	“Baa udukta Thamueele hĩ põrõvẽtaaꞌnya baag au uruta buúk, thõõth ꞌcĩ ꞌyioko acinnu niig ko. 
ACT.3.25	Nẽ iiginnu niig lõhõlĩ cĩg põrõvẽtaaꞌnyanu hĩ cĩg lõhõt baa adak Nyekuci hĩ maajihu. Baa anneek nẽẽ Abũrahaamõ, ‘Ammũda hatĩ eeta cĩg loonyinu vẽlẽk ꞌgattan lõhõlẽẽnĩĩ cugunnig.’
ACT.3.26	Ma baa ũrũgũtha Nyekuci dticciannioohit cĩnnĩ, baa nõõ ĩꞌthõõa nẽẽ ĩnõõnnõ hikia haggatanuung ngagiit hõdẽĩ hõdẽĩ ũtũngteek ꞌthẽccanẽẽta.”
ACT.4.1	Ma baa nga irrioonĩk Pẽẽtũrũ hĩ Yõaannẽ eeta, uppwaatta paadĩrꞌnya
ACT.4.2	Baa alĩĩlĩ nẽẽg gẽrrẽẽt, hĩnĩngĩtĩ alliman ꞌthooyyiaha cieeg eet nẽ udukta thõõth ꞌcĩ arũgnaanĩ Yeesu daahĩtha. 
ACT.4.3	Ma ho, aggamit nẽẽg Pẽẽtũrũ hĩ Yõaannẽ, hĩnĩngĩtĩ baa ĩĩ lõõcĩ ꞌjiaatĩn, nĩngĩtĩ õõ aarĩkĩ nẽẽg ĩhõõggõ baabuuthatõõ, ĩꞌthõng loohoth cĩnnĩ. 
ACT.4.4	Nẽẽthĩ hinnia, baa ĩthĩhĩt eeta ꞌcĩg mẽẽlĩg nyeemuut nẽ elemita, nĩngĩtĩ ĩttoorini lothippiti cĩ lemmioohu hĩĩtõ aalibꞌnya ꞌtur (5,000).
ACT.4.5	Ma loohoth cĩnnĩ, ũllũngattaa makayyiooha hĩ eet ꞌcĩg obbitig cĩg eetuk hĩ ꞌlimmanniook cĩg nyattaalak hiita hommottio ꞌJeruꞌthalẽma. 
ACT.4.6	Baa aaĩ Annathĩ paadĩrĩ cobbi
ACT.4.7	Nĩngĩtĩ aꞌnyakiaanĩ Pẽẽtũrũ hĩ Yõaannẽ hẽbẽrẽẽnnĩĩ cĩggĩĩng nẽ ijinit ĩĩttĩk, “ꞌTirrian iina ꞌcĩ adĩmannu niig thõõth icci nẽ ꞌthaar cĩg nganĩ ꞌcĩg adticaniinnu niig ko?”
ACT.4.8	Baa ammũdeek aaĩ Lorii ꞌcĩ Ẽllẽẽmĩth hĩ Pẽẽtũrũ, nĩngĩtĩ aduhaakĩ nẽẽ ĩhõõggõ annẽẽkĩ, “Niig makayyiooha hĩ eet ꞌcĩg obbitig cĩg eetuk! 
ACT.4.9	Má havvaanna naag kõr icci hiita hijitteea, hĩnĩngĩtĩ tarbalꞌthẽẽt ꞌcĩ eterꞌthoothĩk tuhuulliahit hĩ ꞌgõõl ꞌcĩ abũnnayyĩ nẽẽnĩ, 
ACT.4.10	agaac thĩ nõõ thõõth icci niig hĩ eet cĩg Ĩꞌthĩraẽlĩ hũtũrũũr. ꞌThaar cĩg Yeesu Krĩstõ cĩ Naaꞌtharẽtĩ, baa odooddiku niig hurucceea nẽ ũrũgũtha Nyekuci daahĩtha, ꞌcĩ abũnnayyĩ ẽẽtĩ ciee abĩlĩ muumaa cunuung ko. 
ACT.4.11	Aaĩ Yeesu hĩ,
ACT.4.11	“ ‘Bẽẽ baa aburru niig teheꞌnyiooha
ACT.4.11	nẽ ꞌyioko, ĩĩ bẽẽ ꞌcĩ abũnnaa hĩllõõan ꞌgoonoginni vẽlẽk.’
ACT.4.12	Yeesu dioo ꞌcĩ aꞌnyak ꞌtirrian ꞌcĩ eellianĩ eeta. ꞌThaar cĩgĩnnĩg dioo loota nĩnga ꞌcĩg occa ẽẽla eet umwa.”
ACT.4.13	Ma baa adtuuha nẽẽg ngaatĩ arĩnyanaanĩ Pẽẽtũrũ hĩ Yõaannẽ thõõth gẽrrẽẽt nẽ ĩĩtõ eet ꞌcĩg nga hillimattĩ ho, iita aꞌngalilli nẽẽg nẽ agayyiõõthĩ ngaatĩ baa gõõng arũmẽẽnĩ Pẽẽtũrũ hĩ Yõaannẽ hĩ Yeesu. 
ACT.4.14	Nẽẽthĩ, baa hõllõngaa occa ẽppẽhan nẽẽg thõõth icci ũdũt. Baa abĩlĩ tuhuulliahiti hĩ ꞌthooyyiak hõdẽĩ. 
ACT.4.15	Nĩngĩtĩ nõõ aduhaakĩ makayyiooha ĩhõõggõ hõõt battaala cĩ ꞌcieeth cĩ lokihoo.
ACT.4.16	“Hõgõõn occa eet iccig hutuno? Agaacõ eeta ꞌJeruꞌthalẽma nĩnga vẽlẽk, ngaatĩ ĩdĩmattĩ nẽẽg thooꞌthiok ꞌcĩg ĩnaat eeta nẽ occa hõllõngaa hẽppẽhan naaga. 
ACT.4.17	Nẽẽthĩ, ngaatĩ habĩllĩ thõõth icci hiittiõõ hõllõngaa ĩꞌthanothoothĩk eet ꞌrẽẽna, hirrioottĩk eet iccig hiittiõõ hõllõngaa abbũũngĩk eet ꞌthaar cĩg Yeesu tarĩ.”
ACT.4.18	Nĩngĩtĩ avvaanĩ ꞌthooyyiak hoboddia ꞌcieetõõ cĩ lokihoo tarĩ nẽ ommokteek ĩhõõggõ hiittiõõ hõllõngaa abbũũng hode alliman eet ꞌthaarĩĩ cĩg Yeesu. 
ACT.4.19	Baa ẽdẽcĩ Pẽẽtũrũ hĩ Yõaannẽ aĩ, “Ummuhit da nõõ niig hatĩ ma aũlan hĩ Nyekuc ngaatĩ occa hathiknuung naag ngagiit hĩllõõan ngaatĩ occa hathĩkna Nyekuc. 
ACT.4.20	Hĩnĩngĩtĩ hõllõngaa occa hĩjjaahinnia thõõth baa hĩthĩkta nẽ hĩcĩtta.”
ACT.4.21	Nĩngĩtĩ ẽggẽrꞌnyẽẽkĩ makayyiooha Pẽẽtũrũ hĩ Yõaannẽ nẽ aanytĩk hõõt. Baa hõllõngaa ammũda nẽẽg thõõth ꞌcĩ occa uuki ĩhõõggõ, hĩnĩngĩtĩ baa adĩhĩth eeta vẽlẽk Nyekuc thooꞌthiohĩĩ ꞌcĩg adtican nẽẽg ko. 
ACT.4.22	Nẽ baa ĩĩ maka ẽẽtĩ ꞌcĩ ahuuli ꞌcĩ aaꞌnyĩhoothĩk hũbũna thõõthaa ꞌcĩ ĩnaat eeta ho, aꞌnyak irkiꞌnyia ꞌcĩg ĩllõõan hẽẽn ꞌwec.
ACT.4.23	Ma baa õõgta Pẽẽtũrũ hĩ Yõaannẽ, iita edeccieek nẽẽg õõt uduktaak eet cĩggĩĩng thõõth vẽlẽk, baa aduhaak ĩhõõggõ makayyiooha cĩg paadĩrꞌnyaannu hĩ makayyiook cĩg eetuk. 
ACT.4.24	Ma baa athĩhĩ lemmiooha thõõth icci ho, iita uluttia nẽẽg vẽlẽk ngaatĩ hõdẽẽthõng nẽ alaacõ Nyekuc ĩĩtõ, “Nyekuc Makayyioohit, baa ẽhẽnyta nii hẽẽtkujjieen hĩ looc hĩ bũlũc hĩ hẽlẽggĩ vẽlẽk ꞌcĩg aattiyyi ĩhõõggõ. 
ACT.4.25	Baa othoothi nii Loriiaa ꞌcĩ Ẽllẽẽmĩth ũtũũgaa cĩ dticciannioohit cunni baangeet cĩnaang Daavide aini,
ACT.4.25	“ ‘Alĩĩllõõ eeta loonyinii ꞌcĩg mẽẽlĩg
ACT.4.25	nẽ aꞌnyahit muhẽẽnĩt ꞌcĩ atuhanĩ thõõth ꞌcĩ abathĩ ꞌcĩ aku ĩĩn õlõng inni?
ACT.4.26	Aak habuẽẽta cĩg lootu jore
ACT.4.26	nẽ ulutti makayyiooha
ACT.4.26	nẽ aaburrieek Makayyioohit Nyekuc hĩ Krĩstõ cĩnnĩ ꞌcĩ Eberriaa.’
ACT.4.27	Nẽ dĩdĩ, baa ommottio habuui Ẽrõõdẽ
ACT.4.28	Baa ĩdĩmanit nẽẽg thõõth baa aduha nii ꞌtirriaana hĩ ꞌgẽẽnyĩthaa cunni hikia hedeeꞌnyia. 
ACT.4.29	Makayyioohit, cĩĩn thõõth ꞌcĩ adĩmanneet ngagĩĩt eeta ꞌbuth ko. Hĩĩgĩnna naag dticcianniook cugunnig. ꞌBaaneet ngagĩĩt ꞌtirrian hĩrrĩcattaawa nyeemuut cunni. 
ACT.4.30	Teretheeheet ngagĩĩt ꞌtirrian cunni, hĩcĩ haaꞌnyĩka eet hũbũttaathõ nẽ hĩdĩmatta thooꞌthiok ꞌcĩg ĩnaat eeta, ꞌthaarĩĩ cĩg dticciannioohit cunni ꞌcĩ ẽllẽẽmĩth Yeesu.”
ACT.4.31	Ma baa alayyio lemmiooha ẽlẽk, ikia õtõmõ nĩngĩtĩ alaiini nẽẽg ko. Ma nĩngaata, ikia Lorii ꞌcĩ Ẽllẽẽmĩth hĩ ĩhõõggõ, nĩngĩtĩ arrĩcanaanĩ nẽẽg ngaatĩ irriõõnĩ nyeemuut cĩ Nyekuci ꞌtirriaana.
ACT.4.32	Baa aꞌnyak lemmiooha vẽlẽk muhẽẽnĩt hĩ ꞌthĩnneeti, ꞌgõõla hõdẽẽthõng. Baa aitiõõ ẽẽtĩ ꞌcĩ aꞌnyak ijjio cĩgĩnnĩg ẽmmẽn tõõ, nẽẽthĩ, baa õthõl nẽẽg hẽlẽggĩ vẽlẽk ꞌcĩg aꞌnyahĩ. 
ACT.4.33	ꞌTirriaanaa ꞌcĩ maka, baa irrioon ꞌthooyyiaha thõõth baa arũgnaanĩ Makayyioohiti Yeesu daahĩtha nẽ baa aggatan Nyekuci lemmiook vẽlẽk. 
ACT.4.34	Baa aitiõõ ẽẽtĩ ꞌcĩ appĩĩrna hõrggẽẽnaa cĩnĩĩng tõõ. Eeta vẽlẽk ꞌcĩg baag aꞌnyak manẽẽn hode ꞌcieethi ꞌcĩg obbitig, utuuyyiõĩ nẽ aꞌnyaktaak ꞌrabbẽẽt, 
ACT.4.35	ꞌthooyyiak heꞌngerrioothĩk eet ꞌgõõlaa ꞌcĩ pĩĩrnanĩt ꞌcĩ aꞌnyak eeta cũũmõ cũũmõ.
ACT.4.36	Baa aaĩ eet umwaa ꞌcĩ haĩ Yothebo ꞌcĩ aku Ciporo. Baa ĩĩn nẽẽ eet cĩ hattũũg cĩ ꞌLeevi.
ACT.4.37	Nĩngĩtĩ ũũtẽnĩ Yothebo mana cĩnnĩ nẽ aꞌnyahaak ꞌrabbẽẽt ꞌthooyyiak.
ACT.5.1	Baa aaĩ ẽẽtĩ umwaa ꞌcĩ haĩ Anania hĩ ngaa cĩnnĩ ꞌcĩ haĩ Thavira, ꞌcĩg baag ũũtẽnĩ ijjio ꞌcĩg abadtẽc. 
ACT.5.2	Ma hoti ho, iita elemit nẽẽg ngaatĩ itiangꞌthĩ ꞌrabbẽẽt ũgĩ nẽ aꞌnyaktoothĩk ũgĩ ꞌthooyyiak.
ACT.5.3	Ma ho, ĩĩ Pẽẽtũrũ, “Anania, alũllũmannii ꞌThĩttaanĩ
ACT.5.4	Ĩĩn cieeg ijjio cugunnig aa nga tũũõĩ. Nẽ ma urutaa ꞌcĩ ũtũũõĩ ẽlẽk, nga ĩĩn ꞌrabbẽẽta buúk cugunnig? Nẽ neegi ꞌcĩ aaꞌnyi nganiit dĩman thõõth ꞌcĩ aaĩ hoti ho? Hõllõngaa iggooli nii eeta, iggooli Nyekuc.”
ACT.5.5	Ma baa athĩhĩ Anania thõõth icci ho, ẽttẽẽd looc noho ꞌlir, nĩngĩtĩ adaaknĩ. Ma ho, aggam tẽẽlꞌthĩtĩ eet vẽlẽk ꞌcĩg baag athĩhĩ thõõth icci gẽrrẽẽt. 
ACT.5.6	Nĩngĩtĩ au ammũmmũũranĩ buul ũgẽẽgĩ ẽlẽ cĩnnĩ nẽ õõt ũmmũtĩta.
ACT.5.7	Ma urutaa cĩ ꞌthaaꞌnya iyyio, uppwaanna ngaa cĩnnĩ ꞌcĩ baa hõllõngaa aga ne hatĩ ꞌcĩ abathĩ hĩ maac cĩnnĩ. 
ACT.5.8	Nĩngĩtĩ ajini Pẽẽtũrũ ĩnõõnnõ annẽẽkĩ, “Duhaahaa da nganĩĩt, ꞌrabbẽẽt hatĩ ꞌthẽk vẽlẽk ꞌcĩg hatĩ ũũtennu niig hĩ Anania ijjio ho cieegi?”
ACT.5.8	Ẽdẽcĩ nẽẽ aĩ, “Eei, ꞌrabbẽẽt ꞌthẽk tĩko nicciaagi.”
ACT.5.9	Ma ho, ĩĩnnĩk Pẽẽtũrũ ĩnõõnnõ, “Atuhannu hatĩ niig vẽlẽk ꞌrammaattĩg hutuno ẽlẽmtõ ngaatĩ attĩmannu Lori ꞌcĩ Ẽllẽẽmĩth ko? Cĩĩn nõõ! ꞌCakaꞌthiook cĩg eet aag ada maac cunni hattũũga nẽ irrionganeeki hatĩ nganiit buúk battaala.”
ACT.5.10	Ma ꞌthaa niccia noho, ẽttẽẽd Thavira looc ꞌthõõnĩĩ cĩg Pẽẽtũrũ, nĩngĩtĩ adaaknĩ noho ꞌthẽl. Ma baa õbõda buul ho, ummuddieek Thavira õdõhõhõõthĩ ẽlẽk. Nĩngĩtĩ irrionganĩ ĩnõõnnõ nẽ adaacõ hõbõktõ hĩ maac cĩnnĩ. 
ACT.5.11	Baa aggam lothippit cĩ lemmioohu tẽẽlꞌthĩtĩ cobbi gẽrrẽẽt baa ĩthĩhĩt thõõth icci.
ACT.5.12	Baa adtican ꞌthooyyiaha thooꞌthiok ꞌcĩg ĩnaat eeta hõrggẽẽnaa cĩ eetu. Nẽ baa gõõng au õmmõtõõ lemmiooha vẽlẽk ꞌThĩĩmaa cĩ ꞌThõlõmõõnẽ. 
ACT.5.13	Nẽẽthĩ, baa hiꞌthihi eet ꞌcĩ aku hiita hũrũmtĩ hĩ ĩhõõggõ, tananga athithan eeta nẽ accamatta ĩhõõggõ gẽrrẽẽt. 
ACT.5.14	Nẽẽthĩ nẽẽꞌthẽk, baa iꞌthiattaaĩ elemit eeta ꞌcĩg mẽẽlĩg ꞌcĩg maacĩg hĩ ngaaĩ Makayyioohit Yeesu, hittoorito lothippit cĩ lemmioohu. 
ACT.5.15	Hĩnĩngĩtĩ authet icci, iita aꞌnyakta eeta moorriak hiita hatagguutho lotoonwẽẽtĩ ꞌgoolliohĩ, hátĩ huhum lorii cĩ Pẽẽtũrũ hatĩ aku ẽttẽẽd nĩngaata. 
ACT.5.16	Ma ho, uluttia lothippiꞌnya ꞌtaaũnnioohĩĩ cĩg õbõhõõ hĩ ꞌJeruꞌthalẽm, irriongatta moorriak cĩggĩĩng ꞌcĩg aꞌnyak loriẽẽt ꞌcĩg abathĩ hikia haaꞌnyĩk Pẽẽtũrũ ĩhõõggõ vẽlẽk hũbũttaathõ.
ACT.5.17	Ma baa ho, iita iinanit paadĩrĩ cobbi hĩ Thadutheei dtiic ꞌcĩ adtican ꞌthooyyiaha ho. 
ACT.5.18	Nĩngĩtĩ aggamĩ ꞌthooyyiak nẽ arrik baabuuthatõõ. 
ACT.5.19	Ma baa baal, ikia aajĩlõ
ACT.5.20	Nĩngĩtĩ annẽẽkĩ aajĩlõ ĩhõõggõ, “Õõtõ, edeccieek halaangatõõ cĩ ꞌCieeth cĩ Nyekuci nẽ õõt uduktaahu eet nyeemuut vẽlẽk cĩ rũgẽt ꞌcĩ nga ĩĩn ngeju ho.”
ACT.5.21	Ma baa ngerrenita, uduhunit nẽẽg halang cĩ ꞌCieeth cĩ Nyekuci hĩ baa adukiaak ĩhõõggõ nẽ iꞌthiattaaĩ ꞌlimman.
ACT.5.21	Ma baa õdõlan paadĩrĩ cobbi hĩ eet cĩgĩnnĩg ko, iita utuvuyyia mõtõõnĩt cobbi lokihooa cĩ makayyiook cĩg Ĩꞌthĩraẽlĩ nẽ ĩꞌthõõcõ athegereeꞌnya hoottik ꞌthooyyiak baabuutha. 
ACT.5.22	Ma baa õdõlan athegereeꞌnya ho, ammũdoothĩk hinnia ꞌthooyyiak aitiõõ tõõ. Nĩngĩtĩ õbõdõõꞌthĩ nẽ õõt uduktaak ꞌgaala ĩĩttĩg, 
ACT.5.23	“Hõlõ, aa hooyyia ngaati, hammũdoothĩka õrrõhanni hattũũgẽta hokomit kak nẽ abĩlĩ athegereeꞌnya buúk hattũũgẽtĩ. Nẽẽthĩ, ma habbuuka hattũũg nẽ huduhutta ĩttõõ ho, hammũdoothĩka hinnia hiꞌthihi eet.” 
ACT.5.24	Ma baa athĩhĩ makayyioohiti cĩ athegereeꞌnya ꞌcĩg ẽbẽk ꞌCieeth cĩ Nyekuci hĩ makayyiook cĩg paadĩrꞌnyaannu thõõth icci ho, idhirriaangtĩ hanyaman thõõth ꞌcĩ occa õthõõthĩ.
ACT.5.25	Ma hĩdĩĩkoothong, uppwaanna ẽẽtĩ umwaa hikia hĩĩ, “Hõlõ, aattĩg eeta baag aariku niig baabuuthatõõ ꞌyioko abĩlĩ halaangatõõ cĩ ꞌCieeth cĩ Nyekuci alliman eeta.” 
ACT.5.26	Nĩngĩtĩ ĩꞌngaannĩ makayyioohiti cĩ athegereeꞌnyanu hĩ athegereeꞌnya nẽ ũũk aꞌnyaha ꞌthooyyiak. Nẽẽthĩ, baa hõllõngaa õõ agurra ĩhõõggõ ꞌtirriaana, hĩnĩngĩtĩ baa iꞌngolli pee ngaatĩ hatĩ avvirriicanĩ eeta ĩhõõggõ biyyiẽẽnĩ.
ACT.5.27	Ma baa aꞌnyakta ꞌthooyyiaha, iita arrihoothĩk hĩbĩlĩt lokihooa nẽ ijin paadĩrĩ cobbi ĩhõõggõ ĩĩnnĩk, 
ACT.5.28	“Baa haduhaakuung naag ngagiit hanneekuung ma hallimannu eet ꞌthaarĩĩ cĩg Yeesu. Ĩcĩnĩt thĩ dako thõõth ꞌcĩ adticannu niig ko! Allimannu eet ꞌJeruꞌthalẽm hũtũrũũr nẽ aanyteetu ngagĩĩt heteheellia daahĩth cĩ Yeesu.”
ACT.5.29	Ma ho, edecit Pẽẽtũrũ hĩ ꞌthooyyiak ũgĩ ĩĩttĩk, “Hõllõngaa hathĩkna naag eeta. Hathĩkna naag Nyekuc. 
ACT.5.30	Baa aruku niig Yeesu ngaatĩ odooddiku hurucceea. Nẽẽthĩ, baa ũrũgũtha Nyekuci baa ala hĩbaangĩ cĩggaac baarkit ĩnõõnnõ daahĩtha. 
ACT.5.31	Õdõng Nyekuci ĩnõõnnõ nẽ aarĩk attiaa cĩnnĩ ĩcobbi, hĩĩ habu hĩ Ellioohit hẽlẽmaahĩ eet cĩg Ĩꞌthĩraẽlĩ hũtũngteek ꞌthẽccanẽẽt hatamaatĩk Nyekuci ĩhõõggõ. 
ACT.5.32	Hĩĩgĩnna naag hẽbẽrĩ cĩg thooꞌthiok iccig hĩ Lori ꞌcĩ Ẽllẽẽmĩth, baa aaꞌnyĩk Nyekuci eet ꞌcĩg athĩhĩ ĩnõõnnõ.”
ACT.5.33	Ma baa athĩhĩ paadĩrĩ cobbi hĩ Thadutheei lokihooatõõ thõõth icci ho, iita ĩlĩĩllẽẽcõ gẽrrẽẽt hatabit huruhit ꞌthooyyiak. 
ACT.5.34	Tõjõhõ eet umwa ꞌcĩ baa ĩĩn Variꞌtheenit
ACT.5.35	Nĩngĩtĩ aduhaakĩ makayyiook cĩg lokihooak annẽẽkĩ, “Niig eeta cĩg Ĩꞌthĩraẽlĩ, ummuhit da nõõ jurrung ꞌgõõl ꞌcĩ occa adĩmannu eet iccig. 
ACT.5.36	Baa hũnũũk, baa aaĩ eet umwaa ꞌcĩ haĩ Theuda noho nẽ ĩĩ, hĩĩnĩ makayyioohit, nĩngĩtĩ aduknõõthĩkĩ eeta ꞌmiiaꞌnya ꞌwec thõõth cĩnnĩ. Ma ho, ikia uruhi nẽẽ hĩꞌthaattĩ nuyyiooha cĩgĩnnĩg ho hĩĩ lõõcĩ ꞌthĩĩ. 
ACT.5.37	Ma urutaa cĩnnĩ, ikia eet umwaa tarĩ baa haĩ ꞌJuuda cĩ looc cĩ ꞌGalileea waathinnioohĩĩ baag agiilẽnĩ eeta nẽ ũlũt lothippit hĩkõõtha jore. Ma baa ho, uruhi nẽẽ buúk hĩꞌthaattĩ eeta cĩgĩnnẽẽgĩ. 
ACT.5.38	Nẽ thõõthaa cĩ eet cĩg ꞌyioko ho, hõlõ haduhaakuunga, ũtũngteek eet iccig ẽmmẽn! Aanytĩk hõõt. Ma ĩĩn dtiici cĩnĩĩng ko, ꞌcĩ aku hĩ eet ꞌcĩ holli õõ haaga, aꞌnginoothi hatĩ ẽmmẽn. 
ACT.5.39	Nẽẽthĩ, má aku hĩ Nyekuc, hõllõngaa hatĩ uullu ngaatĩ abillu eet iccig. Atinyaannu hinnia hatĩ ngaatĩ aruhoonnu hĩ Nyekuc thõng.”
ACT.5.40	Nĩngĩtĩ ẽlẽmmĩ makayyiooha cĩg lokihooak ꞌrioon cĩ ꞌGamalieelĩ. Ma nĩngaata, utuvuyyia nẽẽg ꞌthooyyiak hoboddia ꞌcieetõõ cĩ lokihoo nẽ ommogit ĩhõõggõ thõng. Ma ho, ĩttĩngatteek ĩhõõggõ hiittiõõ hõllõngaa alliman eet ꞌthaarĩĩ cĩg Yeesu, nĩngĩtĩ aaꞌnyĩkĩ hõõt.
ACT.5.41	Ma baa uduhutta ꞌthooyyiaha ꞌcieethaa cĩ lokihoo, baa atalĩ nẽẽg gẽrrẽẽt, hĩnĩngĩtĩ accamana Nyekuci ĩhõõggõ pĩĩrnattaa cĩ uukẽnĩ ꞌthaarĩĩ cĩg Yeesu. 
ACT.5.42	Nẽ waathinnioohĩ vẽlẽk, õõ allimaneek ꞌthooyyiaha eet thõõth cĩ Nyekuci halaangatõõ cĩ ꞌCieeth cĩ Nyekuci nẽ õvvõ olooyyiohĩtõõ buúk. Baa hõllõngaa abĩllĩ nẽẽg ngaatĩ allimanĩ eet nyeemuut ꞌcĩ abũnnaa
ACT.6.1	Ma baa waathinniook nicciag, iita ittoorri nuyyiooha
ACT.6.2	Ma ho, utuvuyyia ꞌthooyyiaha ꞌcĩg ĩĩn õmmõtõ hĩ ꞌramma ho nuyyiook vẽlẽk ngaatĩ hõdẽẽthõng nẽ ĩĩttĩk, “Aitiõõ hatĩ hõllõngaa aũlan hĩ ngagĩĩt ngaatĩ hũũnnĩka dtiic cĩ thõõth cĩ Nyekuci nẽ haautta tẽrẽmẽẽjĩtĩ heꞌngerria ꞌgẽẽn. 
ACT.6.3	ꞌGotoonoga hĩ ngoonoga, eberria eet tũkĩramma hõrggẽẽnaa cunuung ꞌcĩg iꞌngolli eeta nẽ agayyi ngaatĩ aꞌnyahĩ ꞌgẽẽnyĩth hĩ ngaatĩ aayyi Lorii cĩ Nyekuci hĩ ĩhõõggõ. Haaꞌnyĩk hatĩ ĩhõõggõ haggamit dtiic icci. 
ACT.6.4	Nẽ huꞌthuutti naag thõõth cĩ laiitto hĩ ꞌlimman cĩ Nyekuci.”
ACT.6.5	Baa aaꞌnyĩk thõõth ciee eet vẽlẽk haccamattoothĩk gẽrrẽẽt, nĩngĩtĩ ẽbẽraanĩ nẽẽg eet umwa ꞌcĩ haĩ Tẽẽvẽnõ. Baa aꞌnyak Tẽẽvẽnõ lemiinit ꞌcĩ maka gẽrrẽẽt nẽ baa aaĩ Lorii ꞌcĩ Ẽllẽẽmĩth hĩ ĩnõõnnõ. Ma ho, eberria nẽẽg eet ꞌcĩg haĩ Pilippo hĩ Porokorio hĩ Nikanõõrẽ hĩ Tiimon hĩ Paramenath hĩ Nikõõla, ꞌcĩ aku ꞌtaaũnaa cĩ Antiohĩ, ꞌcĩ baa hikia hẽlẽm ꞌgõõl ꞌcĩ alaiini eeta cĩg ꞌJudeei. 
ACT.6.6	Ma baa ho, aꞌnyaktaak nẽẽg eet iccig ꞌthooyyiak, hiita halayyiõõĩ ĩhõõggõ.
ACT.6.7	Ma nĩngaata, ikia ĩꞌthanothoothĩk thõõth cĩ Nyekuci looc vẽlẽk, hiita hittoorri nuyyiooha hĩĩtõ mẽẽlĩg ꞌJeruꞌthalẽma nĩngĩtĩ au ẽlẽmmĩ paadĩrꞌnya ꞌcĩg mẽẽlĩg Makayyioohit Yeesu.
ACT.6.8	Baa aaꞌnyĩk Nyekuci Tẽẽvẽnõ bũnnai hĩ ꞌtirrian ꞌcĩ adĩmanĩ hẽlẽggĩ ꞌcĩg ĩnaat eeta. 
ACT.6.9	Nẽ baa aattĩg eeta cĩg ꞌJudeei ũgẽẽgĩ cĩg ꞌCieeth cĩ Laiitto
ACT.6.10	Nẽẽthĩ, baa hõllõngaa ũũlũ nẽẽg Tẽẽvẽnõ ꞌcĩ baa õthõõth ꞌtirriaana hĩ ꞌgẽẽnyĩthaa ꞌcĩ aaꞌnyĩk Lorii ꞌcĩ Ẽllẽẽmĩth ĩnõõnnõ.
ACT.6.11	Ma ho, ũlũllũũmanit nẽẽg eet ũgĩ hiita hĩĩtõ, “Baa hathĩkna Tẽẽvẽnõ aduha thõõth ꞌcĩ abathĩ ꞌcĩ õdõõmĩ Mũũꞌtha hĩ Nyekuc.”
ACT.6.12	Nĩngĩtĩ au aahĩ luulu eetini vẽlẽk hĩ makayyiook cĩg eetuk hĩ ꞌlimmanniook cĩg nyattal cĩ Mũũꞌtha, haggamit Tẽẽvẽnõ. Ma nĩngaata, iita utugurit ĩnõõnnõ ootti hĩ ꞌgaala cĩg lokihooak. 
ACT.6.13	Ma ho, aꞌnyakta eet ũgĩ ꞌcĩg baag ẽlẽmĩ ngaatĩ õõlõngĩ haddangtaak Tẽẽvẽnõ hiita hĩĩtõ, “Gõõng aduha ẽẽtĩ ciee hõdõõkõthĩ thooꞌthiok ꞌcĩg abathĩ ꞌcĩg õdõõmĩ ꞌCieeth cĩ Nyekuci ꞌcĩ aꞌngirannii ho hĩ nyattal cĩ Mũũꞌtha. 
ACT.6.14	Baa hathĩkna naag ĩnõõnnõ ngaatĩ aĩnnĩ aku hatĩ Yeesu cĩ Naaꞌtharẽtĩ hikia hirriban nĩngĩtĩ nẽ ũtũhũ nyattalliook baag aaꞌnyeet ngagĩĩt Mũũꞌtha.”
ACT.6.15	Nĩngĩtĩ akannĩ lothippiti ꞌcĩ baa aaĩ lokihooa Tẽẽvẽnõ hẽbẽrĩ nẽ udtuukta ngaatĩ aayyi muum cĩnnĩ hĩcĩ aajĩlõ.
ACT.7.1	Baa ajin paadĩrĩ cobbi Tẽẽvẽnõ anneek, “Ĩĩn thooꞌthioha ꞌcĩg abilli eeta cieeg nganiit ko dĩdĩ?”
ACT.7.2	Ma ho, ẽdẽc Tẽẽvẽnõ ĩĩnnĩk, “ꞌGotoonoga hĩ nyakangaaꞌnya, ĩthĩktaangu! Baa uppwaannak Nyekuci cĩnaac cĩ bulẽẽttõ baangeet cĩnaac Abũrahaamõ, baa nga aaĩ nẽẽ looccaa cĩ Methopotamia baa nga huluug hũũk ꞌtaaũnaa cĩ Haraanĩ. 
ACT.7.3	Baa anneek Nyekuci ĩnõõnnõ, ‘Tũngeek looc cunni hĩ eet cugunnig vẽlẽk nẽ uuhu looccaa ꞌcĩ hatĩ hõkõ heterꞌtheekii naana.’
ACT.7.4	“Nĩngĩtĩ ũũnnĩkĩ Abũrahamĩ looc cĩ eet ꞌcĩg Kaldea nẽ ũũk õlõman Haraana. Ma urutaa cĩ daahĩth cĩ maacõnĩ, ikia ĩꞌthõõa Nyekuci ĩnõõnnõ hikia haau looccaa ꞌcĩ ꞌyioko aattiyyu niig ko. 
ACT.7.5	Baa hõllõngaa aaꞌnyĩk Nyekuci ĩnõõnnõ nĩngĩmwa ngaati, tananga nẽẽ nĩngĩtĩ ẽllẽẽnnõ hĩ ꞌthooc haaga. Nẽẽthĩ, baa aduhaak Nyekuci Abũrahaamõ hĩ lõhõlĩ cĩg lõhõlĩ cĩgĩnnĩg ꞌcĩg hatĩ au aattiyyi looc icci urutaa cĩnnĩ, tananga baa nga haꞌnyak nẽẽ lõhõlĩ. 
ACT.7.6	Baa nẽ tarĩ uduhaak Nyekuci Abũrahaamõ ĩĩnnĩk, ‘Au hatĩ õlõman lohollia cugunnig looccaa ꞌcĩ ꞌrĩĩng pir. Adĩman hatĩ eeta cĩg looc tĩho ĩhõõggõ ꞌbuth nẽ aarito hĩĩtõ appahacaaꞌnya irkiꞌnyia ꞌmiiaꞌnya ꞌwec (400). 
ACT.7.7	Nẽẽthĩ, hõkõ hatĩ huuki naa eet cĩg looc ꞌcĩ aaꞌnyĩk ĩhõõggõ hĩĩtõ appahacaaꞌnya ho. Ma urutaa cĩnnĩ, aluuga hatĩ nẽẽg looccaa ꞌcĩ ꞌrĩĩng hata hiita halayyia nganĩĩt ngaati.’
ACT.7.8	Nĩngĩtĩ aaꞌnyĩkĩ Nyekuci Abũrahaamõ lõhõt ꞌcĩ ẽttẽẽdĩ ẽlẽ cĩ eet ꞌcĩ maacĩ.
ACT.7.9	“Baa alĩĩllĩk hĩbaangĩ cieeg ꞌgõtõnĩ cĩnĩĩng Yothebo,
ACT.7.10	nẽ ẽẽla ĩnõõnnõ pĩĩrnattaa cĩnnĩ vẽlẽk. Ma ho, aaꞌnyĩk Nyekuci Yothebo ꞌgẽẽnyĩth nẽ aaꞌnyĩk haccamana habuui cĩ Ijjibi
ACT.7.11	“Ma ho, ikia ĩꞌthaan nyarõnĩ Ijjib hĩ Kanaan hĩccĩnĩt pĩĩrnanĩt, hiittiõõ hĩbaangĩ cĩggaac hõllõngaa ammũda ꞌgẽẽn ũdũt. 
ACT.7.12	Ma baa ma athĩhĩ Yakobo ngaatĩ aattiyyi haala Ijjiba ho, ĩꞌthõ hĩbaangĩ cĩggaac hõõt hutuuyyia haal nẽ baa ĩĩn kõr ꞌcĩ oou ꞌcĩ õõyyĩ nẽẽg ko niccia. 
ACT.7.13	Ma weet ꞌcĩ ĩĩn ꞌramma ꞌcĩ õõyyĩ nẽẽg Ijjiba, uppulanaak Yothebo ꞌgõtõõnõgĩ ẽlẽ cĩnnĩ, nĩngĩtĩ aku agaĩ habuui halang cĩ Yothebo. 
ACT.7.14	Nẽ ikia ĩꞌthooĩk Yothebo maaꞌnyĩ Yakobo hĩ halang cĩnnĩ nyeemuut hiita. Baa ĩĩn eeta cĩg halang cĩnnĩ ho vẽlẽk hẽẽn tũkĩramma hĩ ꞌtur. 
ACT.7.15	Nĩngĩtĩ õkõõĩ Yakobo Ijjiba ĩĩ baa õkõ adaaknĩ nẽẽ nga baa õõ adaaknĩ hĩbaangĩ cĩggaac. 
ACT.7.16	Baa ocooddiaa eleeti cĩggĩĩng hiita hadayyi ꞌThẽkẽma waanyaa baa ũũta Abũrahamĩ hĩ lõhõlẽẽtĩg Hamõrĩ ꞌrabbẽẽtĩ.
ACT.7.17	“Ma baa õbõhĩ kõrra ꞌcĩ ẽdẽẽnyanĩ Nyekuci thooꞌthiok baag aduhaak nẽẽ Abũrahaamõ, iita ittoorri eeta cĩggaac Ijjiba hĩĩtõ mẽẽlĩg gẽrrẽẽt. 
ACT.7.18	Ma ho, ikia aggam habuui umwaa Ijjib. Baa aitiõõ habuui tĩho hõllõngaa aga Yothebo. 
ACT.7.19	Baa adĩman habuui ciee hĩbaangĩ cĩggaac ꞌbuth, ẽhẽc ĩhõõggõ nẽ ĩttĩnganeek hĩbaangĩ cĩggaac, hudhukteek ĩdõlẽẽt ꞌcĩg nga arrittiaa thõng tuu, hátĩ hadaahito.
ACT.7.20	“Baa arrittiaa Mũũꞌtha kõr niccia, nẽ baa ĩĩn nẽẽ loholeec ꞌcĩ anyũttĩĩ, nĩngĩtĩ aguꞌthi maaꞌnyia hĩ aattĩnnĩ ĩnõõnnõ ꞌcieetõõ cĩnĩĩng nyĩlõhĩ iyyio. 
ACT.7.21	Ma baa aarĩhoothĩk Mũũꞌtha battaala, ikia ũũhĩ tĩnaatĩ habuuo hũũk hitiroha hĩĩ ngeerĩnĩ. 
ACT.7.22	Baa aaꞌnyĩhoothĩk Mũũꞌtha ꞌlimmanĩ ꞌcĩ abũnnaa gẽrrẽẽt Ijjiba. Baa ĩĩn nẽẽ eet ꞌcĩ attiran dtiica hĩ thõõtha.
ACT.7.23	“Ma baa aꞌnyak Mũũꞌtha irkiꞌnyia hẽẽn ꞌwec, ikia eheronoothĩk ꞌgõõnõgĩ ꞌcĩg ĩĩn Ĩꞌthĩraẽl. 
ACT.7.24	Ma kõr umwa, adtuuha hinnia eet cĩ Ijjibi ngaatĩ adĩmanĩ eet cĩ Ĩꞌthĩraẽlĩ ꞌbuth. Nĩngĩtĩ ẽẽlanĩ nẽẽ ꞌgõõnĩ nẽ uruk Ijjibeenit hadaak. 
ACT.7.25	Baa hinnia ammuk Mũũꞌtha aĩ agaacõ oho eeta cĩgĩnnĩg vẽlẽk ngaatĩ ĩꞌthõõĩ Nyekuci ĩnõõnnõ hũũk hẽẽla eet cĩg Ĩꞌthĩraẽlĩ, ĩko hinnia nga hagaacõ buúk. 
ACT.7.26	Ma kõr ꞌcĩ ꞌrĩĩng, ikia udtuuha Mũũꞌtha eet cĩg Ĩꞌthĩraẽlĩ ꞌramma ꞌcĩg aruhõõ ẽmmẽn. Nĩngĩtĩ attĩmanĩ ngaatĩ aganĩthĩ ĩhõõggõ annẽẽkĩ, ‘Lõggõõ, iiginnu niig vẽlẽk eet cĩg Ĩꞌthĩraẽlĩ. Aruhoonnu occa gõõng ẽmmẽn inni?’
ACT.7.27	“Ĩꞌngõtha hinnia ẽẽtĩ ꞌcĩ hatĩ iꞌthianaanĩ jore ĩĩcĩ oou, hikia heggerenyeek Mũũꞌtha hĩĩnnĩk, ‘Nganĩ ꞌcĩ aaꞌnyi nganiit makaaꞌthĩt ꞌcĩ etteedĩkeet ngagĩĩt thõõth ko? 
ACT.7.28	Adiimi nii aruka nganĩĩt hĩ baa aruhi Ijjibeenit baalõ?’
ACT.7.29	Nganĩngĩtĩ athĩknĩ Mũũꞌtha thõõth icci ho, ikia ukul ũũk ĩĩcĩ Midianĩ, ngaatĩ baa õkõ ĩĩnnĩ eet cĩ looc cĩrrĩĩng nẽ ũũk ũꞌthũwanõõ haꞌnyak buul ꞌramma.
ACT.7.30	“Ma baa allacattĩ irkiꞌnyia hẽẽn ꞌwec, uppwaannak aajĩlõ Mũũꞌtha ꞌgwoyyiaa ꞌcĩ aaĩ hĩcĩ atũũth tumuth horrwatõõ ꞌcĩ õdõhõhĩĩ kak, ngaatĩ õbõhõõ hĩ Muur cĩ ꞌThĩnaĩ. 
ACT.7.31	Baa abulan Mũũꞌtha ꞌgii ꞌcĩ acĩn ko gẽrrẽẽt. Ma baa eejehoothĩk aĩ hũũk hĩcĩn ojoonu ho, athĩhĩ hinnia molook cĩ Makayyiookto ngaatĩ aĩnnĩ, 
ACT.7.32	‘Nganĩĩt Nyekuc cĩ hĩbaangĩ cugunnig, Nyekuc cĩ Abũrahamĩ hĩ cĩ Iꞌthaako hĩ cĩ Yakobo.’
ACT.7.33	Ma ho, ĩĩnnĩk Makayyioohiti ĩnõõnnõ, ‘Pũrũca caawa cugunnig. Ĩĩn nĩngĩtĩ abĩllĩ nii ho, nĩngĩtĩ aꞌngirannii. 
ACT.7.34	Hĩcĩna naa pĩĩrnanĩt ꞌcĩ accananiini eeta cĩgannĩg Ijjiba. Hĩthĩha ulwa cĩnĩĩng nẽ ꞌyioko hikia loota hikia hõõga ĩhõõggõ. Nẽẽthĩ ꞌyioko, ijjia hĩꞌthooii bodooth Ijjiba.’
ACT.7.35	“Baa ĩĩn ciee Mũũꞌtha baa ꞌthẽk abũrĩ eeta ngaatĩ annẽẽkĩ, ‘Nganĩ ꞌcĩ aaꞌnyi nganiit makaaꞌthĩt ꞌcĩ etteedĩkeet ngagĩĩt thõõth ko?’ Baa ĩꞌthõõa Nyekuci Mũũꞌtha hikia hĩĩ makayyioohit ꞌcĩ õõga ĩhõõggõ aajĩlõõaa baa uppwaannak ĩnõõnnõ tumuthaa baa atũũthĩ. 
ACT.7.36	Nĩngĩtĩ õõganĩ nẽẽ ĩhõõggõ Ijjiba ngaatĩ adticanĩ hẽlẽggĩ ꞌcĩg ĩnaat eeta Ijjiba hĩ Bũlũcaa ꞌcĩ Marihi, hĩ irkiꞌnyiaannĩĩ ꞌcĩg baag ĩĩn hẽẽn ꞌwec horrwaa ꞌcĩ õdõhõhĩĩ kak.
ACT.7.37	“Mũũꞌtha ꞌcĩ aduhaak eet cĩg Ĩꞌthĩraẽlĩ anneek, ‘Ĩꞌthõõakuung hatĩ Nyekuci ngagiit põrõvẽtaac ꞌcĩ haduhoonna hĩ nganĩĩt eetinii cugguung.’
ACT.7.38	Nĩngĩtĩ aꞌnyahaanĩ Mũũꞌtha eet cĩggaac ngaatĩ hõdẽẽthõng horrwatõõ ꞌcĩ õdõhõhĩĩ kak nẽ õthõõthak aajĩlõ ĩnõõnnõ Muuraa cĩ ꞌThĩnaĩ. Ma nĩngaata, iita aanytĩhoothĩk Mũũꞌtha thooꞌthioha cĩg rũgẽtaak, hũtũngeekeet ngagĩĩta.
ACT.7.39	“Nẽẽthĩ hinnia, baa abũrĩ hĩbaangĩ cĩggaac ngaatĩ athĩknĩ Mũũꞌtha. Ma ho, ũtũbũrĩt ĩnõõnnõ nẽ idiimito oboddioothĩ Ijjiba. 
ACT.7.40	Ma nĩngaata, uduktaak nẽẽg Arõõnẽ ĩĩttĩk, ‘Dĩmanaaheet hẽlẽggĩ ꞌcĩg aar eeta hĩĩtõ nyekuꞌnya hetereꞌthieeheet ngagĩĩt ꞌgõõl ꞌcĩ hooyyia. Baa aꞌnyahaanneet Mũũꞌtha Ijjiba, nẽẽthĩ ꞌyioko, erekeet ꞌgii ꞌcĩ adak ĩnõõnnõ hiꞌnginõõthĩ ho!’
ACT.7.41	Nĩngĩtĩ ẽhẽnytaanĩ nyekuc ꞌcĩ aaĩ hĩ mõõlĩtĩ. Ma ho, ĩbboorĩk ꞌgaarriẽẽn nyekuc tĩho nẽ accamattoothĩk tẽẽlꞌthĩta, hĩnĩngĩtĩ dtiic cĩ athĩn cĩggĩĩng. 
ACT.7.42	Nẽẽthĩ, baa ũtũbũr Nyekuci ĩhõõggõ nẽ aaꞌnyĩk halaacõ mũnyũny cĩg hẽẽtkujjieen hĩ baa aduha ꞌbuuhi cĩ põrõvẽtaaꞌnyanu aĩ,
ACT.7.42	“ ‘Niig eeta cĩg Ĩꞌthĩraẽlĩ, baa hõllõngaa ĩbboorĩkaangu nganĩĩt ꞌgaarriẽẽn nẽ hõllõngaa aaꞌnyaangu ꞌbaaninit
ACT.7.42	irkiꞌnyiaannĩĩ baag ĩĩn hẽẽn ꞌwec aattiyyu horrwaa ꞌcĩ õdõhõhĩĩ kak.
ACT.7.43	Baa hinnia irriongannu niig Molek nyekuc ꞌcĩ hõllõngaa ĩĩn dĩdĩ,
ACT.7.43	hĩ ꞌRẽvan mũꞌnyaac ꞌcĩ ĩĩn nyekuc cunuung.
ACT.7.43	Baa ẽhẽnytaannu niig hẽlẽggĩ nicciag hĩĩtõ nyekuꞌnya nẽ alayyu ĩhõõggõ.
ACT.7.43	Nẽẽthĩ ꞌyioko, hĩꞌthooikuung hatĩ naa õõt looccaa ꞌcĩ cĩrrĩĩng ĩĩcĩ ꞌrẽẽnĩ hĩ Babiloonnia.
ACT.7.44	“Baa aꞌthũũnnĩ hĩbaangĩ cĩggaac ꞌCieeth cĩ Nyekuci horrwaa ꞌcĩ õdõhõhĩĩ kak.
ACT.7.45	Ma urutaa cĩ irkiꞌnyia ũgĩ, baa õkõõĩ ꞌJooꞌthua
ACT.7.46	Baa accamana Daavide Nyekuc gẽrrẽẽt nĩngĩtĩ ajini ĩnõõnnõ, hatĩ má occa ẽlẽmaakĩ hẽtẽhẽny ꞌCieeth cĩ Nyekuci halayyiõõĩ eeta cĩg Ĩꞌthĩraẽlĩ. 
ACT.7.47	Nẽẽthĩ hinnia, baa ꞌThõlõmõõnẽ ꞌcĩ aku ehenyteek Nyekuc ꞌCieeth.
ACT.7.48	“ꞌGõõlaa umwaanĩ, aitiõõ Nyekuci ꞌcĩ ĩllõõan vẽlẽk, hõllõngaa õlõman ꞌcieethinii ꞌcĩg ẽhẽnyĩt eeta. Hĩ baa aduha põrõvẽtaacĩ aĩ,
ACT.7.49	“ ‘Baa aduha Makayyioohit aĩ,
ACT.7.49	ĩĩn hẽẽtkujjieen dtaaba caannĩ nẽ ĩĩ lõõcĩ nĩngĩtĩ hataadĩkĩĩ ꞌthoo cĩgannĩg.
ACT.7.49	ꞌCieeth hinnia ꞌcĩ aaĩ hutuno, ꞌcĩ occa ehenyteekaangu niig nganĩĩt ko?
ACT.7.49	Ningina hinnia hatĩ ꞌcĩ hiyyiomanĩĩ naa?
ACT.7.50	Baa hẽtẽhẽnyaa naa hẽlẽggĩ vẽlẽk.’
ACT.7.51	“Niig eeta ꞌcĩg adĩĩtennuung ooti pĩd ko! Aburru niig hõdõõkõthĩ Lori ꞌcĩ Ẽllẽẽmĩth, haau hĩ baa abũrĩ maajihu cugguung. 
ACT.7.52	Aaĩ nooyyia baa põrõvẽtaacĩ umwaa ꞌcĩ nga huruhit hĩbaangĩ cugguung? Ucuddia nõõ nẽẽg põrõvẽtaaꞌnya baag aduha thõõth ꞌcĩ akuuni Ẽẽtĩ cĩ Abũnnaa. Nẽ ꞌyioko õhõppõõcattu niig ĩnõõnnõ nĩngĩtĩ aruku. 
ACT.7.53	Baa ngagiit ꞌcĩg aaꞌnyĩhoothĩkuung nyattalĩ cĩ Nyekuci baa aꞌnyaha aajĩlẽẽta, nẽẽthĩ hinnia, hõllõngaa anuyyu ũdũt.”
ACT.7.54	Ma baa athĩhĩ makayyiooha cĩg lokihooak thõõth cĩ Tẽẽvẽnõ ho, iita ĩlĩĩllẽẽcõ gẽrrẽẽt. 
ACT.7.55	Nẽẽthĩ hinnia, baa aaĩ Lorii ꞌcĩ Ẽllẽẽmĩth hĩ Tẽẽvẽnõ, nĩngĩtĩ acĩnõõꞌthĩ hẽẽtkujjieen hudtuuha bulẽẽnĩt cĩ Nyekuci nẽ ĩcĩnõõthĩ Yeesu ngaatĩ abĩllĩ attiaa cobbi ĩĩcĩ Nyekuci. 
ACT.7.56	Nĩngĩtĩ aĩnnĩ Tẽẽvẽnõ, “Ĩcĩnĩt nõõ, hadtuuha abbuuhi hẽẽtkujjieen nẽ abĩlĩ Ngeertĩ Eeto
ACT.7.57	Ma athĩhĩ makayyiooha cĩg lokihooak thõõth icci ho, iita awacahit gẽrrẽẽt hĩdĩĩtĩ lõõcĩ pĩd. Ma ho, ulubtoothĩk nẽẽg vẽlẽk Tẽẽvẽnõ, 
ACT.7.58	nĩngĩtĩ agurrẽẽkĩ ĩnõõnnõ ꞌtaaũna battaala nẽ iꞌthiattaaĩ ohoddia ĩnõõnnõ thõng. Baa aarĩk hinnia eeta ꞌcĩg addangaak ĩnõõnnõ ho ceremwa cĩggĩĩng haggam nyahaappanĩ umwaa ꞌcĩ haĩ ꞌthaar ꞌThaaulo.
ACT.7.59	Ma baa nga õhõda nẽẽg Tẽẽvẽnõ, alayyi hinnia Tẽẽvẽnõ aĩ, “Makayyioohit Yeesu, bĩtĩ lori caannĩ.” 
ACT.7.60	Nĩngĩtĩ akannĩ huruꞌnyia nẽ urruuo ĩĩ, “Makayyioohit, ma haaꞌnyihi ĩhõõggõ heteheelito ꞌthẽccan icci.” Baa aduha nẽẽ thõõth icci noho, nĩngĩtĩ adaaknĩ.
ACT.8.1	Baa abĩlĩ ꞌThaaulo nĩngaata hĩcĩn hoddiaanĩt ꞌcĩ adaaknĩ Tẽẽvẽnõ ho. Ma kõr niccia, itigirriaak pĩĩrnanĩtĩ ꞌcĩ maka gẽrrẽẽt lothippit cĩ lemmioohu ꞌJeruꞌthalẽma. Nĩngĩtĩ ĩꞌthanõthõõthĩkĩ nuyyiooha vẽlẽk looccaa cĩ ꞌJudeea hĩ looccaa cĩ Thamaria, hidionganit ꞌthooyyiaha diooni. 
ACT.8.2	Ma ho, iita adaacõ nuyyiooha cĩg Makayyiooktak Tẽẽvẽnõ nẽ utullẽẽcõ ĩnõõnnõ gẽrrẽẽt. 
ACT.8.3	Nĩngĩtĩ iꞌthianaanĩ ꞌThaaulo ĩꞌthaanĩ lothippit cĩ lemmioohu. Õyõyyõr ꞌcieethini vẽlẽk, agurra eet ꞌcĩg maacĩg hĩ ngaaĩ nẽ aarĩk ĩhõõggõ baabuuthatõõ.
ACT.8.4	Õõt illimanit nuyyiooha cĩg Makayyioohit Yeesu, ꞌcĩg baag ĩꞌthaattĩ tahatak, nyeemuut ꞌcĩ abũnnaa ꞌgoolliohĩĩ ꞌcĩg baag õõĩ nẽẽgĩ. 
ACT.8.5	Baa õkõ Pilippo ꞌtaaũnaa cobbi ĩĩcĩ Thamaria nẽ illimaneek eet thõõth cĩ Krĩstõ ĩĩca. 
ACT.8.6	Ma baa athĩhĩ lothippiti thõõth cĩ Pilippo nẽ ĩcĩnĩt thooꞌthiok ꞌcĩg ĩnaat eeta ꞌcĩg adtican nẽẽ ho, iita ĩthĩhĩt ꞌlimman cĩnnĩ ho. 
ACT.8.7	Nĩngĩtĩ au abũnnayyĩ eeta ꞌcĩg mẽẽlĩg ꞌcĩg aꞌnyak loriẽẽt ꞌcĩg abathĩ, hĩ eet ꞌcĩg ahuuli vẽlẽk. Baa adukna loriẽẽta ꞌcĩg abathĩ ho eleetinii cĩg eetuk, ẽggẽrꞌnya ꞌjieena. 
ACT.8.8	Ma nĩngaata, iita atalit eeta ꞌtaaũnaa tĩho gẽrrẽẽt ũdũt, hĩnĩngĩtĩ thooꞌthiok iccig.
ACT.8.9	Ma waathinnioohĩĩ ũgẽẽgĩ, baa aaĩ eet umwaa ꞌcĩ ĩĩn ngarĩ ꞌcĩ haĩ ꞌThimõõnẽ, ꞌcĩ baa abulan eet vẽlẽk ngarĩꞌthẽẽtaa cĩnnĩ ꞌtaaũnaa cobbi ĩĩcĩ Thamaria. Baa irrian ꞌThimõõnẽ aĩ hĩĩnĩ eet umwa cobbi gẽrrẽẽt. 
ACT.8.10	Nĩngĩtĩ au athĩknĩ balliooha hĩ hullaha vẽlẽk thõõth cĩnnĩ nẽ ĩĩtõ, “Ĩĩn ẽẽtĩ ciee ꞌtirrian cĩ Nyekuci ꞌcĩ haĩ ꞌTirrian ꞌcĩ Maka.” 
ACT.8.11	Baa athĩhĩ eeta ꞌThimõõnẽ, hĩnĩngĩtĩ ũnũũhĩk nẽẽ ngarĩꞌthẽẽt cĩnnĩ ho, ngaatĩ adticanĩ thooꞌthiok ꞌcĩg ĩnaat eeta. 
ACT.8.12	Ma nĩngaata, iita elemit eeta Pilippo, hĩnĩngĩtĩ alliman nẽẽ nyeemuut ꞌcĩ abũnnaa cĩ habuccieet cĩ Nyekuci, hĩ ꞌthaar cĩg Yeesu Krĩstõ. Ma ho, iita aggamit nẽẽg vẽlẽk baattithimo eetinii ꞌcĩg maacĩg ngaaĩnĩ noho. 
ACT.8.13	Nẽ baa ikia ẽlẽmõ ꞌThimõõnẽ buúk, nĩngĩtĩ aggamĩ baattithimo. Ma nĩngaata, ũnũ nẽẽ Pilippo ꞌgõõlaa ꞌcĩ õkõõĩ, hĩnĩngĩtĩ thooꞌthiok ꞌcĩg ĩnaat eeta ꞌcĩg acĩn nẽẽnĩ.
ACT.8.14	Ma baa ĩthĩhĩt ꞌthooyyiaha ꞌJeruꞌthalẽma ngaatĩ ẽlẽmmĩ eeta cĩg Thamaria thõõth cĩ Nyekuci ho, iita iꞌthooyyik nẽẽg ĩhõõggõ Pẽẽtũrũ hĩ Yõaannẽ. 
ACT.8.15	Ma baa õdõlan ꞌthooyyiaha ꞌcĩg ĩĩn ꞌramma ho, iita alayyiõõĩ nẽẽg lemmiook, hátĩ haaꞌnyĩhoothĩk Lorii ꞌcĩ Ẽllẽẽmĩth ĩhõõggõ. 
ACT.8.16	Hĩnĩngĩtĩ baa nga hikia Lorii ꞌcĩ Ẽllẽẽmĩth ĩĩcĩ oou hĩ eet cĩg Thamaria, tananga baa aggamit ũgẽẽgĩ baattithimo ꞌthaarĩĩ cĩg Makayyioohit Yeesu. 
ACT.8.17	Ma ho, ataaddik Pẽẽtũrũ hĩ Yõaannẽ athĩn ootinii cĩg lemmioohu, nĩngĩtĩ alluucciakĩ Lorii ꞌcĩ Ẽllẽẽmĩth ĩhõõggõ.
ACT.8.18	Ma baa acĩn ꞌThimõõnẽ ngaatĩ akuuni Lorii ꞌcĩ Ẽllẽẽmĩth ꞌgõõlẽẽ ꞌcĩ ataadĩkĩ ꞌthooyyiaha athĩn ootinii cĩg lemmioohu ho, ikia aaꞌnyĩk nẽẽ ĩhõõggõ ꞌrabbẽẽt, 
ACT.8.19	nẽ ĩĩ, “Aanytaangu da nganĩĩt buúk ꞌtirrian icci, hátĩ haaꞌnyĩhoothĩk Lorii ꞌcĩ Ẽllẽẽmĩth eet ꞌcĩ hataadihi naa athĩn cĩgannĩg.”
ACT.8.20	Ẽdẽcĩ Pẽẽtũrũ anneek, “Uduktoothĩk hĩ ꞌrabbẽẽt cugunnig ko vẽlẽk, hĩnĩngĩtĩ ammuhi aini, occa ũũta ꞌbaaninit cĩ Nyekuci ꞌrabbẽẽtĩ. 
ACT.8.21	Occa hõllõngaa hõthõl naag hĩ nganiit dtiic icci, hĩnĩngĩtĩ hõllõngaa aũlan ꞌthĩnĩt cunni muumaa cĩ Nyekuci. 
ACT.8.22	Dẽẽthĩ muhẽẽttaa cunni ĩĩcĩ abathĩ ho nẽ alau Makayyioohit, horoong hatĩ ammaannikii nẽẽ, hĩnĩngĩtĩ muhẽẽnĩt ꞌcĩ abathĩ ꞌthĩnĩtaa cunni ho. 
ACT.8.23	Hĩnĩngĩtĩ hacini iinani dtiic icci nẽ ecebbi ꞌthẽccanĩ nganiita.”
ACT.8.24	Nĩngĩtĩ aĩnnĩ ꞌThimõõnẽ, “Ẽlẽ, laooyya baaĩ nuun hĩ Makayyioohit, hátĩ hiittiõõ thõõth ꞌcĩ aduha nii ho hõllõngaa adaka nganĩĩt ꞌgiimwa.”
ACT.8.25	Ma urutaa ꞌcĩ illimattẽẽhĩ Pẽẽtũrũ hĩ Yõaannẽ eet nyeemuut ꞌcĩ abũnnaa cĩ Makayyioohit Yeesu ꞌtaaũna ĩĩca ẽlẽk, baa nẽẽ illimanit eet olooyyiohĩĩ ꞌcĩg mẽẽlĩg ĩĩcĩg Thamaria vẽlẽk nẽ oboddioothĩ ꞌJeruꞌthalẽma.
ACT.8.26	Baa anneek aajĩlõ cĩ Makayyiookto Pilippo, “Dẽẽc ꞌgõõl ꞌcĩ õkõ ĩĩcĩ hujjieen, ꞌgõõl cĩ horu ꞌcĩ õdõhõhĩĩ ho ꞌcĩ õtõd õkõ ꞌJeruꞌthalẽma ĩꞌthõng ꞌGaaꞌtha.” 
ACT.8.27	Nĩngĩtĩ ĩꞌngaannĩ Pilippo õkõõĩ, ma ꞌgõõla, ommottio hĩ ꞌgaalac cĩ Iꞌthiooppia ꞌcĩ baa aarriaa.
ACT.8.28	nẽ ꞌyioko õbõda ũũk ĩĩcĩ õlõ cĩnnĩ. Baa iccioloongan nẽẽ ꞌgadiggadiaa cĩnnĩ ĩcĩ agurut nyangõõllẽẽꞌnya nẽ itigiil ꞌbuuk cĩ põrõvẽtaac Iꞌthaia. 
ACT.8.29	Ma ho, uduhaak Lorii ꞌcĩ Ẽllẽẽmĩth Pilippo ĩĩnnĩk, “Bĩĩt õõt õbõktõ hĩ ꞌgadiggadi iccia.”
ACT.8.30	Ma nĩngaata, ukuloothĩk Pilippo ꞌgadiggadi nẽ ĩthĩk eet nicci ngaatĩ agiili ꞌbuuk cĩ põrõvẽtaac Iꞌthaia. Nĩngĩtĩ ajini ĩnõõnnõ annẽẽkĩ, “Athihi ꞌthẽk nii thõõth ꞌcĩ agiili ho?”
ACT.8.31	Ẽdẽcĩ nẽẽ aĩ, “Hathihi ꞌthẽk tarĩ hutuno ẽlẽ? Ma haau eet umwaa ꞌcĩ aduhaakaanĩ, occa nuun hathihi.” Nĩngĩtĩ aduhaakĩ nẽẽ Pilippo hikia hũrũmtĩ hĩ ĩnõõnnõ.
ACT.8.32	Baa agiil ꞌgaalacĩ ciee nĩngĩtĩ eheeddi ꞌBuuhaa cĩ Nyekuci aĩ,
ACT.8.32	“Baa anũĩ nẽẽ hĩ aꞌthẽẽtĩ ꞌcĩ õkõ etteeddi thõng.
ACT.8.32	Baa emmeethĩk nẽẽ hĩ mĩꞌnyõõn cĩ aꞌtheeto ꞌcĩ aꞌthudan tũhayyioohiti ĩma.
ACT.8.33	Baa arannĩ eeta ĩnõõnnõ lokihooa hiittiõõ hõllõngaa ammũda thõõth ꞌcĩ abũnnaa.
ACT.8.33	Occa hatĩ aꞌnyak nẽẽ lõhõlĩ hutuno,
ACT.8.33	hatĩ aggammia rũgẽtĩ cĩnnẽẽnĩ?”
ACT.8.34	Ma ho, ijin ꞌgaalacĩ Pilippo ĩĩnnĩk, “Duhaahaa dako ẽlẽ, nganĩ ꞌcĩ õthõõth põrõvẽtaacĩ ho, õthõõth ẽlẽ cĩnnĩ ẽmmẽn, hode eet umwa ꞌcĩ ꞌrĩĩng?” 
ACT.8.35	Nĩngĩtĩ iꞌthianaanĩ Pilippo aduhaakĩ ĩnõõnnõ thõõth cĩ ꞌbuuk cĩ Nyekuci nẽ ĩhĩkĩĩmanaak ĩnõõnnõ nyeemuut ꞌcĩ abũnnaa cĩ Yeesu.
ACT.8.36	Ma baa nga ẽdẽcĩ nẽẽg ꞌgõõla, iita ummuddiaak nĩngĩtĩ õllõõdĩkĩ maama nẽ ĩĩ ꞌgaalacĩ, “Cĩĩn nõõ, maam ũgĩ cieegi. Ĩcca occa hõllõngaa haggami baattithimo?” 
ACT.8.37	Nĩngĩtĩ aĩnnĩ Pilippo, “Má elemmi ꞌthĩnĩtaa cunni vẽlẽk, occa ꞌthẽk aggami.” Ma ho, ẽdẽc ꞌgaalacĩ ĩĩ, “Helemi naa ngaatĩ ĩĩnnĩ Yeesu Krĩstõ Ngeertĩ Nyekuci.” 
ACT.8.38	Ma ho, uduhaak ꞌgaalacĩ eet ꞌcĩ aꞌthuhan ꞌgadiggadi hĩbĩl. Nĩngĩtĩ alluuccianĩ Pilippo hĩ ꞌgaalac nicci nẽ ikia aggameek nẽẽ ꞌgaalac baattithimo.
ACT.8.39	Ma baa iꞌngothia nẽẽg maamĩ battaala, ikia ammanyanõõĩ Lorii cĩ Makayyiookto Pilippo noho matadaꞌnyak, hiittiõõ hõllõngaa adtuuha ꞌgaalacĩ tarĩ, nẽẽthĩ, baa accamanoothĩk ꞌgaalacĩ gẽrrẽẽt, nĩngĩtĩ õkõõĩ ꞌgõõla cĩnnĩ. 
ACT.8.40	Baa nẽẽ ikia edeeꞌnyia Pilippo uruta looccaa ꞌcĩ haĩ Athotu. Baa õyõyyõr nẽẽ ꞌtaaũnnioohĩ ꞌgõõlaa cĩ ꞌtaaũn cĩ Caetharea, allimaneek eet nyeemuut ꞌcĩ abũnnaa.
ACT.9.1	Baa ara ẽrrẽan ꞌThaaulo nuyyiook cĩg Makayyiooktak ngaatĩ aduhaanĩ thooꞌthiok ꞌcĩg adiim aruhi ĩhõõggõ. Nẽ ũũk ẽttẽẽda waragẽẽt hĩ paadĩr cobbi, 
ACT.9.2	hĩ makayyiook cĩg ꞌCieethi cĩg Laiittak Damaathĩko. Baa adĩman nẽẽ thooꞌthiok iccig, hĩnĩngĩtĩ adiim aggam eet ꞌcĩg maacĩg hĩ ngaaĩ ꞌcĩg anũ ꞌGõõl cĩ Makayyioohit Yeesu, hõõt hĩĩtõ baabuuthnya ꞌJeruꞌthalẽma. 
ACT.9.3	Ma baa õbõktõ nẽẽ hĩ Damaathĩko hẽẽrõnaa cĩnnĩ ho, udhukia lanyit umwaa hẽẽtahujjieen hĩdĩĩkoothong ꞌcĩ ammaddeek ĩnõõnnõ. 
ACT.9.4	Nĩngĩtĩ ẽttẽẽdĩ ꞌThaaulo looc nẽ ĩthĩk molook umwa ꞌcĩ anneek ĩnõõnnõ, “ꞌThaaulo, ꞌThaaulo, arukaa nii nganĩĩt inni?”
ACT.9.5	Ẽdẽcĩ ꞌThaaulo anneek, “Nganiit nganĩ Makayyioohit?”
ACT.9.5	Ẽdẽcĩ Makayyioohiti ꞌThaaulo anneek, “Nganĩĩt Yeesu ꞌcĩ aruhi nii ho. 
ACT.9.6	Nẽẽthĩ ꞌyioko, tĩnga bĩĩt ꞌtaaũnatõõ hũũk heterethoothihii thõõth ꞌcĩ hatĩ õkõ adĩmani.”
ACT.9.7	Nẽ eeta ꞌcĩg baag ẽhẽẽrõn hĩ ꞌThaaulo, baa abĩlĩ nĩngaata muguruur, athĩhĩ molook umwa, nẽẽthĩ hinnia, hõllõngaa adtuuha eet umwa ũdũt. 
ACT.9.8	Ma ho, ĩtĩnga ꞌThaaulo ꞌjieena nẽ ma aĩ hĩcĩnĩ ho, ruben hinnia thõng. Nĩngĩtĩ atĩꞌthĩtĩ eeta ĩnõõnnõ õõyyĩ ꞌtaaũnatõõ cĩ Damaathĩko. 
ACT.9.9	Baa ruben ꞌThaaulo waathinniook iyyio hiittiõõ nõõ hõllõngaa adak ꞌgiimwaa ũdũt.
ACT.9.10	Baa nohota, baa aaĩ nuyyioohiti umwaa ꞌcĩ haĩ Anania ꞌtaaũnaa ĩĩcĩ Damaathĩko. Baa aaĩ nẽẽ hĩcĩ ohonooꞌthi thõng nẽ ũtũvvũ Makayyioohiti Yeesu ĩnõõnnõ ĩĩnnĩk, “Anania!”
ACT.9.10	Ẽdẽcĩ Anania anneek, “Ee Makayyioohit!”
ACT.9.11	Nĩngĩtĩ annẽẽkĩ Makayyioohiti Yeesu ĩnõõnnõ, “Bĩĩt õlõõ ꞌcĩ eet ꞌcĩ haĩ ꞌJuuda ꞌgõõlaa ꞌcĩ anneek eeta ꞌGõõl ꞌcĩ Aũlanĩ. Ma õdõlanuu, ammudoothihi hatĩ eet ꞌcĩ haĩ ꞌThaaulo, ꞌcĩ aku ꞌtaaũnaa cĩ ꞌTaartho. Hĩnĩngĩtĩ alayyi nẽẽ gẽrrẽẽt. 
ACT.9.12	Nẽ ꞌgõõlaa ꞌcĩ aayyi nẽẽ hĩcĩ ohonoothini thõng ko, baa adtuuha ꞌThaaulo eet ꞌcĩ haĩ Anania ngaatĩ akuuni nẽ uhum hẽbẽrĩ cĩgĩnnĩg hĩcĩttĩ.”
ACT.9.13	Ẽdẽcĩ hinnia Anania Yeesu anneek, “Makayyioohit, ẽddẽẽbtahaa eeta ꞌcĩg mẽẽlĩg gẽrrẽẽt thooꞌthiok ꞌcĩg abathĩ ꞌcĩg aruhi ẽẽtĩ ciee nuyyiook cugunnig ꞌJeruꞌthalẽma. 
ACT.9.14	Nẽ ꞌyioko, aku nẽẽ ngaati, hĩnĩngĩtĩ aanytĩk makayyiooha cĩg paadĩrꞌnyaannu makaaꞌthĩt, hikia haggam eet ꞌcĩ alayyi ꞌthaarĩĩ cugunnig.”
ACT.9.15	Nẽẽthĩ, baa anneek Makayyioohiti Yeesu Anania, “Bĩtõ! Ĩĩn ẽẽtĩ ciee eet caannĩ ꞌcĩ tiiri ꞌcĩ eberriaa hillimman eet ꞌcĩg hõllõngaa ĩĩn ꞌJudeei hĩ habuẽẽt hĩ eet cĩg Ĩꞌthĩraẽlĩ thõõth caannĩ. 
ACT.9.16	Nganĩĩt hatĩ ꞌcĩ heterꞌtheehi ĩnõõnnõ ꞌgõõl ꞌcĩ accananiini, hĩnĩngĩtĩ ꞌthaar cĩgannĩg.”
ACT.9.17	Nĩngĩtĩ õkõ adukni Anania õlõ tĩho. Ma nĩngaata, ataadĩk athĩn cĩgĩnnĩg hĩ ꞌThaaulo nẽ ĩĩ, “ꞌGõtõna ꞌThaaulo, Makayyioohit Yeesu baa uppwannakii nganiit ꞌgõõlaa ꞌcĩ akuuni ngaati ho, ꞌcĩ ĩꞌthõõannaa nganĩĩt, hátĩ cĩnĩ nii tarĩ nẽ ũmmũda Lori ꞌcĩ Ẽllẽẽmĩthĩ.” 
ACT.9.18	Ma hĩdĩĩkoothong, udhukta hẽlẽggĩ ũgẽẽgĩ ꞌcĩg aattĩg hĩ hõꞌthõbõ cĩg ulugoocak hẽbẽrẽẽnnĩĩ cĩg ꞌThaaulo, nĩngĩtĩ acĩnẽẽnĩ. Ma ho, ĩtĩnga nẽẽ ꞌjieena nẽ aggamoothĩk baattithimo. 
ACT.9.19	Ma baa adak ꞌgẽẽn, ikia ũbũna ẽlẽ cĩnnẽẽnĩ.
ACT.9.19	Nĩngĩtĩ arũmẽẽnĩ ꞌThaaulo hĩ nuyyiook ꞌtaaũnaa cĩ Damaathĩko waathinniook ꞌcĩg mẽẽlĩg hĩdĩĩc. 
ACT.9.20	Ma hĩdĩĩkoothong, iꞌthianaaĩ nẽẽ irrioon thõõth ꞌcĩ ĩĩnnĩ Yeesu Ngeertĩ Nyekuci ꞌCieethinii cĩg Laiittak. 
ACT.9.21	Eeta vẽlẽk ꞌcĩg baag athĩhĩ thõõth cĩ ꞌThaaulo ho, ukullieek ꞌjieen nẽ ĩĩtõ, “Hõllõngaa nooyyia eet baa atĩkĩĩan eet ꞌcĩg alayyi ꞌthaarĩĩ cĩg Yeesu ꞌJeruꞌthalẽma niccieeni? ꞌYioko baa hõllõngaa aku nẽẽ hikia haggam ĩhõõggõ nẽ aꞌnyahoothĩk makayyiook cĩg paadĩrꞌnyaannu?” 
ACT.9.22	Baa irrioon ꞌThaaulo ꞌtirriaanaa ꞌcĩ maka gẽrrẽẽt hatalmanyan eet cĩg ꞌJudeei ꞌcĩg aattĩg Damaathĩko, hĩnĩngĩtĩ arĩnyana ngaatĩ aĩnnĩ ĩĩn Yeesu, Krĩstõ.
ACT.9.23	Ma baa allanganit waathinniooha ꞌcĩg mẽẽlẽẽgĩ, iita utuhanit eeta cĩg ꞌJudeei thõõth ꞌcĩ aruhi ꞌThaaulo, 
ACT.9.24	baa nẽẽ aga ꞌThaaulo muhẽẽnĩt cĩnĩĩng ko. Waathĩn hĩ baalin, baa ẽbẽk nẽẽg hattũũgẽt ꞌcĩg obbitig cĩg ꞌtaaũnaak ꞌgõõlaa ꞌcĩ atabĩ aruhi ꞌThaaulo. 
ACT.9.25	Tõjõhõ hiita hĩnĩktĩ nuyyiooha cĩgĩnnĩg ĩnõõnnõ haarrik ꞌguuvvaa nẽ õyõyyõõrattaak loota hutulaa cĩ araanõ. 
ACT.9.26	Ma baa õdõlan ꞌThaaulo ꞌJeruꞌthalẽma, ikia idiim uduhunoothĩk nẽẽ nuyyiook. Baa hinnia itieelli nuyyiooha ĩnõõnnõ hõllõngaa ẽlẽmĩ ngaatĩ ikiaaĩ nẽẽ ĩĩ nuyyioohit dĩdĩ. 
ACT.9.27	Nĩngĩtĩ aku ẽẽlĩ Baarnaba ĩnõõnnõ ngaatĩ õkõõĩ hĩ ꞌthooyyiak. Ma ho, ũũk uduhaak ꞌthooyyiak ꞌgõõl ꞌcĩ baa adtuuhanĩ ꞌThaaulo Makayyioohit, hĩ ꞌgõõl ꞌcĩ õthõõthĩkĩ Makayyioohiti ĩnõõnnõ. Baa aduhaak Baarnaba eet buúk ꞌgõõl ꞌcĩ baa arĩnyanaanĩ ꞌThaaulo ꞌlimman ꞌthaarĩĩ cĩg Yeesu ꞌtaaũnaa cĩ Damaathĩko. 
ACT.9.28	Baa nẽẽ õtõõcõ ꞌThaaulo hĩ nuyyiook ꞌJeruꞌthalẽma ꞌthinneetinii ꞌcĩg õkõmĩ nẽ uduktaak eet vẽlẽk thõõth cĩ Makayyioohit Yeesu. 
ACT.9.29	Õthõõth ꞌThaaulo nẽ ẽppẽhattõõ hĩ eet cĩg ꞌJudeei ꞌcĩg õthõõth thõõthaa cĩ ꞌGirihi, nĩngĩtĩ adiimi aruhi eeta cieeg ĩnõõnnõ. 
ACT.9.30	Tõjõhõ hiita hummuddia nuyyiooha thõõth icci, nĩngĩtĩ ittiõõnĩ ꞌThaaulo, ĩꞌthõng ꞌtaaũn cĩ Caetharea. Ma ĩĩca, iꞌthooyyik ĩnõõnnõ hedeceek ꞌtaaũnaa cĩ ꞌTaartho. 
ACT.9.31	Baa ikia aau lothippiti cĩ lemmioohu ganõõna looccaa cĩ ꞌJudeea hĩ ꞌGalileea hĩ Thamaria nẽ alaacõ Makayyioohit. Iita ittiranit nẽẽg gẽrrẽẽt, hĩnĩngĩtĩ ẽẽl Lorii ꞌcĩ Ẽllẽẽmĩth ĩhõõggõ aaꞌnyĩk hittoorri hĩĩtõ mẽẽlĩg.
ACT.9.32	Ma baa õyõyyõr Pẽẽtũrũ loonyini vẽlẽk, ikia eheronoothĩk nẽẽ nuyyiook cĩg Makayyiooktak ꞌcĩg baag aattĩg ꞌtaaũnaa cĩ Liidda. 
ACT.9.33	Ma ĩĩca, ommottio nẽẽ hĩ eet umwa ꞌcĩ haĩ Enea. Baa ĩĩn Enea eet ꞌcĩ alalliaa ẽlẽ nẽ oongi nangẽrẽba irkiꞌnyia turkiyyio hõllõngaa occa õvvõ ũdũt. 
ACT.9.34	Ma ho, ĩĩnnĩk Pẽẽtũrũ ĩnõõnnõ, “Enea, aaꞌnyi Yeesu Krĩstõ nganiit bũna. Tĩnga kũmmaneek nangẽrẽb cunni.” Ma hĩdĩĩkoothong, ĩtĩnga Enea nĩĩcĩ noho. 
ACT.9.35	Ma baa adtuuha eeta ꞌcĩg mẽẽlĩg cĩg ꞌtaaũn cĩ Liidda, hĩ cĩg ꞌtaaũn cĩ Thaaronĩ thõõth icci ho, iita elemit Makayyioohit.
ACT.9.36	ꞌTaaũnaa cĩ ꞌJõõppa, baa aaĩ nuyyioohiti umwaa ꞌcĩ ngayyi ꞌcĩ haĩ ꞌthaar Tabitha. Baa haĩ ꞌthaar ũgĩ cĩgĩnnĩg ꞌGiriheeyyi ꞌDõõrka, nĩngĩtĩ aĩ mẽggẽẽr. Baa adĩman nẽẽ thõõth ꞌcĩ abũnnaa ngaatĩ ẽẽlĩ hullaha. 
ACT.9.37	Baa nohota, baa õmmõõrĩ Tabitha nĩngĩtĩ aku adaaknĩ, ma ho, iita ũtũũnyĩtõ eeta ẽlẽ cĩnnĩ nẽ aarrik ꞌcieethaa lokora. 
ACT.9.38	Baa õbõhõõ Liidda hĩ ꞌtaaũn cĩ ꞌJõõppa. Ma baa athĩhĩ nuyyiooha ngaatĩ aayyi Pẽẽtũrũ ꞌtaaũnaa cĩ Liidda ho, iꞌthooyyik ĩnõõnnõ eet ꞌramma hõõt hĩĩttĩk, “Tooyyia baaĩ nuun hataman!”
ACT.9.39	Nĩngĩtĩ õõkõrĩ Pẽẽtũrũ hĩ ĩhõõggõ, ma baa õdõlan ko, iita ootti eeta ĩnõõnnõ ꞌcieetha lokora. Baa abĩlĩ ngaatĩbõyyĩꞌnya nĩngaata alu nẽ etereꞌthieek ĩnõõnnõ koouꞌnya hĩ ceremwa ũgĩ ꞌcĩg baag alũũlla ꞌDõõrka baa nga arũgĩ.
ACT.9.40	Ma nĩngaata, ikia uduhaak Pẽẽtũrũ ĩhõõggõ vẽlẽk hõõt nõõ battaala, nĩngĩtĩ akannĩ huruꞌnyia nẽ alaõ. Ma ho, ũtũhũoothĩk ngaa ꞌcĩ adaahĩ ho nẽ ĩĩnnĩk, “Tabitha, tĩnga ꞌjieena.” Nĩngĩtĩ acĩnẽẽnĩ Tabitha hudtuuha Pẽẽtũrũ nẽ aau ꞌjieena. 
ACT.9.41	Aggam Pẽẽtũrũ ĩnõõnnõ aꞌthiit hĩtĩnga ꞌjieena. Ma nĩngaata, ũtũvva Pẽẽtũrũ lemmiook hĩ ngaatĩbõyyĩꞌnya nẽ eteretheek ĩhõõggõ ngaatĩ ũrũgaaĩ ꞌDõõrka. 
ACT.9.42	Baa ĩꞌthanothoothĩk nyeemuut ciee ꞌJõõppa hũtũrũũr nẽ iita elemit eeta ꞌcĩg mẽẽlĩg Makayyioohit Yeesu. 
ACT.9.43	Ma nĩngaata aala Pẽẽtũrũ ꞌJõõppattĩ waathinniook ꞌcĩg mẽẽlĩg õlõõ cĩ eet umwa ꞌcĩ attũũb õlẽẽt ꞌcĩ haĩ ꞌthaar ꞌThimõõnẽ.
ACT.10.1	ꞌTaaũnaa cĩ Caetharea, baa aaĩ eet umwaa ꞌcĩ haĩ ꞌthaar Korneellio. Baa ĩĩn Korneellio ꞌgaalac cĩ ũũrũta
ACT.10.2	Baa ĩĩn nẽẽ hĩ halang cĩnnĩ vẽlẽk, eet ꞌcĩg iꞌngolli Nyekuc gẽrrẽẽt. Baa ẽẽl Korneellio hullaha nẽ ala Nyekuc hõdõõkõthĩ. 
ACT.10.3	Ma kõr umwa baa iggiingi kõrra ꞌthaa iyyio, baa udtuuha Korneellio aajĩlõ cĩ Nyekuci, ngaatĩ akuuni hĩ ĩnõõnnõ nẽ ĩĩnnĩk, “Ẽlẽ Korneellio!”
ACT.10.4	Baa acĩn Korneellio ĩnõõnnõ tẽẽlꞌthĩta nẽ ĩĩnnĩk, “Aĩ ne Makayyioohit?”
ACT.10.4	Ẽdẽcĩ aajĩlõ anneek, “Ẽlẽmĩ Nyekuci laiinit cunni hĩ ꞌbaaninit ꞌcĩ aaꞌnyihi nii hullaha ho. 
ACT.10.5	Nẽ ꞌyioko, ꞌthõõ eet ũgĩ hõõt ꞌJõõppattĩ, hottieek ꞌThimõõnẽ ꞌcĩ haĩ ꞌthaar ũgĩ Pẽẽtũrũ. 
ACT.10.6	Arũmĩ nẽẽ hĩ ꞌThimõõnẽ eet gõõng attũũb õlẽẽt nẽ õbõhõõ õlõ cĩnnĩ hĩ dẽmẽt cĩ bũlũcõ.”
ACT.10.7	Ma baa õbõdõõthĩ aajĩlõ ꞌcĩ õthõõthõõ hĩ Korneellio ho, ikia ũtũvvũ nẽẽ dticcianniook cĩgĩnnĩg ꞌramma hĩ athegereec cĩnnĩ ꞌcĩ gõõng alayyi gẽrrẽẽt. 
ACT.10.8	Uduhaak ĩhõõggõ thõõth vẽlẽk aa adtuuha nẽẽnĩ nẽ ĩꞌthõ hõõt ꞌJõõppattĩ.
ACT.10.9	Ma baa aau kõrra lokora waathĩnaa ꞌcĩ anũẽẽkĩ ĩcĩ heeroni cĩnĩĩng ko, iita õdõlanit nẽẽg ꞌtaaũn cĩ ꞌJõõppa. Ma nĩngaata, ikia ĩtĩnga Pẽẽtũrũ nẽ ũũk alaõ ꞌcieetha lokora, 
ACT.10.10	nĩngĩtĩ aku adahĩ ĩnõõnnõ magĩthĩ. Ma baa nga akũmaneek eeta ꞌgẽẽn, ikia ĩcĩn nẽẽ ꞌgiimwa ꞌcĩ aaĩ hĩcĩ acĩn honoothittatõõ. 
ACT.10.11	Baa adtuuha nẽẽ ngaatĩ abbuuhẽnĩ hẽẽtkujjieen nẽ ulluucciak ꞌgiimwaa looc ꞌcĩ uuni aaĩ hĩ nyatõõga ꞌcĩ abĩlĩ kũdũlnyaannĩ ꞌwec. 
ACT.10.12	Baa aꞌnyak nyatõõga nicciee hallĩbĩꞌnya cĩg idiꞌngwa ꞌcĩg aꞌnyak ꞌthoo ꞌwec, hĩ hũkaaꞌnya hĩ lommorohooꞌnya hĩ hĩbaallĩ cĩg hẽẽtkujjieen. 
ACT.10.13	Ma ho, ĩĩnnĩk mõlõõhĩ ĩnõõnnõ, “Tĩnga Pẽẽtũrũ. Ruuk idiꞌngwa iccig nẽ adahu.”
ACT.10.14	Ẽdẽcĩ Pẽẽtũrũ aĩ, “Aitiõõ Makayyioohit! Gõõng nga hadak idiꞌngwa ꞌcĩg ĩĩn ꞌriiring ꞌcĩg hõllõngaa adak eeta.”
ACT.10.15	Othoothĩk mõlõõhĩ ĩnõõnnõ tabattĩ ꞌramma tarĩ ĩĩ, “Ma haini ꞌgiimwa ĩĩn ꞌriiring ꞌcĩ baa ẽhẽnyta Nyekuci tẽlla.”
ACT.10.16	Baa edeeꞌnyia thõõth ciee tabattĩ iyyio, ma hĩdĩĩkoothong, õdõngĩ nyatõõga nicciee ũũk hẽẽtahujjieen.
ACT.10.17	Ma baa nga adhirriaangan Pẽẽtũrũ thõõth ꞌcĩ acĩn nẽẽ ho, iita ummuddia eeta baag ĩꞌthõõa Korneellio nĩngĩtĩ aayyi õlõõ cĩ ꞌThimõõnẽ nẽ iita ĩbĩlĩt hattũũga. 
ACT.10.18	Nĩngĩtĩ avvẽẽnĩ hattũũga battaala ajini eet, hátĩ má aaĩ ꞌThimõõnẽ ꞌcĩ haĩ ꞌthaar ũgĩ Pẽẽtũrũ nĩngaata.
ACT.10.19	Ma baa nga ammuk Pẽẽtũrũ thõõth icci, ikia ĩĩnnĩk Lorii ꞌcĩ Ẽllẽẽmĩth ĩnõõnnõ, “ꞌThimõõnẽ, adiimmi eeta iyyio nganiita. 
ACT.10.20	Tĩnga hataman ꞌlũũcĩ loota. Ma haburi ngaatĩ ookorru hĩ ĩhõõggõ, hĩnĩngĩtĩ nganĩĩt ꞌcĩ hĩꞌthõõa ĩhõõggõ ho.”
ACT.10.21	Ma ho, ĩtĩnga Pẽẽtũrũ ũllũũcĩ ũũk ĩĩnnĩk eet tĩko, “Nganĩĩt ꞌcĩ adiimmaangu ho. Auunnu niig inni?”
ACT.10.22	Ẽdẽcĩ eeta niccieeg aĩ, “Ĩꞌthõõanneet ꞌgaalacĩ umwaa cĩ ũũrũta ꞌcĩ haĩ Korneellio. Ĩĩn nẽẽ eet ꞌcĩ abũnnaa ꞌcĩ ala Nyekuc nẽ ammĩnan eeta cĩg ꞌJudeei vẽlẽk ĩnõõnnõ. Aduhaak aajĩlõ ꞌcĩ ẽllẽẽmĩth ĩnõõnnõ hutuvvii nganiit õlõõ cĩnnĩ, hátĩ hũũk hĩthĩk nẽẽ thõõth ꞌcĩ aduhaahi niina.” 
ACT.10.23	Ma ho, ũũhĩ Pẽẽtũrũ ĩhõõggõ halangatõõ, nĩngĩtĩ ooginni baalin niccia nĩngaata.
ACT.10.23	Ma loohoth cĩnnĩ, ĩtĩngaacõ Pẽẽtũrũ hĩ ĩhõõggõ hĩ nuyyiook ũgĩ cĩg Makayyiooktak ꞌcĩg au ꞌJõõppa. 
ACT.10.24	Ma baa waathĩn ꞌcĩ ꞌrĩĩng, õdõlanit ꞌtaaũn cĩ Caetharea. Baa ammũdeek ẽrẽ Korneellio ĩhõõggõ, nĩngĩtĩ avvaanĩ ittioonniok cĩgĩnnĩg hĩ ꞌgõõnõgĩ hiita. 
ACT.10.25	Ma baa õdõlan Pẽẽtũrũ õlõ, iiraak Korneellio ĩnõõnnõ nĩĩcĩ noho nẽ akat huruꞌnyia tẽẽlꞌthĩta ꞌcĩ alaĩ ĩnõõnnõ. 
ACT.10.26	Ma nĩngaata, õdõng Pẽẽtũrũ ĩnõõnnõ hĩbĩl nẽ ĩĩnnĩk, “Tĩnga ꞌjieena, hĩĩnĩ naa eet ꞌcĩ holli haaga.”
ACT.10.27	Nĩngĩtĩ adukni Pẽẽtũrũ ꞌcieetõõ nga õthõõthõõ hĩ Korneellio nẽ ũũk ũmmũdoothĩk lothippit. 
ACT.10.28	Ma ho ĩĩnnĩk ĩhõõggõ, “Agayyu niig vẽlẽk abũrĩ nyattalĩ cĩnaang ngaatĩ arũmẽẽnĩ eeta cĩg ꞌJudeei ũgẽẽgĩ hĩ eet ꞌcĩg hõllõngaa ĩĩn ꞌJudeei, hode nẽẽ eheronoothĩk ĩhõõggõ haaga. Nẽẽthĩ, ẽtẽrẽthaa nganĩĩt Nyekuci hiittiõõ hõllõngaa occa haini tẽlla eet umwaanĩ nẽ ĩĩ umwa ꞌriiring. 
ACT.10.29	Ĩnõõ ꞌyioko baa ma ĩꞌthõõannu eet hiitaahaanĩ, hikia nĩĩcĩ noho. Ĩcca occa hõllõngaa aduhaakaangu thõõth ꞌcĩ aũũyyĩaangu nganĩĩt ko?”
ACT.10.30	Ma ho, ẽdẽc Korneellio ĩĩ, “Waathinnioohĩĩ ꞌcĩg ĩĩn ꞌwec allacattĩ ho, baa halayyi naa ꞌcieethaa caannĩ kõr ꞌcĩ aaĩ hĩ cieeni, baa ꞌthaa iyyio baa iggiingi kõrra. Ma hĩdĩĩkoothong, ikia ĩbĩl eet umwaa ꞌcĩ attalĩth ceremwaana hĩ õõppẽr ĩĩcĩ muum caannĩ, 
ACT.10.31	nẽ ĩĩ, ‘Korneellio, ĩthĩk Nyekuci laiinit cunni nẽ ummuhõõthĩ ꞌbaaninit gõõng aaꞌnyihi nii hullaha. 
ACT.10.32	ꞌThõõ eet hottieek ꞌThimõõnẽ ꞌcĩ haĩ Pẽẽtũrũ ꞌtaaũnaa cĩ ꞌJõõppa. Ĩĩn nẽẽ heerinnioohit cĩ õlõ cĩ ꞌThimõõnẽ gõõng attũũb õlẽẽt nẽ aꞌnyak õlõ cĩnnĩ dẽmẽtaa cĩ bũlũcõ.’ 
ACT.10.33	Nĩngĩtĩ hĩthõõanĩĩ eet hĩdĩĩkoothong nẽ abũnnaa gẽrrẽẽt ngaatĩ akuuni. Nẽẽthĩ ꞌyioko, hattiyyia naag vẽlẽk ngaati muumaa cĩ Nyekuci, hĩthĩkta thooꞌthiok ꞌcĩg anneeki nganiit Makayyioohiti duhaaheet ngagĩĩta.”
ACT.10.34	Ma ho, iꞌthianaaĩ Pẽẽtũrũ õthõõth ĩĩ, “Nẽ ꞌyioko hagawa dĩdĩ Nyekuc dioo ꞌcĩ hõllõngaa ahal eeta, 
ACT.10.35	nẽẽthĩ, ẽlẽmĩ eet loonyini vẽlẽk ꞌcĩg iꞌngolli ĩnõõnnõ nẽ ĩdĩmanit thõõth ꞌcĩ aũlanĩ. 
ACT.10.36	Ĩĩn ciee nyeemuut ꞌcĩ abũnnaa cĩ eet cĩg Ĩꞌthĩraẽlĩ ꞌcĩ aĩ, aaĩ ganõnĩ hĩ Nyekuc, hĩnĩngĩtĩ Yeesu Krĩstõ ꞌcĩ ĩĩn Makayyioohit cĩ eet vẽlẽk. 
ACT.10.37	Agayyu niig thooꞌthiok baag aluba looccaa cĩ ꞌJudeea hũtũrũũr, baa iꞌthianaanĩ ꞌGalileea urutaa ꞌcĩ baattithimo baa irrioon Yõaannẽ, 
ACT.10.38	ꞌgõõl ꞌcĩ aaꞌnyĩkĩ Nyekuci Yeesu cĩ Naaꞌtharẽtĩ Lori ꞌcĩ Ẽllẽẽmĩth hĩ ꞌtirrian hĩ ꞌgõõl ꞌcĩ õvvõõĩ looc vẽlẽk, adticanĩ thooꞌthiok ꞌcĩg abũnnaa, hĩ ngaatĩ ẽẽlanĩ eet ꞌcĩg aggam habuui cĩ loriẽẽt ꞌcĩg abathĩ,
ACT.10.39	“Hĩĩgĩn naag hẽbẽrĩ cĩg thooꞌthiok vẽlẽk ꞌcĩg adĩman Yeesu looccaa cĩ ꞌJudeei hĩ ꞌJeruꞌthalẽma. Baa aruk eeta cĩg ꞌJudeei Yeesu nẽ otoddoyyieek hurucceea, 
ACT.10.40	nẽẽthĩ, baa arũgtha hinnia Nyekuci ĩnõõnnõ daahĩtha, urutaa ꞌcĩ waathinniook iyyio nẽ ẽtẽrẽtha ĩnõõnnõ hĩcĩnĩt eeta tarĩ. 
ACT.10.41	Baa hõllõngaa adtuuha eeta vẽlẽk Yeesu, baa ngagĩĩt dioo ꞌcĩg baag haduheenna nẽ huhuddieea hĩ ĩnõõnnõ urutaa ꞌcĩ ũrũgaaĩ nẽẽ daahĩtha, ꞌcĩg hacĩnna ĩnõõnnõ. Hĩĩgĩnna naag eet ꞌcĩg ẽbẽranneet Nyekuci huduktaaha eet ũgĩ buúk thõõth cĩnnĩ. 
ACT.10.42	Aduhaakeet Nyekuci ngagĩĩt hirrioottĩha eet hĩĩttĩha, ẽbẽra Nyekuci Yeesu hẽttẽẽd thooꞌthiok cĩg eet ꞌcĩg arũgĩ hĩ ꞌcĩg adaahito. 
ACT.10.43	Baa õthõõth põrõvẽtaaꞌnya vẽlẽk aĩ eeta ꞌcĩg ẽlẽmĩ Yeesu, ũũnnothoothĩk hatĩ ꞌthẽccanẽẽta cĩggĩĩng ꞌthaarĩĩ cĩgĩnnĩg.”
ACT.10.44	Ma baa nga õthõõth Pẽẽtũrũ thooꞌthiok iccig, ikia ulluucciak Lorii ꞌcĩ Ẽllẽẽmĩth eet vẽlẽk ꞌcĩg baag athĩhĩ nyeemuut ko. 
ACT.10.45	Lemmiooha ꞌcĩg etteeddi eleeti ꞌcĩg eet ꞌcĩg maacĩg, ꞌcĩg baag õõkõra hĩ Pẽẽtũrũ, iita ukullieek ꞌjieen ngaatĩ akuuni ꞌbaaniniti cĩ Lori ꞌcĩ Ẽllẽẽmĩth hĩ eet ꞌcĩg hõllõngaa ĩĩn ꞌJudeei. 
ACT.10.46	Hĩnĩngĩtĩ udtuukta nẽẽg ĩhõõggõ ngaatĩ õthõõthĩ thooꞌthiohĩĩ ꞌcĩg ꞌrĩĩng nẽ ĩdĩhĩthĩt Nyekuc.
ACT.10.46	Nĩngĩtĩ aĩnnĩ Pẽẽtũrũ, 
ACT.10.47	“Ĩcca occa ꞌthẽk alaam eet umwaa eet iccig ngaatĩ occa aggamõõthĩkĩ baattithimo maamĩ? Aaꞌnyĩhoothĩk ĩhõõggõ buúk Lorii ꞌcĩ Ẽllẽẽmĩth hĩ baa naaga.” 
ACT.10.48	Nĩngĩtĩ aduhaakĩ Pẽẽtũrũ ĩhõõggõ haggamit baattithimo ꞌthaarĩĩ cĩg Yeesu Krĩstõ. Ma ho, uduktaak nẽẽg Pẽẽtũrũ hũrũmtĩ nõõ hĩ ĩhõõggõ hõdẽĩ waathinniook ꞌcĩg abadtẽc.
ACT.11.1	Ĩthĩhĩt ꞌthooyyiaha hĩ nuyyiook ꞌJudeea hũtũrũũr, ngaatĩ allimanõõthĩkĩ eet ꞌcĩg hõllõngaa ĩĩn ꞌJudeei thõõth cĩ Nyekuci. 
ACT.11.2	Ma baa ũũk Pẽẽtũrũ ĩĩcĩ ꞌJeruꞌthalẽmĩ, õõt ẽppẽhattõõ lemmiooha ꞌcĩg etteeddi eleeti hĩ ĩnõõnnõ 
ACT.11.3	nẽ ĩĩtõ, “Õkõ aduhuni nii ꞌcieeth cĩ eet ꞌcĩg nga hetteeddi eleeti nẽ uduktoou hĩ ĩhõõggõ inni?”
ACT.11.4	Ma ho, iꞌthianaaĩ Pẽẽtũrũ ithithanaak ĩhõõggõ thõõth jurrung, ꞌgõõlaa ꞌcĩ baa adtuuhanĩ nẽẽ edeeꞌnyianĩ. 
ACT.11.5	Baa anneek nẽẽ ĩhõõggõ, “Baa halayyi naa ꞌtaaũnaa cĩ ꞌJõõppa, ma ho, hikia hĩcĩna ꞌgiimwa ꞌcĩ aaĩ hĩcĩ hacini honoothittatõõ, ꞌgiimwa ꞌcĩ aaĩ hĩ ngĩtõõga cobbi, ꞌcĩ alluuccia hẽẽtahujjieen nẽ aꞌnyak õkĩcẽẽt ꞌwec, hikia loota ngaatĩ baa haayyi. 
ACT.11.6	Ma baa hacini ho, hadtuuha hinnia idiꞌngwa cĩg lootu gõõng aꞌnyak ꞌthoo ꞌwec, hũkaaꞌnya hĩ hĩbaallĩ cĩg hẽẽtkujjieen. 
ACT.11.7	Ma ho, hĩthĩha molook umwa ꞌcĩ anneeka, ‘Tĩnga Pẽẽtũrũ. Ruuk idiꞌngwa niccig nẽ adahu.’
ACT.11.8	“Hedeci hanneehi, ‘Aitiõõ Makayyioohit! Gõõng nga hadak idiꞌngwa ꞌcĩg ĩĩn ꞌriiring ꞌcĩg aattĩg noho.’
ACT.11.9	“Õbõdẽẽkĩ mõlõõhĩ nicciee õthõõtha hẽẽtahujjieen tabattĩ ꞌramma aĩ, ‘Ma haini ꞌgii ꞌcĩ ẽhẽnyta Nyekuci tẽlla ĩĩn ꞌriiring!’ 
ACT.11.10	Baa õbõdẽẽkĩ thõõth ciee tabattĩ iyyio, nĩngĩtĩ odongiini ngĩtõõga nicciee hẽẽtahujjieen tarĩ.
ACT.11.11	“Ma nĩngaata, iita ĩbĩlĩt eeta iyyio ꞌcĩg baag auunakaa nganĩĩt ĩĩcĩ ꞌtaaũn cĩ Caetharea, ꞌcieethaa ꞌcĩ baa haayyi naa ho. 
ACT.11.12	Nĩngĩtĩ aduhaaka Lorii ꞌcĩ Ẽllẽẽmĩth hookorria hĩ ĩhõõggõ. Baa hõõkõrra hĩ nuyyiook iccig ĩĩn tõrkõnõn ko nẽ hoottia huduhutta halang cĩ eet baa aũũyyeet ngagĩĩta. 
ACT.11.13	Ma ho, uduhaaheet ẽẽtĩ cĩ halang tĩho ꞌgõõl ꞌcĩ baa acĩnĩ nẽẽ aajĩlõ ngaatĩ uppwaannanĩ ꞌcieethaa cĩnnĩ nẽ ĩĩ, ‘ꞌThõõ eet ũgĩ hõõt ꞌJõõppa hottieek ꞌThimõõnẽ ꞌcĩ haĩ ꞌthaar ũgĩ Pẽẽtũrũ. 
ACT.11.14	Aꞌnyahaaki hatĩ Pẽẽtũrũ nganiit hĩ halang cunni nyeemuut ꞌcĩ eelliannu niiga.’
ACT.11.15	“Ma hiꞌthianaanĩ hothoothi ho, ikia Lorii ꞌcĩ Ẽllẽẽmĩth hĩ ĩhõõggõ hĩ baa aku hĩ ngagĩĩt ĩĩcĩ oou. 
ACT.11.16	Nĩngĩtĩ hammuhunõõꞌthĩ thõõth baa aduha Makayyioohiti Yeesu aĩ, ‘Aggameekuung ngagiit Yõaannẽ baattithimo maamĩ haaga, nẽẽthĩ aggammu hatĩ niig baattithimo Loriiaa ꞌcĩ Ẽllẽẽmĩthĩ.’
ACT.11.17	Nẽẽthĩ, má aaꞌnyĩk Nyekuci ĩhõõggõ ꞌbaaninit hõdẽẽthõng hĩ baa aaꞌnyeet ngagĩĩt baag hẽlẽmĩ Makayyioohit Yeesu Krĩstõ, nganĩĩt occa baa nganĩ ꞌcĩ occa hammuhi ngaatĩ baa habũrrĩ thõõth cĩ Nyekuci ho?”
ACT.11.18	Ma baa athĩhĩ eeta ꞌcĩg etteeddi eleeti thõõth icci õthõõth Pẽẽtũrũ ho, iittiõõ hõllõngaa ẽppẽhanõõ nẽ iꞌthiattaaĩ ubuluthit Nyekuc. Baa aĩ nẽẽg, “Ikia aaꞌnyĩk Nyekuci eet ꞌcĩg hõllõngaa ĩĩn ꞌJudeei, hũtũngteek ꞌthẽccanẽẽt cĩggĩĩng nẽ aaꞌnyĩk ĩhõõggõ rũgẽt ꞌcĩ aalla ooo!”
ACT.11.19	Baa ĩꞌthaanni nuyyiooha ũgẽẽgĩ, hĩnĩngĩtĩ pĩĩrnanĩt ꞌcĩ abathĩ gẽrrẽẽt baa iꞌthianaanĩ kõr baa aruhẽẽnĩ Tẽẽvẽnõ. Baa avvir nẽẽg õõ ꞌrẽẽna loonyinii cĩg Venicia hĩ Ciporo hĩ ꞌtaaũnaa cĩ Antiohĩ, nẽẽthĩ hinnia baa õõ aduhaak nẽẽg eet cĩg ꞌJudeei dioo nyeemuut. 
ACT.11.20	Nẽ eeta ũgẽẽgĩ cĩg Ciporo hĩ Cireene, õõt ĩĩcĩ Antiohĩ nẽ iꞌthiattaaĩ othooꞌthio hĩ ꞌGirik buúk nẽ illimatteek ĩhõõggõ nyeemuut ꞌcĩ abũnnaa cĩ Makayyioohit Yeesu. 
ACT.11.21	Baa aaĩ ꞌtirriani cĩ Makayyiookto hĩ ĩhõõggõ nẽ iita elemit eeta ꞌcĩg mẽẽlĩg ꞌrĩng Makayyioohit Yeesu.
ACT.11.22	Ma ho, õdõlan nyeemuut cĩ thõõth icci lothippit cĩ lemmioohu ꞌJeruꞌthalẽma, nĩngĩtĩ ĩꞌthõõanĩ nẽẽg Baarnaba hikia Antioha. 
ACT.11.23	Ma baa õdõlan Baarnaba nẽ ikia udtuuha bũnnai ꞌcĩ adĩman Nyekuci ho, accamanoothĩk nẽ irrioonĩk ĩhõõggõ haallattia hĩĩtõ lemmiook dĩdĩ cĩg Makayyiooktak ꞌthinneetinii cĩggĩĩng vẽlẽk. 
ACT.11.24	Baa ĩĩn Baarnaba eet ꞌcĩ callĩ ꞌthĩnĩt, ꞌcĩ aaĩ Lorii ꞌcĩ Ẽllẽẽmĩth hĩ lemiinit hĩ ĩnõõnnõ, nĩngĩtĩ au ẽlẽmmĩ eeta ꞌcĩg mẽẽlĩg ꞌrĩng Makayyioohit.
ACT.11.25	Ma nĩngaata, ũũk nẽẽ ꞌTaartho hũũk hidiimõthĩ ꞌThaaulo. 
ACT.11.26	Ma baa õkõ ammũda ĩnõõnnõ ho, aꞌnyaha Antioha ngaatĩ õmmõtõõnĩ hĩ lothippit cĩ lemmioohu irkit hũtũrũũr, nĩngĩtĩ allimanĩ eet. Baa ꞌtaaũn cĩ Antiohĩ ho, ꞌcĩ atimanĩ eeta akannẽẽkĩ nuyyiook ꞌthaar anneek Kristiaanĩta.
ACT.11.27	Ma korrioohĩĩ nĩĩcag, iita uppwaatta põrõvẽtaaꞌnya ũgẽẽgĩ ꞌcĩg au ꞌJeruꞌthalẽma au edeceek ꞌtaaũnaa cĩ Antiohĩ. 
ACT.11.28	Hõrggẽẽnaa cĩ põrõvẽtaaꞌnya iccig, baa aaĩ umwa ꞌcĩ haĩ Agabu. Eliittaa cĩ Loriio, uduha nẽẽ ngaatĩ hatĩ akuuni nyarõnĩ ꞌcĩ abathĩ dtẽc looc cĩ ꞌRooma hũtũrũũr. Nẽ baa uluba nyarõnĩ ciee irkiꞌnyiaannĩĩ baag ĩĩnnĩ Kalaudio habu cobbi. 
ACT.11.29	Ma ho, ummuhit nuyyiooha ꞌcĩg aattĩg Antioha ngaatĩ ĩꞌthõõĩkĩ ꞌbaaninit cĩnĩĩng ꞌgõõnõgĩ ꞌJudeea. 
ACT.11.30	Nĩngĩtĩ aduhaakĩ nẽẽg Baarnaba hĩ ꞌThaaulo hootti ꞌbaaninit cĩnĩĩng haꞌnyaktoothĩk makayyiook cĩg lemmioohu ꞌJeruꞌthalẽma.
ACT.12.1	Ma waathinniook nicciag, ikia aggam habuui Ẽrõõdẽ
ACT.12.2	Baa aduhaak nẽẽ athegereeꞌnya hetteeddia õõ cĩ ꞌJeemithi ꞌgõtõnĩ Yõaannẽ. 
ACT.12.3	Ma baa adtuuha Ẽrõõdẽ ngaatĩ accamanaanĩ eeta cĩg ꞌJudeei thõõth icci ho, ũũk aggam Pẽẽtũrũ buúk. Baa aluba thõõth ciee Karramaawaa cĩ Ũbũnẽẽt ꞌcĩg aitiõõ Abũũlana tõõ.
ACT.12.4	Ma urutaa ꞌcĩ aggamĩ nẽẽ Pẽẽtũrũ, ikia aarĩk ĩnõõnnõ baabuuthatõõ nẽ aaꞌnyĩk hebehit athegereeꞌnya ꞌcĩg ĩĩn õmmõtõ hĩ tõrkõnõn. Baa adiim Ẽrõõdẽ attĩman ĩnõõnnõ lokihooa cĩ lothippito, urutaa cĩ Kõr cĩ Haangittõõ.
ACT.12.5	Nĩngĩtĩ aarĩhõõthĩkĩ Pẽẽtũrũ baabuuth nẽẽthĩ, baa ala lothippiti cĩ lemmioohu Nyekuc gẽrrẽẽt, hĩnĩngĩtĩ ĩnõõnnõ.
ACT.12.6	Ma õõa cĩ baalin ꞌcĩ baa aĩ haꞌnyahaaĩ Ẽrõõdẽ Pẽẽtũrũ lokihooa, baa oongi Pẽẽtũrũ hõrggẽẽnaa cĩ athegereeꞌnya ꞌramma ecebbi nyerikooꞌnyanĩĩ ꞌcĩg obbitig ꞌramma nẽ ebehit athegereeꞌnya hattũũg. 
ACT.12.7	Ma hĩdĩĩkoothong, uppwaanna aajĩlõ cĩ Makayyiookto nẽ ũttũhũl lanyit baabuuth. Ma ho, õtõmõõĩ aajĩlõ Pẽẽtũrũ ꞌgaaũꞌnya, nĩngĩtĩ attiranĩ ĩnõõnnõ nẽ ĩĩnnĩk, “Tĩnga hĩdĩĩkoothong!” Ma ho, etteeddi nyerikona athĩnĩĩ cĩgĩnnĩg noho dtum. 
ACT.12.8	Ma nĩngaata, ĩĩnnĩk aajĩlõ Pẽẽtũrũ, “Tihim ceremwa cugunnig hĩ caawa.” Ma ho, ĩdĩman Pẽẽtũrũ noho. Nĩngĩtĩ annẽẽkĩ aajĩlõ ĩnõõnnõ, “Tihim koout cunni nẽ ũnũaanĩ.” 
ACT.12.9	Nĩngĩtĩ anũaanĩ Pẽẽtũrũ aajĩlõ baabuutha battaala, nẽẽthĩ hinnia, baa hõllõngaa aga Pẽẽtũrũ ngaatĩ ĩĩnnĩ thõõth ꞌcĩ adtican aajĩlõ ho dĩdĩ. Baa ammuk hinnia nẽẽ aĩ hohonooꞌthi thõng. 
ACT.12.10	Iita ũtũngteek aajĩlõ hĩ Pẽẽtũrũ nĩngĩtĩ ebehiini athegereeꞌnya ꞌcĩg oou hĩ ꞌcĩg anũẽẽkĩ buúk, nĩngĩtĩ õdõlanĩ hattũũg cobbi ꞌcĩ ĩĩn ꞌthiihit ꞌcĩ adukni ꞌgõõl ꞌcĩ õkõ ꞌtaaũnaa cobbi. Baa abbuuhi hattũũg ciee ẽmmẽn, nĩngĩtĩ adukni nẽẽg õõĩ. Ma baa ũꞌthũkũcĩt nẽẽg ꞌgõõla ĩĩtõ ꞌrẽẽttĩg, ikia ammanyanĩ aajĩlõ noho matadaꞌnyak hũtũngeek Pẽẽtũrũ ẽmmẽn.
ACT.12.11	Ma ho, ikia agaõõthĩ Pẽẽtũrũ thõõth ꞌcĩ adĩman aajĩlõ ho nẽ ĩĩ, “Hagawa ngaatĩ hatĩ ĩꞌthõõanĩ Makayyioohiti aajĩlõ cĩnnĩ hikia hõõgawaa nganĩĩt cebiittaa cĩ Ẽrõõdẽ ho, hĩ thooꞌthiohĩĩ vẽlẽk ĩcĩg ammuk makayyiooha cĩg ꞌJudeei.”
ACT.12.12	Nĩngĩtĩ õkõõĩ Pẽẽtũrũ ꞌcieethaa cĩ Maria aattĩ Yõaannẽ, ꞌcĩ baa haĩ ꞌthaar ũgĩ Maarko. Baa alũtĩ nuyyiooha cĩg Makayyiooktak nĩngaata nẽ alayyio. 
ACT.12.13	Ma nĩngaata, ikia uruk Pẽẽtũrũ hattũũg cĩ battaalu nẽ ikia ubbuuk bũhẽẽcĩ umwaa ꞌcĩ ĩĩn dticciannioohit ꞌcĩ haĩ ꞌthaar ꞌRõõda. 
ACT.12.14	Ma baa aku aga bũhẽẽcĩ ciee molook cĩ Pẽẽtũrũ ho, ikia atal gẽrrẽẽt hiittiõõ hõllõngaa nõõ abbuuk hattũũg nẽ ivvir õbõdõõthĩ ꞌcieetõõ nẽ ũũk uduhaak eet ĩĩnnĩk, “Aaĩ Pẽẽtũrũ hattũũga!”
ACT.12.15	Baa hinnia anneek eeta ĩnõõnnõ, “Adaki nganiit maangõnĩ!” Ma baa aalla arrĩcana loholeec ciee thõõth noho ho, iita othoothito ĩĩtõ, “Aajĩlõ mõnõ cĩnnĩ thõng.”
ACT.12.16	Nẽẽthĩ, baa aalla aruk Pẽẽtũrũ hattũũg noho, ma baa õõ abbuuk nẽẽg hattũũg ko, iita ukullieek ꞌjieen. 
ACT.12.17	Ma ho, othoothĩk Pẽẽtũrũ eet athĩnĩ hĩjjaaktõ nẽ ẽddẽẽbak ĩhõõggõ ꞌgõõl ꞌcĩ õõganĩ Makayyioohiti ĩnõõnnõ baabuutha ho. Nẽ tarĩ ĩĩnnĩk Pẽẽtũrũ ĩhõõggõ, “Uduktaak ꞌJeemith
ACT.12.18	Ma baa loohoth ꞌcĩ ꞌrĩĩng, iita ommoꞌthi athegereeꞌnya baag ebeki gẽrrẽẽt, hĩnĩngĩtĩ muhẽẽnĩt cĩ thõõth ꞌcĩ aꞌnginõõꞌthĩ Pẽẽtũrũ baabuutha ho. 
ACT.12.19	Ma ho, uduhaak Ẽrõõdẽ athegereeꞌnya cĩgĩnnĩg hidiimito Pẽẽtũrũ, nẽẽthĩ hinnia, baa hõllõngaa ammũda ũdũt. Nĩngĩtĩ ajini Ẽrõõdẽ bekiook nẽ aaꞌnyĩk ĩhõõggõ hurukti. Ma urutaa cĩ thõõth icci, ikia ũtũngeek Ẽrõõdẽ looc cĩ ꞌJudeea nẽ nõõ ũũk aau ꞌtaaũnaa cĩ Caetharea hĩdĩhĩdĩĩc.
ACT.12.20	Baa ẽggẽrꞌnyõõ habuui Ẽrõõdẽ hĩ eet cĩg ꞌtaaũn cĩ ꞌTire hĩ eet cĩg ꞌtaaũn cĩ ꞌThidõõnẽ gẽrrẽẽt. Nẽẽthĩ, baa ammũda lõõcĩ cĩnĩĩng ꞌgẽẽn dhoortaa ꞌcĩ baa aggam Ẽrõõdẽ. Nĩngĩtĩ akuuni lothippiti eetinii cĩggĩĩng, hõõt hothooꞌthio hĩ Balathto ꞌcĩ baa ĩĩn ꞌgaalac cobbi makayyioohĩĩ ꞌcĩg adticanoothĩk Ẽrõõdẽ. Iita amammaayanit eeta Balathto haꞌnyahit ganõn hõrggẽẽnaa cĩ ꞌtaaũnꞌnya cĩggĩĩng ꞌcĩg obbitig hĩ Ẽrõõdẽ.
ACT.12.21	Nẽ baa eberria kõrra ꞌcĩ au õmmõtõõnĩ nẽẽg hĩ Ẽrõõdẽ. Ma ho, itihim Ẽrõõdẽ ceremwa cĩgĩnnĩg cĩg habuẽẽꞌthĩtaak, nẽ ikia iccioloongan dtaabawa, nĩngĩtĩ õthõõthĩkĩ eeta. 
ACT.12.22	Baa accamanoothĩk eeta hawacahit hĩĩtõ, “Ĩĩn ciee molook cĩ Nyekuci, hõllõngaa ĩĩn cĩ eeto.”
ACT.12.23	Ma hĩdĩĩkoothong, hĩnĩngĩtĩ baa hõllõngaa abuluth Ẽrõõdẽ Nyekuc, uuk aajĩlõ cĩ Makayyiookto ĩnõõnnõ noho puth hẽttẽẽd looc. Ma uruta, iita adahit Ẽrõõdẽ huluta rũgẽtẽẽt, nĩngĩtĩ adaaknĩ noho ꞌthẽl.
ACT.12.24	Nẽẽthĩ, baa aalla ittoorri thõõth cĩ Nyekuci hĩꞌthanothoothĩk lokor vẽlẽk noho.
ACT.12.25	Ma baa edecciaak Baarnaba hĩ ꞌThaaulo dtiic cĩnĩĩng baa ĩꞌthõõĩ eeta hõõt hidticanit, iita oboddia nẽẽg ĩĩcĩ ꞌJeruꞌthalẽmĩ othohotit Yõaannẽ buúk ꞌcĩ haĩ ꞌthaar ũgĩ Maarko.
ACT.13.1	Lothippitaa cĩ lemmiook cĩg Antiohĩ, baa aattĩg põrõvẽtaaꞌnya hĩ ꞌlimmanniook. Ĩhõõggõ Baarnaba hĩ ꞌThimiõõnẽ ꞌcĩ haĩ ꞌthaar ũgĩ Niger, hĩ Luuccio cĩ looc cĩ Cireene hĩ Manaaen ꞌcĩ baa ĩĩn ꞌgõõnĩ habu Ẽrõõdẽ hĩ ꞌThaaulo. 
ACT.13.2	Ma baa nga abuluth nẽẽg Makayyioohit nẽ edettia eleeti ꞌgẽẽna,
ACT.13.3	Ma baa edettia nẽẽg eleeti nẽ alayyio, iita ataaddik nẽẽg athĩn cĩggĩĩng ootinii cĩg Baarnaba hĩ ꞌThaaulo, hĩĩ terethiinit ꞌcĩ eberriaanĩ nẽẽg hidticanit dtiic icci. Nĩngĩtĩ ĩꞌthõõĩkĩ ĩhõõggõ ꞌgõõl hõõt.
ACT.13.4	Ma urutaa ꞌcĩ ĩꞌthõõĩ Lorii ꞌcĩ Ẽllẽẽmĩth Baarnaba hĩ ꞌThaaulo, õõt nẽẽg Theleucia. Ma nĩĩca, otodit haahũl õõt dtuungaa cĩ Ciporo ĩĩcĩ aaĩ bũlũca hõrggẽẽna.
ACT.13.5	Ma baa ma õdõlan nẽẽg ꞌtaaũn ꞌcĩ haĩ ꞌThalami ho, õõt illimatteek eet thõõth cĩ Nyekuci ꞌCieethinii cĩg Laiittak ĩcĩg ꞌJudeei. Baa ẽẽl Yõaannẽ ꞌcĩ haĩ ꞌthaar ũgĩ Maarko ĩhõõggõ dtiicaa cĩnĩĩng ko.
ACT.13.6	Baa ẽhẽẽrõn nẽẽg dtuung cĩ Ciporo hũtũrũũr ĩꞌthõng hiita hõdõlanit ꞌtaaũn ꞌcĩ haĩ Paavvo, ngaatĩ baa au õmmõtõõnĩ hĩ ꞌJudeeinit umwa ꞌcĩ haĩ ꞌBaar-Yeesu, ꞌcĩ baa ĩĩn ngarĩ nẽ ĩĩ põrõvẽtaac ꞌcĩ ĩĩn oloꞌngiaahit.
ACT.13.7	Nẽ baa adticanoothĩk ngarĩ ciee Theerjio Paaulo, ꞌcĩ baa ẽggẽẽnyĩth gẽrrẽẽt nẽ ĩĩ ꞌgaalac cobbi. Baa adiim Theerjio Paaulo athĩhĩ nyeemuut cĩ Nyekuci, nĩngĩtĩ ĩꞌthõõĩ eet hottieek Baarnaba hĩ ꞌThaaulo hiita. 
ACT.13.8	Nẽẽthĩ, baa abũrĩ ꞌBaar-Yeesu ꞌcĩ haĩ ꞌthaar ũgĩ Elimath ĩhõõggõ. Nẽ baa atattaaman ꞌBaar Yeesu ꞌgõõl ꞌcĩ atalmaanyanĩ ꞌgaalac cobbi, hũtũbũr Makayyioohit Yeesu. 
ACT.13.9	Nĩngĩtĩ aggamĩ Lorii ꞌcĩ Ẽllẽẽmĩth ꞌThaaulo ꞌcĩ haĩ ꞌthaar ũgĩ Paaulo hakatĩ Elimath hẽbẽrĩ nẽ ĩĩ, 
ACT.13.10	“Ĩĩnĩ nii ngeertĩ habu cĩ loriẽẽt ꞌcĩg abathĩ nẽ iinu mirohit cĩ thõõth vẽlẽk ꞌcĩ aũlanĩ! Nẽ maka nganiit ꞌgooliniti ꞌcĩ õgõllẽẽkĩ eeta. Hõllõngaa ꞌthẽk occa abili ngaatĩ alaamĩ thooꞌthiok ꞌcĩg aũlan dĩdĩ cĩg Makayyiooktak? 
ACT.13.11	Nẽ ꞌyioko, uuki hatĩ Makayyioohiti nganiit nẽ aaꞌnyi nõõ ĩĩ ruben hĩdĩhĩdĩĩc.”
ACT.13.11	Ma hĩdĩĩkoothong, idiitti eet hẽbẽrĩ noho dtip hĩ lõõcĩ muguur ꞌcĩ holittup hatattaaman looc hidiim eet ꞌcĩ occa atĩꞌthĩtĩ. 
ACT.13.12	Ma baa acĩn ꞌgaalacĩ cobbi thõõth icci ho, ikia ukuleek ꞌjieen, hĩnĩngĩtĩ ꞌlimman cĩ Makayyiookto. Nĩngĩtĩ mĩĩ aꞌnyahĩ nẽẽ lemiinit hĩ Makayyioohit.
ACT.13.13	Ma ho, iita ũtũngteek Paaulo hĩ ꞌgõõnõgĩ Paavvo nẽ otodit haahũl õõt ꞌtaaũnaa cĩ Pẽrga looccaa cĩ Pamvilia. Nẽẽthĩ, baa ũtũngeek Yõaannẽ Maarko ĩhõõggõ nẽ ũũk ꞌJeruꞌthalẽma. 
ACT.13.14	Ma ꞌtaaũnaa cĩ Pẽrga, õõt edeccieek nẽẽg ĩĩcĩ ꞌtaaũn cĩ Antiohĩ looccaa cĩ Pithidia. Ma Kõr cĩ ꞌYiommaanõ,
ACT.13.15	Ma urutaa cĩ tigiilẽnĩt ꞌcĩ aku nyattaala cĩ Mũũꞌtha hĩ ĩĩcĩ põrõvẽtaaꞌnyanu, ĩꞌthooyyia makayyiooha cĩg ꞌCieeth cĩ Laiitto eet umwa hikia huduhaak Paaulo hĩ Baarnaba hĩĩnnĩk, “ꞌGotoonoga, má aꞌnyaku nyeemuut umwa ꞌcĩ ẽẽl eeta, iita nuun udukta.”
ACT.13.16	Ma ho, ĩtĩnga Paaulo ꞌjieena odongeek eet athĩn ꞌthaaittaa nẽ ĩĩ, “Eeta cĩg Ĩꞌthĩraẽlĩ hĩ eet ꞌcĩg hõllõngaa ĩĩn ꞌJudeei ꞌcĩg abuluth Nyekuc, ĩthĩktaangu nganĩĩta! 
ACT.13.17	Ẽbẽra Nyekuci cĩ eet cĩg Ĩꞌthĩraẽlĩ hĩbaangĩ cĩggaac nẽ aaꞌnyĩk eet cĩggaac hubulli gẽrrẽẽt baa aattĩg Ijjiba. Ma ho, ikia uluugi Nyekuci ĩhõõggõ ꞌtirriaanaa cĩnnĩ looccaa cĩ Ijjibi battaala, 
ACT.13.18	nẽ ũꞌthũũtĩ ĩhõõggõ irkiꞌnyia hẽẽn ꞌwec horrwatõõ ꞌcĩ õdõhõhĩĩ kak. 
ACT.13.19	Baa ĩꞌthaan nẽẽ eet cĩg loonyin tũkĩramma Kanaana nẽ aaꞌnyĩk looc cĩnĩĩng eet cĩgĩnnĩg hõlõmanit ũdũt. 
ACT.13.20	Baa õkõõĩ thõõth ciee vẽlẽk irkiꞌnyia ꞌmiiaꞌnya ꞌwec hĩ hẽẽn ꞌtur.
ACT.13.20	“Ma urutaa cĩ, ikia aaꞌnyĩk Nyekuci ĩhõõggõ habuẽẽt ꞌcĩg ẽttẽẽd thooꞌthiok, ĩꞌthõng hõdõlan kõr cĩ põrõvẽtaac Thamueele. 
ACT.13.21	Nẽẽthĩ, baa hinnia adiim eeta Nyekuc haaꞌnyĩk ĩhõõggõ habu, nĩngĩtĩ aaꞌnyĩkĩ nẽẽ ĩhõõggõ habu ꞌThaaulo, ngeertĩ eet ꞌcĩ haĩ Kĩĩth, haggam ĩhõõggõ irkiꞌnyia hẽẽn ꞌwec. Baa ĩĩn Kiithi eet cĩ habuccieet cĩ Benyemiino. 
ACT.13.22	Ma baa ittik Nyekuci habu ꞌThaaulo battaala, ikia aaꞌnyĩk Daavide hirigith hĩĩ habu cĩnĩĩng. Nĩngĩtĩ aĩnnĩ Nyekuci, ‘Hũmmũda Daavide ngeertĩ ꞌJeeꞌthe, eet umwa ꞌcĩ haccamana naana. Adĩman hatĩ nẽẽ thooꞌthiok vẽlẽk ꞌcĩg hatabi naa ĩnõõnnõ hidtican.’
ACT.13.23	“Baa arĩnyana Nyekuci ngaatĩ aĩnnĩ, aku hatĩ eet umwaa hattũũgaa cĩ Daavide, hikia hĩĩ Ellioohit cĩ Ĩꞌthĩraẽlĩ, eet tĩho Yeesu. 
ACT.13.24	Baa nga hikia Yeesu, baa irrioonĩk Yõaannẽ eet cĩg Ĩꞌthĩraẽlĩ hũtũngteek ꞌthẽccan, helemit Nyekuc nẽ aggamit baattithimo. 
ACT.13.25	Ma baa ẽdẽcaak Yõaannẽ dtiic cĩnnĩ ĩĩ, ‘Ammuku niig ainnu nganĩĩt nganĩ? Ammuku niig ainnu hĩĩnĩ naa eet ꞌcĩ ereeyyu niig ko? Aku hatĩ ẽẽtĩ tĩho uruta nẽ hõllõngaa hũũlũ naa ngaatĩ hõõgĩ lõhamũcĩ cĩg caawa cĩgĩnnĩg.’
ACT.13.26	“ꞌGotoonoga hĩ ngoonoga, lõhõlẽẽtĩg Abũrahamĩ hĩ ngagiit eet ꞌcĩg hõllõngaa iiginnu eet cĩg ꞌJudeei nẽ iꞌngolinnu Nyekuc ko, ngagĩĩt vẽlẽk ꞌcĩg baag iꞌthooyyiakeet nyeemuut ciee elliitto ho. 
ACT.13.27	Baa hõllõngaa aga eeta cĩg ꞌJeruꞌthalẽmĩ hĩ ꞌgaala cĩggĩĩng Yeesu. Nẽ hõllõngaa athĩhĩ thooꞌthiok cĩg põrõvẽtaaꞌnyanu ꞌcĩg ara agiil nẽẽg hõdõõkõthĩ Kõr cĩ ꞌYiommaanõ ho ũdũt. 
ACT.13.28	Tananga baa hõllõngaa ammũda nẽẽg ꞌgõõl ꞌcĩ aũlan ꞌcĩ ẽttẽẽdĩkĩ Yeesu daahĩth, iita uduktaak nẽẽg Pĩlaatõ huruk ĩnõõnnõ. 
ACT.13.29	Ma baa ĩdĩmanit nẽẽg thooꞌthiok vẽlẽk ꞌcĩg õthõõthĩ ꞌBuuhi cĩ Nyekuci Yeesu, iita aarria nẽẽg ĩnõõnnõ hurucceea loota nẽ õõt ũmmũtĩta. 
ACT.13.30	Nẽẽthĩ, baa ũrũgũtha Nyekuci ĩnõõnnõ daahĩtha, 
ACT.13.31	baa adtuuha eeta ꞌcĩg baag õõkõr hĩ ĩnõõnnõ ꞌGalileea õõ ꞌJeruꞌthalẽma ĩnõõnnõ, tabattĩ mẽẽlĩg. Ĩĩn ꞌyioko eeta tĩko hẽbẽrĩ cĩgĩnnĩg huduktaak eet cĩggaac thõõth cĩnnĩ.
ACT.13.32	“Haduhaakuung naag ngagiit nyeemuut ꞌcĩ abũnnaa. Thõõth baa aduhaak Nyekuci hĩbaangĩ cĩggaac, 
ACT.13.33	idticaneeheet Nyekuci ngagĩĩt lõhõlĩ cĩg hĩbaangĩ cĩggaac, thõõth ꞌcĩ arũgthaanĩ nẽẽ Yeesu. Hĩcĩ eheeddi ꞌBuuhaa cĩ Tegellwaanu dhoortaa ꞌcĩ ĩĩn ꞌramma aĩ,
ACT.13.33	“ ‘Iini nii Loholeec caannĩ
ACT.13.33	nẽ ꞌyioko kõr nicci, hanneekii hĩĩna naa Maaꞌnyu.’
ACT.13.34	Baa arũgtha Nyekuci Yeesu daahĩtha nẽ hõllõngaa aaꞌnyĩk ẽlẽ cĩnnĩ hõtõngõl. Aaĩ ꞌthẽk hĩ baa aduha Nyekuci aĩ,
ACT.13.34	‘Haaꞌnyuung hatĩ naa ngagiit ꞌlẽẽmĩth hĩ ꞌgattan ꞌcĩ ĩĩn dĩdĩ, haau hĩ baa haduhaahi Daavide.’
ACT.13.35	Nẽ ẽtẽhẽẽdĩ ꞌBuuhaa cĩ Tegellwaanu ngamwaanĩ tarĩ ĩĩ,
ACT.13.35	‘Hĩnĩngĩtĩ hõllõngaa hatĩ uunnihi nii Dticciannioohit cunni ꞌcĩ Ẽllẽẽmĩth hõtõngõl.’
ACT.13.36	“Baa nga arũgĩ Daavide, baa athĩhĩ nẽẽ Nyekuc. Ma baa adaaha, ikia adaĩ biyyiẽẽnĩĩ cĩg halang cĩnĩĩng nẽ õtõngõl ẽlẽ cĩnnẽẽnĩ. 
ACT.13.37	Nẽẽthĩ, baa arũgtha Nyekuci Yeesu daahĩtha nẽ baa aitiõõ ẽlẽ cĩnnĩ hõllõngaa õꞌngõlĩ.
ACT.13.38	“ꞌGotoonoga hĩ ngoonoga, hatabbuung naa ngagiit agaac Yeesu ꞌcĩ occa ũũnnĩk ꞌthẽccanẽẽt cugguung. 
ACT.13.39	Nẽ ẽẽtĩ ꞌcĩ ẽlẽmĩ ĩnõõnnõ, ooggiaa hatĩ hẽlẽggẽẽnnĩ vẽlẽk ĩcĩg baa hõllõngaa ũũlũ nyattalĩ cĩ Mũũꞌtha. 
ACT.13.40	Uꞌthuutti eleeti jurrung thooꞌthiohĩĩ baag aduha põrõvẽtaaꞌnya, hiittiõõ hõllõngaa aggammuung ngagiita. Baa aĩ nẽẽg,
ACT.13.41	“Ĩcĩnĩt niig eeta ꞌcĩg ararru Nyekuc ko!
ACT.13.41	Abarrittu hatĩ nẽ adaaktu hĩĩ lõõcĩ ꞌthĩĩ.
ACT.13.41	Hadĩmani hatĩ naa kõr nicci ꞌgiimwa
ACT.13.41	ꞌcĩ hõllõngaa elemmu niig ũdũt,
ACT.13.41	tananga huduhaahuung eet umwaanĩ!”
ACT.13.42	Ma baa ũtũngteek Paaulo hĩ Baarnaba ꞌCieeth cĩ Laiitto, iita alaacõ eeta ĩhõõggõ hiita hillimanit thooꞌthiok iccig tarĩ Kõrraa cĩ ꞌYiommaanõ ĩcĩ anũẽẽkĩ. 
ACT.13.43	Ma baa edeccia laiiniti, baa anũ Paaulo hĩ Baarnaba eeta cĩg ꞌJudeei hĩ eet ꞌcĩg hõllõngaa ĩĩn ꞌJudeei, ꞌcĩg baag iita elemit thõõth cĩ Nyekuc cĩ Ĩꞌthĩraẽlĩ. Nĩngĩtĩ aduhaakĩ nẽẽg eet huꞌthuutti bũnnai cĩ Nyekuc gõõng ammaannĩk ĩhõõggõ hõdõõkõthĩ.
ACT.13.44	Ma baa õdõlan Kõrraa cĩ ꞌYiommaanõ ho, iita ũllũngattaa eeta vẽlẽk ꞌtaaũn hũtũrũũr, hiita hĩthĩhĩt thõõth cĩ Makayyioohit Yeesu. 
ACT.13.45	Ma baa adtuuha eeta cĩg ꞌJudeei lothippit ko, iita ĩlĩĩllẽẽcõ gẽrrẽẽt, nẽ odoomito Paaulo, hĩnĩngĩtĩ thooꞌthiok ꞌcĩg aduha nẽẽ ho.
ACT.13.46	Nẽẽthĩ, baa ẽdẽcĩ Paaulo hĩ Baarnaba tõrõmẽẽꞌthĩta anneek, “Baa hadiimma naag hallimaneekuung ngagiit nyeemuut cĩ Nyekuci ĩĩcĩ oou, õõa ꞌcĩ nga hillimatteeha eet ũgĩ, aburru hinnia niig nyeemuut tĩho! Ĩko aburru rũgẽt ꞌcĩ aalla ooo. Nẽẽthĩ ꞌyioko, hoottia naag nyeemuut icci, hĩ eet ꞌcĩg hõllõngaa ĩĩn ꞌJudeei, 
ACT.13.47	hĩnĩngĩtĩ baa aaꞌnyeet ngagĩĩt Makayyioohiti tilooinit icci aĩ,
ACT.13.47	“Haaꞌnyuung naa ngagiit, ĩĩtõ lanyit cĩ eet ꞌcĩg hõllõngaa ĩĩn ꞌJudeei.
ACT.13.47	Ootti eliinit cĩ Nyekuci õõt illimatteek eet loonyini vẽlẽk loota nĩnga.”
ACT.13.48	Ma baa athĩhĩ eeta ꞌcĩg hõllõngaa ĩĩn ꞌJudeei nyeemuut icci ho, iita accamattoothĩk gẽrrẽẽt nẽ ubuluthit thõõth cĩ Makayyiookto. Nẽ eeta vẽlẽk ꞌcĩg baag ẽbẽra rũgẽt ꞌcĩ aalla ũdũt, elemit Makayyioohit Yeesu.
ACT.13.49	Nĩngĩtĩ ĩꞌthanõthõõthĩkĩ thõõth cĩ Makayyioohit Yeesu looc niccia vẽlẽk. 
ACT.13.50	Ma nĩngaata, baa hinnia õõ alũllũũman makayyiooha cĩg ꞌJudeei eet ũgĩ ꞌcĩg obbitig ꞌtaaũnatõõ, hĩ ngaaĩ ũgĩ ꞌcĩg iꞌngolli thõõth cĩ Nyekuci. Nĩngĩtĩ aaꞌnyĩkĩ eeta cĩg ꞌJudeei ĩhõõggõ hutuhuyyioothĩk Paaulo hĩ Baarnaba nẽ iꞌthiattaaĩ ĩdĩmanit ĩhõõggõ ꞌbuth. Nĩngĩtĩ iiggiaĩ ĩhõõggõ looccaa cĩnĩĩng battaala. 
ACT.13.51	Ma ho, utuddungit Paaulo hĩ Baarnaba tuduhaac ꞌthõõnĩĩ cĩggĩĩng ngaatĩho noho nẽ õõt ĩĩcĩ ꞌtaaũn ꞌcĩ haĩ Ikonium. 
ACT.13.52	Nẽẽthĩ, baa accamanoothĩk nuyyiooha ꞌtaaũnaa cĩ Antiohĩ nẽ baa ikia Lorii ꞌcĩ Ẽllẽẽmĩth hĩ ĩhõõggõ.
ACT.14.1	Ma ꞌtaaũnaa cĩ Ikoniumĩ, iita õõt Paaulo hĩ Baarnaba ꞌCieethinii cĩg Laiittak ĩcĩg ꞌJudeei, hĩ gõõng hõdõõkõthĩ. Ma nĩngaata, õõt irrioottĩk nẽẽg eet jurrung, nĩngĩtĩ au ẽlẽmmĩ eeta cĩg ꞌJudeei ꞌcĩg mẽẽlĩg hĩ eet ꞌcĩg hõllõngaa ĩĩn ꞌJudeei thõõth cĩ Makayyiookto. 
ACT.14.2	Nẽẽthĩ, eeta cĩg ꞌJudeei ꞌcĩg baag abũrĩ Makayyioohit, iita ẽꞌthẽcanit eet ũgĩ ꞌcĩg hõllõngaa ĩĩn ꞌJudeei hĩlĩĩllẽẽcõ hutuhuyyioothĩk nuyyiook cĩg Makayyiooktak. 
ACT.14.3	Nẽẽthĩ, baa aattĩg Paaulo hĩ Baarnaba nĩngaata ĩꞌthõng, hillimatteek eet eliinit cĩ Makayyiookto ꞌtirriaana. Nẽ baa aaꞌnyĩk Makayyioohiti nyeemuut cĩnĩĩng ko hĩĩ dĩdĩ, ngaatĩ ẽẽlĩ ĩhõõggõ hidticanit thooꞌthiok ꞌcĩg ĩnaat eeta. 
ACT.14.4	Nẽẽthĩ, baa hinnia eꞌngerri eeta ꞌtaaũna thõng. Baa ẽlẽmĩ ũgẽẽgĩ thõõth cĩ eet cĩg ꞌJudeei nẽ elemit ũgẽẽgĩ thõõth cĩ ꞌthooyyiahu. 
ACT.14.5	Ma ho, iꞌthiattaaĩ eeta ũgẽẽgĩ ꞌcĩg hõllõngaa ĩĩn ꞌJudeei hĩ eet ꞌcĩg ĩĩn ꞌJudeei hĩ makayyiook cĩggĩĩng, utuhanit thõõth ꞌcĩ adĩmanĩ Paaulo hĩ Baarnaba ꞌbuth, hĩ ngaatĩ õhõdaanĩ ĩhõõggõ biyyiẽẽnĩ hadaahito. 
ACT.14.6	Ma baa ummuddia ꞌthooyyiaha thõõth icci ẽlẽk, iita ukulit õõt ꞌtaaũnnioohĩĩ cĩg Liꞌthira hĩ ꞌDerbe, dhoortaa cĩ looc cĩ Likaonia hĩ loonyinii ꞌcĩg õbõhõõ nĩngaata, 
ACT.14.7	ngaatĩ baa aallanĩ nẽẽg irriõõnĩ nẽ illimatteek eet nyeemuut ꞌcĩ abũnnaa.
ACT.14.8	Baa aaĩ eet umwaa ꞌcĩ ahuuli ꞌthoona ꞌtaaũnaa cĩ Liꞌthira, baa ahuuli eet tĩho nganĩngĩtĩ arrittiaanĩ nẽ nga hõtõ ũdũt. 
ACT.14.9	Baa athĩhĩ ẽẽtĩ ciee ꞌrioon cĩ Paaulo. Ma baa akannĩ Paaulo ĩnõõnnõ hẽbẽrĩ ho, adtuuha hinnia aꞌnyak lemiinit hĩ Yeesu ꞌcĩ occa aaꞌnyĩk ĩnõõnnõ hũbũna, 
ACT.14.10	ma ho, uduhaak Paaulo ĩnõõnnõ moloohaa cobbi ĩĩnnĩk, “Tĩnga bĩĩl ꞌjieena!” Ma hĩdĩĩkoothong, ĩꞌngõth tuhuulliahiti nicciee hĩbĩl ꞌjieena nẽ iꞌthianaaĩ õtõ.
ACT.14.11	Ma baa adtuuha lothippiti thõõth ꞌcĩ adtican Paaulo ho, awacahit thõõthaa cĩ Likaonia ĩĩtõ, “Utuhuyyi nyekuꞌnya aauto hĩ eeta nẽ iita hĩ ngagĩĩt loota nĩnga!” 
ACT.14.12	Ma ho, akattieek nẽẽg Baarnaba ꞌthaar ꞌcĩg haĩ, ꞌTheu nẽ akattieek Paaulo ꞌthaar ꞌcĩg haĩ Hẽẽrmẽ,
ACT.14.13	Baa õbõhõõ ꞌcieeth cĩ Nyekuc ꞌcĩ haĩ ꞌTheu ho, hĩ hattũũg cĩ ꞌtaaũnõõ. Ma ho, idiim paadĩrĩ cĩ ꞌTheu hĩ lothippit, ibboorrik Baarnaba hĩ ꞌThaaulo ꞌgaarrieenit. Nĩngĩtĩ aꞌnyahaanĩ paadĩrĩ olĩꞌnya ũgĩ hĩ nyetturꞌnya hattũũgaa cobbi ĩĩcĩ ꞌtaaũnõõ.
ACT.14.14	Ma baa athĩhĩ ꞌthooyyiaha cieeg haĩ Paaulo hĩ Baarnaba thõõth icci ho, iita ĩlĩĩllẽẽcõ nẽẽg gẽrrẽẽt ĩꞌthõng, herreecito ceremwa cĩggĩĩng, nẽ ivvirit õõt eetinitõõ hõrggẽẽna nẽ eggerenyit ĩĩtõ, 
ACT.14.15	“Hõlõ, ne ꞌcĩ adĩmannu niig hoti ho? Hĩĩgĩnna naag eet haaga hĩ niiga. Haꞌnyahaakuung naag ngagiit nyeemuut ꞌcĩ abũnnaa, hanneekuung ũtũngteek thooꞌthiok iccig abathĩ ho, elemit Nyekuc ꞌcĩ arũgĩ, ꞌcĩ ẽhẽnyta hẽẽtkujjieen hĩ looc hĩ bũlũc hĩ hẽlẽggĩ vẽlẽk ꞌcĩg aattiyyi ĩhõõggõ. 
ACT.14.16	Baarkit, baa aaꞌnyĩk Nyekuci loonyin vẽlẽk haꞌnyahit nyeppiteeꞌnya cĩggĩĩng ꞌgoolliohĩĩ cĩggĩĩng cũũmõ cũũmõ. 
ACT.14.17	Nẽẽthĩ, ẽtẽrꞌtha Nyekuci ẽllaa cĩnnĩ, ngaatĩ adĩmanĩ hẽlẽggĩ ꞌcĩg abũnnaa. Ĩꞌthõõa nẽẽ tammu hẽẽtahujjieen nẽ aaꞌnyĩk manẽẽn cugguung hitiliꞌthia. Ĩbbaannuung nẽẽ ngagiit ꞌgẽẽn nẽ aaꞌnyĩk ꞌthinneeti cugguung haccamattoothĩk.” 
ACT.14.18	Tananga baa õthõõth ꞌthooyyiaha hoti, aalla adiim eeta ĩbboorĩk ĩhõõggõ ꞌgaarrieenit noho.
ACT.14.19	Ma ho, iita makayyiooha ũgẽẽgĩ cĩg ꞌJudeei Antioha hĩ Ikonium hiita hũlũllũũmanit lothippit hũtũbũrĩt Paaulo. Õhõda ĩnõõnnõ biyyiẽẽnĩ nẽ utugurrieek ꞌtaaũna battaala, muhẽẽttaa ꞌcĩ aĩnnĩ adaak oho ẽlẽk. 
ACT.14.20	Ma baa iita uluttioothĩk nuyyiooha Paaulo, ikia ĩtĩnga nẽẽ õbõdõõthĩ ꞌtaaũnatõõ. Ma loohoth cĩnnĩ, ookorit hĩ Baarnaba õõt ĩĩcĩ ꞌDerbe.
ACT.14.21	Baa alliman Paaulo hĩ Baarnaba nyeemuut ꞌcĩ abũnnaa ꞌtaaũnaa cĩ ꞌDerbe, ĩꞌthõng helemit eeta ꞌcĩg mẽẽlĩg hĩĩtõ nuyyiook cĩg Makayyiooktak. Ma ho, oboddioothĩ nẽẽg ĩĩcĩ Liꞌthira hĩ Ikoniuma hĩ Antioha looccaa cĩ Pithidia. 
ACT.14.22	Baa aaꞌnyĩk nẽẽg ꞌthinneeti cĩg nuyyioohu hokomit nẽ irrioottĩk ĩhõõggõ huꞌthuutti lemiinit. Nĩngĩtĩ aduhaakĩ ĩhõõggõ annẽẽkĩ, “Hippiirria ꞌthẽk nga huduhunit habuccieet cĩ Nyekuci.” 
ACT.14.23	Ma nĩngaata, eberria Paaulo hĩ Baarnaba makayyiook cĩg lothippiꞌnya cĩg lemmioohu cũũmõ cũũmõ. Ma ho, edettia eleeti ꞌgẽẽna nẽ alaacõ Makayyioohit, hátĩ gõõng hũꞌthũũtĩ makayyiook iccig. 
ACT.14.24	Ma baa õdõlanit Paaulo hĩ Baarnaba looc cĩ Pithidia, õõt edeccieek ĩꞌthõng looc cĩ Pamvilia, 
ACT.14.25	ngaatĩ baa õõ allimanĩ eet ꞌtaaũnaa cĩ Pẽrga. Ma nĩngaata, ulluucci õõt ꞌtaaũnaa cĩ Attalia.
ACT.14.26	Ma ꞌtaaũnaa cĩ Attalia, õõt otodit haahũl oboddioothĩ ĩĩcĩ Antiohĩ looccaa cĩ Thiiria, ngaatĩ baa alaiini eeta hũꞌthũũtĩ Nyekuci ĩhõõggõ, hĩnĩngĩtĩ dtiic ꞌcĩ adtican nẽẽg hedecciaak ko. 
ACT.14.27	Ma baa õdõlanit Paaulo hĩ Baarnaba Antiok, iita uluttia nẽẽg lothippit cĩ lemmioohu vẽlẽk ngaatĩ hõdẽẽthõng nẽ uduktaak ĩhõõggõ thooꞌthiok vẽlẽk ꞌcĩg baag ẽẽlĩ Nyekuci ĩhõõggõ hĩdĩmanit, hĩ ꞌgõõl ꞌcĩ aaꞌnyĩkĩ eet ꞌcĩg hõllõngaa ĩĩn ꞌJudeei, haꞌnyahit lemiinit. 
ACT.14.28	Nĩngĩtĩ arũmẽẽnĩ nẽẽg nĩĩca hĩ nuyyiook waathinniook ꞌcĩg mẽẽlĩg.
ACT.15.1	Baa au eeta ũgẽẽgĩ ĩĩcĩ looc cĩ ꞌJudeea, au õõ ĩĩcĩ ꞌtaaũn cĩ Antiohĩ, hõõt hiꞌthiattaaĩ hillimanit nuyyiook ꞌcĩg Makayyiooktak ꞌcĩg hõllõngaa ĩĩn ꞌJudeei hĩĩttĩk, “Hõllõngaa occa eelliannu niig hatĩ nga hetteeddi eleeti, hĩcĩ aduha nyattalĩ cĩ Mũũꞌtha.” 
ACT.15.2	Nẽ baa aaꞌnyĩk thõõth ciee Paaulo hĩ Baarnaba hẽppẽhattõõ hĩ ĩhõõggõ gẽrrẽẽt, hĩnĩngĩtĩ ꞌlimman icci. Ma ho, iita eberria lemmiooha Paaulo hĩ Baarnaba hĩ eet ũgĩ ꞌcĩg abadtẽc nẽ ĩꞌthõõcõ hõõt ꞌJeruꞌthalẽma, hõõt hothoothito thõõth icci hĩ ꞌthooyyiak hĩ makayyiook cĩg lemmioohu. 
ACT.15.3	Nĩngĩtĩ ĩꞌthõõĩkĩ lothippiti cĩ lemmioohu ĩhõõggõ ꞌgõõl hõõt. Ma baa õdõlanit nẽẽg looc cĩ Venicia hĩ looc cĩ Thamaria, õõt uduktaak eet ꞌgõõl ꞌcĩ baa ẽlẽmmĩ eeta ꞌcĩg hõllõngaa ĩĩn ꞌJudeei Nyekuc. Baa aaꞌnyĩk nyeemuut ciee nuyyiook cĩg Makayyioohit Yeesu haccamattoothĩk gẽrrẽẽt. 
ACT.15.4	Ma baa õdõlanit Paaulo hĩ Baarnaba ꞌJeruꞌthalẽm, ikia ĩꞌtha lothippiti cĩ lemmioohu hĩ ꞌthooyyiak hĩ makayyiook ĩhõõggõ. Ma nĩngaata, uduktaak Paaulo hĩ Baarnaba eet thõõth vẽlẽk ꞌcĩ ẽẽlĩ Nyekuci ĩhõõggõ hĩdĩmanit.
ACT.15.5	Nẽẽthĩ, baa iita ĩĩtõ Variꞌtheei
ACT.15.6	Baa nẽ ommottio ꞌthooyyiaha hĩ makayyiook cĩg lemmioohu nẽ irrioonito thõõth cĩ eet ꞌcĩg hõllõngaa ĩĩn ꞌJudeei ho. 
ACT.15.7	Ma baa othooꞌthio hĩ ĩhõõggõ ĩꞌthõng, ikia ĩtĩnga Pẽẽtũrũ nẽ õthõõth ĩĩ, “ꞌGotoonoga hĩ ngoonoga, agayyu niig hũnũũk ngaatĩ ẽbẽraanna nganĩĩt Nyekuci hõrggẽẽnaa cunuung, hillimaneek eet ꞌcĩg hõllõngaa ĩĩn ꞌJudeei nyeemuut ꞌcĩ abũnnaa. Baa adĩman Nyekuci hoti, hátĩ hĩthĩktõ nẽẽg nẽ elemit ĩnõõnnõ. 
ACT.15.8	Aga Nyekuci ꞌthinneeti cĩg eetuk nẽ ẽlẽm eet ꞌcĩg hõllõngaa ĩĩn ꞌJudeei, ngaatĩ aaꞌnyĩkĩ ĩhõõggõ Lori ꞌcĩ Ẽllẽẽmĩth, hĩ baa aaꞌnyeet ngagĩĩt buúk. 
ACT.15.9	Baa hõllõngaa ahal Nyekuci ĩhõõggõ hĩ ngagĩĩta, hĩnĩngĩtĩ ũtũũny nẽẽ ꞌthinneeti cĩggĩĩng hĩĩtõ tẽllĩg, hĩnĩngĩtĩ lemiinit cĩnĩĩng. 
ACT.15.10	Aattiyyu occa gõõng ĩꞌthõng nẽ ĩttĩmattu Nyekuc ngaatĩ aaꞌnyiku nuyyiook dtiic ꞌcĩ adĩddĩngĩĩ ꞌcĩ occa hõllõngaa hũũlũ naag hode hĩbaangĩ cĩggaac buúk inni? 
ACT.15.11	Aitiõõ hõlõ! Hẽlẽmĩ naag ngaatĩ akuuni elliaanĩtĩ cĩnaac bũnnaiittaa cĩ Makayyioohit Yeesu, haau hĩcĩ ꞌthẽk eelliaa eeta ꞌcĩg hõllõngaa ĩĩn ꞌJudeei ho.”
ACT.15.12	Ma ho, ĩjjaaktõ eeta vẽlẽk hĩthĩhĩt thõõth ꞌcĩ aduha Baarnaba hĩ Paaulo. Baa aduhaak nẽẽg eet ꞌgõõl ꞌcĩ baa aaꞌnyĩkĩ Nyekuci ĩhõõggõ ꞌtirrian ꞌcĩ adticanĩ thooꞌthiok ꞌcĩg ĩnaat eeta ꞌcĩg hõllõngaa ĩĩn ꞌJudeei. 
ACT.15.13	Ma baa ẽdẽcaak nẽẽg ngaatĩ õthõõthĩ ho, ĩtĩnga eet umwaa ꞌcĩ haĩ ꞌJeemith õthõõth ĩĩ, “ꞌGotoonoga hĩ ngoonoga, ĩthĩktaangu nganĩĩta. 
ACT.15.14	Ẽddẽbaheet ꞌThimõõnẽ ꞌgõõl ꞌcĩ baa akuuni Nyekuci ĩĩcĩ oou hĩ eet ꞌcĩg hõllõngaa ĩĩn ꞌJudeei nẽ aaꞌnyĩk ũgĩ hĩĩtõ eet cĩgĩnnĩg. 
ACT.15.15	Õõkõrõõ thooꞌthioha cĩg põrõvẽtaaꞌnyanu hĩ thõõth baa eheeddi aĩ,
ACT.15.16	“ ‘Hõbõda hatĩ naa Makayyioohiti Nyekuci
ACT.15.16	hikia hẽtẽhẽny ꞌcieeth cĩ Daavide
ACT.15.16	baa irribanĩ.
ACT.15.16	Hehenyiti ꞌthẽk, hátĩ hĩbĩl tarĩ.
ACT.15.17	Au hatĩ loonyini ũgẽẽgĩ hĩ nganĩĩt
ACT.15.17	hĩĩtõ eet cĩgannĩg ꞌcĩg eberriaa.
ACT.15.17	Nganĩĩt Nyekuc Makayyioohit ꞌcĩ haduha thõõth icci ho.
ACT.15.18	Baa huduha naa thõõth icci baangaani ẽlẽk.’
ACT.15.19	“ꞌGotoonoga hĩ ngoonoga, hammuhi occa hõllõngaa hahiic eet ꞌcĩg hõllõngaa ĩĩn ꞌJudeei ꞌcĩg ꞌyioko elemit Nyekuc ko. 
ACT.15.20	Nẽẽthĩ hinnia, occa heheedĩk ĩhõõggõ waraga ꞌcĩ haduhaakĩ hũtũngteek ngaatĩ adahĩ ꞌgiimwa ꞌcĩ aaꞌnyĩhoothĩk hẽlẽggĩ ꞌcĩg aar eeta hĩĩtõ nyekuꞌnya. Occa adukiaak ĩhõõggõ hiittiõõ hõllõngaa adak iding umwa ꞌcĩ acud eeta thõng, hode iding ꞌcĩ nga aꞌnyak biyyi. Nẽ occa adukiaak ĩhõõggõ hũtũngteek ꞌthẽccan ꞌcĩ abathĩ dtẽc ꞌcĩ attihi ngaaĩ tahatak. 
ACT.15.21	Hummuhuttooth baa allimanni nyattalĩ cĩ Mũũꞌtha õyõyyõr ꞌtaaũnnioohĩ irkiꞌnyia ꞌcĩg mẽẽlĩg nẽ itigiili hĩthĩhĩt eeta ꞌCieethinii cĩg Laiittak, ĩcĩg õmmõtõõnĩ eeta cĩg ꞌJudeei Korrioohĩ vẽlẽk ĩcĩg ꞌYiommaanak.”
ACT.15.22	Ma ho, ummuhit ꞌthooyyiaha hĩ makayyiook hĩ lothippit cĩ lemmioohu hũtũrũũr, heberria eet ũgĩ cĩggĩĩng nẽ ĩꞌthõõcõ hõõt Antioha hookorit hĩ Paaulo hĩ Baarnaba. Nĩngĩtĩ ẽbẽraanĩ nẽẽg ꞌJuuda ꞌcĩ haĩ ꞌthaar ũgĩ Barthaba
ACT.15.23	Baa ẽhẽẽd nẽẽg waraga ꞌcĩ aĩ,
ACT.15.23	Hĩꞌthõõakuung naag ꞌthooyyiaha hĩ makayyiook ꞌthaainit ngagiit vẽlẽk eet ꞌcĩg hõllõngaa iiginnu ꞌJudeei ꞌcĩg aattiyyu Antioha hĩ loonyinii cĩg Thiiria hĩ ꞌCilicia.
ACT.15.24	Baa hĩthĩkta naag ꞌJeruꞌthalẽma ngaati aĩ, baa au eeta ũgẽẽgĩ eetinii cĩggaang, hiita huduktaahuung ngagiit thõõth ꞌcĩ abathĩ gẽrrẽẽt ꞌcĩ aliiliyyu. Nẽẽthĩ baa hõllõngaa hĩꞌthõõanna naag ĩhõõggõ. 
ACT.15.25	Nĩngĩtĩ ꞌyioko homotoonna ngaatĩ hõdẽẽthõng nẽ hummukta ngaatĩ hẽbẽraanna eet ũgĩ nẽ hĩꞌthooyyiahuung ngagiit hookorria hĩ Baarnaba hĩ Paaulo, ꞌgoonoga cĩggaang ꞌcĩg hammĩnanna. 
ACT.15.26	Eet ꞌcĩg adhuk rũgẽt cĩnĩĩng, hĩnĩngĩtĩ ꞌthaar cĩg Makayyioohit cĩnaac Yeesu Krĩstõ. 
ACT.15.27	Hĩꞌthõõanna naag ꞌJuuda hĩ ꞌThĩĩla buúk. Eet ꞌcĩg hatĩ au aduhaakuung thõõth ꞌcĩ aduhõõ hĩ ꞌcĩ hẽhẽẽdda naag waragaawa ho thõng.
ACT.15.28	Eteretheeheet ngagĩĩt Lorii ꞌcĩ Ẽllẽẽmĩth, hiittiõõ hõllõngaa occa hahiiccuung ngagiit thooꞌthiohĩĩ ũgẽẽgĩ ĩĩcĩg ĩllõõan iccig. 
ACT.15.29	Nẽẽthĩ, ma hadaku ꞌgiimwa ꞌcĩ aaꞌnyĩhoothĩk nyekuꞌnya ꞌcĩg hõllõngaa ĩĩn dĩdĩ. Ma hadaku iding umwa ꞌcĩ nga aꞌnyak biyyi, hode iding ꞌcĩ acudi thõng. Ma hadĩmannu ꞌthẽccan ꞌcĩ thooꞌthiok ꞌcĩg ĩĩn ꞌriiring. Má anuyyu tilooinit icci, adĩmannu hatĩ thooꞌthiok ꞌcĩg abũnnaa.
ACT.15.29	Hõlõ, ũnnẽẽc baaĩ nuun tilooinit icci jurrung.
ACT.15.30	Ma ho, ĩtĩngaacõ eeta ꞌcĩg ĩĩn ꞌwec ko, ũtũngteek ꞌJeruꞌthalẽm nẽ õõt Antioha. Nĩngĩtĩ avvaanĩ lemmiook vẽlẽk ngaatĩ hõdẽẽthõng nẽ aanytĩk ĩhõõggõ waraga. 
ACT.15.31	Ma baa agiil eeta waraga ho, iita accamattoothĩk gẽrrẽẽt ũdũt, ngaatĩ athĩknĩ nyeemuut cĩnnĩ ꞌcĩ abũnnaa ho. 
ACT.15.32	Baa ĩĩn ꞌJuuda hĩ ꞌThĩĩla põrõvẽtaaꞌnya nẽ othoothito thooꞌthiok ꞌcĩg mẽẽlĩg ꞌcĩg ẽẽl nuyyiook cĩg Makayyiooktak hokomit ꞌthinneeti. 
ACT.15.33	Ma urutaa ꞌcĩ aautti nẽẽg nĩĩca hĩdĩhĩdĩĩc, iita iꞌthooyyik nuyyiooha ĩhõõggõ ꞌgattaanaa cĩ ganõõnõ hoboddiõõthĩ hĩ eet baag ĩꞌthõõa ĩhõõggõ. 
ACT.15.34	Baa nẽẽ ikia idiongan ꞌcĩ ĩĩn ꞌThĩĩla dioo nĩngaata. 
ACT.15.35	Nẽẽthĩ, baa idionganit Paaulo hĩ Baarnaba Antioha, ngaatĩ baa allimanĩ nẽẽg hĩ ꞌgõõnõgĩ ũgĩ, nyeemuut ꞌcĩ abũnnaa cĩ Makayyiookto.
ACT.15.36	Ma urutaa cĩ waathinniook ũgĩ hĩdĩĩc, ĩĩnnĩk Paaulo Baarnaba, “Hoboddiooth daho nõõ hõõt hĩcĩnĩt nuyyiook ꞌtaaũnnioohĩ vẽlẽk ĩĩ baag hallimani thõõth cĩ Makayyiookto. Hõõt da hĩcĩnĩt adĩman occa nẽẽg hutuno.” 
ACT.15.37	Baa atab Baarnaba õkõõĩ Yõaannẽ ꞌcĩ haĩ ꞌthaar ũgĩ Maarko, hookorit hĩ ĩhõõggõ. 
ACT.15.38	Nẽẽthĩ hinnia, baa abũrĩ Paaulo, hĩnĩngĩtĩ baa õkõ ũũnnĩk Maarko ĩhõõggõ Pamvilia nẽ aala iittiõõ hõllõngaa adticanni hĩ ĩhõõggõ. 
ACT.15.39	Nĩngĩtĩ ẽppẽhanõõnĩ nẽẽg ĩꞌthõng heꞌngerrio. Baa nẽẽ ũũhĩ Baarnaba Maarko nẽ otodit haahũl õõt ĩĩcĩ dtuung cĩ Ciporo. 
ACT.15.40	Baa õkõõĩ Paaulo ꞌThĩĩla nẽ õõt alayyiõõĩ nuyyiooha hĩ Makayyioohit tarbalꞌthẽẽta cĩnnĩ hũꞌthũũtĩ ĩhõõggõ. 
ACT.15.41	Nĩngĩtĩ ĩꞌngaannĩ õõ adukni looc cĩ Thiiria hĩ cĩ ꞌCilicia, hõõt hirrioottĩk lothippiꞌnya cĩg lemmioohu.
ACT.16.1	Ma ho, iita oboddioothĩ Paaulo hĩ ꞌThĩĩla ꞌtaaũnnioohĩ cĩg ꞌDerbe hĩ Liꞌthira, ngaatĩ baa aayyi nuyyioohiti umwaa ꞌcĩ haĩ Timotteeo. Baa ĩĩn aattĩ Timotteeo buúk nuyyioohit ꞌcĩ ĩĩn ꞌJudeeinit nẽ ĩĩ maaꞌnyia ꞌGiriheenit. 
ACT.16.2	Baa athithan nuyyiooha cĩg Makayyiooktak ꞌtaaũnnioohĩĩ cĩg Liꞌthira hĩ Ikonium thõõth ꞌcĩ abũnnayyĩ Timotteeo gẽrrẽẽt. 
ACT.16.3	Nẽ baa adiim Paaulo õõkõr hĩ Timotteeo hẽẽrõna. Nĩngĩtĩ nõõ ẽttẽẽdĩ
ACT.16.4	Ma baa oyoyyorit Paaulo hĩ ꞌgõõnõgĩ ũgĩ ꞌtaaũnnioohĩ, õõt uduktaak nẽẽg nuyyiook thooꞌthiok ꞌcĩg baag atuhan ꞌthooyyiaha hĩ makayyiook ꞌJeruꞌthalẽma. Nĩngĩtĩ irrioonĩkĩ ĩhõõggõ hũnnẽẽcõ tilooinit icci.
ACT.16.5	Ma ho, iita ittiranit lothippiꞌnya cĩg lemmioohu lemiittaa cĩnĩĩng nẽ ittoorri waathinniook vẽlẽk.
ACT.16.6	Baa õvvõ Paaulo hĩ ꞌgõõnõgĩ looc cĩ Virigia hĩ ꞌGalaaꞌthia hũtũrũũr. Nẽẽthĩ, baa hõllõngaa ẽlẽmaakĩ Lorii ꞌcĩ Ẽllẽẽmĩth ĩhõõggõ hillimattõõ looccaa cĩ Aaꞌthia. 
ACT.16.7	Ma baa ma õdõlan nẽẽg lõkõõrĩ cĩ looc cĩ Miꞌthia ho, iita idiimito nẽẽg edeccieek ĩcĩ looc cĩ Bithinia. Baa hinnia hõllõngaa ẽlẽmaakĩ Lorii cĩ Yeesu ĩhõõggõ hõõt. 
ACT.16.8	Nĩngĩtĩ ĩꞌngaannĩ Paaulo hĩ ꞌgõõnõgĩ hẽꞌngẽrkẽẽthanit Miꞌthia, hõõt hõdõlanit ꞌtaaũn cĩ Tõrõa. 
ACT.16.9	Ma baa baal, ũũk ohonoothĩk Paaulo eet umwa cĩ Maccedoonia ꞌcĩ aku abĩlĩ nẽ ala ĩnõõnnõ ĩĩnnĩk, “Ijjia baaĩ nuun eleet ngagĩĩt looccaa cĩ Maccedoonia.” 
ACT.16.10	Ma baa õhõnõõthĩ Paaulo ẽlẽk, hĩtĩngaayyia hataman
ACT.16.11	Ma Tõrõa, hedeccieeha ĩĩcĩ bũlũcõ, nĩngĩtĩ hõõ hõtõdda haahũl ꞌcĩ abaaki õkõ looccaa ꞌcĩ aaĩ bũlũca hõrggẽẽna. Haĩ looc tĩho Thamotharace nẽ hoottia hõdõlatta baa kõr ꞌcĩ ꞌrĩĩng, ꞌtaaũn ꞌcĩ haĩ Neapoli. 
ACT.16.12	Ma nĩngaata, hĩtĩngaayyia hoottia Pilippi, ꞌtaaũnaa cobbi ĩĩcĩ baa aggam makayyiooha cĩg ꞌRooma dhoortaa cĩ Maccedoonia. Nĩngĩtĩ hõõ haattiyya nĩĩca waathinniook ꞌcĩg mẽẽlĩg.
ACT.16.13	Ma baa Kõr cĩ ꞌYiommaanõ, hĩtĩngaayyia huduhutta hattũũg cobbi cĩ ꞌtaaũnõõ, hoottia ĩĩcĩ hidioo ꞌcĩ baa hadiimmoꞌtha nĩngĩtĩ laiitto. Ma ho, haauttia loota nẽ hothoothĩha ngaaĩ ũgĩ ꞌcĩg baag alũtĩ nĩngaata. 
ACT.16.14	Ngaaĩnĩĩ ꞌcĩg hothoothonna ho, baa aaĩ ngaa umwaa ꞌcĩ haĩ Liidia ꞌcĩ aku ꞌtaaũnaa cobbi ĩĩcĩ Thiatira, ꞌcĩ baa ũũtẽnĩ ceremwa ꞌcĩg õkõmĩ ꞌcĩg ꞌrẽggẽẽg. Baa ala nẽẽ Nyekuc gẽrrẽẽt, nĩngĩtĩ abbuuhi Makayyioohiti Yeesu ꞌthĩnĩt cĩnnĩ hĩthĩk nyeemuut cĩ Paaulo. 
ACT.16.15	Ma baa urutaa ꞌcĩ aggamtĩ Liidia hĩ halang cĩnnĩ baattithimo, ikia ũtũvveet nẽẽ ngagĩĩt õlõõ cĩnnĩ. Baa anneekeet nẽẽ ngagĩĩt, “Má elemmu ngaatĩ hĩĩnnĩ naa lemmioohit cĩ Makayyiookto dĩdĩ, iita thĩ haauto õlõõ caannĩ.” Nĩngĩtĩ mĩĩ hẽlẽmma ngaatĩ hõõkõrra.
ACT.16.16	Ma kõr umwa ꞌgõõlaa ꞌcĩ baa hooyyia laiitta, hiita hommottiooa hĩ bũhẽẽc umwa ꞌcĩ ĩĩn appahaca. Baa aꞌnyak nẽẽ lori ꞌcĩ abathĩ ẽllaa cĩnnĩ, ꞌcĩ aaꞌnyĩk ĩnõõnnõ ꞌtirrian ꞌcĩ aduhaanĩ thõõth ꞌcĩ hatĩ nga aku horumwa. Baa aꞌnyahaak nẽẽ dtiicaa cĩnnĩ ho makayyiook cĩgĩnnĩg ꞌrabbẽẽt ꞌcĩg mẽẽlĩg gẽrrẽẽt.
ACT.16.17	Baa anũyyeet bũhẽẽcĩ ciee ngagĩĩt hĩ Paaulo nẽ awacak ĩĩ, “Ĩĩn eeta cieeg dticcianniook cĩg Nyekuc ꞌcĩ ĩllõõan vẽlẽk! Aduhaakuung nẽẽg ngagiit ꞌgõõl ꞌcĩ eelliannu ꞌthẽccanẽẽtĩ.” 
ACT.16.18	Ara õthõõth bũhẽẽcĩ ciee thooꞌthiok iccig hõdõõkõthĩ waathinniook ꞌcĩg mẽẽlĩg. Ma ho, ikia ĩlĩĩlĩ Paaulo gẽrrẽẽt, nĩngĩtĩ abbuudẽnĩ nẽ ĩĩnnĩk lori ꞌcĩ abathĩ ho, “ꞌThaarĩĩ cĩg Yeesu Krĩstõ, haduhaaki hanneeki, tũngeek bũhẽẽc icci ẽmmẽn!” Ma ꞌthẽk nĩngaata noho, ũtũngeek lorii ꞌcĩ abathĩ ho bũhẽẽc tĩho.
ACT.16.19	Ma baa iiyyela makayyiooha cĩg bũhẽẽcak ngaatĩ iittiõõĩ ꞌgõõl aa gõõng ammũdaanĩ nẽẽg ꞌrabbẽẽt tõõ ho, iita aggamit Paaulo hĩ ꞌThĩĩla nẽ utugurit ꞌgõõlaa cĩ ꞌcuuho ootti lokihooa. 
ACT.16.20	Ma ho, uduktaak eeta makayyiook cĩg lokihooak ĩĩttĩk, “Ĩĩn eeta cieeg ꞌJudeei nẽ au ngaati, hiita hĩkooꞌthiak ꞌtaaũn cĩnaac jore. 
ACT.16.21	Allimaneekeet eeta cieeg ngagĩĩt nyepiteeꞌnya ꞌcĩg hõllõngaa ẽlẽmĩ nyattalĩ cĩnaac cĩ eet cĩg ꞌRooma ngaatĩ occa hadĩmanĩ.”
ACT.16.22	Nĩngĩtĩ aꞌngaꞌngarõõthĩkĩ lothippiti Paaulo hĩ ꞌThĩĩla. Ma ho, errecito makayyiooha ceremwa cĩg Paaulo hĩ cĩg ꞌThĩĩla nẽ aanytĩk ĩhõõggõ hudtwalattĩ halliẽẽnĩ. 
ACT.16.23	Ma baa uukti nẽẽg gẽrrẽẽt, iita aarrihoothĩk baabuuth nẽ udukiaak ꞌgaalac cĩ baabuutho hũꞌthũũtĩ ĩhõõggõ jurrung. 
ACT.16.24	Nĩngĩtĩ mĩĩ adĩmanĩ ꞌgaalacĩ hĩcĩ adukiaak ĩnõõnnõ ho. Baa aarĩk nẽẽ Paaulo hĩ ꞌThĩĩla baabuuthatõõ ĩttõõ ꞌrĩng nẽ ecebeek ꞌthoo cĩggĩĩng iggoolĩnĩĩ ꞌcĩg obbitig gẽrrẽẽt.
ACT.16.25	Ma baa baal hõrggẽẽna, iita alayyio Paaulo hĩ ꞌThĩĩla nẽ ebetteek Nyekuc tegellwa. Nẽ baa athĩhĩ baabuuthnya ũgẽẽgĩ buúk ꞌcĩg baag arũmĩ hĩ ĩhõõggõ nĩngaata ngaatĩ ebeniini. 
ACT.16.26	Ma hĩdĩĩkoothong, uluba hirihidtihi umwaa ꞌcĩ attiran gẽrrẽẽt hõtõmõõĩ ꞌcieeth cĩ baabuutho ĩꞌthõng ꞌgoolliok cĩg adayyiaanĩ ꞌcieeth buúk. Ma ho, ubbuukti hattũũgẽta vẽlẽk noho valahaꞌnyak, hetteedi nyerikona ꞌcĩg ecebiini baabuuthnya vẽlẽk noho dtum. 
ACT.16.27	Ma baa ĩꞌngaathĩ ꞌgaalacĩ cĩ baabuutho nẽ udtuuha ngaatĩ abbuuhẽnĩ hattũũgẽta ho, ammuk hinnia nẽẽ aĩ ukulit eeta ꞌcĩg ecebbi ĩttõõ ho thõng. Nĩngĩtĩ avvũũcanĩ nyetuboot hũraraawatõõ nẽ aĩ huruk ẽlẽ cĩnnĩ. 
ACT.16.28	Tõjõhõ heggerenyeek Paaulo ꞌgaalac cĩ baabuutho ho hĩĩnnĩk, “Ẽlẽ ma haruhi ẽlẽ cunni haaga! Aitiõõ ẽẽtĩ ꞌcĩ avvir ngaati thõng tõõ.”
ACT.16.29	Ma ho, ũtũvva ꞌgaalacĩ eet huttuhulliaak ĩnõõnnõ ꞌgwoo huduhuni baabuuthatõõ. Baa abarrit nẽẽ gẽrrẽẽt, nĩngĩtĩ akannĩ huruꞌnyia muumaa cĩ Paaulo hĩ ꞌThĩĩla. 
ACT.16.30	Nĩngĩtĩ aꞌnyahaanĩ nẽẽ Paaulo hĩ ꞌThĩĩla battaala nẽ ijin ĩĩnnĩk, “Makayyiook cĩgannĩg, hogooni occa naa hutuno hatĩ hẽẽla ẽlẽ caannĩ?”
ACT.16.31	Ẽdẽcĩ Paaulo hĩ ꞌThĩĩla anneek, “Ẽlẽ, lẽẽm Makayyioohit Yeesu, hátĩ eellia nii hĩ halang cunni vẽlẽk.” 
ACT.16.32	Nĩngĩtĩ allimanẽẽkĩ Paaulo hĩ ꞌThĩĩla ĩnõõnnõ hĩ halang cĩnnĩ thõõth cĩ Makayyioohit Yeesu. 
ACT.16.33	Ma baalin tĩho noho, ũũhĩ ꞌgaalacĩ ĩhõõggõ ngaatĩ baa õkõ ũũnyĩ carrahulit cĩggĩĩng. Nĩngĩtĩ aggamĩ nẽẽ hĩ eet cĩg halang cĩnnĩ vẽlẽk baattithimo nĩĩcĩ noho. 
ACT.16.34	Ma nĩngaata, ikia aꞌnyaha ꞌgaalacĩ Paaulo hĩ ꞌThĩĩla õlõõ cĩnnĩ nẽ aaꞌnyĩk ꞌgẽẽn. Baa atalĩ nẽẽ gẽrrẽẽt, hĩnĩngĩtĩ ikia ẽlẽm nẽẽ hĩ eet cĩg halang cĩnnĩ vẽlẽk Nyekuc.
ACT.16.35	Ma loohoth cĩnnĩ, ĩꞌthooyyia makayyiooha boliith ũgĩ hiita huduktaak ꞌgaalac cĩ baabuutho hõõga Paaulo hĩ ꞌThĩĩla hõõt. 
ACT.16.36	Nĩngĩtĩ aduhaakĩ ꞌgaalacĩ Paaulo annẽẽkĩ, “Uduktaaha nganĩĩt makayyiooha hõgauung ngagiita. Nẽẽthĩ ꞌyioko, õõt nuun lõꞌngõõc.”
ACT.16.37	Baa hinnia anneek Paaulo bolitheenit, “Hĩĩgĩnna naag eet cĩg ꞌRooma
ACT.16.38	Ma baa õõ aduhaak boliithi makayyiook ngaatĩ ĩĩnnĩ Paaulo hĩ ꞌThĩĩla eet cĩg ꞌRooma ho, iita abarritit gẽrrẽẽt. 
ACT.16.39	Nĩngĩtĩ au annẽẽkĩ ĩhõõggõ, hõlõ, baa horotoothikuung thõng. Nĩngĩtĩ õõganĩ nẽẽg Paaulo hĩ ꞌThĩĩla nẽ uduktaak ĩhõõggõ hũtũngteek ꞌtaaũn. 
ACT.16.40	Ma nĩngaata, edeccieek Paaulo hĩ ꞌThĩĩla õõt õlõõ cĩ Liidia, ngaatĩ baa õõ õmmõtõõnĩ hĩ nuyyiook cĩg Makayyiooktak nẽ ũkũtatteek ĩhõõggõ dtiic. Ma ho, ĩtĩngaacõ õõta.
ACT.17.1	Ma baa õõt uduhunit Paaulo hĩ ꞌgõõnõgĩ ꞌtaaũn ꞌcĩ haĩ Amvipoli hĩ ꞌcĩ haĩ Apollonia, õõt edeccieek ĩꞌthõng ꞌtaaũn cĩ Tẽꞌthaloonika, ngaatĩ baa aayyi ꞌCieeth cĩ Laiitto cĩ eet cĩg ꞌJudeei. 
ACT.17.2	Hĩgõõng hõdõõkõthĩ, ũũk uduhun Paaulo ꞌCieeth cĩ Laiitto nẽ Korrioohĩĩ cĩg ĩĩn iyyio ĩcĩg ꞌYiommaanak, irrioonĩk nẽẽ eet nẽ uduhaak thooꞌthiok ꞌcĩg au ꞌBuuhaa cĩ Nyekuci, 
ACT.17.3	ẽddẽẽbak eet pĩĩrnanĩt cĩ Krĩstõ hĩ ngaatĩ ũrũgaaĩ nẽẽ daahĩtha. Baa õthõõth Paaulo aĩ, “Ĩĩn Yeesu ꞌcĩ haduhaakuung naa ngagiit ko Krĩstõ.” 
ACT.17.4	Iita elemit eeta cĩg ꞌJudeei ũgẽẽgĩ thõõth cĩ Paaulo hĩ ꞌThĩĩla hĩ baa ẽlẽmĩ eeta ꞌcĩg mẽẽlĩg cĩg ꞌGirihi, ꞌcĩg itieelli Nyekuc hĩ ngaaĩ ũgĩ ꞌcĩg mẽẽlĩg ꞌcĩg obbitig.
ACT.17.5	Ma nĩngaata, ĩlĩĩllẽẽcõ makayyiooha cĩg ꞌJudeei, nĩngĩtĩ alũtaanĩ ꞌloorriak ꞌcĩg alatan ngaatĩ tũũõ, hiita hiꞌthiattaaĩ jore ꞌtaaũnatõõ. Ma ho, ukullioothĩk õlõ cĩ eet ꞌcĩ haĩ ꞌJaathon hõõt hidiimta Paaulo hĩ ꞌThĩĩla haꞌnyaktaak lothippit. 
ACT.17.6	Ma baa hõllõngaa ammũda loorriaha cieeg ĩhõõggõ ho, utugurria ꞌJaathon hĩ nuyyiook ũgĩ cĩg Makayyiooktak. Baa agurreek nẽẽg ĩhõõggõ makayyiook cĩg ꞌtaaũnaak nẽ awacahit ĩĩtõ, “Iita eeta cieeg aa gõõng ahacaakeet bathi looc nicci vẽlẽk ko ngaati, 
ACT.17.7	nẽ ikia aarĩk ꞌJaathonĩ ĩhõõggõ õlõõ cĩnnĩ. Ẽꞌthẽcan nẽẽg vẽlẽk nyattalliook cĩg habu cobbi cĩ ꞌRooma
ACT.17.8	Nĩngĩtĩ au alĩĩllĩ makayyiooha hĩ eet vẽlẽk gẽrrẽẽt baa iita ĩthĩhĩt thõõth icci. 
ACT.17.9	Ma ho, uduktaak ꞌJaathon hĩ nuyyiook hũdũmanit ꞌrabbẽẽt ꞌcĩg ooggianĩ nga halahatteek ĩhõõggõ hõõt.
ACT.17.10	Ma baa baalin niccia noho, ĩꞌthõõcõ nuyyiooha cĩg Makayyiooktak Paaulo hĩ ꞌThĩĩla hõõt ĩĩcĩ ꞌtaaũn ꞌcĩ haĩ Berea. Ma baa õdõlanit ĩĩca, õõt uduhunit ꞌCieeth cĩ Laiitto cĩ ꞌJudeei. 
ACT.17.11	Baa abũnnaa eeta cĩg Berea hĩllõõanit cĩg Tẽꞌthaloonika nẽ baa accamana nyeemuut gẽrrẽẽt. Korrioohĩ vẽlẽk, agiil nẽẽg ꞌBuuk cĩ Nyekuci, hátĩ hummuddia hatĩ ĩĩn thooꞌthioha ꞌcĩg aduha Paaulo ho dĩdĩ. 
ACT.17.12	Baa iita elemit eeta cĩg ꞌJudeei ꞌcĩg mẽẽlĩg hĩ baa ꞌthẽk ẽlẽmĩ eeta cĩg ꞌGirihi ꞌcĩg obbitig ngaaĩnĩ noho hĩ eet ꞌcĩg maacĩg Makayyioohit.
ACT.17.13	Ma baa ĩthĩhĩt eeta cĩg ꞌJudeei ꞌtaaũnaa cĩ Tẽꞌthaloonika ngaatĩ allimanĩ Paaulo eet thõõth cĩ Nyekuci ꞌtaaũnaa cĩ Berea ho, õõt nẽẽg buúk ĩĩcĩ ꞌtaaũn tĩho hõõt hulluuthito lothippit hĩdĩmanit Paaulo ꞌbuth. 
ACT.17.14	Ma ho, ĩꞌthõõcõ nuyyiooha Paaulo hũũk dẽmẽtaa cĩ bũlũcõ hidionganit Timotteeo hĩ ꞌThĩĩla dioo Berea. 
ACT.17.15	Nẽ eeta ꞌcĩg baag ittioon Paaulo, aꞌnyakta ĩnõõnnõ ĩꞌthõng ꞌtaaũn ꞌcĩ haĩ Aathẽn nẽ oboddiõõthĩ hõõt huduktaak ꞌThĩĩla hĩ Timotteeo hiita hummuddieek ĩnõõnnõ hĩdĩĩkoothong.
ACT.17.16	Ma baa nga ẽrẽ Paaulo ĩhõõggõ ꞌtaaũnaa cĩ Aathẽnĩ, baa hõllõngaa accamanoothĩk nẽẽ, hĩnĩngĩtĩ acĩn ꞌthoourẽẽt ꞌcĩg mẽẽlĩg cĩg hẽlẽggĩ ꞌcĩg aar eeta hĩĩtõ nyekuꞌnya ngaatĩ abbĩꞌthẽẽnĩ ꞌtaaũn hũtũrũũr. 
ACT.17.17	Nĩngĩtĩ õkõõĩ Paaulo ꞌCieethaa cĩ Laiitto hõõt hothooꞌthio hĩ eet ꞌJudeei hĩ cĩg ꞌGirik ꞌcĩg itieelli Nyekuc. Waathinniook vẽlẽk, õõ õthõõthõõ nẽẽ hĩ eet vẽlẽk ꞌcĩg aattĩg ngaatĩ tũũõ buúk. 
ACT.17.18	Baa ĩĩn eeta ũgẽẽgĩ cĩg anũ ꞌlimman cĩ Epikurio
ACT.17.18	Nẽ ĩĩtõ ũgẽẽgĩ, “Aaĩ hinnia hĩcĩ õthõõth Paaulo ꞌlimman cĩ hẽlẽggĩ ꞌcĩg aar eeta hĩĩtõ nyekuꞌnya ꞌcĩg ꞌrĩĩng!” Baa aduha nẽẽg thooꞌthiok iccig, hĩnĩngĩtĩ baa alliman Paaulo thõõth cĩ nyeemuut ꞌcĩ abũnnaa cĩ Yeesu hĩ thõõth ꞌcĩ arũgnaanĩ daahĩtha. 
ACT.17.19	Nĩngĩtĩ õõyyĩ nẽẽg Paaulo hĩ makayyiook cĩg lokiho ꞌcĩ haĩ Areopagu nẽ ĩĩtõ, “Duhaaheet da, aĩ ꞌlimmanĩ cunni ꞌcĩ ĩĩn ngeju ho ne? 
ACT.17.20	Hĩthĩkta ngaatĩ õthõõthĩ nii hẽlẽggĩ ꞌcĩg nga hĩcĩtta ũdũt nẽ ꞌyioko, hadiimma hathĩkna aĩ thooꞌthioha cieeg neegi.” 
ACT.17.21	Hĩllõõan hẽlẽggĩ ũgĩ vẽlẽk, baa aattĩg eeta cĩg Aathẽnĩ hũtũrũũr hĩ eet cĩg looc cĩrrĩĩng nẽ accamatta ngaatĩ athĩknĩ nẽ othoothito ꞌgiimwa ꞌcĩ ĩĩn ngeju.
ACT.17.22	Nĩngĩtĩ ĩꞌngaannĩ Paaulo hĩbĩl muumaa cĩ makayyiook cĩg lokiho cĩ Areopagu nẽ õthõõth ĩĩ, “Niig eeta cĩg Aathẽnĩ, hudtuuha naa ngaatĩ ĩĩgĩnnu niig eet ꞌcĩg amĩnayyu thooꞌthiok cĩg nyekuꞌnyaannu. 
ACT.17.23	Ma hõvvõõĩ naa ꞌtaaũn cunuung nẽ hudtuuha hẽlẽggĩ ꞌcĩg alayyu niiga, hammũda hinnia nĩngĩtĩ ĩbboorini ꞌgaarrieeniti ꞌcĩ eheedothoothĩk thooꞌthioha ꞌcĩg aĩ, ‘Cĩ Nyekuc ꞌcĩ hõllõngaa agayyi.’ Alayyu niig nyekuc icci, nẽẽthĩ hinnia, hõllõngaa agayyu ĩnõõnnõ. Nẽ hadiimi ꞌyioko haduhaakuung naa ngagiit thõõth cĩnnĩ.
ACT.17.24	“Baa ẽhẽnyta Nyekuci ciee looc hĩ hẽlẽggĩ vẽlẽk ꞌcĩg aattiyyi looc. Ĩĩn nẽẽ Makayyioohit cĩ hẽẽtkujjieen hĩ cĩ lootu nẽ hõllõngaa aaĩ ꞌcieethinii ꞌcĩg ẽhẽnyta ẽẽtĩ ꞌcĩ holli õõ. 
ACT.17.25	Aitiõõ Nyekuci hõllõngaa adiim eliinit cĩ eet umwa. Aaꞌnyĩk nẽẽ eet vẽlẽk rũgẽt hĩ udahi hĩ hẽlẽggĩ ũgĩ vẽlẽk buúk. 
ACT.17.26	Baa ẽhẽnyta Nyekuci loonyin ꞌcĩg ꞌyioko aattiyyi eeta loota nĩnga ho vẽlẽk, eeta hõdẽẽthõng nẽ ummuk authet hĩ ꞌgõõl ꞌcĩ aattiyyi. 
ACT.17.27	Adĩman Nyekuci thooꞌthiok iccig vẽlẽk, hátĩ hidiimito eeta nẽ ummuddia ĩnõõnnõ. Aitiõõ nẽẽ hõllõngaa ꞌrẽẽn hĩ ngagĩĩt hõdẽĩ hõdẽĩ, 
ACT.17.28	‘nẽ aaꞌnyeet nẽẽ ngagĩĩt ꞌtirrian ꞌcĩ harũgnĩ hĩ ꞌcĩ hõvvõõyyĩ hĩ ꞌcĩ hĩĩgĩnnĩ eet ko. Hĩĩgĩn naag lõhõlĩ cĩgĩnnĩg,’ haau hĩcĩ aduha teheeddioha cugguung cĩg dteellenu.
ACT.17.29	“Nẽẽthĩ, hĩcĩ ꞌyioko hĩĩgĩn naag lõhõlĩ cĩg Nyekuci ho, occa hõllõngaa hĩthakꞌtheek ĩnõõnnõ ꞌdaab hode maccĩrẽẽn hode bẽẽ. Hõllõngaa aaĩ Nyekuci hĩ ꞌgiimwaa ꞌcĩ ammuk ẽẽtĩ nẽ ẽtẽhẽnya. 
ACT.17.30	Baarkit, baa ũtũngeek Nyekuci ꞌgiithẽnĩt ꞌcĩ alaĩ eeta nyekuꞌnya ꞌcĩg hõllõngaa ĩĩn dĩdĩ, hĩnĩngĩtĩ baa hõllõngaa aga eeta thooꞌthiok ꞌcĩg baag adĩman nẽẽgĩ. Nẽẽthĩ ꞌyioko, uduhaak Nyekuci eet loonyini vẽlẽk hũtũngteek ꞌthẽccanẽẽt cĩggĩĩng. 
ACT.17.31	Aarĩk nẽẽ kõr ꞌcĩ hatĩ ẽttẽẽdĩ thooꞌthiok cĩg lootu ꞌgõõlaa ꞌcĩ aũlan, eetaa ꞌcĩ ẽbẽra nẽẽnĩ. Baa eteretheek Nyekuci eet ngaatĩ arũgthaanĩ eet tĩho daahĩtha.”
ACT.17.32	Ma baa athĩhĩ eeta thõõth ꞌcĩ arũgnaanĩ ẽẽtĩ daahĩtha ho, iꞌthiattaaĩ ũgẽẽgĩ atararit nĩĩcĩ noho. Baa aĩ ũgẽẽgĩ nẽẽ, “Hadiim hatĩ hau hathĩkna thõõth icci hĩ nganiit tarĩ kõr umwa.” 
ACT.17.33	Ma urutaa ꞌcĩ ẽdẽcaahĩ Paaulo ꞌrioon, ikia ĩtĩnga ũtũngeek lothippit. 
ACT.17.34	Baa iita elemit eeta ꞌcĩg abadtẽc thõõth cĩ Paaulo. Hõrggẽẽnaa cĩnĩĩng, baa aaĩ eet umwaa ꞌcĩ haĩ Dionithio. Baa ĩĩn nẽẽ eet cĩ eet cĩg Areopagu. Nẽ baa aaĩ ngaa umwaa buúk ꞌcĩ haĩ Damarith, hĩ ngaaĩ ũgĩ ꞌcĩg mẽẽlĩg buúk ꞌcĩg baag au ẽlẽmĩ Makayyioohit Yeesu.
ACT.18.1	Baa ũtũngeek Paaulo ꞌtaaũn cĩ Aathẽnĩ nẽ ũũk ꞌtaaũnaa cĩ Korinthia, 
ACT.18.2	ngaatĩ baa õmmõtõõnĩ hĩ eet ꞌcĩ haĩ Akwila ꞌcĩ baa ĩĩn ꞌJudeeinit cĩ looc cĩ Pontu. Baa nga au Akwila hĩ ngaa cĩnnĩ Piriciilla looccaa cĩ Itali thõng, hĩnĩngĩtĩ baa aduhaak habuui ꞌcĩ haĩ Kalaudio eet cĩg ꞌJudeei hũtũrũũr, hũtũngteek ꞌRooma. Ma ho, ĩtĩnga Paaulo ũũk ĩcĩn Akwila hĩ Piriciilla, 
ACT.18.3	nĩngĩtĩ õkõ ammũdaanĩ ĩhõõggõ ngaatĩ ĩĩnnĩ eet ꞌcĩg ẽhẽnyta maccamẽẽta. Baa ĩĩn Paaulo buúk eet ꞌcĩ ẽhẽnyta maccamẽẽta. Nĩngĩtĩ arũmẽẽnĩ Paaulo hĩ ĩhõõggõ nẽ idticattõõ hõdẽĩ. 
ACT.18.4	Korrioohĩĩ cĩg ꞌYiommaanak, baa õkõ Paaulo ꞌCieethaa cĩ Laiitto nẽ ũũk ĩttĩman ngaatĩ alũllũũmanĩ eet cĩg ꞌJudeei hĩ ꞌGirik.
ACT.18.5	Ma baa au ꞌThĩĩla hĩ Timotteeo looccaa cĩ Maccedoonia, ikia aala Paaulo illiman eet cĩg ꞌJudeei thõõth baa ĩĩnnĩ Yeesu Krĩstõ. 
ACT.18.6	Ma baa iita ũtũbũrĩt eet cĩg ꞌJudeei Paaulo nẽ odoomito ĩnõõnnõ thõng, ikia utuddung nẽẽ tuduhaac ceremwaanĩĩ cĩgĩnnĩg nẽ ĩĩnnĩk ĩhõõggõ, “Eheellu hatĩ niig ꞌgii ꞌcĩ hatĩ alubaakuung ngagiit ẽmmẽn! Hõllõngaa hatĩ addangaaka eet umwaa nganĩĩta. Iꞌthianaanĩ ꞌyioko kõr nicci, hũũk hillimmana naa eet ꞌcĩg hõllõngaa ĩĩn ꞌJudeei.”
ACT.18.7	Ma ho, ũũk Paaulo halangatõõ cĩ eet umwa ꞌcĩ haĩ Tiito Juutto. Baa ala ẽẽtĩ ciee Nyekuc nẽ baa õlõman nẽẽ ngaatĩ õbõhõõ hĩ ꞌCieeth cĩ Laiitto. 
ACT.18.8	Baa ĩĩn eet umwa ꞌcĩ haĩ Kirithpo makayyioohit cĩ ꞌCieeth cĩ Laiitto. Ma ho, iita elemit nẽẽg hĩ halang cĩnnĩ vẽlẽk Makayyioohit Yeesu. Nĩngĩtĩ au athĩknĩ eeta ũgẽẽgĩ ꞌcĩg mẽẽlĩg cĩg Korinthia nyeemuut icci nẽ eeta vẽlẽk ꞌcĩg baag elemit Makayyioohit, iita aggamit baattithimo.
ACT.18.9	Ma baalin umwa, ikia uduhaak Makayyioohiti Paaulo honoothittatõõ ĩĩnnĩk, “Ma hiteelli, thõõth nẽẽ nii noho, ma hĩjjaaki. 
ACT.18.10	Hĩnĩngĩtĩ haaĩ naa hĩ nganiita nẽ aitiõõ ẽẽtĩ ꞌcĩ uuki nganiit tõõ. Mẽẽlĩg eeta cĩgannĩg ꞌtaaũnaa cĩ gẽrrẽẽt.” 
ACT.18.11	Nĩngĩtĩ aayyi Paaulo nĩngaata irkit hõdẽĩ hĩ nyĩlõhĩ tõrkõnõn, ꞌcĩg allimanẽẽkĩ eet thõõth cĩ Nyekuci.
ACT.18.12	Baa nga ĩĩn eet ꞌcĩ haĩ ꞌGallio makayyioohit ꞌcĩ aggam looc cĩ Acaia, ĩtĩngaacõ eeta cĩg ꞌJudeei ũgẽẽgĩ aggamit Paaulo nẽ ootti lokihooa, 
ACT.18.13	nẽ ĩĩtõ, “Adiim ẽẽtĩ ciee ũũhũ eet cĩggaac halaacõ Nyekuc, ꞌgõõlaa ꞌcĩ abũrĩ nyattalĩ cĩnaang!”
ACT.18.14	Ma baa nga hõthõõth Paaulo, ĩꞌngaathĩ hinnia ꞌGallio nẽ ĩĩnnĩk eet cĩg ꞌJudeei, “Má abillu niig eet icci ꞌthẽccanẽẽtĩ hode thooꞌthiohĩĩ ũgẽẽgĩ ĩcĩg abathĩ, hathiknuung thĩ hatĩ naa ngagiita. 
ACT.18.15	Nẽẽthĩ, hĩnĩngĩtĩ ĩĩn jinẽẽnĩtĩ ciee cĩ thooꞌthiok hĩ ꞌthaarriok hĩ nyattal cunuung, agayyieek niig ẽmmẽn. Haburi naa ngaatĩ hẽttẽẽdĩ thooꞌthiok ꞌcĩg aattĩg hoti.” 
ACT.18.16	Nĩngĩtĩ iiggiaẽẽkĩ ꞌGallio ĩhõõggõ lokihooa battaala. 
ACT.18.17	Ma ho, ĩtĩnga lothippiti aggam eet umwa ꞌcĩ haĩ Thõõthẽnẽ, ꞌcĩ baa ĩĩn makayyioohit cĩ ꞌCieeth cĩ Laiitto nẽ uukito muumaa cĩ lokihoo. Baa nẽẽ tarĩ, hõllõngaa aallak ꞌGallio thõõth icci ũdũt.
ACT.18.18	Baa aaĩ Paaulo ꞌtaaũnaa cĩ Korinthia waathinniook ꞌcĩg mẽẽlĩg. Ma ho, ĩtĩnga nẽẽ õtõd haahũl ũũk looccaa cĩ Thiiria. Baa ittioon Piriciilla hĩ Akwila ĩnõõnnõ. Ma baa nga hõtõd nẽẽ haahũl, ikia ũtũhũũc nõõ õõ cĩnnĩ ꞌtaaũnaa ꞌcĩ haĩ Cencerea, hĩnĩngĩtĩ lõbũtĩ ꞌcĩ baa abũtaneek nẽẽ Nyekuc. 
ACT.18.19	Iita õdõlanit nẽẽg Eevvetho, ꞌtaaũn ꞌcĩ baa aku ũũnnĩkĩ Paaulo Akwila hĩ Piriciilla. Ma ho, ikia ũũk nẽẽ dioo ꞌCieethaa cĩ Laiitto nẽ õõt othooꞌthio hĩ eet cĩg ꞌJudeei. 
ACT.18.20	Ma baa ĩĩlallieek eeta Paaulo hũrũmtĩ nõõ hĩ ĩhõõggõ waathinniook ũgĩ, baa hinnia abũrĩ nẽẽnĩ. 
ACT.18.21	Ma baa ĩtĩnga nẽẽnĩ, uduhaak ĩhõõggõ ĩĩnnĩk, “Má ẽlẽmaaka Nyekuci, hõbõda hatĩnĩ.” Nĩngĩtĩ aggamĩ Paaulo haahũl Eevvetho nẽ ũũha.
ACT.18.22	Ma baa ikia õdõlan Paaulo ꞌtaaũn cĩ Caetharea, ũũk nõõ ĩꞌtha lothippit cĩ lemmioohu, nẽẽthĩ, edeceek ĩcĩ ꞌtaaũn cĩ Antiohĩ. 
ACT.18.23	Ma urutaa ꞌcĩ aavvi nĩngaata hĩdĩhĩdĩĩc, ikia eheronoothĩk loonyin ꞌcĩg mẽẽlĩg ꞌGalaaꞌthia hĩ Virigia. Baa õkõ ẽẽl nẽẽ nuyyiook huꞌthuutti lemiinit cĩnĩĩng jurrung.
ACT.18.24	Baa aku eet umwaa ꞌcĩ ĩĩn ꞌJudeeinit ꞌcĩ haĩ Appoolo ꞌtaaũnaa cĩ Eevvetho. Baa arrittiaa Appoolo ꞌtaaũnaa cobbi ĩĩcĩ Alethandria. Ĩĩn nẽẽ eet ꞌcĩ aganeek thothi nẽ aganeek thõõth cĩ ꞌBuuk cĩ Nyekuci gẽrrẽẽt. 
ACT.18.25	Baa allimanoothĩk ĩnõõnnõ thõõth cĩ ꞌgõõl cĩ Makayyiookto nẽ baa õthõõth nẽẽ komiitta nẽ illiman thõõth cĩ Yeesu jurrung, tananga aga nẽẽ baattithimo cĩ Yõaannẽ diooni. 
ACT.18.26	Baa arrĩcana Appoolo ngaatĩ õthõõthĩ ꞌCieethaa cĩ Laiitto. Ma baa athĩhĩ Akwila hĩ Piriciilla ho, iita ootti Appoolo õlõõ cĩnĩĩng nẽ eelito ĩnõõnnõ hĩthĩk ꞌgõõl cĩ thõõth cĩ Nyekuci jurrung.
ACT.18.27	Nĩngĩtĩ adiim õkõõĩ Appoolo looccaa cĩ Acaia. Ma ho, eteheedito nuyyiooha cĩg Makayyiooktak waraga ꞌcĩ aduhaakĩ nuyyiook ũgĩ hiita hommottio hĩ ĩnõõnnõ. Ma baa urutaa ꞌcĩ õdõlanĩ Appoolo Acaia, ikia ĩĩ nẽẽ ellioohit cobbi hĩ eet ꞌcĩg baag ẽlẽmĩ Makayyioohit Yeesu, hĩnĩngĩtĩ tarbalꞌthẽẽt cĩ Nyekuci. 
ACT.18.28	Baa ẽppẽhanõõ nẽẽ hĩ eet cĩg ꞌJudeei nẽ lothippita, adticaniini nẽẽ thooꞌthiok ꞌcĩg au ꞌBuuhaa cĩ Nyekuci, huduha dĩdĩ ngaatĩ ĩĩnnĩ Yeesu Krĩstõ.
ACT.19.1	Ma baa nga aaĩ Appoolo ꞌtaaũnaa cĩ Korinthia, ĩtĩnga Paaulo õyõyyõr ĩꞌthõng, hũũk hõdõlan ꞌtaaũn cĩ Eevvetho. Ma ĩĩca, ũũk ũmmũda nuyyiook, 
ACT.19.2	nẽ ijin ĩhõõggõ ĩĩnnĩk, “Aaꞌnyĩhoothĩhuung baa Lorii ꞌcĩ Ẽllẽẽmĩth, kõr baa elemmu niig Yeesu?”
ACT.19.2	Ẽdẽcĩ nẽẽg aĩ “Aitiõõ, baa nga hĩthĩkta ngaatĩ aayyi Lorii ꞌcĩ Ẽllẽẽmĩthĩ.”
ACT.19.3	Nĩngĩtĩ ajini Paaulo ĩhõõggõ annẽẽkĩ, “Baattithimo ꞌcĩ baa aaĩ hutuno ꞌcĩ aggamu niig ko?”
ACT.19.3	Ẽdẽcĩ nẽẽg aĩ “Baattithimo cĩ Yõaannẽ.”
ACT.19.4	Nĩngĩtĩ annẽẽkĩ Paaulo nuyyiook tĩko, “Baa ĩĩn baattithimo cĩ Yõaannẽ, baattithimo ꞌcĩ ũũnnõthõõthĩkĩ ꞌthẽccanẽẽta. Baa aduhaak Yõaannẽ eet helemit eet ꞌcĩ nga aku urutaa cĩnnĩ. Nẽ baa õthõõth nẽẽ thõõth cĩ Yeesu.” 
ACT.19.5	Ma baa athĩhĩ nẽẽg thõõth icci ho, iita aggamit baattithimo ꞌthaarĩĩ cĩg Makayyioohit Yeesu. 
ACT.19.6	Ma ho, ataadĩk Paaulo athĩn cĩgĩnnĩg ootinii cĩggĩĩng. Nĩngĩtĩ akuuni Lorii ꞌcĩ Ẽllẽẽmĩth hĩ ĩhõõggõ nẽ othoothito nẽẽg thooꞌthiohĩĩ cĩg ꞌrĩĩng hĩ ngaatĩ aduhaanĩ thooꞌthiok ꞌcĩg hatĩ nga au horumwa. 
ACT.19.7	Baa ĩĩn eeta cieeg vẽlẽk õmmõtõ hĩ ꞌramma.
ACT.19.8	Nẽ baa aduhun Paaulo ꞌCieethaa cĩ Laiitto nẽ irrioon komiitta thõõth nĩngaata nyĩlõhĩ iyyio, allimaneek eet habuccieet cĩ Nyekuci. 
ACT.19.9	Nẽẽthĩ, baa hinnia ĩllõõrĩth eeta ũgẽẽgĩ hõrggẽẽnaa cĩnĩĩng nẽ ũtũbũrĩt ngaatĩ ẽlẽmmĩ nyeemuut cĩnnĩ, nẽ tarĩ othoothito lothippita nyeemuut cĩ Yeesu ꞌbuth. Nĩngĩtĩ ũũnnĩkĩ Paaulo ꞌcieeth cĩ laiitto nẽ ookorit hĩ lemmiook, hõõt hatĩ gõõng hothooꞌthio hĩ ĩhõõggõ hõdõõkõthĩ, ꞌcieethaa cĩ ꞌlimmaanõ ĩcĩ eet ꞌcĩ haĩ ꞌTirannu. 
ACT.19.10	Baa ẽtẽttẽd ꞌlimmanĩ ciee irkiꞌnyia ꞌramma, hátĩ hĩthĩhĩt eeta cĩg ꞌJudeei hĩ cĩg ꞌGirihi, ꞌcĩg aattĩg looccaa cĩ Aaꞌthia
ACT.19.11	Baa aaꞌnyĩk Nyekuci Paaulo ꞌtirrian ꞌcĩ adĩmanĩ thooꞌthiok ꞌcĩg mẽẽlĩg ꞌcĩg ĩnaat eeta, 
ACT.19.12	hátĩ haꞌnyaktoothĩk eeta ceremwa ꞌcĩg baag ahimit Paaulo, eet ꞌcĩg õmmõõrĩ hiita hũbũttaathõ nẽ ũtũngteek loriẽẽta ꞌcĩg abathĩ
ACT.19.13	Ma ho, ĩtĩngaacõ eeta cĩg ꞌJudeei ũgẽẽgĩ iꞌthiattaaĩ ngaatĩ iiggiaĩ loriẽẽt ꞌcĩg abathĩ ꞌthaarĩĩ cĩg Makayyioohit Yeesu. Baa anneek nẽẽg loriẽẽt ꞌcĩg abathĩ, “ꞌThaarĩĩ cĩg Makayyioohit Yeesu ꞌcĩ allimaneek Paaulo eet thõõth cĩnnĩ ho, hanneekii duhuna battaala.” 
ACT.19.14	Baa adĩman lõhõlẽẽtĩg eet ꞌcĩ haĩ Cẽẽva ꞌcĩ ĩĩn paadĩr cobbi cĩ ꞌJudeei thõõth icci. 
ACT.19.15	Ma kõr umwa, ĩĩnnĩk lorii umwaa ꞌcĩ abathĩ lõhõlĩ cĩg Cẽẽva ho, “Haga naa Yeesu nẽ hagawa Paaulo buúk. Ma niig hĩ nganĩ niig?” 
ACT.19.16	Nĩngĩtĩ ĩꞌngothoothĩkĩ ẽẽtĩ ꞌcĩ aꞌnyak lori ꞌcĩ abathĩ ho ĩhõõggõ nẽ anyamũũtana ꞌtirriaana cĩnnĩ. Ma ho, udtwalan ĩhõõggõ hulubta battaala ꞌcieetõõ arriẽẽn heterriõõthĩ ꞌjieena habath lõõcĩ dtẽc.
ACT.19.17	Ma baa athĩhĩ eeta cĩg ꞌJudeei hĩ eet ꞌcĩg ꞌGirihi ꞌcĩg baag aattĩg Eevvetho thõõth icci ho, iita itieelli gẽrrẽẽt hiita hubuluthit ꞌthaar cĩg Makayyioohit Yeesu. 
ACT.19.18	Nĩngĩtĩ auuni eeta ꞌcĩg baag ĩĩtõ lemmiook, aduhaakĩ eet vẽlẽk ꞌthẽccanẽẽt ꞌcĩg baag adĩman nẽẽgĩ. 
ACT.19.19	Eeta ũgẽẽgĩ ꞌcĩg baag gõõng aꞌngarrĩ thõng, iita aꞌnyakta ꞌbuuhẽt cĩggĩĩng hiita hũtũũthĩtõ lothippita. Baa õõĩ ꞌbuuhẽta cieeg ꞌrabbẽẽt ꞌcĩg kũtũrĩg
ACT.19.20	Nĩngĩtĩ ĩꞌthanõthõõthĩkĩ nyeemuut cĩ Makayyiookto eet vẽlẽk, hikia hittiran gẽrrẽẽt.
ACT.19.21	Ma urutaa cĩ thooꞌthiok iccig vẽlẽk, ummuk Paaulo ngaatĩ õkõõyyĩ ꞌJeruꞌthalẽma adukni ꞌgõõlaa ꞌcĩ õkõ looccaa cĩ Maccedoonia hĩ looccaa cĩ Acaia. Nĩngĩtĩ aĩnnĩ Paaulo, “Ma hõdõlana ĩĩca, hõkõ hatĩ heheeroni ĩꞌthõng hõdõlan ꞌRooma buúk.” 
ACT.19.22	Ma ho, ĩꞌthõ nẽẽ elliook cĩgĩnnĩg ꞌrammaattĩg, Timotteeo hĩ Erathto hõõt Maccedoonia, baa nga aaĩ nẽẽ looccaa cĩ Aaꞌthia hĩdĩhĩdĩĩc.
ACT.19.23	Kõr niccia, baa aaĩ pĩĩrnanĩtĩ ꞌcĩ abathĩ dtẽc, hĩnĩngĩtĩ ꞌGõõl cĩ Makayyioohit Yeesu. 
ACT.19.24	Baa aaĩ eet umwaa cĩ lohippongoro ꞌcĩ haĩ ꞌthaar Demetirio. Baa attura nẽẽ ꞌthoourẽẽt ꞌcĩg ĩĩn maccĩrẽẽn cĩg nyekuc ꞌcĩ ngayyi ꞌcĩ haĩ Artemi. Eeta ꞌcĩg baag adticanoothĩk Demetirio, baa ammũda ꞌrabbẽẽt ꞌcĩg mẽẽlĩg gẽrrẽẽt. 
ACT.19.25	Ma ho, ũlũta Demetirio eet vẽlẽk ꞌcĩg ũũtẽnĩ ijjio ꞌcĩg aduhõõ hĩ cĩgĩnnĩg ko thõng nẽ ĩĩnnĩk, “Lõggõõ, agayyu niig ngaatĩ hammũdaanĩ naag ꞌrabbẽẽt dtiicaa cĩ. 
ACT.19.26	Nẽẽthĩ, baa ĩthĩktu niig ꞌgõõl ꞌcĩ alũllũũmanĩ ẽẽtĩ ciee haĩ Paaulo ho eeta. Alũllũũman nẽẽ eet Eevvetho ĩꞌthõng loonyin vẽlẽk Aaꞌthia. Aduha Paaulo aĩ hẽlẽggĩ ꞌcĩg aar eeta hĩĩtõ nyekuꞌnya ꞌcĩg ẽhẽnyta eeta ho, hõllõngaa ĩĩn nyekuꞌnya ꞌcĩg ĩĩn dĩdĩ ũdũt. 
ACT.19.27	Aaĩ bathi, hĩnĩngĩtĩ aꞌnyak hatĩ tũũẽẽnĩtĩ cĩnaac ꞌthaar ꞌcĩg abathĩ. Iittiõõ hatĩ ẽẽtĩ ꞌcĩ nga iꞌngolli ꞌcieeth cĩ nyekuc cĩnaac ꞌcĩ ngayyi Artemi, ꞌcĩ ꞌyioko abuluth eeta Aaꞌthia hĩ looc hũtũrũũr ko tõõ. Ataarriothĩ hatĩ eeta nyekuc cĩnaac.”
ACT.19.28	Ma baa athĩhĩ dticcianniooha thõõth icci ho, iita ĩlĩĩllẽẽcõ gẽrrẽẽt nẽ iꞌthiattaaĩ awacahit ĩĩtõ, “Abuli Artemi cĩ eet cĩg Eevvetho!” 
ACT.19.29	Ma hĩdĩĩkoothong, ẽggẽrẽnytõõ eeta ꞌtaaũn hũtũrũũr, nĩngĩtĩ agurri eeta ũgẽẽgĩ ꞌGaio hĩ Arithtarko, eet ꞌcĩg baag õõkõra hĩ Paaulo looccaa cĩ Maccedoonia. Ma nĩngaata, ũllũnganĩ lothippiti ũũk ngaatĩ gõõng õmmõtõõnĩ eeta ꞌtaaũna, hatĩ atuhan thooꞌthiok. 
ACT.19.30	Baa atab Paaulo hũũk hothooꞌthio hĩ lothippit, nẽẽthĩ hinnia, baa ẽdẽnẽẽkĩ nuyyiooha cĩg Makayyiooktak ĩnõõnnõ ngaatĩ õkõõyyĩ. 
ACT.19.31	Baa aattĩg makayyiooha ũgẽẽgĩ ꞌcĩg agaõõ hĩ Paaulo, nĩngĩtĩ ĩꞌthõõanĩ eet umwa hikia huduhaak Paaulo hiittiõõ hõllõngaa õkõ ngaatĩ õmmõtõõnĩ lothippiti ho.
ACT.19.32	Nẽ tarĩ, baa atalmaanyanni lothippiti cĩ eetu vẽlẽk haaga. Ẽggẽrꞌnyõõnĩ ũgẽẽgĩ thõõth hõdẽẽthõng nẽ ẽggẽrẽnytõõĩ ũgẽẽgĩ ꞌgii ꞌcĩ ꞌrĩĩng. Nẽ eeta ꞌcĩg mẽẽlĩg ꞌrĩng, hõllõngaa aga, õõ baa ꞌthẽk nẽẽg ĩĩca hĩnĩngĩtĩ ne. 
ACT.19.33	Ma ho, eektĩk eeta cĩg ꞌJudeei eet umwa ꞌcĩ haĩ Alĩthandoro ĩĩcĩ õõ cĩ lothippito nẽ uduktaak ĩnõõnnõ thõõth ꞌcĩ occa aduha. 
ACT.19.34	Ma baa adtuuha lothippiti ngaatĩ ĩĩnnĩ nẽẽ ꞌJudeeinit ko, awacahit ĩĩtõ, “Abuli Artemi nyekuci ꞌcĩ ngayyi cĩ eet cĩg Eevvetho!”
ACT.19.35	Ma ho, aaꞌnyĩk teheeddiohiti cĩ ꞌtaaũnõõ lothippit haau loota nẽ õthõõth ĩĩ, “Eeta cĩg Eevvetho, nganĩ looccaa nĩĩcĩ ꞌcĩ hõllõngaa aga ꞌtaaũn cĩnaac ngaatĩ ĩĩnnĩ hilib cobbi cĩ ꞌcieeth cĩ nyekuc ꞌcĩ ngayyi ꞌcĩ maka cĩ Artemithi? Nganĩ ꞌcĩ hõllõngaa aga ngaatĩ adhukiaanĩ ꞌthooura cĩ Artemi ꞌcĩ ꞌyioko aaĩ ngaati ho hẽẽtahujjieen? 
ACT.19.36	Nẽẽthĩ ꞌyioko, hĩcĩ ĩĩn thooꞌthioha cieeg dĩdĩ ho, aitiõõ ẽẽtĩ ꞌcĩ ẽppẽhan tõõ. Adiim thĩ hinnia occa emmeethiku thõng, hĩllõõan ngaatĩ adĩmannu thõõth ꞌcĩ abathĩ. 
ACT.19.37	Aꞌnyaktaau thĩ ꞌyioko eet iccig ngaati haaga noho, tananga nga higorithit ꞌcieethi cĩg nyekuꞌnyaannu, hode õdõõm nyekuc cĩnaac ꞌcĩ ngayyi ho. 
ACT.19.38	Má abĩllĩ Demetirio hĩ dticcianniook cĩgĩnnĩg eet iccig, haꞌnyak naag lokiho hĩ habuẽẽt ꞌcĩg ẽttẽẽd thooꞌthiok. Aꞌnyĩĩk ĩhõõggõ hõõt bĩlẽta lokihooa. 
ACT.19.39	Nẽ ma nga aaĩ thõõth umwaa ꞌcĩ nga adiimmu othooꞌthu, occa hatĩ aꞌnyahaannu hẽttẽẽdĩ lokihooa. 
ACT.19.40	Ma aaĩ hĩ ꞌyioko ho, hĩĩnattaak naag eleeti thõõth ꞌcĩ abathĩ hĩ ꞌgaala, hĩnĩngĩtĩ ꞌgẽrẽnyõõn ꞌcĩ hĩkõõtha kõr icci ho. Aitiõõ ꞌthẽk hatĩ hõllõngaa hũũnnothoothĩk, hĩnĩngĩtĩ erekeet thõõth ꞌcĩ hatĩ haduha, hĩnĩngĩtĩ ꞌgẽrẽnyõõn icci ũdũt.” 
ACT.19.41	Ma baa ẽdẽcaak Demetirio ngaatĩ aduhaanĩ thõõth icci, ikia uduhaak eet hĩꞌthaattĩ.
ACT.20.1	Ma baa edeccia ꞌgẽrẽnyõõnĩ, ũtũvva Paaulo nuyyiook nẽ irrioonĩk ĩhõõggõ nẽ ũkũtan huꞌthuutti lemiinit. Nĩngĩtĩ ĩꞌthaaĩ ĩhõõggõ vẽlẽk nẽ ũũk looccaa cĩ Maccedoonia. 
ACT.20.2	Baa õyõyyõr nẽẽ looc niccia, aduhaakĩ eet thooꞌthiok ꞌcĩg akũtan ĩhõõggõ huꞌthuutti lemiinit nẽ ma uruta ikia õdõlan ꞌGirik, 
ACT.20.3	ngaatĩ baa aku aayyi nyĩlõhĩ iyyio. Baa adiim Paaulo õtõd haahũl hũũk ĩĩcĩ Thiiria. Nẽẽthĩ hinnia, baa atuhan makayyiooha ũgẽẽgĩ cĩg ꞌJudeei, ꞌgõõl ꞌcĩ atab aruhi Paaulo. Hĩnĩngĩtĩ thõõth icci, ikia õbõdõõthĩ Paaulo ꞌgõõlaa cĩ Maccedoonia. 
ACT.20.4	Baa õõkõr nẽẽ hĩ eet ꞌcĩ haĩ Thopater ngeertĩ eet ꞌcĩ haĩ Piru ꞌcĩ aku ꞌtaaũnaa cĩ Berea, hĩ eet ꞌcĩ haĩ Arithtarko hĩ eet ꞌcĩ haĩ ꞌThekondo ꞌcĩg au ꞌtaaũnaa cĩ Tẽꞌthaloonika. Baa aaĩ eet umwaa tõõ, ꞌcĩ haĩ ꞌGaio ꞌcĩ aku ꞌtaaũnaa cĩ ꞌDerbe nẽ baa aaĩ Timotteeo buúk. Nẽ baa ĩĩ Ticiko hĩ Torovimo ꞌcĩg baag au looccaa cĩ Aaꞌthia. 
ACT.20.5	Baa uwwattĩ lõggõõ cieeg ĩĩcĩ oou, hõõt hereeyyieet ngagĩĩt ꞌtaaũnaa cĩ Tõrõa. 
ACT.20.6	Ma urutaa cĩ Karrama cĩ Ũbũnẽẽt ꞌcĩg aitiõõ Abũũlana tõõ, hotoddia haahũl ꞌtaaũnaa cĩ Pilippi. Ma urutaa cĩ waathinniook ꞌtur, hommottiooa hĩ ĩhõõggõ ꞌtaaũnaa cĩ Tõrõa nẽ haauttia ĩĩca lomidika hõdẽĩ.
ACT.20.7	Ma lomidikaawa, hiita homottiooa naag vẽlẽk hĩ lemmiook ngaatĩ hõdẽẽthõng nẽ hiita hudukta ꞌgẽẽn cĩ Makayyiookto ꞌcĩ adtuurna. Baa irrioonĩk Paaulo eet ĩꞌthõng hẽttẽẽdĩ baalini, hĩnĩngĩtĩ ĩꞌngaathĩ hatĩ nẽẽ loohoth cĩnnĩ. 
ACT.20.8	ꞌCieethaa lokora ꞌcĩ baa homotoonna ho, baa attũllĩ ꞌlõõmẽẽta ꞌcĩg mẽẽlĩg gẽrrẽẽt. 
ACT.20.9	Baa iccioloongan nyahaappanĩ umwaa ꞌcĩ haĩ ꞌthaar Eutiko hutula. Ma baa nga irrioon Paaulo, adũngĩ hinnia nyahaappanĩ ciee, nĩngĩtĩ oongiyyi. Ma nĩngaata, udhukia Eutiko ũꞌnyaahĩtõõ ꞌcieetha lokoraa ꞌcĩ atattaddi tabattĩ iyyio ĩꞌthõng looc. Ma baa au õdõng eeta ĩnõõnnõ ho, adaak nĩĩcĩ noho ꞌthẽl. 
ACT.20.10	Nĩngĩtĩ allũũcẽnĩ Paaulo hũũk hĩcĩn Eutiko loota. Arabũũt ĩnõõnnõ athĩnĩĩ cĩgĩnnĩg nẽ ĩĩ, “Hõlõ, ma hiꞌngoliinnu! Nga arũgĩ Eutiko.” 
ACT.20.11	Ma urutaa ꞌcĩ õbõdõõthĩ Paaulo ꞌcieethaa lokora, ikia appak ũbũnĩ nẽ huduktooa hĩ ngagĩĩta. Nĩngĩtĩ irriõõnĩ ĩꞌthõng hĩꞌngõtha kõrra lokora nẽ ũũha. 
ACT.20.12	Ma ho, ootti nuyyiooha nyahaappan õlõ rũgẽtẽẽt nẽ baa accamanoothĩk nẽẽg gẽrrẽẽt.
ACT.20.13	Baa õvvõ Paaulo ꞌthõõnĩ ĩꞌthõng ꞌtaaũn cĩ Athothĩ. Baa nẽẽ hutuwatteea naag ũgẽẽgĩ haahũla, nĩngĩtĩ hõõ hõthõhõtta ĩnõõnnõ haahũla ngaatĩho. 
ACT.20.14	Ma baa hõõt hommottiooa hĩ ĩnõõnnõ Athotha, ikia õtõda haahũl nẽ hedeccieeha ꞌtaaũnaa cĩ Mitileene. 
ACT.20.15	Ma loohoth cĩnnĩ, hiita hõdõlatta nĩngĩtĩ õbõhõõ hĩ ꞌtaaũn cĩ Kiothĩ. Ma kõr ꞌcĩ ꞌrĩng tarĩ, hiita hõdõlatta ꞌtaaũn cĩ Thamo. Ma urutaa cĩ waathĩn niccia, hoottia ĩcĩ ꞌtaaũn cĩ Mileeto. 
ACT.20.16	Ma ho, ikia ummuk Paaulo ꞌgõõl ꞌcĩ abũrrĩ ngaatĩ õkõõĩ ĩcĩ ꞌtaaũn cĩ Eevvetho, hĩnĩngĩtĩ baa abũrĩ nẽẽ ngaatĩ õkõ aayyi looccaa cĩ Aaꞌthia ĩꞌthõng. Baa aaburii ĩnõõnnõ ꞌthoona gẽrrẽẽt, hĩnĩngĩtĩ baa adiim õdõlan nẽẽ ꞌJeruꞌthalẽm nga hikia Karrama cĩ Waathinniook Hẽẽn ꞌTur.
ACT.20.17	Ma Mileeto, ĩꞌthooĩk Paaulo nyeemuut makayyiook cĩg lothippit cĩ lemmiook cĩg Eevvetho. 
ACT.20.18	Ma baa au õdõlan nẽẽg Mileeto ho, ĩĩnnĩk Paaulo ĩhõõggõ, “Agayyu niig ꞌgõõl ꞌcĩ baa haayyi naa baa harũmĩ ĩĩcĩ oou, iꞌthianaanĩ kõr baa nga hakuuni naa dhoortaa cĩ Aaꞌthia thõng. 
ACT.20.19	Hadticanoothihi naa Makayyioohit tamaatitta hĩ ꞌgõõlaa ꞌcĩ hõllõngaa hamaacĩ eet ũgĩ nẽ hẽtẽmẽẽtha ꞌtĩmman ꞌcĩ adiim aruka eeta cĩg ꞌJudeei. 
ACT.20.20	Baa agayyu niig buúk hõllõngaa haburi naa ngaatĩ hallimanĩĩ thõõth umwa ꞌcĩ eelluung ngagiita. Nẽẽthĩ, baa hallimanni naa eet hoyoyyori ꞌcieethini vẽlẽk. 
ACT.20.21	Baa hilooti naa eet cĩg ꞌJudeei hĩ ꞌGirik helemit Nyekuc nẽ ũtũngteek ꞌthẽccan nẽ elemit Makayyioohit cĩnaac Yeesu.
ACT.20.22	“Aitiõõ naa hõllõngaa haga ꞌgii ꞌcĩ hatĩ õkõ edeeꞌnyiakaa nganĩĩt ꞌJeruꞌthalẽma, nẽẽthĩ, hadiim hathihi naa thõõth hĩ Lori ꞌcĩ Ẽllẽẽmĩth, nẽ hũũha ĩĩca. 
ACT.20.23	Haga naa ꞌtaaũnnioohĩ vẽlẽk, aduhaaka Lorii ꞌcĩ Ẽllẽẽmĩth aĩ, ẽrẽẽyya nganĩĩt baabuuthi hĩ ꞌcannan. 
ACT.20.24	Nẽẽthĩ, hõllõngaa haallahi naa rũgẽt caannĩ hatĩ nẽẽ hẽdẽcaaha dtiic baa aaꞌnya Makayyioohiti Yeesu ho. Nẽ dtiici niccia, ĩĩn dtiic ꞌcĩ haduhaanĩ nyeemuut ꞌcĩ abũnnaa cĩ bũnnai cĩ Nyekuci.
ACT.20.25	“Nẽẽthĩ ꞌyioko, haga naa iittiõõ hatĩ hõrggẽẽnaa cunuung eeta baag hallimani naa habuccieet cĩ Nyekuci, hõllõngaa hatĩ acĩnna nganĩĩt tarĩ. 
ACT.20.26	Nẽẽthĩ, haduhaakuung naa ngagiit kõr nicci, ngaatĩ hammĩrrĩ naa biyyiẽẽtĩĩ cĩg eet vẽlẽk. 
ACT.20.27	Hĩnĩngĩtĩ nga hũtũbũr naa ngaatĩ hallimaneekuung thõõth vẽlẽk cĩ Nyekuci. 
ACT.20.28	Uꞌthuutti eleeti cugguung nẽ ũtũhayyu lothippit cĩ lemmiook baag aaꞌnyuung Lorii ꞌcĩ Ẽllẽẽmĩth ngagiit ũtũhaac. Ĩĩtõ tũhayyiook cĩg lothippit cĩ lemmiook cĩg Nyekuci, baa ũũta nẽẽ biyyiẽẽtĩĩ cĩgĩnnĩg. 
ACT.20.29	Haga naa uruta caannĩ, au hatĩ ꞌlimmanniooha ꞌcĩg ĩĩn oloꞌngiaak, ꞌcĩg aattĩg hĩ huduumwaana ꞌcĩg au acũda nyalõmaar, hiita huruktuung ngagiita. 
ACT.20.30	Au hatĩ eeta ũgẽẽgĩ cugguung ẽmmẽn, atalmaanyan nuyyiook cĩg Makayyiooktak, aduhaak nuyyiook õlõng, hátĩ hũnnẽẽcõ ĩhõõggõ. 
ACT.20.31	Hõlõ, ebehit eleeti jurrung! Ummuhuttooth nõõ ngaatĩ hirrioonĩkuung naa ngagiit hõdẽĩ hõdẽĩ irkiꞌnyia iyyio baalin hĩ waathĩn tilaalõnĩ.
ACT.20.32	“Nẽẽthĩ ꞌyioko, haaꞌnyuung naa ngagiit hebehuung Nyekuci. Ummuhuttooth nyeemuut cĩ Nyekuci ꞌcĩ maka ngaatĩ ĩĩnnĩ nẽẽ tarbal. Occa eelluung ngagiit nyeemuut ciee nẽ aaꞌnyuung ngagiit ꞌgii cunuung hĩ eeta cĩg Nyekuci. 
ACT.20.33	Nga hũbũraneek maccĩrẽẽn hode ceremwa cĩg eet umwa ũdũt. 
ACT.20.34	Agayyu niig buúk hadticaniini baa naa athĩn cĩgannĩg ẽmmẽn hutuno, hũmmũdaaĩ rũgẽt caannĩ hĩ rũgẽt cĩ ꞌgoonoga cĩgannĩg. 
ACT.20.35	Hẽlẽggẽẽnnĩ vẽlẽk ĩcĩg hadticani naana, heterethuung naa ngagiit idticattõ gẽrrẽẽt, hátĩ eelit eet ꞌcĩg appĩĩrna. Ummuhuttooth thooꞌthiok baag aduha Makayyioohiti Yeesu aĩ, ‘Aku ꞌgattanĩ ꞌcĩ maka hatĩ haaꞌnyĩk naag eet umwa eliinit, hĩllõõan ngaatĩ aaꞌnyĩhoothĩkeet ngagĩĩta.’ ”
ACT.20.36	Ma baa ẽdẽcaak Paaulo thõõth icci, akat huruꞌnyia nẽ alayyio hĩ ĩhõõggõ. 
ACT.20.37	Baa arruui nẽẽg vẽlẽk hĩcĩ ĩꞌthaaĩk nẽẽg Paaulo ꞌgõõla. 
ACT.20.38	ꞌGii ꞌcĩ baa aaꞌnyĩk ĩhõõggõ hutullẽẽcõ gẽrrẽẽt ko, thõõth ꞌcĩ aĩ hõllõngaa hatĩ nga acĩn nẽẽg muum cĩ Paaulo tarĩ. Ma ho, ittioonito ĩnõõnnõ ĩꞌthõng hũũk hõtõd haahũl.
ACT.21.1	Ma baa heꞌngerriooa huciitha, hiita hoottia ĩĩcĩ bũlũcõ nẽ hotoddia haahũl hedeccieeha ꞌtaaũnaa ꞌcĩ haĩ Koth. Ma waathĩn ꞌcĩ ꞌrĩĩng, hoottia ĩcĩ ꞌtaaũn cĩ ꞌRoode, ma nĩngaata, hoyoyyorria ĩꞌthõng ꞌtaaũn cĩ Patara. 
ACT.21.2	Nĩngĩtĩ hõõ hammũdaanna haahũl ꞌcĩ õkõ ĩcĩ looc cĩ Venicia nẽ hotoddia hoottia. 
ACT.21.3	Ma urutaa ꞌcĩ hedeenyoꞌtha dtuung cĩ Ciporo ꞌcĩ aaĩ bũlũca hõrggẽẽna nẽ hẽꞌngẽrkẽẽthatta hoottia ĩĩcĩ hujjieen, hedeccieeha ĩꞌthõng looc cĩ Thiiria. Ma ho, hõõt hibillia ꞌtaaũnaa cĩ ꞌTire ngaatĩ baa õkõ adhuhaanĩ haahũlĩ cĩnaang ko ijjio. 
ACT.21.4	Ma baa hõõ hammũdaanna nuyyiook ũgĩ ĩĩca ho, hũrũmteea nõõ hĩ ĩhõõggõ lomidika hõdẽĩ. Loriiaa ꞌcĩ Ẽllẽẽmĩthĩ, baa irrioonĩk nẽẽg Paaulo hiittiõõ hõllõngaa õkõ ꞌJeruꞌthalẽma. 
ACT.21.5	Ma baa ũttũbattoothĩk waathinniooha cĩggaang, hoottia hedeccieeha ꞌgõõlaa cĩnaang tarĩ. Baa ittioonĩkeet eeta ngaaĩnĩ hĩ lõhõlẽẽnĩĩ cĩggĩĩng vẽlẽk ꞌtaaũnatõõ battaala. Ma baa õdõlatteet dẽmẽt cĩ bũlũcõ, hiita hakattia huruꞌnyia nẽ halayyiooa. 
ACT.21.6	Ma baa hĩꞌthaayyioa ẽlẽk, hottoddia naag haahũl nẽ oboddioothĩ nẽẽg buúk olooyyiohĩĩ cĩggĩĩng.
ACT.21.7	Nĩngĩtĩ hõtõdda haahũl ꞌtaaũnaa cĩ ꞌTire nẽ hoottia hulluucciawa ꞌtaaũnaa cĩ Tolemai, ngaatĩ baa hĩꞌthaayyia nuyyiook nẽ hũrũmteea nõõ hĩ ĩhõõggõ waathĩn hõdẽẽthõng. 
ACT.21.8	Ma loohoth cĩnnĩ, hĩtĩngaayyia hoottia ꞌtaaũnaa cĩ Caetharea nẽ hoottia hiyyiomatta õlõõ cĩ Pilippo ꞌlimmannioohit cĩ thõõth cĩ Nyekuci. Baa ꞌthẽk ĩnõõnnõ baa eberriaa hĩ eet baag ĩĩn tũkĩramma,
ACT.21.9	Baa aꞌnyak nẽẽ lõhõlĩ cĩgĩnnĩg ꞌcĩg nga ĩĩn buheeci ꞌcĩg ĩĩn põrõvẽtaaꞌnya.
ACT.21.10	Baa hattiyyia naag Caetharea waathinniook ꞌcĩg mẽẽlĩg. Ma ho, uppwaannaheet põrõvẽtaacĩ umwaa ꞌcĩ haĩ ꞌthaar Agabu ꞌcĩ aku looccaa cĩ ꞌJudeea. 
ACT.21.11	Ma nĩngaata, ittiha hadẽẽngõ cĩ Paaulo nẽ ẽcẽbĩ athĩn hĩ ꞌthõõ cĩgĩnnĩg. Nĩngĩtĩ mĩĩ anneekeet ngagĩĩt nẽẽ, “Aduha Lorii ꞌcĩ Ẽllẽẽmĩth aĩ, ‘Aattĩg hatĩ makayyiooha ũgẽẽgĩ cĩg ꞌJudeei ꞌJeruꞌthalẽma nẽ ecebit baattĩ hadẽẽngõ icci. Nẽ tarĩ, hátĩ aanytĩk ĩnõõnnõ eet ꞌcĩg hõllõngaa ĩĩn ꞌJudeei.’ ”
ACT.21.12	Ma baa uduha Agabu thõõth icci ẽlẽk, hĩĩlallieeha naag hĩ nuyyiook ꞌcĩg baag aattĩg nĩngaata Paaulo, hiittiõõ hõllõngaa õkõ ꞌJeruꞌthalẽma. 
ACT.21.13	Anneekeet hinnia Paaulo nẽẽ, “Inni urruuyyio ĩꞌthõng uduullaangu ꞌthĩnĩt caannĩ ho? Helemi naa ngaatĩ hecebiini baabuutha nẽ hadaaha, hĩnĩngĩtĩ ꞌthaar cĩg Makayyioohit Yeesu. Hẽlẽma naa ngaatĩ hadaaknĩ, hĩnĩngĩtĩ Yeesu ꞌJeruꞌthalẽma!” 
ACT.21.14	Ma baa anyamũtanaaeet Paaulo, hitiktoothĩha looc nẽ halayyiooa hĩĩtta, “Aꞌnyĩĩk tabiinit cĩ Makayyiookto hĩdĩmanĩ.”
ACT.21.15	Nĩngĩtĩ hakũmanoothĩka nẽ hoottia ꞌJeruꞌthalẽma. 
ACT.21.16	Ma ho, ittiootteet nuyyiooha ũgẽẽgĩ cĩg Caetharea nẽ aꞌnyaktaaeet ĩꞌthõng halang cĩ eet umwa ꞌcĩ haĩ ꞌthaar Mĩnaathon, ꞌcĩ baa hooyyia haattiyyia. Baa ĩĩn nẽẽ eet cĩ Ciporo nẽ baa ũnũũhĩk ngaatĩ ĩĩnnĩ nuyyioohit nganĩngĩtĩ baarkit.
ACT.21.17	Ma baa hõdõlatta ꞌJeruꞌthalẽm, iita atallieet nuyyiooha cĩg Makayyiooktak gẽrrẽẽt. 
ACT.21.18	Ma baa kõr ꞌcĩ ꞌrĩĩng, hookorria naag vẽlẽk hĩ Paaulo hõõt hĩcĩtta ꞌJeemith nẽ baa aattĩg makayyiooha vẽlẽk tõõ. 
ACT.21.19	Ĩꞌtha Paaulo ĩhõõggõ nẽ uduhaak ꞌgõõl ꞌcĩ baa adticaniini Nyekuci ĩnõõnnõ, hẽẽl eet ꞌcĩg hõllõngaa ĩĩn ꞌJudeei.
ACT.21.20	Ma baa athĩhĩ eeta vẽlẽk thõõth icci ho, iita atalit Nyekuc gẽrrẽẽt. Ma ho, ĩĩttĩk Paaulo, “ꞌGõtõna, cĩĩn nõõ ꞌgõõl ꞌcĩ au ĩĩnnĩ eeta cĩg ꞌJudeei ꞌcĩg ĩĩn aalibꞌnya ꞌcĩg mẽẽlĩg ko nuyyiook! Nẽ aalla aꞌthũũnnĩ Nyattal cĩ Mũũꞌtha gẽrrẽẽt. 
ACT.21.21	Baa adukiaak lemmiook cĩg ꞌJudeei ꞌJeruꞌthalẽma ngaati aĩ, allimani nii eet ꞌcĩg ꞌJudeei ꞌcĩg arũmĩ hĩ eet ꞌcĩg hõllõngaa ĩĩn ꞌJudeei vẽlẽk, hũtũngteek nyattal cĩ Mũũꞌtha. Nẽ tarĩ ĩthĩhĩt aĩ, allimaneehi nii ĩhõõggõ hiittiõõ hõllõngaa ẽttẽẽd eleeti ꞌcĩg lõhõlĩ cĩggĩĩng ꞌcĩg maacĩg, hode hiittiõõ hõllõngaa anũ nyeppiteeꞌnya cĩg ꞌJudeei. 
ACT.21.22	Hadĩman ꞌyioko hatĩ hutuno? Athĩhĩ hatĩ nẽẽg ngaatĩ ikiaaĩ niina, 
ACT.21.23	nẽẽthĩ, dĩman nii ꞌgii ꞌcĩ haduhaaki naaga. Harũmeenna naag hĩ eet ꞌwec ꞌcĩg baag abũtan lõbũtĩ. 
ACT.21.24	Bĩtĩ eet iccig, õõt ũtũũnyĩt eleeti cugguung hĩ ĩhõõggõ nẽ ũdũmanuu ꞌrabbẽẽt cĩg tũhũũcẽttaak, hátĩ hutuhuucci nẽẽgĩ. Nẽẽthĩ hatĩ iita agaacõ eeta ngaatĩ ĩĩnnĩ thooꞌthioha ꞌcĩg adukiaa hĩnĩngĩtĩ nganiit ko, õlõng nẽ ꞌthẽk hatĩ iita agaacõ nẽẽg ngaatĩ anũĩ nii nyattal. 
ACT.21.25	Baa heteheeddiha naag waraga lemmiook ꞌcĩg hõllõngaa ĩĩn ꞌJudeei, hátĩ hũtũngteek ngaatĩ adahĩ ꞌgẽẽn ꞌcĩ aaꞌnyĩhoothĩk hẽlẽggĩ ꞌcĩg aar eeta hĩĩtõ nyekuꞌnya, hĩ ngaatĩ aamĩ biyyi hĩ ngaatĩ adahĩ idiꞌngwa ꞌcĩg acudi thõng, hĩ ngaatĩ attihi ngaaĩ cĩg eetuk tahatak.”
ACT.21.26	Ma baa loohoth cĩnnĩ, ũũhĩ Paaulo eet ꞌcĩg ĩĩn ꞌwec ko, nẽ õõt ũtũũnyĩtõ hĩ ĩnõõnnõ eleeti hõdẽĩ. Nĩngĩtĩ õkõõyyĩ ꞌCieethaa cĩ Nyekuci hũũk huduha kõr ꞌcĩ hatĩ edecciaanĩ waathinniooha cĩg tũũnyẽttaak, hátĩ hĩdĩmanĩ ꞌgaarrieeniti cĩnĩĩng hõdẽĩ hõdẽĩ.
ACT.21.27	Ma baa õbõktĩ edeccia waathinniooha tũkĩramma, iita udtuukta eeta cĩg ꞌJudeei ũgẽẽgĩ cĩg dhoorit cĩ Aaꞌthia Paaulo ꞌCieethaa cĩ Nyekuci. Ma ho, ũlũtĩ lothippiti, nĩngĩtĩ aggami ĩnõõnnõ, 
ACT.21.28	nẽ urruuyyioĩ ĩĩtõ, “Eeta cĩg Ĩꞌthĩraẽlĩ, eellieetu! Eet gõõng alliman eet vẽlẽk lokor nicci thõõth ꞌcĩ abathĩ hĩ eet cĩggaac hĩ nyattal cĩnaac, hĩ halang cĩ ꞌCieeth icci Nyekuci ho cieeni. Aꞌnyaha nẽẽ ngaaoni ngaatĩ aduknaanĩ eet ꞌcĩg ꞌGirihi ngaatĩ aꞌngirannii ꞌCieethaa cĩ Nyekuci nẽ ẽꞌthẽcan nĩngĩtĩ ẽllẽẽmĩth ko.” 
ACT.21.29	Baa udtuukta nẽẽg Torovimo, eet cĩ ꞌtaaũn cĩ Eevvetho baa ĩĩcĩ oou ꞌtaaũnaa cobbi, õõkõr hĩ Paaulo nẽ ummuhutteek ngaatĩ aꞌnyahaaĩ mõnõ Paaulo ĩnõõnnõ halangatõõ cĩ ꞌCieeth cĩ Nyekuci thõng.
ACT.21.30	Ma ho, ĩꞌthanothoothĩk thõõth ꞌtaaũn hũtũrũũr, nĩngĩtĩ alubaanĩ eeta lõmmẽrrẽẽt vẽlẽk, hiita haggamit Paaulo nẽ utugurriaak ĩnõõnnõ ꞌCieethaa cĩ Nyekuci battaala nẽ ũꞌnyũũgĩtõ hattũũgẽt nĩĩcĩ noho. 
ACT.21.31	Ma baa nga aĩ hurukta nẽẽg Paaulo, ikia õdõlan nyeemuut ꞌgaalac cobbi cĩ ũũrũta cĩg ꞌRooma,
ACT.21.32	Nĩngĩtĩ ĩꞌngaannĩ ꞌgaalacĩ cobbi hĩdĩĩkoothong hĩ ꞌgaala
ACT.21.33	Ma ho, ikia ꞌgaalacĩ cobbi ho nẽ aggam Paaulo nẽ uduhaak athegereeꞌnya hecebit ĩnõõnnõ nyerikooꞌnyanĩĩ ꞌcĩg obbitig ꞌramma. Nĩngĩtĩ ajini ĩnõõnnõ nganĩ nẽẽ nẽ ꞌgii tĩhathini ꞌcĩ hatĩ ẽꞌthẽcan nẽẽ ho. 
ACT.21.34	Baa awacak lothippiti ĩĩcĩ odoyyii thõõth hõdẽẽthõng nẽ tarĩ awacahit ũgẽẽgĩ ꞌgõõla umwaanĩ. Baa hõllõngaa ammũda ꞌgaalacĩ cobbi thõõth ꞌcĩ ĩĩn dĩdĩ, hĩnĩngĩtĩ wacahõõn. Nĩngĩtĩ aduhaakĩ ꞌgaalacĩ cobbi athegereeꞌnya hootti Paaulo õlõõ cĩ ũũrũta. 
ACT.21.35	Ma baa õbõktõ nẽẽg hĩ hattũũg cĩ õlõ cĩ ũũrũta, ikia aꞌngaꞌngar lothippiti gẽrrẽẽt nĩngĩtĩ irrionganĩ ũrũtana Paaulo thõng. 
ACT.21.36	Baa ẽggẽrẽny lothippiti ꞌcĩ anuoothi Paaulo aĩ, “Uruhit ĩnõõnnõ thõng! Uruhit ĩnõõnnõ thõng!”
ACT.21.37	Ma nga aĩ huduhutta ũrũtana Paaulo halangatõõ, ikia ijin Paaulo ꞌgaalac cobbi ĩĩnnĩk, “Ĩcca occa nõõ hõllõngaa aꞌnyaa hothooꞌthio hĩ nganiita?”
ACT.21.37	Ẽdẽcĩ ꞌgaalacĩ cobbi anneek, “Othoothi nii ꞌGiriheeyyi? 
ACT.21.38	Hõllõngaa nooyyia ĩĩnĩ nii Ijjibeenit baa attiha jore nẽ ũũhĩ ꞌloorriak aalibꞌnya ꞌwec (4,000) horrwaa ꞌcĩ õdõhõhĩĩ kak baa nĩnga?”
ACT.21.39	Ẽdẽcĩ Paaulo anneek, “Hĩĩnĩ naa ꞌJudeeinit nẽ harittia ꞌtaaũnaa cobbi cĩ ꞌTaartho looccaa cĩ ꞌCilicia. Ẽlẽ aꞌnyaa baaĩ nuun hothooꞌthioa hĩ eeta.”
ACT.21.40	Ma baa ẽlẽmaahĩ ꞌgaalacĩ cobbi ĩnõõnnõ hõthõõth, ikia ĩbĩl Paaulo hattũũgaa nẽ ĩꞌtha eeta. Ma baa ijjiaaki eeta ho, othoothĩk ĩhõõggõ Aramaayyi,
ACT.22.1	“ꞌGotoonoga hĩ nyakangaaꞌnya, ĩthĩhĩt da thõõth ꞌcĩ aĩ hẽẽlanĩĩ naa ẽlẽ ho.” 
ACT.22.2	Ma baa athĩhĩ lothippiti ngaatĩ õthõõthĩ Paaulo Aramaayyi ho, iita ĩjjaaktõ hĩĩ lõõcĩ ꞌthĩĩ.
ACT.22.2	Nĩngĩtĩ aĩnnĩ Paaulo, 
ACT.22.3	“Hĩĩnĩ naa ꞌJudeeinit ꞌcĩ harittia ꞌtaaũnaa cĩ ꞌTaartho, looccaa cĩ ꞌCilicia, nẽẽthĩ, baa halĩꞌtha ꞌtaaũnaa cĩ. Baa hĩĩnĩ naa loholeec cĩ ꞌthukuul cĩ ꞌGamalieelĩ ꞌcĩ hallimannia nyattaalaa cĩ nyakangaaꞌnya cĩggaac. Nẽ dĩdĩ, haccamanaa naa buúk Nyekuc haau hĩcĩ accamanaannu niig kõr nicci ho. 
ACT.22.4	Huruha naa nuyyiook ꞌcĩg mẽẽlĩg gẽrrẽẽt ꞌcĩg anũ ꞌgõõl cĩ Makayyiookto. Haggami ngaaĩ hĩ eet ꞌcĩg maacĩg vẽlẽk haarĩk baabuuth, 
ACT.22.5	nẽ occa ꞌthẽk aduhaakuung paadĩrĩ cobbi hĩ makayyiook cĩg lokihooak, ngaatĩ ĩĩnnĩ thõõth ciee dĩdĩ. Baa ꞌthẽk aaꞌnya nẽẽg nganĩĩt waragẽẽt haꞌnyahoothĩk ꞌgõõnõgĩ ꞌcĩg ĩĩn makayyiook cĩg ꞌJudeei Damaathĩko, hũũk haꞌnyaha eet iccig hiita hĩĩtõ baabuuthnya ꞌJeruꞌthalẽma.
ACT.22.6	“Ma baa aau kõrra lokora, baa hikia hoboktooa hĩ Damaathĩko, udhukiaaha lanyit umwaa ꞌcĩ attaalĩth gẽrrẽẽt hẽẽtahujjieen. 
ACT.22.7	Ma ho, hĩcĩna haaga hẽttẽẽda looc nẽ hĩthĩha molook ꞌcĩ anneeka, ‘ꞌThaaulo! ꞌThaaulo! Arukaa nii nganĩĩt inni?’ 
ACT.22.8	“Nĩngĩtĩ hajini hannẽẽkĩ, ‘Nganiit nganĩ Makayyioohit?’
ACT.22.8	“Ẽdẽcca anneeka, ‘Nganĩĩt Yeesu cĩ Naaꞌtharẽtĩ, ꞌcĩ aruhi nii ho.’ 
ACT.22.9	Baa adtuuha eeta ꞌcĩg hõõkõrra hĩ nganĩĩt buúk lanyit, nẽẽthĩ hinnia, hõllõngaa athĩhĩ molook cĩ eet ꞌcĩ othoothĩkaa nganĩĩt ko.
ACT.22.10	“Ma ho, hijina hĩĩnnĩha, ‘Hĩdĩman ꞌyioko hutuno Makayyioohit?’
ACT.22.10	“Ẽdẽcĩ anneeka, ‘Tĩnga nẽ uuhu Damaathĩko. Õkõ hatĩ adukiaaki ꞌgii ꞌcĩ adticani ĩĩca.’ 
ACT.22.11	Ma nĩngaata, itiꞌthittiaa eeta cĩgannĩg baag hõõkõrra ho ĩꞌthõng Damaathĩko, hĩnĩngĩtĩ ũttũhũl lanyit hẽbẽrĩ cĩgannĩg hĩĩtõ rubettĩg.
ACT.22.12	“Ma ho, uppwaanna eet umwaa ꞌcĩ haĩ Anania hikia hĩcĩnaanĩ. Baa ĩĩn ẽẽtĩ ciee eet ꞌcĩ aꞌthũũnnĩ nyattal nẽ itingolli eeta cĩg ꞌJudeei vẽlẽk ꞌcĩg aattĩg ngaatĩho. 
ACT.22.13	Nĩngĩtĩ aku abĩllĩ nẽẽ ngaatĩ haayyi ho nẽ ĩĩ, ‘ꞌGõtõna ꞌThaaulo, cĩnĩ!’ Ma ꞌthẽk nĩngaata noho, hĩcĩna ĩnõõnnõ!
ACT.22.14	“Nĩngĩtĩ anneeka, ‘Ẽbẽraai Nyekuci cĩ hĩbaangĩ cĩggaac nganiit gaa tabiinit cĩnnĩ, hátĩ cĩĩn Eet ꞌcĩ Abũnnaa nẽ ithihu molook cĩ ũtũg cĩnnĩ. 
ACT.22.15	Ĩĩnĩ hatĩ nii hebereec cĩ eet vẽlẽk, hĩ cĩ thõõth ꞌcĩ baa acini nẽ ithihu ho. 
ACT.22.16	Nẽẽthĩ, ne ꞌyioko ꞌcĩ nga ẽrẽ nii ho? Tĩnga ꞌgaam baattithimo nẽ utuunyu ꞌthẽccanẽẽt cugunnig nẽ alau Makayyioohit.’
ACT.22.17	“Ma baa hõbõda ꞌJeruꞌthalẽma nẽ halaõ ꞌCieethaa cĩ Nyekuci ho, hakuu hinnia hadtuuha Makayyioohit 
ACT.22.18	nẽ uduhaaha ĩĩnnĩhaa, ‘Tĩnga hĩdĩĩkoothong tũngeek ꞌJeruꞌthalẽm, hĩnĩngĩtĩ abũrĩ eeta thõõth caannĩ ꞌcĩ allimani nii ho.’
ACT.22.19	“Hedeci hanneehi, ‘Makayyioohit, aga eeta cieeg, baa gõõng hoyoyyori naa ꞌCieethinii cĩg Laiittak, hababuuthan nẽ huuka eet ꞌcĩg elemmi nganiita. 
ACT.22.20	Baa aruhi Tẽẽvẽnõ, baa habili naa nĩngaata ngadiiha, hĩcĩneek ĩnõõnnõ daahĩth nẽ hẽbẽha ceremwa cĩg eet ꞌcĩg aruk ĩnõõnnõ ho.’
ACT.22.21	“Nĩngĩtĩ anneeka Makayyioohiti, ‘Bĩtõ, hĩꞌthooyyii naa nganiit bĩĩt hĩ eet ꞌcĩg hõllõngaa ĩĩn ꞌJudeei.’ ”
ACT.22.22	Baa athĩknĩ lothippiti ĩꞌthõng hẽdẽcaak Paaulo thõõth icci. Ma ho, iꞌthiattaaĩ awacahit ĩĩtõ, “Ammanyattõõĩ eet icci! Hõllõngaa ꞌthẽk occa arũgĩ!”
ACT.22.23	Ma baa eggerenyit eeta huppuruccia ceremwa ꞌcĩg ahimit eleetinii nẽ utuwaanyito tuduhaac, 
ACT.22.24	ikia uduhaak ꞌgaalacĩ cobbi cĩ ũũrũta athegereeꞌnya hootti Paaulo õlõõ cĩ ũũrũta, hũũk huuki thõng. Baa adĩman nẽẽ thõõth icci, hátĩ hũmmũda eggerꞌnyeek eeta Paaulo hoti inni. 
ACT.22.25	Ma baa nga ẽcẽb ũrũtana Paaulo hátĩ huuki, ijin nõõ Paaulo ꞌgaalac cĩ ũũrũta ĩĩnnĩk, “ꞌYioko nooyyia ꞌthẽk abũnnaa ngaatĩ occa uuki nii eet cĩ ꞌRooma, nga hedeeꞌnyia thõõth ꞌcĩ aggamiini ho buúk?”
ACT.22.26	Ma baa athĩhĩ ꞌgaalacĩ thõõth icci ho, ũũk hĩ ꞌgaalac cobbi cĩnĩĩng nẽ ijin ĩnõõnnõ ĩĩnnĩk, “Ne ꞌcĩ adĩmani nii hoti ho? Ma ꞌcĩ ĩĩn ẽẽtĩ caa eet cĩ ꞌRooma ho!”
ACT.22.27	Ma ho, ũũk ꞌgaalacĩ cobbi ho hĩ Paaulo nẽ ijin ĩĩnnĩk, “Duhaahaa da, ĩĩnĩ nii eet cĩ ꞌRooma dĩdĩ?”
ACT.22.27	Ẽdẽcĩ Paaulo anneek, “Eei.”
ACT.22.28	Nĩngĩtĩ aĩnnĩ ꞌgaalacĩ cobbi, “Baa hadũmani naa ꞌrabbẽẽt ꞌcĩg mẽẽlĩg hikia hĩĩ eet cĩ ꞌRooma.”
ACT.22.28	Baa aduhaak Paaulo ĩnõõnnõ anneek, “Nẽẽthĩ, baa harrittia naa hĩĩnĩ eet cĩ ꞌRooma.”
ACT.22.29	Nẽ eeta ꞌcĩg baag aĩ hijitta Paaulo, eejehit ĩĩcĩ uruto. Nĩngĩtĩ abarti ꞌgaalacĩ cobbi ẽmmẽn, baa ikia agaõõthĩ ngaatĩ ẽcẽbĩ eet cĩ ꞌRooma.
ACT.22.30	Ma baa kõr ꞌcĩ ꞌrĩĩng, idiim ꞌgaalacĩ cobbi ũmmũda, inni ꞌthẽk hibilli eeta cĩg ꞌJudeei Paaulo ho. Ma ho, õõga ĩnõõnnõ nẽ ũlũta makayyiook cĩg paadĩrꞌnyaannu hĩ ꞌgaala cĩg lokihooak vẽlẽk ngaatĩ hõdẽẽthõng. Nĩngĩtĩ aꞌnyahaanĩ Paaulo hikia hĩbĩl hẽbẽrẽẽnnĩĩ cĩggĩĩng.
ACT.23.1	Baa nẽẽ akatĩ Paaulo makayyiook cĩg lokihooak hẽbẽrĩ nẽ ĩĩ, “ꞌGotoonoga hĩ ngoonoga, kõr icci hadticanoothihi naa Nyekuc thõõthaa ꞌcĩ tẽllĩ.” 
ACT.23.2	Ma ho, uduhaak Anania ꞌcĩ ĩĩn paadĩr cobbi eet ꞌcĩg abĩlĩ hĩ Paaulo nĩngaata hatabaangito Paaulo ũtũg. 
ACT.23.3	Nĩngĩtĩ annẽẽkĩ Paaulo ĩnõõnnõ, “Atabaaꞌngi hatĩ Nyekuci nganiit buúk, ꞌcĩ aaĩ hĩ dilat ꞌcĩ arrũũbĩ doobaa ꞌcĩ õõrĩ ho! Iccioloongani nĩngaata ĩꞌthõng nẽ etteedĩhaa nganĩĩt thõõth nyattaalaa cĩ Mũũꞌtha, ĩko nẽẽ ẽꞌthẽcani nii nyattal ngaatĩ aduhaakĩ eet hatabangta nganĩĩta!”
ACT.23.4	Ma nĩngaata, ĩĩtõ eeta ꞌcĩg baag abĩlĩ hĩ Paaulo, “Ẽlẽ, hõllõngaa aga nii ngaatĩ õdõõmĩ paadĩr cobbi cĩ Nyekuci?”
ACT.23.5	Ẽdẽcĩ Paaulo aĩ, “ꞌGotoonoga, iyyia mĩĩ hõllõngaa haga ngaatĩ ĩĩnnĩ nẽẽ paadĩr cobbi, hĩnĩngĩtĩ eheeddi ꞌBuuhaa cĩ Nyekuci aĩ, ‘Ma hothoothi makayyioohit cĩ eet cugunnig ꞌbuth.’ ”
ACT.23.6	Ma baa õrõõta Paaulo ngaatĩ ĩĩnnĩ eeta cĩg lokihooak ũgẽẽgĩ Thadutheei nẽ ĩĩtõ ũgẽẽgĩ Variꞌtheei ho, ikia õthõõth ĩĩ, “ꞌGotoonoga, hĩĩnĩ naa Variꞌtheenit, ngeertĩ Variꞌtheetto. Habili ꞌyioko lokihooa, hĩnĩngĩtĩ muhẽẽnĩt caannĩ ꞌcĩ arũkꞌthaanĩ eeta ꞌcĩg adaahito.” 
ACT.23.7	Ma baa uduha Paaulo thõõth icci, iita ẽppẽhattõõ Variꞌtheei hĩ Thadutheei, nĩngĩtĩ eꞌngeriini eeta lokihooatõõ. 
ACT.23.8	Baa aĩ Thadutheei aitiõõ eeta ꞌcĩg adaahito hõllõngaa arũgna nẽ hiꞌthihi aajĩlẽẽt hode loriẽẽta. Nẽẽthĩ, baa ẽlẽmĩ Variꞌtheei ngaatĩ arũgnaanĩ eeta ꞌcĩg adaahito hĩ aajĩlẽẽt hĩ loriẽẽt vẽlẽk.
ACT.23.9	Nẽ baa ĩĩ maka wacahõõnĩ, nĩngĩtĩ ĩꞌngaannĩ ꞌlimmanniooha ũgẽẽgĩ cĩg Nyattaalak ꞌcĩg baag ĩĩn Variꞌtheei nẽ eggerenyit gẽrrẽẽt. Baa aĩ nẽẽg, “Nga hummuddiaawa naag ꞌgiimwa ꞌcĩ abathi ꞌcĩ ẽꞌthẽcan ẽẽtĩ cieeni. Horoong ꞌyioko baa othoothĩk aajĩlõ hode lorii ĩnõõnnõ dĩdĩ.” 
ACT.23.10	Ma nĩngaata, ikia abathõõthĩ pẽkanõõnĩ gẽrrẽẽt habarrit ꞌgaalacĩ cobbi cĩ ũũrũta hummuk hĩĩ, ẽrrẽẽc mõnõ hatĩ eeta cieeg Paaulo hĩ gõõng cẽrẽm thõng. Ma ho, uduhaak athegereeꞌnya hõõt hutugurria Paaulo hõrggẽẽnatõõ cĩnĩĩng ꞌtirriaana hoboddiaaĩ õlõõ cĩ athegereeꞌnyanu.
ACT.23.11	Ma baalin niccia, uppwaanna Makayyioohiti Yeesu hikia hĩbĩl ngaatĩ aayyi Paaulo nẽ ĩĩ, “Aꞌnyĩĩk ꞌthĩnĩt hõkõm! Hĩcĩ eteretheehu nii eet thõõth caannĩ ꞌJeruꞌthalẽma ho, õkõ ꞌthẽk hatĩ eterꞌtheehi ꞌRoomattĩ buúk.”
ACT.23.12	Ma loohoth cĩnnĩ, iita ulutti eeta cĩg ꞌJudeei nẽ ũbũtanit lõbũtĩ ꞌcĩ hõllõngaa aduhẽẽnĩ hode ahũdẽẽnĩ, ĩꞌthõng huruhit Paaulo. 
ACT.23.13	Baa mẽẽlĩg eeta ꞌcĩg aarĩk muhẽẽnĩt ꞌcĩ atabĩ aruhi Paaulo ho hĩllõõanit eet hẽẽn ꞌwec. 
ACT.23.14	Nĩngĩtĩ õõĩ nẽẽg hĩ makayyiook cĩg paadĩrꞌnyaannu hĩ nyakangaaꞌnya nẽ õõt ĩĩtõ, “Iyyia hũbũtatta naag lõbũtĩ ꞌcĩ aꞌngirannii, ꞌcĩ hõllõngaa hadaka ꞌgiimwa ĩꞌthõng hurukta Paaulo. 
ACT.23.15	Nẽ niig hĩ eet cĩg lokihooak vẽlẽk, õõt nẽẽ niig iggoolit ꞌgaalac cobbi, ꞌgõõlaa ꞌcĩ adiim ammuddiaanĩ nyeemuut ꞌcĩ aũlan thõõthaa cĩ. Hadiimma haruka naag ĩnõõnnõ nga hikia ngaati.”
ACT.23.16	Ma baa ĩthĩk ngeerĩ ngõõnõnĩ Paaulo thõõth icci, ũũk ĩĩcĩ õlõ cĩ athegereeꞌnyanu hũũk huduhaak Paaulo.
ACT.23.17	Ma ho, ũtũvva Paaulo ꞌgaalac umwa cĩ ũũrũta ĩĩnnĩk, “Ẽlẽ bĩtĩ nyahaappan icci hĩ ꞌgaalac cobbi, hĩnĩngĩtĩ aꞌnyak thõõth umwa ꞌcĩ atab aduhaak ĩnõõnnõ.”
ACT.23.18	Nĩngĩtĩ aꞌnyahõõthĩkĩ ꞌgaalacĩ nyahaappan nicci, ꞌgaalac cobbi cĩ ũũrũta nẽ ũũk ĩĩnnĩk, “Aduhaaka nganĩĩt baabutheeniti ꞌcĩ haĩ ꞌthaar Paaulo haꞌnyahaahii nganiit nyahaappan icci, hĩnĩngĩtĩ aꞌnyak thõõth ꞌcĩ adiim aduhaakiina.”
ACT.23.19	Ma ho, aggam ꞌgaalacĩ cobbi nyahaappan nicci aꞌthiit, nĩngĩtĩ õkõõyyĩ ĩnõõnnõ ngadiiha nẽ ũũk ijin ĩĩnnĩk, “Thõõth ꞌcĩ aaĩ hutuno ꞌcĩ adiim aduhaaka nii nganĩĩt ko?”
ACT.23.20	Ẽdẽcĩ nyahaappanĩ aĩ, “Ũkũmatteek eeta cĩg ꞌJudeei ũgẽẽgĩ thõõth ꞌcĩ au iggoolli nganiit ꞌnyaha Paaulo hikia lohotha muumaa cĩ lokihoo, ꞌgõõlaa ꞌcĩ adiim ammũdaanĩ thõõth ꞌcĩ aũlan, hĩnĩngĩtĩ ĩnõõnnõ. 
ACT.23.21	Ma baa nuun helemi thõõth cĩnĩĩng ko, hĩnĩngĩtĩ au ooginneek eeta ꞌcĩg ĩllõõan eet hẽẽn ꞌwec ĩnõõnnõ ꞌgõõla. Iyyia ũbũtanit nẽẽg ĩĩtõ, hõllõngaa occa haduheenna hode hahũdeenna ĩꞌthõng hurukta Paaulo. Ũkũmattoothĩk nẽẽg ẽlẽk, ẽrẽẽcõ thõõth ꞌcĩ attacanĩĩ nii tabiinit cĩnĩĩng ko diooni.”
ACT.23.22	Ma ho, uduhaak ꞌgaalacĩ cobbi ho nyahaappan nicci ĩĩnnĩk, “Ma thĩ hõkõ haduhaahi eet umwa hanneehi iyyia huduhaaha ꞌgaalac thõõth icci, nĩngĩtĩ ĩꞌthõõĩkĩ ꞌgõõl hũũk.”
ACT.23.23	Ma ho, ũtũvva ꞌgaalacĩ cobbi cĩ ũũrũta ꞌgaala ꞌramma, nẽ uduhaak ĩĩnnĩk, “Ũkũmatteek athegereeꞌnya ꞌmiiaꞌnya ꞌramma, athegereeꞌnya cĩg nyangõõllẽẽꞌnyanu hẽẽn tũkĩramma hĩ athegereeꞌnya cĩg dĩlaꞌnyaannu ꞌmiiaꞌnya ꞌramma hõõt ꞌtaaũnaa cĩ Caetharea hatĩbaal ꞌthaa tũrkũwwec. 
ACT.23.24	ꞌTiha nyangõõllẽẽ umwa kũmanẽẽhĩ Paaulo, hátĩ hõdõlan nẽẽ ꞌgaalac cobbi Pelicce lõꞌngõõc.”
ACT.23.25	Ma nĩngaata, ẽtẽhẽẽd ꞌgaalacĩ cobbi cĩ ũũrũta waraga ꞌcĩ agiili aĩ,
ACT.23.26	ꞌThaainit ꞌcĩ aku hĩ Kalaudo Lithia, ꞌcĩ õkõ hĩ ꞌgaalac cobbi Pelicce.
ACT.23.27	Baa aggam eeta cĩg ꞌJudeei eet icci nẽ ũbũcatta aĩ hurukta ĩnõõnnõ thõng. Tõjõhõ hookorriawa naag hĩ ũũrũta cĩgannĩg hiita heelliawa Paaulo, hĩnĩngĩtĩ baa hikia hagawa ngaatĩ ĩĩnnĩ eet cĩ ꞌRooma. 
ACT.23.28	Baa hatabi haga, inni hibilli nẽẽg ĩnõõnnõ ho, nĩngĩtĩ haꞌnyahaakĩ ꞌgaadĩꞌnya cĩggĩĩng lokihooa. 
ACT.23.29	Hammũda hinnia abĩllĩ ĩnõõnnõ, hĩnĩngĩtĩ nyattal cĩnĩĩng. Nẽẽthĩ, baa aitiõõ ꞌthẽk thõõth ꞌcĩ ammuddiaa ꞌcĩ occa etteedoothĩk ĩnõõnnõ ꞌcĩ aruhẽẽnĩ, hode ababuuthaniini thõng tõõ. 
ACT.23.30	Ma baa aku adukiaaka ngaatĩ atab ooginnẽẽkĩ eeta ĩnõõnnõ hidiimito huruhit thõng ko, hĩꞌthõõahii nganiit nĩĩcĩ noho. Huduhaaha eet ꞌcĩg abĩllĩ Paaulo ho buúk, hiita hẽddẽẽbtahii thõõth ꞌcĩ abĩllĩ nẽẽg ĩnõõnnõ ho nganiita.
ACT.23.31	Nĩngĩtĩ mĩĩ athĩknĩ athegereeꞌnya thõõth cĩ ꞌgaalac cobbi nẽ ootti Paaulo baa baal, ĩꞌthõng hõdõlattĩ ꞌtaaũn ꞌcĩ haĩ Antipatiri. 
ACT.23.32	Ma baa kõr ꞌcĩ ꞌrĩĩng, iita oboddia athegereeꞌnya cĩg ꞌthoonu nẽ ittioonito Paaulo athegereeꞌnya ꞌcĩg õvvõ nyangõõllẽẽꞌnyanĩ diooni. 
ACT.23.33	Ma baa õdõlanit Caetharea, aanytĩk ꞌgaalac cobbi waraga nẽ aanytĩk Paaulo buúk hũũhĩ nẽẽnĩ. 
ACT.23.34	Ma ho, itigiil ꞌgaalacĩ cobbi waraga, nẽ ijin Paaulo nẽ ũmmũda ngaatĩ akuuni nẽẽ looccaa cĩ ꞌCilicia. 
ACT.23.35	Nĩngĩtĩ aĩnnĩ makayyioohiti, “Hathihi hatĩ naa thõõth cunni hatĩ iita eeta ꞌcĩg abilli nganiit ko ngaati.” Ma baa uduha thõõth icci, uduhaak eet huꞌthuutti Paaulo hĩĩ baabutheenit halangatõõ cĩ Ẽrõõdẽ.
ACT.24.1	Ma urutaa cĩ waathinniook ꞌtur, ĩtĩnga paadĩrĩ cobbi ꞌcĩ haĩ Anania hĩ nyakangaaꞌnya ũgĩ hĩ eet ꞌcĩ haĩ ꞌTertullio ꞌcĩ aganeek nyattal, õõt ĩĩcĩ ꞌtaaũn cĩ Caetharea. Baa au abĩllĩ nẽẽg Paaulo muumaa cĩ ꞌgaalac cobbi Pelicce. 
ACT.24.2	Ma baa utuvvuyyiaa Paaulo hikia lokihooa, ĩtĩnga ꞌTertullio itigiil thõõth ꞌcĩ abĩllĩ Paaulo ho muumaa cĩ Pelicce aĩ, “ꞌGaalac cobbi, haccamattoothĩha naag gẽrrẽẽt ganõõna, hĩnĩngĩtĩ nganiita. Nẽẽthĩ hoti ho, ũkũmanoothĩk lõõcĩ aau lõꞌngõõc, hĩnĩngĩtĩ aꞌthũũnnĩ eet ꞌlẽẽmĩtha. 
ACT.24.3	Hatalla gẽrrẽẽt ũdũt ꞌgaalac cobbi Pelicce, hĩnĩngĩtĩ bũnnai ꞌcĩ aꞌnyaha nii ho. 
ACT.24.4	Nẽẽthĩ ꞌyioko, hõllõngaa occa haccanannii nganiit haaga, halayyi nuun thĩheet ngagĩĩt hĩdĩĩc.
ACT.24.5	“Hummuddiaawa eet icci haĩ Paaulo ho, ngaatĩ ĩĩnnĩ eet ꞌcĩ abathĩ gẽrrẽẽt ũdũt, akannẽẽkĩ eeta cĩg ꞌJudeei looc hũtũrũũr hurukto. Ĩĩn nẽẽ makayyioohit cĩ lothippit cĩ eet ꞌcĩg anũ Yeesu cĩ Naaꞌtharẽtĩ, 
ACT.24.6	baa adiim ẽꞌthẽcan ꞌCieeth cĩ Nyekuci, ĩnõõ ꞌyioko ꞌcĩ baa haggama ĩnõõnnõ nẽ occa baa hetteeddiha thõõth nyattaalaa cĩnaang ẽmmẽn. 
ACT.24.7	Tõjõhõ hikia ꞌgaalacĩ cobbi cĩ ũũrũta ꞌcĩ haĩ Lithia athegereeꞌnyanĩ noho, hikia huvvucanaeet ĩnõõnnõ, athĩnĩĩ cĩggaang hũũhĩ nẽ uduhaak eet ꞌcĩg abĩllĩ ĩnõõnnõ ho, hiita hĩ nganiita. 
ACT.24.8	ꞌYioko ꞌthẽk jiin ĩnõõnnõ buúk, occa ammũda ngaatĩ ĩĩnnĩ thooꞌthioha cĩggaang ho dĩdĩ.”
ACT.24.9	Nĩngĩtĩ awacahĩ eeta cĩg ꞌJudeei nẽ elemit thõõth ꞌcĩ aduha ꞌTertullio ho.
ACT.24.10	Ma baa uduhaak ꞌgaalacĩ cobbi Paaulo hõthõõth, ẽdẽc Paaulo ĩĩ, “Haga irkiꞌnyia ꞌcĩg mẽẽlĩg ngaatĩ ĩĩnnĩ ꞌgaadĩ cĩ looc icci nẽ ꞌyioko, haccamanoothihi gẽrrẽẽt ngaatĩ heteiini ẽlẽ caannĩ. 
ACT.24.11	Occa ꞌthẽk ammũda nii buúk, nga hallaꞌnganit waathinniooha õmmõtõ hĩ ꞌramma, baa hõkõ ꞌJeruꞌthalẽma laiitta. 
ACT.24.12	Nga hummuddieeha eeta ꞌcĩg abĩlla ho, ngaatĩ baa hegernyoonna hĩ eet umwa ꞌCieethaa cĩ Nyekuci hode hakannẽẽkĩ lothippit ꞌCieethinii cĩg Laiittak, hode nẽẽ ngaamwaanĩ ꞌtaaũna. 
ACT.24.13	Nẽ ꞌyioko ꞌthẽk hõllõngaa tarĩ ẽddẽẽbakii thooꞌthiok ꞌcĩg aũlan ꞌcĩg abĩlla nganĩĩt ko buúk. 
ACT.24.14	Nẽẽthĩ ꞌyioko helemi dĩdĩ, hala naa Nyekuc cĩ hĩbaangĩ cĩggaac hĩ nuyyioohiti cĩ ꞌgõõl cĩ Makayyioohit Yeesu, ꞌcĩ akanneek nẽẽg õlõng ko. Helemi thooꞌthiok vẽlẽk ꞌcĩg õõkõrõõ hĩ nyattal hĩ thooꞌthiok ꞌcĩg ẽhẽẽd põrõvẽtaaꞌnya, 
ACT.24.15	nẽ haꞌnyahi naa buúk muhẽẽnĩt hõdẽẽthõng hĩ Nyekuc, hĩcĩ ꞌthẽk aꞌnyak eeta cieegi. Aaĩ ꞌthẽk hatĩ rũgaanĩtĩ cĩ eet ꞌcĩg abũnnaa hĩ ꞌcĩg ĩĩn ꞌthẽccanniook. 
ACT.24.16	Nẽ harrĩcanaa hõdõõkõthĩ ngaatĩ haꞌnyahĩ ꞌthĩnĩt ꞌcĩ tẽllĩ muumaa cĩ Nyekuci hĩ muumtinii cĩg eetuk.
ACT.24.17	“Urutaa cĩ irkiꞌnyia ꞌcĩg mẽẽlĩg ꞌcĩg baag haitõõnnĩ tõõ, hikia ꞌJeruꞌthalẽma haꞌnyahaaha eet cĩgannĩg ꞌcĩg appĩĩrna ꞌbaaninit nẽ hikia haaꞌnyĩha Nyekuc buúk ꞌbaaninit. 
ACT.24.18	Baa huunyi ẽlẽ baa au ammũdeeka eeta halaangatõõ cĩ ꞌCieeth cĩ Nyekuci, ngaatĩ hadĩmanĩĩ thõõth icci. Baa aitiõõ lothippiti ꞌcĩ harũmeenna tõõ, hode nẽẽ heggernyoonna hĩ eet haaga. 
ACT.24.19	Nẽẽthĩ, aattĩg eeta cĩg ꞌJudeei ũgẽẽgĩ cĩg looc cĩ Aaꞌthia, ꞌcĩg occa ꞌyioko aattĩg ngaati muumaa cunni nẽ aꞌnyakta thooꞌthiok cĩggĩĩng ꞌcĩg abĩlla nganĩĩta. 
ACT.24.20	Hode eeta cieeg aattĩg ngaati ho, occa ꞌthẽk athithana ꞌthẽccan ꞌcĩ baa ammũda hĩ nganĩĩt, baa habili muumtinii cĩg ꞌgaala cĩg lokihooak. 
ACT.24.21	Nẽẽthĩ nẽẽꞌthẽk, thõõth hõdẽẽthõng ꞌcĩ occa abĩlla nẽẽg nganĩĩt baa hẽggẽrnyĩ lokihooatõõ kõr baa haĩnnĩ, ‘Habili naa lokihooa kõr icci, hĩnĩngĩtĩ helemi haini, arũgna daakiaha daahĩtha.’ ”
ACT.24.22	Baa aga Pelicce ꞌgõõl cĩ Makayyioohit Yeesu. Ma ho, immiir lokiho nẽ ĩĩ, “Hacini hatĩ naa thõõth cunni, hatĩ uppwaanna Lithia ꞌgaalacĩ cobbi cĩ ũũrũta.” 
ACT.24.23	Nĩngĩtĩ aduhaakĩ Pelicce ꞌgaalac cĩ ũũrũta hẽbẽk Paaulo jurrung, nẽẽthĩ, hõllõngaa occa ẽcẽb ĩnõõnnõ thõng. Aaꞌnyĩk ꞌgõõnõgĩ hiita heelito Paaulo.
ACT.24.24	Ma urutaa cĩ waathinniook ũgĩ, ookorria Pelicce hĩ ngaa cĩnnĩ Duruthilla ꞌcĩ baa ĩĩn ꞌJudeeinit. Ma ho, ũtũvva nẽẽ Paaulo nẽ ĩthĩk ĩnõõnnõ ngaatĩ õthõõthĩ thõõth cĩ lemiinit cĩ Yeesu Krĩstõ. 
ACT.24.25	Ma baa õthõõth Paaulo thõõth cĩ Nyekuci ꞌcĩ aũlan hĩ ꞌgõõl ꞌcĩ haꞌthũũnnĩ ẽlẽ hĩ thõõth ꞌcĩ etteedini thooꞌthioha, ikia itiẽẽlĩ Pelicce gẽrrẽẽt nẽ ĩĩ, “Ẽlẽ, ĩnẽẽnĩ, ũũppanit nicciaag cĩg kõr icci! Bĩĩt da nõõnĩ. Ma hatĩ hammũda ꞌthaa kõr umwa, hauyyi hatĩnĩ.” 
ACT.24.26	Kõr niccia, ĩko nẽẽ baa ammuhuneek Pelicce hippirriidan Paaulo ĩnõõnnõ thõng. Nĩngĩtĩ aũyyĩ ĩnõõnnõ hiriiri hiita hothooꞌthio.
ACT.24.27	Ma baa allacattĩ irkiꞌnyia ꞌramma, irigith ẽẽtĩ ꞌcĩ haĩ Porcio Vẽẽthtõ, Pelicce. Nẽẽthĩ, hĩnĩngĩtĩ baa adiim Pelicce haccamattoothĩk eeta cĩg ꞌJudeei, ikia ũtũngeek nẽẽ Paaulo baabuuthatõõ.
ACT.25.1	Ma urutaa cĩ waathinniook iyyio, baa ikia irigith Vẽẽthtõ Pelicce, ĩtĩnga Vẽẽthtõ ꞌtaaũnaa cĩ Caetharea nẽ ũũk ꞌJeruꞌthalẽma. 
ACT.25.2	Ma ĩĩca, iita makayyiooha cĩg paadĩrꞌnyaannu hĩ makayyiook ũgĩ cĩg eet cĩg ꞌJudeei, uduktaak ĩnõõnnõ thooꞌthiok ꞌcĩg au abĩllĩ nẽẽg Paaulo. 
ACT.25.3	Ma hĩdĩĩkoothong, alaacõ nẽẽg Vẽẽthtõ huluugi Paaulo hũũhĩ ꞌJeruꞌthalẽma, hĩnĩngĩtĩ baa õõ ooginneek nẽẽg Paaulo ꞌgõõla. 
ACT.25.4	Ẽdẽcĩ Vẽẽthtõ anneek, “Ecebbi Paaulo baabuuthatõõ Caetharea nẽ hõkõ hatĩ naa dẽẽdẽ ĩĩca hataman. 
ACT.25.5	Aꞌnyĩĩk makayyiook ũgĩ cugguung hiita hookorria hĩ nganĩĩt hõdẽĩ, hõõt hudukta thooꞌthiok ꞌcĩg abĩllĩ nẽẽg Paaulo ho ĩĩca, hatĩ baa ꞌthẽk ẽꞌthẽcanõõ.”
ACT.25.6	Nĩngĩtĩ aayyi Vẽẽthtõ ꞌJeruꞌthalẽma waathinniook turkiyyio hode waathinniook ũgĩ õmmõtõ, nga hũũk Caetharea. Ma loohoth cĩnnĩ, ikia ĩĩ nẽẽ ꞌgaadĩ, nĩngĩtĩ aku aduhaakĩ eet, haꞌnyakta Paaulo lokihooa. 
ACT.25.7	Ma baa uppwaanna Paaulo ho, ĩtĩngaacõ eeta cĩg ꞌJudeei baag au ꞌJeruꞌthalẽma, itigirria thooꞌthiok ꞌcĩg abathĩ ꞌcĩg mẽẽlĩg ꞌcĩg abĩllĩ nẽẽg Paaulo, nẽ tarĩ hõllõngaa ẽtẽrꞌtha thooꞌthiok iccig ngaatĩ ĩĩnnĩ dĩdĩ buúk.
ACT.25.8	Ma ho, ẽtẽõõĩ Paaulo ẽlẽ cĩnnĩ ĩĩ, “Nga hẽꞌthẽcan Nyattal cĩ ꞌJudeei hode cĩ ꞌCieeth cĩ Nyekuci hode cĩ habu cobbi cĩ ꞌRooma.”
ACT.25.9	Nẽẽthĩ, baa atab Vẽẽthtõ hĩmĩnaacõ ĩnõõnnõ eeta cĩg ꞌJudeei, nĩngĩtĩ ajini Paaulo annẽẽkĩ, “Occa õkõ nii ꞌJeruꞌthalẽma bĩĩt bĩĩl lokihooa muumaa caannĩ, hĩnĩngĩtĩ thooꞌthiok iccig?”
ACT.25.10	Ẽdẽcĩ Paaulo aĩ, “Habili naa ꞌyioko lokihooa cĩ habu cobbi cĩ ꞌRooma nẽ hõkõ hatĩ hattĩmannii ꞌJeruꞌthalẽma. Nga hẽꞌthẽcan naa ꞌgiimwa cĩ eet cĩg ꞌJudeei, hĩcĩ ꞌthẽk aga nii buúk ẽllaa cunni ẽmmẽn ko. 
ACT.25.11	Má baa hĩĩ eet ꞌcĩ hẽꞌthẽcana thõõth ꞌcĩ occa hẽttẽẽdõõthĩkĩĩ daahĩth, aitiõõ hõllõngaa haburi naa daahĩth. Nẽẽthĩ, má ĩĩn thooꞌthioha ꞌcĩg abĩlla nganĩĩt eeta cĩg ꞌJudeei cieeg ko õlõng, occa aitiõõ ẽẽtĩ ꞌcĩ aaꞌnyĩk hoottia nẽẽg nganĩĩt tõõ. Hatabi ꞌyioko naa hũũk hĩttĩmanaa habuui cobbi cĩ ꞌRooma nẽẽ ẽmmẽn.”
ACT.25.12	Ma baa othoothito Vẽẽthtõ hĩ ꞌgõõnõgĩ cĩ lokihooak thõõth icci, ĩĩnnĩk nẽẽ Paaulo, “Iyyia atabi nii hũũk hĩttĩmanii habuui cobbi cĩ ꞌRooma nẽ õkõ hatĩ nii hĩ ĩnõõnnõ!”
ACT.25.13	Ma urutaa cĩ waathinniook ꞌcĩg abadtẽc, ikia habuui Agirippa ookorria hĩ Berenicce, ẽhẽẽrõttaak Vẽẽthtõ ꞌtaaũnaa cĩ Caetharea. 
ACT.25.14	Baa au aattĩg nẽẽg nĩngaata waathinniook ꞌcĩg mẽẽlĩg, nĩngĩtĩ ahĩkĩĩmanaakĩ Vẽẽthtõ habu thõõth cĩ Paaulo. Baa anneek nẽẽ habu, “Aaĩ ẽẽtĩ umwaa ngaati ꞌcĩ baa ũũnnĩk Pelicce baabuuthatõõ. 
ACT.25.15	Ma baa hũũha naa ꞌJeruꞌthalẽma, iita makayyiooha cĩg paadĩrꞌnyaannu hĩ makayyiook cĩg ꞌJudeei ibilli Paaulo nẽ ijitta nganĩĩt hetteedĩk ĩnõõnnõ daahĩth.
ACT.25.16	“Nĩngĩtĩ hannẽẽkĩ ĩhõõggõ, aitiõõ hõllõngaa ĩĩn nyepitee cĩ ꞌRooma, ꞌcĩ occa hẽttẽẽdĩkĩĩ eet umwa thõõth, nga hibillio hĩ eet ꞌcĩg abĩllĩ ĩnõõnnõ ho, nga hẽtẽõõĩ ẽlẽ cĩnnĩ thooꞌthiohĩĩ ꞌcĩg abĩllĩ eeta ho. 
ACT.25.17	Ma baa õdõlan eeta ꞌcĩg abĩllĩ ĩnõõnnõ ho, baa hõllõngaa hẽdẽcaahi ꞌthaa haaga. Loohoth cĩnnĩ noho, hũũk hiccioloongana dtaabawa cĩ ꞌgaadĩõõ nẽ huduhaaha eet haꞌnyakta Paaulo lokihooa. 
ACT.25.18	Ma baa ĩꞌngaathĩ eeta ꞌcĩg abĩllĩ Paaulo hothoothito ho, hõllõngaa hinnia aduha thooꞌthiok ꞌcĩg ẽꞌthẽcan nẽẽ ho, ꞌgõõlẽẽ ꞌcĩ baa hammuhuneehi naana. 
ACT.25.19	Baa hinnia aduha thooꞌthiok ꞌcĩg ẽggẽrꞌnyõõnĩ hĩ Paaulo, hĩnĩngĩtĩ thõõth cĩ Nyekuc cĩnĩĩng hĩ thõõth cĩ eet umwa ꞌcĩ baa adaak ꞌcĩ haĩ ꞌthaar Yeesu, ꞌcĩ aĩ Paaulo ũrũga daahĩtha. 
ACT.25.20	Ma ngaati, ẽrẽha ngaatĩ occa hanũĩ thooꞌthiok ꞌcĩg aattĩg hoti. Ma nĩngaata, hijina ĩnõõnnõ hatĩ occa adiim õkõ ꞌJeruꞌthalẽma, hũũk hĩbĩl lokihooa thooꞌthiohĩĩ ĩĩcĩg. 
ACT.25.21	Ma baa uduha Paaulo thõõth ꞌcĩ adiimi nẽẽ haꞌnyĩhoothĩk athĩnĩĩ cĩg habu cobbi cĩ ꞌRooma ho, huduhaaha eet huꞌthuutti ĩnõõnnõ, ĩꞌthõng hatĩ hĩꞌthooĩk ĩnõõnnõ habu cobbi.”
ACT.25.22	Ma ho, uduhaak Agirippa Vẽẽthtõ ĩĩnnĩk, “Hatabi da naa dẽẽdẽ hathihi thõõth cĩ eet icci.”
ACT.25.22	Ẽdẽcĩ Vẽẽthtõ anneek, “Athihi ꞌthẽk hatĩ lohotha ngaalloohoth.”
ACT.25.23	Ma loohoth cĩnnĩ, ookorria Agirippa hĩ Berenicce irriana ceremwaanĩĩ ꞌcĩg ẽllẽẽmĩth gẽrrẽẽt nẽ uduhunit ꞌcieeth cĩ lokihoo, õõkõra hĩ ꞌgaala hĩ makayyiook cĩg ꞌtaaũnaak. Nẽẽthĩ, thõõthaa ꞌcĩ aduha Vẽẽthtõ, ikia aꞌnyakia Paaulo lokihooa. 
ACT.25.24	Ma ho, irrioon Vẽẽthtõ ĩĩ, “Habu Agirippa hĩ eet vẽlẽk ꞌcĩg aattiyyu ngaati ho, acinnu eet icci! Eet ꞌcĩ adiim eeta cĩg ꞌJudeei vẽlẽk ꞌcĩg aattĩg ngaati hĩ ꞌJeruꞌthalẽma, huruhi thõng cieeni.” 
ACT.25.25	Nẽ muhẽẽttaa caannĩ, aitiõõ ꞌgii ꞌcĩ ẽꞌthẽcan ẽẽtĩ ciee ꞌcĩ abathĩ tõõ, ꞌcĩ occa aaꞌnyĩk ĩnõõnnõ hetteedoothĩk daahĩthĩ. Baa atab nẽẽ thõõth cĩnnĩ hũũk hĩthĩk habuui cobbi cĩ ꞌRooma, nĩngĩtĩ haĩnnĩ naa, aꞌnyĩĩk hũũk ꞌRoomattĩ. 
ACT.25.26	Nẽ naa buúk, aitiõõ ꞌgii dẽẽdẽ ꞌcĩ hadtuuha hĩ ĩnõõnnõ ꞌcĩ occa hẽhẽẽdĩ waragaawa hĩꞌthooĩk habu cobbi cĩ ꞌRooma tõõ. Nĩngĩtĩ ꞌyioko haꞌnyahaanĩ ĩnõõnnõ ngaati, ettebehini nganiit habu Agirippa, haini hatĩ ĩcĩnĩt niig buúk hẽbẽrẽẽnnĩĩ cugguung. Nẽ urutaa ꞌcĩ hũnũĩ naa thõõth cĩnnĩ, horoong hatĩ hammũda ꞌgiimwa ꞌcĩ occa heheedi. 
ACT.25.27	Hĩnĩngĩtĩ hammuhi hõllõngaa occa hĩꞌthõ baabutheenit haaga, hiꞌthihi ꞌgiimwa ꞌcĩ edeeꞌnyia ꞌcĩ ẽꞌthẽcan buúk.
ACT.26.1	Baa anneek Agirippa Paaulo, “Hẽlẽmaaki naa nganiit tẽõõĩ ẽlẽ cunni ẽmmẽn.” Ma nĩngaata, õdõng Paaulo aꞌthiit cĩnnĩ nẽ ẽtẽõõĩ ẽlẽ cĩnnĩ ĩĩ, 
ACT.26.2	“Habu Agirippa, hatali gẽrrẽẽt ngaatĩ aaꞌnya hẽtẽõõĩ ẽlẽ caannĩ muumaa cunni kõr icci, thooꞌthiohĩĩ ꞌcĩg haꞌngaanyinii abĩlla eeta cĩg ꞌJudeei ho. 
ACT.26.3	Aga nii hẽlẽggĩ ꞌcĩg mẽẽlĩg cĩg nyepiteeꞌnya cĩg ꞌJudeei hĩ nyattalliook ꞌcĩg eꞌngerreet ngagĩĩta. Nẽẽthĩ, halayyii nuun thĩhaa nganĩĩt dĩkĩĩm.
ACT.26.4	“Aga eeta cĩg ꞌJudeei vẽlẽk ꞌgõõl ꞌcĩ halĩꞌthaanĩ naa ngaanĩngĩtĩ hĩĩnnĩ hĩdĩca. Iꞌthianaanĩ rũgẽtaa caannĩ looccaa caannĩ hĩ ꞌJeruꞌthalẽma. 
ACT.26.5	Má occa ẽlẽmĩ nẽẽgĩ, aga nẽẽg aĩ, baa hĩĩnĩ naa eet cĩ lothippit cĩ Variꞌtheei, lothippit ꞌcĩ arrĩcana thõõth cĩnaac cĩ Nyekuci gẽrrẽẽt. 
ACT.26.6	Nẽ ꞌyioko, abĩlla nganĩĩt eeta ngaati, hĩnĩngĩtĩ haꞌnyahi muhẽẽnĩt ꞌcĩ abũnnaa thõõthaa baa aduhaak Nyekuci hĩbaangĩ cĩggaac baarkit. 
ACT.26.7	Ĩĩn ciee thõõth ꞌcĩ baa adukiaa ꞌcĩ ꞌyioko ẽrẽ habuccieeꞌnya cĩggaac ĩĩn õmmõtõ hĩ ꞌramma ho, baa adiim acĩn nẽẽg hedeeꞌnyia, hĩcĩ arrĩcana nẽẽg ngaatĩ adticanõõthĩkĩ Nyekuc waathĩn hĩ baalin. Habuu, addangaaka nganĩĩt eeta cĩg ꞌJudeei, hĩnĩngĩtĩ muhẽẽnĩt icci abũnnaa ho. 
ACT.26.8	Inni hõkõm gẽrrẽẽt hĩ ngagiit vẽlẽk ngaatĩ elemmu thõõth ꞌcĩ arũgnaanĩ Nyekuci daakiak ko?
ACT.26.9	“Baa hammuhi naa buúk haini, occa ꞌthẽk harrĩcanaa ngaatĩ habũrrĩ ꞌthaar cĩg Yeesu cĩ Naaꞌtharẽtĩ. 
ACT.26.10	Nẽ thõõth ꞌcĩ baa hadĩmani naa ꞌJeruꞌthalẽma niccia. Hĩnĩngĩtĩ thõõth ꞌcĩ aduhaaka makayyiooha cĩg paadĩrꞌnyaannu, haggam nuyyiook ꞌcĩg mẽẽlĩg cĩg Yeesu nẽ haarĩha baabuuthatõõ. Nẽ baa ꞌthẽk hẽbẽra naa ĩhõõggõ hurukti. 
ACT.26.11	Baa gõõng hõkõ naa korrioohĩĩ ꞌcĩg mẽẽlĩg ꞌCieethinii cĩg Laiittak, hũũk haaꞌnyĩk ĩhõõggõ huukti, nẽ hĩttĩmana ngaatĩ hattĩnganẽẽkĩ ĩhõõggõ hodoomito Krĩstõ. Nẽ baa haliillihi naa ĩhõõggõ nẽ hũũha ꞌtaaũnnioohĩĩ cĩg loonyin cĩrrĩĩng, hũũk haccanan ĩhõõggõ.
ACT.26.12	“Habu Agirippa, kõr umwa baa hõkõ naa ꞌtaaũnaa cĩ Damaathĩko, haꞌnyahi thõõth ꞌcĩ aduhaaka makayyiooha cĩg paadĩrꞌnyaannu. 
ACT.26.13	Ma baa aau kõrra lokora, baa nga hõvvõ ꞌgõõla habuu, hadtuuha hinnia lanyit ꞌcĩ aku hẽẽtahujjieen ꞌcĩ attaalĩth hĩllõõan kõr, attũhũllaa nganĩĩt hĩ eet ꞌcĩg baag hõõkõrra vẽlẽk. 
ACT.26.14	Hetteeddia naag vẽlẽk looc nẽ hĩthĩha naa molook umwa ꞌcĩ anneeka nganĩĩt Aramaayyi, ‘ꞌThaaulo! ꞌThaaulo! Arukaa nii nganĩĩt inni? Ĩĩn ꞌgiithẽnĩt ngaatĩ occa haruhõõnĩ hĩ nganĩĩta!’
ACT.26.15	“Nĩngĩtĩ hajini hannẽẽkĩ, ‘Nganiit nganĩ Makayyioohit?’
ACT.26.15	“Ẽdẽcĩ Makayyioohiti anneeka, ‘Nganĩĩt Yeesu Makayyioohit ꞌcĩ aruhi nii ho. 
ACT.26.16	Tĩnga ꞌyioko bĩĩl ꞌjieena. Huppwanakii naa nganiit nẽ hẽbẽraaii ĩĩ dticciannioohit nẽ iinu hebereec cĩ thõõth caannĩ ꞌcĩ acini nii ho, hĩ ꞌgii ꞌcĩ hatĩ heterꞌtheekii naa nganiita. 
ACT.26.17	Hẽẽlannii hatĩ naa nganiit eetinii cugunnig dẽẽdẽ, hĩ eetinii ꞌcĩg hõllõngaa ĩĩn ꞌJudeei. Hĩꞌthooikii naa nganiit ĩhõõggõ, 
ACT.26.18	hadiimmii naa nganiit bĩĩt ꞌbuuk ĩhõõggõ hẽbẽrĩ cĩggĩĩng, hátĩ hũtũngteek muguur, hõõt hĩ lanyit nẽ tarĩ, hũtũngteek ꞌtirrian cĩ ꞌThĩttaanõ, hõõt ꞌtirrianaa cĩ Nyekuci. Hátĩ hũtũngtoothĩk ꞌthẽccanẽẽta cĩggĩĩng nẽ lemiittaa cĩnĩĩng hĩ nganĩĩta, iita ĩĩtõ nẽẽg buúk dhoorit cĩg eet ꞌcĩg ẽllẽẽmĩth cĩg Nyekuci.’
ACT.26.19	“Nẽ ꞌyioko habu Agirippa, baa hõllõngaa haburi naa thõõth cĩ molook ꞌcĩ aku hẽẽtahujjieen ko. 
ACT.26.20	Baa nõõ hirrioonihi eet cĩg Damaathĩko nẽ baa hũũha ꞌJeruꞌthalẽma hĩ looccaa cĩ ꞌJudeea vẽlẽk. Nẽ dtuurnatta, hũũha thĩ hĩ eet ꞌcĩg hõllõngaa ĩĩn ꞌJudeei nẽ huduhaaha hũtũngteek ꞌthẽccan helemit Nyekuc nẽ etereꞌthia lemiinit hẽlẽggẽẽnnĩĩ ꞌcĩg adĩman nẽẽgĩ. 
ACT.26.21	Ĩnõõ thõõth ꞌcĩ baa aggamma eeta cĩg ꞌJudeei nganĩĩt halaangatõõ cĩ ꞌCieeth cĩ Nyekuci nẽ idiim urukta ho. 
ACT.26.22	Nẽẽthĩ, hĩĩ kõr hĩ niccieeni, ẽẽlla nganĩĩt Nyekuci, hillimman eet ꞌcĩg kidicig hĩ ꞌcĩg makatĩg. Baa haduhaahi ĩhõõggõ thõõth baa aduha põrõvẽtaaꞌnya hĩ Mũũꞌtha diooni, aĩ aku hatĩ edeeꞌnyia. 
ACT.26.23	Baa haduhaahi ĩhõõggõ ꞌgõõl baa appĩĩrnanĩ Krĩstõ hikia hũrũga daahĩthaa ĩcĩ oou, hátĩ haꞌnyahaak eet cĩgĩnnĩg lanyit hĩ eet ꞌcĩg hõllõngaa ĩĩn ꞌJudeei.”
ACT.26.24	Ma baa nga hẽdẽcaak Paaulo ngaatĩ eteiini ẽlẽ cĩnnĩ, ẽggẽrẽny Vẽẽthtõ ĩĩ, “Paaulo, adaki nganiit maangõnĩ! Aꞌnyahaaki nganiit ꞌgẽẽnyĩthĩ cunni cobbi ho maangõn.”
ACT.26.25	Nẽẽthĩ, baa ẽdẽcĩ Paaulo aĩ, “ꞌGaalac Vẽẽthtõ, hõllõngaa adaka nganĩĩt maangõnĩ. Thõõth ꞌcĩ hothoothi naa ho, ĩĩn thõõth ꞌcĩ tẽllĩ nẽ ĩĩ dĩdĩ. 
ACT.26.26	Aga habuui Agirippa thooꞌthiok iccig vẽlẽk nẽ occa ꞌthẽk haduhaahi ĩnõõnnõ lõꞌngõõc. Haga ngaatĩ nga hataarõthĩ nẽẽ thooꞌthiok iccig, hĩnĩngĩtĩ baa hõllõngaa adĩmanni thooꞌthioha cieeg ĩĩcĩ burki.” 
ACT.26.27	Nĩngĩtĩ annẽẽkĩ Paaulo, “Habu Agirippa, elemi nii põrõvẽtaaꞌnya? Haga ngaatĩ ẽlẽmmĩ!”
ACT.26.28	Ẽdẽcĩ Agirippa Paaulo anneek, “Occa ꞌyioko ammuhi nii ꞌthaawaa ꞌcĩ huturi ho, occa alũllũũmannaa nganĩĩt hikia hĩĩ Kristiaani
ACT.26.29	Ẽdẽcĩ Paaulo anneek, “Hode hutur ꞌthaa hode uun, hala naa Nyekuc nẽ hõllõngaa hĩnĩngĩtĩ ngagiit diooni, nẽẽthĩ, hala hĩnĩngĩtĩ eet ꞌcĩg athĩkna nganĩĩt kõr ꞌcĩ iyyieni, hatĩ nuun hiita haauto hĩ naana, hõllõngaa thĩ hinnia hẽcẽbtĩ nyerikooꞌnyanĩ hĩ naana.”
ACT.26.30	Nĩngĩtĩ ĩꞌngaannĩ habuui Agirippa hĩ ꞌgaalac cobbi Vẽẽthtõ hĩ Berenicce hĩ lothippit vẽlẽk ꞌjieena. 
ACT.26.31	Ma baa nga hõõt nẽẽgĩ, othoothito ĩĩtõ, “Nga hẽꞌthẽcan ẽẽtĩ ciee thõõth umwa. Hõllõngaa occa aruhi hode aarĩhoothĩk baabuuth.”
ACT.26.32	Ma ho, ĩĩnnĩk Agirippa Vẽẽthtõ, “Ma hiittiõõ ẽẽtĩ ciee ngaatĩ atabĩ õkõ abĩllĩ muumaa cĩ habu cobbi cĩ ꞌRooma tõõ, occa baa alahanoothĩha.”
ACT.27.1	Ma baa udukia thõõth ꞌcĩ hooyyia Itali, ũũk aaꞌnyĩhoothĩk Paaulo hĩ baabuuthnya ũgĩ, ꞌgaalac cĩ ũũrũta ꞌcĩ haĩ Jullio. Baa ĩĩn Jullio eet cĩ aggam ũũrũta ꞌcĩg mẽẽlĩg cĩg habu cobbi cĩ ꞌRooma. 
ACT.27.2	Ma ho, hotoddia haahũl ꞌcĩ baa aku ꞌtaaũnaa ꞌcĩ haĩ Adaramittio, ꞌcĩ baa õbõhĩ ũũk ĩĩcĩ dẽmẽt ꞌcĩ ꞌgoolliok ꞌcĩg abĩllĩ haahũlĩta looccaa cĩ Aaꞌthia, nĩngĩtĩ hedeceeka ĩĩcĩ bũlũcõ. Baa aaĩ eet umwaa ꞌcĩ haĩ Arithtarko, ꞌcĩ baa aku looccaa cĩ Maccedoonia ꞌtaaũnaa cĩ Tẽꞌthaloonika.
ACT.27.3	Ma loohoth cĩnnĩ, hiita hõdõlatta ꞌtaaũn cĩ ꞌThidõõnẽ, ma nĩngaata ikia atamaatĩk Jullio Paaulo, nĩngĩtĩ ẽlẽmaakĩ ĩnõõnnõ hũũk hĩcĩn ꞌgõõnõgĩ, hõõt haanytĩk ĩnõõnnõ hẽlẽggĩ ꞌcĩg adiim nẽẽnĩ. 
ACT.27.4	Ma nĩngaata, haggamta haahũl tarĩ nẽ hẽꞌngẽrkẽẽthatta ngaatĩ õbõhõõ hĩ dtuung cĩ Ciporo ꞌcĩ aaĩ bũlũca hõrggẽẽna, hĩnĩngĩtĩ baa uuhanniaakeet ngõõtĩ ꞌcĩ attiran gẽrrẽẽt. 
ACT.27.5	Ma baa habaaktea ngaatĩ õbõhõõ hĩ dẽmẽt cĩ bũlũc cĩ looc cĩ ꞌCilicia hĩ cĩ Pamvilia, hoottia hudhuktaawa dẽmẽtaa ꞌcĩ abĩllĩ haahũlĩta ꞌtaaũnaa cĩ Mĩĩra hĩ ꞌtaaũn cĩ Liicia. 
ACT.27.6	Ma nĩngaata, ũmmũda ꞌgaalacĩ cĩ ũũrũta haahũl ꞌcĩ aku Alethandria ꞌcĩ baa õkõ Itali, nĩngĩtĩ otodeekeeta. 
ACT.27.7	Hotooyyia hĩdĩĩc hĩdĩĩc waathinniook ꞌcĩg mẽẽlĩg pĩĩrnattaa cobbi gẽrrẽẽt, ĩꞌthõng hoboktooa hĩ ꞌtaaũn ꞌcĩ haĩ Cinido. Ma baa ikia alaameet ngõõtĩ ngaatĩ haĩ hedeccieeha cũrũmũũm, hiita hoottia ngaatĩ õbõhĩ hĩ nĩngĩtĩ haĩ ꞌThalamõõnẽ, ꞌcĩ aaĩ dtuungaa cĩ Kerete ꞌcĩ aaĩ bũlũcatõõ hõrggẽẽna. 
ACT.27.8	Hunuyyia dẽmẽt pĩĩrnatta ĩꞌthõng hõdõlatta nĩngĩtĩ haĩ Nĩngĩtĩ Ganõõnõ, ngaatĩ õbõhõõ hĩ ꞌtaaũn cĩ Lathea.
ACT.27.9	Ikia uduhoothĩk ꞌthaa ꞌcĩ maka nẽ ẽꞌngẽjõõthĩ ngõõtĩ ngaatĩ hooyyia haahũlaa ĩcĩ oou, hĩnĩngĩtĩ baa allacanĩ Kõrra cobbi ꞌcĩ Ammaannĩkĩ Nyekuci eet cĩgĩnnĩg.
ACT.27.10	“Hõlõ, hacinoothi naa abathĩ hatĩ weet cĩnaac ko gẽrrẽẽt hatĩ hõõ ĩcĩ oou, aaꞌnyeet hatĩ hudhuktoothĩk ijjio cĩggaac tuu, hĩ haahũl hĩ rũgẽt cĩnaac buúk.” 
ACT.27.11	Baa hinnia aĩnana ꞌgaalacĩ cĩ ũũrũta ẽlẽ cĩnnĩ ngaatĩ hõllõngaa athĩknĩ thõõth cĩ Paaulo nẽ ĩthĩk thooꞌthiok ꞌcĩg aduhaak ꞌthukannioohiti hĩ baattĩ haahũlõ. 
ACT.27.12	Hĩnĩngĩtĩ baa abathĩ dẽmẽt ꞌcĩ abĩllĩ haahũlĩta tagĩĩtha
ACT.27.13	Ma baa iꞌthianaaĩ uuhan ngõõtĩ ꞌcĩ aku ĩĩcĩ hujjieen, ammuhuneek hinnia eeta aĩ, ikia kõrra ꞌcĩ hadĩmanĩ thooꞌthiok baag adiim nẽẽgĩ. Nĩngĩtĩ õdõngĩ ꞌthiihit ꞌcĩ adĩddĩngĩĩ ꞌcĩ abĩllĩ haahũlĩ nẽ hedeccia dẽmẽt cĩ Kerete. 
ACT.27.14	Ma hĩdĩĩkoothong, uuhana ngõõtĩ ꞌcĩ attiran gẽrrẽẽt, ꞌcĩ haĩ “Ngõõt ꞌcĩ aku ĩĩcĩ uruto, hẽẽngaa cĩ uruto cĩ dtuungo.” 
ACT.27.15	Ikia ataddaan ngõõtĩ nicciee haahũl gẽrrẽẽt hanyamaneet ngaatĩ hooyyia ĩĩcĩ oou. Nĩngĩtĩ halahaneeka haahũl hũũhĩ ngõõtĩ. 
ACT.27.16	Hiita hoottia ĩꞌthõng dtuung ꞌcĩ haĩ Kaũda, habanytaa cĩ hiꞌthihi ngõõt ꞌcĩ attiran ꞌcĩ aaĩ noho. Baa hoꞌngonyoonna ngaatĩ hecebeeka haahũl ꞌcĩ hidici haahũlatõõ cobbi, hátĩ hiittiõõ hõllõngaa adhuhi. 
ACT.27.17	Ma baa õdõngtaak eeta haahũl ꞌcĩ hidici ĩttõõ, iita ecebit thõng. Ma ho, uꞌthuuktik ꞌlõõrõngĩt haahũlaa cobbi loota nẽ ecebit hiittiõõ hõllõngaa alibi. Baa itieelli nẽẽg ngaatĩ aꞌthĩkĩĩhanoothĩk haahũlĩ hathaac cĩ dẽmẽt cĩ ꞌThirti. Nĩngĩtĩ adhuhẽẽkĩ ꞌthiihit ꞌcĩ adĩddĩngĩĩ hõtõ haahũlĩ hĩdĩĩc huuhanõõthĩ ngõõtĩ. 
ACT.27.18	Baa hoꞌngonyoonna hĩ ngõõt gẽrrẽẽt. Ma baa kõr ꞌcĩ ꞌrĩĩng, iꞌthiattaaĩ eeta udhukteek ijjio tuu. 
ACT.27.19	Ma baa kõr ꞌcĩ ĩĩn iyyio, iita udhukteek eeta hẽlẽggĩ ũgĩ ꞌcĩg adticaniini haahũlatõõ bũlũcatõõ. 
ACT.27.20	Baa hõllõngaa hacĩnna kõr hode mũnyũny waathinniook ꞌcĩg mẽẽlĩg gẽrrẽẽt. Baa ara uuhana ngõõtĩ ꞌcĩ attiran gẽrrẽẽt, nĩngĩtĩ hadhuka muhẽẽnĩt ꞌcĩ occa nga harũgna ũdũt.
ACT.27.21	Ma baa adak eet magĩthĩ waathinniook ꞌcĩg mẽẽlĩg, ĩtĩnga Paaulo ĩbĩl muumtinii cĩggĩĩng nẽ õthõõth ĩĩ, “Hõlõ, occa ꞌthẽk baa ĩthĩktaangu nganĩĩta! ꞌYioko ꞌthẽk baa aaut Kẽrẽta, occa ꞌyioko hõllõngaa hõmmõtõõ hĩ pĩĩrnanĩt hĩ ngaatĩ hadhuhẽẽkĩ ijjio tuu. 
ACT.27.22	Nẽẽthĩ ꞌyioko, aanytĩk ꞌthinneeti hokomit, hĩnĩngĩtĩ iitiõõ hatĩ niig hõllõngaa adaaknu. Haahũl hatĩ dioo ꞌcĩ alibi hĩĩ lõõcĩ ꞌthĩĩ. 
ACT.27.23	Hĩĩnĩ naa eet cĩ Nyekuci nẽ habuluthi naa ĩnõõnnõ. Ĩꞌthõõa nẽẽ aajĩlõ umwa aabaal, 
ACT.27.24	hikia hĩĩnnĩhaa nganĩĩt, ‘Paaulo, ma hiteelli! Õkõ hatĩ abili nii muumaa cĩ habu cobbi cĩ ꞌRooma. Nẽ hĩnĩngĩtĩ nganiita, ẽẽla hatĩ Nyekuci eet ꞌcĩg ookorru haahũlatõõ ho vẽlẽk.’ 
ACT.27.25	Nẽẽthĩ ꞌyioko, aanytĩk ꞌthĩnneeti hokomit, hĩnĩngĩtĩ haꞌnyahi naa lemiinit hĩ Nyekuc! Adtican hatĩ nẽẽ thõõth hĩ baa aduhaaka nganĩĩta. 
ACT.27.26	Nẽẽthĩ, okooyyeet hatĩ ngõõtĩ ĩꞌthõng hũũk hilibi haahũlĩ dtuungaa ꞌcĩ aaĩ bũlũca hõrggẽẽna.”
ACT.27.27	Waathinniook hĩ baalinniook õmmõtõ hĩ ꞌwec, uuhanootheet ngõõtĩ awanĩtteet bũlũc cĩ Adria. Ma baa ẽttẽẽdĩ baalini, ummuhutteek ꞌthukanniooha cĩg haahũlaak ngaatĩ õbõhõõĩ lõõcĩ ꞌcĩ õdõhõhĩĩ. 
ACT.27.28	Nĩngĩtĩ õõrĩkĩ ꞌloorong umwa ꞌcĩ uuni ꞌcĩ attĩmanĩ maam. Ammũda hinnia nga uuthik aꞌnyak mĩĩtĩrꞌnya hẽẽn ꞌwec. Ma uruta hĩdĩĩc, ĩttĩmanit tarĩ nẽ ummuddia nga aꞌnyak mĩĩtĩrꞌnya hẽẽn iyyio. 
ACT.27.29	Baa itieelli nẽẽg aĩ, õkõ mõnõ hatĩ ĩdda haahũlĩ lõbarab thõng. Nĩngĩtĩ õkõlẽẽkĩ thĩĩk ꞌcĩg adĩddĩngĩĩ ꞌwec uruta cĩ haahũlõ nẽ alayyio hatĩ hikia waathĩnĩ.
ACT.27.30	Baa adiim avvir ꞌthukanniooha cĩg haahũlaak thõng. Nĩngĩtĩ õõgĩkĩ nẽẽg haahũl ꞌcĩ hidici, hũũk maamĩtõõ haau hĩcĩ okoleek thĩĩk ꞌcĩg adĩddĩꞌngĩ ĩcĩ õõ cĩ haahũlõ. 
ACT.27.31	Ma ho, uduhaak Paaulo ꞌgaalac hĩ ũũrũta ĩĩnnĩk, “Má ꞌthẽk hõllõngaa aattĩg ꞌthukanniooha haahũlatõõ, aitiõõ ꞌthẽk hatĩ hõllõngaa arũgnu ũdũt.” 
ACT.27.32	Nĩngĩtĩ ẽttẽẽdĩ ũũrũtana ꞌloorong ꞌcĩ ẽcẽbõõthĩkĩ haahũlĩ ꞌcĩ hidici haahũl cobbi nẽ aanytĩk hũũhĩ ngõõtĩ haahũl ꞌcĩ hidici ho.
ACT.27.33	Ma baa nga hõbõrrõõng uruto, ikia amammaayan Paaulo eet hadahit ꞌgẽẽn ꞌcĩ abadtẽc. Baa aduhaak nẽẽ ĩhõõggõ anneek, “Waathinnioohĩĩ cĩg ĩĩn õmmõtõ hĩ ꞌwec ko vẽlẽk, baa ommothiinnu gẽrrẽẽt hiittiõõ hõllõngaa adaku ꞌgiimwa ũdũt. 
ACT.27.34	Halayyuung nuun atarit ꞌgẽẽn ꞌcĩ abadtẽc. Hĩnĩngĩtĩ aaĩ rũgẽtĩ cunuung ꞌgẽẽna. Ĩdĩmanit hoti, hatĩ hiittiõõ ẽẽtĩ ꞌcĩ adaahĩ tõõ.” 
ACT.27.35	Ma baa uduha nẽẽ thõõth icci, ittiha ũbũnĩ umwa, nẽ ĩĩnnĩk Nyekuc ĩlaallẽ hẽbẽrẽẽnnĩĩ cĩggĩĩng vẽlẽk. Nĩngĩtĩ ẽꞌngẽrĩ ũbũnĩ nẽ uduk nẽẽ umwa. 
ACT.27.36	Ma nĩngaata, iita okomit ĩhõõggõ vẽlẽk ꞌthinneeti, nĩngĩtĩ aduhẽẽnĩ. 
ACT.27.37	Baa ĩĩn eeta vẽlẽk haahũlatõõ ꞌmiiaꞌnya ꞌramma hĩ hẽẽn tũkĩramma hĩ tõrkõnõn (276), 
ACT.27.38	ma baa udukto eeta ẽlẽk, iita udhukteek lohoddwa cĩg ꞌgẽẽmẽ bũlũcatõõ hatĩ hõõlõl haahũlĩ.
ACT.27.39	Ma baa ĩĩ waathĩn lõõcĩ, ĩcĩttõõthĩ ꞌthukanniooha dẽmẽt umwa ꞌcĩ ẽrẽk ĩhõõggõ, nẽẽthĩ hinnia, baa edeenyothi nẽẽg nĩngĩtĩ ꞌcĩ tẽllĩ ꞌcĩ abũnnaa ngaatĩ abĩllĩ haahũlĩ. Nĩngĩtĩ aĩnnĩ, hõõt hibilli haahũl ngaata. 
ACT.27.40	Ma baa ohodit thĩĩk ꞌcĩg adĩddĩngĩĩ, ũtũngteek ĩhõõggõ bũlũcatõõ nẽ nĩngaata noho, etteedito ꞌlõõrõngĩt ꞌcĩg aggam ꞌgõrõmõõlõ ꞌcĩ athuhaniini haahũlĩ. Ma tarĩ ho, odongteek cẽrẽm haahũla hujjieen, hátĩ huuhanõõthĩ haahũl ngõõtĩ hedeceehi ĩĩcĩ demeto. 
ACT.27.41	Aꞌthĩkĩĩhanoothĩk hinnia haahũlĩ hathaac noho ꞌthĩkĩk, hiittiõõ hõllõngaa õvvõ tarĩ. Aggam hathaac haahũl ĩĩcĩ oou, hiittiõõ hõllõngaa õvvõ tarĩ nẽ ĩꞌthaanito maama uruto cĩ haahũlõ hĩĩ ꞌthĩĩ.
ACT.27.42	Ma nĩngaata, idiimito uruhit ũrũtana baabuuthnya, hĩnĩngĩtĩ baa ammuk nẽẽg aĩ, adhuhoothĩk mõnõ hatĩ bũlũcatõõ nẽ ukulit thõng. 
ACT.27.43	Nẽẽthĩ, baa adiim ꞌgaalacĩ cĩ ũũrũta ẽẽla Paaulo hũrũg, nĩngĩtĩ aduhaakĩ eet ꞌcĩg ũũrũta hiittiõõ hõllõngaa adĩman thõõth ꞌcĩ ammuk nẽẽg ko. Ma nĩngaata, uduhaak eet ꞌcĩg aganeek maam, hudhuktoothĩk maamĩtõõ habaaktĩ hõõt ngaatĩ õdõhõhĩĩ. 
ACT.27.44	Nẽ baa uduhaak eet ũgĩ buúk, haggamit hibiẽẽt ꞌcĩg baag avvahanniaa haahũla. ꞌGõõlaa cĩ, iita abaaktĩ eeta vẽlẽk hõdõlanit looc ꞌcĩ õdõhõhĩĩ lõꞌngõõc. 
ACT.28.1	Ma baa hõdõlatta dẽmẽt lõꞌngõõc, hiita hummuddiaawa ĩko haĩ dtuung tĩho Maalta. 
ACT.28.2	Baa accamanaanneet maajihi lootu gẽrrẽẽt, nĩngĩtĩ aadeekeet ꞌgwoo ꞌcĩ hĩrraanna naag vẽlẽk, hĩnĩngĩtĩ baa atĩĩlĩ tammu nẽ alal lõõcĩ gẽrrẽẽt. 
ACT.28.3	Ma baa ũlũta Paaulo ꞌrĩĩma ũgĩ nẽ aarĩk ꞌgwoyyiatõõ, alangan hatĩ hũkaat ꞌcĩ baa aaĩ ꞌrĩĩmatõõ abuurꞌthet, nĩngĩtĩ õgõllaanĩ akuuni battaala hikia hĩtĩttĩĩranoothĩk Paaulo aꞌthiit. 
ACT.28.4	Ma baa acĩn maajihi lootu ngaatĩ atĩttĩĩranõõthĩkĩ hũkaat attiaa cĩ Paaulo ho, õtõngõmtõõ ĩĩtõ, “Aruk gõõng ẽẽtĩ ciee eeta, tananga baa avvũran bũlũcatõõ, aruk hatĩ ĩnõõnnõ buúk eet ꞌcĩ ẽttẽẽd thooꞌthiok.” 
ACT.28.5	Ma ho, uturureek Paaulo hũkaat ꞌgwoyyiatõõ nẽ aau cẽmẽẽth. 
ACT.28.6	Nĩngĩtĩ ammuhunẽẽkĩ eeta ĩnõõnnõ ngaatĩ occa iiyyi ẽlẽ hode ẽttẽẽd looc hĩdĩĩkoothong hadaak. Ma baa ereeyyio ĩꞌthõng nẽ hõllõngaa acĩn ꞌgiimwa ꞌcĩ adak Paaulo buúk ko, iita ummuhit ĩĩtõ, “Ĩĩn ẽẽtĩ ciee Nyekuc!”
ACT.28.7	Baa haĩ ꞌgaalac cĩ dtuungo Pubilio, baa aꞌnyak nẽẽ õlõ nĩngaata. Ma ho, ikia ũtũvveet nẽẽ ngagĩĩt halangatõõ cĩnnĩ nẽ hõõt haautta waathinniook iyyio nĩngaata. 
ACT.28.8	Ĩko nẽẽ õmmõõrĩ Pubilio maaꞌnyia gẽrrẽẽt, oongi ꞌrabacõõnnĩ ahũd lajjõ nẽ uhuc hẽẽng nẽ tarĩ ĩcĩĩd biyyi. Ma ho, uduhunoothĩk Paaulo ĩnõõnnõ nẽ alaõõĩ. Ma nĩngaata, ataadĩk aꞌthiit cĩnnĩ ẽllaa cĩ moorriakto nẽ aaꞌnyĩk ĩnõõnnõ hũbũna. 
ACT.28.9	Ma urutaa cĩ thõõth icci, iita moorriaha cĩg dtuungak hũtũrũũr hĩ Paaulo, nĩngĩtĩ aaꞌnyĩkĩ nẽẽ ĩhõõggõ hũbũttaathõ. 
ACT.28.10	Baa iꞌngoliinneet eeta gẽrrẽẽt ꞌgoolliohĩĩ ꞌcĩg mẽẽlĩg, ma baa hũkũmattoothĩha hotoddia haahũl, iita eellieet hẽlẽggẽẽnnĩĩ ꞌcĩg hadiimma.
ACT.28.11	Ma baa urutaa cĩ nyĩlõhĩ iyyio, hĩtĩngaayyia hotoddia haahũl ꞌcĩ baa iyyioman dtuunga, ĩꞌthõng hedeccia tagĩĩthĩ. Baa ĩĩn haahũlĩ tĩho ꞌcĩ aku ĩcĩ ꞌtaaũn cĩ Alethandria, ꞌcĩ baa eceboothĩk ꞌthoourẽẽta cĩg nyekuꞌnya ꞌcĩg ĩĩn cũũdĩ ĩĩcĩ oou, ꞌcĩg haĩ Kathto hĩ Pollu. 
ACT.28.12	Nĩngĩtĩ hau hõdõlanna ꞌtaaũn ꞌcĩ haĩ Thirako nẽ haautta nĩngaata waathinniook iyyio. 
ACT.28.13	Ma nĩngaata, hedeccieeha haahũla ĩꞌthõng hõdõlatta ꞌtaaũn ꞌcĩ haĩ ꞌReejio. Ma loohoth cĩnnĩ, iꞌthianaaĩ uuhanniaaheet ngõõtĩ ꞌcĩ aku ĩĩcĩ hujjieen nẽ ma baa loohoth cĩnnĩ, hõdõlatta ꞌtaaũn ꞌcĩ haĩ Puteli. 
ACT.28.14	Ma nĩngaata, hoottia hummuddiaawa nuyyiook ũgĩ cĩg Makayyioohit Yeesu, ꞌcĩg baag hutuvvuyyeet hoottia nõõ hũrũmteea hĩ ĩhõõggõ lomidika hõdẽĩ. Ma nĩngaata, hotooyyia ꞌthõõnĩ ĩꞌthõng hõdõlatta ꞌtaaũn cobbi cĩ ꞌRooma. 
ACT.28.15	Ĩko ĩthĩhĩt nuyyiooha cĩg Makayyioohit Yeesu ngaatĩ hauunna, nĩngĩtĩ au athirriaamanneet ꞌCuuhaa cĩ Aappio nẽ tarĩ iita ithirriaamatteet ꞌcieethinii ꞌcĩg ĩĩn iyyio, ĩcĩg ooginni eeta. Ma baa ma acĩn Paaulo eet iccig ko, atal Nyekuc, nĩngĩtĩ õkõmmĩ ĩnõõnnõ ꞌthĩnĩt.
ACT.28.16	Ma baa hõdõlatta ꞌRooma, õõt ẽlẽmtaahĩ ꞌgaala cĩg ꞌRooma Paaulo haau ẽmmẽn, nẽẽthĩ, baa aaꞌnyĩhoothĩk athẽgẽrẽẽcĩ hẽbẽk ĩnõõnnõ.
ACT.28.17	Ma baa urutaa cĩ waathinniook iyyio, ũũk ũtũvva Paaulo makayyiook cĩg ꞌJudeei. Ma baa uluttia nẽẽg vẽlẽk, ikia uduhaak nẽẽ ĩhõõggõ ĩĩnnĩk, “ꞌGotoonoga hĩ ngoonoga, tananga nga hĩdĩmaneek naa eet cĩggaac ꞌgii ꞌcĩ abathĩ, hode nga hẽꞌthẽcan nyepiteeꞌnya cĩg hĩbaangĩ cĩggaac, baa haggammi ꞌJeruꞌthalẽma nẽ haꞌnyĩhoothĩha eet cĩg ꞌRooma hĩĩ baabutheenit. 
ACT.28.18	Baa iita ittiamanit ꞌgaala thooꞌthiok ꞌcĩg abĩlla eeta lokihooa ho nẽ idiimito õõgtawaanĩ, hĩnĩngĩtĩ nga hẽꞌthẽcan ꞌgiimwa ꞌcĩ occa hẽttẽẽdõõthĩkĩĩ daahĩth. 
ACT.28.19	Ma baa ũtũbũrĩt eeta cĩg ꞌJudeei, hikia hĩttĩnganoothĩha hũũk hĩbĩl hĩ habu cobbi cĩ ꞌRooma, tananga aitiõõ nẽẽ thõõth ꞌcĩ occa habĩllĩ naa eet cĩgannĩg lokihooa ẽmmẽn tõõ. 
ACT.28.20	Ĩnõõ ꞌyioko ꞌcĩ hauyyuung hiita hothooꞌthio ho. Hecebbi naa nyerikooꞌnyanĩ ĩĩcĩg, hĩnĩngĩtĩ muhẽẽnĩt cĩ abũnnaa cĩ Ĩꞌthĩraẽlĩ.”
ACT.28.21	Baa ẽdẽcĩ makayyiooha cĩg ꞌJudeei aĩ, “Nga hummuddiaawa waragẽẽt ũgĩ ꞌcĩg au ꞌJudeea, hĩnĩngĩtĩ nganiita. Nẽ nga haꞌnyaktaaheet eeta cĩggaang ꞌcĩg au ꞌJudeea, nyeemuut hode thõõth umwa ꞌcĩ abathĩ ꞌcĩ adĩmani niina. 
ACT.28.22	Hatabba ꞌyioko hathĩkna, aĩ muhẽẽnĩtĩ cunni neegi, hĩnĩngĩtĩ hagayya lokor nicci vẽlẽk, õthõõth eeta lothippit ꞌcĩ nga ĩĩn ngeju ho ꞌbuth.”
ACT.28.23	Nĩngĩtĩ aarĩkĩ kõr umwa ꞌcĩ au õmmõtõõnĩ hĩ Paaulo. Ma ho, iita ꞌthẽk othohottia nẽẽg eet ꞌcĩg mẽẽlĩg ngaatĩ baa aayyi nẽẽ ho. Ma kõr niccia ngerrenita ĩꞌthõng hutub lõõcĩ, irrioonĩk Paaulo eet nẽ uduhaak ĩhõõggõ habuccieet cĩ Nyekuci. Baa attĩman gẽrrẽẽt, ngaatĩ alũllũũmanẽẽkĩ ĩhõõggõ thõõth cĩ Yeesu, nyattaalaa cĩ Mũũꞌtha hĩ thooꞌthiohĩĩ ꞌcĩg ẽhẽẽd põrõvẽtaaꞌnya. 
ACT.28.24	Ma ho, iita elemit eeta ũgẽẽgĩ thooꞌthiok ꞌcĩg aduha Paaulo ho, nẽẽthĩ hinnia, baa abũrĩ ũgẽẽgĩ. 
ACT.28.25	Nĩngĩtĩ au ẽppẽhanõõnĩ nẽẽg ẽmmẽn, heꞌngerrio hĩꞌthaattĩ urutaa ꞌcĩ ẽdẽcaahĩ Paaulo thõõth ꞌcĩ adtuurna ꞌcĩ aĩ, “Baa õthõõth Lorii ꞌcĩ Ẽllẽẽmĩth thõõth ꞌcĩ ĩĩn dĩdĩ, baa aduhaak hĩbaangĩ cugguung ũtũũgaa cĩ põrõvẽtaac Iꞌthaia aĩnnĩ,
ACT.28.26	“ ‘Bĩĩt mũdoothĩk eet niccig nẽ ĩĩnnĩhuu,
ACT.28.26	“Arayyu hatĩ athĩkneennu nẽẽthĩ hinnia, hõllõngaa agayyu ũdũt;
ACT.28.26	arayyu hatĩ atarraabannu nẽẽthĩ hinnia, hõllõngaa ammũdaannu ũdũt.”
ACT.28.27	Hĩnĩngĩtĩ õkõmĩ ĩhõõggõ vẽlẽk ooti;
ACT.28.27	iita idiitti ĩĩna cĩggĩĩng pĩd,
ACT.28.27	nẽ ĩĩtõ rubettĩg hẽbẽrĩ cĩggĩĩng.
ACT.28.27	ꞌYioko baa hiittiõõ hõllõngaa aattĩg nẽẽg hoti,
ACT.28.27	occa ꞌyioko acĩnĩ hẽbẽrẽẽnnĩĩ cĩggĩĩng,
ACT.28.27	nẽ ĩthĩktõ ĩĩnĩĩ cĩggĩĩng,
ACT.28.27	nẽ ꞌyioko baa hagaacõ ꞌthinneetinitõõ cĩggĩĩng
ACT.28.27	nẽ iita hĩ nganĩĩta, occa thĩ baa hẽẽla ĩhõõggõ.’
ACT.28.28	“Nẽẽthĩ, hadiimi naa agaac niig, baa ikia nyeemuut ꞌcĩ aku ẽẽlanĩ Nyekuci eet ꞌcĩg hõllõngaa ĩĩn ꞌJudeei. Nẽ athĩknĩ ꞌthẽk hatĩ nẽẽgĩ.” 
ACT.28.29	Ma baa uduha Paaulo thõõth icci, iita ũtũngteek eeta cĩg ꞌJudeei pẽkan.
ACT.28.30	Baa aꞌnyak Paaulo irkiꞌnyia ꞌramma ꞌcieethaa ꞌcĩ baa adũman nẽẽnĩ, ẽlẽmĩ eet vẽlẽk ꞌcĩg baag au acĩn ĩnõõnnõ. 
ACT.28.31	Nĩngĩtĩ arrĩcanaanĩ Paaulo irriõõnĩ habuccieet cĩ Nyekuci nẽ illimaneek eet thõõth cĩ Makayyioohit Yeesu Krĩstõ nẽ baa hiꞌthihi eet ꞌcĩ ũũlũ ngaatĩ abĩllĩ ĩnõõnnõ ũdũt.
ROM.1.1	Nganĩĩt Paaulo ꞌcĩ hĩĩnĩ dticciannioohit cĩ Yeesu Krĩstõ. Baa ẽbẽraanna Nyekuci nganĩĩt hĩĩ ꞌthooyyiahit nẽ aaꞌnya hirrioon nyeemuut ꞌcĩ abũnnaa cĩ Nyekuci. 
ROM.1.2	Nyeemuut baa aduha nẽẽ baarkit thooꞌthiohĩĩ baag aduha põrõvẽtaaꞌnya ꞌBuuhaa cĩ Nyekuci aĩ, 
ROM.1.3	ĩĩn nyeemuut ciee abũnnaa ho, cĩ Ngeerĩnĩ baa aku arrittiaa hĩĩ eet hĩ naaga, hattũũgaa cĩ habu Daavide.
ROM.1.4	Nẽẽthĩ, baa aduha Lorii ꞌcĩ Ẽllẽẽmĩth ꞌtirriaanaa cĩnnĩ, ngaatĩ ĩĩnnĩ Yeesu Krĩstõ Makayyioohit cĩnaac Ngeertĩ Nyekuci, hĩnĩngĩtĩ baa arũgtha Nyekuci ĩnõõnnõ daahĩtha. 
ROM.1.5	Hĩnĩngĩtĩ ĩnõõnnõ hĩ ꞌthaar cĩgĩnnĩg, hiita hummuddia naag bũnnai hĩ ngaatĩ hĩĩgĩnnĩ ꞌthooyyiak cĩgĩnnĩg, hátĩ hutuvvuyyia eet hõrggẽẽnaa cĩ eet ꞌcĩg hõllõngaa ĩĩn ꞌJudeei, hiita hĩthĩhĩt thõõth ꞌcĩ aku lemiitta. 
ROM.1.6	Aattiyyu niig buúk hõrggẽẽnaa cĩ eet ꞌcĩg avva Yeesu Krĩstõ hĩĩtõ cĩgĩnnĩg ko.
ROM.1.7	Hẽhẽẽdakuung naa ngagiit vẽlẽk waraga icci ꞌRoomattĩ. Ammĩnannuung Nyekuci ngagiit nẽ ẽbẽraauung ĩĩtõ eet cĩgĩnnĩg ꞌcĩg ẽllẽẽmĩthĩ.
ROM.1.7	Aꞌnyĩĩk bũnnai hĩ ganõn ꞌcĩ aku hĩ Nyekuc Baangeet cĩnaac hĩ Makayyioohit cĩnaac Yeesu Krĩstõ, haau hĩ ngagiita.
ROM.1.8	Ĩĩcĩ oou, hala naa Nyekuc ꞌthaarĩĩ cĩg Yeesu Krĩstõ, hĩnĩngĩtĩ ngagiit vẽlẽk. Hadĩmani naa hoti, hĩnĩngĩtĩ athithan eeta loonyini vẽlẽk lemiinit cunuung. 
ROM.1.9	Ĩĩn Nyekuci ꞌcĩ hadticanoothihi naa ꞌthĩnĩtaa caannĩ vẽlẽk, hirrioonĩk eet nyeemuut ꞌcĩ abũnnaa cĩ Ngeerĩnĩ ho, hebereec caannĩ ꞌcĩ aga ꞌgõõl ꞌcĩ hammuhaannuung naa ngagiit hõdõõkõthĩ 
ROM.1.10	laiittaa caannĩ ꞌthaaꞌnya vẽlẽk nẽ halayyi ꞌyioko haini tabiittaa cĩ Nyekuci, ubbuuhĩhaa aattĩ nẽẽ nganĩĩt ꞌgõõl ꞌcĩ hakuu hacinnuung ngagiita.
ROM.1.11	Habũraneehi naa ngaatĩ hakuu hacinnuung ngagiit, hátĩ hiita hotholit ꞌgattan hõdẽẽthõng baa aaꞌnya nganĩĩt Lorii cĩ Nyekuci, hátĩ ummuddia niig ꞌtirrian lemiittaa cunuung. 
ROM.1.12	Thõõth ꞌcĩ haduha naa ho, haini aꞌnyĩĩk lemiinit cĩnaac hũkũtaneet ngagĩĩta. 
ROM.1.13	ꞌGotoonoga hĩ ngoonoga, hõllõngaa hadiimmuung naa ngagiit herehuung ngaatĩ hammuhi naa tabattĩ mẽẽlĩg hikia hicinuung ngagiita, nẽẽthĩ hinnia, hũlũhoothĩha hĩĩ noho, hátĩ hũlũllũũmana eet hõrggẽẽnaa cunuung helemit Nyekuc, hĩ baa hadĩmani eetinii ꞌcĩg hõllõngaa ĩĩn ꞌJudeei.
ROM.1.14	Haꞌnyahi naa dtiic hĩ eet ꞌcĩg ꞌGirihi hĩ ꞌcĩg hõllõngaa ĩĩn ꞌGirik, hĩ ꞌcĩg ẽggẽẽnyĩth, hĩ ꞌcĩg hõllõngaa ẽggẽẽnyĩth buúk. 
ROM.1.15	Ĩnõõ ꞌcĩ habũranẽẽkĩ naa ngaatĩ hirriõõnĩ nyeemuut ꞌcĩ abũnnaa hĩ ngagiit buúk ꞌcĩg aattiyyu ꞌRoomattĩ ho.
ROM.1.16	Hõllõngaa haꞌngaaoni naa ngaatĩ hirriõõnĩ nyeemuut ꞌcĩ abũnnaa, hĩnĩngĩtĩ ĩĩn nẽẽ ꞌtirrian cĩ Nyekuci ꞌcĩ eellianĩ eeta vẽlẽk ꞌcĩg ĩĩn lemmiook, ꞌJudeei nõõ ĩcĩ oou, nẽẽthĩ hatĩ ĩĩ eet ꞌcĩg hõllõngaa ĩĩn ꞌJudeei uruta. 
ROM.1.17	Aduha nyeemuut ꞌcĩ abũnnaa ho, ꞌgõõl ꞌcĩ elemmeet Nyekuci hĩĩtõ tẽllĩg muumaa cĩnnĩ. Iꞌthianaanĩ thõõth ciee nẽ ũttũbanoothĩk lemiitta. Attũbanoothĩk thõõth ciee ꞌthianaatta ĩꞌthõng decciaanĩt lemiitta. Hĩcĩ aduha ꞌBuuhi cĩ Nyekuci aĩ, “Arũgĩ hatĩ ẽẽtĩ ꞌcĩ ẽlẽmĩ Nyekuci, hĩnĩngĩtĩ lemiinit.”
ROM.1.18	Ẽtẽrꞌtha Nyekuci liilii cĩnnĩ hẽẽtahujjieen, ꞌcĩ aꞌnyaheek nẽẽ eet vẽlẽk ꞌcĩg ĩĩn ꞌthẽccanniook, ꞌcĩg ammũt thõõth ꞌcĩ ĩĩn dĩdĩ ꞌthẽccanẽẽtĩĩ cĩggĩĩng, 
ROM.1.19	aga nẽẽg thõõth cĩ Nyekuci jurrung, hĩnĩngĩtĩ baa eteretheek Nyekuci ĩhõõggõ. 
ROM.1.20	Nganĩngĩtĩ teheꞌnyiaanĩt cĩ lootu, iita ẽdẽẽnyta thooꞌthioha cĩg Nyekuci jurrung aag gõõng hõllõngaa edeeꞌnyia, ꞌtirrianaa cĩnnĩ ĩcĩ aalla ũdũt, hĩ makaaꞌthĩt cĩnnĩ nẽ iita agayyi hẽlẽggẽẽnnĩĩ baag ẽhẽnytaa, hátĩ hiittiõõ eeta hõllõngaa ẽppẽhanĩ.
ROM.1.21	Tananga baa aga ꞌthẽccanniooha Nyekuc, baa hõllõngaa abuluth nẽẽg ĩnõõnnõ haau hĩ Nyekuci dĩdĩ, hode anneek ĩnõõnnõ ĩlaallẽ, nẽẽthĩ, ikia ẽꞌthẽcanĩ muhẽẽnĩtĩ cĩnĩĩng nẽ abathit ꞌthinneeti cĩggĩĩng. 
ROM.1.22	Tananga baa aĩ nẽẽg hẽggẽẽꞌnya, iita ĩĩtõ nẽẽg ꞌgiiꞌthiak, 
ROM.1.23	nẽ ũtũngteek ngaatĩ alaĩ Nyekuc ꞌcĩ abuli ꞌcĩ aalla ooo nẽ alaacõ ꞌthoourẽẽt ꞌcĩg ẽhẽnytaa haauto hĩ eeta, hĩ hĩbaallĩ hĩ idiꞌngwa cĩg moru hĩ idiꞌngwa ꞌcĩg õgõlĩt loota ꞌcĩg hatĩ adaahĩ.
ROM.1.24	Nẽẽthĩ hoti ho, ikia alahaneek Nyekuci ĩhõõggõ hĩdĩmanit thooꞌthiok ꞌcĩg ĩĩn ꞌriiring ꞌcĩg aaꞌnyĩkĩ nẽẽg eleeti cĩggĩĩng ngaaoni. 
ROM.1.25	Iita ũtũngteek nẽẽg thõõth cĩ Nyekuci ꞌcĩ ĩĩn dĩdĩ nẽ idticattõõĩ thõõth ꞌcĩ ĩĩn õlõng, ala nẽẽg nẽ idticattoothĩk hẽlẽggĩ ꞌcĩg ẽhẽnyta Nyekuci nẽ ũtũbũrĩt ngaatĩ alaĩ Teheꞌnyioohit ꞌcĩ adĩkꞌthĩ ooo. Aamẽn.
ROM.1.26	Hĩnĩngĩtĩ thooꞌthiok iccig, ikia alahaneek Nyekuci ĩhõõggõ hũbũratteek thooꞌthiok ꞌcĩg ĩĩn ꞌriiring, tananga ngaaĩ cĩggĩĩng buúk, iita ũtũngteek maaccwa cĩggĩĩng nẽ itikto hĩ ꞌgõõnõgĩ ꞌcĩg ngayyig. 
ROM.1.27	Nẽ ꞌgõõla hõdẽẽthõng, iita ũtũbũrĩt eeta ꞌcĩg maacĩg buúk ngaaĩ cĩggĩĩng nẽ ittihit ꞌgõõnõgĩ ꞌcĩg maacĩg. Iita aarito nẽẽg ꞌgõõnõgĩ hĩĩtõ ngaaĩ cĩggĩĩng, ĩnõõ ꞌcĩ uuki Nyekuci ĩhõõggõ, hĩnĩngĩtĩ ꞌthẽccanẽẽt cĩggĩĩng ko.
ROM.1.28	Nẽẽthĩ hoti ho, hĩcĩ ũtũbũrĩt eeta cieeg ngaatĩ aꞌthũũnnĩ thõõth cĩ Nyekuci ho, ikia alahanẽẽhĩ nẽẽ muhẽẽnĩt ꞌcĩ abathĩ haggam ĩhõõggõ, hátĩ hĩdĩmanit nẽẽg thooꞌthiok ꞌcĩg hõllõngaa occa adĩmanni. 
ROM.1.29	Iita ẽꞌthẽcattõõ nẽẽg ꞌgoolliohĩĩ cĩg mẽẽlĩg nẽ ĩĩtõ eet ꞌcĩg abathĩ, ĩĩn lobolobbwaak nẽ idticatteek ꞌgõõnõgĩ thooꞌthiok ꞌcĩg abathĩ. Ehethiini hẽlẽggĩ cĩg eetuk, aruk eeta, ẽppẽhanõõ hĩ ꞌgõõnõgĩ, ĩggõõl eet nẽ ummuhit ngaatĩ adĩmanĩ thooꞌthiok ꞌcĩg abathĩ. Aangal ngaatĩ õꞌngõmtĩ ꞌgõõnõgĩ, 
ROM.1.30	õthõõth ꞌgõõnõgĩ ꞌbuth, aaburreek Nyekuc, athĩngõõnyanĩ nẽ irrianit gẽrrẽẽt nẽ accamatta ngaatĩ adĩmanĩ thooꞌthiok ꞌcĩg abathĩ. Hõllõngaa athĩhĩ maajihi hĩ ngaaggi. 
ROM.1.31	Ĩĩn nẽẽg eet ꞌcĩg hiꞌthihi muhẽẽnĩt, hiꞌthihi eet ꞌcĩ ẽlẽmĩ ĩhõõggõ, hõllõngaa ammaannĩk eet umwa nẽ ĩĩtõ tongororriaak. 
ROM.1.32	Tananga aga nẽẽg thõõth ꞌcĩ abũnnaa ꞌcĩ aduha Nyekuci aĩ, eeta ꞌcĩg adĩman thooꞌthiok ꞌcĩg aattĩg noho, occa adaahĩ thõng, aalla hinnia adĩman thooꞌthiok ꞌcĩg aattĩg noho nẽ accamatta ꞌgõõnõgĩ ꞌcĩg adĩman thooꞌthiok ꞌcĩg abathĩ.
ROM.2.1	Õhõppõõcannu niig eet ũgĩ ainnu ẽꞌthẽcan thooꞌthiok. Nẽẽthĩ, aitiõõ ꞌgõõl ꞌcĩ occa ẽppẽhannu niig thooꞌthiok ꞌcĩg adĩmannu niig ko tõõ. Má etteediku niig ꞌgoonogu thõõth, etteediku eleeti cugguung buúk, hĩnĩngĩtĩ adĩmannu niig buúk thooꞌthiok tĩko dẽẽdẽ. 
ROM.2.2	Nẽẽthĩ ꞌyioko, haga naag ẽbẽaneek Nyekuci ngaatĩ ẽttẽẽdĩkĩ eet ꞌcĩg adĩman thooꞌthiok ꞌcĩg aattĩg noho ho thõõth, thõõthaa ꞌcĩ ĩĩn dĩdĩ. 
ROM.2.3	Nẽ ꞌyioko ma etteedihi nii ẽẽtĩ ꞌcĩ holli õõ haaga ĩhõõggõ thõõth nẽ nẽẽ aalla adĩmani thooꞌthiok tĩko dẽẽdẽ, ammuhi nii aini alĩĩta hatĩ ukẽẽnĩt cĩ Nyekuci? 
ROM.2.4	Hode arannĩ tarbalꞌthẽẽt cĩ Nyekuci, hĩ temeethi cĩnnĩ nẽ hõllõngaa iiyyelaa ngaatĩ okooyyi tarbalꞌthẽẽt cĩ Nyekuci, hátĩ tũngeek ꞌthẽccanẽẽt cugunnig?
ROM.2.5	Nẽẽthĩ, hĩnĩngĩtĩ ꞌlõõrĩth cunni hĩ thõõth ꞌcĩ hõllõngaa abũrrĩ ꞌthẽccanẽẽt cugunnig, athadeehi nii liilii cĩ Nyekuci ẽllaa cunni, hatĩ ikia kõrra ꞌcĩ alĩĩllĩ Nyekuci, hatĩ kõr ꞌcĩ ẽttẽẽdĩ nẽẽ thõõth ꞌgõõlaa cĩnnĩ ĩcĩ aũlanĩ. 
ROM.2.6	“Adũmanneet hatĩ Nyekuci ngagĩĩt hõdẽĩ hõdẽĩ, hĩnĩngĩtĩ dtiicanĩ ꞌcĩg baag hadĩman naaga.”
ROM.2.7	Eeta ꞌcĩg aalla adĩman thooꞌthiok ꞌcĩg abũnnaa, atarraaban bulẽẽnĩt hĩ tẽẽlꞌthĩt, hĩ thõõth ꞌcĩ adiim arũgnĩ ooo, aaꞌnyĩk hatĩ Nyekuci ĩhõõggõ rũgẽt ꞌcĩ aalla ooo. 
ROM.2.8	Nẽẽthĩ, eeta ꞌcĩg ammĩnan eleeti cĩggĩĩng hĩ ꞌcĩg abũrĩ thõõth ꞌcĩ ĩĩn dĩdĩ nẽ ũnnẽẽcõ thooꞌthiok ꞌcĩg abathĩ, alĩĩllĩk hatĩ Nyekuci ĩhõõggõ gẽrrẽẽt. 
ROM.2.9	Uuki hatĩ ꞌthẽccanniooha vẽlẽk ꞌcannaana, tananga eet cĩg ꞌJudeei hode ꞌcĩg hõllõngaa ĩĩn ꞌJudeei. 
ROM.2.10	Nẽẽthĩ, eeta ꞌcĩg adĩman thooꞌthiok ꞌcĩg abũnnaa, adũmanni hatĩ nẽẽg bulẽẽtta hĩ tẽẽlꞌthĩta hĩ ganõõna, tananga ĩĩn eet cĩg ꞌJudeei hode ꞌcĩg hõllõngaa ĩĩn ꞌJudeei. 
ROM.2.11	Hĩnĩngĩtĩ hõllõngaa ahal Nyekuci eeta.
ROM.2.12	Eeta ꞌcĩg hõllõngaa aga nyattal cĩ Nyekuci, nga hatĩ aalla uuki nẽẽg, hĩnĩngĩtĩ ꞌgii ꞌcĩ ẽꞌthẽcan nẽẽgĩ. Nẽ adticaniini hatĩ Nyekuci nyattal hẽttẽẽdĩ thooꞌthiok cĩg eet vẽlẽk ꞌcĩg aga thõõth ꞌcĩ aduha nyattalĩ. 
ROM.2.13	Hĩnĩngĩtĩ hõllõngaa eet ꞌcĩg athĩhĩ nyattal ꞌcĩg aũlan thõõth cĩnĩĩng muumaa cĩ Nyekuci, nẽẽthĩ hinnia eet ꞌcĩg aꞌthũũnnĩ nyattal dioo ꞌcĩg hatĩ adukiaa aĩ, ĩĩn eet ꞌcĩg abũnnaa. 
ROM.2.14	Nẽ eeta ũgẽẽgĩ ꞌcĩg hõllõngaa ĩĩn ꞌJudeei, aꞌthũũnnĩ nyattal tananga hõllõngaa aꞌnyak nyattal ꞌcĩ eheeddi loota. 
ROM.2.15	Ẽtẽrꞌtha nẽẽg aĩ, eheeddi nyattalĩ cĩ Nyekuci ꞌthinneetinitõõ cĩggĩĩng, hĩnĩngĩtĩ eterꞌtheek muhẽẽnĩtĩ cĩ ꞌthinneeti cĩggĩĩng ĩhõõggõ thõõth ꞌcĩ abũnnaa hĩ thõõth ꞌcĩ abathĩ. 
ROM.2.16	Edeeꞌnyia hatĩ thõõth ciee kõr ꞌcĩ hatĩ aaꞌnyĩkĩ Nyekuci Yeesu Krĩstõ hẽttẽẽd thooꞌthiok ꞌcĩg adĩman eeta burkiitina, hĩcĩ aduha nyeemuut caannĩ ꞌcĩ abũnnaa ho.
ROM.2.17	Nii ꞌcĩ aini hĩĩnĩ ꞌJudeeinit nẽ aarihuu ꞌthĩnĩt cunni nyattaalaa cĩ Nyekuci nẽ tarĩ ĩthĩngõõnyanuu hĩnĩngĩtĩ Nyekuc. 
ROM.2.18	Tigiil ꞌBuuk cĩ Nyekuci, hátĩ mũda authet ꞌcĩ adiimmi Nyekuci nganiit avvi hátĩ mũda thõõth ꞌcĩ ĩĩn dĩdĩ nyattaalaa cĩnnĩ. 
ROM.2.19	Aga nii ngaatĩ ĩĩnnĩ ꞌtiꞌthittioohit cĩ eet ꞌcĩg rubettĩg nẽ iinu lanyit cĩ eet ꞌcĩg aattĩg muguratõõ, 
ROM.2.20	ammuhi nii aini, occa eterethi eet ꞌcĩg aggiithi nẽ illimanuu lõhõlĩ ꞌcĩg hidicig thõõth cĩ Nyekuci. Hĩnĩngĩtĩ aga nii jurrung ngaatĩ aaꞌnyi nyattalĩ cĩ Nyekuci ꞌgẽẽnyĩth hũtũrũũr hĩ thõõth ꞌcĩ ĩĩn dĩdĩ. 
ROM.2.21	Nẽẽthĩ, nii ꞌcĩ allimani ꞌgoonogu ho, hõllõngaa thĩ allimani ẽlẽ cunni buúk inni? Nii ꞌcĩ irriooni thõõth cĩ ĩgoro ho, aitiõõ nii hõllõngaa ĩgõrꞌthĩ? 
ROM.2.22	Nii ꞌcĩ othoothi aini, ma hattihi ngaa cĩ eeto ho, aitiõõ nii hõllõngaa attihi ngaa cĩ eeto? Nii ꞌcĩ aaburreehi nyekuꞌnya ꞌcĩg hõllõngaa ĩĩn dĩdĩ ho, aitiõõ nii hõllõngaa ĩgõrꞌthĩ ꞌcieethinii cĩggĩĩng ko? 
ROM.2.23	Nii ꞌcĩ irriani nyattal cĩ Nyekuci ho, hõllõngaa aburi nii thõõth cĩ Nyekuci, ngaatĩ hõllõngaa aꞌthũũnnĩ nyattal cĩnnĩ? 
ROM.2.24	Aaĩ hĩcĩ eheeddi ꞌBuuhaa cĩ Nyekuci aĩ, “Ẽlẽmtaahu niig eet ꞌcĩg hõllõngaa ĩĩn ꞌJudeei hodoomito Nyekuc, hĩnĩngĩtĩ ngagiita.”
ROM.2.25	Tiir ꞌteediniti cĩ ello hatĩ aꞌthuunnu nyattal, nẽẽthĩ, má hõllõngaa aꞌthuunnu nyattal, au hinnia aattiyyu hĩcĩ nga hetteeddi eleeti.
ROM.2.26	Má aꞌthũũnnĩ eeta ꞌcĩg hõllõngaa etteeddi eleeti hẽlẽggĩ ꞌcĩg adiim nyattalĩ, hõllõngaa occa aga Nyekuci aĩ, aduhõõ nẽẽg hĩ eet ꞌcĩg etteeddi eleeti thõng? 
ROM.2.27	Nẽẽthĩ dĩdĩ, ẽẽtĩ ꞌcĩ nga hẽttẽẽdĩ ẽlẽ nẽ ũꞌthũũtĩ nyattal, etteedikuung hatĩ ngagiit thõõth, tananga aꞌnyaku nyattal ꞌcĩ eheeddi loota nẽ etteeddi eleeti cugguung, aalla hõllõngaa aꞌthuunnu nyattal noho.
ROM.2.28	Hõllõngaa ĩĩn ẽẽtĩ ꞌJudeeinit hatĩ ẽttẽẽdĩ ẽlẽ cĩnnĩ thõng diooni, ĩĩn hĩnĩngĩtĩ hõllõngaa ĩĩn ꞌteediniti ꞌgii ꞌcĩ ello diooni. 
ROM.2.29	Aitiõõ, ĩĩn ẽẽtĩ ꞌJudeeinit hatĩ ĩĩn ꞌJudeeinit ꞌthĩnĩtatõõ dĩdĩ nẽ hõllõngaa ĩĩn ciee ꞌteedinit cĩ ello, ĩĩn ꞌteedinit cĩ ꞌthĩnĩtõ Loriiaa ꞌcĩ Ẽllẽẽmĩthĩ nẽ hõllõngaa nyattaala ꞌcĩ eheeddi loota. Aku dĩhĩthẽẽnĩtĩ cĩ eet ꞌcĩ aaĩ hoti hĩ Nyekuc, hõllõngaa aku hĩ eeta.
ROM.3.1	Bũnnai thĩ ꞌcĩ hĩĩgĩnnĩ ꞌJudeeinit ko inoo? Hode bũnnai ꞌcĩ etteedini eleeti ho inoo? 
ROM.3.2	Nẽ dĩdĩ, maka ꞌbaaniniti! Ĩĩcĩ oou, baa aaꞌnyĩhoothĩk ĩhõõggõ thooꞌthioha cĩg Nyekuci huꞌthuutti.
ROM.3.3	Má hatĩ ma aitiõõ eeta ũgẽẽgĩ hõllõngaa aꞌnyak lemiinit, ĩcca occa aaꞌnyĩk thõõth ꞌcĩ aitiõõnnĩ ĩhõõggõ lemiiniti tõõ ho, hudhukia thõõth ꞌcĩ aduha Nyekuci ho haaga? 
ROM.3.4	Aitiõõ ũdũt! Aꞌnyĩĩk Nyekuc hĩĩ dĩdĩ nẽ ĩĩtõ eeta vẽlẽk oloꞌngiaak. Hĩcĩ eheeddi ꞌBuuhaa cĩ Nyekuci aĩ,
ROM.3.4	“Aga hatĩ eeta ngaatĩ aũlanĩ thõõth ꞌcĩ aduha niina,
ROM.3.4	nẽ hatĩ ĩllõõanuu thõõth lokihoa.”
ROM.3.5	Nẽẽthĩ, má uppulana bathi cĩnaac bũnnai cĩ Nyekuci battaala, ĩcca occa ꞌyioko hõthõõth haĩ ne? Occa ꞌyioko hatĩ abathĩ hĩ Nyekuc ngaatĩ alĩĩllĩ nẽ uukeet ngagĩĩta? Hothoothi naa hĩ gõõng õthõõth eeta. 
ROM.3.6	Nẽẽthĩ hoti ho, ẽttẽẽd Nyekuci thooꞌthiok cĩg eetuk ꞌgõõlaa ꞌcĩ aũlanĩ! Má baa haau nohota, occa baa ẽttẽẽd Nyekuci thõõth cĩ lootu hutuno? 
ROM.3.7	Occa ꞌthẽk õthõõth eet umwaa aĩ, “Má aaꞌnyĩk õlõng caannĩ ho thõõth cĩ Nyekuci hĩĩ dĩdĩ nẽ ĩttõõr bulẽẽnĩt cĩnnĩ, aalla thĩ nga õthõõꞌtha Nyekuci aĩ, hĩĩnĩ ꞌthẽccannioohit noho inni?” 
ROM.3.8	Ongomĩtteet eeta ũgẽẽgĩ ngagĩĩt õõlõng aĩ haĩnna naag, “Hĩdĩmanit thõõth ꞌcĩ abathĩ, hátĩ hummuddiaaĩ thõõth ꞌcĩ abũnnaa!” Nẽẽthĩ, abũnnaa Nyekuci, uuk ꞌthẽk hatĩ nẽẽ ĩhõõggõ thooꞌthiohĩĩ cĩggĩĩng ko buúk.
ROM.3.9	Hõthõõth occa ꞌthẽk ꞌyioko thõõth icci haĩ ne? Haĩ hĩĩgĩn naag ꞌJudeei mẽẽttĩg? Aitiõõ ũdũt! Hĩnĩngĩtĩ hagaacõ naag ẽlẽk ngaatĩ aduhõõnĩ eeta ꞌcĩg ĩĩn ꞌJudeei hĩ ꞌcĩg hõllõngaa ĩĩn ꞌJudeei ꞌthẽccanẽẽtĩĩ cĩggĩĩng thõng. 
ROM.3.10	Hĩcĩ eheeddi ꞌBuuhaa cĩ Nyekuci aĩ,
ROM.3.10	“Aitiõõ ẽẽtĩ ꞌcĩ abũnnaa tõõ, hiꞌthihi tananga hõdẽẽthõng haaga;
ROM.3.11	Aitiõõ ẽẽtĩ ꞌcĩ aga Nyekuc jurrung tõõ,
ROM.3.11	aitiõõ ẽẽtĩ ꞌcĩ adiim ĩnõõnnõ tõõ.
ROM.3.12	Ũtũbũrĩt eeta vẽlẽk Nyekuc,
ROM.3.12	nẽ iita abaꞌthiõõthĩ nẽẽg vẽlẽk;
ROM.3.12	iittiõõ ẽẽtĩ ꞌcĩ nga adtican thõõth ꞌcĩ abũnnaa tõõ,
ROM.3.12	hiꞌthihi hõdẽẽthõng haaga buúk.
ROM.3.13	Aattĩg loggoorwaana cĩggĩĩng hĩ ꞌlõõhĩta ꞌcĩg aattĩg ngaburuur cĩg eet ꞌcĩg adaahito ẽlẽk;
ROM.3.13	nẽ ẽmmẽdda utugeeti cĩggĩĩng ngaatĩ õthõõthĩ thooꞌthiok ꞌcĩg ĩĩn õlõng diooni.”
ROM.3.13	“Abathĩ thooꞌthioha ꞌcĩg õthõõth nẽẽg aattĩg hĩ madõõtĩ cĩ hũkaatõ.”
ROM.3.14	“Abbĩꞌthĩĩ ꞌcĩĩnẽnĩtĩ utugeetinii cĩggĩĩng hĩ ngaꞌngari ooo haaga.”
ROM.3.15	“Obokii hĩ ĩhõõggõ ngaatĩ aruhi eet hĩdĩĩkoothong.
ROM.3.16	Aĩnanaak nẽẽg eet ꞌcannan nẽ ẽꞌthẽcanit ijjio cĩg eetuk ꞌgoolliohĩĩ cĩg õvvõõĩ,
ROM.3.17	nẽ ẽrẽk ꞌgõõl ꞌcĩ aattiyyi lõꞌngõõc.”
ROM.3.18	“Aitiõõ tẽẽlꞌthĩtĩ cĩ Nyekuci hõrggẽẽnaa cĩnĩĩng tõõ,”
ROM.3.19	Nẽẽthĩ ꞌyioko, hagaacõ naag haĩ, ꞌgii vẽlẽk ꞌcĩ aduha nyattalĩ, aduhaak eet ꞌcĩg aattĩg nyattaalatõõ, hátĩ hiittiõõ ẽẽtĩ ꞌcĩ aĩ, nga haga Nyekuc tõõ nẽ ẽtẽrẽtha Nyekuci ngaatĩ ĩĩnnĩ eeta cĩg looc nicci vẽlẽk ꞌthẽccanniook. 
ROM.3.20	Nẽẽthĩ hoti ho, aitiõõ hatĩ ẽẽtĩ ꞌcĩ adukiaa aĩ abũnnaa muumaa cĩ Nyekuci tõõ, hatĩ anũ nẽẽ nyattal. Nẽẽthĩ, hĩnĩngĩtĩ nyattal, hiita hagaacõ naag ꞌthẽccan.
ROM.3.21	Nẽẽthĩ ꞌyioko, eteretheeheet Nyekuci ngagĩĩt ꞌgõõl ꞌcĩ aaꞌnyeet ngagĩĩt hũbũttaath hĩ ĩnõõnnõ. Aduha nyattalĩ hĩ põrõvẽtaaꞌnya ꞌgõõl ꞌcĩ aku elemmeet Nyekuci ngagĩĩta nẽ hõllõngaa, hĩnĩngĩtĩ hanũ nyattal cĩ Mũũꞌtha. 
ROM.3.22	Nẽẽthĩ hoti ho, aku bũnnai hĩ Nyekuc, hĩnĩngĩtĩ athĩhĩ Yeesu Krĩstõ ĩnõõnnõ. Nẽ ꞌyioko, iita umuddia eeta vẽlẽk ꞌcĩg ẽlẽmĩ Yeesu bũnnai. Aitiõõ Nyekuci hõllõngaa ahal eeta, 
ROM.3.23	hĩnĩngĩtĩ ẽꞌthẽcattõõ eeta vẽlẽk nẽ udhukta nẽẽg vẽlẽk, iittiõõ ẽẽtĩ ꞌcĩ ammũda bulẽẽnĩt cĩ Nyekuci tõõ, 
ROM.3.24	nẽ ikia õõgaeet Nyekuci ngagĩĩt vẽlẽk bũnnaiittaa cĩnnĩ, hĩnĩngĩtĩ elliaanĩt baa aku hĩ Yeesu Krĩstõ. 
ROM.3.25	Baa aaꞌnyĩk Nyekuci Yeesu hikia hĩĩ ꞌgaarrieenit ꞌcĩ ũũnnõthõõthĩkĩ ꞌthẽccanẽẽta, hĩnĩngĩtĩ lemiinit biyyiẽẽtĩĩ cĩgĩnnĩg. Baa adĩman nẽẽ hoti, hẽtẽrẽtha bũnnai cĩnnĩ, hĩnĩngĩtĩ temeethi cĩnnĩ ꞌcĩ hõllõngaa uuki eet baag ĩĩcĩ oou, hĩnĩngĩtĩ ꞌthẽccanẽẽt cĩggĩĩng. 
ROM.3.26	Baa adĩman Nyekuci hoti, hátĩ hẽtẽrẽtha bũnnai cĩnnĩ kõr nicci noho nẽ uduha ĩĩ, ĩmmĩrĩt ꞌthẽccanniooha, hĩnĩngĩtĩ baa athĩhĩ Yeesu Nyekuc.
ROM.3.27	Ne ꞌyioko ꞌrianĩĩth tĩho inoo? Hiꞌthihi. Hirrian occa naag, hĩnĩngĩtĩ hanũ nyattal? Aitiõõ! Hirrian naag hĩnĩngĩtĩ lemiinit. 
ROM.3.28	Hĩnĩngĩtĩ haga naag ẽlẽmĩ Nyekuci eet, hĩnĩngĩtĩ lemiinit nẽ hõllõngaa ẽlẽmĩ, hĩnĩngĩtĩ anũ nyattal. 
ROM.3.29	Ĩĩn Nyekuci Nyekuc cĩ ꞌJudeei diooni? Hõllõngaa ĩĩn nẽẽ Nyekuc cĩ eet ꞌcĩg hõllõngaa ĩĩn ꞌJudeei buúk? Eei, ĩĩn nẽẽ Nyekuc cĩ eet ꞌcĩg hõllõngaa ĩĩn ꞌJudeei buúk! 
ROM.3.30	Hĩnĩngĩtĩ aaĩ Nyekuci hõdẽẽthõng diooni, ꞌcĩ hatĩ ẽlẽmĩ eet ꞌcĩg etteeddi eleeti cĩg eet ꞌcĩg maacĩg hĩ ꞌcĩg hõllõngaa etteeddi eleeti, lemiittaa nĩĩcĩ dioo noho. 
ROM.3.31	Occa ꞌyioko ꞌthẽk hadhuha naag nyattal, hĩnĩngĩtĩ lemiinit icci? Aitiõõ ũdũt! Huꞌthuutti nẽẽ naag nyattal hõkõm.
ROM.4.1	Hõthõõth occa ꞌyioko naag Abũrahaamõ
ROM.4.2	Má baa ẽlẽmĩ Nyekuci Abũrahaamõ, hĩnĩngĩtĩ ꞌgii ꞌcĩ baa adĩman nẽẽnĩ, occa thĩ mĩĩ baa aꞌnyak nẽẽ ꞌgiimwa ꞌcĩ irrianĩ. Nẽẽthĩ, occa hõllõngaa ꞌgõõl cĩ Nyekuci niccia. 
ROM.4.3	Aduha ꞌBuuhi cĩ Nyekuci aĩ nẽẽ, “Baa ẽlẽmĩ Abũrahamĩ thõõth cĩ Nyekuci, hĩnĩngĩtĩ thõõth icci, ikia accamana Nyekuci ĩnõõnnõ ngaatĩ ĩĩnnĩ eet ꞌcĩ abũnnaa.”
ROM.4.4	Ma adticanni ẽẽtĩ, hõllõngaa aaꞌnyĩhoothĩk ꞌrabbẽẽta cĩgĩnnĩg hĩ ꞌbaaniniti, aaꞌnyĩhoothĩk hĩ dũmanĩ cĩ dtiic cĩnnĩ ho. 
ROM.4.5	Nẽẽthĩ, ẽẽtĩ ꞌcĩ hõllõngaa adticanni nẽ aꞌnyak lemiinit hĩ Nyekuc ꞌcĩ ẽlẽmĩ eet ꞌcĩg ĩĩn ꞌthẽccanniook, ẽlẽmĩ hatĩ Nyekuci ĩnõõnnõ hĩĩ eet ꞌcĩ abũnnaa, hĩnĩngĩtĩ aꞌnyak nẽẽ lemiinit hĩ Nyekuc. 
ROM.4.6	Aduha habuui Daavide buúk thõõth icci diooni, ngaatĩ õthõõthĩ taliinit cĩ eet ꞌcĩ acĩn Nyekuci abũnnaa, tananga nga hidtican dtiic umwa.
ROM.4.7	“ꞌGattan hĩ eet
ROM.4.7	ꞌcĩg atamaatĩk Nyekuci ꞌthẽccanẽẽt cĩggĩĩng
ROM.4.7	nẽ umummuunyattĩ ꞌthẽccanẽẽta cĩggĩĩng.
ROM.4.8	ꞌGattan hĩ eet
ROM.4.8	ꞌcĩ iittiõõ Makayyioohiti hõllõngaa agiil ꞌthẽccanẽẽt cĩgĩnnĩg.”
ROM.4.9	Ĩĩn ꞌgattanĩ ciee cĩ eet ꞌcĩg etteeddi eleeti dioo hode ꞌcĩg eet ꞌcĩg hõllõngaa etteeddi eleeti buúk? Baa gõõng hõthõõth naag haĩ, lemiiniti cĩ Abũrahamĩ aaꞌnyĩhoothĩk ĩnõõnnõ hĩ ẽẽtĩ ꞌcĩ abũnnaa. 
ROM.4.10	Nẽẽthĩ, edeeꞌnyia baa thõõth ꞌcĩ ẽlẽmmĩ Nyekuci Abũrahaamõ baa nĩngaan? Edeeꞌnyia baa ĩĩcĩ oou hode urutaa baa ẽttẽẽdõĩ Abũrahaamõ ẽlẽ cĩnnĩ ẽlẽk? Eei, baa edeeꞌnyia ĩĩcĩ oou. 
ROM.4.11	Baa aaꞌnyĩk Abũrahamĩ ẽlẽ cĩnnĩ hẽttẽẽdĩ, hĩnĩngĩtĩ hẽtẽrẽtha aĩ, baa ẽlẽmĩ Nyekuci ĩnõõnnõ, hĩnĩngĩtĩ lemiinit cĩnnĩ, tananga baa nga hẽttẽẽdĩ ẽlẽ cĩnnẽẽnĩ. Thõõth ꞌcĩ aaꞌnyĩk Abũrahaamõ hĩĩ maaꞌnyĩ eet vẽlẽk ꞌcĩg ẽlẽmĩ Nyekuc ko cieeni, tananga nga hetteeddi eleeti cĩggĩĩng. 
ROM.4.12	Nẽ tarĩ ĩĩ Abũrahaamõ buúk maaꞌnyĩ eet ꞌcĩg etteeddi eleeti nẽ hõllõngaa ĩĩn maaꞌnyĩ eet ꞌcĩg etteeddi eleeti diooni, nẽẽthĩ, ĩĩn maaꞌnyĩ eet ꞌcĩg anũ ꞌgõõl cĩ lemiinit baa aꞌnyak baangẽẽtĩ cĩnaac Abũrahamĩ baa nga hẽttẽẽdĩ ẽlẽ.
ROM.4.13	Baa hõllõngaa ammũda Abũrahamĩ hĩ lõhõlĩ cĩg lõhõlĩ cĩgĩnnĩg, thõõth ꞌcĩ aduha Nyekuci, aĩ ĩĩn hatĩ nẽẽg ꞌrigiꞌthiook cĩg lootu, hĩnĩngĩtĩ nyattal. Nẽẽthĩ, baa ammũda, hĩnĩngĩtĩ bũnnai ꞌcĩ aku, hĩnĩngĩtĩ lemiinit. 
ROM.4.14	Má baa haaꞌnyĩk Nyekuci Abũrahaamõ hĩ lõhõlĩ cĩgĩnnĩg thõõth ꞌcĩ arigithi nẽẽg looc icci, hĩnĩngĩtĩ aꞌthũũnnĩ nẽẽg nyattal, occa hinnia baa ĩĩn lemiiniti cĩnĩĩng ko ꞌgiimwa haaga nẽ occa ĩĩn thõõth ꞌcĩ aduha Nyekuci ho buúk ꞌgiimwa haaga. 
ROM.4.15	Hĩnĩngĩtĩ alĩĩlĩ Nyekuci hatĩ ẽꞌthẽcanni nyattalĩ cĩnnẽẽnĩ. Nẽ ngaatĩ aitiõõ nyattalĩ tõõ, aitiõõ ꞌgii ꞌcĩ occa ẽꞌthẽcan eeta tõõ.
ROM.4.16	Nẽẽthĩ hoti ho, aku thõõth ꞌcĩ aduha Nyekuci, hĩnĩngĩtĩ lemiinit nẽ thõõth ꞌcĩ aduha nẽẽ ho, agayyi, hĩnĩngĩtĩ tarbalꞌthẽẽt cĩnnĩ cobbi. Hõllõngaa ĩĩn thõõth ꞌcĩ aduha Nyekuci ho, cĩ lõhõlĩ cĩg Abũrahamĩ dioo ꞌcĩg aꞌnyak nyattal. Ĩĩn cĩ lõhõlĩ cĩg lõhõlĩ cĩg Abũrahamĩ vẽlẽk, hĩnĩngĩtĩ aꞌnyak nẽẽg lemiinit hĩ baa nẽẽnĩ. Ĩĩn Abũrahamĩ baangeet cĩnaac vẽlẽk. 
ROM.4.17	Hĩcĩ eheeddi ꞌBuuhaa cĩ Nyekuci aĩ nẽẽ, “Haaꞌnyii naa nganiit ĩĩnu maaꞌnyĩ loonyin ꞌcĩg mẽẽlĩg.”
ROM.4.18	Tananga baa aitiõõ hõllõngaa aꞌnyak Abũrahaamõ muhẽẽnĩt ꞌcĩ abũnnaa, baa aalla ẽlẽmĩ nẽẽ aĩ, aku hatĩ ĩĩn nẽẽ maaꞌnyĩ loonyin ꞌcĩg mẽẽlĩg. Hĩnĩngĩtĩ baa uduhaak Nyekuci ĩnõõnnõ ĩĩnnĩk, “Lõhõlĩ hatĩ cugunnig ko nicciag.”
ROM.4.19	Baa aalla õkõmĩ lemiiniti cĩ Abũrahamĩ, tananga baa ĩĩtõ irkiꞌnyia cĩgĩnnĩg ꞌmiia hõdẽĩ (100). Baa aga nẽẽ ngaatĩ õbõhõõĩ ĩnõõnnõ daahĩthĩ nẽ iittiõõ ngaa cĩnnĩ Thaara hõllõngaa occa aꞌnyak lõhõlĩ. 
ROM.4.20	Nẽẽthĩ, baa aitiõõ Abũrahamĩ hõllõngaa ĩccaad hode ajin thõõth baa aduha Nyekuci. Baa aaꞌnyĩk lemiiniti cĩnnĩ ĩnõõnnõ hõkõm ꞌthĩnĩt nẽ baa ikia aaꞌnyĩk nẽẽ bulẽẽnĩt vẽlẽk Nyekuc. 
ROM.4.21	Baa aga Abũrahamĩ ngaatĩ aꞌnyahĩ Nyekuci makaaꞌthĩt dĩdĩ, ꞌcĩ occa adĩmanĩ thõõth baa aduha nẽẽnĩ. 
ROM.4.22	Ĩnõõ baa adukiaanĩ nẽẽ aĩ, “Ikia accamana Nyekuci ĩnõõnnõ ngaatĩ ĩĩnnĩ eet ꞌcĩ abũnnaa.” 
ROM.4.23	Thooꞌthioha ꞌcĩg aĩ, “Ĩĩn nẽẽ eet ꞌcĩ abũnnaa ho,” baa hõllõngaa eheeddi, hĩnĩngĩtĩ ĩnõõnnõ diooni, 
ROM.4.24	baa eheeddi thõõth ciee hĩĩ cĩnaac, hĩnĩngĩtĩ helemmi hatĩ naag buúk, hĩnĩngĩtĩ lemiinit cĩnaac hĩ Nyekuc, baa arũgtha Makayyioohit cĩnaac Yeesu daahĩtha. 
ROM.4.25	Baa aaꞌnyĩk Nyekuci Yeesu hadaak, hĩnĩngĩtĩ ꞌthẽccanẽẽt cĩggaac nẽ ũrũgũtha ĩnõõnnõ daahĩtha, hátĩ helemeet Nyekuci ngagĩĩta.
ROM.5.1	Nẽẽthĩ hoti ho, hĩ baa elemeet Nyekuci ngagĩĩt hĩnĩngĩtĩ lemiinit, hiita haꞌnyahit naag ganõn hĩ Nyekuc, hĩnĩngĩtĩ Makayyioohit cĩnaac Yeesu Krĩstõ, 
ROM.5.2	nẽ hĩnĩngĩtĩ leminit cĩnaac, ikia aaꞌnyeet Krĩstõ ngagĩĩt eliinit cĩ Nyekuci ꞌcĩ hõllõngaa occa hammũda, ngaatĩ haattiyyi naag ꞌyioko ho. Nẽ haccamattoothĩk ngaatĩ hatĩ hõthõlĩ bulẽẽnĩt cĩ Nyekuci. 
ROM.5.3	Hõllõngaa noho dioo, haccamanoothĩk naag buúk, hĩnĩngĩtĩ ꞌcannan cĩnaac, hĩnĩngĩtĩ haga naag eelleet ꞌcannani ngagĩĩt haallattia hidticattoothĩk Nyekuc, 
ROM.5.4	nẽ má hẽmmẽẽthĩ thõõth nẽ hokomit lemiitta, hau hatĩ hĩĩgĩn naag lõhõlĩ cĩg Nyekuci ꞌcĩg haꞌnyak muhẽẽnĩt ꞌcĩ abũnnaa cĩ elliaattõ. 
ROM.5.5	Nẽ hõllõngaa adĩmanneet muhẽẽnĩtĩ ꞌcĩ abũnnaa ho ngagĩĩt ꞌbuth, hĩnĩngĩtĩ aarĩk Nyekuci mĩnnan cĩnnĩ ꞌthinneetinitõõ cĩggaac Loriiaa ꞌcĩ Ẽllẽẽmĩthĩ, ĩĩ baa aaꞌnyeet nẽẽ ngagĩĩta.
ROM.5.6	Baa nga aitiõõ ẽẽtĩ ꞌcĩ eelleet ngagĩĩt tõõ, ikia ẽẽlaeet Krĩstõ ngagĩĩt hĩdĩĩkoothong nẽ adaak, hĩnĩngĩtĩ ngagĩĩt ꞌthẽccanniook. 
ROM.5.7	Nẽẽthĩ hoti ho, õkõmĩ gẽrrẽẽt ngaatĩ occa adaaknĩ eet umwaa, hĩnĩngĩtĩ eet ꞌcĩ Nyekuci, nẽẽthĩ nẽẽꞌthẽk, occa adaahĩ eet umwaa dĩdĩ, hĩnĩngĩtĩ eet ꞌcĩ abũnnaa. 
ROM.5.8	Nẽẽthĩ eteretheeheet Nyekuci ngagĩĩt mĩnnan cĩnnĩ ꞌgõõlaa ĩĩcĩ, baa nga hĩĩgĩn naag ꞌthẽccanniook, ikia adaak Krĩstõ, hĩnĩngĩtĩ ngagĩĩta.
ROM.5.9	Nẽẽthĩ ꞌyioko, hĩ baa elemeet Nyekuci ngagĩĩt, hĩnĩngĩtĩ biyyi cĩg Krĩstõ, ĩĩn occa hatĩ elliaanĩtĩ ꞌcĩ ẽẽlanneet Nyekuci lĩĩlĩẽẽttaa cĩnnĩ, hĩnĩngĩtĩ Krĩstõ hutuno! 
ROM.5.10	Tananga baa hĩĩtõ naag mĩrõk cĩg Nyekuci, ikia aganĩꞌtheet nẽẽ ngagĩĩta, hĩnĩngĩtĩ baa adaahĩ Ngeerĩnĩ, hĩnĩngĩtĩ ngagĩĩta. Nẽẽthĩ, nga aayyiaa ꞌgiimwaa ꞌcĩ ĩllõõan ꞌgõnnaꞌthẽẽt cĩnaac. Nẽẽthĩ ꞌyioko, hĩcĩ hagayyiõõ naag hĩ Nyekuc ko, heelliaa hatĩ naag rũgẽtaa cĩ Ngeerĩnĩ. 
ROM.5.11	Nẽẽthĩ, hõllõngaa hoti diooni, haccamanoothĩk naag buúk hĩ Nyekuc, hĩnĩngĩtĩ Makayyioohit cĩnaac Yeesu Krĩstõ, ꞌcĩ ꞌyioko aganĩꞌtheet ngagĩĩt ko.
ROM.5.12	Ma baa ẽꞌthẽcanõõ Aadamĩ, ikia ĩꞌthanothoothĩk ꞌthẽccanĩ eet vẽlẽk nẽ ikia daahĩthĩ, hĩnĩngĩtĩ ꞌthẽccan nẽ ꞌgõõlaa ĩĩcĩ, ikia ũllũngan daahĩthĩ eet vẽlẽk, hĩnĩngĩtĩ baa iita ẽꞌthẽcattõõ eeta vẽlẽk. 
ROM.5.13	Baa nga haaꞌnyĩhoothĩk eet nyattalĩ, baa aau ꞌthẽccanĩ loota nĩnga ẽlẽk. Nẽẽthĩ, hõllõngaa occa agiili ꞌthẽccanĩ, hatĩ aitiõõ nyattalĩ tõõ. 
ROM.5.14	Nẽẽthĩ hinnianĩ, ikia ũllũngan daahĩthĩ looc iꞌthianaanĩ hĩ Aadam
ROM.5.15	Nẽẽthĩ, maka ꞌbaaniniti ĩllõõan ꞌthẽccan. Má baa adaahĩ eeta ꞌcĩg mẽẽlĩg, hĩnĩngĩtĩ ꞌthẽccan cĩ eet hõdẽẽthõng, ĩĩn occa hatĩ bũnnai cĩ Nyekuci hĩ ꞌbaaninit ꞌcĩ aku bũnnaiittaa cĩ eet hõdẽẽthõng Yeesu Krĩstõ hutuno, hũllũnganoothĩk eet ꞌcĩg mẽẽlĩg! 
ROM.5.16	Nẽ tarĩ, hõllõngaa aduhõõ ꞌbaaniniti cĩ Nyekuci hĩ ꞌthẽccan cĩ eet hõdẽẽthõng. Aꞌnyaha ꞌthẽccanĩ cĩ Aadamĩ ukẽẽnĩt nẽ baa eelliaa eeta ꞌcĩg mẽẽlĩg, hĩnĩngĩtĩ aaꞌnyĩk ꞌbaaniniti cĩ Nyekuci eet hũbũttaathõ hĩ ĩnõõnnõ, tananga baa ĩdĩmanit nẽẽg ꞌthẽccanẽẽt ꞌcĩg mẽẽlĩg. 
ROM.5.17	Aggam daahĩthĩ looc hĩ habuui, hĩnĩngĩtĩ ꞌthẽccan cĩ Aadamĩ. Nẽẽthĩ, aitiõõ thõõth ciee hõllõngaa ĩthakꞌthoothĩk thõõth ꞌcĩ adĩman Yeesu Krĩstõ. Baa tarbal Nyekuci hĩ ngagĩĩt gẽrrẽẽt nẽ elemeet ngagĩĩt, hĩnĩngĩtĩ Yeesu. Nẽẽthĩ hoti ho, harũgĩ hatĩ naag nẽ haggamit looc hĩ habuẽẽta.
ROM.5.18	Õõ hatĩ etteedothoothĩk eet vẽlẽk thooꞌthioha, hĩnĩngĩtĩ ꞌthẽccan cĩ Aadamĩ. Nẽẽthĩ, hĩnĩngĩtĩ ꞌgii ꞌcĩ abũnnaa ꞌcĩ adĩman Krĩstõ, elemeet Nyekuci ngagĩĩt nẽ aaꞌnyeet ꞌbaaninit cĩ rũgẽtõ. 
ROM.5.19	Baa hõllõngaa athĩhĩ Aadamĩ thõõth cĩ Nyekuci nẽ ĩtĩhĩĩnak eet ꞌcĩg mẽẽlĩg hĩĩtõ ꞌthẽccanniook. Nẽẽthĩ, baa athĩhĩ Yeesu Nyekuc nẽ aaꞌnyĩk eet ꞌcĩg mẽẽlĩg hũbũttaathõ muumaa cĩ Nyekuci.
ROM.5.20	Baa aku nyattalĩ, hátĩ hedeeꞌnyia ꞌtirriani cĩ ꞌthẽccaanõ. Nẽẽthĩ, ngaatĩ attiranĩ ꞌthẽccanĩ, ikia ittiran tarbalꞌthẽẽt cĩ Nyekuci hĩllõõan. 
ROM.5.21	Baa aggam ꞌthẽccanĩ eet, hĩnĩngĩtĩ daahĩth. Nẽẽthĩ ꞌyioko, aggam tarbalꞌthẽẽt cĩ Nyekuci eet nẽ elemeet Nyekuci ngagĩĩt, hĩnĩngĩtĩ Yeesu Krĩstõ Makayyioohit cĩnaac. Aĩ thõõth ciee, haꞌnyak hatĩ naag rũgẽt ꞌcĩ aalla ooo.
ROM.6.1	Hõthõõth occa ꞌyioko haĩ ne? Haraac ꞌyioko hẽꞌthẽcattõ noho, hátĩ hĩttõõrĩ bũnnai? 
ROM.6.2	Aitiõõ ũdũt! Hĩnĩngĩtĩ ꞌthẽccan, haauto naag hĩ eeta ꞌcĩg hadaahito ẽlẽk nẽ occa nga haalla harũgĩ naag ꞌthẽccaana hutuno? 
ROM.6.3	Hõllõngaa agayyu niig aĩ, eeta vẽlẽk ꞌcĩg õthõl baattithimo cĩ Yeesu Krĩstõ, õthõl daahĩth cĩnnĩ buúk? 
ROM.6.4	Baa haggam naag baattithimo, baa haauto naag hĩ eeta ꞌcĩg hadaahito nẽ hadayyi hĩ Krĩstõ. Nẽ hĩ baa arũgthaa Krĩstõ daahĩtha bulẽẽttaa cĩ Nyekuc Maaꞌnyĩ, hau hatĩ haꞌnyak naag buúk rũgẽt ꞌcĩ ĩĩn ngeju.
ROM.6.5	Má baa hũrũmtĩ naag hĩ Yeesu daahĩthaa cĩnnĩ, occa hatĩ harũmĩ naag hĩ ĩnõõnnõ buúk kõr ꞌcĩ arũgnaanĩ nẽẽnĩ. 
ROM.6.6	Haga naag haĩ, otoddoyyioothĩk eleeti baaggaac ꞌrẽẽttĩg hurucceea hĩ Yeesu. Baa adĩmanni thõõth ciee, hátĩ hiittiõõ eleeti cĩggaac hõllõngaa ĩĩn appahacaaꞌnya cĩg ꞌthẽccaanak tarĩ. 
ROM.6.7	Hĩnĩngĩtĩ ma hadaahĩ naag hõdẽĩ hĩ Krĩstõ, hiita hõõgta naag ꞌtirriaanaa cĩ ꞌthẽccaanõ.
ROM.6.8	Nẽẽthĩ ꞌyioko, má baa hadaahĩ naag hõdẽĩ hĩ Krĩstõ, hẽlẽmĩ naag haĩ harũgĩ hatĩ naag buúk hĩ ĩnõõnnõ. 
ROM.6.9	Hĩnĩngĩtĩ hagaacõ naag ngaanĩngĩtĩ arũgnaanĩ Krĩstõ daahĩtha, iittiõõ nẽẽ hõllõngaa occa adaahĩ tarĩ, iittiõõ daahĩthĩ hõllõngaa occa anyamũũtana ĩnõõnnõ. 
ROM.6.10	Baa adaahĩ nẽẽnĩ, baa adaahĩ, hátĩ hĩꞌthaan ꞌtirrian cĩ ꞌthẽccaanõ. Nẽẽthĩ, rũgẽtĩ ꞌcĩ arũgnĩ nẽẽ ho, arũgĩ hĩnĩngĩtĩ bulẽẽnĩt cĩ Nyekuci.
ROM.6.11	ꞌGõõla hõdẽẽthõng, ma nga haaꞌnyiku eleeti cugguung haggamuung ꞌthẽccanĩ. Nẽẽthĩ hinnia, aaꞌnyuung Yeesu Krĩstõ ngagiit rũgẽt nẽ aauttu ꞌgõõlaa ꞌcĩ accamana Nyekuci. 
ROM.6.12	Nẽẽthĩ hoti ho, ma haaꞌnyiku ꞌthẽccan haggam eleeti cugguung ꞌcĩg adaahĩ ho, hátĩ hiittiõõ hõllõngaa abũraneeku thooꞌthiok cĩgĩnnĩg ꞌcĩg abathĩ. 
ROM.6.13	Ma haaꞌnyiku ꞌgoolliok ũgĩ cĩg eleeti cugguung ꞌthẽccan, aanytĩk eleeti cugguung Nyekuc, hĩ eeta ꞌcĩg ũrũgta daahĩtha nẽ aanytĩhu eleeti cugguung hĩ ĩnõõnnõ, hátĩ ĩdĩmanit thooꞌthiok ꞌcĩg abũnnaa. 
ROM.6.14	Iitiõõ ꞌthẽccanĩ hõllõngaa aggammuung ngagiit tarĩ, hĩnĩngĩtĩ hõllõngaa aggammuung ngagiit nyattalĩ, nẽẽthĩ, aauttu niig lõꞌngõõc bũnnaiittaa cĩ Nyekuci.
ROM.6.15	Aĩ occa ꞌthẽk thooꞌthioha cieeg vẽlẽk ne? Ĩcca occa ꞌthẽk hara ꞌthẽccan, hĩnĩngĩtĩ hõllõngaa aggammeet nyattalĩ, nẽẽthĩ hinnia, aggammeet bũnnai? Aitiõõ ũdũt! 
ROM.6.16	Hõllõngaa agayyu niig ngaatĩ iiginnu appahacaaꞌnya cĩg hẽlẽggĩ ꞌcĩg athiknu niiga? Occa iiginnu niig appahacaaꞌnya cĩg ꞌthẽccaanak nẽ adaaktu, hode occa iiginnu appahacaaꞌnya ꞌcĩg athiknu Nyekuc, ꞌcĩ hatĩ aaꞌnyuung ngagiit ũbũttaath rũgẽtaa cunuung. 
ROM.6.17	Nẽẽthĩ ꞌyioko, ĩlaallẽ hĩ Nyekuc, tananga baa gõõng ĩĩgĩnnu niig appahacaaꞌnya cĩg ꞌthẽccaanak, iita ithiktu niig ꞌlimman baa allimanoothikuung ngagiita. 
ROM.6.18	Baa õõgtau niig ꞌthẽccaana nẽ ꞌyioko iita iittu appahacaaꞌnya ꞌcĩg adĩmannu thooꞌthiok ꞌcĩg abũnnaa.
ROM.6.19	Hothoothi naa hoti, hĩnĩngĩtĩ hõllõngaa attirannu niiga. Hĩ baa gõõng aalla aaꞌnyiku eleeti cugguung hĩĩtõ appahacaaꞌnya cĩg thooꞌthiok ꞌcĩg ĩĩn ꞌriiring hĩ ꞌcĩg abathĩ, nẽẽthĩ ꞌyioko, aanytĩk ĩhõõggõ hĩĩtõ appahacaaꞌnya cĩg thõõth ꞌcĩ abũnnaa ꞌcĩ okooyyuung thõõthaa ꞌcĩ ẽllẽẽmĩthĩ. 
ROM.6.20	Baa nga iiginnu niig appahacaaꞌnya cĩg ꞌthẽccaanak, baa hõllõngaa adiim accamanaannu Nyekuc. 
ROM.6.21	ꞌYioko baa bũnnai iina ꞌcĩ baa ꞌthẽk ammũdaannu niig korrioohĩĩ nĩĩcag, hẽlẽggẽẽnnĩĩ ꞌcĩg ꞌyioko aaꞌnyuung ngagiit ngaaoni ho? Aĩnanaakuung ngagiit hẽlẽggĩ tĩko daahĩth. 
ROM.6.22	Nẽẽthĩ ꞌyioko, hĩcĩ õõgtau niig ꞌthẽccaana nẽ iittu appahacaaꞌnya cĩg Nyekuci ho, ikia ꞌbaaniniti baa ammũdaannu niig ko, uukuung ngagiit thõõthaa ꞌcĩ ẽllẽẽmĩth hĩ rũgẽtaa ꞌcĩ aalla ooo. 
ROM.6.23	Hĩnĩngĩtĩ, dũman cĩ ꞌthẽccaanõ daahĩthĩ, nẽẽthĩ, ꞌbaaninit cĩ Nyekuci, rũgẽtĩ ꞌcĩ aalla ooo, hĩ Yeesu Krĩstõ Makayyioohit cĩnaac.
ROM.7.1	ꞌGotoonoga hĩ ngoonoga, niig eeta ꞌcĩg agayyu nyattal ko, hõllõngaa agayyu niig ngaatĩ adticaniini nyattalĩ hĩ eet cĩg nga arũgĩ diooni? 
ROM.7.2	Terethiinit umwa ciee ꞌcĩ nyattaalõ, ngaa cĩ eeto, aꞌnyĩĩk haala hĩ maac cĩnnĩ dioo, hatĩ nga arũgĩ maac. Nẽẽthĩ, má adaak maac, ĩĩ nẽẽ ngaatĩbõyyĩ. 
ROM.7.3	Nẽẽthĩ, má aggamoothĩk hĩ eet umwa, hatĩ nga arũgĩ maac cĩnnẽẽnĩ, aũ eeta ĩnõõnnõ anneek aggamoothĩk hĩ eet ꞌcĩ ꞌrĩĩng. Nẽ má ikia adaak maac cĩnnĩ ho, iittiõõ nyattalĩ cĩ ꞌthũwaanõ hõllõngaa aggam ĩnõõnnõ, hatĩ ikia ũꞌthũwanĩ tarĩ.
ROM.7.4	Nẽẽthĩ hoti ho, ꞌgotoonoga hĩ ngoonoga, adaaktu niig buúk nyattaala, hĩnĩngĩtĩ ẽlẽ cĩ Krĩstõ, hátĩ ĩĩtõ eet cĩg Krĩstõ baag arũgna daahĩtha nẽ hĩĩtõ naag eet ꞌcĩg hadticanoothĩk Nyekuc. 
ROM.7.5	Hĩnĩngĩtĩ baa nga aggammeet ngagĩĩt thõõth ꞌcĩ habũranẽẽkĩ ꞌthẽccan, baa aaꞌnyeet nyattalĩ hũbũratteek ꞌthẽccan eleetinii cĩggaac ĩcĩg aĩnanaanneet hadaahit. 
ROM.7.6	Nẽẽthĩ ꞌyioko, iittiõõ nyattalĩ hõllõngaa aggammeet ngagĩĩt tarĩ, hĩnĩngĩtĩ baa hadaahito naag, hĩnĩngĩtĩ nyattal nẽ iitiõõ hõllõngaa hĩĩgĩn naag appahacaaꞌnya cĩgĩnnĩg. Nẽẽthĩ ꞌyioko, occa hidticattoothĩk naag Nyekuc, hõllõngaa ꞌgõõlaa ꞌcĩ haꞌthũũnnĩ nyamacaar cĩ nyattal baa ꞌrẽẽnĩ, nẽẽthĩ, hadticanoothĩk, hĩnĩngĩtĩ haauto naag ꞌgõõlaa ꞌcĩ ĩĩn ngeju ĩcĩ Loriio.
ROM.7.7	Hõthõõth occa ꞌyioko hatĩ naag nyattal haĩ ne? Haĩ ĩĩn nyattalĩ ꞌthẽccan? Aitiõõ ũdũt! Nẽ dĩdĩ occa baa nga haga naa ne ꞌcĩ haĩ ꞌthẽccan ko, hiittiõõ nyattalĩ tõõ. Hĩnĩngĩtĩ occa baa nga haga thõõth ꞌcĩ haĩ bũraneehinit ko hiittiõõ nyattalĩ ngaatĩ aĩnnĩ, “Ma habũraneehi ꞌgii cĩ eet umwa.”
ROM.7.8	ꞌThẽccan, ꞌcĩ adticaniini tilooinit icci hĩĩ ꞌgõõl ꞌcĩ aaꞌnya nganĩĩt hũbũraneek thooꞌthiok ꞌcĩg mẽẽlĩg. Má aitiõõ nyattalĩ tõõ, iittiõõ ꞌthẽccan ꞌtirriani tõõ. 
ROM.7.9	Baa harugi naa baa nga haga nyattal. Ma baa hikia hagawa nyattal, ikia ittiran ꞌthẽccanĩ. 
ROM.7.10	Nẽ hikia hũmmũda aĩ, ũtũhũĩ tilooiniti baa occa aaꞌnya nganĩĩt rũgẽt, ikia aꞌnyahaaha daahĩth dẽẽdẽ.
ROM.7.11	Adticaniini ꞌthẽccanĩ tilooinit cĩ Nyekuci hĩggõõlla nganĩĩta nẽ hĩnĩngĩtĩ ꞌgoolinit cĩ ꞌthẽccaanõ, hadaaha naana.
ROM.7.12	Nga aalla ẽllẽẽmĩth nyattalĩ nẽ ẽllẽẽm tilooiniti cĩnnĩ buúk, aũlanĩ nẽ ũbũna. 
ROM.7.13	Ikia occa baa ũtũhũĩ thõõth baa abũnnaa ĩĩ daahĩth hĩ nganĩĩta? Aitiõõ tõõ! Nẽẽthĩ, hĩnĩngĩtĩ, hátĩ hagaĩ ꞌthẽccanĩ hĩĩ ꞌthẽccan dĩdĩ, ikia aꞌnyahaaha nganĩĩt daahĩth, hĩnĩngĩtĩ tilooinit ꞌcĩ abũnnaa, hátĩ hikia horoong habath ꞌthẽccanĩ ũdũt tilooitta.
ROM.7.14	Haga naag aku nyattalĩ hĩ Nyekuc, nẽẽthĩ, hĩĩnĩ naa eet ꞌcĩ holli õõ haaga nẽ baa hũtũũĩ hĩĩna appahaca cĩ ꞌthẽccaanõ. 
ROM.7.15	Aitiõõ naa hõllõngaa haga ꞌgii ꞌcĩ hadticani. Hĩnĩngĩtĩ ꞌgii ꞌcĩ hadiimi hadticani, hõllõngaa hinnia hadticani buúk, nẽẽthĩ, ꞌgii ꞌcĩ haaburreehi naana hadticani hinnianĩ. 
ROM.7.16	Nẽ má hadticani ꞌgii ꞌcĩ hõllõngaa hadiimi naa hadticani, helemi thĩ ngaatĩ abũnnayyĩ nyattalĩ. 
ROM.7.17	Haau hĩ ꞌyioko ho, iittiõõ hõllõngaa ĩĩn nganĩĩt ꞌcĩ hadĩmani ho, nẽẽthĩ hinnia, ꞌthẽccan ꞌcĩ aaĩ hĩ nganĩĩt ꞌcĩ adĩman ko. 
ROM.7.18	Haga naa aitiõõ ꞌgii ꞌcĩ abũnnaa hĩ nganĩĩt tõõ, hĩnĩngĩtĩ ꞌthẽccan caannĩ. Tananga habũraneehi naa ngaatĩ hadticanĩĩ ꞌgii ꞌcĩ abũnnaa, aalla aꞌnyamannaa ngaatĩ hadticanĩĩ noho. 
ROM.7.19	Hĩllõõan ngaatĩ hadticanĩĩ thõõth ꞌcĩ aũlanĩ, hẽꞌthẽcani hinnia thõng. 
ROM.7.20	Nẽẽthĩ ꞌyioko, má hadticani naa ꞌgii ꞌcĩ hõllõngaa hadiimi hadticani, hõllõngaa nganĩĩt dẽẽdẽ ꞌcĩ hadticani thõõth ꞌcĩ abathĩ ho, nẽẽthĩ hinnia, ꞌthẽccan ꞌcĩ aaĩ ẽllaa caannĩ ꞌcĩ adtican thõõth tĩho ho.
ROM.7.21	Eteretheeha nyattalĩ cĩ Nyekuci nganĩĩt aĩ, aaĩ ꞌgiimwaa ꞌthĩnĩtaa caannĩ ꞌcĩ alaamma nganĩĩt ngaatĩ hadticanĩĩ thõõth ꞌcĩ aũlanĩ. 
ROM.7.22	ꞌThĩnĩtatõõ caannĩ vẽlẽk, helemi naa nyattal cĩ Nyekuci. 
ROM.7.23	Nẽẽthĩ hinnia, hadtuuha nyattal umwa ẽllaa caannĩ ꞌcĩ aaburroo hĩ nyattal cĩ õõ caannĩ, ꞌcĩ aaꞌnya nganĩĩt hĩĩ appahaca cĩ nyattal cĩ ꞌthẽccan cĩ ẽlẽ caannĩ. 
ROM.7.24	Ĩcĩnĩt nõõ pĩĩrnanĩt caannĩ! Nganĩ occa ꞌthẽk ꞌcĩ ẽẽlannaa nganĩĩt daahĩtha? 
ROM.7.25	Ĩlaallẽ hĩ Nyekuc, hĩnĩngĩtĩ Yeesu Krĩstõ Makayyioohit cĩnaac!
ROM.7.25	Nẽẽthĩ hoti ho, hĩĩna naa õõaa caannĩ appahaca cĩ nyattal cĩ Nyekuci, nẽẽthĩ, ẽllaa caannĩ, hĩĩnĩ appahaca cĩ nyattal cĩ ꞌthẽccaanõ.
ROM.8.1	Nẽẽthĩ ꞌyioko, iittiõõ thõõth ꞌcĩ etteedothoothĩk eet ꞌcĩg ũrũmtĩ hĩ Yeesu Krĩstõ tõõ, 
ROM.8.2	hĩnĩngĩtĩ aaꞌnyuung hatĩ Lorii ꞌcĩ Ẽllẽẽmĩth ngagiit rũgẽt ꞌcĩ aku hĩ Yeesu Krĩstõ nẽ õõgauung ꞌthẽccaana hĩ daahĩtha. 
ROM.8.3	Hõllõngaa occa adĩman nyattalĩ cĩ Mũũꞌtha thõõth icci, hĩnĩngĩtĩ aaꞌnyĩk thõõth ꞌcĩ habũranẽẽkĩ naag nyattal, hiittiõõ hõllõngaa attiranĩ. Nẽẽthĩ, baa õõgauung ngagiit Nyekuci, ngaatĩ ĩꞌthõõanĩ Ngeerĩnĩ hikia haau hĩ naag ꞌthẽccanniooha nẽ ĩĩ ꞌgaarrieenit cĩ ꞌthẽccanẽẽt cĩggaac. Adticaniini Nyekuci ẽlẽ cĩ Yeesu habathanĩ ꞌthẽccan. 
ROM.8.4	Baa adĩman Nyekuci hoti, hátĩ hĩdĩmanit thõõth ꞌcĩ adiimmeet nyattalĩ hidticanit ꞌgõõlaa ꞌcĩ hathĩknĩ Lori ꞌcĩ Ẽllẽẽmĩthĩ, hĩllõõan ngaatĩ hathĩknĩ thooꞌthiok ꞌcĩg habũraneek naaga.
ROM.8.5	Eeta ꞌcĩg aggam muhẽẽnĩtĩ cĩ ꞌthẽccaanõ, ammuk thõõth cĩ eleeti cĩggĩĩng diooni. Nẽ eeta ꞌcĩg aggam Lorii ꞌcĩ Ẽllẽẽmĩthĩ, ammuk thooꞌthiok cĩg Lori ꞌcĩ Ẽllẽẽmĩthĩ. 
ROM.8.6	Aꞌnyaha muhẽẽnĩtĩ cĩ eet ꞌcĩ ĩĩn ꞌthẽccannioohit daahĩth, nẽẽthĩ, muhẽẽnĩtĩ cĩ eet ꞌcĩ aggam Lorii, ĩĩn rũgẽt hĩ ganõn. 
ROM.8.7	Aaburreek muhẽẽnĩtĩ cĩ ꞌthẽccaanõ hõdõõkõthĩ Nyekuc. Hõllõngaa ẽlẽmĩ nyattal cĩ Nyekuci nẽ hõllõngaa occa adĩman noho ũdũt. 
ROM.8.8	Eeta ꞌcĩg aggam ꞌthẽccanẽẽta cĩggĩĩng, hõllõngaa aaꞌnyĩk Nyekuc haccamanoothĩk.
ROM.8.9	Nẽẽthĩ, ꞌgõõlaa umwaanĩ, iittiõõ niig hõllõngaa aggammuung ꞌthẽccanẽẽta cugguung, nẽẽthĩ hinnia, aggammuung ngagiit Lorii, hatĩ aaĩ Lorii cĩ Nyekuci hĩ ngagiita. Nẽ má hõllõngaa aꞌnyak ẽẽtĩ umwaa Lori cĩ Krĩstõ, aitiõõ nẽẽ hõllõngaa ĩĩn eet cĩ Krĩstõ. 
ROM.8.10	Nẽẽthĩ, má aaĩ Krĩstõ hĩ nganiita, arũgĩ hatĩ lorii cunni, hĩnĩngĩtĩ bũnnai cĩ Nyekuci, tananga adaahĩ ẽlẽ cunni, hĩnĩngĩtĩ ꞌthẽccan. 
ROM.8.11	Nẽ má aaĩ Lorii cĩ Nyekuc baa arũgtha Yeesu daahĩtha hĩ ngagiita, aaꞌnyĩk hatĩ Nyekuci baa arũgtha Krĩstõ daahĩtha eleeti cugguung ꞌcĩg occa adaahĩ ho, rũgẽt Loriiaa cĩnnĩ ĩcĩ aaĩ hĩ ngagiita.
ROM.8.12	ꞌGotoonoga hĩ ngoonoga, occa hõllõngaa harũgĩ naag, hátĩ hidticanit thooꞌthiok ꞌcĩg abũraneek eleeti cĩggaac. 
ROM.8.13	Má arũgnu niig hĩnĩngĩtĩ ꞌthẽccanẽẽt cugguung, adaaknu hatĩnĩ, nẽẽthĩ, má ũtũngteehu niig ꞌthẽccanẽẽt cĩg ẽllaak ꞌtirriaanaa cĩ Loriio, arũgnu hatĩnĩ, 
ROM.8.14	hĩnĩngĩtĩ eeta ꞌcĩg ũũha Lorii ꞌcĩ Nyekuci, ĩĩn nẽẽg lõhõlĩ cĩg Nyekuci. 
ROM.8.15	Aitiõõ Lorii cĩ Nyekuci hõllõngaa aaꞌnyeet ngagĩĩt hĩĩtõ appahacaaꞌnya ꞌcĩg hiꞌngolli Nyekuc. Nẽẽthĩ hinnia, hiita hĩĩtõ naag lõhõlĩ cĩgĩnnĩg nẽ hũtũvvẽẽcõ ĩnõõnnõ hĩĩttĩk Baangeet cĩnaac. 
ROM.8.16	Aaꞌnyeet Lorii cĩ Nyekuci hagaac dĩdĩ hĩĩtõ, hĩĩgĩn naag lõhõlĩ cĩg Nyekuci. 
ROM.8.17	Nẽ ꞌyioko má hĩĩtõ naag lõhõlĩ cĩg Nyekuci hõdẽĩ hĩ Krĩstõ, hau harigith naag ꞌgattan ꞌcĩ aaꞌnyeet Nyekuci, hĩ baa arigith Krĩstõ buúk ꞌgattan nẽ má hõthõl naag hĩ Yeesu pĩĩrnanĩt cĩnnĩ dĩdĩ, hõthõl hatĩ naag hĩ ĩnõõnnõ bulẽẽnĩt cĩnnĩ buúk.
ROM.8.18	Maka bulẽẽnĩtĩ ꞌcĩ hatĩ eterꞌtheekeet Nyekuci ngagĩĩt ĩllõõan pĩĩrnanĩt ꞌcĩ ꞌyioko haꞌnyak naag ko. 
ROM.8.19	Abũraneek hẽlẽggĩ vẽlẽk baag ẽhẽnyta Nyekuci kõr ꞌcĩ hatĩ ẽbẽraanĩ Nyekuci eet cĩgĩnnĩg. 
ROM.8.20	Nẽẽthĩ hinnia, nga hatalmaanyattĩ hẽlẽggĩ vẽlẽk baag ẽhẽnyta Nyekuci, hõllõngaa hĩnĩngĩtĩ adiim nẽẽg haauto noho. Baa ẽhẽnyta Nyekuci ĩhõõggõ hoti, muhẽẽttaa 
ROM.8.21	ꞌcĩ hatĩ ooggianĩ hẽlẽggĩ vẽlẽk ꞌcannaana baag ẽhẽnyta nẽẽnĩ, hiittiõõ hõllõngaa acuddiaa hẽlẽggĩ cieegi nẽ iita otholit bulẽẽnĩt ꞌcĩ ooggianĩ lohollia cĩg Nyekuci.
ROM.8.22	Haga naag haĩ, baa aguran hẽlẽggĩ vẽlẽk baag ẽhẽnyta Nyekuci huciitha, haauto hĩ ngaa ꞌcĩ attur ꞌgoonnia, hĩĩ kõr kĩ niccieeni. 
ROM.8.23	Aaꞌnyeet Lorii ngagĩĩt hagaac dĩdĩ authet ꞌcĩ hatĩ hõõ haattiyyi naag horumwa. Nẽẽthĩ ꞌyioko, haguran naag ꞌthinneetinitõõ muguruur, nga hẽrẽ Nyekuc heteretheeheet aĩ, hiita hĩĩtõ naag lõhõlĩ cĩgĩnnĩg. Aĩ thõõth ciee nẽẽ, ooggiaa hatĩ eleeti cĩggaac buúk haauto lõꞌngõõc. 
ROM.8.24	Hĩnĩngĩtĩ muhẽẽttaa ꞌcĩ abũnnaa ho, hiita heellia naaga. Nẽẽthĩ, ma edeeꞌnyia muhẽẽnĩtĩ ꞌcĩ abũnnaa ho, iittiõõ hõllõngaa ĩĩn muhẽẽnĩt ꞌcĩ abũnnaa dĩdĩ. Nganĩ ꞌcĩ aꞌnyak muhẽẽnĩt ꞌcĩ abũnnaa ꞌgiiaa ꞌcĩ aꞌnyak nẽẽ ẽlẽk? 
ROM.8.25	Nẽẽthĩ, má haarĩk naag muhẽẽnĩt ꞌcĩ abũnnaa ꞌgiiaa ꞌcĩ nga haꞌnyahit, hẽrẽẽc ĩnõõnnõ temeethitta.
ROM.8.26	Nẽ ꞌgõõlaa ĩcĩ dioo, eelleet Lorii ngagĩĩt hittiranit. Hõllõngaa haga naag ꞌgii ꞌcĩ hala ho, nẽẽthĩ hinnianĩ, alaiinneet Lorii nẽẽ dẽẽdẽ, guraanaa ꞌcĩ occa hõllõngaa haduha utugeetini. 
ROM.8.27	Nẽ Nyekuci ꞌcĩ aga ꞌthinneeti cĩggaac, aga muhẽẽnĩt cĩ Loriio buúk. Hĩnĩngĩtĩ alaiini Lorii eet ꞌcĩg aꞌnyak lemiinit tabiittaa cĩ Nyekuci.
ROM.8.28	Nẽ haga naag buúk haĩ hẽlẽggẽẽnnĩ vẽlẽk, adtican Nyekuci ꞌgii ꞌcĩ abũnnaa, hĩnĩngĩtĩ eet ꞌcĩg ammĩnan ĩnõõnnõ, baag avvaa tabiittaa cĩnnĩ. 
ROM.8.29	Hĩnĩngĩtĩ eeta baag aga Nyekuci ngaanĩngĩtĩ baarkit, ikia ẽbẽra nẽẽ ĩhõõggõ hiita haauto hĩ Ngeerĩnẽẽnĩ, hátĩ hikia haau nẽẽ hĩ loholeec ꞌcĩ oou ꞌgotoonoginnii hĩ ngoonogiinni ĩĩcĩg mẽẽlĩg. 
ROM.8.30	Nĩngĩtĩ ẽlẽmmĩ Nyekuci eet baag ẽbẽra nẽẽ baa ĩĩcĩ oou ẽlẽk nẽ otholit bulẽẽnĩt cĩnnĩ hĩ ĩhõõggõ.
ROM.8.31	Hẽdẽcĩ occa ꞌyioko thõõth icci haĩ ne? Má ĩĩn Nyekuci Nyekuc cĩnaac, nganĩ ꞌcĩ occa adĩmanneet ngagĩĩt ꞌbuth? 
ROM.8.32	Baa hõllõngaa ẽdẽnĩ Nyekuci Ngeerĩnĩ, nẽẽthĩ, baa aaꞌnyeet nẽẽ ĩnõõnnõ ngagĩĩta. Má baa adĩman Nyekuci hoti, ĩcca occa hatĩ hõllõngaa aaꞌnyeet nẽẽ hẽlẽggĩ vẽlẽk haaga? 
ROM.8.33	Nganĩ hatĩ ꞌcĩ etteedĩk eet baag ẽbẽra Nyekuci ẽlẽk thõõth? Aitiõõ ũdũt, hĩnĩngĩtĩ ẽlẽm Nyekuci ĩhõõggõ. 
ROM.8.34	Aitiõõ eet ꞌcĩ occa etteedĩkeet ngagĩĩt thõõth tõõ, hĩnĩngĩtĩ baa adaak Yeesu Krĩstõ nẽ ũrũga daahĩtha, hĩnĩngĩtĩ ngagĩĩta nẽ iccioloongan bulẽẽtta, attiaa cobbi ĩĩcĩ Nyekuci nẽ alaiinneet ngagĩĩta. 
ROM.8.35	Nganĩ ꞌcĩ occa eꞌngerreet ngagĩĩt mĩnnaanaa cĩ Krĩstõ? Eꞌngerreet occa pĩĩrnanĩtĩ hode ukẽẽnĩtĩ hode nyarõnĩ hode arriẽẽꞌthĩta hode bathi hode jõrẽẽĩ? 
ROM.8.36	Hĩcĩ eheeddi ꞌBuuhaa cĩ Nyekuci aĩ,
ROM.8.36	“Hĩnĩngĩtĩ nganiit Nyekuc, hiita hummuddiawa naag daahĩth waathinniook vẽlẽk.
ROM.8.36	Haautta naag hĩ aꞌtha ꞌcĩg õõt etteeddi thõng.”
ROM.8.37	Hẽlẽggẽẽnnĩĩ cĩg vẽlẽk, hĩllõõanito naag, hĩnĩngĩtĩ Krĩstõ ꞌcĩ ammĩnanneet ngagĩĩta. 
ROM.8.38	Aitiõõ ꞌgii ꞌcĩ occa eꞌngerreet ngagĩĩt mĩnnaanaa cĩ Nyekuci tõõ, hĩnĩngĩtĩ haga naag dĩdĩ haĩ, hõllõngaa daahĩth hode rũgẽt, hõllõngaa aajĩlẽẽt hode loriẽẽt ꞌcĩg abathĩ,
ROM.8.39	ꞌcĩ aku hẽẽtahujjieen hode ꞌtirrian ꞌcĩ aku loota, ꞌcĩ eꞌngerreet ngagĩĩt mĩnnaanaa cĩ Nyekuci. Hiꞌthihi ꞌgii ꞌcĩ occa eꞌngerreet ngagĩĩt hẽlẽggẽẽnnĩĩ vẽlẽk ĩĩcĩg ẽhẽnytaa mĩnnaanaa cĩ Nyekuci, hĩnĩngĩtĩ Yeesu Krĩstõ Makayyioohit cĩnaac.
ROM.9.1	Hothoothi naa thõõth dĩdĩ cĩ Krĩstõ, hõllõngaa hoolongi thõng, aduha ꞌthĩnĩt caannĩ thõõth icci Loriiaa ꞌcĩ Ẽllẽẽmĩthĩ, 
ROM.9.2	haꞌnyahi naa mothiinit cobbi gẽrrẽẽt ꞌcĩ hõllõngaa edecciaa ꞌthĩnĩtaa caannĩ. 
ROM.9.3	Hĩnĩngĩtĩ occa baa hadiimi naa ẽllaa caannĩ hĩccĩĩnĩ nẽ heꞌngerriooa hĩ Krĩstõ, hatĩ má occa ẽẽla thõõth ciee eet cĩgannĩg 
ROM.9.4	Ĩꞌthĩraẽl. Hĩnĩngĩtĩ baa ĩĩn nẽẽg eet ꞌcĩg ẽbẽra Nyekuci nẽ eterꞌtheek ĩhõõggõ bulẽẽnĩt cĩnnĩ. Baa adak nẽẽ hĩ ĩhõõggõ lõhõt nẽ aaꞌnyĩk nyattal. Aaꞌnyĩk nẽẽ ĩhõõggõ authet ꞌcĩ alaĩ ĩnõõnnõ nẽ umuddia thooꞌthiok cĩgĩnnĩg ꞌcĩg ĩllõõanĩ. 
ROM.9.5	Ĩĩn Abũrahamĩ hĩ Iꞌthaako hĩ Yakobo maajihi cĩggĩĩng nẽ baa ĩĩn Yeesu Krĩstõ buúk Ĩꞌthĩraẽleenit hĩ ẽẽtĩ ꞌcĩ holli õõ. Nẽ ĩĩn nẽẽ Nyekuc, ꞌcĩ aggam looc vẽlẽk, hátĩ hĩdĩhĩthĩt eeta ĩnõõnnõ ooo! Aamẽn.
ROM.9.6	Nga hudhukia thõõth baa aduha Nyekuci. Hĩnĩngĩtĩ hõllõngaa lõhõlĩ ꞌcĩg Ĩꞌthĩraẽlĩ vẽlẽk ꞌcĩg ĩĩn Ĩꞌthĩraẽl. 
ROM.9.7	Tananga ĩĩn eeta lõhõlĩ cĩg Abũrahamĩ, hõllõngaa aaꞌnyĩk thõõth ciee ĩhõõggõ vẽlẽk hĩĩtõ lõhõlĩ cĩg Abũrahamĩ dĩdĩ. Hĩnĩngĩtĩ eheeddi ꞌBuuhaa cĩ Nyekuci aĩ, “Iꞌthaako
ROM.9.8	Aĩ thõõth ciee, aitiõõ lohollia cĩg Abũrahamĩ vẽlẽk hõllõngaa ĩĩn lõhõlĩ cĩg Nyekuci. 
ROM.9.9	Hĩnĩngĩtĩ ꞌgõõl ꞌcĩ baa aduhaanĩ Nyekuci thõõth cieeni, “Ma hõbõda naa irkit cĩ gõlla kõr ꞌcĩ aaĩ hĩ cieeni, hũmmũdeeha hatĩ Thaara ũtũhũa loholeec ꞌcĩ maacĩ.”
ROM.9.10	Nẽ hõllõngaa thõõth tĩho ciee diooni, nẽẽthĩ, ma baa ũꞌthũwan baangẽẽtĩ cĩnaac Iꞌthaako Rẽbẽka, ikia ũtũhũa Rẽbẽka lõhõlĩ ꞌcĩg ĩĩn heengti. 
ROM.9.11	Nẽẽthĩ, baa nga hittirria lohollia ꞌcĩg ĩĩn heengti ho, hode hĩdĩmanit ꞌgiimwa ꞌcĩ abũnnaa hode ꞌcĩ abathĩ, ikia ũmmũda Rẽbẽka nyeemuut umwa hĩ Nyekuc, ꞌcĩ aĩ, ẽbẽra Nyekuci eet hĩnĩngĩtĩ tabiinit cĩnnĩ. 
ROM.9.12	Baa aduhaak Makayyioohiti Rẽbẽka anneek, “Adticanoothĩk hatĩ loholeec cunni cobbi ꞌcĩ hidici.”
ROM.9.13	Hĩcĩ eheeddi ꞌBuuhaa cĩ Nyekuci aĩ, “Hammĩnani naa Yakobo
ROM.9.14	Occa ꞌyioko hõthõõth haĩ ne? Aitiõõ Nyekuci hõllõngaa abũnnaa? Aitiõõ ũdũt! 
ROM.9.15	Hĩnĩngĩtĩ baa anneek Nyekuci põrõvẽtaac Mũũꞌtha,
ROM.9.15	“Hammaannihi hatĩ naa eet ꞌcĩg hadiimi hammaannihi naana.
ROM.9.15	Hĩĩnĩ hatĩ tarbal hĩ eet ꞌcĩg hadiimi hĩĩnĩ tarbal.”
ROM.9.16	Nẽẽthĩ hoti ho, arũgĩ hẽlẽggĩ vẽlẽk tamaatittaa cĩ Nyekuci nẽ hõllõngaa hĩnĩngĩtĩ ꞌgii ꞌcĩ adiim hode adtican eeta. 
ROM.9.17	Hĩnĩngĩtĩ baa aduhaak ꞌBuuhi cĩ Nyekuci habu cĩ Ijjibi anneek, “Baa haaꞌnyii naa nganiit ĩĩ habu, hĩnĩngĩtĩ thõõth icci, hátĩ heteretheehii ꞌtirrian caannĩ nẽ ubuluꞌthi ꞌthaara cĩgannĩg looc vẽlẽk.”
ROM.9.18	Nẽẽthĩ hoti ho, ammaannĩk Nyekuci eet ꞌcĩg adiim ammaannĩk nẽẽnĩ nẽ aaꞌnyĩk ꞌlõõrĩth eet ꞌcĩg adiim nẽẽ hilloorito.
ROM.9.19	Anneeka hatĩ eet umwaa hõrggẽẽnaa cunuung nẽẽ, “Nga etteedĩkeet Nyekuci ngagĩĩt thõõth noho inni? Hĩnĩngĩtĩ nganĩ ꞌcĩ abũrĩ tabiinit cĩnnĩ ho?” 
ROM.9.20	Nẽẽthĩ, nganĩ nii ẽẽtĩ ꞌcĩ occa ajini Nyekuc ko? Occa gõõng ꞌgii ꞌcĩ ẽhẽnytaa, ajin eet ꞌcĩ ẽhẽnyta ĩnõõnnõ ho anneek, “Ẽhẽnytaannaa baa hoti inni?”
ROM.9.21	Hõllõngaa occa ẽbẽra teheꞌnyioohiti cĩ ijjioꞌnyaannu ngaatĩ ẽhẽnytaanĩ ijjioꞌnya cĩg dtiicanĩ ꞌcĩg aaddi nẽ ĩĩtõ ũgẽẽgĩ ꞌcĩg dtiicanĩ aag gõõng hõdõõkõthĩ haaga.
ROM.9.22	Baa adiim Nyekuci ẽtẽrꞌtha liilii cĩnnĩ nẽ ẽdẽẽnya ꞌtirrian cĩnnĩ hĩ eet vẽlẽk ꞌcĩg occa adiim aruhi. Nẽẽthĩ hinnianĩ, baa ẽmmẽẽthĩ nẽẽ ĩhõõggõ. 
ROM.9.23	Baa adĩman Nyekuci thõõth icci, aĩ hátĩ hẽtẽrẽtha bulẽẽnĩt cĩnnĩ cobbi, hatĩ ammaannĩk nẽẽ eet ꞌcĩg ẽbẽra nẽẽ, hotholit bulẽẽnĩt cĩnnĩ. 
ROM.9.24	Hĩĩgĩn naag eet ꞌcĩg heberriaa ho, eetinii cĩg ꞌJudeei hĩ ĩcĩg hõllõngaa ĩĩn ꞌJudeei, 
ROM.9.25	hĩcĩ õthõõth Makayyioohiti eet ꞌcĩg hõllõngaa ĩĩn ꞌJudeei ꞌBuuhaa cĩ põrõvẽtaac Hoꞌthẽa aĩ,
ROM.9.25	“Eeta baag hõllõngaa ĩĩn eet cĩgannĩg,
ROM.9.25	hũtũvva hatĩ ꞌyioko ĩhõõggõ hĩĩnnĩha eet cĩgannĩg.
ROM.9.25	Nẽ hĩmmĩnana eet
ROM.9.25	baag nga hĩmmĩnan ĩĩcĩ oou.”
ROM.9.26	Nẽ,
ROM.9.26	“Baa adukiaak ĩhõõggõ kõr umwa aĩ,
ROM.9.26	‘Hõllõngaa iiginnu niig eet cĩgannĩg,’
ROM.9.26	nẽẽthĩ ngaatĩho noho, haĩ hatĩ ĩhõõggõ, ‘Lõhõlĩ cĩg Nyekuc ꞌcĩ arũgĩ.’ ”
ROM.9.27	Baa ẽggẽrẽny põrõvẽtaacĩ Iꞌthaia, hĩnĩngĩtĩ eet cĩg Ĩꞌthĩraẽlĩ aĩ,
ROM.9.27	“Tananga hĩĩtõ mẽẽlĩg lohollia cĩg Ĩꞌthĩraẽlĩ haauto hĩ hathaac ꞌcĩ aaĩ dẽmẽtaa cĩ bũlũcõ,
ROM.9.27	eelliaa hatĩ ꞌcĩg idiongan ꞌcĩg abadtẽc diooni.
ROM.9.28	Hĩnĩngĩtĩ etteedĩk hatĩ Makayyioohiti eet thõõth loota nĩnga hẽdẽcaak hĩdĩĩkoothong.”
ROM.9.29	Baa aduha põrõvẽtaacĩ Iꞌthaia buúk aĩ,
ROM.9.29	“Má baa hiittiõõ Makayyioohiti ꞌTirriannioohiti ꞌcĩ ĩllõõan vẽlẽk
ROM.9.29	ngaatĩ anyiꞌthiaanĩ lõhõlĩ cĩggaac ũgĩ tõõ,
ROM.9.29	occa baa huduktoothĩk haauto
ROM.9.29	hĩ ꞌtaaũnniooha cĩg ꞌThõõdõmĩ hĩ ꞌGõmõõra.”
ROM.9.30	Occa ꞌyioko hõthõõth haĩ ne? Aĩ thõõth ciee, baa hõllõngaa attĩman eeta ꞌcĩg hõllõngaa ĩĩn ꞌJudeei, ngaatĩ ammũdaanĩ ꞌgõõl cĩ bũnnaiitto, nẽẽthĩ, iita ummuddia nẽẽg bũnnai ngaatĩ aꞌnyahĩ nẽẽg lemiinit hĩ Nyekuc. 
ROM.9.31	Nẽẽthĩ, eeta cĩg Ĩꞌthĩraẽlĩ baag anũ nyattal cĩ thõõth ꞌcĩ aũlanĩ, nga hummuddia buúk. 
ROM.9.32	Inni baa? Hĩnĩngĩtĩ baa attĩman nẽẽg, hátĩ hẽlẽm Nyekuci ĩhõõggõ ꞌgõõlaa ꞌcĩ aꞌthũũnnĩ nyattal, hĩllõõan ngaatĩ aꞌnyahĩ lemiinit hĩ Nyekuc. Baa adhuhoothĩk eeta ꞌcĩg Ĩꞌthĩraẽlĩ biyyiaa ꞌcĩ gõõng adaaca eet hetteedito looc. 
ROM.9.33	Hĩcĩ eheeddi ꞌBuuhaa cĩ Nyekuci aĩ,
ROM.9.33	“Ĩcĩnĩt nõõ, haarĩha naa ꞌtaaũnaa cĩ ꞌThionĩ,
ROM.9.33	hetteedito looc.
ROM.9.33	Nẽ ẽẽtĩ ꞌcĩ aꞌnyak lemiinit hĩ ĩnõõnnõ,
ROM.9.33	hõllõngaa hatĩ aggam ĩnõõnnõ ngaaoni ũdũt.”
ROM.10.1	ꞌGotoonoga hĩ ngoonoga, abũraneek nganĩĩt ꞌthĩnĩt nẽ hala naa Nyekuc, hátĩ horoong heellia eeta cĩg Ĩꞌthĩraẽlĩ. 
ROM.10.2	Hĩnĩngĩtĩ occa haduha naa haini, ammĩnan nẽẽg Nyekuc, nẽẽthĩ hinnia, mĩnnanĩ cĩnĩĩng ko, hõllõngaa aku hĩ ꞌgẽẽnyĩth. 
ROM.10.3	Hĩnĩngĩtĩ hõllõngaa aga eeta cĩg Ĩꞌthĩraẽlĩ ꞌgõõl cĩ bũnnai ꞌcĩ aku hĩ Nyekuc nẽ idiimito ngaatĩ ammũdaanĩ ꞌgõõl ꞌcĩ bũnnai cĩnĩĩng ẽmmẽn nẽ ũtũbũrĩt bũnnai cĩ Nyekuci. 
ROM.10.4	Ikia ũttũbaneek Krĩstõ dtiic baa aaꞌnyĩhõõthĩkĩ eet nyattalĩ. Hĩnĩngĩtĩ thõõth icci, eeta vẽlẽk ꞌcĩg ẽlẽmĩ ĩnõõnnõ, ikia aaꞌnyĩk Nyekuci ĩhõõggõ hũbũttaathõ.
ROM.10.5	Baa ẽdtẽbana põrõvẽtaacĩ Mũũꞌtha bũnnai ꞌcĩ aku nyattaala ꞌgõõlaa ꞌcĩ aĩ, “Ẽẽtĩ ꞌcĩ aꞌthũũnnĩ nyattal icci, arũgnĩ hatĩ nẽẽ nyattal.”
ROM.10.6	Nẽẽthĩ, aduha bũnnai ꞌcĩ aku lemiitta aĩ, “Ma hothooꞌthu ꞌthinneetinitõõ hainnu, ‘Nganĩ ꞌcĩ occa õtõd hẽẽtahujjieen?’ ”
ROM.10.7	Hode occa ajin aĩ, “Nganĩ ꞌcĩ occa allũũcĩ õkõ looccaa cĩ daakiahu?”
ROM.10.8	Nẽẽthĩ, aĩ thõõth ciee ne? Aĩ, “Õbõhĩ nyeemuut hĩ nganiit aau ojoonu, aau ũtũũga hĩ ꞌthĩnĩtaa cunni.”
ROM.10.9	Hĩnĩngĩtĩ má uduha nii ũtũũgaa cunni iinu, “Ĩĩn Yeesu Makayyioohit,” nẽ elemu ꞌthĩnĩtaa cunni iinu, baa arũgtha Nyekuci ĩnõõnnõ daahĩtha, eellia hatĩnĩ. 
ROM.10.10	Hĩnĩngĩtĩ má elemi nii ꞌthĩnĩtaa cunni aini, aaꞌnyi hatĩ Nyekuci bũna nẽ má uduha nii lemiinit hĩ Krĩstõ ũtũgaa cunni, eellia thĩ niina. 
ROM.10.11	Hĩcĩ aduha ꞌBuuhi cĩ Nyekuci aĩ, “Ẽẽtĩ ꞌcĩ ẽlẽmĩ ĩnõõnnõ, hõllõngaa hatĩ aggam ngaaoni ũdũt.”
ROM.10.12	Hĩnĩngĩtĩ aduhõõ eeta ꞌcĩg ĩĩn ꞌJudeei hĩ eet ꞌcĩg hõllõngaa ĩĩn ꞌJudeei thõng, Makayyioohit hõdẽẽthõng dioo ꞌcĩ ĩĩn Makayyioohit cĩ eet vẽlẽk nẽ aggatan eet vẽlẽk gẽrrẽẽt ꞌcĩg ẽlẽmĩ ĩnõõnnõ. 
ROM.10.13	Hĩnĩngĩtĩ, “Eeta vẽlẽk ꞌcĩg ẽlẽmĩ Makayyioohit, eelliaa hatĩnĩ.”
ROM.10.14	Nẽ occa ẽlẽmĩ nẽẽg eet ꞌcĩ nga hagaacõ hutuno? Occa ẽlẽmĩ nẽẽg eet ꞌcĩ nga hĩthĩhĩt hutuno? Nẽ occa athĩhĩ nẽẽg hatĩ aitiõõ ẽẽtĩ ꞌcĩ irrioonĩk ĩhõõggõ tõõ hutuno? 
ROM.10.15	Occa irrioonĩk nẽẽg eet hutuno hatĩ nga hĩꞌthooyyii nẽẽgĩ? Hĩcĩ eheeddi ꞌBuuhaa cĩ Nyekuci aĩ, “Ĩĩn occa ꞌlẽẽmĩthĩ cĩ ꞌthoo cĩg eet ꞌcĩg aꞌnyaha nyeemuut ꞌcĩ abũnnaa hutuno?”
ROM.10.16	Nẽẽthĩ, baa hõllõngaa ẽlẽmĩ eeta cĩg Ĩꞌthĩraẽlĩ vẽlẽk nyeemuut ꞌcĩ abũnnaa ho. Hĩnĩngĩtĩ baa ajin põrõvẽtaacĩ Iꞌthaia Makayyioohit anneek, “Nganĩ baa ꞌcĩ ẽlẽm nyeemuut cĩnaang?”
ROM.10.17	Nẽẽthĩ, aku lemiiniti, hĩnĩngĩtĩ thĩhẽẽnĩt cĩ nyeemuut ꞌcĩ abũnnaa nẽ aduha nyeemuut ciee thõõth cĩ Krĩstõ. 
ROM.10.18	Nẽẽthĩ ꞌyioko, haini naa, nga baa hĩthĩhĩt eeta cĩg Ĩꞌthĩraẽlĩ? Aitiõõ ũdũt, ĩthĩhĩta! Aduha ꞌBuuhi cĩ Nyekuci aĩ, “Baa udukia nyeemuut loonyini vẽlẽk loota nĩnga. Baa irriõõnĩ looc vẽlẽk.”
ROM.10.19	Nẽẽthĩ, hijino hĩĩna, athĩknĩ baa ꞌthẽk eeta cĩg Ĩꞌthĩraẽlĩ jurrung? Eei, baa athĩknĩ, tananga korrioohĩĩ baag Mũũꞌtha, baa õthõõth Nyekuci aĩ, “Haaꞌnyihi hatĩ naa Ĩꞌthĩraẽl hiinanit eet ꞌcĩg hõllõngaa aꞌnyak looc. Haaꞌnyihi hatĩ naa ĩhõõggõ hiliilliyyieek eet ꞌcĩg hõllõngaa aga ꞌgiimwa.”
ROM.10.20	Baa hõllõngaa itieelli põrõvẽtaacĩ Iꞌthaia ngaatĩ aduhaanĩ thõõth cĩ Makayyiookto aĩnnĩ, “Baa ummuddiaawa eeta baag hõllõngaa adiimma nganĩĩta. Nẽ huppwaannaha eet baag hõllõngaa ajinna nganĩĩta.”
ROM.10.21	Nẽẽthĩ, õthõõth Nyekuci eet cĩg Ĩꞌthĩraẽlĩ aĩ, “Waathĩn hũtũrũũr, hodongi naa athĩn cĩgannĩg hẽẽtahujjieen, hĩnĩngĩtĩ eet ꞌcĩg hõllõngaa athĩknĩ nẽ ũtũbũrĩt Nyekuc.”
ROM.11.1	Nẽẽthĩ, hajini naa thõõth ꞌcĩ haini, abũrĩ baa Nyekuci eet cĩgĩnnĩg? Aitiõõ ũdũt! Hĩĩnĩ nõõ naa eet cĩ Ĩꞌthĩraẽlĩ, ꞌcĩ hakuu hattũũgaa cĩ Abũrahamĩ, cĩ habuccieet cĩ Benyemiino. 
ROM.11.2	Baa hõllõngaa abũrĩ Nyekuci, eet cĩgĩnnĩg baag ẽbẽra nẽẽ ĩĩcĩ oou. Hõllõngaa nooyyia agayyu niig thõõth baa aduha ꞌBuuhi cĩ Nyekuci aĩ, baa ĩĩlaleek põrõvẽtaacĩ Eliijja
ROM.11.3	“Makayyioohit, uruhit eeta põrõvẽtaaꞌnya cugunnig nẽ ĩꞌthaanito altaarĩꞌnya ꞌcĩg ĩbboorini ꞌgaarriẽẽna cugunnẽẽgĩ, ĩĩ nganĩĩt dioo ꞌcĩ nga hidiongani nẽ idiimito urukta nganĩĩt buúk”?
ROM.11.4	Baa hinnia aduhaak Makayyioohiti Eliijja anneek, “Nga haꞌnyahi naa nuyyiook aalibꞌnya tũkĩramma ꞌcĩg hõllõngaa ala ꞌBaal.
ROM.11.5	Nẽẽthĩ, aaĩ thõõth noho buúk waathinnioohĩĩ nĩĩcĩg. Nga idiongan eeta ꞌcĩg Ĩꞌthĩraẽlĩ ꞌcĩg abadtẽc ꞌcĩg nga anũ ĩnõõnnõ, hĩnĩngĩtĩ baa tarbal Nyekuci hĩ ĩhõõggõ. 
ROM.11.6	Baa aaĩ thõõth ciee hoti, hĩnĩngĩtĩ tarbalꞌthẽẽt cĩ Nyekuci ꞌcĩ hõllõngaa ũũlũ eet umwaanĩ nẽ hõllõngaa, hĩnĩngĩtĩ dtiicanĩ ũgĩ ꞌcĩg abũnnaa ꞌcĩg adĩman nẽẽgĩ. Occa baa hõllõngaa adĩmanni noho, hiittiõõ tarbalꞌthẽẽt cĩ Nyekuci tõõ.
ROM.11.7	Aĩ thõõth ciee nẽẽ, eet cĩg Ĩꞌthĩraẽlĩ ꞌcĩg abadtẽc haaga ꞌcĩg eberriaa ꞌcĩg ummuddia thõõth ꞌcĩ baa attarraaban nẽẽg vẽlẽk ko. Nẽ aaꞌnyĩk Nyekuci ũgĩ hidiitti ooti pĩd, 
ROM.11.8	aaĩ hĩcĩ aduha ꞌBuuhi cĩ Nyekuci aĩ,
ROM.11.8	“Baa aaꞌnyĩk Nyekuci ĩhõõggõ hatagguutho,
ROM.11.8	hátĩ hĩĩtõ hõllõngaa acĩnĩ,
ROM.11.8	nẽ ĩdĩĩt ĩĩn cĩggĩĩng hiittiõõ hõllõngaa athĩknĩ.”
ROM.11.9	Nĩngĩtĩ õthõõthĩ habuui Daavide aĩnnĩ,
ROM.11.9	“Edettiõõĩ ꞌgẽẽn cĩnĩĩng, haggam ĩhõõggõ,
ROM.11.9	hátĩ huukti nẽẽgĩ.
ROM.11.10	Ũmmũtĩt hẽbẽrĩ cĩggĩĩng! Ma haaꞌnyiku hĩcĩttĩ.
ROM.11.10	Itihiicit bahucci cĩggĩĩng ijjiõõnnĩĩ cĩg adĩddĩngĩĩ ĩcĩg occa hõllõngaa odoꞌngi.”
ROM.11.11	Haini ꞌyioko naa ũtũbũrĩt eeta cĩg Ĩꞌthĩraẽlĩ Nyekuc ũdũt? Aitiõõ ũdũt! Aaꞌnyĩk thõõth ꞌcĩ abũrrĩ nẽẽg Nyekuc, heellia eeta ꞌcĩg hõllõngaa ĩĩn ꞌJudeei nẽ aaꞌnyĩk thõõth ciee eet ꞌcĩg Ĩꞌthĩraẽlĩ hiinanit ĩhõõggõ. 
ROM.11.12	Nẽẽthĩ, má ẽẽl eet cĩg loonyin vẽlẽk ꞌthẽccanĩ ꞌcĩ abũrrĩ eeta cĩg ꞌJudeei thõõth cĩ Nyekuci, ĩĩn occa hatĩ ꞌgattanĩ cĩ Nyekuci hutuno, hatĩ oboddia nẽẽg hĩ ĩnõõnnõ tarĩ!
ROM.11.13	Hothoothikuung naa ngagiit eet ꞌcĩg hõllõngaa iiginnu ꞌJudeei. Hõlõ, hĩcĩ hĩĩnĩ naa ꞌthooyyiahit cĩ eet ꞌcĩg hõllõngaa ĩĩn ꞌJudeei ho, haccamanoothihi hatĩ hĩnĩngĩtĩ dtiic caannĩ ho, 
ROM.11.14	haꞌnyahi muhẽẽnĩt ꞌcĩ abũnnaa hoti, haĩ haaꞌnyĩk eet cĩgannĩg ũgĩ hiinanit ngaatĩ eellianĩ. 
ROM.11.15	Baa ũtũbũrĩt eeta cĩg Ĩꞌthĩraẽlĩ Nyekuc, iita elemit eeta ꞌcĩg hõllõngaa ĩĩn ꞌJudeei ĩnõõnnõ. Nẽẽthĩ hoti ho, ma hatĩ ma ikia ẽlẽm Nyekuci eet cĩg Ĩꞌthĩraẽlĩ, aaĩ hatĩ hĩcĩ arũgtha nẽẽ daakiak. 
ROM.11.16	Má abũnnaa tũkanĩ ꞌcĩ oꞌngoꞌnyi, abũnnaa hatĩ ũbũnẽẽta vẽlẽk. Nẽ má ẽllẽẽmĩth cõrrẽẽna cĩg hẽẽtak, ẽllẽẽmĩth thĩ hatĩ tabana buúk.
ROM.11.17	Aattiyyu niig eeta ꞌcĩg hõllõngaa ĩĩgĩnnu ꞌJudeei hĩ tabana cĩg hẽẽt cĩ oliv
ROM.11.18	Nẽẽthĩ, ma hirriannu, hĩnĩngĩtĩ taba tĩko. Má adĩmannu noho, ummuhit thõõth icci. Hõllõngaa aaꞌnyĩku niig correenit hĩtĩlĩth, correenit ꞌcĩ aaꞌnyuung ngagiit ĩtĩlĩthĩt ko. 
ROM.11.19	Horoong hatĩ ammuku niig ainnu, “Baa eꞌngeddoothĩk tabana nicciag tuu, hátĩ hirigith naa nĩngĩtĩ nĩĩng.” 
ROM.11.20	Ĩĩn nẽẽꞌthẽk thõõth niccia thõõth dĩdĩ. Nẽẽthĩ, baa eꞌngeddoothĩk nẽẽg tuu, hĩnĩngĩtĩ baa aitiõõ nẽẽg hõllõngaa ẽlẽmĩ Nyekuc nẽ aattiyyu niig ngaatĩ aattiyyu ho, hĩnĩngĩtĩ aꞌnyaku lemiinit hĩ ĩnõõnnõ. Nẽẽthĩ ma hirriannu thõng, itingolli Nyekuc. 
ROM.11.21	Má baa hetengedeek Nyekuci taba nicciag tuu, occa baa hõllõngaa adĩman noho hĩ ngagiit buúk.
ROM.11.22	Nẽẽthĩ hoti ho, ummuhit tarbalꞌthẽẽt hĩ kõmĩĩth cĩ Nyekuci. Kõmĩĩth hĩ eet ꞌcĩg etteedito looc, nẽẽthĩ tarbalꞌthẽẽt hĩ ngagiita, hatĩ aallannu niig tarbalꞌthẽẽtaa cĩnnĩ. Má aitiõõ, occa hinnia hatĩ eꞌngeddoothiku niig buúk tuu. 
ROM.11.23	Má iꞌthiattaaĩ eeta cĩg Ĩꞌthĩraẽlĩ aꞌnyahit lemiinit, aku hatĩ ẽlẽmĩ Nyekuci ĩhõõggõ tarĩ. Aꞌnyak Nyekuci makaaꞌthĩt ꞌcĩ õbõdaanĩ ĩhõõggõ tarĩ. 
ROM.11.24	Baa iiginnu niig taba ꞌcĩg eꞌngeddoothĩk tuu hẽẽtaa ꞌcĩ ĩĩn oliv cĩ moru ho. Má baa hidiim hĩdĩman Nyekuci ꞌgiimwa ꞌcĩ gõõng nga hedeeꞌnyia hõdõõkõthĩ, ꞌgõõlaa ꞌcĩ aarĩkĩ taba hẽẽtaa cĩ oliv ꞌcĩ atiboolanni thõng ko, accamanoothĩk hatĩ nẽẽ ngaatĩ õbõdẽẽkĩ taba baag oou, hẽẽtaa baa nĩĩng.
ROM.11.25	ꞌGotoonoga hĩ ngoonoga, hõllõngaa hadiimmuung naa ngagiit eet ꞌcĩg hõllõngaa iiginnu eet cĩg ꞌJudeei ho, irriattĩ eleeti cugguung. Hẽdtẽbanaakuung hatĩ naa thõõth ꞌcĩ ammiꞌthi baa eet cĩg Ĩꞌthĩraẽlĩ. Baa iita ĩĩtõ ũgẽẽgĩ ꞌloorriak nẽ aalla hatĩ nẽẽg noho ĩꞌthõng hũllũngattaa eeta ꞌcĩg hõllõngaa ĩĩn ꞌJudeei. 
ROM.11.26	ꞌGõõlaa ꞌcĩ aduhõõ thõng, eelliaa hatĩ eeta cĩg Ĩꞌthĩraẽlĩ vẽlẽk, hĩcĩ aduha Nyekuci ꞌBuuhaa cĩnnĩ aĩ,
ROM.11.26	“Aku hatĩ eet umwaa ꞌtaaũnaa cĩ ꞌThionĩ hikia hẽẽla eeta.
ROM.11.26	Nẽ hatĩ iittiõõ lohollia cĩg Yakobo hõllõngaa adĩman thooꞌthiok ꞌcĩg abathĩ.
ROM.11.27	Lõhõt caannĩ ꞌcĩ hatĩ hadaka naag hĩ ĩhõõggõ cieeni,
ROM.11.27	hatĩ hittik ꞌthẽccanẽẽt cĩggĩĩng battaala.”
ROM.11.28	Mẽẽlĩg eeta cĩg Ĩꞌthĩraẽlĩ ꞌcĩg ꞌyioko ĩĩn mĩrõk cĩg nyeemuut ꞌcĩ abũnnaa nẽ abũnnaa thõõth ciee hĩ ngagiit eet ꞌcĩg hõllõngaa iiginnu ꞌJudeei. Nẽ nga ĩĩn nẽẽg eet ꞌcĩg ammĩnan Nyekuci noho, hĩnĩngĩtĩ baa ẽbẽra nẽẽ hĩbaangĩ cĩggĩĩng Abũrahaamõ hĩ Iꞌthaako hĩ Yakobo. 
ROM.11.29	Hõllõngaa õbõdĩ Nyekuci ꞌbaaninit baa aaꞌnyĩk nẽẽ eeta nẽ nga hataarõthĩ eet baag ẽbẽra nẽẽnĩ. 
ROM.11.30	Baa gõõng aburru niig eeta ꞌcĩg hõllõngaa iiginnu ꞌJudeei Nyekuc nẽ ꞌyioko, atamaatihuung nẽẽ ngagiit hĩnĩngĩtĩ ũtũbũrĩt eeta cĩg Ĩꞌthĩraẽlĩ ĩnõõnnõ, 
ROM.11.31	nĩngĩtĩ ꞌyioko au ĩllõõrrĩ nẽẽg buúk aĩ, hátĩ hummuddiaawa nẽẽg buúk tamaati cĩ Nyekuci, haau hĩ thõõth baa ammaannikuung Nyekuci ngagiita. 
ROM.11.32	Baa ũtũbũrĩt eeta vẽlẽk thõõth cĩ Nyekuci, ĩnõõ ꞌcĩ adĩmanĩ nẽẽ ĩhõõggõ hĩ eeta ꞌcĩg ĩĩn baabuuthnya ho. Hátĩ hatamaatĩk ĩhõõggõ vẽlẽk.
ROM.11.33	Nganĩ ꞌcĩ occa attĩman baliinit hĩ ꞌgẽẽnyĩth cĩ Nyekuci?
ROM.11.33	Nganĩ ꞌcĩ occa aga muhẽẽnĩt cĩnnĩ
ROM.11.33	hode nganĩ ꞌcĩ occa ẽddẽẽba ꞌgii ꞌcĩ adtican nẽẽnĩ?
ROM.11.34	“Nganĩ baa ꞌcĩ aga muhẽẽnĩt cĩ Makayyiookto?
ROM.11.34	Hode nganĩ baa ꞌcĩ ĩĩn tilooyyiohit cĩnnĩ?”
ROM.11.35	“Nganĩ baa ꞌcĩ aaꞌnyĩk Nyekuc ꞌbaaninit umwa,
ROM.11.35	hátĩ hũdũman Nyekuci ĩnõõnnõ?”
ROM.11.36	Au hẽlẽggĩ vẽlẽk hĩ Makayyioohit. Nẽ baa ẽhẽnytaa hẽlẽggĩ vẽlẽk, hĩnĩngĩtĩ ĩnõõnnõ nẽ hatĩ obodoothi hĩ ĩnõõnnõ.
ROM.11.36	Hĩdĩhĩthĩt Makayyioohit ooo! Aamẽn.
ROM.12.1	Nẽẽthĩ niig ꞌgotoonoga hĩ ngoonoga, halayyuung naa ngagiit tamaatittaa cĩ Nyekuci, aanytĩk eleeti cugguung haauto hĩ ꞌgaarriẽẽna ꞌcĩg arũgĩ, hĩĩ tẽllĩg haccamana Nyekuci, ĩĩn ciee ꞌgõõl ꞌcĩ occa alaiinnu niiga. 
ROM.12.2	Ma nga hanuyyu thooꞌthiok cĩg looc nicci tarĩ, nẽẽthĩ ũtũkẽẽc muhẽẽnĩt cĩ ꞌthinneeti cugguung hĩĩtõ ngeju. Ĩnõõ ꞌcĩ hatĩ uuluyyu ngaatĩ attĩmannu nẽ ummuddiaau tabiinit cĩ Nyekuci, ngaatĩ abũnnayyĩ hĩllõõan. 
ROM.12.3	Hĩnĩngĩtĩ bũnnai baa aaꞌnyĩhoothĩkaa nganĩĩta, haduhaakuung naa ngagiit vẽlẽk hanneekuung, ma hathĩngõõnyannu gẽrrẽẽt, nẽẽthĩ ummuhit eleeti cugguung ꞌgõõlaa ꞌcĩ abũnnaa, ꞌgõõlaa ꞌcĩ attĩmaneeku lemiinit baa aaꞌnyuung Nyekuci ngagiita. 
ROM.12.4	Aaĩ ꞌthẽk hĩcĩ haꞌnyak naag ẽlẽ hõdẽẽthõng hĩ dhooriꞌnya cũũmõ cũũmõ nẽ dhooriꞌnya cieeg vẽlẽk, hõllõngaa aduhõõ dtiici cĩnĩĩng thõng. 
ROM.12.5	Nẽẽthĩ, haattĩg naag buúk noho. Hĩĩgĩn naag mẽẽlĩg nẽ harummiaa hĩĩgĩn ẽlẽ hõdẽẽthõng hĩ Krĩstõ nẽ dhooriꞌnya cieeg vẽlẽk, ĩĩn cĩg ꞌgõõnõgĩ vẽlẽk. 
ROM.12.6	Bũnnaiittaa cĩnnĩ, aaꞌnyeet ngagĩĩt Nyekuci hõdẽĩ hõdẽĩ ꞌbaaninit hidticattõõĩ jurrung. Má occa haduha thõõth ꞌcĩ hatĩ aku horumwa, occa hatĩ hadĩman hĩcĩ aduha lemiiniti ꞌcĩ haꞌnyak naaga. 
ROM.12.7	Má occa hadticanoothĩk eet ũgĩ, hidticattoothĩk. Má ĩĩn ꞌlimman, occa hallimanni. 
ROM.12.8	Má haga ngaatĩ halũllũũmanẽẽkĩ ꞌgoonogeet thõõth ꞌcĩ abũnnaa, hũlũllũũmatteek ĩhõõggõ thooꞌthiok tĩko. Má haga ngaatĩ hõhõaakĩ ꞌgoonogeet hẽlẽggĩ ũgĩ, hohoyyiaak ꞌgõõlaa ꞌcĩ abũnnaa. Má hĩĩgĩn naag makayyiook, hũtũhaac eet ꞌgõõlaa ꞌcĩ abũnnaa. Má ĩĩn thõõth ꞌcĩ hammaannĩkĩ eeta, hatamaattik taliitta.
ROM.12.9	Aꞌnyĩĩk mĩnnan ꞌcĩ ammĩnannu niig ꞌgoonogu hĩĩ dĩdĩ. Ũtũbũrĩt thooꞌthiok vẽlẽk ꞌcĩg abathĩ nẽ uꞌthuuttu ꞌgii vẽlẽk ꞌcĩ abũnnaa. 
ROM.12.10	Ĩmmĩnanit ꞌgoonogu haauto hĩ ꞌgotoonogu hĩ ngoonogu nẽ ubuluꞌthu ĩhõõggõ hĩllõõanit eleeti cugguung. 
ROM.12.11	Idticattõ gẽrrẽẽt nẽ ma hĩĩgĩnnu nyamuttiook. Ĩrrĩcatta ngaatĩ anuyyu Lori ꞌcĩ Ẽllẽẽmĩth nẽ idticattoothihu Makayyioohit. 
ROM.12.12	Aanytĩk muhẽẽnĩt cunuung ꞌcĩ abũnnaa haaꞌnyuung ngagiit accamattoothĩk. Etemeethit pĩĩrnanĩt korrioohĩĩ ꞌcĩg abathĩ nẽ ma habĩllu laiinit. 
ROM.12.13	Uꞌthuutti pĩĩrnattiaak cĩg Nyekuci nẽ aanytĩhu hẽẽrõn hiita olooyyiohĩĩ cugguung.
ROM.12.14	Alaac Nyekuc haggatan eet ꞌcĩg adĩmannuung ngagiit ꞌbuth. Alaac ĩnõõnnõ haggatan ĩhõõggõ thõng, hiittiõõ hõllõngaa accĩĩn thõng. 
ROM.12.15	Accamattoothĩk hĩ eet ꞌcĩg accamanoothĩhĩ nẽ utuluuyyu hĩ eet ꞌcĩg alu. 
ROM.12.16	Aaut jurrung hĩ eet vẽlẽk. Ma hathĩngõõnyannu nẽ iittu eggeeꞌnyu ĩllõõannu ꞌgoonogu. Ookorrio hĩ eet vẽlẽk lõꞌngõõc.
ROM.12.17	Ma haruhaannu oolo hĩ eet ꞌcĩ adĩmannuung ngagiit ꞌbuth. Nẽ ĩdĩmanit thooꞌthiok ꞌcĩg ammuk eeta vẽlẽk aĩ abũnnaa. 
ROM.12.18	Ĩttĩmanit gẽrrẽẽt ngaatĩ aattiyyu lõꞌngõõc hĩ eet vẽlẽk. 
ROM.12.19	ꞌGotoonoga hĩ ngoonoga, ma haruhaannu oolo. Aanytĩk Nyekuc huruha oolo nẽẽnĩ. Aĩ Nyekuci, “Nganĩĩt Nyekuc ꞌcĩ occa haruha oolo.”
ROM.12.20	Õthõõth tarĩ ꞌBuuhi cĩ Nyekuci aĩ,
ROM.12.20	“Má adak mĩrõk cugunnig magĩthĩ, aꞌnyĩĩk ꞌgiimwa hadahit.
ROM.12.20	Nẽ má aam kõrra, aꞌnyĩĩk maam huhuddi.
ROM.12.20	Aduhõõ hatĩ thõõth ciee hĩ ngaatĩ haaꞌnyĩkĩĩ ĩhõõggõ haꞌngaaonit thõng.”
ROM.12.21	Ma haaꞌnyihi bathi hĩllõõanii nganiita, ꞌlõõan bathi ꞌgõõlaa ꞌcĩ adĩmanĩĩ thõõth ꞌcĩ abũnnaa.
ROM.13.1	Aꞌnyĩĩk eet vẽlẽk hõdẽĩ hõdẽĩ hitingolli makayyiook ꞌcĩg aggam ĩhõõggõ, hĩnĩngĩtĩ aitiõõ makaaꞌthĩt umwaa tõõ, makaaꞌthĩt baa aarĩk Nyekuci diooni. Nẽ makaaꞌthĩt ꞌcĩ aaĩ loota nĩnga ho, makaaꞌthĩt baa aarĩk Nyekuci diooni. 
ROM.13.2	Nẽẽthĩ hoti ho, eeta ꞌcĩg abũrĩ makayyiook, abũrĩ nẽẽg makaaꞌthĩt baa aarĩk Nyekuci. Nẽ eeta ꞌcĩg adĩman noho, aĩnanaak hatĩ nẽẽg eleeti cĩggĩĩng ukẽẽnĩt. 
ROM.13.3	Hĩnĩngĩtĩ hõllõngaa uuk makayyiooha eet ꞌcĩg adĩman thõõth ꞌcĩ aũlanĩ, nẽẽthĩ uuk nẽẽg eet ꞌcĩg ẽꞌthẽcan thooꞌthiok. Adiimmu niig hiittiõõ hõllõngaa uukuung makayyiooha ꞌcĩg aggammuung ngagiita? Ĩdĩmanit thĩ thooꞌthiok ꞌcĩg aũlanĩ, hátĩ haccamattaauung nẽẽgĩ. 
ROM.13.4	Hĩnĩngĩtĩ ĩĩn makayyiooha dticcianniook cĩg Nyekuci ꞌcĩg eelluung ngagiita. Nẽẽthĩ, má ẽꞌthẽcannu niig thooꞌthiok, itingolli ĩhõõggõ, hĩnĩngĩtĩ aꞌnyak nẽẽg makaaꞌthĩt ꞌcĩ occa uukuung ngagiita. Ĩĩn nẽẽg dticccianniook cĩg Nyekuci, ꞌcĩg occa uuk eet hetereꞌthia lilii cĩ Nyekuci. 
ROM.13.5	Nẽẽthĩ hoti ho, abũnnaa ngaatĩ hathĩknĩ makayyiook, hõllõngaa hĩnĩngĩtĩ ukẽẽnĩt diooni, nẽẽthĩ, hĩnĩngĩtĩ ĩĩn thõõth ꞌcĩ aũlan ꞌcĩ occa hadĩmanĩ. 
ROM.13.6	Ĩnõõ thõõth ꞌcĩ adũmannu niig occoro buúk ko, hĩnĩngĩtĩ ĩĩn makayyiooha dticcianniook cĩg Nyekuci, ꞌcĩg ũũha eet hõdõõkõthĩ. 
ROM.13.7	Ũdũmatteek makayyiook occoro hode ꞌrabbẽẽt nẽ itingollieeu ĩhõõggõ.
ROM.13.8	Aanytĩk mĩnnan hĩĩ dtiic cunuung! Má ammĩnannu niig ꞌgoonogu, ĩdĩmattu niig ꞌgii vẽlẽk ꞌcĩ adiim nyattalĩ. 
ROM.13.9	Hĩnĩngĩtĩ tilooiniti ꞌcĩ aĩ, “Ma hattihi ngaa cĩ eet umwa, ma haruhi, ma hĩgõrꞌthĩ, ma habũraneehi ꞌgii cĩ eet umwa,”
ROM.13.10	Hõllõngaa adĩman mĩnnani eet ꞌcĩ haarõõ ꞌbuth. Nẽẽthĩ hoti ho, adtican mĩnnanĩ thooꞌthiok vẽlẽk ꞌcĩg adiim nyattalĩ.
ROM.13.11	Agayyu niig korriook iigia ꞌcĩg haattiyyi naag ko, nẽẽthĩ hoti ho, adiim occa aattiyyu jurrung. Ma hattumaniinnu, hĩnĩngĩtĩ agayyu niig õbõhĩ kõrra ꞌcĩ hatĩ heellianĩ naaga, hĩllõõan korriook baag hẽlẽmmĩ naag Makayyioohit. 
ROM.13.12	Õbõhĩ edeccia baalini nẽ uppwaanna hatĩ kõrra. Occa hõllõngaa haattĩg naag hĩ eeta ꞌcĩg aattĩg muguuratõõ, hũkũmattoothĩk haaut lanyita. 
ROM.13.13	Ĩdĩmanit thooꞌthiok ꞌcĩg abũnnaa ꞌcĩg accamana Nyekuci, ma hookoroonnu hĩ eet ꞌcĩg abathĩ, hode aduunnu thõng, ma hattihoonnu tahatak, hode eggerꞌnyoonnu hode ma hiinannu hẽlẽggĩ cĩg eetuk. 
ROM.13.14	Aꞌnyĩĩk Makayyioohit Yeesu Krĩstõ hõbõhĩ hĩ ngagiit, haau hĩ ceremwaana ꞌcĩg ahimittu niiga, hátĩ ũtũngĩt thooꞌthiok ꞌcĩg abũraneek eleeti cugguung.
ROM.14.1	Elemit eet ꞌcĩ aꞌnyak lemiinit ꞌcĩ hõllõngaa attiranĩ nẽ ma hetteediku ĩnõõnnõ thooꞌthiok ꞌcĩg ẽppẽhanoonnu. 
ROM.14.2	Aaꞌnyĩk lemiiniti cĩ eet umwa ĩnõõnnõ hadak hẽlẽggĩ vẽlẽk, nẽẽthĩ, eet umwaa ꞌcĩ hõllõngaa attiran lemiiniti cĩnnẽẽnĩ, aduk ꞌdiaatĩn ꞌcĩg cũlahĩg diooni. 
ROM.14.3	Ẽẽtĩ ꞌcĩ adak hẽlẽggĩ vẽlẽk, hõllõngaa occa ẽmẽnĩt eet ꞌcĩ hõllõngaa adak ꞌgii vẽlẽk,
ROM.14.4	Nganiit nganĩ ꞌcĩ occa etteedihi dticciannioohit cĩ eet umwa thõõth ko? Makayyioohit cĩnnĩ dioo ꞌcĩ aduha, hatĩ adĩman nẽẽ thõõth ꞌcĩ aũlanĩ nẽ Makayyioohit hatĩ dioo ꞌcĩ aaꞌnyĩk ĩnõõnnõ hĩdĩman thõõth ꞌcĩ aũlanĩ.
ROM.14.5	Ammuk eet umwaa aĩ, ẽllẽẽmĩth waathĩnĩ umwaa ĩllõõan waathĩn umwa nẽ ummuk umwaa ĩĩ, aduhõõ waathinniooha vẽlẽk thõng. Aanytĩk eet hõdẽĩ hõdẽĩ haꞌnyahit muhẽẽnĩt hĩcĩ adiim nẽẽgĩ. 
ROM.14.6	Nuyyiooha vẽlẽk ꞌcĩg arrĩcana waathĩn hõdẽẽthõng hĩllõõan waathinniook vẽlẽk, adĩman noho, hátĩ hubuluthit Makayyioohit. Nẽ nuyyiooha vẽlẽk ꞌcĩg adak iding, anneek Nyekuc ĩlaallẽ haauto hĩ eeta ꞌcĩg hõllõngaa adak iding. 
ROM.14.7	Hĩnĩngĩtĩ hõllõngaa harũgĩ naag, hĩnĩngĩtĩ eleeti cĩggaac hode hadaahĩ, hĩnĩngĩtĩ eleeti cĩggaac diooni. 
ROM.14.8	Má harũgĩ naaga, harũgĩ hĩnĩngĩtĩ Makayyioohit nẽ má hadaahĩ, hadaahĩ hĩnĩngĩtĩ Makayyioohit. Nẽẽthĩ, tananga harũgĩ hode hadaahĩ, nga hĩĩgĩn cĩg Makayyiooktak noho.
ROM.14.9	Hĩnĩngĩtĩ thõõth icci, baa adaahĩ Krĩstõ nẽ ũrũga daahĩtha, hátĩ hĩĩ nẽẽ Makayyioohit cĩ daakiahu hĩ cĩ eet ꞌcĩg arũgĩ. 
ROM.14.10	Inni otongomit ꞌgoonogu ũgĩ ꞌcĩg ĩĩn lemmiook ꞌcĩg Makayyiooktak ko? Aaĩ hatĩ kõrra ꞌcĩ aku etteedĩkeet Nyekuci ngagĩĩt vẽlẽk thooꞌthiok. 
ROM.14.11	Eheeddi ꞌBuuhaa cĩ Nyekuci aĩ,
ROM.14.11	“Aduha Makayyioohiti aĩ, ‘Habũtani rũgẽtaa caannĩ haini,
ROM.14.11	akatĩ hatĩ eeta vẽlẽk huruꞌnyia muumaa caannĩ,
ROM.14.11	nẽ ĩdĩhĩthĩt ꞌthaar cĩgannĩg!’ ”
ROM.14.12	Nẽẽthĩ hoti ho, haduhaak hatĩ naag hõdẽĩ hõdẽĩ thõõth hĩ Nyekuc, hĩnĩngĩtĩ thooꞌthiok ꞌcĩg hadtican naaga.
ROM.14.13	Nẽẽthĩ, hibilli ngaatĩ hẽttẽẽdĩkĩ ꞌgoonogeet thõõth. Nẽẽthĩ hinnianĩ, hũkũmatteek muhẽẽnĩt, hátĩ hiittiõõ hõllõngaa hahĩĩnak ꞌgotoonogeet hẽꞌthẽcattõõ. 
ROM.14.14	Hĩ ẽẽtĩ ꞌcĩ aaĩ hĩ Makayyioohit Yeesu, haga naa gẽrrẽẽt aitiõõ ꞌgẽẽn ꞌcĩ aꞌngirannii ꞌcĩ ĩĩn ꞌriiring ẽmmẽn tõõ. Nẽẽthĩ, má ammuk ẽẽtĩ umwaa aĩ aꞌngirannii ꞌgẽẽn nẽ ĩĩ ꞌriiring, aꞌngirannii thĩ mĩĩ ꞌthẽk hĩ ĩnõõnnõ nẽ ĩĩ ꞌriiring. 
ROM.14.15	Má hõllõngaa accamanoothĩk ꞌgoonu ꞌcĩ ĩĩn lemmioohit, hĩnĩngĩtĩ ꞌgii ꞌcĩ adahi niina, iittiõõ hõllõngaa aꞌnyahi nii mĩnnan. Ma haaꞌnyihi ꞌgii ꞌcĩ adahi nii hẽꞌthẽcan ꞌgotonu baa adaaknĩ Krĩstõ. 
ROM.14.16	Ma haaꞌnyihi thõõth cunni ꞌcĩ adahĩ ꞌgẽẽn, haꞌnyahaak Krĩstõ ngaaoni. 
ROM.14.17	Hĩnĩngĩtĩ hõllõngaa ĩĩn habuccieet cĩ Nyekuci cĩ duhẽẽttõ hode cĩ hũdẽẽttõ, nẽẽthĩ, ĩĩn habuccieet ꞌcĩ haaꞌnyĩkĩ Nyekuc haccamanoothĩk nẽ ĩĩ ꞌcĩ haattiyyi ganõõna hĩ ꞌcĩ haattiyyi taliitta dĩdĩ. Aku thõõth ciee vẽlẽk, hĩnĩngĩtĩ Lori ꞌcĩ Ẽllẽẽmĩthĩ. 
ROM.14.18	Má adticanoothiku niig Krĩstõ ꞌgõõlaa cĩ, aaꞌnyiku hatĩ Nyekuc haccamanoothĩk nẽ itingollieeuung eeta.
ROM.14.19	Hĩttĩmanit ngaatĩ haattiyyi ganõõna nẽ heelito eleeti cĩggaac, haꞌnyahit lemiinit ꞌcĩ attiranĩ. 
ROM.14.20	Ma hẽꞌthẽcannu dtiic cĩ Nyekuci hĩnĩngĩtĩ ꞌgẽẽn. Tẽllĩg ꞌgeennioha vẽlẽk, nẽẽthĩ, abathĩ ngaatĩ adahĩ ẽẽtĩ ꞌgẽẽn ꞌcĩ aaꞌnyĩk eet umwa hẽꞌthẽcanõõ. 
ROM.14.21	Ẽllẽẽmĩth ngaatĩ occa hõllõngaa hadahĩ iding hode hahũdĩ mẽrtĩ cĩ viinoo hode hadĩmanĩ thooꞌthiok ũgĩ ꞌcĩg ahaca ꞌgotoonogeet ꞌcĩg ĩĩn lemmiook hẽꞌthẽcattõõ.
ROM.14.22	Nẽẽthĩ, hẽlẽggĩ vẽlẽk ꞌcĩg elemmu niig, hĩnĩngĩtĩ thooꞌthiok iccig, aanytĩk haauto hõrggẽẽnaa cunuung hĩ Nyekuc. Aꞌnyĩĩk Nyekuc haggatan eet ꞌcĩ hõllõngaa etteedĩk ẽlẽ cĩnnĩ ẽmmẽn thõõth ꞌcĩ abathĩ. 
ROM.14.23	Nẽẽthĩ, ẽẽtĩ ꞌcĩ akidanĩ, etteedothoothĩk thõõth hatĩ adak ꞌgẽẽn tĩho, hĩnĩngĩtĩ duhẽẽnĩtĩ cĩnnĩ ho, hõllõngaa aku lemiitta nẽ hẽlẽggĩ vẽlẽk ꞌcĩg hõllõngaa au lemiitta, ĩĩn ꞌthẽccan.
ROM.15.1	Má õkõmĩ lemiiniti cĩnaac, occa haꞌnyak naag ꞌthinneeti ꞌcĩg makatĩg hĩ nuyyiook cĩg Makayyiooktak ꞌcĩg hõllõngaa attiran lemiiniti cĩnĩĩng. Occa haaꞌnyĩk ĩhõõggõ haccamattoothĩk hĩllõõan ngaatĩ haaꞌnyĩkĩ eleeti cĩggaac haccamattoothĩk. 
ROM.15.2	Occa haaꞌnyĩk naag eet ꞌcĩg haarõõ haccamattoothĩk, hĩnĩngĩtĩ bũnnai cĩnĩĩng, hátĩ hĩtĩlĩthĩt nẽẽg thõõthaa cĩ Makayyiookto. 
ROM.15.3	Tananga Krĩstõ, baa hõllõngaa aaꞌnyĩk nẽẽ ẽlẽ cĩnnĩ haccamanoothĩk. Nẽẽthĩ, hĩcĩ aduha Krĩstõ ꞌBuuhaa cĩ Nyekuci aĩ, “Nyekuc, õdõõmta nganĩĩt buúk eeta baag odoommi nganiita.”
ROM.15.4	Hĩnĩngĩtĩ hẽlẽggĩ baag eteheeddi loota ꞌBuuhaa cĩ Nyekuci baa hũnũũk, baa eheeddi hillimatteet ngagĩĩt temeethi hĩ ngaatĩ akũtanneet ngagĩĩt, hátĩ haꞌnyahit muhẽẽnĩt ꞌcĩ abũnnaa.
ROM.15.5	Aaꞌnyuung occa hatĩ Nyekuci temeethi hĩ kũttan hĩ lori cĩ rũmẽẽttõ hõrggẽẽnaa cunuung hĩcĩ anuyyu Yeesu Krĩstõ, 
ROM.15.6	hátĩ ĩdĩhĩthĩt niig Nyekuc Maaꞌnyĩ Makayyioohit cĩnaac Yeesu Krĩstõ, ꞌthĩnĩta hĩ ũtũũga hõdẽẽthõng nuun!
ROM.15.7	Nẽẽthĩ, elemit ꞌgoonogu ꞌcĩg ĩĩn lemmiook hõrggẽẽnaa cunuung haau hĩ baa elemmuung Krĩstõ ngagiita, hátĩ aꞌnyaktaak Nyekuc bulẽẽnĩt. 
ROM.15.8	Haduhaakuung hanneekuung, ikia ĩĩ Krĩstõ dticciannioohit cĩ ꞌJudeei, hátĩ hẽtẽrẽtha hĩĩ, ĩĩn Nyekuci dĩdĩ thooꞌthiohĩĩ baag aduhaak maajihi cĩggĩĩng baag abuli. 
ROM.15.9	Nẽ baa aku Krĩstõ buúk, hátĩ hĩdĩhĩthĩt eeta ꞌcĩg hõllõngaa ĩĩn ꞌJudeei Nyekuc, hĩnĩngĩtĩ amaannĩk nẽẽ ĩhõõggõ. Aaĩ hĩcĩ eheeddi ꞌBuuhaa cĩ Nyekuci aĩ,
ROM.15.9	“Nẽẽthĩ hoti ho, hadihiꞌthii hatĩ naa nganiit hõrggẽẽnaa cĩ eet ꞌcĩg hõllõngaa ĩĩn ꞌJudeei;
ROM.15.9	hebeneehi hatĩ naa ꞌthaar cugunnig tegellwa.”
ROM.15.10	Nẽ tarĩ, anneek ꞌBuuhi cĩ Nyekuci
ROM.15.10	eet ꞌcĩg hõllõngaa ĩĩn ꞌJudeei nẽẽ, “Accamattoothĩk hĩ eet cĩg Nyekuci.”
ROM.15.11	Nẽ tarĩ ĩĩ,
ROM.15.11	“Ĩdĩhĩthĩt Makayyioohit niig vẽlẽk eeta ꞌcĩg hõllõngaa iiginnu ꞌJudeei.
ROM.15.11	Ũllũngatta niig loonyini vẽlẽk iita ĩdĩhĩthĩt ĩnõõnnõ.”
ROM.15.12	Aduha põrõvẽtaacĩ Iꞌthaia aĩ,
ROM.15.12	“Alĩꞌtha hatĩ eet umwaa ꞌcĩ aku hattũũgaa cĩ ꞌJeeꞌthe, hikia hĩĩ habu.
ROM.15.12	Aggam hatĩ nẽẽ loonyin nẽ hatĩ aꞌnyahit eeta ꞌcĩg hõllõngaa ĩĩn ꞌJudeei,
ROM.15.12	muhẽẽnĩt ꞌcĩ abũnnaa hĩ ĩnõõnnõ.”
ROM.15.13	Hala naa Nyekuc ꞌcĩ aaꞌnyĩk eet muhẽẽnĩt ꞌcĩ abũnnaa, haggatanuung ngagiit accamattoothĩk aaut ganõõna, hĩnĩngĩtĩ lemiinit cunuung. Nẽ aꞌnyĩĩk ꞌtirrian cĩ Lori ꞌcĩ Ẽllẽẽmĩth haaꞌnyuung ngagiit muhẽẽnĩt ꞌcĩ abũnnaa.
ROM.15.14	Hagawa naa ẽllaa caannĩ ꞌgotoonoga hĩ ngoonoga hĩĩna, aꞌnyaku niig eleetinii cugguung bũnnai hĩ ꞌgẽẽnyĩth ꞌcĩ maka ꞌcĩ occa allimannu ꞌgoonogu ũgĩ ꞌcĩg ĩĩn lemmiook. 
ROM.15.15	Baa hõllõngaa hiteelli naa ngaatĩ hẽhẽẽdakuung ngagiit thõõth haau hĩcĩ heterꞌtheekuung thooꞌthiok tĩko tarĩ, hĩnĩngĩtĩ bũnnai baa aaꞌnya Nyekuci nganĩĩt, 
ROM.15.16	hátĩ hĩĩ dticciannioohit cĩ Yeesu Krĩstõ ꞌcĩ hadticanoothihi eet ꞌcĩg hõllõngaa ĩĩn ꞌJudeei, ꞌcĩ haꞌnyahi dtiic ꞌcĩ hallimanĩĩ nyeemuut ꞌcĩ abũnnaa cĩ Nyekuci, hátĩ hĩĩtõ eeta ꞌcĩg hõllõngaa ĩĩn ꞌJudeei ꞌbaaninit ꞌcĩ ẽlẽmĩ Nyekuci, ꞌcĩ ũtũũny Lorii ꞌcĩ Ẽllẽẽmĩthĩ.
ROM.15.17	Nẽẽthĩ hoti ho, haccamanoothihi naa hĩnĩngĩtĩ Yeesu Krĩstõ dtiicaa caannĩ hĩ Nyekuc. 
ROM.15.18	Nẽ dĩdĩ thõõth ꞌcĩ hatĩ hothoothi naa vẽlẽk, hothoothi ꞌgõõlaa ꞌcĩ aaꞌnya Krĩstõ hõthõõth nẽ hidticanõõĩ, hátĩ hĩthĩhĩt eeta ꞌcĩg hõllõngaa ĩĩn ꞌJudeei Nyekuc. 
ROM.15.19	Nẽ dĩdĩ, haduha naa ꞌgõõl ꞌcĩ baa adticanĩ Krĩstõ thooꞌthiok ꞌcĩg ĩnaat eeta, ꞌtirriaanaa cĩ Lori ꞌcĩ Ẽllẽẽmĩthĩ. Baa hirrioona naa nyeemuut cĩnnĩ ꞌcĩ abũnnaa, iꞌthianaanĩ ꞌJeruꞌthalẽma ĩꞌthõng hõdõlan looc cĩ Illiriko. 
ROM.15.20	Baa gõõng ĩĩn ꞌrianĩĩth caannĩ ꞌcĩ hirrioonĩ nyeemuut ꞌcĩ abũnnaa gẽrrẽẽt, ngaatĩ nga hagaõõĩ Krĩstõ, hátĩ hiittiõõ hõllõngaa hiꞌthianaanĩ dtiic caannĩ dtiicaa ꞌcĩ baa iꞌthianaaĩ eet umwaa ẽlẽk. 
ROM.15.21	Aaĩ ꞌthẽk hĩcĩ aduha ꞌBuuhi cĩ Nyekuci aĩ,
ROM.15.21	“Eeta ꞌcĩg baag nga hudukiaak thõõth cĩnnẽẽnĩ, acĩn hatĩ ĩnõõnnõ,
ROM.15.21	nẽ eeta ꞌcĩg nga hĩthĩhĩt ĩnõõnnõ, au hatĩ aga ĩnõõnnõ.”
ROM.15.22	Baa gõõng alaamma nganĩĩt dtiici caannĩ ngaatĩ haĩ hikia hicinuung ngagiita.
ROM.15.23	Nẽẽthĩ ꞌyioko, iittiõõ nĩngĩtĩ nga hadticaniini naa loonyini ĩcĩg tõõ nẽ hĩ baa hadiimi irkiꞌnyia ꞌcĩg mẽẽlĩg ngaatĩ hakuu hacinnuunga, 
ROM.15.24	hammuhi occa hadĩmani noho, hatĩ hũũha looccaa cĩ Thĩppania. Haꞌnyahi muhẽẽnĩt ꞌcĩ hẽhẽẽrõnaakuung ngagiit õõaa ꞌcĩ nga hikiaaĩ nĩĩca, hátĩ iita eelliaangu nganĩĩt hẽẽrõnaa caannĩ nĩĩca, urutaa ꞌcĩ hiita haautti hĩ ngagiit hĩdĩhĩdĩĩc. 
ROM.15.25	Nẽẽthĩ, nga hikia, adiim hõkõ nõõ ꞌJeruꞌthalẽma haꞌnyahoothĩk lemmiook ꞌbaaninit ĩĩca. 
ROM.15.26	Hĩnĩngĩtĩ baa accamanoothĩk lemmiooha cĩg looc cĩ Maccedoonia hĩ cĩg looc cĩ Acaia, ngaatĩ õhõaanĩ ꞌrabbẽẽt ũgĩ, hatĩ heelli pĩĩrnattiaak lemmioohĩĩ cĩg ꞌJeruꞌthalẽmĩ. 
ROM.15.27	Baa thõõth ꞌcĩ adiim adĩman nẽẽg cieeni. Nẽẽthĩ, ꞌgõõl ꞌcĩ baa õthõlĩ nẽẽg ꞌrabbẽẽt hĩ eet cĩg ꞌJudeei, aaĩ hinnia hĩcĩ adũmaneek nẽẽg ĩhõõggõ ngabolo, hĩnĩngĩtĩ baa otholit eeta cĩg ꞌJudeei hĩ eet ꞌcĩg hõllõngaa ĩĩn ꞌJudeei, ꞌgattan cĩ Loriio. 
ROM.15.28	Nẽ ma hẽdẽcaaha dtiic icci nẽ hagawa ngaatĩ ummuddiaaĩ nẽẽg eliinit icci dĩdĩ, heheeroni hatĩ hõkõ looccaa cĩ Thĩppania nẽ hikia hothohoteehuung hicinuung ngagiit ꞌgõõla. 
ROM.15.29	Haga naa haini, ma hikia hĩ ngagiita, haꞌnyaha hatĩ ꞌgattan cobbi gẽrrẽẽt cĩ Yeesu Krĩstõ.
ROM.15.30	ꞌGotoonoga hĩ ngoonoga, halayyuung naa ngagiit ꞌthaarĩĩ cĩg Makayyioohit cĩnaac Yeesu Krĩstõ, hĩ mĩnnaanaa cĩ Lori ꞌcĩ Ẽllẽẽmĩthĩ, othollieehaangu thõõth ꞌcĩ hadiim hakuuni nĩĩca, ngaatĩ alaiinnaangu nganĩĩt hĩ Nyekuc. 
ROM.15.31	Alayyio, hátĩ heellia naa athĩnĩĩ cĩg eet ꞌcĩg hõllõngaa ĩĩn lemmiook, looccaa cĩ ꞌJudeea, hátĩ horoong hẽlẽmĩ dtiici caannĩ nĩĩca lemmioohĩĩ cĩg ꞌJeruꞌthalẽmĩ, 
ROM.15.32	hátĩ horoong ma adiim Nyekuci hikia hĩ ngagiit taliitta nẽ hiita haccamattoothĩk hĩ ngagiit hõdẽĩ. 
ROM.15.33	Halayyi naa haini aꞌnyĩĩk Nyekuc ꞌcĩ aaꞌnyeet ganõn haau hĩ ngagiit vẽlẽk ooo. Aamẽn.
ROM.16.1	Hadiimi haduhaakuung dtiic ꞌcĩ abũnnaa ꞌcĩ baa adĩman ngõõnẽẽtĩ cĩnaac Voebe, ꞌcĩ ĩĩn dticciannioohit cĩ lothippit cĩ lemmioohu ꞌtaaũnaa cĩ Cencerea. 
ROM.16.2	Halayyuung naa ngagiit elemit ĩnõõnnõ ꞌthaarĩĩ cĩg Makayyiooktak, ꞌgõõlaa ꞌcĩ abũnnaa ĩcĩ lemmioohu nẽ aanytĩk eliinit vẽlẽk ꞌcĩ horoong adiim nẽẽ hĩ ngagiita, hĩnĩngĩtĩ gõõng ẽẽl nẽẽ eet ꞌcĩg mẽẽlĩg gẽrrẽẽt hĩ nganĩĩt buúk.
ROM.16.3	Ĩꞌthaac Piriciilla hĩ Akwila, gõõng hadticaniinna hõdẽĩ dtiicaa cĩ Yeesu Krĩstõ. 
ROM.16.4	Baa adhuk nẽẽg rũgẽt cĩnĩĩng, hĩnĩngĩtĩ nganĩĩta. Nẽẽthĩ, hõllõngaa hĩnĩngĩtĩ nganĩĩt dioo, adhuk hĩnĩngĩtĩ lothippiꞌnya cĩg lemmiook cĩg eet ꞌcĩg hõllõngaa ĩĩn ꞌJudeei ꞌcĩg anneek ĩhõõggõ ĩlaallẽ. 
ROM.16.5	Ĩꞌthaayyihaangu lothippit cĩ lemmiook gõõng õmmõtõõ ꞌcieethaa cĩnĩĩng. Ĩꞌthaayyihaangu ꞌgõõna Epeneto baa atiman ngaatĩ ẽlẽmmĩ Krĩstõ ĩĩcĩ oou looccaa cĩ Aaꞌthia.
ROM.16.6	Ĩꞌthaac Maria baa adticanni gẽrrẽẽt, hĩnĩngĩtĩ ngagiita.
ROM.16.7	Ĩꞌthaac Androniko hĩ Junia, ittioonniok cĩgannĩg baag hababuuthaniinna hõdẽĩ. Ĩĩn nẽẽg eet ꞌcĩg obbitig ꞌthooyyiahĩ nẽ baa itimanit ngaatĩ ẽlẽmmĩ Krĩstõ õõa caannĩ. 
ROM.16.8	Ĩꞌthaayyihaangu Ampiliato, ꞌcĩ hammĩnani ꞌthaarĩĩ cĩg Makayyiooktak. 
ROM.16.9	Ĩꞌthaac Urbaanõ ꞌgooneet baa gõõng hadticanni hõdẽĩ, hĩnĩngĩtĩ Krĩstõ nẽ ĩꞌthaayyu Thaakith buúk ꞌgõõna cĩ ꞌthĩnĩtõ.
ROM.16.10	Ĩꞌthaac Appeele, baa ĩttĩmanĩ nẽ ummuddia ngaatĩ ĩĩnnĩ lemmioohit ꞌcĩ õkõmĩ lemiittaa nẽ ẽlẽm Krĩstõ ĩnõõnnõ. Ĩꞌthaac eet cĩg halang cĩ Arithtobulo. 
ROM.16.11	Ĩꞌthaac Herodiõõnẽ ittioonniohit caannĩ. Ĩꞌthaac eet cĩg halang cĩ Nariciꞌthio ꞌcĩg ẽlẽmĩ Makayyioohit. 
ROM.16.12	Ĩꞌthaac ngoonogeet Tirivẽna hĩ Tirivoꞌtha, baag ĩĩn dticcianniook cĩg Makayyiooktak. Ĩꞌthaac Perthith buúk ꞌgõõna cĩ ꞌthĩnĩtõ, ngaa baa adticanni gẽrrẽẽt ꞌthaarĩĩ cĩg Makayyiooktak. 
ROM.16.13	Ĩꞌthaac ꞌRuuvo baa eberriaa ꞌthaarĩĩ cĩg Makayyiooktak hĩ aattĩnnĩ baa ĩĩn morwahit caannĩ buúk.
ROM.16.14	Ĩꞌthaac Athinkrito, hĩ Velegonẽ hĩ Hẽẽrmẽ, hĩ Patoroba, hĩ Hẽẽrma hĩ lemmiook ꞌcĩg arũmĩ hĩ ĩhõõggõ.
ROM.16.15	Ĩꞌthaac Vilologo, hĩ Jullia hĩ Nereo hĩ ngõõnĩ, hĩ Olimpath hĩ lemmiook vẽlẽk ꞌcĩg arũmĩ hĩ ĩhõõggõ.
ROM.16.16	Ĩꞌthaac lothippiꞌnya cĩg lemmioohu hõrggẽẽnaa cunuung gẽrrẽẽt.
ROM.16.16	Ĩꞌthaayyuung lemmiooha vẽlẽk cĩg Krĩstõ ꞌtaaũnnioohĩĩ cĩg mẽẽlĩg ngagiita.
ROM.16.17	Halayyuung naa ngagiit ꞌgotoonoga hĩ ngoonoga, uꞌthuutti eleeti eetinii ꞌcĩg ĩkõõtha ngẽrõõnĩt hõrggẽẽnaa cunuung nẽ õhõrrattuung ngagiit ꞌgõõlaa ꞌcĩ hõllõngaa õõkõrõõ hĩ ꞌlimman baa allimannu niiga. Ĩĩtõ ꞌrẽẽttĩg hĩ ĩhõõggõ. 
ROM.16.18	Hĩnĩngĩtĩ eeta ꞌcĩg aattĩg noho, hõllõngaa adticanoothĩk Krĩstõ Makayyioohit cĩnaac, nẽẽthĩ hinnia, adticanoothĩk nẽẽg ꞌgii ꞌcĩ accamana nẽẽgĩ. Ĩggõõl nẽẽg eet ꞌcĩg aggiithi ooti thooꞌthiohĩĩ ꞌcĩg ẽmmẽdĩ. 
ROM.16.19	Baa ĩthĩhĩt eeta vẽlẽk lemiinit cunuung nẽ haccamanoothihi naa gẽrrẽẽt, hĩnĩngĩtĩ ngagiita, nẽẽthĩ, hadiimmuung naa ngagiit eggeenyit thõõthaa ꞌcĩ abũnnaa nẽ ĩmmĩrru thõõthaa ꞌcĩ abathĩ.
ROM.16.20	Ĩllõõan hatĩ Nyekuci ꞌcĩ aaꞌnyeet ganõn ꞌThĩttaan nẽ iittiõõ makaaꞌthĩt ꞌcĩ occa ĩllõõannuung ꞌThĩttaanĩ tõõ. Aꞌnyĩĩk bũnnai cĩ Makayyioohit cĩnaac Yeesu Krĩstõ haau hĩ ngagiita.
ROM.16.21	Ĩꞌthaayyuung Timotteeo dticciannioohiti ꞌcĩ baa hadticaniinna hõdẽĩ, hĩ Luuccio hĩ ꞌJaathon hĩ Thothipater ittioonniok cĩgannĩg ꞌcĩg ĩĩn ꞌJudeei.
ROM.16.22	Nganĩĩt ꞌTerthio teheeddiohit cĩ Paaulo ꞌcĩ heheedi waraga icci ho nẽ hĩꞌthaayyuung naa buúk ngagiit ꞌthaarĩĩ cĩg Makayyiooktak.
ROM.16.23	Ĩꞌthaayyuung ꞌGaio ẽẽtĩ ꞌcĩ callĩ ꞌthĩnĩt ꞌcĩ aꞌthũũnna nganĩĩt hĩ lothippit cĩ lemmioohu vẽlẽk ngaati ngagiita. Nẽ ĩꞌthaayyuung Erathto ꞌcĩ itiangĩth ꞌrabbẽẽt cĩg ꞌtaaũnaak hĩ ꞌgotooneet Kwaarto buúk ngagiita. 
ROM.16.24	Aꞌnyĩĩk bũnnai cĩ Makayyioohit cĩnaac Yeesu Krĩstõ, haau hĩ ngagiit vẽlẽk. Aamẽn.
ROM.16.25	Ĩdĩhĩthĩt Nyekuc! Occa aaꞌnyuung nẽẽ ngagiit ittiranit nyeemuutaa caannĩ ĩcĩ abũnnaa, ĩcĩ ĩĩn nyeemuut cĩ Yeesu Krĩstõ. Hĩnĩngĩtĩ baa ammiꞌthi nyeemuut ciee irkiꞌnyia ꞌcĩg mẽẽlĩg ꞌrĩng. 
ROM.16.26	Nẽẽthĩ ꞌyioko, hĩ baa aduha põrõvẽtaaꞌnya nẽ tarĩ hĩ baa aduha Nyekuci ꞌcĩ arũgĩ ũdũt, ikia agaĩ nyeemuut ciee hĩ eet ꞌcĩg hõllõngaa ĩĩn ꞌJudeei loonyini vẽlẽk, hátĩ helemit nẽẽg buúk nẽ ĩthĩhĩt ĩnõõnnõ. 
ROM.16.27	Nẽẽthĩ ꞌyioko, hĩnĩngĩtĩ Yeesu Krĩstõ, occa hadĩhĩth naag Nyekuc ꞌcĩ ĩĩn ꞌgeeꞌnyiahit dioo ooo! Aamẽn.
1CO.1.1	Nganĩĩt Paaulo baa ẽbẽraanna Nyekuci hĩĩ ꞌthooyyiahit cĩ Yeesu Krĩstõ tabiittaa cĩnnĩ, hõdẽĩ hĩ ꞌgotooneet Thõõthẽnẽ.
1CO.1.2	Hẽhẽẽdakuung naa ngagiit waraga, lothippit cĩ lemmiook cĩg Nyekuci ꞌtaaũnaa cĩ Korinthia. Baa ẽbẽraauung Yeesu Krĩstõ ngagiit ĩĩtõ eet cĩgĩnnĩg dẽẽdẽ nẽ alayyioou ꞌthaarĩĩ cĩgĩnnĩg, haau hĩcĩ ꞌyioko hala naag hĩ eet ũgĩ vẽlẽk ꞌcĩg aũ ĩnõõnnõ anneek Makayyioohit.
1CO.1.3	Aꞌnyĩĩk bũnnai hĩ ganõn ꞌcĩ aku hĩ Nyekuc Bangeet cĩnaac hĩ Makayyioohit Yeesu Krĩstõ haau hĩ ngagiita.
1CO.1.4	Hanneehi naa Nyekuc hõdõõkõthĩ ĩlaallẽ, hĩnĩngĩtĩ ngagiit ngaatĩ aaꞌnyuung bũnnai cĩnnĩ ꞌthaarĩĩ cĩg Yeesu Krĩstõ. 
1CO.1.5	Hĩnĩngĩtĩ ĩnõõnnõ, iita aballioou niig ꞌgoolliohĩ vẽlẽk, ꞌgõõlaa ꞌcĩ othooꞌthu hĩ ꞌgẽẽnyĩthaa cunuung vẽlẽk. 
1CO.1.6	Nẽẽthĩ ꞌyioko, iita agayyu niig ngaatĩ ĩĩnnĩ thõõth baa haduhaakuung naag ngagiit vẽlẽk dĩdĩ, hĩnĩngĩtĩ Makayyioohit cĩnaac Yeesu Krĩstõ. 
1CO.1.7	Nẽẽthĩ hoti ho, aꞌnyaku niig ꞌbaaninit cĩ Loriio nga ereeinnu taliitta, huppwaanna Makayyioohiti cĩnaac Yeesu Krĩstõ. 
1CO.1.8	Aaꞌnyuung hatĩ nẽẽ ngagiit ittiranit ĩꞌthõng kõr ꞌcĩ hatĩ õbõdaanĩ nẽẽnĩ, hátĩ ĩmmĩrĩt niig kõrraa cĩ Makayyioohit cĩnaac Yeesu Krĩstõ. 
1CO.1.9	Nyekuci ꞌcĩ aũyyuung ngagiit iita ũrũmtĩ hĩ Ngeerĩnĩ Yeesu Krĩstõ Makayyioohit cĩnaac ko, ĩĩn Nyekuc ꞌcĩ aꞌthũũnnĩ thooꞌthiok.
1CO.1.10	Hammaannikuung naa ngagiit ꞌgotoonoga hĩ ngoonoga, ꞌthaarĩĩ cĩg Makayyioohit cĩnaac Yeesu Krĩstõ, ũrũmtĩ baaĩ nuun niig vẽlẽk, hátĩ hiittiõõ ngẽrõõnĩtĩ hõrggẽẽnaa cunuung tõõ, hátĩ horoong ũrũmtĩ jurrung muhẽẽtta hĩ ꞌthinneetinii cugguung. 
1CO.1.11	ꞌGotoonoga hĩ ngoonoga, baa aduhaaka eeta ũgẽẽgĩ ꞌcĩg au halangatõõ cĩ Keloe anneeka, eggerꞌnyoonnu baa niiga. 
1CO.1.12	Thõõth ꞌcĩ haini naa ho cieeni, aĩ eet umwaa hõrggẽẽnaa cunuung nẽẽ, “Hanũ naa Paaulo,” nẽ ĩĩ umwaa, “Hanũ naa Appoolo,” nẽ tarĩ ĩĩ umwaa, “Hanũ naa ꞌCeeva,” nẽ tarĩ nga aĩ umwaa, “Hanũ naa Krĩstõ.”
1CO.1.13	Eꞌngerri nooyyia baa Krĩstõ thõng? Õdõõddĩ baa Paaulo hurucceea, hĩnĩngĩtĩ ngagiita? Aggammu baa niig baattithimo ꞌthaarĩĩ cĩg Paaulo? 
1CO.1.14	Hanneehi naa Nyekuc ĩlaallẽ, hĩnĩngĩtĩ baa nga haggameehuung naa ngagiit baattithimo. Baa Kirithpo dioo hĩ ꞌGaio, ꞌcĩg baag haggameehi naa baattithimo. 
1CO.1.15	Nẽẽthĩ, occa aitiõõ eet umwaa ꞌcĩ õthõõth aĩ, baa aggammu niig baattithimo ꞌthaarĩĩ cĩgannĩg tõõ. 
1CO.1.16	Dĩdĩ, baa haggameeha naa halang cĩ Tẽẽvana buúk baattithimo, hĩllõõan thõõth niccia, hõllõngaa hammuhunoothi hatĩ baa haggameeha eet umwa baattithimo. 
1CO.1.17	Hĩnĩngĩtĩ baa hõllõngaa ĩꞌthõõannaa nganĩĩt Krĩstõ hikia haggameek eet baattithimo, baa anneeka nẽẽ nganĩĩt ꞌlimmaneek eet nyeemuut ꞌcĩ abũnnaa, hõllõngaa thĩ hinnia ꞌgẽẽnyĩthaa cĩ eet ꞌcĩ holli õõ haaga, hátĩ hiittiõõ ꞌtirriani cĩ hurucce cĩ Krĩstõ hõllõngaa aꞌnginoothi.
1CO.1.18	Hĩnĩngĩtĩ ĩĩn nyeemuut cĩ hurucceeo ꞌgiithẽnĩt hĩ eet ꞌcĩg hatĩ adaahĩ, nẽẽthĩ, hĩ ngagĩĩt ꞌcĩg heelliaa ho, ĩĩn ꞌtirrian cĩ Nyekuci. 
1CO.1.19	Hĩnĩngĩtĩ eheeddi aĩ,
1CO.1.19	“Hĩꞌthaani hatĩ naa ꞌgẽẽnyĩth cĩ ꞌgeeꞌnyiahu,
1CO.1.19	nẽ hẽꞌthẽcana ꞌgẽẽnyĩth cĩ eet ꞌcĩg ẽggẽẽnyĩthĩ.”
1CO.1.20	Aaĩ ẽẽtĩ ꞌcĩ ẽggẽẽnyĩth ko ĩĩna? Aaĩ ẽẽtĩ ꞌcĩ aga thõõth gẽrrẽẽt ĩĩna? Aaĩ ẽẽtĩ ꞌcĩ aga thõõth cĩ looc vẽlẽk hĩ rũgẽt cĩ eeto ĩĩna? Nga nooyyia baa higgiith Nyekuci ꞌgẽẽnyĩth cĩ lootu? 
1CO.1.21	Baa ẽggẽẽnyĩth Nyekuci ngaatĩ hõllõngaa aaꞌnyĩkĩ eet cĩg looc nicci hidticattõõĩ ꞌgẽẽnyĩth cĩnĩĩng hagayyi ĩnõõnnõ. Nẽẽthĩ hinnianĩ, baa ẽbẽra Nyekuci ngaatĩ ẽẽlĩ eet ꞌcĩg ẽlẽmĩ nyeemuut ꞌcĩ aggiithi ꞌcĩ hallimanna naag ko diooni. 
1CO.1.22	Adiim eeta cĩg ꞌJudeei thooꞌthiok ꞌcĩg ĩnaat eeta nẽ idiimito eeta cĩg ꞌGirihi ꞌgẽẽnyĩth, 
1CO.1.23	nẽẽthĩ, hallimaneeka naag eet thõõth ꞌcĩ odooddini Krĩstõ hurucceea. Õkõmĩ hĩ eet cĩg ꞌJudeei thõõth cieeni nẽ ummuhit eeta ꞌcĩg mẽẽlĩg ꞌcĩg hõllõngaa ĩĩn ꞌJudeei ĩĩtõ, ĩĩn thõõth ciee ꞌgiithẽnĩt. 
1CO.1.24	Nẽẽthĩ, hĩ eet ꞌcĩg aũ Nyekuci, ꞌJudeei hĩ ꞌGirik vẽlẽk, ĩĩn Krĩstõ ꞌtirrian cĩ Nyekuci nẽ ĩĩ ꞌgẽẽnyĩth cĩ Nyekuci. 
1CO.1.25	Tananga higgiithi Nyekuci, ẽggẽẽnyĩth nẽẽ ĩllõõan eet vẽlẽk, tananga aaĩ nẽ hĩcĩ hõllõngaa attiranĩ, ĩko nẽẽ attiran ĩllõõan eet vẽlẽk.
1CO.1.26	ꞌGotoonoga hĩ ngoonoga, ummuhuttooth da nõõ aattiyyu baa niig hutuno, baa ẽbẽraannuung ngagiit Nyekuci. Baa hõllõngaa ammuk eeta cĩg looc nicci aĩ, mẽẽlĩg eeta ꞌcĩg ẽggẽẽnyĩth hõrggẽẽnaa cunuung. Baa hĩdĩcĩg hõrggẽẽnaa cunuung eeta ꞌcĩg aꞌnyak makaaꞌthĩt nẽ baa hĩdĩcĩg hõrggẽẽnaa cunuung eeta ꞌcĩg au halaꞌngiõõhĩĩ ꞌcĩg aballi. 
1CO.1.27	Nẽẽthĩ, baa ẽbẽra Nyekuci thooꞌthiok cĩg ꞌgiithẽttaak cĩg looc nicci, hátĩ haaꞌnyĩk ngaaoni eet ꞌcĩg ẽggẽẽnyĩthĩ nẽ ẽbẽra thooꞌthiok ꞌcĩg hõllõngaa attiran cĩg lootu, hátĩ haaꞌnyĩk eet ꞌcĩg attiran ngaaoni. 
1CO.1.28	Adticaniini Nyekuci eet ꞌcĩg arannĩ eeta cĩg looc nicci aĩ, hõllõngaa aaddi hode aĩ ĩĩn eet ũgĩ haaga, hĩꞌthaanĩ thooꞌthiok ꞌcĩg ammuk eeta ꞌcĩg looc nicci aĩ aaddi. 
1CO.1.29	Adĩman Nyekuci thooꞌthiok iccig vẽlẽk, hátĩ hiittiõõ ẽẽtĩ ꞌcĩ athĩngõõnyan muumaa cĩnnĩ tõõ. 
1CO.1.30	Iiginnu niig lõhõlĩ cĩg Nyekuci, hĩnĩngĩtĩ baa ĩꞌthõõa nẽẽ Yeesu Krĩstõ hikia hẽẽlaeet ngagĩĩta nẽ aaꞌnyeet Nyekuci ngagĩĩt heggeenyit. Ĩnõõ ꞌcĩ elemmeet nẽẽ ngagĩĩt hĩĩtõ eet cĩgĩnnĩg ꞌcĩg hẽllẽẽmĩth ko. 
1CO.1.31	Nẽẽthĩ hoti ho, hĩcĩ eheeddi ꞌBuuhaa cĩ Nyekuci aĩ, “Má adiim ẽẽtĩ umwaa irrianĩ, aꞌnyĩĩk hirrianĩ Makayyioohit.”
1CO.2.1	ꞌGotoonoga hĩ ngoonoga, kõr baa hakuuni naa hĩ ngagiita, baa hõllõngaa hakuu hĩ ẽẽtĩ ꞌcĩ haganeehi thõõth, hode hĩ ẽẽtĩ ꞌcĩ heggeenyi thõng, baa hakuu haduhaakuung thõõth cĩ Nyekuci ꞌcĩ ĩllõõan ꞌgẽẽnyĩth cĩ eetu. 
1CO.2.2	Nẽ dĩdĩ, baa nga harũmĩ naag hĩ ngagiita, baa hẽbẽra ngaatĩ hõthõõthĩ thõõth cĩ Yeesu Krĩstõ, baa odooddothoothĩk hurucceea diooni. 
1CO.2.3	Baa hakuu naa hĩ ngagiit hĩ ẽẽtĩ ꞌcĩ hõllõngaa hattirani nẽ hiꞌngolli nẽ habarrita gẽrrẽẽt. 
1CO.2.4	Baa hõllõngaa aꞌnyak nyeemuut caannĩ hĩ ꞌlimman caannĩ thooꞌthiok ꞌcĩg ẽggẽẽnyĩth hĩ thooꞌthiok cĩg lũllũũmaniittak, baa hallimaniini naa ꞌtirrian cĩ Loriio, 
1CO.2.5	hátĩ horoong hiittiõõ lemiiniti cunuung hõllõngaa aaĩ ꞌgẽẽnyĩthaa cĩ eetu, nẽẽthĩ, haau ꞌtirriaanaa cĩ Nyekuci.
1CO.2.6	Nẽẽthĩ, hõthõõꞌtha naag nyeemuut cĩ ꞌgẽẽnyĩthõõ lothippitaa cĩ eet ꞌcĩg okomit lemiitta, nẽẽthĩ hinnia, hõllõngaa hõthõõꞌtha ꞌgẽẽnyĩthaa cĩ looc nicci, hode ꞌgaala cĩg looc nicci, ꞌcĩg hatĩ aꞌnginoothi haaga. 
1CO.2.7	Aitiõõ tõõ, hõthõõꞌtha naag ꞌgẽẽnyĩth cĩ Nyekuci ꞌcĩ ĩllõõan ꞌgẽẽnyĩth cĩ eetu, baa ẽbẽra Nyekuci hidticanõõĩ hĩĩ bulẽẽnĩt cĩnaac, baa nga heteheꞌnyiaa hẽẽtkujjieen hĩ looc. 
1CO.2.8	Baa hõllõngaa aga ꞌgaala cĩg looc nicci ꞌgẽẽnyĩth icci ũdũt. Má baa hagaacõ, occa ꞌyioko baa hõllõngaa odooddĩk nẽẽg Makayyioohit ꞌcĩ abuli hurucceea. 
1CO.2.9	Nẽẽthĩ, hĩcĩ eheeddi ꞌBuuhaa cĩ Nyekuci aĩ,
1CO.2.9	“ꞌGii ꞌcĩ baa ũkũmaneek Nyekuci hĩĩ cĩ eet ꞌcĩg ammĩnan ĩnõõnnõ,
1CO.2.9	ĩĩn ꞌgii ꞌcĩ nga hĩcĩn hẽbẽrẽẽcĩ
1CO.2.9	hode nga hĩthĩk ĩtatĩ.
1CO.2.9	Nga haga õõ ũdũt!”
1CO.2.10	Nẽẽthĩ, baa eteretheeheet Nyekuci ngagĩĩt thooꞌthiok iccig Loriiaa cĩnnĩ.
1CO.2.10	Atarraaban Lorii thooꞌthiok vẽlẽk, tananga thooꞌthiok ꞌcĩg aaddi cĩg Nyekuci. 
1CO.2.11	Hĩnĩngĩtĩ nganĩ hõrggẽẽnaa cĩ eetu ꞌcĩ aga muhẽẽnĩt cĩ eeto hĩllõõan eet tĩho? Nẽ ꞌgõõlaa ꞌcĩ aduhõõ thõng, aitiõõ ẽẽtĩ ꞌcĩ aga muhẽẽnĩt cĩ Nyekuci tõõ, Lori cĩ Nyekuci dioo ꞌcĩ aga. 
1CO.2.12	Hĩcĩ humuddia naag Lori cĩ Nyekuci, ꞌcĩ hõllõngaa ĩĩn lori cĩ looc nicci, hiita hagaacõ naag hẽlẽggĩ ꞌcĩg ẽllẽẽmĩth gẽrrẽẽt ꞌcĩg aaꞌnyeet Nyekuci haaga. 
1CO.2.13	Thõõth ꞌcĩ hõthõõꞌtha naag ko cieeni, hõllõngaa hõthõõꞌtha ꞌgẽẽnyĩthaa cĩ allimaneekeet eet umwaanĩ, nẽẽthĩ, hõthõõꞌtha ꞌgẽẽnyĩthaa cĩ allimaneekeet Lorii, ꞌlimmaanaa cĩ ẽtẽrꞌtha thooꞌthiok ꞌcĩg ĩĩn dĩdĩ cĩg Loriiak. 
1CO.2.14	Ẽẽtĩ ꞌcĩ hõllõngaa aꞌnyak Lori, hõllõngaa ẽlẽmĩ thooꞌthiok ꞌcĩg au hĩ Lori cĩ Nyekuci, hĩnĩngĩtĩ ĩĩn thooꞌthioha nicciag ꞌgiithẽnĩt hĩ ĩnõõnnõ nẽ hõllõngaa occa athĩhĩ nẽẽ thooꞌthiok tĩko, hĩnĩngĩtĩ athĩhĩ ĩhõõggõ Lorii diooni. 
1CO.2.15	Ẽẽtĩ ꞌcĩ ẽtẽrẽth Lorii ꞌcĩ Ẽllẽẽmĩthĩ, aga ngaatĩ ẽttẽẽdĩ thooꞌthiok vẽlẽk, nẽẽthĩ, hõllõngaa aggam ĩnõõnnõ thõõth ꞌcĩ etteedĩk eet umwaa ĩnõõnnõ.
1CO.2.16	Hĩnĩngĩtĩ,
1CO.2.16	“Nganĩ ꞌcĩ occa aga muhẽẽnĩt cĩ Makayyiookto?
1CO.2.16	Hode nganĩ ꞌcĩ occa alliman ĩnõõnnõ?”
1CO.2.16	Nẽẽthĩ, haga naag muhẽẽnĩt cĩ Krĩstõ.
1CO.3.1	ꞌGotoonoga hĩ ngoonoga, aattiyyu niig hĩ eeta cĩg looc nicci, ĩnõõ cĩ hõllõngaa hallimannuung naa ngagiit thõõth hĩ eeta ꞌcĩg agaacõ thõõth cĩ Nyekuci dĩdĩ, hĩnĩngĩtĩ nga aattiyyu niig hĩ ĩdõlẽẽta haaga thõõthaa cĩ Krĩstõ ho. 
1CO.3.2	Ĩnõõ cĩ hallimannuung naa hĩ ĩdõlẽẽta ꞌcĩg aam ira diooni, hõllõngaa hallimannuung hĩ eeta ꞌcĩg agaacõ thooꞌthiok dĩdĩ. 
1CO.3.3	Nga ĩĩgĩnnu niig eet cĩg looc nicci, hĩnĩngĩtĩ nga iinanoonnu niig nẽ eggerenytoou hõrggẽẽnaa cunuung, aitiõõ ꞌyioko niig hõllõngaa aattiyyu hĩ eeta cĩg looc nicci? Aitiõõ ꞌyioko niig hõllõngaa adticaniinnu hĩ eeta ꞌcĩg hollig ooti haaga? 
1CO.3.4	Hĩnĩngĩtĩ ma aĩ eet umwaa, “Hanũ naa Paaulo,” nẽ ĩĩ umwaa “Hanũ naa Appoolo,” hõllõngaa nooyyia ĩĩgĩnnu niig eet ꞌcĩg hollig ooti haaga?
1CO.3.5	Nganĩ nooyyia ꞌyioko ꞌthẽk Appoolo? Nẽ nganĩ nooyyia ꞌyioko ꞌthẽk Paaulo? Ĩĩn nẽẽg dticcianniook haaga, ꞌcĩg aaꞌnyuung ngagiit iita aꞌnyahit lemiinit, hĩcĩ baallĩ aaꞌnyĩk Makayyioohiti ĩhõõggõ dtiic hõdẽĩ hõdẽĩ. 
1CO.3.6	Baa nganĩĩt ꞌcĩ hathaci hinyomooc nẽ ikia udduutik Appoolo maam, nĩngĩtĩ aaꞌnyĩkĩ Nyekuci hinyomooc nicci hĩtĩlĩth. 
1CO.3.7	Nẽẽthĩ, hõllõngaa eet ꞌcĩ athacĩ hode ꞌcĩ adduutik maam ꞌcĩ tiirẽẽnĩ, Nyekuc dioo ꞌcĩ aaꞌnyĩk hẽlẽggĩ vẽlẽk hĩtĩlĩthĩt ꞌcĩ tiirẽẽnĩ. 
1CO.3.8	Aduhõõ ẽẽtĩ ꞌcĩ athacĩ hinyomo hĩ ꞌcĩ adduutik maam ko thõng nẽ adũmanni hatĩ nẽẽg ꞌgõõlaa cĩ dtiicanĩ cĩggĩĩng. 
1CO.3.9	Hĩnĩngĩtĩ hĩĩgĩnna naag dticcianniook cĩg Nyekuci, iiginnu niig mana hĩ ꞌCieeth cĩ Nyekuci.
1CO.3.10	Bũnnaiittaa ꞌcĩ aaꞌnya Nyekuci nganĩĩta, hikia hadaeeha naa õkõlaha hĩ ẽẽtĩ ꞌcĩ haganeehi tehenyiinit nẽ ikia ẽtẽhẽny ẽẽtĩ cĩrrĩĩng ꞌcieeth tĩho. Nẽẽthĩ, adiim acĩn eeta hõdẽĩ hõdẽĩ ꞌgõõl ꞌcĩ ehenytiini ho jurrung. 
1CO.3.11	Hĩnĩngĩtĩ iitiõõ ẽẽtĩ ꞌcĩ occa adaeek õkõlaha ũgĩ tarĩ tõõ, hĩnĩngĩtĩ Yeesu Krĩstõ dioo ꞌcĩ ĩĩn õkõlaha tĩko. 
1CO.3.12	Má ẽhẽnytĩ eet umwaa õkõlakꞌnyaannĩĩ ꞌcĩg occa ehenytiini nẽẽ hẽlẽggĩ ꞌcĩg mẽẽlĩg ꞌcĩg aattĩg hĩ ꞌdaabĩ hode maccĩrẽẽna hode biyyiẽẽna hode hẽẽna hode arteeniti. 
1CO.3.13	Nẽẽthĩ, kõr ꞌcĩ hatĩ ẽttẽẽdĩ Nyekuci thooꞌthiok, appulana hatĩ ꞌgwaa ꞌgõõl ꞌcĩ baa ehenytiini ẽẽtĩ. Ẽtẽrꞌtha hatĩ ꞌgwaa, hatĩ baa adtican ẽẽtĩ dtiic ꞌcĩ abũnnaa. 
1CO.3.14	Má aalla ꞌcieeth ꞌcĩ baa ẽhẽnyĩt nẽẽ ho, adũmanni hatĩ nẽẽnĩ. 
1CO.3.15	Má atũũthĩ ꞌcieeth cĩnnĩ ho, appĩĩrna hatĩ teheꞌnyioohiti gẽrrẽẽt, tananga eellia nẽẽnĩ.
1CO.3.16	Hõllõngaa agayyu niig aĩ, ĩĩn eleeti cugguung ꞌCieeth cĩ Nyekuci nẽ aaĩ Lorii cĩ Nyekuci hĩ ngagiita? 
1CO.3.17	Má ĩꞌthaan eet umwaa ꞌCieeth cĩ Nyekuci, ĩꞌthaan hatĩ Nyekuci ĩnõõnnõ buúk, hĩnĩngĩtĩ ẽllẽẽmĩth ꞌCieeth cĩ Nyekuci nẽ iiginnu niig ꞌCieeth tĩho.
1CO.3.18	Ma higgoollu eleeti. Má aĩ eet umwaa heggeenyi, hĩnĩngĩtĩ thõõth cĩ looc nicci, aꞌnyĩĩk hĩĩ ꞌgiiꞌthiahit, hátĩ hikia hẽggẽẽny. 
1CO.3.19	Hĩnĩngĩtĩ ĩĩn ꞌgẽẽnyĩthĩ cĩ looc nicci ꞌgiithẽnĩt muumaa cĩ Nyekuci. Hĩcĩ eheeddi ꞌBuuhaa cĩ Nyekuci aĩ, “Aggam nẽẽ ꞌgeeꞌnyiak ꞌgẽẽnyĩthaa cĩnĩĩng.”
1CO.3.20	Nẽ tarĩ, “Aga Makayyioohiti aĩ, abathĩ muhẽẽnĩtĩ cĩ eet ꞌcĩg ẽggẽẽnyĩthĩ.”
1CO.3.21	Nẽẽthĩ hoti ho, occa iittiõõ hõllõngaa hathĩngõõnyan, hĩnĩngĩtĩ eeta! Ĩĩn hẽlẽggĩ vẽlẽk cugunnig, 
1CO.3.22	tananga Paaulo hode Appoolo hode ꞌCeeva, hode lõõcĩ hode rũgẽtĩ hode daahĩthĩ hode thõõth ꞌcĩ kõr icci hode thõõth ꞌcĩ hatĩ nga aku, ĩĩn vẽlẽk cugguung, 
1CO.3.23	nẽ iiginnu niig eet cĩg Krĩstõ nẽ ĩĩn Krĩstõ cĩ Nyekuci.
1CO.4.1	Nẽẽthĩ, ĩcĩttaangu nganĩĩt hĩ Appoolo hĩ dticcianniooha cĩg Krĩstõ, ꞌcĩg baag aaꞌnyĩhoothĩkeet dtiici ꞌcĩ hẽddẽẽbaka eet thooꞌthiok ꞌcĩg Nyekuci ꞌcĩg ĩllõõan ꞌgẽẽnyĩth cĩ eetu. 
1CO.4.2	Nẽẽthĩ ꞌyioko, adiim eeta baag aaꞌnyĩhoothĩk dtiici hidticanit dtiic cĩnĩĩng jurrung. 
1CO.4.3	Hõllõngaa haallahi naa hatĩ etteedĩkaangu niig nganĩĩt thõõth lokihooaa cĩ eetu nẽ dĩdĩ, hõllõngaa hetteedihi naa ẽlẽ caannĩ thõõth ẽmmẽn. 
1CO.4.4	Tẽlla nganĩĩt ꞌthĩnĩt, nẽẽthĩ hinnianĩ, hõllõngaa haini naa hammiri thõng. Makayyioohit ꞌcĩ ẽttẽẽd thõõth caannĩ. 
1CO.4.5	Nẽẽthĩ hoti ho, ma hetteeddu thõõth umwa, hatĩ nga hũttũbanoothĩk kõrra, ereeyyio ĩꞌthõng hikia Makayyioohiti. Aku hatĩ appulanaak nẽẽ thooꞌthiok ꞌcĩg ammiꞌthi muguuratõõ battaali nẽ aꞌthalana muhẽẽnĩt cĩ ꞌthinneeti cĩg eetuk. Nẽ kõr niccia, ammũda hatĩ eeta hõdẽĩ hõdẽĩ dĩhĩthẽẽnĩt hĩ Nyekuc.
1CO.4.6	Nẽ ꞌyioko ꞌgotoonoga hĩ ngoonoga, hidticanõõĩ naa thõõth icci ẽllaa caannĩ hĩ Appoolo, hĩnĩngĩtĩ bũnnai cunuung, hátĩ iita illimatta niig hĩ ngagĩĩt thõõth ꞌcĩ aĩ, “Ma hooyyu allacattĩ thõõth ꞌcĩ eheeddi ꞌBuuhaa cĩ Nyekuci.” Nẽẽthĩ hatĩ iittiõõ hõllõngaa irriannu ainnu, iiginnu mẽẽttĩg ĩllõõannu ꞌgoonogu. 
1CO.4.7	Ne ꞌcĩ ẽllẽẽmĩth hĩ ngagiit gẽrrẽẽt ko? Ne ꞌcĩ aꞌnyaku niig ꞌcĩ baa nga haaꞌnyĩhoothĩhuung ko? Nẽ má baa aaꞌnyĩhoothĩhuung ngagiit ꞌgii tĩho nẽ occa athĩngõõnyannu niig hutuno?
1CO.4.8	Aꞌnyaktu niig hẽlẽggĩ vẽlẽk ꞌcĩg adiimmu niiga! Iittu niig balliook ẽlẽk! Iittu niig habuẽẽt nẽ hõllõngaa ngagĩĩt ꞌcĩg haaꞌnyuung ĩĩtõ habuẽẽt ko! Occa hadiimmuung naa ngagiit ĩĩtõ habuẽẽt dĩdĩ, hátĩ hĩĩtta naag buúk habuẽẽt hõdẽĩ hĩ ngagiita! 
1CO.4.9	Aaĩ hĩ nganĩĩt hĩcĩ aarĩkeet ngagĩĩt Nyekuci ꞌthooyyiak ngaatĩ abathĩ gẽrrẽẽt. Haattiyyia naag hĩ baabuuthnya ꞌcĩg õõt adaahito thõng. Aranneet aajĩlẽẽta hĩ eet cĩg looc nicci ngagĩĩta. 
1CO.4.10	Hĩĩgĩnna naag ꞌgiiꞌthiak, hĩnĩngĩtĩ Krĩstõ, nẽẽthĩ hinnia, eggeeꞌnyu niig hĩ Krĩstõ! Hõllõngaa hattiranna naaga, nẽẽthĩ hinnia, attirannu niiga! Iꞌngoliinnuung eeta ngagiita nẽ hõllõngaa iꞌngoliinneet ngagĩĩta! 
1CO.4.11	Hĩĩ noho, nga aalla adakeet magĩthĩ nẽ aammeet kõrra, hahimteenna ceremwaanĩĩ ꞌcĩg ꞌthaꞌtharĩg, adĩmanneet eeta ꞌbuth nẽ aitioonneet õlõ tõõ. 
1CO.4.12	Hadticaniinna gẽrrẽẽt athĩnĩĩ cĩggaang ẽmmẽn. Má accĩĩnneet eeta, haggatanna naag thõng, má adĩmanneet eeta ꞌbuth, hẽmmẽẽꞌtha. 
1CO.4.13	Má othooꞌtheet eeta ꞌbuth, hẽdẽcca tarbalꞌthẽẽta. Acĩnneet eeta cĩg looc nicci hĩ tahaha haaga, hĩĩ kõr hĩ niccieeni.
1CO.4.14	Hõllõngaa heheedi naa thooꞌthiok iccig, hátĩ haanytuung ngagiit ngaaoni, nẽẽthĩ, haĩ hitiloouung naa hĩ lohollia cĩgannĩg ꞌcĩg hammĩnani ꞌthĩnĩta. 
1CO.4.15	Tananga aꞌnyahit bekiook aalibꞌnya õmmõtõ thõõthaa cĩ Krĩstõ, hõllõngaa aꞌnyaku maajihu ꞌcĩg mẽẽlĩg nẽ hĩnĩngĩtĩ Yeesu Krĩstõ, hikia hĩĩna naa maaꞌnyu nyeemuutaa ꞌcĩ abũnnaa. 
1CO.4.16	Nẽẽthĩ hoti ho, halayyuung naa ngagiit, hátĩ ĩthahĩꞌthiaangu nganĩĩta. 
1CO.4.17	Hĩnĩngĩtĩ thõõth icci, hĩꞌthõõakuung naa ngagiit Timotteeo, loholeec caannĩ ꞌcĩ hammĩna nẽ aꞌthũũnnĩ thõõth cĩ Makayyiookto. Ammuhaakuung hatĩ nẽẽ ngagiit authet caannĩ ꞌcĩ hanũĩ Yeesu Krĩstõ ꞌcĩ aduhõõ hĩ thõõth ꞌcĩ hallimanĩĩ naa lothippit cĩ lemmioohu ꞌtaaũnnioohĩ vẽlẽk ĩĩcĩg hõkõõĩ naana.
1CO.4.18	Aattĩg eeta ũgẽẽgĩ hõrggẽẽnaa cunuung ꞌcĩg athĩngõõnyan, haauto hĩcĩ hatĩ hõllõngaa hakuu naa hĩ ngagiita. 
1CO.4.19	Nẽẽthĩ, hakuu hatĩ naa hĩ ngagiit hĩdĩĩkoothong, hatĩ ẽlẽmaaka Makayyioohiti nẽ hatĩ hikia hũmmũda, hõllõngaa ꞌgõõl ꞌcĩ õthõõthĩ eeta ꞌcĩg athĩngõõnyan ko diooni, nẽẽthĩ, hakuu hátĩ hikia hũmmũda ꞌtirrian ꞌcĩ aꞌnyak nẽẽgĩ. 
1CO.4.20	Hĩnĩngĩtĩ hõllõngaa ĩĩn habuccieet cĩ Nyekuci thõõth ꞌcĩ hõthõõth ũtũũga haaga, nẽẽthĩ, ĩĩn thõõth cĩ ꞌtirrianõ. 
1CO.4.21	Ne ꞌcĩ adiimmu niig hikia hĩdĩmaneehuung naa hatĩ hõdõlanuunga? Adiimmaangu niig nganĩĩt hikia hĩ ngagiit hĩ ẽẽtĩ ꞌcĩ aꞌngaꞌngarĩĩ thõng, hode hĩ ẽẽtĩ ꞌcĩ aꞌnyak mĩnnan hĩ tarbalꞌthẽẽt?
1CO.5.1	Baa hathihi naa aĩ, aattĩg eeta ũgẽẽgĩ ꞌcĩg adĩman thooꞌthiok ꞌcĩg ĩĩn ꞌriiring hõrggẽẽnaa cunuung. Nẽ dĩdĩ, abaꞌthioothu niig ĩllõõattu eet ꞌcĩg hõllõngaa aga Nyekuc. Aĩ oogin aattĩ ẽẽtĩ hĩ ngamaacõnĩ. 
1CO.5.2	Irriannu hinnia niig hĩĩ nĩngĩtĩ ꞌcĩ occa aluyyu thõng nẽ itiggiayyu eet ꞌcĩ adtican thõõth ꞌcĩ aaĩ noho ho laiittaa cunuung battaala! 
1CO.5.3	Tananga nga haitiõõ naa dẽẽdẽ tõõ, aaĩ ꞌthĩnĩt caannĩ hĩ ngagiita. Nẽ hetteedĩha eet ꞌcĩ baa adĩman thõõth icci thõõth ẽlẽk, haau hĩcĩ haaĩ naa nĩĩca. 
1CO.5.4	Ma alũteennu niig ꞌthaarĩĩ cĩg Makayyioohit cĩnaac Yeesu nẽ haau naa hĩ ngagiit loriia nẽ aau ꞌtirriani cĩ Makayyioohit cĩnaac Yeesu, 
1CO.5.5	aanytĩk eet nicci ꞌThĩttaan, hátĩ horoong huduhoothĩk thõõth ꞌcĩ abũraneek ẽlẽ cĩnnĩ ho nẽ eellia lorii cĩnnĩ kõr ꞌcĩ hatĩ õbõdaanĩ Makayyioohiti.
1CO.5.6	Aitiõõ ꞌrianĩĩthĩ cunuung ko hõllõngaa abũnnaa. Hõllõngaa nooyyia agayyu niig ngaatĩ ĩꞌthanõthõõthĩkĩ abũũlana ꞌcĩg abadtẽc haaga tũkan ꞌcĩ oꞌngoꞌnyi hũtũrũũr? 
1CO.5.7	Udduutit abũũla ꞌcĩg ũnũũhĩtõ! Nẽẽthĩ hatĩ aauttu niig hĩ ũbũnẽẽta ꞌcĩg nga ĩĩn ngeju ꞌcĩg aitiõõ abũũlana tõõ, nẽẽthĩ, aattiyyu niig buúk hĩ ũbũnẽẽta tĩko. Hĩnĩngĩtĩ ĩĩ Krĩstõ mĩꞌnyõõn cĩnaac ꞌcĩ Haangittõõ,
1CO.5.8	Nẽẽthĩ hoti ho, huꞌthuutti karrama,
1CO.5.9	Baa hẽtẽhẽẽdahuung naa ngagiit waragaawaa caannĩ hĩĩnnĩhuung, ma hookorru hĩ eet ꞌcĩg adĩman thooꞌthiok ꞌcĩg ĩĩn ꞌriiring. 
1CO.5.10	Nẽẽthĩ, baa aitiõõ naa hõllõngaa hothoothi eet cĩg looc nicci. Adiim occa uunniku niig looc nicci, hátĩ iliittia eet ꞌcĩg ĩĩn ꞌthẽccanniook hode lobolobbiaak hode eet ꞌcĩg ĩggõõl ꞌgõõnõgĩ hode eet ꞌcĩg ala hẽlẽggĩ ꞌcĩg aar eeta hĩĩtõ nyekuꞌnya. 
1CO.5.11	Nẽẽthĩ ꞌyioko, hẽhẽẽdakuung naa ngagiit waraga icci, hátĩ hiittiõõ hõllõngaa ookorru hĩ eet umwa ꞌcĩ aũ ẽlẽ cĩnnĩ anneek lemmioohit, ĩko nẽẽ ĩĩn eet ꞌcĩ adĩman thooꞌthiok ꞌcĩg ĩĩn ꞌriiring, ĩĩn lobolobbiaahit nẽ ĩĩ eet ꞌcĩ ala hẽlẽggĩ ꞌcĩg aar eeta hĩĩtõ nyekuꞌnya hode ĩĩn oloꞌngiaahit hode ĩĩn duuttiahit hode ĩĩn eet ꞌcĩg ĩggõõl ꞌgõõnõgĩ. Nẽẽthĩ, ma haduheennu hĩ eet ꞌcĩ aaĩ noho.
1CO.5.12	Inni hetteedĩk naa eet ꞌcĩg hõllõngaa ĩĩn lemmiook thõõth ko? Hõllõngaa nooyyia occa etteediku niig eet ꞌcĩg ĩĩn lemmiook dioo thõõth? 
1CO.5.13	Ẽttẽẽd Nyekuci thõõth cĩ eet vẽlẽk. Nẽ aĩ ꞌBuuhi cĩ Nyekuci nẽẽ, “Itiggiayyieek eet cugguung ꞌcĩg ĩĩn ꞌthẽccanniook hõrggẽẽnaa cunuung battaala.”
1CO.6.1	Má aꞌnyaheek lemmioohiti umwaa ꞌgõõnĩ ꞌcĩ ĩĩn lemmioohit liilii ꞌcĩ occa abĩllĩ ĩnõõnnõ lokihooa, occa õkõ abĩllĩ nẽẽ ĩnõõnnõ lokihooa cĩ eet ꞌcĩg hõllõngaa ĩĩn lemmiook, hode occa õkõ abĩllĩ hĩ eet cĩg Nyekuci? 
1CO.6.2	Hõllõngaa agayyu niig aĩ, ẽttẽẽd hatĩ eeta cĩg Nyekuci thõõth cĩ eet cĩg looc nicci? Nẽ má õõ etteeddu thõõth cĩ looc nicci, occa hõllõngaa uuluyyu ngaatĩ akũmaneeku thooꞌthiok ꞌcĩg kidicig? 
1CO.6.3	Hõllõngaa agayyu niig aĩ, hẽttẽẽd hatĩ naag thooꞌthiok cĩg aajĩleetu? Ma aaĩ noho, hũũlũ hatĩ naa ngaatĩ hẽttẽẽdĩ thooꞌthiok cĩg rũgẽt nicci! 
1CO.6.4	Nẽẽthĩ hoti ho, má aꞌnyaku thooꞌthiok ꞌcĩg aattĩg noho, eberria ꞌgaadĩꞌnya tananga eet ũgĩ haaga hõrggẽẽnaa cĩ lothippit cĩ lemmioohu! 
1CO.6.5	Haduha naa thõõth icci, hátĩ haggamuung ngagiit ngaaoni. Hiꞌthihi occa ꞌthẽk eet umwa hõrggẽẽnaa cunuung ꞌcĩ ẽggẽẽnyĩth, ꞌcĩ occa ẽttẽẽd thooꞌthiok ꞌcĩg ẽggẽrꞌnyõõnĩ lemmiooha hõrggẽẽnaa cunuung ko? 
1CO.6.6	Inni hũũhĩ eet umwaa hõrggẽẽnaa cunuung ꞌgõõnĩ ꞌcĩ ĩĩn lemmioohit lokihooa cĩ eet ꞌcĩg hõllõngaa ĩĩn lemmiook ko?
1CO.6.7	Nẽ ma õkõõĩ lemmioohiti umwaa ꞌgõõnĩ lokihooa, udhuktaau niig ẽlẽk. Occa mẽẽn ngaatĩ iggoolluung eeta nẽ ẽbẽlattuunga. 
1CO.6.8	Nẽẽthĩ hinnia, iggoolonnu niig ẽmmẽn nẽ ĩdĩmattu thooꞌthiok ꞌcĩg abathĩ nẽ ĩdĩmatteehu thooꞌthiok iccig lemmiook.
1CO.6.9	Hõllõngaa nooyyia agayyu niig aĩ, hõllõngaa hatĩ arigith eeta ꞌcĩg ĩĩn ꞌthẽccanniook habuccieet cĩ Nyekuci? Ma higgoollu eleeti! Aitiõõ hatĩ eeta ꞌcĩg adĩman thooꞌthiok ꞌcĩg ĩĩn ꞌriiring, hode eeta ꞌcĩg ala nyekuꞌnya ꞌcĩg hõllõngaa ĩĩn dĩdĩ, hode eeta ꞌcĩg attik ngaaĩ ꞌcĩg ꞌrĩĩng, hode ꞌwuaangiak ꞌcĩg maacĩg hode eet ꞌcĩg attik ꞌgõõnõgĩ ꞌcĩg maacĩg, 
1CO.6.10	hode igorriaaha hode lobolobbiaaha hode duuttiaha hode oloꞌngiaaha, hõllõngaa aduhun habuccieet cĩ Nyekuci. 
1CO.6.11	Baa gõõng aattiyyu niig ũgẽẽgĩ nohota. Nẽẽthĩ ꞌyioko, utuunytuung ngagiit ꞌthaara cĩg Makayyioohit cĩnaac Yeesu Krĩstõ, hĩ ꞌtirrian cĩ Lori cĩ Nyekuci haanytuung ĩĩtõ tẽllĩg nẽ elemuung Nyekuci.
1CO.6.12	Ainnu niig ũgẽẽgĩ, “Occa hadĩman ꞌgii vẽlẽk ꞌcĩ hadiim naaga.” Nẽẽthĩ haduhaakuunga, hõllõngaa abũnnaa hẽlẽggĩ vẽlẽk hĩ ngagĩĩta. Ĩnõõ ꞌcĩ habũrrĩ naa ngaatĩ occa ĩllõõanna ꞌgiimwaa nganĩĩt ko. 
1CO.6.13	Nẽ tarĩ iittu niig, “Ĩĩn ꞌgẽẽn cĩ heengu nẽ ĩĩ hẽẽng cĩ ꞌgeeno,” nẽẽthĩ, aruk hatĩ Nyekuci ĩhõõggõ ꞌrammaattĩg. Hõllõngaa ĩĩn ẽlẽ ꞌcĩ hadticanĩ thooꞌthiok ꞌcĩg ĩĩn ꞌriiring, nẽẽthĩ, ĩĩn ẽlẽ cĩ Makayyiookto nẽ ĩĩ Makayyioohiti cĩ ello. 
1CO.6.14	ꞌTirriaanaa cĩnnĩ, baa arũgtha Nyekuci Makayyioohit cĩnaac daahĩtha nẽ arũgthanneet hatĩ nẽẽ ngagĩĩt buúk daahĩtha. 
1CO.6.15	Aitiõõ niig hõllõngaa agayyu ngaatĩ ĩĩnnĩ eleeti cugguung dhoorit cĩ ẽlẽ cĩ Krĩstõ? Ĩcca occa hattiha naa ẽlẽ cĩ Krĩstõ nẽ hũrũmeeha hĩ cĩ ꞌwaaꞌngiaktõ? Aitiõõ ũdũt! 
1CO.6.16	Hõllõngaa agayyu niig aĩ, ẽẽtĩ ꞌcĩ arũmeek ẽlẽ cĩnnĩ hĩ ꞌcĩ ꞌwaaꞌngiaktõ, ĩĩtõ nẽẽg ẽlẽ hõdẽẽthõng? Hĩnĩngĩtĩ aduha ꞌBuuhi cĩ Nyekuci aĩ, “Iita ĩĩtõ nẽẽg ꞌrammaattĩg ẽlẽ hõdẽẽthõng.”
1CO.6.17	Nẽẽthĩ, ẽẽtĩ ꞌcĩ arũm ẽlẽ cĩnnĩ hĩ cĩ Makayyiookto, iita ĩĩtõ lorii cĩnnĩ hĩ cĩ Makayyiookto hõdẽẽthõng.
1CO.6.18	Iliittia thooꞌthiok ꞌcĩg ĩĩn ꞌriiring. Nẽ ꞌthẽccanẽẽta ũgẽẽgĩ vẽlẽk ꞌcĩg ẽꞌthẽcan ẽẽtĩ, aattĩg ẽllaa cĩnnĩ battaala, nẽẽthĩ, ẽẽtĩ ꞌcĩ adĩman ꞌthẽccan ꞌcĩ attihi ngaaĩ tahatak, adĩman ꞌthẽccan cĩ ẽlẽ cĩnnĩ ẽmmẽn. 
1CO.6.19	Hõllõngaa agayyu niig ngaatĩ ĩĩnnĩ eleeti cugguung ꞌCieeth cĩ Lori ꞌcĩ Ẽllẽẽmĩth ꞌcĩ aaĩ hĩ ngagiit baa aaꞌnyuung Nyekuci? Hõllõngaa ĩĩn eleeti cugguung diooni; 
1CO.6.20	baa uuttiannu niig thõng. Nẽẽthĩ hoti ho, itingolli Nyekuc eleetinii cugguung.
1CO.7.1	Nẽẽthĩ ꞌyioko, hattacani naa thooꞌthiok baag ajinnaangu niig nganĩĩt waragaawaa cunuung. Baa ainnu niig, “Abũnnaa occa ngaatĩ hõllõngaa aꞌthũwaniini eeta?” 
1CO.7.2	Nẽẽthĩ, hĩnĩngĩtĩ mẽẽlĩg thooꞌthioha ꞌcĩg ĩĩn ꞌriiring, abũnnaa aꞌnyak ẽẽtĩ ngaa cĩnnĩ nẽ aꞌnyak ngaa maac cĩnnĩ. 
1CO.7.3	Adiim maac hẽlẽm thõõth cĩ ngaa cĩnnĩ hatĩ adiim oogini nẽ ngaa buúk aꞌnyĩĩk hẽlẽm maac cĩnnĩ hatĩ adiim oogini. 
1CO.7.4	Ĩĩn ẽlẽ cĩ ngaaõ cĩ maac cĩnnĩ, hõllõngaa ĩĩn ẽlẽ cĩ ngaaõ diooni nẽ ĩĩn ẽlẽ cĩ maacõ cĩ ngaa cĩnnĩ, hõllõngaa ĩĩn cĩ maacõ diooni. 
1CO.7.5	Ma haburru ngaatĩ attihoonnu, horoong thĩ hatĩ elemoonnu ngaatĩ abillu ꞌtihõõnĩt hĩdĩhĩdĩĩc, hátĩ alayyio nõõ thõng. Nẽẽthĩ hátĩ iittiõõ ꞌThĩttaanĩ hõllõngaa attĩmannuunga, hĩnĩngĩtĩ hõllõngaa uullu ngaatĩ aggammu eleeti cugguung jurrung. 
1CO.7.6	Haduha naa thõõth icci, hátĩ eberria thõõth ꞌcĩ adĩmannu niiga, hõllõngaa hattĩnganeekuung thõng. 
1CO.7.7	Occa nuun baa iittiõõ eeta vẽlẽk hõllõngaa aꞌthũwanni hĩ naana. Nẽẽthĩ hinnianĩ, aꞌnyak eeta hõdẽĩ hõdẽĩ ꞌbaaninit ꞌcĩ aku hĩ Nyekuc, aꞌnyak umwaa ꞌbaaninit icci aꞌnyak umwaa iccia.
1CO.7.8	Nẽ ꞌyioko, hanneehi naa eet ꞌcĩg nga hũꞌthũwattõõ hĩ ngaatĩbõyyĩꞌnya, mẽẽn hĩ ĩhõõggõ ngaatĩ hõllõngaa aꞌthũwaniini hĩ naana. 
1CO.7.9	Nẽ má hõllõngaa ũũlũ ngaatĩ aꞌthũũnnĩ eleeti cĩggĩĩng, aꞌnyĩĩk hũꞌthũwattõõ, mẽẽn ngaatĩ aꞌthũwaniini hĩllõõan ngaatĩ abũranẽẽkĩ ꞌtihõõnĩt.
1CO.7.10	Thõõth ꞌcĩ haduhaahi naa eet ꞌcĩg ũꞌthũwattõõ cieeni, hõllõngaa nganĩĩt ꞌcĩ haduha ho, aduha Makayyioohiti aĩ, occa hõllõngaa õõg ngaa maac cĩnnĩ. 
1CO.7.11	Nẽẽthĩ, má õõg ngaa maac, aꞌnyĩĩk hiittiõõ hõllõngaa aꞌthũwan eet umwaa tarĩ, hode aꞌnyĩĩk hobodoothĩk maac cĩnnĩ. Nẽ occa hõllõngaa iiggia maac ngaa cĩnnĩ.
1CO.7.12	Ẽrẽka thõõth umwaa ꞌcĩ õthõõth Makayyioohiti, hĩnĩngĩtĩ ꞌthũan. ꞌGii vẽlẽk ꞌcĩ occa hadĩmani naana, occa haaꞌnyuung ngagiit tilooinit caannĩ. Má hõllõngaa ĩĩn ngaa cunni nuyyioohit cĩ Makayyiookto nẽ ẽlẽm ngaatĩ arũmeennu hĩ nganiita, ma hoogi ĩnõõnnõ. 
1CO.7.13	Nẽ má aꞌnyak ngaa umwaa maac cĩnnĩ ꞌcĩ hõllõngaa ĩĩn lemmioohit nẽ ẽlẽmĩ maac ngaatĩ arũmẽẽnĩ hĩ ĩnõõnnõ, occa hõllõngaa õõg nẽẽ ĩnõõnnõ. 
1CO.7.14	Maac cunni hode ngaa cunni ꞌcĩ hõllõngaa ĩĩn lemmioohit, ikia ĩĩ tẽlla, hĩnĩngĩtĩ ũꞌthũwanii nganiita. Thõõth icci ꞌcĩ aaꞌnyĩk lõhõlĩ cugguung buúk hĩĩtõ tẽllĩg, hĩcĩ ꞌyioko ẽllẽẽmĩth muumaa cĩ Nyekuci ho.
1CO.7.15	Nẽẽthĩ, má ũtũngeek maac ꞌcĩ hõllõngaa ĩĩn lemmioohit ngaa cĩnnĩ ho, aꞌnyĩĩk hũtũngeek. Ẽẽtĩ hode ngaa ꞌcĩ ĩĩn lemmioohit, occa hõllõngaa ẽcẽb thooꞌthioha ꞌcĩg aattĩg hoti, hĩnĩngĩtĩ avvaanneet Nyekuci ngagĩĩt haaut ganõõna. 
1CO.7.16	Occa aga nii ngaa hutuno ngaatĩ ẽẽlanĩ maac cunni, hode occa aga nii maac hutuno, ngaatĩ occa ẽẽlanĩĩ ngaa cunni?
1CO.7.17	Adiim aꞌthuunnu niig hõdẽĩ hõdẽĩ ꞌgõõl baa aarikuung ngagiit Makayyioohiti nẽ aallattiaau hĩ baa avviyyuung ngagiit Nyekuci baa ĩĩcĩ oou. Thõõth caannĩ ꞌcĩ haduhaahi lothippiꞌnya cĩg lemmioohu vẽlẽk hũnnẽẽcõ cieeni. 
1CO.7.18	Má baa ẽttẽẽdĩ ẽlẽ
1CO.7.19	Ĩĩn ꞌteediniti cĩ ello hode thõõth ꞌcĩ hõllõngaa etteedini ẽlẽ, thõõth umwa haaga. Thõõth ꞌcĩ aaddi ꞌcĩ hathĩknĩ tilooinit cĩ Nyekuci dioo. 
1CO.7.20	Anneek eet vẽlẽk aallattia ꞌgõõlaa ĩbaa aattiyyu baa aũyyuung Nyekuci. 
1CO.7.21	Ĩĩnĩ baa nii appahaca baa avvaanni Nyekuci? Ma haaꞌnyihi ꞌthĩnĩt hupuppud, nẽẽthĩ nẽẽꞌthẽk, má aga ngaatĩ ammũdaanĩ ꞌgõõl ꞌcĩ occa õõganĩĩ ẽlẽ cunni, õga. 
1CO.7.22	Ma baa ẽbẽra Makayyioohiti appahacaaꞌnya, iita ĩĩtõ nẽẽg eet cĩgĩnnĩg ꞌcĩg õõgta. Nẽ ma ẽbẽra nẽẽ eet ꞌcĩg õõgta ẽlẽk, iita ĩĩtõ nẽẽg appahacaaꞌnya cĩg Krĩstõ. 
1CO.7.23	Baa ũtũũwauung Nyekuci ngagiit ẽlẽk, ma nga hau hiiginnu appahacaaꞌnya cĩg eetuk tarĩ. 
1CO.7.24	ꞌGotoonoga hĩ ngoonoga, aꞌnyĩĩk eet hõdẽĩ hõdẽĩ haallattia ꞌgõõlaa ꞌcĩ baa avvaanĩ Nyekuci.
1CO.7.25	Ẽrẽka thõõth umwaa ꞌcĩ õthõõth Makayyioohiti, hĩnĩngĩtĩ eet ꞌcĩg nga hũꞌthũwattõõ. Nẽẽthĩ, occa haduhaakuung naa ngagiit thõõth ꞌcĩ hammuhi naana. Nẽ occa elemmu thõõth ꞌcĩ haduha naa ho, hĩnĩngĩtĩ ammaannĩkaa Makayyioohiti nganĩĩta. 
1CO.7.26	Hĩnĩngĩtĩ thõõth ꞌcĩ abathĩ ꞌcĩ aaĩ ꞌyioko ho, hammuhi occa abũnnaa gẽrrẽẽt ngaatĩ aattiyyu haaga hõllõngaa aꞌthũwaniinnu. 
1CO.7.27	Má ũꞌthũwanõ, ma hoogi ngaa. Nẽ má nga ꞌthũaanõ, ma hadiimi haꞌthũannii. 
1CO.7.28	Hõllõngaa abathĩ ngaatĩ aꞌthũwaniini, tananga baa nga ꞌthũaanõ ĩĩcĩ oou. Nẽẽthĩ, eeta ꞌcĩg aꞌthũwanni, ammũda hatĩ ꞌcannan ꞌcĩ maka nẽ hadiim hẽẽlannuung naa ngagiit thõõthaa nĩĩca.
1CO.7.29	Nẽ thõõth ꞌcĩ haini naa ho ꞌgotoonoga hĩ ngoonoga, huturig waathinniooha ꞌcĩg nga haattiyyi naag loota nĩnga ho gẽrrẽẽt. Nẽẽthĩ, iꞌthianaanĩ ꞌyioko, aꞌnyĩĩk eet ꞌcĩg aꞌnyak ngaaĩ haauto hĩcĩ hõllõngaa aꞌnyahĩ; 
1CO.7.30	aꞌnyĩĩk eet ꞌcĩg alu, haauto hĩcĩ hõllõngaa alu, aꞌnyĩĩk eet cĩg accamanoothĩk, haauto hĩcĩ hõllõngaa accamanoothĩk buúk, aꞌnyĩĩk eet ꞌcĩg ũũt ijjio, haauto hĩcĩ hõllõngaa ũũtĩ; 
1CO.7.31	aꞌnyĩĩk eet ꞌcĩg adticaniini hẽlẽggĩ cĩg looc nicci, haauto hĩcĩ hõllõngaa adticaniini. Hĩnĩngĩtĩ edecciaa hatĩ lõõcĩ nicciee hĩcĩ ꞌyioko hacĩn naag ko.
1CO.7.32	Hadiimmuung naa ngagiit aaut lõꞌngõõc iittiõõc hõllõngaa apuppuddu. Arrĩĩppan ẽẽtĩ ꞌcĩ nga hũꞌthũwanõõ thõõth cĩ Makayyiookto nẽ arrĩĩppan ꞌgõõl ꞌcĩ occa aaꞌnyĩkĩ nẽẽ Makayyioohit haccamanoothĩk. 
1CO.7.33	Nẽẽthĩ hinnia, arrĩĩppan ẽẽtĩ ꞌcĩ ũꞌthũwanõõ, thooꞌthiok cĩg looc nicci, hĩ ꞌgõõl ꞌcĩ occa aaꞌnyĩkĩ nẽẽ ngaa cĩnnĩ haccamanoothĩk, 
1CO.7.34	nẽ eꞌngerri thooꞌthioha ꞌcĩg adiim nẽẽnĩ. Arrĩcana loholeec ꞌcĩ ngayyi ꞌcĩ nga hũꞌthũwanĩ, thooꞌthiok cĩg Makayyiooktak. Aaĩ muhẽẽnĩtĩ cĩnnĩ cĩ ello hĩ cĩ loriio vẽlẽk hĩ Makayyioohit. Nẽẽthĩ hinnianĩ, arrĩcana ngaa ꞌcĩ ũꞌthũwanĩ thooꞌthiok cĩg looc nicci, hĩ ꞌgõõl ꞌcĩ occa aaꞌnyĩkĩ nẽẽ maac cĩnnĩ haccamanoothĩk. 
1CO.7.35	Haduha naa thõõth icci, hĩĩ bũnnai cunuung, hiittiõõ hõllõngaa ecebbuung thõng, hátĩ aaut ꞌgõõlaa ꞌcĩ abũnnaa nẽ alayyu Makayyioohit hõdẽĩ.
1CO.7.36	Nẽẽthĩ, má abũraneek ẽẽtĩ bũhẽẽc ꞌcĩ adiim aꞌthũwan nẽẽ gẽrrẽẽt ꞌcĩ ũũppan ngaatĩ occa aꞌthũwanĩ ẽẽtĩ, aꞌnyĩĩk hũꞌthũwan ĩnõõnnõ hĩcĩ adiim nẽẽnĩ. Aitiõõ hõllõngaa ĩĩn ꞌthẽccan. 
1CO.7.37	Nẽẽthĩ, abũnnaa ngaatĩ haꞌthũũnnĩ ẽlẽ nẽ hummuhit jurrung ngaatĩ occa hõllõngaa haꞌthũaniini. 
1CO.7.38	Abũnnaa ngaatĩ haꞌthũaniini, nẽẽthĩ, mẽẽn ngaatĩ occa hõllõngaa haꞌthũaniini ũdũt.
1CO.7.39	Occa aalla ngaa arũmĩ hĩ maac cĩnnĩ ĩꞌthõng hadaak maac. Nẽẽthĩ hatĩ ooggia nẽẽ hũꞌthũwan ẽẽtĩ ꞌcĩ ĩĩn nuyyioohit cĩ Makayyiookto diooni. 
1CO.7.40	Nẽẽthĩ hoti ho, muhẽẽttaa caannĩ, hammuhi occa hathihi naa thõõth cĩ Lori cĩ Nyekuci ngaatĩ haĩnnĩ, occa accamanoothĩk ngaa hatĩ aaĩ ẽmmẽn.
1CO.8.1	Waragaawaa baa ꞌnuung, baa ajinnaangu niig nganĩĩt thõõth cĩ ꞌgaarriẽẽn ꞌcĩg aaꞌnyĩhoothĩk hẽlẽggĩ ꞌcĩg aar eeta hĩĩtõ nyekuꞌnya. Haga naag vẽlẽk thõõth icci. Nẽẽthĩ, aaꞌnyeet ꞌgẽẽnyĩthĩ hirriattĩ eleeti cĩggaac nẽ aaꞌnyeet mĩnnanĩ heelit ꞌgoonogeet. 
1CO.8.2	Nẽ dĩdĩ, eeta ꞌcĩg ammuk aĩ hagayyia thõõth gẽrrẽẽt, aitiõõ hõllõngaa aga thõõth vẽlẽk. 
1CO.8.3	Nẽẽthĩ, ẽẽtĩ ꞌcĩ ammĩnan Nyekuc, aga Nyekuci ngaatĩ ammĩnanĩ nẽẽ ĩnõõnnõ.
1CO.8.4	Nẽẽthĩ hoti ho, thõõth cĩ hadahĩ ꞌgarriẽẽn ꞌcĩg aaꞌnyĩhoothĩk hẽlẽggĩ ꞌcĩg aar eeta hĩĩtõ nyekuꞌnya, haga naag haĩ ꞌgii ꞌcĩ aar eeta hĩĩ Nyekuc ho, ĩĩn ꞌgiimwa haaga looccaa nĩĩcĩ nẽ aaĩ Nyekuci hõdẽẽthõng diooni. 
1CO.8.5	Horoong aattĩg nyekuꞌnya hẽẽtahujjieen hĩ loota nĩnga nẽ ala eeta ũgẽẽgĩ nyekuꞌnya ꞌcĩg hõllõngaa ĩĩn dĩdĩ hĩ makayyiook ꞌcĩg mẽẽlĩg. 
1CO.8.6	Haꞌnyak naag Nyekuc hõdẽẽthõng diooni nẽ ĩĩn Baangeet. Baa ẽhẽnyta nẽẽ hẽlẽggĩ vẽlẽk nẽ harũgĩ naag, hĩnĩngĩtĩ ĩnõõnnõ. Yeesu Krĩstõ diooni ꞌcĩ ĩĩn Makayyioohit cĩnaac. Baa ẽhẽnytaa hẽlẽggĩ vẽlẽk ꞌthaarĩĩ cĩgĩnnĩg nẽ aaꞌnyeet Yeesu ngagĩĩt rũgẽt.
1CO.8.7	Hõllõngaa aga eeta vẽlẽk thooꞌthiok iccig. Nẽ dĩdĩ, baa itiliꞌthia eeta ꞌcĩg mẽẽlĩg ꞌgõõlaa ꞌcĩ ẽlẽmmĩ thõõth ꞌcĩ aĩ, arũgĩ hẽlẽggĩ ꞌcĩg aar eeta hĩĩtõ nyekuꞌnya ho. Nẽẽthĩ, má adak nẽẽg iding ꞌcĩ aaꞌnyĩhoothĩk hẽlẽggĩ ꞌcĩg aar eeta hĩĩtõ nyekuꞌnya ho, accanan hinnia ĩhõõggõ muhẽẽnĩtĩ cĩ ꞌthinneeti cĩggĩĩng ꞌcĩg hõllõngaa õkõmĩ. 
1CO.8.8	Ĩĩn dĩdĩ, hõllõngaa aallak Nyekuci ꞌgẽẽn ꞌcĩ hadak naaga. Nẽẽthĩ, hõllõngaa habathĩ naag, hĩnĩngĩtĩ ꞌgẽẽn ꞌcĩ hadahĩ nẽ tarĩ, hõllõngaa habũnnaa, hĩnĩngĩtĩ ꞌgẽẽn ꞌcĩ hadahĩ.
1CO.8.9	Ma haĩnanaaku eet ꞌcĩ hõllõngaa attiran muhẽẽnĩtĩ cĩ ꞌthĩnĩt cĩnnĩ, thõõth ꞌcĩ abathĩ, hĩnĩngĩtĩ agayyu niig ngaatĩ adaku ꞌgeenniok vẽlẽk. 
1CO.8.10	Má ĩcĩnuung eet ꞌcĩ hõllõngaa aꞌnyak ꞌthĩnĩt ꞌcĩ õkõmĩ ngagiit eet ꞌcĩg agayyu ngaatĩ adaku ꞌgẽẽn ꞌcieethaa cĩ ꞌgii ꞌcĩ aar eeta hĩĩ nyekuc ꞌcĩ hõllõngaa ĩĩn dĩdĩ ho, aaꞌnyĩk hinnia hatĩ thõõth ciee ĩnõõnnõ buúk, hũũk hũbũraneek ngaatĩ õkõ adahĩ ꞌgẽẽn ꞌcĩ aaꞌnyĩhoothĩk hẽlẽggĩ ꞌcĩg aar eeta hĩĩtõ nyekuꞌnya ho. 
1CO.8.11	Nẽẽthĩ hoti ho, aduhoothĩk hatĩ ꞌgotonu hĩ ngoonu baag adaaknĩ Krĩstõ nẽ hõllõngaa attiran lemiiniti ho, ꞌgẽẽnyĩthaa cunuung. 
1CO.8.12	Ma ẽꞌthẽcannu niig ngaatĩ adĩmannu ꞌgotoonogu hĩ ngoonogu ꞌbuth ꞌgõõlaa ĩĩcĩ nẽ ujjuurru muhẽẽnĩt cĩ ꞌthinneeti cĩggĩĩng ꞌcĩ hõllõngaa õkõmĩ ho, ẽꞌthẽcattu niig thõõth cĩ Krĩstõ. 
1CO.8.13	Nẽẽthĩ hoti ho, má aaꞌnyĩk idingi ꞌcĩ hadahi naa ꞌgõtõna hĩ ngõõna hẽꞌthẽcattõõ, occa hatĩ hõllõngaa hadahi naa iding tĩho tarĩ, hátĩ hiittiõõ nẽẽg hõllõngaa ẽꞌthẽcanĩ.
1CO.9.1	Nga nooyyia hooggia naana? Hõllõngaa nooyyia hĩĩnĩ naa ꞌthooyyiahit? Nga nooyyia baa hĩcĩn naa Yeesu Makayyioohit cĩnaac? Hõllõngaa nooyyia iiginnu niig eet ꞌcĩg aꞌnyaha dtiici caannĩ cĩ Makayyiookto ho? 
1CO.9.2	Tananga hõllõngaa hĩĩnĩ naa ꞌthooyyiahit hĩ eet ũgĩ, hĩĩnĩ ꞌthooyyiahit hĩ ngagiit dĩdĩ! Hĩnĩngĩtĩ iiginnu eet dẽẽdẽ ꞌcĩg aggamoothĩka nganĩĩt dtiici ꞌcĩ hĩĩnnĩ ꞌthooyyiahit cĩ Makayyiookto ho.
1CO.9.3	Thõõth ꞌcĩ heteiini naa ẽlẽ caannĩ hatĩ ajinna eeta ꞌcĩg etteedĩkaa nganĩĩt thõõth cieeni. 
1CO.9.4	Ĩcca occa hõllõngaa haꞌnyak naag makaaꞌthĩt ꞌcĩ hũdẽẽttõ hĩ cĩ duhẽẽttõ? 
1CO.9.5	Ĩcca occa hõllõngaa haꞌnyak naag makaaꞌthĩt ꞌcĩ hõõkõrĩ hõdẽĩ hĩ ngaa ꞌcĩ ĩĩn lemmioohit, hĩcĩ õõkõr ꞌthooyyiaha ũgẽẽgĩ hĩ ꞌgõtõõnõgĩ Makayyiooktak hĩ Pẽẽtũrũ? 
1CO.9.6	Hode nganĩĩt hĩ Baarnaba dioo ꞌcĩg occa hadticaniinna, hátĩ hũrũgta?
1CO.9.7	Adũman gõõng ũrũtana ꞌrabbẽẽt cĩggĩĩng ẽmmẽn? Aitiõõ gõõng eeta ꞌcĩg atiboolan hẽẽn ꞌcĩg viinoaak hõllõngaa adak ꞌgẽẽn cĩ mana cĩ viinoo ꞌcĩ atiboolan nẽẽg ko ũgĩ? Hõllõngaa nooyyia aam tũhayyiooha ira cĩg ẽẽtha cĩggĩĩng? 
1CO.9.8	Haduha ꞌyioko ꞌthẽk naa thõõth icci hĩ ẽẽtĩ ꞌcĩ holli õõ haaga? Hõllõngaa nooyyia aduha nyattalĩ cĩ Mũũꞌtha thõõth icci dioo noho? 
1CO.9.9	Hĩnĩngĩtĩ eheeddi nyattaalaa cĩ Mũũꞌtha
1CO.9.10	Dĩdĩ, aduhaakeet nẽẽ ngagĩĩt thõõth icci, aitiõõ ꞌyioko hõllõngaa aduha? Eei, baa eheeddi thõõth ciee, hĩnĩngĩtĩ ngagĩĩta, nẽẽthĩ ma akannĩ kattioohiti olla nẽ ĩthĩanõõ thĩannioohiti thõng, adĩman nẽẽg vẽlẽk noho muhẽẽttaa ꞌcĩ hatĩ au õthõlĩ haal ꞌcĩg ajanniaa ho thõng. 
1CO.9.11	Má baa hathaccia naag hinyomo cĩg thõõth cĩ Nyekuci hõrggẽẽnaa cunuung, õkõmĩ occa gẽrrẽẽt ngaatĩ occa hammũdaanna ꞌbaaninit cĩ ijjioonnu hĩ ngagiita? 
1CO.9.12	Má aꞌnyak eeta ũgẽẽgĩ makaaꞌthĩt ꞌcĩ eellu niig ĩhõõggõ, hõllõngaa occa haꞌnyaka naag makaaꞌthĩt niccia hĩllõõan?
1CO.9.12	Baa hõllõngaa hadticaniinna naag makaaꞌthĩt icci. Nẽ hinnia ꞌgõõlaa umwaanĩ, hẽmmẽẽthĩ naag hẽlẽggĩ vẽlẽk, hátĩ hiittiõõ hõllõngaa halaam nyeemuut ꞌcĩ abũnnaa cĩ Krĩstõ. 
1CO.9.13	Hõllõngaa agayyu niig aĩ, ammũda eeta ꞌcĩg adticanni ꞌCieethaa cĩ Nyekuci ꞌgẽẽn cĩnĩĩng ꞌCieethaa cĩ Nyekuci nẽ eeta ꞌcĩg adticanni altaarĩa,
1CO.9.14	ꞌGõõlaa ꞌcĩ aduhõõ thõng, baa aduha Makayyioohiti aĩ, ammũda eeta ꞌcĩg irrioon nyeemuut ꞌcĩ abũnnaa ꞌgẽẽn cĩnĩĩng nyeemuutaa ꞌcĩ abũnnaa.
1CO.9.15	Nẽẽthĩ, nga hidticanõõĩ naa makaaꞌthĩt caannĩ ho. Nẽ hõllõngaa heheedi naa thõõth icci, muhẽẽttaa ꞌcĩ hatĩ adĩmannu niig thõõth icci, hĩnĩngĩtĩ nganĩĩta. Mẽẽn ngaatĩ occa hadaaknĩ hĩllõõan ngaatĩ aggamaanna eet umwaa ꞌrianĩĩth icci. 
1CO.9.16	ꞌCĩĩnẽnĩt hĩ nganĩĩt hatĩ hõllõngaa hirriooni nyeemuut ꞌcĩ abũnnaa, hõllõngaa occa hathĩngõõnyani, hĩnĩngĩtĩ hattĩnganoothihi hirrioono. Pĩĩrnanĩt hĩ nganĩĩt hatĩ hõllõngaa hirriooni nyeemuut ꞌcĩ abũnnaa! 
1CO.9.17	Má hirriooni naa hĩnĩngĩtĩ hadiimi naana, hadũmannii hatĩnĩ. Nẽẽthĩ, má hõllõngaa hadiimi hirriooni naana, aalla nga ĩĩn thõõth baa aaꞌnya nganĩĩt Nyekuci hidtican noho. 
1CO.9.18	Dũman caannĩ ho inoo? Ĩnõõnnõ cieeni. Má hallimani naa nyeemuut ꞌcĩ abũnnaa, abũnnaa haaꞌnyihi eet haaga hõllõngaa hũũtẽnĩ thõng, hátĩ hiittiõõ hõllõngaa hadticaniini makaaꞌthĩt caannĩ, hatĩ hallimani eeta.
1CO.9.19	Hõllõngaa hĩĩnĩ naa appahaca cĩ eet umwa. Nẽẽthĩ hinnia, hikia hĩĩna appahaca cĩ eet vẽlẽk, hátĩ hũlũllũũmana eet ꞌcĩg mẽẽlĩg gẽrrẽẽt helemit Krĩstõ. 
1CO.9.20	Hĩ eet cĩg ꞌJudeei, baa hikia haau naa hĩ ꞌJudeeiniti, hátĩ hũlũllũũman ĩhõõggõ hĩĩtõ lemmiook. Hĩ eet cĩg nyattaalak, baa hikia haau naa buúk hĩ ẽẽtĩ ꞌcĩ anũ nyattal, tananga hõllõngaa hanũ naa nyattal, hátĩ hũlũllũũman eet cĩg nyattaalak hiita hĩĩtõ lemmiook. 
1CO.9.21	Nẽ má harũmeenna naag hĩ eet ꞌcĩg hõllõngaa aggam nyattalĩ, hataarothi naa nyattal nẽ hũlũllũũmana ĩhõõggõ hĩĩtõ lemmiook. Nẽẽthĩ nẽẽꞌthẽk, baa nga hataaroth naa thõõth cĩ nyattal cĩ Nyekuci. Nẽ dĩdĩ, aggamma nganĩĩt nyattalĩ cĩ Krĩstõ. 
1CO.9.22	Hĩ eet ꞌcĩg hõllõngaa õkõmĩ ꞌthinneeti, hikia haau naa buúk hĩ ẽẽtĩ ꞌcĩ hõllõngaa õkõmĩ ꞌthĩnĩt, hátĩ hũlũllũũman ĩhõõggõ hiita hĩĩtõ lemmiook. Hikia hĩĩna naa ꞌgii vẽlẽk hĩ eet vẽlẽk, hátĩ hẽẽla ũgĩ. 
1CO.9.23	Hadĩmani naa thooꞌthiok iccig vẽlẽk, hĩnĩngĩtĩ nyeemuut ꞌcĩ abũnnaa, hátĩ hũmmũda naa buúk ꞌgattan cĩnnĩ.
1CO.9.24	Hõllõngaa agayyu niig aĩ ireta, avvir irettiooha nẽ ũmmũda ẽẽtĩ hõdẽẽthõng ꞌbaaninit? Ukulit niig buúk noho, hátĩ ummuddia ꞌbaaninit.
1CO.9.25	Allimanni irettiooha gẽrrẽẽt, hátĩ hĩllõõanit nẽ hinnia allimanni nẽẽg nẽ umuddia ꞌbaaninit ꞌcĩ hõllõngaa aalla ũdũt, nẽẽthĩ, hallimanni naag, hátĩ hummuddia ꞌbaaninit ꞌcĩ aalla ũdũt. 
1CO.9.26	Nẽẽthĩ, hõllõngaa hairi naa hĩ ẽẽtĩ ꞌcĩ avvir tahatak, hõllõngaa hajanĩ naa jore hĩ ẽẽtĩ ꞌcĩ uuk ngõõt haaga. 
1CO.9.27	Haꞌthũũnnĩ naa ẽlẽ caannĩ hĩ irettioohiti nẽ haaꞌnyĩha hĩĩ appahaca caannĩ, hátĩ hiittiõõ hõllõngaa hadhukia urutaa ꞌcĩ hirriõõnĩhĩĩ eet ũgĩ nyeemuut ꞌcĩ abũnnaa.
1CO.10.1	ꞌGotoonoga hĩ ngoonoga, hõllõngaa hadiimmuung naa ngagiit herehuung thõõth baa hĩbaangĩ cĩggaac, baag baangaani horrwaa ꞌcĩ õdõhõhĩĩ kak. Baa ẽtẽrẽth ĩhõõggõ vẽlẽk diith ꞌcĩ uwwattẽẽkĩ ĩhõõggõ nẽ abaaktĩ nẽẽg bũlũc ẽdẽcĩ ꞌgõõl ꞌcĩ õdõhõhĩĩ. 
1CO.10.2	Baa aggam nẽẽg vẽlẽk baattithimo, hiita hĩĩtõ nuyyiook cĩg Mũũꞌtha diithatõõ hĩ bũlũcatõõ. 
1CO.10.3	Baa adak hĩbaangĩ vẽlẽk ꞌgẽẽn hõdẽẽthõng cĩ loriio, 
1CO.10.4	nẽ ũhũdĩt nẽẽg vẽlẽk maam cĩg loriiak, hĩnĩngĩtĩ baa ahũd nẽẽg maam cĩg lõbarab baa õõkõr hĩ ĩhõõggõ nẽ baa ĩĩn lõbarabĩ niccia Krĩstõ. 
1CO.10.5	Nẽẽthĩ hoti ho, baa hõllõngaa accamana Nyekuci eet ꞌcĩg mẽẽlĩg hõrggẽẽnaa cĩnĩĩng, nĩngĩtĩ ĩꞌthanõthõõthĩkĩ eleeti cĩggĩĩng horu ꞌcĩ õdõhõhĩĩ kak.
1CO.10.6	Nẽ ꞌyioko, baa edeeꞌnyia thooꞌthioha cieeg hĩĩtõ terethiinit, hátĩ heelliaeet ngagĩĩt, hiittiõõ hõllõngaa hadĩman thooꞌthiok ꞌcĩg abathĩ hĩ baa nẽẽgĩ. 
1CO.10.7	Ma hiiginnu eet ꞌcĩg ala hẽlẽggĩ ꞌcĩg aar eeta hĩĩtõ nyekuꞌnya hĩ baa ala hĩbaangĩ, hĩcĩ eheeddi ꞌBuuhaa cĩ Nyekuci aĩ, “Baa aattĩg eeta loota nẽ udukto nẽ ũhũdĩt mẽrtĩ nẽ ĩtĩngaacõ ũrũgũmĩt hĩdĩmanit thooꞌthiok ꞌcĩg adĩman eeta ꞌcĩg hõllõngaa aga Nyekuc.”
1CO.10.8	Occa hõllõngaa hadĩman naag buúk thooꞌthiok ꞌcĩg ĩĩn ꞌriiring, hĩ baa adĩman eeta ũgẽẽgĩ hõrggẽẽnaa cĩnĩĩng nẽ waathĩna hõdẽẽthõng, iita adaahito aalibꞌnya hẽẽn ꞌramma hĩ iyyio (23,000) hõrggẽẽnaa cĩnĩĩng. 
1CO.10.9	Occa hõllõngaa hattĩman naag Makayyioohit hĩ baa attĩman eeta ũgẽẽgĩ hõrggẽẽnaa cĩnĩĩng nẽ iita adahit ĩhõõggõ hũkaaꞌnya.
1CO.10.10	Nẽ ma hongoongoyyu hĩ baa õngõõngõ eeta ũgẽẽgĩ hõrggẽẽnaa cĩnĩĩng nẽ ikia uruk aajĩlõ cĩ daahĩthõõ
1CO.10.11	Baa adĩmanoothĩk thooꞌthioha cieeg ĩhõõggõ, hĩĩtõ terethiinit nẽ baa eheeddi loota hĩĩtõ tilooinit ꞌcĩ ilootteet ngagĩĩt eet ꞌcĩg hõbõktõõ hĩ decciaanĩt cĩ lootu ho. 
1CO.10.12	Nẽẽthĩ hoti ho, má ammuku niig ainnu okommu, uꞌthuutti thĩ eleeti, hátĩ hiittiõõ hõllõngaa etteeddu looc! 
1CO.10.13	Attĩmaniinnu niig ꞌgõõla hõdẽẽthõng, ĩĩcĩ attĩmaniini eeta vẽlẽk. Nẽẽthĩ, agayyi Nyekuci ngaatĩ occa hõllõngaa aaꞌnyuung ngagiit ĩttĩmattĩ gẽrrẽẽt nẽ eterꞌtheekuung hatĩ nẽẽ ꞌgõõl ꞌcĩ occa hatĩ aꞌnyamannu ꞌtĩmman.
1CO.10.14	ꞌGotoonoga hĩ ngoonoga, ma halayyu hẽlẽggĩ ꞌcĩg aar eeta hĩĩtõ nyekuꞌnya ho. 
1CO.10.15	Hothoothikuung naa ngagiit hĩ eeta ꞌcĩg agaacõ thõõth ꞌcĩ hothoothi naa ho ngaatĩ ĩĩnnĩ dĩdĩ. 
1CO.10.16	Ma hahũdĩ naag hooppoa ꞌcĩ hannẽẽkĩ Nyekuc ĩlaallẽ, hõllõngaa ĩĩn niccia ꞌgõõl ꞌcĩ hõthõlĩ biyyi cĩg Krĩstõ? Nẽ ma hẽꞌngẽr naag ũbũnĩ ꞌcĩ haduk thõng, hõllõngaa ĩĩn niccia ꞌgõõl ꞌcĩ hõthõlĩ naag ẽlẽ cĩ Krĩstõ? 
1CO.10.17	Hĩnĩngĩtĩ hõthõl naag ũbũnĩ hõdẽẽthõng, hiita hĩĩtõ naag ẽlẽ hõdẽẽthõng, tananga hĩĩgĩn mẽẽlĩg.
1CO.10.18	Ummuhuttooth da nõõ eet cĩg Ĩꞌthĩraẽlĩ. Hõllõngaa nooyyia arũm eeta ꞌcĩg adak ꞌgaarrieenit altaarĩa eleeti thõng? 
1CO.10.19	Haini ꞌyioko naa ĩĩn ꞌgaarrieeniti ꞌcĩ ĩbboorothoothĩk ꞌgii ꞌcĩ aar eeta hĩĩ nyekuc ko ꞌgiimwa, hode haini ĩĩn ꞌgii ꞌcĩ aar eeta hĩĩ nyekuc ko ꞌgiimwa haaga? 
1CO.10.20	Aitiõõ ũdũt, nẽẽthĩ, ꞌgaarriẽẽna cĩg eet ꞌcĩg hõllõngaa aga Nyekuc, ĩbboorothoothĩk loriẽẽt ꞌcĩg abathĩ,
1CO.10.21	Occa hõllõngaa ahũdeennu niig hooppo cĩ Makayyiookto nẽ uhuddiooyyu hooppo cĩ loriẽẽt ꞌcĩg abathĩ buúk. Occa hõllõngaa othollu niig tẽrẽmẽẽja cĩ Makayyiookto hĩ tẽrẽmẽẽja cĩ loriẽẽt ꞌcĩg abathĩ buúk. 
1CO.10.22	Hadiim occa naag hĩkõõtha nyigarthẽẽt cĩ Makayyiookto? Hattiran naag hĩllõõan Makayyioohit?
1CO.10.23	Ainnu niig ũgẽẽgĩ, “Occa hadĩmanna ꞌgii vẽlẽk hĩcĩ hadiimma!” Nẽẽthĩ haduhaakuung dĩdĩ, hõllõngaa occa abũnnaa hode eelluung hẽlẽggĩ vẽlẽk. 
1CO.10.24	Aitiõõ ẽẽtĩ ꞌcĩ occa adiim bũnnai cĩ ẽlẽ cĩnnĩ ẽmmẽn tõõ, nẽẽthĩ, occa adiim nẽẽ bũnnai cĩ ꞌgõõnõgĩ ũgĩ buúk.
1CO.10.25	Adahit ꞌgii vẽlẽk ꞌcĩ ũũtĩ ꞌcuuhaa cĩ idiingo,
1CO.10.26	Hĩnĩngĩtĩ eheeddi ꞌBuuhaa cĩ Nyekuci aĩ, “Ĩĩn lõõcĩ hĩ hẽlẽggĩ vẽlẽk ꞌcĩg aattĩg loota nĩnga cĩg Makayyiooktak.”
1CO.10.27	Má avvaanni ẽẽtĩ umwaa ꞌcĩ hõllõngaa ĩĩn lemmioohit ꞌgẽẽna nẽ idiim uuhu, bĩĩt nẽẽ nii daak ꞌgẽẽn vẽlẽk ꞌcĩ aaꞌnyĩhoothĩkiina nẽ ma haallahi jinẽẽnĩt umwa ꞌcĩ aku ꞌthĩnĩtaa cunni. 
1CO.10.28	Nẽẽthĩ, má iinnihii eet umwaa, “Iding ꞌcĩ baa ĩbboorothoothĩk nyekuc ꞌcĩ hõllõngaa ĩĩn dĩdĩ cieeni,” ma thĩ hadahi, hátĩ ẽla ẽlẽ cunni hĩ eet ꞌcĩ aduhaaki ho buúk. 
1CO.10.29	Hõllõngaa hothoothi naa thõõth cĩ ẽlẽ cunni, hothoothi naa thõõth cĩ eet ꞌcĩ aduhaaki nganiit ko. Inni occa hatĩ hĩbĩlĩ muhẽẽnĩtĩ cĩ ꞌthĩnĩt cĩ eet umwa, thõõth ꞌcĩ hadiim hadĩmani naa hĩcĩ hatabi ho? 
1CO.10.30	Má hadahi naa ꞌgẽẽn nẽ hĩĩnnĩha Nyekuc ĩlaallẽ, inni hutuburriaa eeta, hĩnĩngĩtĩ ꞌgẽẽn ꞌcĩ hannẽẽkĩ Nyekuc ĩlaallẽ ho?
1CO.10.31	Nẽẽthĩ hoti ho, má aduheennu nẽ uhuddieeu hode adĩmannu hẽlẽggĩ ꞌcĩg adiimmu niiga, ĩdĩmanit ĩhõõggõ vẽlẽk hĩĩtõ bulẽẽnĩt cĩ Nyekuci. 
1CO.10.32	Ma haĩnanaannu eet umwa hẽttẽẽd looc, hode ꞌJudeeinit hode ꞌGiriheenit hode lothippit cĩ lemmiook cĩg Nyekuci, 
1CO.10.33	tananga hĩcĩ hattĩmani naa haaꞌnyĩk eet haccamattoothĩk ꞌgoolliohĩ vẽlẽk. Hĩnĩngĩtĩ hõllõngaa hadiimi naa bũnnai caannĩ dioo, hadiimi bũnnai cĩ eet ꞌcĩg mẽẽlĩg, hátĩ heellia nẽẽgĩ.
1CO.11.1	Ũnnẽẽc terethiinit caannĩ hĩcĩ hanũ naa terethiinit cĩ Krĩstõ.
1CO.11.2	Hirriani naa hĩnĩngĩtĩ ngagiita, hĩnĩngĩtĩ ammuhaannaangu niig nganĩĩt hõdõõkõthĩ nẽ uꞌthuuttu ꞌlimman baa hallimaneekuung naana. 
1CO.11.3	Nẽẽthĩ ꞌyioko, hadiimmuung naa ngagiit agaac ĩĩtõ, Makayyioohit cĩ eet ꞌcĩg maacĩg vẽlẽk Krĩstõ nẽ makayyioohit cĩ ngaa ꞌcĩ ngayyi, ẽẽtĩ ꞌcĩ maacẽẽnĩ nẽ Makayyioohit cĩ Krĩstõ Nyekuci. 
1CO.11.4	Ẽẽtĩ ꞌcĩ alayyi hode aduha thõõth ꞌcĩ hatĩ aku horumwa nẽ ũmmũt õõ thõng, hõllõngaa iꞌngolli nẽẽ Krĩstõ hĩ Makayyioohiti cĩnnẽẽnĩ. 
1CO.11.5	Nẽ ngaa ꞌcĩ alayyi hode aduha thõõth ꞌcĩ hatĩ aku horumwa nẽ hõllõngaa ammũt õõ cĩnnĩ, hõllõngaa iꞌngolli Krĩstõ hĩ Makayyioohiti cĩnnẽẽnĩ, aduhõõ hĩ ngaatĩ ahũũcẽnĩ õõ cĩnnĩ thõng. 
1CO.11.6	Má hõllõngaa ammũt ngaa umwa õõ cĩnnĩ, aꞌnyĩĩk hũtũhũũca ĩma cĩgĩnnĩg nẽ má abathĩ ngaatĩ ahũũcanĩ ngaa õõ cĩnnĩ, aꞌnyĩĩk hũmmũt õõ cĩnnĩ thõng. 
1CO.11.7	Occa hõllõngaa ammũt ẽẽtĩ ꞌcĩ maacĩ õõ cĩnnĩ, hĩnĩngĩtĩ ĩĩn nẽẽ ꞌthooura hĩ bulẽẽnĩt cĩ Nyekuci nẽ ĩĩ ngaa bulẽẽnĩt cĩ eet ꞌcĩ maacĩ. 
1CO.11.8	Hĩnĩngĩtĩ baa hõllõngaa aku ẽẽtĩ ꞌcĩ maacĩ ngaawaa ꞌcĩ ngayyi, baa aku ngaa ꞌcĩ ngayyi eetaa ꞌcĩ maacĩ; 
1CO.11.9	nẽ baa hõllõngaa ẽhẽnytaak Nyekuci eet ꞌcĩ maacĩ ngaa ꞌcĩ ngayyi, baa ẽhẽnytaak nẽẽ ngaa ꞌcĩ ngayyi eet ꞌcĩ maacĩ. 
1CO.11.10	Hĩnĩngĩtĩ thõõth icci nẽ hĩnĩngĩtĩ aajĩlẽẽt, aꞌnyĩĩk ngaa ꞌcĩ ngayyi hũmmũt õõ hẽtẽrẽtha aĩ aꞌnyak nẽẽ terethiinit cĩ makaaꞌthĩt cĩnnĩ õõa cĩnnĩ.
1CO.11.11	Eetinii cĩg Makayyiooktak, adiim ngaaĩ eet ꞌcĩg maacĩg nẽ adiim eeta ꞌcĩg maacĩg ngaaĩ. 
1CO.11.12	Hĩnĩngĩtĩ baa aku ngaa eetaa ꞌcĩ maacĩ nẽ ꞌgõõlaa cĩ aduhõõ thõng, arrita ngaa eet ꞌcĩ maacĩ. Nẽẽthĩ, aku ꞌgii vẽlẽk hĩ Nyekuc. 
1CO.11.13	Ittiamanit da thõõth icci ẽmmẽn. Abũnnaa occa ngaatĩ alaĩ ngaa Nyekuc, hatĩ hõllõngaa ammũt õõ? 
1CO.11.14	Hõllõngaa nooyyia abathĩ hĩ eet ꞌcĩ maacĩ ngaatĩ aꞌnyahĩ ĩma ꞌcĩg uuttik? 
1CO.11.15	Nẽ má aꞌnyak ngaa ĩma ꞌcĩg uuttik, aitiõõ occa hõllõngaa ĩĩn bulẽẽnĩt cĩnnĩ? Hĩnĩngĩtĩ baa aaꞌnyĩhoothĩk ĩnõõnnõ ĩmana ꞌcĩg uuttik hũmmũtĩt õõ cĩnnĩ. 
1CO.11.16	Nẽẽthĩ, má ẽppẽhan eet umwaa thõõth icci, haini naa hõllõngaa haꞌnyak naag nyepitee umwa ꞌcĩ ĩllõõan icci nẽ hõllõngaa aꞌnyak lothippiti cĩ lemmiook cĩg Nyekuci cĩg loonyin cũũmõ cũũmõ buúk, nyepitee ꞌcĩ ĩllõõan icci.
1CO.11.17	Nẽẽthĩ, tilooittaa cĩ, occa hõllõngaa hadĩhĩꞌthuung naa ngagiita, hĩnĩngĩtĩ ma ommotoonnu niiga, aꞌnyaku niig thõõth ꞌcĩ abathĩ hĩllõõan bũnnai. 
1CO.11.18	Ĩĩcĩ oou, hathihi naa aĩ, ma au ommotoonnu niig ngaatĩ hõdẽẽthõng hĩ lothippit cĩ lemmioohu, aku aaĩ ngẽrõõnĩtĩ hõrggẽẽnaa cunuung nẽ ꞌgõõlaa umwaanĩ, haga naa ĩĩn dĩdĩ. 
1CO.11.19	Nẽ dĩdĩ, occa ꞌthẽk aaĩ ngẽrõõnĩtĩ hõrggẽẽnaa cunuung, hátĩ hedeeꞌnyia nganĩ hõrggẽẽnaa cunuung ꞌcĩ ẽlẽmĩ Nyekuci. 
1CO.11.20	Ma aꞌnyaku niig rũmẽẽnĩt, hõllõngaa ĩĩn ꞌgẽẽn cĩ ꞌjiaatinu cĩ Makayyiookto ꞌcĩ aduku niig ko, 
1CO.11.21	hĩnĩngĩtĩ ma aduheennu niiga, hõllõngaa ereeyyu eet ũgĩ ꞌcĩg nga aattiyyiaa buúk. Ma adak eet umwa magĩthĩ, adũũtĩ hinnia umwaa thõng. 
1CO.11.22	Aitioonnuung ngagiit olooyyioha ꞌcĩg aduheennu hĩ ꞌcĩg ahũdeennu tõõ? Hode arannu niig lothippit cĩ lemmiook cĩg Nyekuci nẽ aanytĩhu ngaaoni haggam eet ꞌcĩg hiꞌthihi ꞌgii ꞌcĩ adahĩ? Ĩcca occa hatĩ hanneekuung naa ngagiit ne? Ĩcca occa hatĩ hadĩhĩꞌthuung naa ngagiit, hĩnĩngĩtĩ thõõth icci? Aitiõõ ũdũt!
1CO.11.23	Baa Makayyioohit ꞌcĩ aaꞌnya nganĩĩt thõõth ꞌcĩ hakuu haduhaakuung ngagiit ko. Baa attiha Makayyioohiti Yeesu ũbũnĩ baalin baa õhõppõõcaniini nẽẽnĩ, 
1CO.11.24	ma baa ĩĩnnĩk Nyekuc ĩlaallẽ, ikia appak nẽẽ ũbũnĩ nicci nẽ ĩĩ, “Ẽlẽ caannĩ cieeni ꞌcĩ aaꞌnyĩhoothĩkuung ngagiita, ĩdĩmanit thõõth icci, hátĩ gõõng ummuktaayyiaangu nganĩĩta.” 
1CO.11.25	Nẽ ꞌgõõla hõdẽẽthõng, ittiha nẽẽ hooppo cĩ viinoo nẽ ĩĩ, “Ĩĩn hooppo ciee cĩ lõhõt ꞌcĩ ĩĩn ngeju cĩ biyyi cĩgannĩg, ĩdĩmanit hatĩ gõõng thõõth icci, hatĩ ahuddu biyyi iccig, hátĩ ummuktaayyiaangu nganĩĩta.” 
1CO.11.26	Hĩnĩngĩtĩ ma hatĩ gõõng aduku ũbũnĩ icci nẽ uhuddu biyyi iccig, aduhaannu hatĩ daahĩth cĩ Makayyiookto, ĩꞌthõng hatĩ hõbõda nẽẽnĩ.
1CO.11.27	Nẽẽthĩ hoti ho, ẽẽtĩ ꞌcĩ aduk ũbũnĩ hode ahũdĩ hooppoaa cĩ Makayyiookto ꞌgõõlaa ꞌcĩ abathĩ, ẽꞌthẽcan hatĩ nẽẽ ẽlẽ hĩ biyyi cĩg Makayyiooktak. 
1CO.11.28	Adiim occa attũhũl ẽẽtĩ ꞌthĩnĩt cĩnnĩ, nga huduk ũbũnĩ hode hũhũd biyyi iccig. 
1CO.11.29	Hĩnĩngĩtĩ ẽẽtĩ ꞌcĩ aduk ũbũnĩ icci, hode ahũd biyyi iccig nẽ hõllõngaa ammuk aĩ, ĩĩn ciee ẽlẽ cĩ Makayyiookto, etteedĩk nẽẽ ẽlẽ cĩnnĩ thõõth ꞌcĩ abathĩ. 
1CO.11.30	Ĩnõõ thõõth ꞌcĩ appĩĩrnanĩ nẽ otomoorito eeta ꞌcĩg mẽẽlĩg hõrggẽẽnaa cunuung nẽ adaahito ũgẽẽgĩ ho. 
1CO.11.31	Nẽ má hetteedĩk naag eleeti cĩggaac thõõth jurrung, aitiõõ hatĩ Nyekuci hõllõngaa uukeeta. 
1CO.11.32	Ma etteedĩkeet Makayyioohiti ngagĩĩt thõõth, ilootteet nẽẽ ngagĩĩt, hátĩ hiittiõõ hõllõngaa etteedoothĩkeet ngagĩĩt thõõth hõdẽĩ hĩ eet cĩg looc nicci.
1CO.11.33	Nẽẽthĩ, abũnnaa ꞌgotoonoga hĩ ngoonoga, ma au aduheennu niig ngaatĩ hõdẽẽthõng, ẽrẽẽc nõõ ꞌgoonogu vẽlẽk hiita. 
1CO.11.34	Má adakuung magĩthĩ dĩdĩ, udukto nõõ õlõ, hátĩ hiittiõõ hõllõngaa etteedoothĩkuung thõõth hatĩ ommotoonnu ngaatĩ hõdẽẽthõng.
1CO.11.34	Hakuu hatĩ hallimaneekuung naa thooꞌthiok ũgĩ tarĩ hatĩ hikia.
1CO.12.1	Nẽẽthĩ ꞌyioko, ꞌgotoonoga hĩ ngoonoga, thõõth ꞌcĩ ajinnaangu niig nganĩĩt ꞌbaaninit cĩ Lori ꞌcĩ Ẽllẽẽmĩth ko, hõllõngaa hadiimmuung naa ngagiit herehuung thõõth cieeni. 
1CO.12.2	Agayyu niig baa nga agaac niig Nyekuc, baa arahannuung ngagiit hẽlẽggĩ ꞌcĩg aarru niig hĩĩtõ nyekuꞌnya nẽ alayyu hẽlẽggĩ ꞌcĩg hõllõngaa õthõõth buúk. 
1CO.12.3	Nẽẽthĩ ꞌyioko, hadiimmuung naa ngagiit agaac ĩĩtõ, aitiõõ ẽẽtĩ ꞌcĩ occa õthõõth loriia cĩ Nyekuci hõllõngaa occa accĩĩn Yeesu nẽ aitiõõ ẽẽtĩ ꞌcĩ occa õthõõth aĩ, ĩĩn Yeesu Makayyioohit, hatĩ aitiõõ Lorii ꞌcĩ Ẽllẽẽmĩth hĩ ĩnõõnnõ tõõ.
1CO.12.4	Aaꞌnyĩk Lorii ꞌcĩ Ẽllẽẽmĩth eet ꞌbaaninit cũũmõ cũũmõ. 
1CO.12.5	Mẽẽlĩg dtiicanĩ gẽrrẽẽt, nẽẽthĩ hinnia, odoyyii Makayyioohiti ꞌcĩ hadticanoothĩk naaga. 
1CO.12.6	Adticanni Nyekuci ꞌgoolliohĩĩ cĩg mẽẽlĩg nẽ Nyekuc nicci dioo ꞌcĩ adtican thooꞌthiok hĩ eet vẽlẽk.
1CO.12.7	Aaꞌnyeet Lorii ngagĩĩt hõdẽĩ hõdẽĩ ꞌgõõl ꞌcĩ hadticanõõthĩkĩ ꞌgoonogeet. 
1CO.12.8	Õthõõth eeta ũgẽẽgĩ hõrggẽẽnaa cĩnaac ꞌgẽẽnyĩtha nẽ othoothito ũgẽẽgĩ thooꞌthiok ꞌcĩg aga nẽẽg jurrung ꞌcĩg aaꞌnyĩk Lorii nicciee diooni. 
1CO.12.9	Aaꞌnyĩk Lorii eet ũgĩ lemiinit cobbi nẽ aaꞌnyĩk ũgĩ ꞌtirrian ꞌcĩ ẽẽlanĩ eet ꞌcĩg õmmõõrĩ hũbũttaathõ, 
1CO.12.10	nẽ aaꞌnyĩk ũgĩ ꞌtirrian ꞌcĩ adticanĩ thooꞌthiok ꞌcĩg ĩnaat eeta, aaꞌnyĩk eet umwa huduha thõõth ꞌcĩ hatĩ aku horumwa nẽ aaꞌnyĩk eet umwa hittiaman nyeemuut ꞌcĩ aku hĩ Lori cĩ Nyekuci hode hĩ loriẽẽt ũgĩ haaga nẽ aaꞌnyĩk eet umwa hõkõban thooꞌthiok loonyini cũũmõ cũũmõ. 
1CO.12.11	Ĩĩn cieeg vẽlẽk dtiicanĩ cĩg Lori hõdẽẽthõng nẽ aaꞌnyĩk nẽẽ eet hõdẽĩ hõdẽĩ hĩcĩ adiim nẽẽnĩ.
1CO.12.12	Ĩĩn ẽlẽ hõdẽẽthõng, tananga ẽhẽnytaa haꞌnyak dhooriꞌnya ꞌcĩg mẽẽlĩg nẽ tananga mẽẽlĩg dhooriꞌnya cĩgĩnnẽẽgĩ, ĩĩn nẽẽg vẽlẽk ẽlẽ hõdẽẽthõng. Nẽ aaĩ ẽlẽ cĩ Krĩstõ buúk noho. 
1CO.12.13	Hĩnĩngĩtĩ baa aggamoothĩkeet ngagĩĩt vẽlẽk baattithimo Loriia, hiita hĩĩtõ naag ẽlẽ hõdẽẽthõng, tananga hĩĩgĩn ꞌJudeei hode ꞌGirik hode appahacaaꞌnya hode eet ꞌcĩg hõllõngaa ĩĩn appahacaaꞌnya nẽ baa aaꞌnyĩhoothĩkeet ngagĩĩt vẽlẽk Lorii hõdẽẽthõng ꞌthinneetinii cĩggaac.
1CO.12.14	Nẽẽthĩ ꞌyioko, baa hõllõngaa ẽhẽnytaa ẽlẽ ĩĩn dhoorit hõdẽẽthõng, baa ẽhẽnytaa aꞌnyak dhooriꞌnya ꞌcĩg mẽẽlĩg. 
1CO.12.15	Nẽ má occa ꞌyioko hĩĩ ꞌthõõtĩ, “Hĩnĩngĩtĩ hõllõngaa hĩĩnĩ naa aꞌthiit, aitiõõ hõllõngaa hĩĩnĩ naa dhoorit cĩ ello,” hĩnĩngĩtĩ thõõth niccia, hõllõngaa occa nẽ iittiõõ hõllõngaa ĩĩn ꞌthõõtĩ dhoorit cĩ ello. 
1CO.12.16	Nẽ má occa ꞌyioko hĩĩ ĩtatĩ, “Hĩnĩngĩtĩ hõllõngaa hĩĩnĩ naa hebereec, aitiõõ hõllõngaa hĩĩnĩ naa dhoorit cĩ ello,” nẽẽthĩ, hĩnĩngĩtĩ thõõth icci, occa hõllõngaa alaam ĩnõõnnõ ngaatĩ ĩĩnnĩ dhoorit cĩ ello. 
1CO.12.17	Nẽ má baa hĩĩ ẽlẽ vẽlẽk hebereec, occa ꞌyioko baa aaĩ nĩngĩtĩ thĩhẽẽttõ ngaana? Má baa hĩĩ ẽlẽ vẽlẽk ĩtat, occa ꞌyioko baa aaĩ nĩngĩtĩ coohittõõ ngaana? 
1CO.12.18	Nẽẽthĩ dĩdĩ, baa ẽꞌthẽdaneek Nyekuci dhooriꞌnya ẽlla, aarĩk ĩhõõggõ vẽlẽk hĩcĩ baallĩ ꞌthẽk adiim nẽẽnĩ. 
1CO.12.19	Má baa hĩĩtõ nẽẽg vẽlẽk dhoorit hõdẽẽthõng, occa baa aaĩ ẽlẽ ngaana? 
1CO.12.20	Nẽ hĩ ꞌyioko ho, mẽẽlĩg dhooriꞌnya cĩg ẽllaak, nẽẽthĩ hinnia, odoyyii ẽlẽ.
1CO.12.21	Occa hõllõngaa anneek hẽbẽrẽẽcĩ aꞌthiit, “Hõllõngaa hadiimmii naa nganiita!” Nẽ occa hõllõngaa anneek õõ ꞌthoo, “Hõllõngaa hadiimmuung naa ngagiita!” 
1CO.12.22	Nẽẽthĩ dĩdĩ, dhooriꞌnya ũgẽẽgĩ cĩg ẽllaak ꞌcĩg aattĩg hĩcĩ hõllõngaa attiran ko, aaddi nẽẽg buúk gẽrrẽẽt ĩllõõanĩ. 
1CO.12.23	Nẽẽthĩ, harrĩcana hinnia naag ngaatĩ hahimti dhooriꞌnya ũgĩ cĩg eleeti cĩggaac. Nẽ hũmmũtĩt dhooriꞌnya ũgĩ cĩg ẽllaak ꞌcĩg aaꞌnyeet ngaaoni, hiittiõõ hõllõngaa edeeꞌnyia. 
1CO.12.24	Nẽ dhooriꞌnya ꞌcĩg edeeꞌnyia, hõllõngaa haallak gẽrrẽẽt.
1CO.12.24	Baa arũm Nyekuci dhooriꞌnya vẽlẽk cĩg ẽllaak nẽ aaꞌnyĩk dhooriꞌnya ꞌcĩg hõllõngaa tiirik gẽrrẽẽt hĩĩtõ ꞌcĩg tiirik, 
1CO.12.25	baa adĩman nẽẽ hoti, haaꞌnyĩk dhooriꞌnya cĩg ẽllaak vẽlẽk hidticattõõ hõdẽĩ jurrung, ꞌgõõlaa ꞌcĩ aꞌthũũnnĩ ꞌgõõnõgĩ ũgĩ. 
1CO.12.26	Má ẽkẽdan dhooriti umwaanĩ, ẽkẽdan ẽlẽ vẽlẽk. Má hõllõngaa ẽkẽdan dhooriti umwaanĩ, accamanoothĩk ẽlẽ vẽlẽk.
1CO.12.27	Nẽẽthĩ ꞌyioko, ĩĩgĩnnu niig ẽlẽ cĩ Krĩstõ nẽ niig hõdẽĩ hõdẽĩ, iiginnu dhoorit cĩ ẽlẽ cĩnnĩ ho. 
1CO.12.28	Hõrggẽẽnaa cĩ lothippit cĩ lemmioohu, baa ẽbẽra Nyekuci ĩĩcĩ oou ꞌthooyyiak nẽ ꞌramma cĩnnĩ, ẽbẽra põrõvẽtaaꞌnya nẽ ĩĩcĩ ĩĩn iyyio, ẽbẽra ꞌlimmanniook nẽ ẽbẽra dticcianniook cĩg thooꞌthiok ꞌcĩg ĩnaat eeta nẽ ẽbẽra eet ꞌcĩg aꞌnyak ꞌbaaninit ꞌcĩ aaꞌnyĩkĩ eet hũbũttaathõ nẽ ẽbẽra eet ꞌcĩg ũũlũ ngaatĩ ẽẽlĩ ꞌgõõnõgĩ nẽ ẽbẽra eet ꞌcĩg aꞌnyak ꞌbaaninit ꞌcĩ aggamĩ ꞌgõõnõgĩ nẽ ẽbẽra eet ꞌcĩg õthõõth thooꞌthiohĩ cũũmõ cũũmõ. 
1CO.12.29	Aitiõõ hõllõngaa ĩĩn eeta vẽlẽk ꞌthooyyiak. Nẽ hõllõngaa ĩĩn eeta vẽlẽk põrõvẽtaaꞌnya. Nẽ tarĩ, hõllõngaa ĩĩn eeta vẽlẽk ꞌlimmanniook. Aitiõõ hõllõngaa ũũlũ eeta vẽlẽk ngaatĩ adticanĩ thooꞌthiok ꞌcĩg ĩnaat eeta. 
1CO.12.30	Hõllõngaa ũũlũ eeta vẽlẽk ngaatĩ aaꞌnyĩkĩ eet ꞌcĩg õmmõõrĩ hũbũttaathõ. Hõllõngaa ũũlũ eeta vẽlẽk ngaatĩ õthõõthĩ utugeetinii ꞌcĩg ꞌrĩĩng. Nẽ hõllõngaa ũũlũ eeta vẽlẽk ngaatĩ õkõbanĩ thõõth ꞌcĩ ꞌrĩĩng hagaacõ eeta. 
1CO.12.31	Hadiimmuung naa ngagiit ũbũratteek ꞌbaaninit ꞌcĩ tiiri gẽrrẽẽt.
1CO.12.31	Nẽẽthĩ ꞌyioko, heterꞌtheekuung hatĩ naa ꞌgõõl ꞌcĩ ẽllẽẽmĩth gẽrrẽẽt.
1CO.13.1	Má hothoothi naa utugeetinii cĩg eet cĩg looc nicci, hĩ ĩcĩ aajĩleetu nẽ hõllõngaa hammĩnani eet ũgĩ, haaĩ naa hĩ hutuba ꞌcĩ abũ ngõõtĩ haaga. 
1CO.13.2	Má haꞌnyahi naa ꞌbaaninit ꞌcĩ haduhaanĩ thooꞌthiok cĩg horumwa hĩ gaiinit cĩ thooꞌthiok vẽlẽk ꞌcĩg hõllõngaa agayyi nẽ má haꞌnyahi lemiinit ꞌcĩ occa aaꞌnyĩk muurriok hõtõmõõcõ nẽ aitioonna mĩnnanĩ tõõ, hĩĩnĩ ꞌgiimwa haaga. 
1CO.13.3	Má haaꞌnyihi naa hẽlẽggĩ cĩgannĩg vẽlẽk eet ꞌcĩg ĩĩn hullaha nẽ haaꞌnyĩha ẽlẽ caannĩ hũtũũthĩ nẽ aitioonna mĩnnanĩ tõõ, aitiõõ ꞌthẽk ꞌgii ꞌcĩ hammũda naa tõõ.
1CO.13.4	Aaꞌnyĩk mĩnnanĩ eet hetemeethito thõõth nẽ aaꞌnyĩk hĩĩtõ tarbalĩg. Hõllõngaa iinan mĩnnanĩ ꞌgiimwa, hode athĩngõõnyanĩ, hode irrianĩ. 
1CO.13.5	Hõllõngaa aaꞌnyeet mĩnnanĩ tõngõrõrẽẽꞌthĩt, hõllõngaa aaꞌnyĩk mĩnnanĩ eet hũꞌthũũtĩ ẽlẽ cĩnnĩ diooni, hõllõngaa aaꞌnyĩk mĩnnanĩ eet hĩlĩĩlĩ hĩdĩĩkoothong, hõllõngaa aꞌthũũnnĩ mĩnnani mẽdẽr. 
1CO.13.6	Hõllõngaa accamana mĩnnanĩ thõõth ꞌcĩ abathĩ, nẽẽthĩ, accamana thõõth ꞌcĩ ĩĩn dĩdĩ. 
1CO.13.7	Eteiini mĩnnanĩ eet hõdõõkõthĩ nẽ aꞌnyak lemiinit hĩ eet hõdõõkõthĩ nẽ aꞌnyak muhẽẽnĩt ꞌcĩ abũnnaa nẽ aalla mĩnnanĩ hõdõõkõthĩ.
1CO.13.8	Aitiõõ mĩnnanĩ hõllõngaa adtuunnihi. Nẽẽthĩ, ngaatĩ adukiaanĩ thooꞌthioha ꞌcĩg hatĩ horumwa, au hatĩ abĩlĩ nẽẽgĩ nẽ ngaatĩ õthõõthĩ eeta thooꞌthiohĩ cũũmõ cũũmõ, au hatĩ abĩlĩ nẽẽgĩ, ngaatĩ aayyi ꞌgẽẽnyĩthĩ, aku hatĩ aꞌnginoothi. 
1CO.13.9	Aitiõõ naag hõllõngaa haga hẽlẽggĩ vẽlẽk nẽ nga hũttũbattoothĩk thooꞌthioha ꞌcĩg adukiaa ꞌcĩg hatĩ nga au horumwa. 
1CO.13.10	Hĩnĩngĩtĩ nga hũttũbanoothĩk ꞌbaaniniti cĩnaac cĩ ꞌgẽẽnyĩthõõ hĩ ꞌgõõl ꞌcĩ hirriooni thõõth cĩ Nyekuci, nẽẽthĩ, ma ikia thõõth ꞌcĩ attũbanoothĩk ko, ũũnnothoothĩk hatĩ thõõth ꞌcĩ nga hũttũbanoothĩk ko. 
1CO.13.11	Baa nga hĩĩnĩ naa loholeec ꞌcĩ hidici, baa hothoothi hĩ loholeec ꞌcĩ hidicẽẽnĩ nẽ haꞌnyaha muhẽẽnĩt hĩ loholeec ꞌcĩ hidicẽẽnĩ. Ma baa hĩĩna maka, hikia hũtũngeeha muhẽẽnĩt cĩ hĩdĩꞌthẽẽtõ. 
1CO.13.12	Nẽẽthĩ ꞌyioko, ꞌgii vẽlẽk ꞌcĩ hacĩnĩ naag Nyekuc, aaĩ hĩcĩ hacĩn ꞌthooura cĩnnĩ ꞌcĩ hõllõngaa edeeꞌnyia jurrung maadaraawatõõ. Nẽ hatĩ uruta, hacĩn hatĩ naag ĩnõõnnõ cũrũmũũm. Hõllõngaa haga naag hẽlẽggĩ vẽlẽk, nẽẽthĩ, haga hatĩnĩ, hĩcĩ agayyeet Nyekuci ngagĩĩta.
1CO.13.13	Nẽẽthĩ ꞌyioko, aattĩg thooꞌthioha iyyio, lemiinit hĩ muhẽẽnĩt ꞌcĩ abũnnaa hĩ mĩnnan. Nẽẽthĩ, thooꞌthiohĩĩ cĩg vẽlẽk, mĩnnan ꞌcĩ ĩllõõanĩ.
1CO.14.1	Ũnnẽẽc ꞌgõõl cĩ mĩnnaanõ nẽ ũbũratteehu ꞌbaaninit cĩ Lori ꞌcĩ Ẽllẽẽmĩthĩ, ettebehini ꞌbaaninit ꞌcĩ haduhaanĩ thõõth ꞌcĩ hatĩ aku horumwa. 
1CO.14.2	Hĩnĩngĩtĩ ẽẽtĩ umwaa ꞌcĩ õthõõth ũtũũgaa ꞌcĩ ꞌrĩĩng, hõllõngaa õthõõthõõ hĩ eeta, õthõõthõõ nẽẽ hĩ Nyekuc. Nẽ dĩdĩ, aitiõõ ẽẽtĩ ꞌcĩ athĩhĩ ĩnõõnnõ tõõ, aduha nẽẽ thooꞌthiok ꞌcĩg hõllõngaa agayyi loriiaa cĩnnĩ. 
1CO.14.3	Nẽ ẽẽtĩ ꞌcĩ aduha thooꞌthiok ꞌcĩg hatĩ au horumwa, aduhaak nẽẽ eet, hátĩ hokomit ꞌthinneeti, akũtan ĩhõõggõ nẽ amammaayan thõng. 
1CO.14.4	Ẽẽtĩ ꞌcĩ õthõõth ũtũũgaa cĩrrĩĩng, ẽẽl nẽẽ ẽlẽ cĩnnĩ, nẽẽthĩ, ẽẽtĩ ꞌcĩ aduha thõõth ꞌcĩ hatĩ aku horumwa, ẽẽl nẽẽ lothippit cĩ lemmioohu. 
1CO.14.5	Hadiimmuung naa ngagiit othoothit thooꞌthiohĩĩ ꞌcĩg ꞌrĩĩng, nẽẽthĩ nẽẽꞌthẽk, hadiimi occa aduhaannu thooꞌthiok cĩg horumwa. Ĩllõõan ẽẽtĩ ꞌcĩ aduha thooꞌthiok cĩg horumwa eet ꞌcĩ õthõõth ũtũũgaa ꞌcĩ ꞌrĩĩng, hatĩ hõllõngaa õkõbaneek eet hĩthĩhĩt, hátĩ hũkũmaneek muhẽẽnĩt cĩ lothippit cĩ lemmioohu.
1CO.14.6	Nẽẽthĩ ꞌyioko, ꞌgotoonoga hĩ ngoonoga, má hakuu naa hĩ ngagiit nẽ hõthõõtha thooꞌthiohĩĩ ꞌcĩg ꞌrĩĩng, occa hatĩ habũnna naa hĩ ngagiit hutuno, hatĩ hõllõngaa haꞌnyahaakuung ngagiit terethiinit hode ꞌgẽẽnyĩth hode thõõth ꞌcĩ hatĩ aku horumwa hode thõõth cĩ ꞌlimmaanõ? 
1CO.14.7	Tananga hadtahĩ loboru hode huruhi bõhõl, occa hatĩ aga ẽẽtĩ umwaa molook iina ꞌcĩ adtaki hode iina ꞌcĩ aruhi ho, hatĩ hõllõngaa agayyi molookwaana ꞌcĩg õrõk ko hõdẽĩ hõdẽĩ? 
1CO.14.8	Má hõllõngaa adtaki illieeri cĩ luluuo jurrung, occa hatĩ akũmanoothĩk eeta hõõt jora hutuno? 
1CO.14.9	Nẽ aaĩ noho hĩ ngagiit buúk, hatĩ othooꞌthu utugeetinii ꞌcĩg ꞌrĩĩng. Má aitiõõ ẽẽtĩ ꞌcĩ athĩhĩ thõõth ꞌcĩ othooꞌthu niig ko tõõ, aaĩ hinnia hatĩ hĩcĩ othoothiku ngõõt haaga. 
1CO.14.10	Mẽẽlĩg utugeeti ꞌcĩg ꞌrĩĩng looccaa nĩĩcĩ nẽ abũnnaa nẽẽg vẽlẽk. 
1CO.14.11	Nẽẽthĩ, má hõllõngaa hathihi naa thõõth ꞌcĩ õthõõth eet umwaanĩ, hĩĩnĩ hinnia naa eet cĩ looc cĩrrĩĩng hĩ eet tĩho nẽ ĩĩn nẽẽ buúk eet ꞌcĩ looc cĩrrĩĩng hĩ nganĩĩta. 
1CO.14.12	Má adiimmu niig ꞌbaaninit cĩ Lori ꞌcĩ Ẽllẽẽmĩth dĩdĩ, eberria thĩ ꞌbaaninit ꞌcĩ hatĩ ẽẽl lothippit cĩ lemmioohu jurrung.
1CO.14.13	Nẽ hĩnĩngĩtĩ thõõth icci, aꞌnyĩĩk eet ꞌcĩ õthõõth thõõthaa ꞌcĩ ꞌrĩĩng halaõ, hátĩ hẽẽl Nyekuci ĩnõõnnõ hõkõbaneek eet thõõth ꞌcĩ õthõõth nẽẽ ho. 
1CO.14.14	Hĩnĩngĩtĩ má halayyi naa ũtũũgaa umwaanĩ, lori caannĩ ꞌcĩ alayyi ho. Nẽẽthĩ hinnia, hõllõngaa haga naa muhẽẽnĩt caannĩ. 
1CO.14.15	Nẽ hatĩ ꞌyioko hĩdĩmana naa hutuno? Halaayyi hatĩ loriiaa caannĩ nẽ hatĩ halaõ muhẽẽttaa caannĩ buúk, hebenni hatĩ loriiaa caannĩ nẽ hẽbẽnõ muhẽẽttaa caannĩ buúk. 
1CO.14.16	ꞌYioko haauto tahana laiittaa cunuung, hatĩ adĩhĩꞌthu niig Nyekuc loriiaa cunuung nẽ hõllõngaa athiknuung nẽẽg ngagiit, occa hatĩ aĩ nẽẽg, “Aamẽn” hutuno? 
1CO.14.17	Horoong occa alayyu niig Nyekuc ꞌgõõlaa ꞌcĩ abũnnaa, nẽẽthĩ hinnia, hõllõngaa ẽẽl laiiniti cunuung ko eet umwa buúk.
1CO.14.18	Hanneehi naa Nyekuc ĩlaallẽ, hĩnĩngĩtĩ hothoothi naa utugeetinii ĩĩcĩg ꞌrĩĩng hĩllõõanuung ngagiit vẽlẽk. 
1CO.14.19	Nẽẽthĩ, má haaĩ lothippitaa cĩ lemmioohu, occa mẽẽn ngaatĩ hõthõõthĩ thooꞌthiok ꞌtur cĩg ꞌgẽẽnyĩthaak ꞌcĩg athĩhĩ eeta hatĩ hallimani eet ũgĩ, hĩllõõan ngaatĩ occa hõthõõthĩ thooꞌthiok aalibꞌnya õmmõtõ ꞌcĩg hõllõngaa athĩhĩ eeta.
1CO.14.20	ꞌGotoonoga hĩ ngoonoga, ma haꞌnyaku muhẽẽnĩt hĩ lohollia ꞌcĩg hidicẽẽgĩ. Nẽ thõõthaa ꞌcĩ abathĩ, ĩmmĩrĩt aaut hĩ ĩdõlẽẽta nẽẽthĩ, muhẽẽttaa cunuung, aꞌnyahit muhẽẽnĩt hĩ eeta ꞌcĩg obbitẽẽgĩ. 
1CO.14.21	Õthõõth Makayyioohiti ꞌBuuhaa cĩnnĩ aĩ,
1CO.14.21	“Hadticaniini hatĩ naa eet cĩg looc cĩrrĩĩng ꞌcĩg õthõõth utugeetinii cĩg hõllõngaa aga eeta,
1CO.14.21	hothooꞌthik eet cĩgannĩg.
1CO.14.21	Õthõõthõõ hatĩ nẽẽg hĩ ĩhõõggõ thõõthaa cĩ eet ꞌcĩg ꞌrĩĩng,
1CO.14.21	nẽ aalla eeta cĩgannĩg ko, hõllõngaa athĩkna nganĩĩt noho.”
1CO.14.22	Hõllõngaa ĩĩn thõõth ꞌcĩ õthõõth eeta ꞌcĩg ꞌrĩĩng ko, terethiinit cĩ lemmioohu, ĩĩn cĩ eet ꞌcĩg hõllõngaa ĩĩn lemmiook nẽ ĩĩn thõõth ꞌcĩ adukiaa ꞌcĩ hatĩ aku horumwa cĩ lemmioohu nẽ hõllõngaa ĩĩn cĩ eet ꞌcĩg hõllõngaa ĩĩn lemmiook. 
1CO.14.23	ꞌYioko ꞌthẽk hothoothito eeta laiittaa cunuung thooꞌthiohĩĩ ꞌcĩg ꞌrĩĩng nẽ iita eeta ũgẽẽgĩ ꞌcĩg ꞌrĩĩng hode ꞌcĩg hõllõngaa ĩĩn lothippit cĩ lemmioohu hĩ ngagiit, hõllõngaa hinnia hatĩ ammuk nẽẽg aĩ, adakuung ngagiit maangõnĩ? 
1CO.14.24	Nẽẽthĩ ꞌyioko, udukta niig vẽlẽk thooꞌthiok ꞌcĩg hatĩ au horumwa, hatĩ aduknaakuung eeta ꞌcĩg hõllõngaa ĩĩn lemmiook hĩ eet ꞌcĩg ꞌrĩĩng, occa hatĩ au ammũda nẽẽg ngaatĩ ĩĩnnĩ nẽẽg ꞌthẽccanniook nẽ idiimito ꞌgõõl ꞌcĩ ũũhũĩ ꞌthinneeti cĩggĩĩng, hĩnĩngĩtĩ thõõth ꞌcĩ aduhaannu niig ko. 
1CO.14.25	Appulana hatĩ nẽẽg thooꞌthiok ꞌcĩg ammiꞌthi ꞌthinneetinii cĩggĩĩng. Nẽẽthĩ hatĩ akatit huruꞌnyia nẽ ĩĩttĩg Nyekuc, “Hagayyia dĩdĩ ngaatĩ aayyi nii hĩ eet iccig.”
1CO.14.26	Hõthõõth occa ꞌyioko haĩ ne ꞌgotoonoga hĩ ngoonoga? Má alũteennu niig hõdẽĩ, aꞌnyak eeta hõdẽĩ hõdẽĩ tẽgẽl hode thõõth cĩ ꞌlimmaanõ, hode thõõth cĩ terethiitto, hode ũtũg ꞌcĩ ꞌrĩĩng hode thõõth ꞌcĩ occa õkõbanni. Adiim occa adticanni thooꞌthioha cieeg vẽlẽk, hátĩ haanytĩk lothippit cĩ lemmioohu hittiran. 
1CO.14.27	Má õthõõth eet umwaa ũtũgaa ꞌcĩ ꞌrĩĩng, aanytĩk hothoothito eeta ꞌramma hode iyyio, hõdẽĩ hõdẽĩ nẽ õkõbanõõ ẽẽtĩ umwaa thõng. 
1CO.14.28	Má aitiõõ ẽẽtĩ ꞌcĩ õkõban thõõth tõõ, aꞌnyĩĩk eet ꞌcĩ õthõõth ko hĩjjaahõ lothippitaa cĩ lemmioohu nẽ õthõõthĩ ẽlẽ cĩnnĩ dioo hĩ Nyekuc.
1CO.14.29	Aanytĩk põrõvẽtaaꞌnya ꞌramma hode iyyio hothoothito nẽ ittiamanit eeta ũgẽẽgĩ thõõth ꞌcĩ adukiaa ho jurrung. 
1CO.14.30	Nẽ má aaĩ ẽẽtĩ umwaa ꞌcĩ iccioloongan loota ꞌcĩ aaꞌnyĩk Nyekuci nyeemuut umwa, aꞌnyĩĩk eet ꞌcĩ hatĩ õthõõth ꞌjieena, hĩjjaahõ nẽ ikia õthõõth ꞌcĩ umwa ho. 
1CO.14.31	Aanytĩk eet hõdẽĩ hõdẽĩ hudukta thooꞌthiok cĩg horumwa, hátĩ illimatta niig vẽlẽk thõõth ꞌcĩ aduha nẽẽg ko hũkũtan ĩhõõggõ. 
1CO.14.32	Aggam loriẽẽt cĩg põrõvẽtaaꞌnyanu põrõvẽtaaꞌnya. 
1CO.14.33	Adiim Nyekuci hẽlẽggĩ vẽlẽk hidticattĩ lõꞌngõõc ꞌgõõlaa ꞌcĩ abũnnaa.
1CO.14.33	Ma õmmõtõõ lothippiꞌnya cĩg lemmioohu, 
1CO.14.34	occa hõllõngaa elemmiaakĩ ngaaĩ hothoothito lothippitaa cĩ lemmioohu. Occa ijjiaaki nẽ ĩthĩktõ haaga, hĩcĩ aduha nyattalĩ cĩ Mũũꞌtha. 
1CO.14.35	Má aaĩ ꞌgii umwaa ꞌcĩ adiim aga nẽẽgĩ, occa ajin maaccwa cĩggĩĩng hatĩ õdõlanit õlõ. Aitiõõ hõllõngaa abũnnaa hatĩ õthõõth ngaa ngaatĩ õmmõtõõnĩ lothippiti cĩ lemmioohu.
1CO.14.36	Iꞌthianaanĩ baa thõõth cĩ Nyekuci hĩ ngagiita? Hode ngagiit baa dioo ꞌcĩg õdõlannuung thõõth cĩ Nyekuci? 
1CO.14.37	Má ammuk eet umwaa aĩ hĩĩnĩ põrõvẽtaac hode aꞌnyak ꞌbaaninit cĩ Lori cĩ Ẽllẽẽmĩthĩ, aꞌnyĩĩk haga nẽẽ hĩĩ, thõõth ꞌcĩ hẽhẽẽdakuung naa ngagiit ko, ĩĩn tilooinit cĩ Makayyioohit Yeesu. 
1CO.14.38	Má appallaaran nẽẽ thõõth icci, appallaaran hatĩ Makayyioohiti ĩnõõnnõ buúk.
1CO.14.39	Nẽẽthĩ, abũnnaa ꞌgotoonoga hĩ ngoonoga, ĩrrĩcatta ngaatĩ aduhaannu thooꞌthiok cĩg horumwa nẽ ma hedeneeku eet ngaatĩ õthõõthĩ thooꞌthiohĩ cũũmõ cũũmõ. 
1CO.14.40	Nẽẽthĩ, occa adĩmanni hẽlẽggĩ vẽlẽk ꞌgõõlaa ꞌcĩ aũlan ĩcĩ abũnnaa.
1CO.15.1	Nẽẽthĩ ꞌyioko, ꞌgotoonoga hĩ ngoonoga, hadiimi hammuhaakuung nyeemuut ꞌcĩ abũnnaa baa hirrioonĩkuung naa ngagiit nẽ nga elemmu hĩĩ noho. 
1CO.15.2	Nyeemuutaa ꞌcĩ abũnnaa ho, eelliau niig hatĩ aꞌthuunnu thõõth baa hirrioonĩkuung naa ngagiit jurrung. Nẽẽthĩ, má aitiõõ, ĩĩn thĩ lemiiniti cunuung ko ꞌgiimwa haaga.
1CO.15.3	Hĩnĩngĩtĩ baa huduhaahuung naa ngagiit nyeemuut ꞌcĩ abũnnaa ꞌcĩ tiiri, hĩ baa ꞌthẽk adukiaaka nganĩĩt baa aĩ, adaahĩ Krĩstõ, hĩnĩngĩtĩ ꞌthẽccanẽẽt cĩggaac, hĩ baa aduha ꞌBuuhi cĩ Nyekuci. 
1CO.15.4	Baa adayyi nẽẽ nẽ ma urutaa cĩ waathinniook iyyio, ikia ũrũga daahĩtha hĩcĩ aduha ꞌBuuhi cĩ Nyekuci. 
1CO.15.5	Baa nõõ uppwaannak Krĩstõ Pẽẽtũrũ, ma ho ikia uppwaannak ꞌthooyyiak ꞌcĩg ĩĩn õmmõtõ hĩ ꞌramma ho buúk. 
1CO.15.6	Ma urutaa cĩ, ikia uppwaannak lemmiook ꞌcĩg ĩllõõan ꞌmiiaꞌnya ꞌtur (500) tabattĩ hõdẽẽthõng. Baa nga arũgĩ eeta ꞌcĩg mẽẽlẽẽgĩ, nẽẽthĩ, baa adaahito ũgẽẽgĩ. 
1CO.15.7	Ma ho, uppwaannak nẽẽ ꞌJeemith, ma uruta, ikia uppwaannak ꞌthooyyiak vẽlẽk, 
1CO.15.8	ma baa urutaa cĩnnĩ vẽlẽk, ikia uppwaannahaa nganĩĩt
1CO.15.9	Hĩĩnĩ naa ꞌthooyyiahit ꞌcĩ adtuurna ꞌthooyyiahĩ vẽlẽk. Nẽ dĩdĩ, baa haĩnanaahi lothippit cĩ lemmiook cĩg Nyekuci pĩĩrnanĩt cobbi gẽrrẽẽt, ꞌcĩ occa hõllõngaa avvĩyya eeta nganĩĩt anneeka ꞌthooyyiahit. 
1CO.15.10	Nẽẽthĩ, bũnnaiittaa cĩ Nyekuci, hĩĩna naa nganĩĩt hĩ ꞌyioko ho nẽ baa hõllõngaa hahirangĩĩ naa bũnnai cĩ Nyekuci haaga. Aitiõõ ũdũt, baa hadticannii naa hĩllõõan ꞌthooyyiak vẽlẽk, nẽẽthĩ, baa hõllõngaa nganĩĩt ẽmmẽn ꞌcĩ hadticannii ho, baa hadticannii hĩnĩngĩtĩ baa aaĩ bũnnai cĩ Nyekuci hĩ nganĩĩta. 
1CO.15.11	Nẽẽthĩ, hõllõngaa abathĩ, tananga nganĩĩt ꞌcĩ hirriooni hode ĩhõõggõ ꞌcĩg irrioon ko. Iita elemtu niig vẽlẽk nyeemuut ꞌgõõla hõdẽẽthõng.
1CO.15.12	Nẽẽthĩ, má irriõõnĩ thõõth ꞌcĩ aĩ, baa ũrũga Krĩstõ daahĩtha, inni thĩ hothoothito eeta ũgẽẽgĩ hõrggẽẽnaa cunuung hĩĩtõ, aitiõõ eeta ꞌcĩg adaahito hõllõngaa occa arũgna ho? 
1CO.15.13	Má aitiõõ eeta ꞌcĩg adaahito hõllõngaa arũgna, ĩko thĩ mĩĩ baa nga hũrũga Krĩstõ buúk. 
1CO.15.14	Nẽ má baa nga hũrũga Krĩstõ, ĩĩn thĩ ꞌlimmanĩ cĩnaang hĩ lemiinit cunuung ko, ꞌgii ꞌcĩ hõllõngaa aaddi. 
1CO.15.15	Hĩllõõan thõõth niccia, hummuddiaawa naag hĩĩtta oloꞌngiaak cĩg thõõth cĩ Nyekuci, hĩnĩngĩtĩ baa hothooꞌthia naag thõõth cĩ Nyekuci hĩĩtta, baa ũrũgũtha nẽẽ Krĩstõ daahĩtha. Nẽẽthĩ, nga hũrũgũtha nẽẽ ĩnõõnnõ daahĩtha, hatĩ baa nga hũrũgta daakiaha daahĩtha. 
1CO.15.16	Hĩnĩngĩtĩ, má nga hũrũgta eeta ꞌcĩg adaahito, ngaani thĩ mĩĩ baa hũrũga Krĩstõ buúk. 
1CO.15.17	Nẽ má baa nga hũrũga Krĩstõ, ĩĩn ꞌthĩ mĩĩ lemiiniti cunuung ko buúk ꞌgiimwa haaga nẽ nga aallannu niig buúk ꞌthẽccanẽẽtĩĩ cugguung noho. 
1CO.15.18	Nẽ eeta baag adaahito lemiittaa cĩ Krĩstõ buúk, iꞌngittõõthĩ. 
1CO.15.19	Má haꞌnyahit naag muhẽẽnĩt ꞌcĩ abũnnaa rũgẽtaa cĩ hĩ Krĩstõ diooni, ammannĩkeet hatĩ eeta ngagĩĩt hĩllõõanit eet vẽlẽk.
1CO.15.20	Nẽẽthĩ dĩdĩ, baa ũrũga Krĩstõ daahĩtha! Nẽ aaꞌnyeet ngagĩĩt hagaac, ngaatĩ hatĩ arũgnaanĩ eeta ũgẽẽgĩ buúk daahĩtha. 
1CO.15.21	Nẽ hĩcĩ acinnu niig, aaĩ hĩ baa aku daahĩthĩ loota nĩnga, hĩnĩngĩtĩ eet hõdẽẽthõng, iꞌthianaaĩ ꞌyioko rũgũthaanĩtĩ cĩ daakiahu buúk eeta hõdẽẽthõng. 
1CO.15.22	Baa aĩnanaakeet Aadamĩ
1CO.15.23	Nẽẽthĩ, occa hẽrẽẽa naag vẽlẽk hõdẽĩ hõdẽĩ kõr cĩnaac. Baa nõõ arũgtha Nyekuci Krĩstõ ĩĩcĩ oou daahĩtha nẽ arũgthaa hatĩ eeta cĩgĩnnĩg buúk daahĩtha hatĩ õbõda nẽẽnĩ. 
1CO.15.24	Nẽ urutaa ꞌcĩ ĩllõõanĩ Krĩstõ mĩrõk cĩgĩnnĩg vẽlẽk, ikia thĩ hatĩ decciaanĩtĩ cĩ lootu nẽ aaꞌnyĩk nẽẽ habuccieet Nyekuc Maaꞌnyĩ. 
1CO.15.25	Hĩnĩngĩtĩ aggam hatĩ nẽẽ looc ĩꞌthõng haathĩk mĩrõk cĩgĩnnĩg vẽlẽk looc. 
1CO.15.26	Mirohit ꞌcĩ adtuurna ꞌcĩ hatĩ aruhi ho, daahĩthĩ. 
1CO.15.27	Hĩnĩngĩtĩ aduha ꞌBuuhi cĩ Nyekuci aĩ, “Baa aaꞌnyĩhoothĩk ĩnõõnnõ ꞌtirriani ꞌcĩ aggamĩ hẽlẽggĩ vẽlẽk.”
1CO.15.28	Ma urutaa ꞌcĩ aggamĩ Ngeertĩ Nyekuci hẽlẽggĩ vẽlẽk, aarĩk hatĩ nẽẽ ẽlẽ cĩnnĩ athĩnĩĩ cĩg Nyekuc ꞌcĩ aarĩk ꞌgii vẽlẽk haggam Ngeerĩnĩ ho. Nẽẽthĩ, ĩĩn hatĩ Nyekuci nẽẽ dẽẽdẽ, ꞌgii vẽlẽk hĩ eet vẽlẽk.
1CO.15.29	Nẽẽthĩ ꞌyioko, má aitiõõ hõllõngaa arũgna eeta daahĩtha, adĩman hatĩ eeta ꞌcĩg aggam baattithimo, hĩnĩngĩtĩ eet ꞌcĩg adaahito ho ne? Nẽ ꞌthẽk má hõllõngaa arũgthaa eeta ꞌcĩg adaahito ho ũdũt, inni thĩ haggamit eeta baattithimo, hĩnĩngĩtĩ ĩhõõggõ ho? 
1CO.15.30	Inni hĩĩnattaaha naag eleeti cĩggaang bathi waathinniook vẽlẽk ko? 
1CO.15.31	Nẽ inni hommottiooa naa hĩ daahĩth hõdõõkõthĩ ho? ꞌRianĩĩth ꞌcĩ haꞌnyahi naa hĩ ngagiit, hĩnĩngĩtĩ Yeesu Krĩstõ Makayyioohit cĩnaac, ꞌcĩ aaꞌnya nganĩĩt huduha thõõth icci ho. 
1CO.15.32	Má baa haruhoonna naag hĩ eet ꞌcĩg aꞌthĩlan aattĩg hĩ idiꞌngwa cĩg moru ꞌtaaũnaa cĩ Eevvetho, hĩnĩngĩtĩ thooꞌthiok cĩg eetuk haaga, ne ꞌyioko ꞌcĩ baa hammũda naa ho? Má hõllõngaa arũgthaa eeta ꞌcĩg adaahito,
1CO.15.32	“Hudukto thĩ nẽẽ naag nẽ hũhũdĩt mẽrtĩ,
1CO.15.32	hĩnĩngĩtĩ hadaahĩ hatĩ lohotha.”
1CO.15.33	Ma haggiiꞌthu eleeti cugguung haaga noho. Ẽꞌthẽcannuung hatĩ ngagiit ꞌgoonogu ꞌcĩg abathĩ. 
1CO.15.34	Udtuukta thõõth ꞌcĩ abathĩ nẽ ibillu ꞌthẽccan, hĩnĩngĩtĩ aattĩg eeta ũgẽẽgĩ hõrggẽẽnaa cunuung, ꞌcĩg nga hagaacõ thõõth cĩ Nyekuci. Haduha naa thõõth icci, hátĩ haggamuung ngagiit ngaaoni.
1CO.15.35	Nẽẽthĩ, horoong occa ajin ẽẽtĩ umwaa thõõth ꞌcĩ aĩ, “Arũgna hatĩ eeta ꞌcĩg adaahito hutuno? Au hatĩ aꞌnyak nẽẽg eleeti ꞌcĩg aattĩg hutuno?” 
1CO.15.36	Ma haggiithennu thõng! ꞌGii ꞌcĩ athaccu niiga, hõllõngaa occa arũgna nĩĩcĩ noho, adaahĩ nõõ thõng. 
1CO.15.37	Ma athaci nii hinyomooc, aitiõõ nii hõllõngaa atiboolani ẽlẽ cĩnnĩ hũtũrũũr, nẽẽthĩ, athacci hinyomooc haaga horoong cĩ ꞌgẽẽmẽ hode cĩ ꞌgiimwa haaga buúk. 
1CO.15.38	Nẽẽthĩ, aaꞌnyĩk Nyekuci hinyomooc ẽlẽ hĩcĩ baa adiim nẽẽnĩ nẽ aaꞌnyĩk hinyomo eleeti cĩggĩĩng cũũmõ cũũmõ. 
1CO.15.39	Ẽhẽnytaa eeta hĩ idiꞌngwa hĩ hĩbaallĩ hĩ ulugo aꞌnyak eleeti, nẽẽthĩ, hiꞌthihi ꞌcĩ aduhõõ hĩ ꞌgõõnĩ. 
1CO.15.40	Aꞌnyak hẽlẽggĩ cĩg hẽẽtkujjieen vẽlẽk eleeti nẽ aꞌnyak hẽlẽggĩ cĩg lootu buúk eleeti. Nẽẽthĩ, ꞌlẽẽmĩthĩ cĩ hẽlẽggĩ cĩg hẽẽtkujjieen, aaĩ ꞌgõõlaa cĩnnĩ ẽmmẽn nẽ ꞌlẽẽmĩthĩ cĩ hẽlẽggĩ cĩg looc nicci, aaĩ ꞌgõõlaa cĩnnĩ ẽmmẽn. 
1CO.15.41	Aꞌnyak kõrra ꞌlẽẽmĩth cĩnnĩ ẽmmẽn nẽ aꞌnyak nyĩlõhĩ cĩnnĩ ẽmmẽn nẽ aꞌnyahit mũnyũnya buúk cĩnĩĩng ẽmmẽn nẽ hõllõngaa aduhõõ ꞌlẽẽmĩthĩ cĩ mũꞌnyaac umwa hĩ cĩ umwa.
1CO.15.42	Aaĩ hatĩ noho hatĩ ũrũgta eleeti cĩggaac daahĩtha. Adaahĩ hatĩ eleeti cieegi, nẽẽthĩ, eleeti ꞌcĩg ũrũgta, hõllõngaa hatĩ adaahĩ tarĩ ũdũt. 
1CO.15.43	Adayyi eleeti cĩggaac hĩnĩngĩtĩ daahĩth, nẽẽthĩ, arũgthaa hatĩ nẽẽg bulẽẽtta. Adayyi nẽẽg hĩnĩngĩtĩ hõllõngaa attiranĩ nẽ arũgthaa hatĩ nẽẽg ꞌtirriaana. 
1CO.15.44	Adayyi nẽẽg hĩ eleeti cĩg eetuk, nẽẽthĩ, arũgthaa hatĩ nẽẽg makaaꞌthĩta cĩ Lori ꞌcĩ Ẽllẽẽmĩthĩ. Hĩcĩ aattĩg eleeti ꞌcĩg looc nicci, aattĩg ꞌthẽk eleeti ꞌcĩg hẽẽtkujjieen buúk.
1CO.15.45	Baa aduha ꞌBuuhi cĩ Nyekuci aĩ, “Baa ĩĩn Aadamĩ eet ꞌcĩ oou nẽ ĩĩ eet ꞌcĩ arũgĩ. Nẽẽthĩ, Yeesu ꞌcĩ ĩĩn Aadam ꞌcĩ adtuurna ho, ĩĩn lori ꞌcĩ aaꞌnyeet rũgẽt.”
1CO.15.46	Hacĩn ꞌyioko naag baa hõllõngaa uwwattaa ẽẽtĩ baa aꞌnyak lori. Baa anũa nẽẽ eet ꞌcĩ aꞌnyak ẽlẽ ꞌcĩ edeeꞌnyiaa. 
1CO.15.47	Baa ẽhẽnytaa ẽẽtĩ ꞌcĩ oou dooba, nẽẽthĩ, baa aku ẽẽtĩ ꞌcĩ uruto ho hẽẽtahujjieen. 
1CO.15.48	Aꞌnyak eeta vẽlẽk cĩg lootu eleeti ꞌcĩg aduhõõ hĩ ẽlẽ cĩ eet baa ẽhẽnytaa dooba. Nẽ aꞌnyahit eeta ꞌcĩg aattĩg hẽẽtahujjieen vẽlẽk eleeti ꞌcĩg aduhõõ hĩ ẽlẽ cĩ eet baa aku hẽẽtahujjieen thõng. 
1CO.15.49	Hĩcĩ haduhõõ naag hĩ eet baa ẽhẽnytaa dooba ho, haattĩg hatĩ naag hĩ ẽẽtĩ baa aku hẽẽtahujjieen.
1CO.15.50	Hõlõ, hadiimmuung naa ngagiit agaac ĩĩtõ, õꞌngõlĩ hatĩ horumwa eleeti cĩggaac ꞌcĩg ĩĩn ẽlẽ hĩ biyyi ho haaga. Nẽẽthĩ, aĩ thõõth ciee nẽẽ, aitiõõ hatĩ eleeti cĩggaac hõllõngaa õthõl habuccieet cĩ Nyekuci ꞌcĩ aalla ũdũt ko. 
1CO.15.51	Haduhaakuung hatĩ naa ngagiit thõõth ꞌcĩ ĩllõõan ꞌgẽẽnyĩth cĩ eetu ho. Aitiõõ hatĩ naag vẽlẽk hõllõngaa hadaahĩ, nẽẽthĩ, hũũkcĩ hatĩ naag vẽlẽk haaga. 
1CO.15.52	Edeeꞌnyiaa hatĩ thõõth ciee hĩdĩĩkoothong, hĩllõõan ꞌgii gõõng adtuuha hẽbẽrẽẽcĩ hataman. Hĩnĩngĩtĩ adtaki hatĩ nyeeppuu ꞌcĩ adtuurna nẽ ũrũgta eeta vẽlẽk ꞌcĩg adaahito. Nẽ thĩ hatĩ hutuhuyyi naag vẽlẽk hiittiõõ hõllõngaa hadaahĩ tarĩ ũdũt. 
1CO.15.53	Ũũkcĩ hatĩ eleeti cĩggaac ꞌcĩg adaahĩ nẽ otongolit ko, hĩĩtõ eleeti ꞌcĩg hõllõngaa adaahĩ hode õꞌngõlĩ. 
1CO.15.54	Eleeti ꞌcĩg ꞌyioko haꞌnyak naag ko, ĩĩn eleeti ꞌcĩg hõllõngaa attiranĩ nẽ adaahĩ. Nẽẽthĩ, ũũkcĩ hatĩ nẽẽg hĩĩtõ eleeti ꞌcĩg aalla ũdũt. Hatĩ hikia thõõth cĩ ꞌBuuk cĩ Nyekuci hĩĩ dĩdĩ hĩ baa aĩ, “Aꞌnyamanĩ daahĩthĩ!”
1CO.15.55	“ꞌTirrian cĩ daahĩthõõ ho inoo?
1CO.15.55	Ũũk kẽddanĩ cĩ daahĩthõõ ho ĩĩna?”
1CO.15.56	Aꞌnyaha ꞌthẽccanĩ daahĩth nẽ aaꞌnyĩk nyattalĩ ꞌthẽccan ꞌtirrian. 
1CO.15.57	Nẽẽthĩ, hĩĩttĩk Nyekuc ĩlaallẽ ngaatĩ aaꞌnyĩkĩ Makayyioohit cĩnaac Yeesu Krĩstõ haaꞌnyeet hĩllõõanit!
1CO.15.58	Nẽẽthĩ hoti ho, ꞌgotoonoga hĩ ngoonoga, aaut okomit. Ma haaꞌnyiku ꞌgiimwa hotomooyyuunga. Aarrik eleeti cugguung hõdõõkõthĩ dtiicaa cĩ Makayyiookto, hĩnĩngĩtĩ agayyu niig aĩ, hõllõngaa ĩĩn dtiici cunuung cĩ Makayyiookto ho ꞌcĩ haaga.
1CO.16.1	Nẽẽthĩ ꞌyioko, thõõthaa cĩ hoiinit cĩ ꞌrabbẽẽt cĩg eet cĩg Nyekuci, ĩdĩmanit thõõth baa haduhaahi naa lothippiꞌnya cĩg lemmiook cĩg ꞌGalaaꞌthia. 
1CO.16.2	Lomidikaaꞌnyanĩ vẽlẽk, aꞌnyĩĩk eet hõdẽĩ hõdẽĩ hõrggẽẽnaa cunuung hitiangithit ꞌrabbẽẽt ũgĩ ngadiiha, ꞌrabbẽẽtĩĩ ꞌcĩg aggam ẽẽtĩ dtiicaa cĩnnĩ. Hátĩ ma hikia naana, iittiõõ hatĩ lũtẽẽnĩtĩ umwaa tõõ. 
1CO.16.3	Nẽ ma hõdõlana, haaꞌnyihi hatĩ naa eet baag ẽbẽraannu niig waragẽẽt cĩg terethiittak nẽ ĩꞌthooyyu ĩhõõggõ hootti ꞌbaaninit cunuung ꞌJeruꞌthalẽma. 
1CO.16.4	Má hacini abũnnaa ngaatĩ occa hõkõõĩ naa buúk, hõõkõrra hatĩ hĩ ĩhõõggõ hõdẽĩ.
1CO.16.5	Hakuu hatĩ hacinnuung ngagiit urutaa ꞌcĩ hõbõdaaĩ looccaa cĩ Maccedoonia, hĩnĩngĩtĩ hadiimi hõkõ nõõ naa ĩĩcĩ Maccedoonia. 
1CO.16.6	Horoong hatĩ hau harũmĩ nõõ hĩ ngagiit hĩdĩhĩdĩĩc hode hakuu hẽdẽcaahi tagĩĩth
1CO.16.7	Hõllõngaa hadiimi naa hacinnuung ngagiit ꞌyioko nẽ hikia hothohoteehuung haaga, hammuhi occa hatĩ hau harũmĩ hĩ ngagiit hĩdĩhĩdĩĩc, hatĩ ẽlẽmĩ Makayyioohiti. 
1CO.16.8	Nẽẽthĩ, haaĩ hatĩ ꞌtaaũnaa cĩ Eevvetho ĩꞌthõng Karrama cĩ Waathinniook Hẽẽn ꞌTur,
1CO.16.9	hĩnĩngĩtĩ ubbuuhothoothĩhaa nganĩĩt hattũũg cobbi cĩ dtiic ꞌcĩ abũnnaa, nẽ aattĩg eeta ꞌcĩg mẽẽlĩg ꞌcĩg abũrra nganĩĩta.
1CO.16.10	Má õdõlan Timotteeo, iita ũrũmtĩ hĩ ĩnõõnnõ jurrung. Adtican nẽẽ dtiic cĩ Makayyiookto hĩ naana. 
1CO.16.11	Ma haaꞌnyiku eet umwa hũtũbũr ĩnõõnnõ. Iꞌthooyyiak ĩnõõnnõ ꞌgõõl lõꞌngõõc, hátĩ hõbõda hĩ nganĩĩta. Hẽrẽ naa ĩnõõnnõ hĩ ꞌgõtõõnõgĩ ũgĩ.
1CO.16.12	Nẽ ꞌyioko, hĩnĩngĩtĩ thõõth cĩ Appoolo, hadiimi naa hĩꞌthõõakuung ngagiit ĩnõõnnõ hookorria hĩ ꞌgõtõõnõgĩ. Baa aharĩ nẽẽ ngaatĩ akuuni ꞌyioko, nẽẽthĩ, aku hatĩ nẽẽ kõr ꞌcĩ adiim nẽẽnĩ.
1CO.16.13	Aaut dĩkĩĩm, okomit lemiittaa cunuung, aanytĩk ꞌthinneeti hokomit. 
1CO.16.14	Idticanit thooꞌthiok vẽlẽk mĩnnaniitta.
1CO.16.15	Agayyu niig baa atiman eeta cĩg halang cĩ Tẽẽvana, ngaatĩ au ĩĩnnĩ lemmiook ĩĩcĩ oou looccaa cĩ Acaia, nẽ ĩrrĩcatta ngaatĩ adticanõõthĩkĩ lemmiook. Haduhaakuung naa ngagiit ꞌgotoonoga hĩ ngoonoga, 
1CO.16.16	elemit eet ꞌcĩg aattĩg hoti, hĩ eet vẽlẽk ꞌcĩg au arũmoothiku hĩ ngagiit nẽ idticattoou hõdẽĩ. 
1CO.16.17	Baa haccamanoothihi naa gẽrrẽẽt, ngaatĩ õdõlanĩ Tẽẽvana hĩ Vortunaato hĩ Acaiako, hĩnĩngĩtĩ aanyta nẽẽg nganĩĩt hẽlẽggĩ baag aitiõõ hĩ ngagiit tõõ. 
1CO.16.18	Nẽ tarĩ, aanyta haccamanoothĩk gẽrrẽẽt, hĩ baa aaꞌnyuung ngagiit buúk accamattoothĩk. Ĩĩttĩk eet ꞌcĩg aattĩg noho ĩlaallẽ.
1CO.16.19	Ĩꞌthaayyuung lothippiti cĩ lemmiook ꞌcĩg au ꞌtaaũnnioohĩ cũũmõ cũũmõ ĩĩcĩ looc cĩ Aaꞌthia. Ĩꞌthaayyuung Akwila hĩ Piriciilla gẽrrẽẽt ꞌthaarĩĩ cĩg Makayyiookto, hõdẽĩ hĩ lemmiook ꞌcĩg õmmõtõõ ꞌcieethaa cĩnĩĩng. 
1CO.16.20	Ĩꞌthaayyuung ꞌgotoonogu hĩ ngoonogu ꞌcĩg aattĩg ngaati vẽlẽk ngagiita. Ĩꞌthaac ꞌgoonogu taliitta.
1CO.16.21	Heheedi naa Paaulo dẽẽdẽ ꞌthaainit icci attiaa caannĩ.
1CO.16.22	Má hõllõngaa ammĩnan eet umwaa Makayyioohit, ĩccĩĩnĩ nẽẽ ẽlẽk. Anneek baaĩ nuun Makayyioohit ijjia!
1CO.16.23	Aꞌnyĩĩk bũnnai cĩ Makayyioohit Yeesu haau hĩ ngagiita.
1CO.16.24	Aꞌnyĩĩk mĩnnan caannĩ haau hĩ ngagiit vẽlẽk ꞌthaarĩĩ cĩg Yeesu Krĩstõ. Aamẽn.
2CO.1.1	Nganĩĩt Paaulo ꞌcĩ hĩĩnĩ ꞌthooyyiahit cĩ Yeesu Krĩstõ, ꞌcĩ hẽhẽẽdakuung waraga icci, hĩnĩngĩtĩ baa ẽbẽraawa nganĩĩt Nyekuci thõõthaa cĩ. Harũmeenna hĩ Timotteeo ꞌcĩ ĩĩn lemmioohit hĩ naa buúk.
2CO.1.1	Hĩꞌthõõakuung naa ngagiit waraga icci, lemmiook cĩg ꞌtaaũn cĩ Korinthia hĩ lothippit cĩ lemmiook vẽlẽk ꞌcĩg aattĩg looccaa cĩ Acaia. 
2CO.1.2	Aꞌnyĩĩk bũnnai hĩ ganõn ꞌcĩ aku hĩ Nyekuc Baangeet cĩnaac, hĩ Makayyioohit cĩnaac Yeesu Krĩstõ haaꞌnyuung ngagiit aaut lõꞌngõõc.
2CO.1.3	Hĩdĩhĩthĩt Nyekuc ꞌcĩ ĩĩn Maaꞌnyĩ Makayyioohit cĩnaac Yeesu Krĩstõ, ꞌcĩ ĩĩn tamaattiohit nẽ ĩĩ Baangeet, ꞌcĩ aku mammaayaniiniti vẽlẽk hĩ ĩnõõnnõ. 
2CO.1.4	Amammaayanneet nẽẽ ngagĩĩt pĩĩrnatta vẽlẽk, hátĩ hamammaayanit naag buúk eet ꞌcĩg aꞌnyak pĩĩrnanĩt mammaayaniittaa baa hammũda naag hĩ Nyekuc. 
2CO.1.5	Hĩcĩ hõthõl naag pĩĩrnanĩt cobbi hĩ Krĩstõ, occa hammũda mammaayaniinit ꞌcĩ maka gẽrrẽẽt hĩ ĩnõõnnõ buúk. 
2CO.1.6	Má happĩĩrnanna naaga, ĩĩn mammaayaniinit hĩ elliaanĩt cunuung. Má baa amammaayanneet Nyekuci ngagĩĩta, ĩĩn mammaayaniinit cunuung ꞌcĩ aaꞌnyuung ngagiit etemeethit pĩĩrnanĩt nicci happĩĩrnanna naag buúk ko. 
2CO.1.7	Nẽ õkõmĩ muhẽẽnĩtĩ cĩnaang hĩ ngagiita, hĩnĩngĩtĩ hagayyia naag haĩnna hõthõl naag hĩ ngagiit pĩĩrnanĩt cĩnaang ko hõdẽĩ, haau hĩcĩ hõthõl eliinit ꞌcĩ aku hĩ Nyekuc hõdẽĩ.
2CO.1.8	Niig ꞌgotoonoga hĩ ngoonoga, hadiimmuung naag ngagiit agaac pĩĩrnanĩt baa happĩĩrnanna naag looccaa cĩ Aaꞌthia. Baa haꞌnyaka naag pĩĩrnanĩt ꞌcĩ maka gẽrrẽẽt ꞌcĩ ĩllõõan ꞌtirrian cĩnaang nẽ hiita hummukta hiita, hadaakta hatĩnĩ. 
2CO.1.9	Nẽ dĩdĩ ꞌthinneetinii cĩggaang, hummukta hĩĩtta hoottia hatĩ hadaakta thõng. Nẽ baa edeeꞌnyia thõõth ciee, hátĩ hiittiõõ naag hõllõngaa haꞌnyaka lemiinit eleetinii cĩggaang ẽmmẽn, hátĩ haꞌnyakta naag lemiinit hĩ Nyekuc ꞌcĩ arũgtha eet daahĩtha. 
2CO.1.10	Nẽ baa ẽlaaeet Nyekuci ngagĩĩt tẽẽlꞌthĩtaa cĩ daahĩthõõ nẽ haga naag nga hatĩ aalla eelleet nẽẽ ngagĩĩt noho. 
2CO.1.11	Nẽ hĩcĩ eellieetu niig ngagĩĩt laiittaa cunuung ko, mẽẽlĩg hatĩ eeta buúk ꞌcĩg anneek Nyekuc ĩlaallẽ, hĩnĩngĩtĩ ẽdẽcĩ Nyekuci laiinit cunuung hĩnĩngĩtĩ ngagĩĩta.
2CO.1.12	Nẽ ꞌyioko, ĩĩn ciee ꞌrianĩĩth cĩnaang nẽ aduha ꞌthinneeti cĩggaang ꞌgõõl baa harũmẽẽnĩ hĩ ngagiita nẽ dĩdĩ baa gõõng harũmĩ naag hĩ ngagiit lõꞌngõõc. Baa bũnnai cĩ Nyekuci ꞌcĩ aaꞌnyeet hĩdĩmatta noho, hõllõngaa ꞌgẽẽnyĩth cĩ looc nicci ꞌcĩ hadĩmanna noho ho. 
2CO.1.13	Baa hõllõngaa hẽhẽẽdakuung naag ngagiit waraga ꞌcĩ occa hõllõngaa agiillu hode athiknu. Hammuhi kõr umwa, au hatĩ athĩkneetu niig ngagĩĩt jurrung, 
2CO.1.14	tananga hõllõngaa athĩkneetu ngagĩĩt ꞌyioko. Ma hatĩ kõr ꞌcĩ õbõdaaĩ Makayyioohiti Yeesu, au hatĩ irrianneetu niig ngagĩĩt haau hĩcĩ hirriannuung naag ngagiit ko.
2CO.1.15	Baa hagaoothi naa ꞌrianĩĩth cunuung hĩnĩngĩtĩ ngagĩĩta nẽ hikia hummuha ngaatĩ hẽhẽẽrõnaakuung ngagiit ĩĩcĩ oou. ꞌGõõlaa cĩ, iita ummuddiaau niig ꞌgattan ꞌcĩ hẽhẽẽrõnaakuung naa tabattĩ ꞌramma. 
2CO.1.16	Hummuha ngaatĩ hẽhẽẽrõnaakuung ngagiit ꞌgõõlaa cĩ hõkõõĩ naa looccaa cĩ Maccedoonia. Nẽ hatĩ aanytaangu niig nganĩĩt eliinit ꞌcĩ hadiimi, hátĩ hũũk looccaa cĩ ꞌJudeea. 
2CO.1.17	Ma baa hakũmaneehi naa thõõth icci ho, hammuhi hõllõngaa happallaaraneehi thõng. Hode hakũmaneehi thooꞌthiok cĩgannĩg hĩ eeta cĩg looc nicci, hode haaĩ hĩ ẽẽtĩ aagõõng aĩ, “Eei,” hode, “Aitiõõ,” hátĩ haccamattaawa eeta?
2CO.1.18	Nẽẽthĩ dĩdĩ, hĩcĩ aꞌthũũnnĩ Nyekuci thõõth, hõllõngaa ĩĩn nyeemuut cĩnaang hĩ ngagiit, “Eei hode aitiõõ.” 
2CO.1.19	Hĩnĩngĩtĩ Yeesu Krĩstõ Ngeertĩ Nyekuci baa hallimaneekuung naag ngagiita, hõllõngaa aĩ pang pang thõõthaa ꞌcĩ ĩĩn dĩdĩ, hode ĩĩcĩ hõllõngaa ĩĩn dĩdĩ. Ĩnõõnnõ baa haduhaakuung naag hĩ ꞌThĩĩla hĩ Timotteeo Nyeemuut cĩnnĩ ꞌcĩ Abũnnaa. Ĩĩn thooꞌthioha ꞌcĩg aduha Nyekuci vẽlẽk dĩdĩ nẽ adĩman hõdõõkõthĩ thõõth ꞌcĩ aduha nẽẽnĩ. 
2CO.1.20	Tananga hĩĩ mẽẽlĩg thooꞌthioha ꞌcĩg aduha Nyekuci ĩĩn nẽẽg vẽlẽk “Dĩdĩ” hĩ Krĩstõ. Nẽ hĩnĩngĩtĩ ĩnõõnnõ, hiita hĩĩtõ naag vẽlẽk, aꞌnyĩĩk haau noho bulẽẽttaa cĩ Nyekuci. 
2CO.1.21	Nẽ ꞌyioko, Nyekuc ꞌcĩ aaꞌnyeet ngagĩĩt hĩ ngagiit hĩbĩlĩt komiitta hĩ Krĩstõ ho, ẽbẽraaeet nẽẽ ngagĩĩta, 
2CO.1.22	nẽ aaꞌnyeet ngagĩĩt nyamacaar cĩnnĩ ꞌcĩ hĩĩgĩnnĩ naag cĩgĩnnĩg nẽ aarĩkeet Lori ꞌcĩ Ẽllẽẽmĩth ꞌthinneetinii cĩggaac, hẽtẽrẽtha ngaatĩ hĩĩgĩnnĩ naag cĩgĩnnĩg.
2CO.1.23	Baa haari naa Nyekuc hĩĩ hebereec caannĩ. Ĩnõõ ꞌcĩ hõllõngaa hõbõdaanĩ naa ꞌtaaũnaa cĩ Korinthia tarĩ haini, hátĩ hiittiõõ hõllõngaa hakuu hiloottuung ngagiita. 
2CO.1.24	Nẽ hõllõngaa hĩĩgĩnna makayyiook cĩg hattĩnganeekuung ngagiit ꞌgii ꞌcĩ occa elemmu. Hadticanni naag hĩ ngagiit hõdẽĩ, hĩnĩngĩtĩ taliinit cunuung, hátĩ iita okomit niig lemiittaa cunuung.
2CO.2.1	Ĩnõõ ꞌcĩ hũũhũĩ naa muhẽẽnĩt caannĩ hiittiõõ hõllõngaa aꞌnyahaakuung heeroni caannĩ huciith umwa tarĩ haau hĩ baalẽẽnĩ. 
2CO.2.2	Má ĩĩn nganĩĩt dẽẽdẽ ꞌcĩ haaꞌnyuung ngagiit aaut mothiitta, nganĩ hatĩ ꞌcĩ aku aaꞌnya nganĩĩt haccamanoothĩk? Ngagiit ꞌcĩg haaꞌnyuung naa mothiinit ko? Ngagiit ꞌthẽk dẽẽdẽ ꞌcĩg hatĩ aaꞌnyaangu nganĩĩt haccamanoothĩk. 
2CO.2.3	Baa hẽhẽẽda waraga baalĩ, hátĩ ma hikia, hiittiõõ eeta ꞌcĩg aaꞌnya haccamanoothĩk, hõllõngaa aaꞌnya hõmõthĩ. Baa õkõmĩ nganĩĩt ꞌthĩnĩt, hĩnĩngĩtĩ ngagiit vẽlẽk ꞌcĩg hatĩ othollu taliinit caannĩ. 
2CO.2.4	Hĩnĩngĩtĩ hẽhẽẽdakuung pĩĩrnatta hĩ mothiitta, cobbi hĩ tilaalõnĩ, hátĩ hiittiõõ hõllõngaa haaꞌnyuung naa ngagiit huciith, hátĩ agaac ĩĩtõ, maka mĩnnanĩ caannĩ hĩ ngagiit gẽrrẽẽt.
2CO.2.5	Má adĩman ẽẽtĩ umwaa eet umwa ꞌbuth, nga hĩdĩmanaa nẽẽ nganĩĩt ꞌbuth hĩcĩ adĩmaneekuung nẽẽ ngagiit vẽlẽk. Ahummuung ꞌthẽccanĩ cĩnnĩ ngagiit gẽrrẽẽt hĩllõõan. 
2CO.2.6	Mẽẽlĩg eeta hõrggẽẽnaa cunuung ꞌcĩg udukta ꞌthẽccan ꞌcĩ baa adĩman ẽẽtĩ tĩho, ĩĩn niccia ukẽẽnĩt ꞌcĩ ũũppan thõõth ꞌcĩ baa adĩman nẽẽnĩ. 
2CO.2.7	Nẽẽthĩ hinnia ꞌyioko, occa ammaanniku niig ĩnõõnnõ nẽ amammaayattu ĩnõõnnõ, hátĩ hiittiõõ hõllõngaa anyamũũtana huciithi cĩ ꞌthẽccaanõ eet nicci. 
2CO.2.8	Haduhaakuung naa ngagiit dĩdĩ haini, etereꞌthieek ĩnõõnnõ mĩnnan cunuung. 
2CO.2.9	Thõõth baa hẽhẽẽdakuung naa ngagiit waraga haini, hátĩ hũmmũda nẽ hagawa dĩdĩ, hatĩ ma anuyyu niig thooꞌthiok vẽlẽk ꞌcĩg haduha naana. 
2CO.2.10	Má ammaanniku niig eet umwa hammaannihi hatĩ naa buúk ĩnõõnnõ, hatĩ aaĩ ꞌgiimwaa ꞌcĩ occa hammaannihi. Nẽ má hatamaatĩha ꞌthẽccanẽẽt iccig, hammaannihi muumaa cĩ Krĩstõ hĩnĩngĩtĩ ngagiita, 
2CO.2.11	hátĩ hiittiõõ hõllõngaa aku ĩllõõanneet ngagĩĩt ꞌThĩttaanĩ. Hĩnĩngĩtĩ haga naag muhẽẽnĩt cĩnnĩ gẽrrẽẽt.
2CO.2.12	Ma baa hũũha ꞌtaaũnaa cĩ Tõrõa, hũũk hillimaneeha eet nyeemuut ꞌcĩ abũnnaa cĩ Krĩstõ, hummudoothiha Makayyioohit ubbuuhĩhaa baa ꞌgõõl ẽlẽk. 
2CO.2.13	Baa nga apuppudii nganĩĩt ꞌthĩnĩt ngaatĩ hõllõngaa hammũdõõthĩkĩ ꞌgõtõna Tiito, nĩngĩtĩ hannẽẽkĩ ĩhõõggõ ĩlaallẽ nẽ hedeceeha hũũha ĩĩcĩ looc cĩ Maccedoonia.
2CO.2.14	Ĩlaallẽ hĩ Nyekuc ngaatĩ aaꞌnyĩkĩ Krĩstõ hutuanõõĩ nyeitee. Eelleet ngagĩĩt Nyekuci buúk, ngaatĩ hõõ hĩꞌthaanĩka nyeemuut cĩ Krĩstõ ꞌcĩ ẽmmẽdĩ loonyini vẽlẽk nẽ õꞌngõlĩ nyeemuut ciee haau hĩgõõng mõhõõkacĩ. 
2CO.2.15	Hĩnĩngĩtĩ haattĩg naag hĩ mõhõõkac ꞌcĩ õꞌngõlĩ ẽmmẽdĩ ꞌcĩ õkõ aaꞌnyĩk Krĩstõ Nyekuc, ꞌcĩ ĩꞌthanothoothĩk eet baag eelliaa hĩ eet baag õbõktĩ adaahito. 
2CO.2.16	Nẽ eeta ꞌcĩg iꞌngittõõthĩ, õꞌngõlĩ nyeemuut ꞌcĩ abũnnaa hĩ ĩhõõggõ, muyuuk ꞌcĩ õꞌngõlĩ daahĩth, nẽ hĩ eet cĩg eelliaa, õꞌngõlĩ nyeemuut hĩ ĩhõõggõ, muyuuk cĩ rũgẽtõ nẽ nganĩ ꞌthẽk ꞌcĩ occa ũũlũ ngaatĩ adticanĩ dtiic icci aaddi ho? 
2CO.2.17	Adiim eeta ꞌcĩg mẽẽlĩg ammũda baliinit, hĩnĩngĩtĩ aduhaak nẽẽg eet nyeemuut cĩ Nyekuci nẽ hõllõngaa haattiyyia naag buúk hĩ nẽẽgĩ. Hĩĩgĩnna naag ꞌthooyyiak cĩg Nyekuci dĩdĩ, nẽẽthĩ, makaaꞌthĩtaa cĩ Krĩstõ, hõthõõꞌtha naag nyeemuut cĩnaang ꞌcĩ ĩĩn Nyekuci hebereec cĩnaang.
2CO.3.1	Hiꞌthiattaayyia ꞌyioko naag ngaatĩ haduhaanna eleeti cĩggaang ꞌrianĩĩtha tarĩ? Hode hadiimma waragẽẽt ꞌcĩg ẽtẽrꞌtha eleeti cĩggaang hĩ ngagiita? Hode hadiimma naag waragẽẽt hĩ ngagiit ꞌcĩg ẽtẽrẽth eet ũgĩ eleeti cĩggaang? 
2CO.3.2	Aattiyyu niig hĩ waraga ꞌcĩ eheeddi ꞌthinneetinii cĩggaang, ꞌcĩ aduhaak eet vẽlẽk thõõth cĩ Nyekuci ꞌcĩ hadticanna naaga. 
2CO.3.3	Aattiyyu niig hĩ waraga ꞌcĩ ẽhẽẽd Krĩstõ nẽ haꞌnyaktaawa naaga. Hĩnĩngĩtĩ hõllõngaa eheedinnu niig ꞌgaalama, hode biyyiẽẽnĩĩ cĩg ꞌthabalĩg. Baa eheedĩk Lorii cĩ Nyekuc ꞌcĩ arũgĩ waraga icci ꞌthinneetinii cĩg eetuk.
2CO.3.4	Thõõth ꞌcĩ ĩĩn dĩdĩ ꞌcĩ hagayyia naag hĩ Nyekuc cieeni, má aggamtu niig nyeemuut cĩnaang ko, eelluung hatĩ Krĩstõ aaut hĩcĩ adiim Nyekuci. 
2CO.3.5	Aitiõõ ngagĩĩt ꞌtirriani ꞌcĩ occa haĩnna hidticatta thooꞌthiok vẽlẽk nyaagwaana tõõ. Nyekuc ꞌcĩ aaꞌnyeet ngagĩĩt makaaꞌthĩt vẽlẽk ꞌcĩ hadticanna hẽlẽggĩ vẽlẽk ꞌcĩg hadiimma hadticanna. 
2CO.3.6	Aaꞌnyeet nẽẽ ngagĩĩt ꞌtirrian vẽlẽk ꞌcĩ hĩĩgĩnna dticcianniook cĩg lõhõt ꞌcĩ ĩĩn ngeju ꞌcĩ aku hĩ Lori ꞌcĩ Ẽllẽẽmĩth, ꞌcĩ hõllõngaa aku hĩ nyattal baa eheeddi loota. Nẽẽthĩ, aꞌnyaha nyattalĩ daahĩth nẽ aꞌnyaha Lorii rũgẽt.
2CO.3.7	Baa aku aꞌnyaha nyattalĩ cĩ Mũũꞌtha
2CO.3.8	Hõllõngaa occa hatĩ aꞌnyaha dtiici cĩ Lori ꞌcĩ Ẽllẽẽmĩth bulẽẽnĩt cobbi gẽrrẽẽt hĩllõõan nyattal baa Mũũꞌtha? 
2CO.3.9	Má occa aꞌnyaha nyattalĩ daahĩth nẽ aaꞌnyĩhoothĩk bulẽẽnĩtĩ cobbiẽẽnĩ, ma lõhõt ꞌcĩ ĩĩn ngeju ꞌcĩ aaꞌnyeet bũnnai hĩ Nyekuc ko, hõllõngaa occa aaꞌnyĩhoothĩk bulẽẽnĩtĩ cĩ ĩllõõan cobbi ho? 
2CO.3.10	Nẽẽthĩ, ẽllẽẽmĩth lõhõt ꞌcĩ ĩĩn ngeju ho gẽrrẽẽt, hĩllõõan bulẽẽnĩt cĩ nyattal baa eheeddi ĩĩcĩ oou. 
2CO.3.11	Baa aaꞌnyĩhoothĩk nyattal bulẽẽnĩtĩ baa aꞌnginoothi haaga. Nẽ maka bulẽẽnĩtĩ cĩ lõhõt ꞌcĩ ĩĩn ngeju ho gẽrrẽẽt hĩllõõan, hĩnĩngĩtĩ aitiõõ nẽẽ hõllõngaa aꞌnginoothi.
2CO.3.12	Hĩcĩ haꞌnyak naag muhẽẽnĩt icci dĩdĩ, occa hõllõngaa hiꞌngolli naag ngaatĩ hadticanĩ thõõth cĩ Nyekuci. 
2CO.3.13	Hõllõngaa haattĩg naag hĩ Mũũꞌtha baa ammũt muum cĩnnĩ hiittiõõ eeta cĩg Ĩꞌthĩraẽl hõllõngaa acĩn lanyit cĩ bulẽẽnĩt cĩ Nyekuci, ngaatĩ hatĩ õkõ aꞌnginõõꞌthĩ. 
2CO.3.14	Nẽẽthĩ hinnia, nga adĩĩtĩ ĩhõõggõ ooti pĩd hĩĩ kõr hĩ niccieeni, hiittiõõ hõllõngaa acĩn thõõth ꞌcĩ ĩĩn dĩdĩ, hatĩ agiili lõhõt baa baarkit. Nẽ Krĩstõ dioo ꞌcĩ occa abbuuk hẽbẽrĩ cĩggĩĩng hĩcĩttĩ.
2CO.3.15	Tananga agiil eeta nyattal cĩ Mũũꞌtha hĩĩ kõr hĩ niccieeni, aalla nga adĩĩtĩ ooti cĩggĩĩng noho. 
2CO.3.16	Nẽ má ẽlẽm ẽẽtĩ umwaa Makayyioohit Yeesu, ĩnõõnnõ dioo ꞌcĩ hatĩ abbuuk hẽbẽrĩ cĩg eet tĩho. 
2CO.3.17	Nẽẽthĩ ꞌyioko, ĩĩn Makayyioohiti Lori ꞌcĩ Ẽllẽẽmĩthĩ nẽ nĩngĩtĩ aayyi Lorii cĩ Makayyiookto, aattĩg eeta ngaatĩho lõꞌngõõc. 
2CO.3.18	Nẽ naag nuyyiooha cĩg Krĩstõ, ꞌcĩg hõllõngaa ammũtĩ muumti, hedeenyothi naag bulẽẽnĩt cĩ Makayyiookto nẽ ũtũhũeet Lorii cĩ Ẽllẽẽmĩth hiriiri, haaut hĩ Makayyioohiti cĩ abuli.
2CO.4.1	Nẽẽthĩ, hĩnĩngĩtĩ tamaati cĩ Nyekuci, hiita hidticatta naag dtiic cĩnnĩ, ĩnõõ ꞌcĩ hõllõngaa hũũnnĩka dtiic cĩnaang ko. 
2CO.4.2	Nẽẽthĩ hinnianĩ, haharreeka naag thooꞌthiok ꞌcĩg adĩman eeta burkiitina ꞌcĩg ĩĩn ngaaoni. Nẽ hõllõngaa hĩggõõlla eet umwa, hode hõllõngaa hũũhũyya thõõth cĩ Nyekuci. Ĩĩn Nyekuci hebereec cĩnaang ꞌcĩ aga ngaatĩ hõthõõꞌtha naag thõõth ꞌcĩ ĩĩn dĩdĩ. Haduhaanna naag thõõth ꞌcĩ ĩĩn dĩdĩ muumaa cĩ Nyekuci nẽ aga eeta vẽlẽk ꞌcĩg aduha thõõth ꞌcĩ ĩĩn dĩdĩ, thõõth icci. 
2CO.4.3	Nẽ má aguꞌthi nyeemuut cĩnaang ꞌcĩ abũnnaa ho, aguꞌthi hĩ eet ꞌcĩg arahanit diooni.
2CO.4.4	ꞌThĩttaan ꞌcĩ aggam looc nicci. Nẽ ĩnõõnnõ ꞌcĩ adĩĩt ooti cĩg eet ꞌcĩg hõllõngaa aga lanyit ꞌcĩ ĩĩn bulẽẽnĩt cĩ nyeemuut ꞌcĩ abũnnaa cĩ Krĩstõ, ꞌcĩ ĩĩn ꞌthooura cĩ Nyekuci ho. 
2CO.4.5	Hõllõngaa hirrioonna naag thõõth cĩ eleeti cĩggaang, aĩ nyeemuut cĩnaang nẽẽ, ĩĩn Yeesu Krĩstõ Makayyioohit. Ĩꞌthõõanneet nẽẽ ngagĩĩt hiita hĩĩtta appahacaaꞌnya cugguung, hĩnĩngĩtĩ ĩnõõnnõ. 
2CO.4.6	Baa aduha Nyekuci aĩ, “Aꞌnyĩĩk lanyit haara muguratõõ.”
2CO.4.7	Haattĩg naag hĩ lohilihilita ꞌcĩg itiangthiini baliiniti ciee ho. Aku ꞌtirriani ꞌcĩ ĩĩn dĩdĩ hĩ Nyekuc, hõllõngaa aku hĩ ngagĩĩta. 
2CO.4.8	Baa hummuddiaawa naag pĩĩrnanĩt ꞌgoolliohĩ vẽlẽk nẽ nga huduktoothĩha, tananga baa hõllõngaa hagayya naag ꞌgii ꞌcĩ hadticanna, nga hũtũngteeha naag dtiic cĩ Nyekuci. 
2CO.4.9	Ma haattĩg naag pĩĩrnatta, aaĩ Nyekuci hĩ ngagĩĩta, nẽ ma hẽttẽẽd looc, aalla hĩꞌngaathĩ ꞌjieena noho. 
2CO.4.10	Haꞌnyak naag hõdõõkõthĩ daahĩth cĩ Yeesu eleetinii cĩggaac, hátĩ hedeeꞌnyia rũgẽtĩ cĩnnĩ eleetinii cĩggaac. 
2CO.4.11	Hĩnĩngĩtĩ ngagĩĩt ꞌcĩg nga harũgĩ ho, haaꞌnyĩhoothĩk naag daahĩth, hĩnĩngĩtĩ ĩnõõnnõ, hátĩ hedeeꞌnyia rũgẽtĩ cĩnnĩ hĩ ngagĩĩta. 
2CO.4.12	Aĩ thõõth ciee nẽẽ, adticanni daahĩthĩ eleetinii cĩggaang nẽ idticanõõ rũgẽtĩ hĩ ngagiita.
2CO.4.13	Aĩ ꞌBuuhi cĩ Nyekuci nẽẽ, “Baa helemi naa Nyekuc, ĩnõõ ꞌcĩ hõthõõthĩ naa ho.”
2CO.4.14	hĩnĩngĩtĩ haga naag haĩ, baa arũgtha Nyekuci Makayyioohit Yeesu daahĩtha. Arũgthanneet hatĩ Nyekuci ngagĩĩt buúk hĩ ngagiit daahĩtha, hĩ baa arũgtha nẽẽ Yeesu. Nẽ aꞌnyahaanneet hatĩ nẽẽ ngagĩĩt ngaatĩ aayyi nẽẽnĩ, hũrũmtĩ hõdẽĩ hĩ ĩnõõnnõ. 
2CO.4.15	Ĩĩn ciee vẽlẽk ꞌbaaninit cunuung, hátĩ hagaacõ eeta ꞌcĩg mẽẽlĩg gẽrrẽẽt bũnnai cĩ Nyekuci nẽ ĩdĩhĩthĩt ĩnõõnnõ tẽẽlꞌthĩta.
2CO.4.16	Hõllõngaa haaꞌnyĩka naag ꞌthinneeti cĩggaang hupuppudit, tananga adaaknothi eleeti cĩggaang, aalla nẽẽ ittoori kõmĩĩthĩ cĩ ꞌthinneeti cĩggaang waathinnioohĩ vẽlẽk. 
2CO.4.17	Nẽ pĩĩrnanĩtĩ ciee haꞌnyak naag abadtẽc ko, ĩĩn ꞌcĩ akũmaneekeet ngagĩĩt, hátĩ hummuddia bulẽẽnĩt ꞌcĩ maka ꞌcĩ aalla ooo. 
2CO.4.18	Hẽlẽggĩ ꞌcĩg hacĩn naag thõng ko, ĩĩn hẽlẽggĩ ꞌcĩg hõllõngaa aalla ooo nẽ hẽlẽggĩ ꞌcĩg hõllõngaa hacĩn naaga, ĩĩn hẽlẽggĩ ꞌcĩg aalla ooo. Nẽ ꞌyioko hubbuuhit hẽbẽrĩ cĩggaac, hátĩ hĩcĩnĩt hẽlẽggĩ ꞌcĩg hõllõngaa edeeꞌnyia ho, hĩnĩngĩtĩ aalla hatĩ nẽẽg ooo.
2CO.5.1	Aattĩg eleeti cĩggaac hĩ tuggẽẽta ꞌcĩg haattiyyi naag loota nĩnga. Nẽ má irribattĩ tuggẽẽta cieegi, haga naag haĩ aaꞌnyeet hatĩ ngagĩĩt Nyekuci hõdẽĩ hõdẽĩ nĩngĩtĩ ꞌcĩ haattiyyi. Ĩĩn hatĩ olooyyioha cieeg ꞌcĩg hõllõngaa ẽhẽnyta ẽẽtĩ ꞌcĩ holli õõ. Aattĩg olooyyioha cieeg hẽẽtahujjieen nẽ aalla hatĩ ooo. 
2CO.5.2	Ma nga haattĩg naag loota nĩnga, nga hara haguran, hĩnĩngĩtĩ hadiim hõõ naag haattĩg õlõ hẽẽtahujjieen hĩ Nyekuc. 
2CO.5.3	Hĩnĩngĩtĩ, ma hitihimti naaga, hõllõngaa hatĩ hammuddiaa ngaatĩ haattiyyi arriẽẽn.
2CO.5.4	Tuggẽẽta cieeg haattiyyi naag ko, aduhõõ hĩ guran cĩ pĩĩrnanĩt ꞌcĩ maka ꞌcĩ haꞌnyak naaga ko. Nẽ hõllõngaa hadĩman noho haĩ, hátĩ hũtũngteek eleeti ꞌcĩg hatĩ adaahĩ haaga ho. Hadiim naag hũũhũ eleeti iccig, hátĩ hiittiõõ hõllõngaa adaahĩ. 
2CO.5.5	Nyekuc ꞌcĩ aaꞌnyĩk thooꞌthiok iccig vẽlẽk haauto ho. Ĩnõõnnõ ꞌcĩ aaꞌnyeet ngagĩĩt Lori ꞌcĩ Ẽllẽẽmĩth ꞌcĩ aaꞌnyeet hagaac aĩ adtican hatĩ nẽẽ thõõth icci.
2CO.5.6	Nẽẽthĩ, haanytĩk ꞌthinneeti cĩggaac hokomit. Ma nga harũgĩ naag loota nĩnga, nga ꞌthẽk hĩĩgĩn ꞌrẽẽttĩg hĩ Makayyioohit. 
2CO.5.7	Harũgĩ naag hĩnĩngĩtĩ hẽlẽmmĩ Makayyioohit, hõllõngaa hĩnĩngĩtĩ hẽlẽggĩ ꞌcĩg hacĩn naag thõng. 
2CO.5.8	Haaut hokomit, hĩnĩngĩtĩ mẽẽn ngaatĩ hadaaknĩ loota nĩnga nẽ hõõt õlõ hẽẽtahujjieen hũrũmtĩ hĩ Makayyioohit. 
2CO.5.9	Tananga haaut õlõ hẽẽtahujjieen hĩ Makayyioohit hode nga harũgĩ naag loota nĩnga, nga ꞌthẽk hadiim naag Makayyioohit haccamanoothĩk. 
2CO.5.10	Hĩnĩngĩtĩ aku hatĩ Krĩstõ iccioloongan dtaabawa nẽ ẽttẽẽd thooꞌthiok cĩggaac cũũmõ cũũmõ, hĩ dtiicanĩ ꞌcĩg baag adĩman ẽẽtĩ baa nga arũgĩ loota nĩnga, adĩman baa nẽẽ thooꞌthiok ꞌcĩg abũnnaa hode thooꞌthiok ꞌcĩg abathĩ.
2CO.5.11	Haga naag thõõth ꞌcĩ aĩ, hitingolli Makayyioohit nẽ huduktaak eet vẽlẽk hiita hĩ ĩnõõnnõ. Agayyeet Nyekuci ngagĩĩt ngaatĩ hĩĩgĩnnĩ eet ꞌcĩg haattĩg hutuno nẽ hammuhi agayyu niig buúk ngaatĩ hĩĩgĩnnĩ naag eet ꞌcĩg haattĩg hutuno. 
2CO.5.12	Hõllõngaa hattĩmanna naag ngaatĩ hirrianna eleeti cĩggaang. Hadiimmuung naag ngagiit irrianit, hĩnĩngĩtĩ ngagĩĩta, hatĩ arũmeennu hĩ eet ꞌcĩg hõllõngaa aduha thooꞌthiok ꞌcĩg ĩĩn dĩdĩ nẽ ĩthĩngõõnyanit, hĩnĩngĩtĩ thooꞌthiok ꞌcĩg ammuhuneek eeta ĩhõõggõ.
2CO.5.13	Má haattiyyia naag hĩ eeta ꞌcĩg aitiõõ muhẽẽnĩtĩ tõõ, ĩĩn thõõth cĩnaang hĩ Nyekuc. Nẽ má aũlan muhẽẽnĩtĩ cĩnaang, aũlan hátĩ heelluung ngagiita. 
2CO.5.14	Aggammeet ngagĩĩt mĩnnanĩ cĩ Krĩstõ. Haga naag haĩ baa adaahĩ Krĩstõ, hĩnĩngĩtĩ eet vẽlẽk, ẽtẽrꞌtha thõõth ciee aĩ, õthõl eeta vẽlẽk daahĩth cĩnnĩ. 
2CO.5.15	Nẽ baa adaahĩ Krĩstõ, hĩnĩngĩtĩ eet vẽlẽk, hátĩ hiittiõõ eeta ꞌcĩg arũgĩ hõllõngaa arũgĩ, hĩnĩngĩtĩ eleeti cĩggĩĩng diooni. Abũnnaa arũgĩ nẽẽg, hátĩ haccamattoothĩk hĩ Krĩstõ baa adaahĩ nẽ ũrũga tarĩ, hĩnĩngĩtĩ ĩhõõggõ.
2CO.5.16	Nẽẽthĩ, iꞌthianaanĩ kõr nicci, hadiim naag hiittiõõ hõllõngaa hetteedĩk eet thooꞌthiok hĩ eeta cĩg looc nicci. Tananga baa hetteeddik naag Krĩstõ thõõth ꞌgõõlaa cĩ, iittiõõ hõllõngaa occa hadĩman noho tarĩ. 
2CO.5.17	Nẽẽthĩ, má ikia ẽlẽm ẽẽtĩ umwaa Krĩstõ, ikia ũtũhũĩ rũgẽtĩ cĩnnĩ ĩĩ ngeju. Ataarõthĩ nẽẽ thooꞌthiok cĩg rũgẽt cĩnnĩ baa ꞌrẽẽnĩ. Nẽ ammanyanĩ rũgẽtĩ baa ꞌrẽẽnẽẽnĩ nẽ ikia ꞌcĩ ĩĩn ngeju! 
2CO.5.18	Nyekuc ꞌcĩ adtican thooꞌthiok iccig vẽlẽk, ngaatĩ ĩꞌthõõanĩ Krĩstõ Ngeerĩnĩ hikia haganĩtheet ngagĩĩt hĩ Nyekuc nẽ aaꞌnyeet hĩĩtõ eet ꞌcĩg hadtican ganõn ngaatĩ haduhaakĩ eet helemit ĩnõõnnõ.
2CO.5.19	Aĩ thõõth ciee nẽẽ, aaĩ Nyekuci ẽllaa cĩ Krĩstõ, ngaatĩ aaꞌnyeet ngagĩĩt hagayyio hĩ ĩnõõnnõ, ĩnõõ ꞌcĩ hõllõngaa agiilikeet ngagĩĩt ꞌthẽccanẽẽt cĩggaac. Nẽ aaꞌnyeet dtiic ꞌcĩ hõthõlĩ nyeemuut cĩ ganõõnõ. 
2CO.5.20	Hĩĩtõ naag ꞌthooyyiak cĩg Krĩstõ nẽ alauung Nyekuci ngagiit aĩ, ĩthĩhĩt nyeemuut cĩnnĩ ꞌcĩ ĩĩn ngeju ho. Hõthõõꞌtha naag nyeemuut cĩ Krĩstõ nẽ dĩdĩ hadiimmuung naag ngagiit agayyio hĩ Nyekuc. 
2CO.5.21	Tananga baa hõllõngaa ĩĩn Krĩstõ ꞌthẽccannioohit, baa aaꞌnyĩk Nyekuci ĩnõõnnõ hĩĩ ꞌgaarrieenit, hĩnĩngĩtĩ ꞌthẽccanẽẽt cĩggaac, hátĩ hũbũttaath naag nẽ elemeet Nyekuci.
2CO.6.1	Hĩcĩ hadticanni naag hõdẽĩ hĩ Nyekuci, halayyuung naag ngagiit haĩnna, idticattõõĩ bũnnai cĩ Nyekuci ꞌgõõlaa ꞌcĩ abũnnaa. 
2CO.6.2	Aduha ꞌBuuhi cĩ Nyekuci aĩ,
2CO.6.2	“Ma ikia kõrra baa haccamanaa naana, hikia hatĩ hĩthĩhuunga
2CO.6.2	nẽ ma kõr ꞌcĩ adiimmu eliinit, hakuu hatĩ heelluunga.”
2CO.6.2	Nẽ ꞌyioko, haduhaakuung dĩdĩ, ikia kõrra ꞌcĩ eelluung Nyekuci ngagiita.
2CO.6.3	Baa hõllõngaa hõhõõrranna naag ꞌgõõl cĩ eet umwa, hátĩ hiittiõõ bathi ꞌcĩ ammuddiaa dtiicaa cĩnaang ko tõõ, ĩnõõ ꞌcĩ hattĩmanna gẽrrẽẽt ngaatĩ hõllõngaa hahĩĩnanna thõõth umwa ꞌcĩ abathĩ. 
2CO.6.4	Nẽẽthĩ, hẽlẽggẽẽnnĩ hĩ ꞌgoolliohĩ vẽlẽk, hadiim hẽtẽrꞌtha naag haĩ hĩĩgĩn appahacaaꞌnya cĩg Nyekuci. Baa gõõng hẽmmẽẽthĩ naag pĩĩrnanĩt hĩ ꞌcannan, tananga baa hummuddia mothiinit. 
2CO.6.5	Baa huuktea naag nẽ haarrihoothĩha baabuuthatõõ nẽ uukeet lothippiti ngagĩĩt tabattĩ mẽẽlĩg. Hidticattooa naag gẽrrẽẽt nẽ hacĩneenna haal hiꞌthihi ꞌgẽẽn. 
2CO.6.6	Hadiim hẽtẽrꞌtha naag haĩ hĩĩgĩn appahacaaꞌnya cĩg Nyekuci, ngaatĩ hĩĩgĩnnĩ tẽllĩg nẽ hagaacõ thõõth cĩ Nyekuci dĩdĩ, hĩ ngaatĩ hẽmmẽẽꞌthĩ ꞌcannan nẽ hĩĩtõ tarbalĩg. Aau Lorii ꞌcĩ Ẽllẽẽmĩth hĩ ngagĩĩta nẽ baa ĩĩn mĩnnanĩ cĩnaang thõõth dĩdĩ. 
2CO.6.7	Hadiim hẽtẽrꞌtha naag haĩ, hĩĩgĩn appahacaaꞌnya cĩg Nyekuci, ngaatĩ hõthõõthĩ thõõth ꞌcĩ ĩĩn dĩdĩ nẽ ikia idticanõõ ꞌtirriani cĩ Nyekuci hĩ ngagĩĩta. Nẽ ꞌgõõlaa ꞌcĩ hoꞌngonyoonna hĩ dtiic cĩnaang, hiita hidticatta thõõth ꞌcĩ aũlan athĩnĩĩ ꞌrammaattĩg. 
2CO.6.8	Tananga baa hitingollieet eeta ũgẽẽgĩ ngagĩĩta, hode hõllõngaa iꞌngoliinneeta, hode abuluꞌtheeta, hode accĩĩnneeta, hode aĩ hĩĩgĩnna naag oloꞌngiaak, aalla hõthõõꞌtha naag hõdõõkõthĩ thõõth cĩ eleeti cĩggaang ꞌcĩg ĩĩn dĩdĩ ho noho. 
2CO.6.9	Hõllõngaa agayyeet ngagĩĩt eeta ũgẽẽgĩ nẽ agayyieetu niig ngagĩĩt jurrung. Haautta naag hĩcĩ hadaakta ẽlẽk, aalla nga harũgna noho. Baa huuktea naag nẽ nga hurukteea, 
2CO.6.10	nẽ haccamanoothĩka ooo tananga korrioohĩĩ cĩg pĩĩrnattaak. Nẽ tananga hĩĩgĩnna naag hullaha, haanytĩha naag eet ꞌcĩg mẽẽlĩg gẽrrẽẽt baliinit, tananga hiꞌthihi ꞌgii ꞌcĩ haꞌnyaka naaga, ĩĩn hẽlẽggĩ vẽlẽk cĩggaang.
2CO.6.11	Niig ꞌgotoonoga hĩ ngoonoga cĩg ꞌtaaũn cĩ Korinthia, baa hothoothikuung naag ngagiit cũrũmũũm ꞌthinneetinii ꞌcĩg tẽllĩg dĩdĩ. 
2CO.6.12	Hõllõngaa hĩcaaccuung naag ngagiit mĩnnan cĩnaang nẽ ngagiit dioo ꞌcĩg ĩcaacceetu ngagĩĩt mĩnnan cunuung. 
2CO.6.13	Hothoothikuung naa ngagiit hĩcĩ hothoothihi lõhõlĩ cĩgannĩg nẽ haini ubbuuktĩheetu ngagĩĩt ꞌthinneeti cugguung.
2CO.6.14	Iliittia eet ꞌcĩg hõllõngaa ĩĩn lemmiook cĩg Krĩstõ. Occa gõõng õõkõrõõ eeta ꞌcĩg abũnnaa hĩ eet ꞌcĩg abathĩ? Hode aduhõõ gõõng lanyit hĩ muguur? 
2CO.6.15	Ganõn iina ꞌcĩ occa aꞌnyak Krĩstõ hĩ Belial?
2CO.6.16	Ganõn iina ꞌcĩ aꞌnyak ꞌCieeth cĩ Nyekuci hĩ hẽlẽggĩ ꞌcĩg aar eeta hĩĩtõ nyekuꞌnya ho? Hĩnĩngĩtĩ hĩĩgĩn naag ꞌCieeth cĩ Nyekuc ꞌcĩ arũgĩ. Hĩcĩ aduha ꞌBuuhi cĩ Nyekuci aĩ, “Haaĩ hatĩ naa hĩ ĩhõõggõ nẽ hookorria hĩ ĩhõõggõ. Hĩĩnĩ hatĩ naa Nyekuc cĩnĩĩng nẽ ĩĩtõ nẽẽg eet cĩgannĩg.”
2CO.6.17	Nẽẽthĩ hoti ho, “Aĩ Makayyioohiti nẽẽ,
2CO.6.17	“Ũtũngteek niig eet ꞌcĩg hõllõngaa ĩĩn lemmiook
2CO.6.17	eꞌngerrio hĩ ĩhõõggõ,
2CO.6.17	ma hahummu hẽlẽggĩ ꞌcĩg ĩĩn ꞌriiring
2CO.6.17	nẽ hatĩ helemuung naa ngagiita.”
2CO.6.18	“Hĩĩna hatĩ naa Maaꞌnyu cunuung
2CO.6.18	nẽ iittu hatĩ niig lõhõlĩ cĩgannĩg,
2CO.6.18	haduha naa Makayyioohiti ꞌTirriannioohiti ꞌcĩ hĩllõõani vẽlẽk.”
2CO.7.1	ꞌGotoonoga hĩ ngoonoga, hĩcĩ haꞌnyahit naag thooꞌthiok ꞌcĩg tiirik ꞌcĩg aduha Nyekuci ho, haaut ꞌrẽẽna hẽlẽggẽẽnnĩ vẽlẽk ĩcĩg occa aaꞌnyĩk eleeti hĩ loriẽẽt cĩggaac hĩĩtõ ꞌriiring. Hadiim hĩĩgĩn eet ꞌcĩg abũnnaa nẽ haꞌnyahit authet ꞌcĩ hiꞌngoliini Nyekuc.
2CO.7.2	Ubbuuktĩheetu ngagĩĩt ꞌthinneeti cugguung. Hĩnĩngĩtĩ hõllõngaa hadĩmanna naag eet umwa ꞌbuth. Hõllõngaa hĩgõrĩꞌtha ꞌgii cĩ eet umwa nẽ hõllõngaa harratanna eet umwa. 
2CO.7.3	Hõllõngaa haduha naa hoti, hátĩ hĩdĩmanuung ꞌbuth, nẽẽthĩ, baa huduhaahuung naa ngagiit baa ĩĩcĩ oou hĩĩnnĩhuung, hammĩnannuung naag ngagiit ꞌthinneetinii cĩggaang dĩdĩ, tananga harũmĩ hõdẽĩ, hode hadaahĩ hõdẽĩ hĩ ngagiita. 
2CO.7.4	Haꞌnyahi naa lemiinit hĩ ngagiit ꞌthĩnĩtaa caannĩ dĩdĩ. Hirriannuung naa ngagiit gẽrrẽẽt buúk nẽ nga õkõmĩ ꞌthĩnĩt caannĩ gẽrrẽẽt. Tananga nga haꞌnyahi pĩĩrnanĩt, aalla haccamanoothihi naa gẽrrẽẽt noho.
2CO.7.5	Ma baa hiita hõdõlatta looc cĩ Maccedoonia, iita ippiirria eleeti cĩggaang gẽrrẽẽt nẽ baa hammũdaanna pĩĩrnanĩt ꞌgoolliohĩ vẽlẽk tahatak hĩ mĩrõk cĩggaang, hĩ mothiinit ꞌcĩ aaĩ ꞌthinneetinii cĩggaang. 
2CO.7.6	Nẽẽthĩ, Nyekuc ꞌcĩ amammaayan eet ꞌcĩg ahayũngattĩ ꞌthinneeti, amammaayanneet ngagĩĩt ngaatĩ ĩꞌthõõakeet Tiito. 
2CO.7.7	Ee mĩĩ ꞌthẽk, haccamanoothĩka naag ngaatĩ hacĩnna Tiito nẽ ꞌgii dẽẽdẽ ꞌcĩ aaꞌnyeet ngagĩĩt hatallia gẽrrẽẽt, ꞌgõõl baa aaꞌnyiku niig ĩnõõnnõ haccamanoothĩk. Baa ikia uduhaaheet nẽẽ ngagĩĩt ꞌgõõl baa ommothiinnu niiga nẽ ĩrrĩcattaawangu nganĩĩta. Ikia aaꞌnya thõõth ciee nganĩĩt haccamanoothĩk gẽrrẽẽt.
2CO.7.8	Tananga haaꞌnyuung ngagiit waraga caannĩ ho mothiinit, hõllõngaa homoꞌthi naana. Tananga nẽẽꞌthẽk homoꞌthi, hacinoothi aaꞌnyuung waraga caannĩ ho liilii hĩdĩĩc haaga. 
2CO.7.9	Nẽẽthĩ ꞌyioko, haccamanoothĩha naana nẽ hõllõngaa haccamanoothihi, hĩnĩngĩtĩ hadĩmannuung ngagiit ꞌbuth. Haccamanoothihi, hĩnĩngĩtĩ baa ittiha Nyekuci huciith cunuung ko, hĩĩ ꞌgõõl ꞌcĩ obodooꞌthu niig hĩ ĩnõõnnõ nẽ baa aitiõõ ẽẽtĩ umwaa hõrggẽẽnaa cunuung ꞌcĩ hĩdĩmatta naag ꞌbuth tõõ. 
2CO.7.10	Ma aaꞌnyuung ngagiit Nyekuci mothiinit gẽrrẽẽt, aĩ nẽẽ, hátĩ oboddiooth niig hĩ ĩnõõnnõ, hátĩ heellia eleeti cugguung, occa aitiõõ ꞌgii umwaa ꞌcĩ ommothiinnu niig tõõ, hĩnĩngĩtĩ thõõth icci. Nẽẽthĩ, ma aaꞌnyuung ngagiit lõõcĩ ciee mothiinit, aku hinnia aꞌnyahaakuung ngagiit daahĩth.
2CO.7.11	Nẽ ĩcĩnĩt dako nõõ ꞌgii ꞌcĩ adtican Nyekuci ngaatĩ aꞌnyahaakuung ngagiit mothiinit. Adiim ẽtẽrꞌthaannu niig dĩdĩ, ngaatĩ ammĩrru niiga. Alĩĩlĩyyu niiga, akuleeku niig ꞌjieen nẽ ũmũyanuung ngaatĩ acinnu thõõth ꞌcĩ ĩĩn dĩdĩ ngaatĩ adticaniini nẽ etereꞌthiaau iittu, aũlannu niig thõõthaa cĩ vẽlẽk dĩdĩ. 
2CO.7.12	Tananga baa hẽhẽẽdakuung naa ngagiit waraga, baa hõllõngaa hẽhẽẽda, hĩnĩngĩtĩ eet ꞌcĩ baa ẽꞌthẽcan thõõth hode hẽẽla eet ꞌcĩ baa ĩdĩman ꞌgoonnia ꞌbuth ꞌcannaana. Baa hẽhẽẽda, hátĩ heteretheehuung ngagiit Nyekuci ꞌgõõl ꞌcĩ aallakeetu niig ngagĩĩta. 
2CO.7.13	Nẽ ikia ũkũtaneet ngagĩĩt thõõth cunuung gẽrrẽẽt.
2CO.7.13	Nẽ Tiito ꞌcĩ baa aku aalla ĩttoorĩkeet ngagĩĩt taliinit gẽrrẽẽt, hĩnĩngĩtĩ hĩcĩtta naag ĩnõõnnõ ngaatĩ accamanõõthĩkĩ gẽrrẽẽt, hĩnĩngĩtĩ baa iita aanytĩhu niig vẽlẽk muhẽẽnĩt cĩnnĩ hiyyioman. 
2CO.7.14	Baa hirriannuung naa ngagiit hĩ ĩnõõnnõ, tananga baa hõllõngaa aaꞌnyaangu niig nganĩĩt ngaaoni. Nẽẽthĩ, thooꞌthioha baag haduhaaka naag ĩnõõnnõ vẽlẽk hĩnĩngĩtĩ ngagiita, iita ẽdẽẽnyta ĩĩtõ dĩdĩ nẽ ikia edeeꞌnyia ꞌrianĩĩthĩ cĩnaang buúk hĩ Tiito ĩĩ dĩdĩ. 
2CO.7.15	Ammĩnannuung ngagiit Tiito gẽrrẽẽt hatĩ ammuhoothi ꞌgõõl baa iꞌngoliinnu niig ĩnõõnnõ nẽ abarritu tẽẽlꞌthĩta, ngaatĩ ẽlẽmaaku niig ĩnõõnnõ hikia hĩ ngagiita. 
2CO.7.16	Haccamanoothihi naa ꞌyioko gẽrrẽẽt, hĩnĩngĩtĩ õkõm ꞌthĩnĩt caannĩ hẽlẽggẽẽnnĩĩ cĩg adticannu niiga.
2CO.8.1	ꞌGotoonoga hĩ ngoonoga, hadiimmuung naag ngagiit agaac bũnnai ꞌcĩ baa aaꞌnyĩk Nyekuci lothippiꞌnya cĩg lemmiook cĩg looc ꞌcĩ Maccedoonia. 
2CO.8.2	Tananga baa haꞌnyahit nẽẽg authet ꞌcĩ õkõmĩ nẽ tarĩ ĩĩtõ pĩĩrnattiaak, baa accamanoothĩk nẽẽg nẽ itikta ꞌbaaninit taliitta. 
2CO.8.3	Nẽ haduha dĩdĩ haini, baa attiha nẽẽg ꞌbaaninit ꞌcĩ maka hĩllõõan ꞌcĩ occa baa attiha nẽẽg ẽmmẽn. Hĩnĩngĩtĩ baa adiim nẽẽg adĩman noho. 
2CO.8.4	Iita alayyieet lemmiooha ngagĩĩt aĩ, hátĩ hẽlẽmtaaha naag ĩhõõggõ haꞌnyahit taliinit, ngaatĩ attihaanĩ ꞌrabbẽẽt cĩggĩĩng nẽ eelli lemmiook cĩg Nyekuci ꞌJeruꞌthalẽma. 
2CO.8.5	Iita itikta nẽẽg ꞌbaaninit ꞌcĩ maka hĩllõõan baa hammuhuneeka naaga. Atiman nõõ nẽẽg ngaatĩ aaꞌnyĩkĩ eleeti cĩggĩĩng hĩ Makayyioohit Yeesu, hĩ ngagĩĩt buúk, haau hĩ baa adiim Nyekuci ĩhõõggõ hidticanit.
2CO.8.6	Baa Tiito ꞌcĩ baa ꞌthẽk aaꞌnyuung iꞌthiattaaĩ dtiic icci abũnnaa ho. Nĩngĩtĩ haduhaaka ĩnõõnnõ heeluung ngagiit edecciaak dtiic baa iꞌthianaannu niig ko. 
2CO.8.7	Adticaniinnu niig gẽrrẽẽt hĩllõõan eet vẽlẽk. Aꞌnyaku niig lemiinit ꞌcĩ õkõmĩ, othooꞌthu niig jurrung nẽ agayyu thõõth ꞌcĩ maka. Hõllõngaa appĩĩrnannu ngaatĩ aaꞌnyiku ꞌbaaninit hĩ Nyekuc nẽ ĩmmĩnatteetu niig ngagĩĩt buúk jurrung. Nẽẽthĩ ꞌyioko, hadiimma aaꞌnyiku ꞌbaaninit taliittaa cĩ ꞌthinneeti cugguung hĩllõõan eet vẽlẽk.
2CO.8.8	Hõllõngaa hattĩnganeekuung naa ngagiit ngaatĩ haĩ idticanit hoti, hadiimi hattĩmannuung naa ngagiit thõng, hatĩ ꞌthẽk ĩĩn mĩnnanĩ cunuung dĩdĩ, ngaatĩ ĩthakꞌtheeku mĩnnan cunuung hĩ bũraneehinit ꞌcĩ ẽtẽrꞌtha eeta ũgẽẽgĩ. 
2CO.8.9	Agayyu niig bũnnai cĩ Makayyioohit cĩnaac Yeesu Krĩstõ, ngaatĩ ũũnnĩkĩ baliinit cĩnnĩ hẽẽtahujjieen nẽ ikia ĩĩ hullahaac, hátĩ habalithuung ngagiita.
2CO.8.10	Nẽ tilooinit caannĩ cieeni, irkit baa gõlla baa ngagiit ꞌcĩg iꞌthianaannu ꞌbaaninit ĩĩcĩ oou nẽ baa attihaannu niig ꞌbaaninit icci, hĩnĩngĩtĩ baa adiimmu niiga. 
2CO.8.11	Nẽ ꞌyioko, edecciaak dtiic cunuung baa iꞌthianaannu ho. Má aaꞌnyiku niig ꞌbaaninit cunuung hĩ baa aggatannuung Nyekuci, au hatĩ agayyu niig ꞌbaaninit tĩho hĩ baa abũraneeku niig ꞌthinneetinii cugguung. 
2CO.8.12	Má adiimmu niig aaꞌnyiku ꞌbaaninit cunuung ꞌthinneetinii cugguung dĩdĩ, elemmi hatĩ ꞌbaaniniti hẽlẽggẽẽnnĩĩ cĩg aꞌnyaku niiga, hõllõngaa hĩnĩngĩtĩ hẽlẽggĩ ꞌcĩg aitiõõ hĩ ngagiit tõõ.
2CO.8.13	Hõllõngaa haini naa aꞌnyĩĩk rũgẽt hũmmũc hĩ eet ũgĩ nẽ haaꞌnyĩha hõkõm hĩ ngagiita, nẽẽthĩ, occa ꞌthẽk aduhõõ thõõth hĩ ngagiit vẽlẽk thõng. 
2CO.8.14	Ma aꞌnyaku niig hẽlẽggĩ ꞌcĩg mẽẽlĩg, otholit hĩ ĩhõõggõ hatĩ aꞌnyak ꞌcĩg abadtẽc haaga nẽ hatĩ uruta, ma aꞌnyahit nẽẽg buúk hẽlẽggĩ ꞌcĩg mẽẽlĩg, au hatĩ othollu hĩ ngagiita, nẽẽthĩ hatĩ uduktoou niig vẽlẽk thõng. 
2CO.8.15	Hĩcĩ eheeddi ꞌBuuhaa cĩ Nyekuci aĩ, “Ẽẽtĩ ꞌcĩ aꞌnyak hẽlẽggĩ ꞌcĩg mẽẽlĩg, hõllõngaa aꞌnyak ꞌcĩg mẽẽlĩg gẽrrẽẽt nẽ ẽẽtĩ ꞌcĩ aꞌnyak hẽlẽggĩ ꞌcĩg hidicig, hõllõngaa hatĩ aꞌnyak hẽlẽggĩ ꞌcĩg kidicig gẽrrẽẽt.”
2CO.8.16	Hatali naa Nyekuc ꞌcĩ aaꞌnyĩk ꞌthĩnĩt cĩ Tiito hĩrrĩcanaauung ngagiit haau hĩcĩ harrĩcanaannuung naa ngagiit ko. 
2CO.8.17	Baa halayya Tiito, hátĩ hẽhẽẽrõnaahuung ngagiita, baa ĩĩdĩ nẽẽ ngaatĩ akuuni, hĩnĩngĩtĩ aallakuung nẽẽ ngagiit gẽrrẽẽt. 
2CO.8.18	Hĩꞌthõõanna naag Tiito hookorria hĩ ꞌgõõnĩ umwa ꞌcĩ ĩĩn nuyyioohit cĩ Makayyiookto hĩ nẽẽnĩ, ꞌcĩ agayyi lothippiꞌnyaannĩĩ cĩg lothippit cĩ lemmioohu, ngaatĩ irriõõnĩ nyeemuut ꞌcĩ abũnnaa cĩ Krĩstõ. 
2CO.8.19	Hõllõngaa nohotaa diooni, baa ẽbẽra lothippiꞌnya cĩg lemmioohu ĩnõõnnõ, hátĩ hookorria hĩ ngagĩĩta, hĩcĩ haꞌnyaka naag ꞌbaaninit icci ꞌcĩ hatĩ aaꞌnyĩk Makayyioohit dĩhĩthẽẽnĩt nẽ ẽtẽrẽtha ĩĩ, habũraneeka naag ngaatĩ heelluunga. 
2CO.8.20	Hõllõngaa hadiimma eet umwa hongoongoeeheet ngagĩĩt ꞌgõõlaa ꞌcĩ hẽꞌngẽrra ꞌbaaninit icci, baa attihaannu niig ꞌthinneetinii ꞌcĩg abũnnaa ho. 
2CO.8.21	Nẽ hadiimma naag hadticanna ꞌgii ꞌcĩ aaꞌnyĩk Makayyioohit hatal nẽ aaꞌnyĩk eet hummuhit hĩĩtõ aũlan thõõth cieeni.
2CO.8.22	Nẽ thõõth umwa cieeni, hĩꞌthõõanna naag ꞌgotooneet cĩnaang umwa hĩ Tiito, hĩ nuyyioohit cĩ Makayyiookto. Hĩttĩmatta naag ꞌgotooneet icci tabattĩ mẽẽlĩg nẽ hummuddiaawa ĩĩn nẽẽ eet ꞌcĩ aꞌnyak authet ꞌcĩ occa eelluung ngagiita nẽ ꞌyioko, adiim nẽẽ eelluung ngagiit hĩllõõan, hĩnĩngĩtĩ aarihuung nẽẽ ngagiit ꞌthĩnĩta dĩdĩ. 
2CO.8.23	Nẽẽthĩ, Tiito, ĩĩn nẽẽ eet ꞌcĩ hadticaniinna hõdẽĩ hĩ ngagĩĩta, hĩnĩngĩtĩ ngagiita nẽ ꞌgotoonoga ꞌcĩg ĩĩn ꞌramma hataa, ĩĩn nẽẽg ꞌthooyyiak ꞌcĩg ĩꞌthõõa lothippiꞌnya cĩg lemmiook cĩggĩĩng cũũmõ cũũmõ looccaa cĩ Maccedoonia. Aꞌnyahaak Krĩstõ bulẽẽnĩt thooꞌthiohĩĩ cĩg adtican nẽẽgĩ. 
2CO.8.24	Ĩdĩmanit ĩhõõggõ jurrung, ꞌgõõlaa ꞌcĩ occa acĩnĩ lothippiꞌnya cĩg lemmioohu mĩnnan cunuung, hátĩ hiita hagaacõ nẽẽg, inni hirriattuung naag ngagiit ko.
2CO.9.1	Hõllõngaa occa hẽhẽẽdakuung naa ngagiit waraga, hĩnĩngĩtĩ thõõth cĩ ꞌbaaninit cunuung ꞌcĩ aaꞌnyiku lemmiook ꞌcĩg aattĩg ꞌJeruꞌthalẽma ho.
2CO.9.2	Haga naa ngaatĩ adiimmu niig aaꞌnyiku ꞌbaaninit cunuung lemmiook ꞌcĩg aattĩg ꞌJeruꞌthalẽma nẽ hirrianĩ naa ꞌbaaninit icci ngaatĩ haduhaaki lemmiook cĩg looc cĩ Maccedoonia, nganĩngĩtĩ irkit baa gõlla, hanneehi akũmanoothiku niig looccaa cĩ Acaia, ngaatĩ attihaannu ꞌbaaninit nẽ deciiniti cunuung ꞌcĩ attihaannu ꞌbaaninit ko, akũtan ĩhõõggõ buúk hitikta ꞌbaaninit. 
2CO.9.3	Nẽẽthĩ, hĩꞌthõõa naa ꞌgotoonoga iccig, hátĩ hiittiõõ ꞌrianĩĩthĩ cĩnaang hĩnĩngĩtĩ ngagiit, hõllõngaa ĩĩn olongit, nẽẽthĩ hinnianĩ, ũkũmattoothĩk niiga, hĩcĩ haini naa occa ꞌthẽk akũmanoothiku ho.
2CO.9.4	Má hookorriawa naag hĩ lemmiook cĩg Maccedoonia nẽ hummuddiaahuung nga ũkũmattoothĩk, haꞌngaaoni hatĩ ngaatĩ baa haarikuung naa ngagiit ꞌthĩnĩt. Aꞌngaaonnu hatĩ niig buúk gẽrrẽẽt ngaatĩ hõllõngaa attihaannu ꞌbaaninit cunuung. 
2CO.9.5	Nĩngĩtĩ hakuu hammuhi nẽ huduhaaha ꞌgotoonoga hutuattaa nẽẽg hiita hĩ ngagiit ĩĩcĩ oou, nga hikia naana, hatĩ hũkũmatteek nẽẽg ꞌbaaninit cunuung baa aduhaannu niiga. Nẽẽthĩ hatĩ ĩĩ ciee ꞌbaaninit dĩdĩ ꞌcĩ ẽrẽẽõ ꞌcĩ attihaannu ꞌthinneetini dĩdĩ, ꞌcĩ hõllõngaa attĩnganoothikuung thõng.
2CO.9.6	Ummuhuttooth thõõth umwa cieeni, ẽẽtĩ ꞌcĩ athacĩ hinyomo ꞌcĩg abadtẽc haaga, ajana hatĩ nẽẽ buúk haal ꞌcĩg abadtẽc nẽ ẽẽtĩ ꞌcĩ athacĩ hinyomo ꞌcĩg mẽẽlĩg, ajana hatĩ nẽẽ buúk haal ꞌcĩg mẽẽlĩg. 
2CO.9.7	Aꞌnyĩĩk eet hõdẽĩ hõdẽĩ hittikta ꞌbaaninit cĩnĩĩng ꞌgõõlaa cĩ muhẽẽnĩt cĩ ꞌthinneeti cĩggĩĩng, hõllõngaa ꞌgõõlaa ꞌcĩ aitiõõ hõllõngaa adiim nẽẽgĩ hode attĩnganõõthĩkĩ thõng, hĩnĩngĩtĩ ammĩnan Nyekuci eet ꞌcĩg attiha ꞌbaaninit taliitta. 
2CO.9.8	Nẽ aaꞌnyuung hatĩ Nyekuci ngagiit vẽlẽk bũnnaiittaa cĩnnĩ, ꞌgii ꞌcĩ adiimmu niiga. Nẽẽthĩ hatĩ gõõng aꞌnyaktu hẽlẽggĩ vẽlẽk ꞌcĩg adiimmu niiga, hinyigiꞌthiaa ꞌcĩg mẽẽlĩg ꞌcĩg occa othollu hĩ ꞌgoonogu. 
2CO.9.9	Eheeddi ꞌBuuhaa cĩ Nyekuci aĩ,
2CO.9.9	“Ittiha ẽẽtĩ ꞌbaaninit cĩnnĩ ꞌcĩ maka aaꞌnyĩk eet ꞌcĩg ĩĩn pĩĩrnattiaak
2CO.9.9	nẽ aalla hatĩ dtiicanĩ cĩgĩnnĩg ꞌcĩg aũlan ko ooo.”
2CO.9.10	Nyekuc ꞌcĩ aaꞌnyĩk kattiook hinyomo hathacit nẽ aaꞌnyĩk ꞌgẽẽn buúk. Ĩttõõr hatĩ nẽẽ ꞌgii vẽlẽk ꞌcĩ aꞌnyaku niiga, hatĩ ĩttoorru niig buúk ꞌbaaninit ꞌcĩ aaꞌnyiku ꞌgoonogu ꞌcĩg appĩĩrna. 
2CO.9.11	Aggatannuung hatĩ ngagiit Nyekuci gẽrrẽẽt ꞌgoolliohĩĩ ꞌcĩg mẽẽlĩg nẽ hatĩ gõõng uꞌthuuttu niig buúk ꞌgõõl ꞌcĩ eellu ꞌgoonogu ꞌcĩg appĩĩrna nẽ hatĩ ĩdĩhĩthĩt eeta ꞌcĩg mẽẽlĩg Nyekuc hatĩ haꞌnyaktoothĩha naag lemmiook ꞌbaaninit cunuung.
2CO.9.12	Nẽ dtiici ꞌcĩ adticannu niig ko, hõllõngaa ĩĩn ꞌbaaninit ꞌcĩ haaꞌnyĩk eet cĩg Nyekuci diooni, ĩĩn ꞌbaaniniti ꞌgii ꞌcĩ aaꞌnyĩk eet ꞌcĩg mẽẽlĩg haccamattoothĩk gẽrrẽẽt ngaatĩ atallĩ Nyekuc. 
2CO.9.13	Nẽ hĩnĩngĩtĩ ꞌbaaninit ꞌcĩ aaꞌnyiku niig lemmiook ko, adĩhĩth hatĩ nẽẽg Nyekuc. Hĩnĩngĩtĩ ꞌbaaniniti cunuung ꞌcĩ aaꞌnyĩku niig ĩhõõggõ hĩ lemmiook vẽlẽk ko, ẽtẽrꞌtha thõõth ꞌcĩ athiknu niig nyeemuut ꞌcĩ abũnnaa cĩ Krĩstõ. 
2CO.9.14	Alaiinnuung ꞌyioko nẽẽg ngagiit nẽ adiim acĩnnuung, hĩnĩngĩtĩ aaꞌnyuung ngagiit Nyekuci bũnnai, hátĩ aggatanit ĩhõõggõ gẽrrẽẽt. 
2CO.9.15	Hatalit Nyekuc, hĩnĩngĩtĩ ꞌbaaninit cunuung ꞌcĩ maka gẽrrẽẽt ĩllõõan, ꞌcĩ hõllõngaa occa athithan ẽẽtĩ umwaa ũdũt!
2CO.10.1	Haini naa Paaulo ammuku niig ainnu hĩĩnĩ naa teelliahit hatĩ harũmĩ hĩ ngagiita nẽ haꞌthĩlani hatĩ hayyia ꞌrẽẽna? Halayyuung naa ngagiit dĩdĩ haini ĩthĩktõ, hĩnĩngĩtĩ baa tarbal Krĩstõ nẽ alal ꞌthĩnĩt cĩ nẽẽnĩ. 
2CO.10.2	Õthõõth eeta ũgẽẽgĩ aĩ, hidticanit naag thooꞌthiok ũgĩ ꞌcĩg abathĩ hĩ ꞌcĩg adtican eeta cĩg looc nicci. Nẽ ma hõdõlana naana, hammuhi hakuu hatĩ hothoothi komiitta hĩ ꞌgõõlaa ꞌcĩ attiranĩ thooꞌthiohĩĩ ꞌcĩg hatĩ hakuu haduhaahi naa ĩhõõggõ. Hõlõ, ma haaꞌnyaangu nganĩĩt hĩdĩmanuung ngagiit ꞌgõõla nĩĩca. 
2CO.10.3	Tananga nga haattĩg naag loota nĩnga, hõllõngaa hadtican hẽlẽggĩ ꞌcĩg adtican eeta cĩg looc nicci, 
2CO.10.4	hode hõllõngaa hadticanna naag jore dĩlaꞌnyaannĩĩ cĩg looc nicci. Nẽẽthĩ, hadticaniinna ꞌtirrian cĩ Nyekuci ꞌcĩ hĩllõõanĩ mĩrõk cĩgĩnnĩg. Hĩꞌthaanna naag muhẽẽnĩt ꞌcĩ abũrrĩ eeta Nyekuc. 
2CO.10.5	Hĩ ꞌgii vẽlẽk ꞌcĩ ĩĩn ꞌrianĩĩth ꞌcĩ õhõõrran eet ngaatĩ agaĩ thõõth cĩ Nyekuci. Haggamma naag muhẽẽnĩt cĩ eetu nẽ haanytĩha ĩhõõggõ hitingolli Krĩstõ. 
2CO.10.6	Nẽ hakũmanoothĩka hatĩ naag ngaatĩ huuka eet vẽlẽk ꞌcĩg adtican hẽlẽggĩ ꞌcĩg hõllõngaa ẽlẽmĩ Krĩstõ, hatĩ elemtu niig Krĩstõ dĩdĩ.
2CO.10.7	Akannu niig hẽbẽrĩ hẽlẽggĩ ꞌcĩg acinnu niig battaali thõng diooni. Má ammuk ẽẽtĩ umwaa aĩ hĩĩnĩ eet cĩ Krĩstõ, aꞌnyĩĩk hummuhunõõthĩ nẽẽ hĩĩ, hĩĩgĩnna naag buúk eet cĩg Krĩstõ hĩ nẽẽnĩ. 
2CO.10.8	Hirriana mõnõ naa gẽrrẽẽt, hĩnĩngĩtĩ makaaꞌthĩt baa aaꞌnya nganĩĩt Makayyioohiti, hátĩ heelluung ngagiit lemiittaa cunuung ko thõng nẽ hõllõngaa haini, hátĩ hĩdĩmanuung ngagiit ꞌbuth. Occa hatĩ hõllõngaa haꞌngaaoni naa ngaatĩ hirrianĩ. 
2CO.10.9	Nẽ hõllõngaa hadiimi naa hattĩmani ngaatĩ haaꞌnyuung ngagiit itingolli waragẽẽt cĩgannĩg. 
2CO.10.10	Ainnu niig eeta ũgẽẽgĩ, “Aꞌngaꞌngarĩĩ waragẽẽta ꞌcĩg heheedi naa ho nẽ attiranĩ. Nẽ ma haaĩ naa hõrggẽẽnaa cunuung, aarra eeta hĩĩnĩ ꞌgiimwa haaga ꞌcĩ ẽrẽka thõõthaa. Nẽ thõõth ꞌcĩ hothoothi naa lothippita ho, hõllõngaa athĩhĩ eeta.” 
2CO.10.11	Aꞌnyĩĩk eet ꞌcĩg aattĩg noho hagaacõ hĩĩtõ, ꞌgii ꞌcĩ hẽhẽẽdanna naag waragẽẽtĩĩ cĩggaang ko, aduhõõ hĩ ngaatĩ hõthõõthõnĩ hatĩ harũmĩ thõng.
2CO.10.12	Hõllõngaa hatĩ haallaka naag ngaatĩ hĩthakꞌtheeka eleeti cĩggaang hĩ eet ꞌcĩg ammuk thooꞌthiok cĩg eleeti cĩggĩĩng gẽrrẽẽt. Nẽ aggiithi ngaatĩ ĩthakꞌthẽẽkĩ eleeti cĩggĩĩng hĩ eleeti cĩggĩĩng ẽmmẽn. 
2CO.10.13	Hõllõngaa hatĩ hirrianna naag ꞌgii ꞌcĩ aitiõõ dtiicaa cĩnaang tõõ. Hirrianna hatĩ naag dtiicaa ĩbaa ĩꞌthõõanneet ngagĩĩt Nyekuci hidticatta nẽ iiginnu niig buúk eet cĩg dtiic tĩho. 
2CO.10.14	Hõllõngaa occa hirrianna naag gẽrrẽẽt. Nẽ baa ꞌthẽk ngagĩĩt baag haꞌnyahaakuung ngagiit nyeemuut ꞌcĩ abũnnaa cĩ Krĩstõ.
2CO.10.15	Baa hõllõngaa hirrianna naag dtiic ꞌcĩ adtican eeta ũgẽẽgĩ, haau hĩ dtiici ꞌcĩ hadticanna naaga. Nẽ muhẽẽttaa cĩnaang, hĩcĩ ikia ĩttõõrĩ lemiiniti cunuung ĩĩ maka ho, hau hatĩ haduhaak naag eet ꞌcĩg mẽẽlĩg nyeemuut ꞌcĩ abũnnaa cĩ Krĩstõ. Nẽ ĩĩn ciee dtiic cĩnaang ꞌcĩ hammuka hõdõõkõthĩ hidticatta. 
2CO.10.16	Hatĩ hillimatteeha naag eet nyeemuut ꞌcĩ abũnnaa ꞌcĩ Krĩstõ loonyinii ũgẽẽgĩ, ĩcĩg nga hõdõlan nyeemuut ꞌcĩ ĩĩn Ngeju ho. Hõllõngaa hirrianna, hĩnĩngĩtĩ dtiic ꞌcĩ idticanit eeta ũgẽẽgĩ ẽlẽk. 
2CO.10.17	Aduha ꞌBuuhi cĩ Nyekuci aĩ, “Má adiim ẽẽtĩ umwaa irrianĩ, aꞌnyĩĩk hirrianĩ Makayyioohit.”
2CO.10.18	Ma ĩĩgĩnnu niig ꞌrianniook, occa hõllõngaa aduhaannu niig eleeti cugguung ẽmmẽn, nẽẽthĩ ꞌyioko, Makayyioohit diooni ꞌcĩ occa aduha aĩ, adticannu niig ꞌgii ꞌcĩ abũnnaa.
2CO.11.1	Hammuhi occa emmeeꞌthu ꞌgiithẽnĩt caannĩ, nẽẽthĩ nẽẽꞌthẽk, ĩdĩmattu nohotaa ẽlẽk. 
2CO.11.2	Harrĩcanaannuung naa ngagiit hĩ Nyekuci, hĩnĩngĩtĩ baa aattiyyu niig hĩ bũhẽẽcĩ ꞌcĩ nga hũꞌthũwanĩ ꞌcĩ hẽbẽraahi naa Krĩstõ diooni. 
2CO.11.3	Nẽẽthĩ, homoꞌthi naa haini iggoolluung hatĩ ꞌThĩttaanĩ baa ĩĩn hũkaat baa ĩggõõl Ẽẽvva,
2CO.11.4	Baa hillimatteehuung naag ngagiit nyeemuut cĩ Yeesu nẽ iita elemtu nyeemuut cĩnaang nẽ aggamtu Lori ꞌcĩ Ẽllẽẽmĩthĩ. Nẽ iita aanytĩhu eet ũgĩ hillimatteehuung nyeemuut ꞌcĩ abũnnaa cĩ Yeesu. Nẽ ꞌyioko, iita ũkũmattoothihu niig ngaatĩ elemmu nyeemuut umwa ꞌcĩ abũnnaa nẽ aggamtu lori ꞌcĩ ꞌrĩĩng. 
2CO.11.5	Nẽẽthĩ, hammuhi occa haduhoonna naag buúk, hĩ eet ꞌcĩg avvĩ eleeti cĩggĩĩng aĩ hĩĩgĩnna ꞌthooyyiak ꞌcĩg tiirik ko thõng. 
2CO.11.6	Tananga hõllõngaa hothoothi naa jurrung hĩ nẽẽgĩ, haꞌnyahi ꞌgẽẽnyĩth ꞌcĩ hagaĩ thõõth. Baa hillimatteehuung naag ngagiit thõõth icci ẽlẽk jurrung ꞌgoolliohĩ vẽlẽk.
2CO.11.7	Hẽꞌthẽcana occa baa naa ngaatĩ haaꞌnyĩkĩĩ ẽlẽ caannĩ hĩĩ hĩdĩc nẽ hõdõngaauung ngagiit, ngaatĩ hallimaneekuung nyeemuut ꞌcĩ abũnnaa cĩ Nyekuci haaga? 
2CO.11.8	Baa aaꞌnya nganĩĩt lothippiꞌnya cĩg lemmioohu ũgẽẽgĩ ꞌbaaninit cĩnĩĩng, hátĩ heeluung naa ngagiita. Harratanaa occa baa naa ĩhõõggõ ꞌbaaninit thõng? 
2CO.11.9	Tananga baa happĩĩrna naa hiꞌthihi ꞌgii ꞌcĩ haꞌnyahi baa harũmĩ hĩ ngagiita, baa hõllõngaa hatĩkĩannuung naa ngagiita. Lemmiook baag au looccaa cĩ Maccedoonia dioo, baag au aꞌnyahaaka ꞌbaaninit nẽ nga hĩtĩkĩĩan eet umwa hõrggẽẽnaa cunuung ꞌgõõlaa umwaanĩ nẽ haalla hatĩ hadĩmani noho ũdũt. 
2CO.11.10	Hĩcĩ aaĩ thõõth cĩ Krĩstõ dĩdĩ hĩ nganĩĩt ko, aitiõõ hatĩ ẽẽtĩ ꞌcĩ abĩllĩ ꞌrianĩĩth caannĩ ho looccaa cĩ Acaia,
2CO.11.11	Inni? Hĩnĩngĩtĩ hõllõngaa hammĩnannuung naa ngagiita? Aga Nyekuci ngaatĩ hammĩnannuung naa ngagiita!
2CO.11.12	Nẽ haalla hatĩ naa hadticani thooꞌthiok gõõng hadticani hõdõõkõthĩ, hátĩ hĩbĩlĩ eet ꞌcĩg adiim ammũda ꞌgõõl ꞌcĩ ĩthakꞌthẽẽkĩ dtiic cĩnĩĩng irrianĩ ho, hĩ dtiic cĩnaang. 
2CO.11.13	Ĩĩn eeta ꞌcĩg aattĩg noho ꞌthooyyiak ꞌcĩg hõllõngaa ĩĩn dĩdĩ, oolongeekeet aĩ hĩĩgĩnna ꞌthooyyiak cĩg Krĩstõ. 
2CO.11.14	Aitiõõ hõllõngaa occa hakuleek naag ꞌjieen, hĩnĩngĩtĩ ꞌThĩttaan dẽẽdẽ ꞌcĩ õõlõng aĩ, hĩĩnĩ aajĩlõ ꞌcĩ hakuu hĩ Nyekuc. 
2CO.11.15	Nẽẽthĩ hoti ho, aitiõõ hõllõngaa hakuleek ꞌjieen, hatĩ má iggoolleet ꞌThĩttaanĩ ngagĩĩt ngaatĩ õõlõngĩ dticcianniooha cĩgĩnnĩg aattiyyi hĩ dticcianniooha ꞌcĩg abũnnaa. Ammũda hatĩ nẽẽg ꞌgii ꞌcĩ adiim dtiici cĩnĩĩng ko kõr umwa.
2CO.11.16	Hõbõdẽẽkĩ tarĩ, hõllõngaa hadiimmuung naa ngagiit ummuhit ĩĩtõ hĩĩnĩ naa ꞌgiiꞌthiahit. Nẽẽthĩ, má ammuku nohotaa, ĩꞌnya ꞌthĩĩ da haau hĩ ꞌgiiꞌthiahiti, hátĩ hirrian naa buúk hĩdĩhĩdĩĩc. 
2CO.11.17	Nẽ baa haꞌnyahi naa ꞌrianĩĩth icci, haꞌnyahi hĩ ꞌgiiꞌthiahiti haaga, hõllõngaa haꞌnyahi, hĩnĩngĩtĩ Makayyioohit. 
2CO.11.18	Nẽ hĩcĩ irrianit eeta ꞌcĩg mẽẽlĩg ꞌgõõlaa cĩ eet cĩg looc nicci ho, hirriani hatĩ naa buúk. 
2CO.11.19	Ammuku niig ainnu iiginnu eet ꞌcĩg eggeeꞌnyu gẽrrẽẽt nẽ aalla nga anuꞌthaannu ꞌgiiꞌthiahit noho! 
2CO.11.20	Nẽ dĩdĩ, nga aalla anuꞌthaannu niig eet ꞌcĩg aarruung ngagiit ĩĩtõ appahacaaꞌnya noho, arratannuunga nẽ igorithit ijjio cugguung nẽ tarĩ õdõng eleeti cĩggĩĩng hĩllõõattuung ngagiita nẽ atabaangtuung ngagiit muumti cũrũmũũm nĩĩcĩ noho. 
2CO.11.21	Aggamma nganĩĩt ngaaoni ngaatĩ occa haĩnnĩ, hõllõngaa hattiran naag ngaatĩ occa hadĩmanĩ thooꞌthiok tĩko.
2CO.11.21	Nẽ má irrian ẽẽtĩ, occa hirriani naa buúk. 
2CO.11.22	Irrian nẽẽg aĩ, hĩĩgĩnna Ebereei? Hĩĩnĩ naa buúk. Irrian nẽẽg aĩ hĩĩgĩnna eet cĩg Ĩꞌthĩraẽlĩ? Hĩĩnĩ naa buúk Ebereeinit. Irrian nẽẽg aĩ, hĩĩgĩnna lõhõlĩ cĩg Abũrahamĩ? Hĩĩnĩ naa buúk loholeec cĩ Abũrahamĩ. 
2CO.11.23	Irrian nẽẽg aĩ hĩĩgĩnna dticcianniook cĩg Krĩstõ? Hĩĩnĩ hinnia naa ꞌgiiꞌthiahit hatĩ hothoothi hoti, hĩnĩngĩtĩ hĩllõõani naa ĩhõõggõ. Hĩnĩngĩtĩ hidticanoothĩha naa Nyekuc gẽrrẽẽt, haarĩhoothĩha baabuuth tabattĩ mẽẽlĩg nẽ huuki halliẽẽnĩ tabattĩ mẽẽlĩg, hĩnĩngĩtĩ Krĩstõ nẽ hoboktooa hĩ daahĩth tabattĩ mẽẽlĩg.
2CO.11.24	Nẽ tarĩ, uukta makayyiooha cĩg ꞌJudeei buúk tabattĩ ꞌtur halliẽẽn hẽẽn iyyio hĩ tũrkũwwec. 
2CO.11.25	Hohoddia hĩbahĩta tabattĩ iyyio nẽ hohoddia biyyiẽẽnĩ tabattĩ hõdẽĩ. Ilibti haahũlĩta ꞌcĩg baag hõvvõõĩ buúk tabattĩ iyyio nẽ haau bũlũcatõõ cobbi, baalin hõdẽĩ hĩ waathĩn hõdẽĩ. 
2CO.11.26	Nẽ weetaa caannĩ hõvvõõyyĩ ho vẽlẽk, hammũda naa pĩĩrnanĩt ngaatĩ habaahinii hidiowwẽẽn, homotoonna hĩ igorriaak nẽ hũmmũda pĩĩrnanĩt hĩ eet cĩg looc caannĩ dẽẽdẽ nẽ tarĩ, hũmmũda pĩĩrnanĩt hĩ eet ꞌcĩg hõllõngaa ĩĩn ꞌJudeei. Baa hammũda naa pĩĩrnanĩt ꞌtaaũnnioohĩĩ ꞌcĩg obbitig nẽ hũmmũda pĩĩrnanĩt battaalliohĩĩ ꞌcĩg õdõhõhĩĩ hĩ bũlũccwaanĩ ꞌcĩg obbitig, hĩ eetinii ꞌcĩg aĩ hĩĩgĩnna nuyyiook cĩ Makayyiookto.
2CO.11.27	Baa hadticanii naa gẽrrẽẽt nẽ haꞌnyaha baalinniook ꞌcĩg mẽẽlĩg hiꞌthihi ũꞌnyaak nẽ haau uraa, aamma kõrra, hiꞌthihi ꞌgii ꞌcĩ hadahi. Ahũdda lajjõ hĩnĩngĩtĩ hiꞌthihi ceremwa ꞌcĩg habungẽẽnĩ jurrung, hatĩ alalĩ lõõcĩ. 
2CO.11.28	Nẽ thooꞌthiohĩĩ cĩg vẽlẽk, baa atĩkĩĩannaa nganĩĩt thõõth cĩ lothippit cĩ lemmiook cĩg ꞌtaaũnniook vẽlẽk hõdõõkõthĩ. 
2CO.11.29	Ma aitiõõ eeta ũgẽẽgĩ hõllõngaa aꞌnyak ꞌtirrian, aitiõõ thĩ ꞌthẽk hĩ nganĩĩt buúk tõõ. Ma ĩggõõl eeta eet ũgĩ harahanit nẽ ẽꞌthẽcattõõ, hakuu halĩĩlĩ naa gẽrrẽẽt.
2CO.11.30	Nẽ má hirriana naana, abũnnaa hirrianĩ hẽlẽggĩ ꞌcĩg ẽtẽrꞌtha aĩ, aitiõõ nganĩĩt ꞌtirriani tõõ. 
2CO.11.31	Nyekuc Maaꞌnyĩ Makayyioohit cĩnaac Yeesu Krĩstõ, ꞌcĩ aga aĩ hõllõngaa hoolongi naana nẽ aꞌnyĩĩk hĩdĩhĩthĩ nẽẽ ooo! 
2CO.11.32	Makayyioohit cĩ Damaathĩko ꞌcĩ baa aaꞌnyĩk ũũrũta cĩgĩnnĩg hebehit hattũũgẽt ꞌcĩg obbitig, aĩ hatĩ haggama nganĩĩta, korrioohĩĩ baag ĩĩnnĩ Arẽẽtathĩ habu. 
2CO.11.33	Tõjõhõ hiita hõyõyyõõrattaawa ꞌgotoonoga ũgẽẽgĩ hutulaa cĩ araanõ, nĩngĩtĩ hanĩhĩ nĩngaata halĩĩtanĩĩ ĩnõõnnõ.
2CO.12.1	Occa ꞌthẽk hirriani naa thõng, nẽẽthĩ, aitiõõ hinnia ꞌgii ꞌcĩ hammũda naa hĩ ꞌrianĩĩth tõõ. Nẽẽthĩ, occa hirrianĩ naa honoothi hĩ hẽlẽggĩ ũgĩ ꞌcĩg eterꞌtheeka Makayyioohiti nganĩĩta. 
2CO.12.2	Haga naa nuyyioohit umwa cĩ Krĩstõ baa õdõng honoothi ĩnõõnnõ nẽ ũũhĩ õlõõ cĩ Nyekuci hẽẽtkujjieen, irkiꞌnyiaannĩĩ baag allacattĩ ĩĩn õmmõtõ hĩ ꞌwec. Aitiõõ naa hõllõngaa haga ngaatĩ baa õkõõĩ nuyyioohiti tĩho ẽlla noho hode aitiõõ, Nyekuc dioo ꞌcĩ aga.
2CO.12.3	Hĩ baa haduha naana, Nyekuc dioo ꞌcĩ aga, hatĩ baa õkõ ẽẽtĩ tĩho hẽẽtahujjieen ẽllaa cĩnnĩ noho. 
2CO.12.4	Nẽẽthĩ, baa õkõõĩ honoothi ĩnõõnnõ hẽẽtahujjieen ngaatĩ baa õkõ athĩknĩ hẽlẽggĩ ꞌcĩg ẽllẽẽmĩth gẽrrẽẽt, ꞌcĩg anyamanneet ngaatĩ hathithanĩ. 
2CO.12.5	Hirrianĩ hatĩ naa eet tĩho, hõllõngaa hatĩ hirrianĩ ẽlẽ caannĩ nẽ hatĩ hõthõõtha pĩĩrnanĩt cĩ ẽlẽ caannĩ diooni.
2CO.12.6	Tananga má hẽbẽra naa ꞌrianĩĩth, hõllõngaa hatĩ haggiithi. Haduhaakuung naa ngagiit thõõth dĩdĩ nẽ hĩttĩmana ngaatĩ hõllõngaa haduhaakuung thõõth ꞌcĩ maka gẽrrẽẽt. ꞌGõõlaa cĩ, aitiõõ hatĩ ẽẽtĩ ꞌcĩ ammuhaanna nganĩĩt gẽrrẽẽt hĩllõõan tõõ, hĩnĩngĩtĩ ĩcĩttu niig ꞌgii vẽlẽk ꞌcĩ hadĩmani naana nẽ huduha. 
2CO.12.7	Ee mĩĩ ꞌthẽk, hothoothi naa ꞌyioko hẽlẽggĩ ꞌcĩg baag ẽllẽẽmĩth baag hĩcĩna naana. Ĩꞌthõõa ꞌThĩttaanĩ aajĩlõ cĩnnĩ ꞌcĩ ĩĩn lori ꞌcĩ abathĩ, hátĩ hikia haꞌnyaha pĩĩrnanĩt ꞌcĩ ẽkẽdan aaĩ hĩgõõng akatĩ eet bĩllẽẽtĩ, hátĩ hiittiõõ hõllõngaa hirriani gẽrrẽẽt.
2CO.12.8	Baa hala naa Makayyioohit tabattĩ iyyio, hátĩ hatamaatĩhaa nganĩĩt hittik pĩĩrnanĩt ꞌcĩ haꞌnyahi ho battaala. 
2CO.12.9	Nẽ ikia ẽdẽca nẽẽ nganĩĩt ĩnnĩhaa, “Bũnnai caannĩ dioo ꞌcĩ adiimi niina. Hĩnĩngĩtĩ maka ꞌtirriani caannĩ hatĩ appĩĩrna niina.” Nẽẽthĩ, hatali hatĩ naa gẽrrẽẽt hatĩ aaꞌnya Krĩstõ nganĩĩt ꞌtirrian cĩnnĩ, hĩnĩngĩtĩ appĩĩrna ẽlẽ caannẽẽnĩ. 
2CO.12.10	Eei, haccamanoothihi naa ngaatĩ happĩĩrnanĩĩ, hĩ ngaatĩ hodoominii, hĩ ngaatĩ huukẽnĩĩ, hĩ ngaatĩ homothiini hĩ ngaatĩ haccananiini, hĩnĩngĩtĩ Krĩstõ. Ĩnõõ ꞌcĩ ma happĩĩrna, hattirani.
2CO.12.11	Baa haarĩha naa ẽlẽ caannĩ haau hĩ ꞌgiiꞌthiahiti nẽ baa ngagiit ꞌcĩg attĩnganeekaangu nganĩĩt hĩdĩman noho ho, hĩnĩngĩtĩ occa baa ngagiit ꞌcĩg ẽẽllaangu nganĩĩta. Tananga haau naa hĩ ꞌgiimwa haaga, habũnna hinnia naa buúk huduktooa hĩ ꞌthooyyiak ꞌcĩg tiirik ko thõng. 
2CO.12.12	Baa nga harũmĩ naag hĩ ngagiita, baa hemmeethi nẽ hidticana thooꞌthiok ꞌcĩg ĩnaat eeta, ꞌcĩg ẽtẽrꞌtha aĩ, hĩĩnĩ naa ꞌthooyyiahit cĩ Krĩstõ dĩdĩ. 
2CO.12.13	Iita abaccu niig ꞌgattan hõdẽẽthõng ꞌcĩ baa ammũda lothippiꞌnya cĩg lemmiook cĩg Krĩstõ loonyinii ũgẽẽgĩ. Ĩnõõ thõõth ꞌcĩ haĩnnĩ naa, baa hõllõngaa hajinnuung naa ngagiit hanneekuung eelliaangu nganĩĩta. Nẽ atamaattihaangu nganĩĩt, hĩnĩngĩtĩ bathi icci.
2CO.12.14	Hadiimi haꞌnyahaakuung heeroni caannĩ ꞌcĩ ĩĩn iyyio. Nẽ hõllõngaa hatĩ hadiimi naa eliinit umwa hĩ ngagiita. Hadiimmuung naa ngagiit dioo ĩĩtõ lemmiook cĩg Krĩstõ, hõllõngaa hĩnĩngĩtĩ hẽlẽggĩ ꞌcĩg aꞌnyaku niiga. Hõllõngaa occa lõhõlĩ ꞌcĩg kidicig ꞌcĩg occa ẽẽl maajihi hĩ ngaaggi, ĩhõõggõ ꞌcĩg occa ẽẽl lõhõlĩ cĩggĩĩng. 
2CO.12.15	Haccamanoothihi hatĩ naa gẽrrẽẽt hatĩ hõthõl hẽlẽggĩ vẽlẽk ꞌcĩg haꞌnyahi naana hĩ ẽlẽ caannĩ, ꞌcĩg eelluung ngagiit ĩĩtõ lemmiook cĩg Nyekuci. Nẽ má hammĩnannuung naa ngagiit gẽrrẽẽt, ĩcca occa hatĩ ammĩnannaangu niig nganĩĩt hĩdĩĩc? 
2CO.12.16	Baa elemtu niig iittu, hõllõngaa naa haꞌnyahaakuung ngagiit pĩĩrnanĩt. Nẽẽthĩ, baa ammuk eeta ũgẽẽgĩ aĩ, hakuu naa halũllũũmannuung ngagiit ꞌgẽẽnyĩthaa caannĩ ngaatĩ hogolleekuung thõng. 
2CO.12.17	Au baa iggoolluung eeta baag hĩꞌthõõakuung naana? 
2CO.12.18	Baa haduhaahi naa Tiito hikia hẽhẽẽrõnaahuung ngagiita, ĩnõõnnõ hĩ ꞌgotooneet umwa. Baa hõllõngaa iggoolluung Tiito ngagiit thõng, iggooluung baallĩ? Hõllõngaa baa haattiyyia naag ꞌgõõla hõdẽẽthõng hĩ nẽẽnĩ?
2CO.12.19	Unuuktihu baa niig ngaatĩ ammuku aĩ, hẽẽlanna naag eleeti cĩggaang? Baa hõthõõꞌtha thooꞌthiok ꞌcĩg aga Nyekuci buúk aĩ, hĩĩgĩnna nuyyiook cĩg Krĩstõ. Nẽ ꞌgotoonoga hĩ ngoonoga, ꞌgii vẽlẽk ꞌcĩ hadticanna naaga, hadticanna, hátĩ hõkõm lemiiniti cunuung hĩ Krĩstõ.
2CO.12.20	Homoꞌthi naa haini ma hikia naana, hõllõngaa hatali ngaatĩ hammũdaakuung ngagiit aattiyyu ꞌgõõlaa ꞌcĩ hõllõngaa hadiimi naana nẽ aitiõõ hatĩ niig buúk hõllõngaa atallu ꞌgõõl ꞌcĩ haayyi naana. Nẽ hiꞌngolli naa ngaatĩ occa aꞌnyaku ꞌgerenyi, hĩ inan hĩ lĩĩlĩẽẽnĩt hĩ voggongi hĩ tongomi hĩ ꞌrianĩĩth hĩ tahahaaꞌthĩt. 
2CO.12.21	Hiteelli naa haini ma hõbõda tarĩ, aaꞌnya hatĩ Nyekuci nganĩĩt ngaaoni hõrggẽẽnaa cunuung. Nẽ homoꞌthi hatĩ naa, hĩnĩngĩtĩ mẽẽlĩg eeta ꞌcĩg nga hũtũngteek ꞌthẽccanẽẽt cĩggĩĩng baag ꞌrẽẽttĩg. Nga mẽẽlĩg eeta ꞌcĩg adĩman hẽlẽggĩ ꞌcĩg ĩĩn ꞌriiring, ꞌwaangĩth, hĩ thooꞌthiok ꞌcĩg hõllõngaa aũlan lothippita, hĩ thooꞌthiok ꞌcĩg aaꞌnyeet ngaaoni.
2CO.13.1	Ĩĩn hatĩ ciee heeroni caannĩ ꞌcĩ ĩĩn iyyio, ꞌcĩ hẽhẽẽrõnaakuung ngagiita. “Ma othooꞌthi thõõth umwaa tarĩ, athĩhĩ hatĩ eeta ꞌcĩg ĩĩn ꞌramma hode iyyio hatĩ ĩĩn dĩdĩ.”
2CO.13.2	Baa hitiloouung naa ngagiit ẽlẽk, baa hẽhẽẽrõnaakuung ngagiit hẽẽrõnaa caannĩ ĩĩ baa ĩĩn ꞌramma. Nẽ haduha ꞌyioko tarĩ, nga hĩĩgĩnnõõ ꞌrẽẽttĩg. Ma hõbõda, hakuu hatĩ huuki eet baag ẽꞌthẽcattõõ ĩĩcĩ oou ẽlẽk, hode eet ũgĩ ꞌcĩg nga ẽꞌthẽcanoothi thooꞌthiok noho. 
2CO.13.3	Nẽ hĩcĩ adiimmu niig agayyu ngaatĩ õthõõthĩ Krĩstõ hĩ nganĩĩta, aitiõõ nẽẽ hõllõngaa appĩĩrnanĩ ꞌtirrian cĩnnĩ, hatĩ adiim ammiirannuung ngagiit ꞌthẽccanẽẽtĩĩ cugguung nẽ maka ꞌtirrianĩ cĩnnĩ hõrggẽẽnaa cunuung. 
2CO.13.4	Tananga baa odooddothoothĩk nẽẽ hurucceea, aaĩ hĩcĩ baa appĩĩrna ꞌtirriani cĩnnẽẽnĩ. Nẽ ꞌyioko, arũgĩ nẽẽ ꞌtirriaanaa cĩ Nyekuci. Noho, happĩĩrna hatĩ naag buúk hĩ baa Krĩstõ. Nẽẽthĩ nẽẽꞌthẽk, acinnu hatĩ harũgĩ naag hĩ ĩnõõnnõ ꞌtirriaanaa cĩ Nyekuci nẽ hatĩ hidticattoothihuung ngagiita.
2CO.13.5	Iiyyielit eleeti cugguung hátĩ ummuddia, má aꞌnyaku lemiinit cĩ Krĩstõ ꞌcĩ ĩĩn dĩdĩ. Ĩttĩmanit eleeti cugguung nẽ má ĩllõõattu ꞌtĩmman icci, ammũdaannu hatĩ ngaatĩ aayyi Yeesu Krĩstõ hĩ ngagiita nẽ má hõllõngaa aaĩ Krĩstõ hĩ ngagiita, udhuktaau thĩ ꞌthẽk niig ꞌtĩmman icci. 
2CO.13.6	Nẽ hammuhi occa hatĩ hõllõngaa ammũdaannu aĩ, hudhukta naag ꞌtĩmmaana. 
2CO.13.7	Nẽ ꞌyioko, halayya naag Nyekuc, hátĩ hiittiõõ hõllõngaa adĩmannu niig hẽlẽggĩ ꞌcĩg abathĩ. Hõllõngaa hĩnĩngĩtĩ acĩn eeta aĩ hĩttĩmmateea naag ẽlẽk, ĩĩn hĩnĩngĩtĩ adticannu niig thooꞌthiok ꞌcĩg aũlanĩ, tananga haau hĩcĩ hudhuktaawa naag ꞌtĩmmaanaa ĩĩcĩ. 
2CO.13.8	Hĩnĩngĩtĩ occa hõllõngaa hadĩmanna naag thooꞌthiok ꞌcĩg hõllõngaa ĩĩn dĩdĩ ꞌcĩg abũrĩ nyeemuut cĩ Krĩstõ. 
2CO.13.9	Haccamanoothĩka naag hatĩ okommu niiga nẽ hippiirriawa naaga. Nẽ halaiinna naag gẽrrẽẽt haĩnna, aꞌnyĩĩk lemiinit cunuung hõkõm haau hĩ hẽẽt ꞌcĩ ĩĩga. 
2CO.13.10	Ĩnõõ ꞌcĩ hẽhẽẽdakuung naa ngagiit thooꞌthiok iccig nga haayyia ꞌrẽẽna, hátĩ ma hikia, hiittiõõ hõllõngaa hothoothikuung komiitta makaaꞌthĩtaa caannĩ, ĩĩ baa aaꞌnya Makayyioohiti. Baa aaꞌnyĩhoothĩkaa nganĩĩt makaaꞌthĩt ciee, hátĩ heelluung ngagiita nẽ baa hõllõngaa aaꞌnyĩhoothĩkaa, hátĩ hĩꞌthannuung ngagiit thõng.
2CO.13.11	Dtuurnattaa caannĩ, ꞌgotoonoga hĩ ngoonoga, ĩlaallẽ, hũũha naana. Aꞌnyĩĩk lemiinit cunuung hõkõm haau hĩ hẽẽt ꞌcĩ ĩĩga, ĩthĩhĩt ĩlaali caannĩ, aꞌnyahit muhẽẽnĩt hõdẽẽthõng, aaut niig vẽlẽk lõꞌngõõc. Nẽ hatĩ au ganõnĩ cĩ Nyekuci hĩ mĩnnan cĩnnĩ hĩ ngagiita.
2CO.13.12	Ĩꞌthaac ꞌgoonogu taliitta. 
2CO.13.13	Ĩꞌthaayyuung lemmiooha cĩg Nyekuci vẽlẽk ngagiita.
2CO.13.14	Aꞌnyĩĩk bũnnai cĩ Makayyioohit cĩnaac Yeesu Krĩstõ hĩ mĩnnan cĩ Nyekuci hĩ rũmẽẽnĩt cĩ Lori ꞌcĩ Ẽllẽẽmĩth, haau hĩ ngagiit vẽlẽk.
GAL.1.1	Nganĩĩt Paaulo ꞌthooyyiahit ꞌcĩ ĩꞌthõõannaa Yeesu Krĩstõ hĩ Nyekuc Baangeet, baa arũgtha Yeesu daahĩtha. Baa hõllõngaa ĩꞌthõõannaa nganĩĩt eeta hode ẽẽtĩ umwaa haaga. 
GAL.1.2	Nẽ hĩꞌthaayyuung naag hõdẽĩ hĩ ꞌgotoonoga hĩ ngoonoga, ngagiit lothippiꞌnya cĩg lemmiook cĩg ꞌGalaaꞌthia.
GAL.1.2	Waraga ꞌcĩ eheedothoothĩk lemmiook ꞌtaaũnnioohĩĩ cĩg looc cĩ ꞌGalaaꞌthia.
GAL.1.3	Hala naa Nyekuc Baangeet hĩ Makayyioohit Yeesu Krĩstõ, hátĩ haggatattuung ngagiit ĩĩtõ tarbalĩg nẽ aauttu lõꞌngõõc. 
GAL.1.4	Hĩnĩngĩtĩ athĩhĩ Yeesu Krĩstõ Nyekuc Baangeet cĩnaac, ĩnõõ ꞌcĩ aku aaꞌnyĩkĩ nẽẽ ẽlẽ cĩnnĩ hĩĩ ꞌgaarrieenit cĩ ꞌthẽccanẽẽt cĩggaac ko, hatĩ hẽẽlaeet ngagĩĩt looccaa cĩ ꞌthẽccaneetu. 
GAL.1.5	Aaꞌnyĩhoothĩk hatĩ bulẽẽnĩtĩ Nyekuc ꞌcĩ aalla ooo. Aamẽn.
GAL.1.6	Homoꞌthi naa thõõth ꞌcĩ utuburru niig Nyekuc hĩdĩĩkoothong, hĩnĩngĩtĩ baa ẽbẽraauung nẽẽ ngagiit bũnnaiittaa cĩ Krĩstõ, nẽẽthĩ, ma helemmu nyeemuut umwa cĩrrĩĩng, 
GAL.1.7	ꞌcĩ hõllõngaa ĩĩn dĩdĩ. Nẽẽthĩ, aattĩg eeta ũgẽẽgĩ ꞌcĩg aaꞌnyuung ngagiit pĩĩrnanĩt nẽ adiimmuung ngagiit ũtũbũrĩt nyeemuut ꞌcĩ abũnnaa cĩ Krĩstõ. 
GAL.1.8	Hala naa Nyekuc hĩccĩĩn eet umwa hode aajĩlõ ꞌcĩ aku hẽẽtahujjieen, hatĩ irrioon nyeemuut ꞌcĩ abũnnaa ꞌcĩ ꞌrĩĩng ꞌcĩ hõllõngaa aaĩ hĩ baa hirrioonna naaga. 
GAL.1.9	Baa huduha naa ẽlẽk nẽ nga hõbõdẽẽkĩ tarĩ. Hammuhi accĩĩn hatĩ Nyekuci eet ꞌcĩg irrioon nyeemuut ꞌcĩ hõllõngaa ĩĩn nyeemuut ꞌcĩ abũnnaa, baa elemtu niig ẽlẽk.
GAL.1.10	Hõllõngaa haini naa, hátĩ hatalit eeta, hadiimi naa hatal Nyekuci. Ammuku niig ainnu hadiimi naa hatalit eeta? Má baa hĩdĩman naa noho, occa ꞌyioko hõllõngaa hĩĩnĩ appahaca cĩ Krĩstõ.
GAL.1.11	ꞌGotoonoga hĩ ngoonoga, hadiimmuung naa ngagiit agaac ĩĩtõ, nyeemuut ꞌcĩ abũnnaa ꞌcĩ hirriooni naa ho, hõllõngaa ĩĩn nyeemuut ꞌcĩ aku hĩ eet cĩ holli õõ. 
GAL.1.12	Baa hõllõngaa hammũda naa nyeemuut icci hĩ eet umwa haaga, baa eterꞌtheeka nganĩĩt Yeesu Krĩstõ Nyeemuut icci.
GAL.1.13	Ĩthĩktu niig baa hĩĩnĩ naa ꞌJudeeinit ꞌcĩ baa haga nyattal cĩ nyakangaaꞌnya cĩggaang gẽrrẽẽt. Baa haruhi naa eet ꞌcĩg ĩĩn lemmiook cĩg Yeesu nẽ hĩttĩmana ngaatĩ hĩꞌthaanĩ lothippit cĩ lemmiook cĩg Nyekuci. 
GAL.1.14	Baa hĩĩnĩ naa ꞌJudeeinit ꞌcĩ habũnna gẽrrẽẽt, ngaatĩ haꞌthũũnnĩ nyepitee baa aarĩk nyakangaaꞌnya cĩgannĩg, hĩllõõan eet ꞌcĩg halĩꞌthaanna hĩ nganĩĩt hõdẽĩ vẽlẽk.
GAL.1.15	Nẽẽthĩ, baa nga hittirria naana, baa ẽbẽraawa Nyekuci nganĩĩt nẽ ũtũvvaawa bũnnaiittaa cĩnnĩ. Nĩngĩtĩ accamanõõthĩkĩ nẽẽ 
GAL.1.16	ngaatĩ eterꞌtheeka nganĩĩt ngeerĩnĩ, hátĩ huduhaak eet vẽlẽk ꞌcĩg hõllõngaa ĩĩn ꞌJudeei nyeemuut cĩnnĩ ꞌcĩ abũnnaa nẽ nga hijina eet umwaa nyeemuut icci ũdũt. 
GAL.1.17	Nẽ nga hũũk ꞌJeruꞌthalẽma, hũũk hijin ꞌthooyyiak cĩg Yeesu, baag uwwattaa hĩ nganĩĩt thõõth umwa. Hõkõ hinnia hedeceehi cũrũmũũm ĩĩcĩ battaali cĩ Arabia, ma baa uruta, hikia hobodootha ĩĩcĩ ꞌtaaũn cĩ Damaathĩko.
GAL.1.18	Ma baa urutaa cĩ irkiꞌnyia iyyio, hikia hidiimotha Pẽẽtũrũ ꞌJeruꞌthalẽma nĩngĩtĩ hau harũmeenna waathinniook õmmõtõ hĩ ꞌtur. 
GAL.1.19	Baa aitiõõ hõllõngaa homotoonna hĩ ꞌthooyyiak baag ũgĩ, ꞌJeemith dioo ꞌgõtõõnõgĩ Makayyioohit cĩnaac Yeesu, ꞌcĩ baa homotoonna. 
GAL.1.20	Habũtani Nyekuc dĩdĩ, thõõth ꞌcĩ heheedi naa ho, ĩĩn thõõth dĩdĩ ꞌcĩ hiꞌthihi õlõng.
GAL.1.21	Ma baa uruta, hũũha ĩĩcĩ looc cĩ Thiiria, nĩngĩtĩ hõyõyyõrĩĩ ĩꞌthõng hõdõlan looc cĩ ꞌCilicia. 
GAL.1.22	Nẽ korrioohĩ nĩĩcag buúk, baa nga hagayyia lothippiꞌnya ꞌcĩg lemmiook cĩg Yeesu Krĩstõ cĩg looc cĩ ꞌJudeea ho nganĩĩta. 
GAL.1.23	Athĩhĩ nuun nẽẽg haaga aĩ ngaana, ũtũhũĩ tarĩ ẽẽtĩ baa gõõng arukeet nĩnga, ikia irrioon nyeemuut ꞌcĩ abũnnaa, baa nga adiim acũda nẽẽ eet loota nĩnga. 
GAL.1.24	Nĩngĩtĩ au adĩkꞌthĩ nẽẽg Nyekuc, hĩnĩngĩtĩ nganĩĩta.
GAL.2.1	Ma baa urutaa cĩ irkiꞌnyia õmmõtõ hĩ ꞌwec, hikia hobodootha ꞌJeruꞌthalẽma. Kõr niccia, hiita hookorria hĩ Baarnaba nẽ baa haggameehi Tiito buúk aꞌthiit. 
GAL.2.2	Baa hõkõ naa ĩĩca, hĩnĩngĩtĩ baa uppulanaaha Nyekuci heeroni niccia hũũhõ. Ma baa hõdõlana ꞌJeruꞌthalẽm, hõõt hutuhatta thõõth hĩ makayyiook ꞌcĩg obbitig ꞌcĩg baag ĩĩn ꞌJudeei nĩngaata, nyeemuut ꞌcĩ abũnnaa cĩ Yeesu, tuhan umwa ꞌcĩ baa haꞌnyaka ngadiiha. Nĩngĩtĩ hẽdtẽbanaanĩ thõõth cĩ Yeesu ꞌcĩ hallimaneehi eet ꞌcĩg hõllõngaa ĩĩn ꞌJudeei ho. Baa hõkõ haduhaahi ĩhõõggõ, hĩnĩngĩtĩ baa hõllõngaa hadiimi naa ꞌlimman icci hõꞌthõdanoothĩk haaga. 
GAL.2.3	Nẽ tananga Tiito baa haggameehi aꞌthiit buúk, nga hĩttĩnganoothĩk ngaatĩ ẽttẽẽdĩ ẽlẽ,
GAL.2.4	Baa hooyyia naag ꞌJeruꞌthalẽma, hĩnĩngĩtĩ eet ꞌcĩg õõlõng aĩ, hĩĩgĩnna lemmiook nẽ ĩnĩktaaheet hĩ hoppoccwaana ꞌcĩg au orootteet aĩ, haggamtaeetu thõõth ꞌcĩ haattiyyia lõꞌngõõc thõõthaa cĩ Yeesu Krĩstõ, adiim aarreet hĩĩtta appahacaaꞌnya cĩggĩĩng. 
GAL.2.5	Baa hõllõngaa hedecoothĩka naag ĩhõõggõ, tananga hĩdĩhĩdĩĩc haaga buúk, hĩnĩngĩtĩ haĩnna haala nyeemuut ꞌcĩ abũnnaa ꞌcĩ ĩĩn dĩdĩ ho hõrggẽẽnaa cunuung.
GAL.2.6	Nẽ eeta ꞌcĩg baag aattĩg hĩ makayyiooha, baa hõllõngaa haallahi naa ĩhõõggõ, hĩnĩngĩtĩ etteedĩk Nyekuci eet thõõth ꞌgoolliohĩĩ ꞌcĩg aattiyyi nẽẽgĩ nẽ hõllõngaa ĩttoorĩk nẽẽg thõõth umwa ꞌlimmaanaa caannĩ. 
GAL.2.7	Iita ĩcĩnĩt ꞌthooyyiaha aĩ, baa ꞌthẽk aaꞌnya Nyekuci nganĩĩt dtiic ꞌcĩ hallimanẽẽkĩ eet ꞌcĩg hõllõngaa ĩĩn ꞌJudeei nyeemuut ꞌcĩ abũnnaa cĩ Yeesu Krĩstõ, haau hĩ baa aaꞌnyĩk nẽẽ Pẽẽtũrũ hillimaneek eet cĩg ꞌJudeei. 
GAL.2.8	Nyekuc ꞌcĩ aaꞌnya nganĩĩt ꞌtirrian ꞌcĩ hĩĩnnĩ ꞌthooyyiahit cĩ eet ꞌcĩg hõllõngaa ĩĩn ꞌJudeei, hĩ baa aaꞌnyĩk nẽẽ Pẽẽtũrũ hĩĩ ꞌthooyyiahit cĩ eet cĩg ꞌJudeei. 
GAL.2.9	Nẽ dĩdĩ, baa agayyi ꞌJeemithi hĩ Pẽẽtũrũ hĩ Yõaannẽ, ngaatĩ ĩĩnnĩ hitiirrwa cĩg lothippit cĩ lemmioohu. Baa agaoothi nẽẽg ꞌbaaninit baa aaꞌnya nganĩĩt Nyekuci nẽ ẽlẽmta nẽẽg nganĩĩt hĩ Baarnaba hidticattooa hõdẽĩ. Ma ho, iita ũkũtatteet nẽẽg ngagĩĩt hoottia hillimatta eet ꞌcĩg hõllõngaa ĩĩn ꞌJudeei nẽ õõt illimanit nẽẽg eet ꞌcĩg ĩĩn ꞌJudeei. 
GAL.2.10	Nẽ uduktaaheet thõõth hõdẽẽthõng ꞌcĩ aĩ, uꞌthuutti eet ꞌcĩg ĩĩn pĩĩrnattiaak hõrggẽẽnaa cunuung, thõõth ꞌcĩ baa hadiimi harrĩcanaa naa dẽẽdẽ ho niccia.
GAL.2.11	Ma baa ẽhẽẽrõna Pẽẽtũrũ ikia Antioha, baa happulanaahi naa ĩnõõnnõ thõõth cĩnnĩ ꞌcĩ abathĩ lothippita cũrũmũũm, haduhaahi thõõth ꞌcĩ õkõmĩ thõõthaa ꞌcĩ adtican nẽẽnĩ, hĩnĩngĩtĩ baa adtican nẽẽ thõõth ꞌcĩ abathĩ gẽrrẽẽt. 
GAL.2.12	Ma baa nga õdõlan Pẽẽtũrũ thõng, iita udukto hĩ Kristiaanĩt ꞌcĩg hõllõngaa ĩĩn ꞌJudeei. Ma urutaa ĩbaa iitaaĩ ꞌgõõnõgĩ ꞌJeemithi, iittiõõ Pẽẽtũrũ hõllõngaa aduhi hĩ eet ꞌcĩg hõllõngaa ĩĩn ꞌJudeei tarĩ. Baa iꞌngolli nẽẽ ꞌgõõnõgĩ ꞌJeemithi ꞌcĩg baag ara õthõõth aĩ, adiim Kristiaanĩt ꞌcĩg hõllõngaa ĩĩn ꞌJudeei hetteeddi eleeti.
GAL.2.13	Ma baa adtuuha eeta cĩg ꞌJudeei ũgẽẽgĩ ꞌcĩg baag aattĩg nĩngaata Pẽẽtũrũ ngaatĩ adĩmanĩ hoti ho, iita ĩthahithit nẽẽg buúk ĩnõõnnõ, Baarnaba buúk nĩngaata ataddaanĩ haaga, nĩngĩtĩ anũĩ nẽẽ buúk ꞌgõõl cĩnĩĩng ko.
GAL.2.14	Ma baa hacini ngaatĩ arahanĩ Pẽẽtũrũ thõõthaa ꞌcĩ ĩĩn dĩdĩ ĩcĩ nyeemuut ꞌcĩ abũnnaa ho, hikia heggerenyeeha ĩnõõnnõ hõrggẽẽnaa cĩ eet vẽlẽk hĩĩnnĩha, “Ĩĩnĩ nii ꞌJudeeinit nẽ aau hĩ ẽẽtĩ ꞌcĩ hõllõngaa ĩĩn ꞌJudeeinit. Inni gõõng nii ꞌtĩnganeek eet ꞌcĩg hõllõngaa ĩĩn ꞌJudeei hũnnẽẽcõ nyattalliook cĩg ꞌJudeei ho?
GAL.2.15	“ꞌTirriaatta, hĩĩgĩn naag ꞌJudeei nẽ hõllõngaa hĩĩgĩn ꞌthẽccanniook hĩ eeta ꞌcĩg hõllõngaa ĩĩn ꞌJudeei. 
GAL.2.16	Haga naag ngaatĩ ẽlẽmmĩ Nyekuci eet ꞌcĩg ẽlẽmĩ Yeesu Krĩstõ diooni, aitiõõ ẽẽtĩ ꞌcĩ occa aaꞌnyĩk Nyekuc haccamanoothĩk tõõ, hatĩ athĩhĩ thooꞌthiok cĩg nyattaalak diooni. Hẽlẽmĩ naag Yeesu Krĩstõ, hĩnĩngĩtĩ athĩhĩ nẽẽ Nyekuc, ĩnõõ ꞌcĩ elemeet Nyekuci ngagĩĩt, hĩnĩngĩtĩ lemiinit cĩnaac ko.
GAL.2.17	“Má baa nga hadiim naag ꞌJudeei hummuddia ꞌgõõl ꞌcĩ elemmeet Krĩstõ ngagĩĩta, hiita hummuddia naag buúk ngaatĩ hĩĩgĩnnĩ ꞌthẽccanniook. Aĩ occa thõõth ciee Krĩstõ ꞌcĩ aaꞌnyeet hĩĩtõ ꞌthẽccanniook ko? Aitiõõ ũdũt! 
GAL.2.18	Má occa hĩꞌthaan naa ꞌgiimwa baa hũtũngeeha ẽlẽk nẽ hẽtẽhẽnya tarĩ, hammuddia hinnia hĩĩnĩ eet ꞌcĩ hẽꞌthẽcanõ baa ĩĩcĩ oou. 
GAL.2.19	Nyattal ꞌcĩ baa aruka nganĩĩt hadaak ko nẽ õõgawaa nganĩĩt, hátĩ hũrũg naa hĩ Nyekuc. 
GAL.2.20	Baa hadaakta naag hĩ Krĩstõ hurucceea ẽlẽk nẽ ꞌyioko, ĩĩ ĩnõõnnõ dioo ꞌcĩ arũgĩ ẽllaa caannĩ. Nẽ rũgẽtĩ ꞌcĩ haꞌnyahi naa ẽllaa caannĩ ho, harugi naa hĩnĩngĩtĩ lemiinit cĩ Ngeertĩ Nyekuc baa ammĩnannaa nganĩĩt nẽ adaak, hĩnĩngĩtĩ nganĩĩta. 
GAL.2.21	Nga hũtũbũr naa bũnnai cĩ Nyekuci. Má helemit naag ngaatĩ heellianĩ ꞌgõõlaa ꞌcĩ hanũĩ nyattal, ĩko thĩ mĩĩ baa adaak Krĩstõ haaga!”
GAL.3.1	Niig ꞌgiiꞌthiaha cĩg ꞌGalaaꞌthia ho! Abuuyyuung occa ꞌthẽk ngagiit nganĩ? Baa odooddothoothĩk Yeesu Krĩstõ hurucceea hẽbẽrẽẽnnĩĩ cugguung vẽlẽk. 
GAL.3.2	Hadiimi naa haga ꞌgii hõdẽẽthõng diooni hĩ ngagiita. Ammũdaannu baa niig Lori ꞌcĩ Ẽllẽẽmĩth, hĩnĩngĩtĩ aꞌthuunnu nyattal cĩ Mũũꞌtha, hode hĩnĩngĩtĩ elemtu thõõth baa allimanoothikuung ngagiita? 
GAL.3.3	Adĩĩtennu niig noho inni? Má iꞌthiattaayyu niig ngaatĩ anuyyu Lori ꞌcĩ Ẽllẽẽmĩth, inni ꞌyioko idiimit edecciaak thõõth baa iꞌthianaaĩ Lorii ꞌcĩ Ẽllẽẽmĩth niig ẽmmẽn ko? 
GAL.3.4	Accanatteeu niig gẽrrẽẽt, hĩnĩngĩtĩ Nyeemuut cĩ Abũnnaa, ĩcca ꞌyioko õkõ ꞌcannani niccia haaga? Akannõõ hatĩ ꞌcannani niccia hĩ ne? 
GAL.3.5	Aaꞌnyuung ngagiit Nyekuci Lori ꞌcĩ Ẽllẽẽmĩth nẽ idtican thooꞌthiok ꞌcĩg ĩnaattu niiga. Adtican nẽẽ thooꞌthiok iccig, hĩnĩngĩtĩ anuyyu niig nyattal cĩ ꞌJudeei hode, hĩnĩngĩtĩ ĩthĩktu niig nẽ elemtu Yeesu Krĩstõ?
GAL.3.6	Õthõõth ꞌBuuhi cĩ Nyekuci aĩ, “Baa ẽlẽmĩ Abũrahamĩ
GAL.3.7	Nẽ agaac ĩĩtõ, eeta ꞌcĩg ẽlẽmĩ Nyekuc, ĩĩn nẽẽg lõhõlĩ cĩg Abũrahamĩ.
GAL.3.8	Baangaani, baa eheeddi ꞌBuuhaa cĩ Nyekuci aĩ nẽẽ, aga hatĩ Nyekuci eet ꞌcĩg hõllõngaa ĩĩn ꞌJudeei, hatĩ ẽlẽmĩ nẽẽg ĩnõõnnõ. Nĩngĩtĩ aduhaakĩ Nyekuci Abũrahaamõ nyeemuut ꞌcĩ abũnnaa annẽẽkĩ, “Haggatani hatĩ naa eet loonyini vẽlẽk, hĩnĩngĩtĩ nganiita.”
GAL.3.9	Nẽẽthĩ, aggatan hatĩ Nyekuci eet ꞌcĩg ẽlẽmĩ ĩnõõnnõ, hĩ baa aggatan nẽẽ Abũrahaamõ, eet baa ẽlẽmĩ ĩnõõnnõ.
GAL.3.10	Nẽ accĩĩn hatĩ Nyekuci eet ꞌcĩg anũ nyattal cĩ Mũũꞌtha, hĩnĩngĩtĩ eheeddi ꞌBuuhaa cĩ Nyekuci aĩ, “Accĩĩn hatĩ Nyekuci eeta vẽlẽk ꞌcĩg hõllõngaa aalla anũ thõõth vẽlẽk ꞌcĩ eheeddi ꞌBuuhaa cĩ Nyattaalõ.”
GAL.3.11	Nẽ edeeꞌnyia ꞌthẽk jurrung aĩ, aitiõõ Nyekuci hõllõngaa ẽlẽmĩ eet umwa, hatĩ anũ ẽẽtĩ tĩho nyattal cĩ Mũũꞌtha, hĩnĩngĩtĩ eheeddi ꞌBuuhaa cĩ Nyekuci aĩ, “Arũgĩ hatĩ ẽẽtĩ ꞌcĩ abũnnaa, hĩnĩngĩtĩ ẽlẽm Nyekuci lemiinit cĩnnĩ.”
GAL.3.12	Aitiõõ nyattalĩ cĩ Mũũꞌtha hõllõngaa õõkõrõõ hĩ lemiinit cĩ Nyekuci, hĩnĩngĩtĩ aĩ nyattalĩ nẽẽ, “Ẽẽtĩ ꞌcĩ aꞌthũũnnĩ nyattal icci, arũgnĩ hatĩ nẽẽ nyattal.”
GAL.3.13	Ikia ẽẽlaeet ngagĩĩt Yeesu Krĩstõ ꞌcĩĩnẽttaa cĩ aꞌnyaha nyattalĩ, ngaatĩ aku õkõõĩ nẽẽ ꞌcĩĩnẽnĩt cĩnaac hĩ baa aduha ꞌBuuhi cĩ Nyekuci aĩ, “Aggam ꞌngĩllama eet ꞌcĩg aruk eet nẽ irimitheek hẽẽta”
GAL.3.14	Ikia ẽẽlaeet Yeesu Krĩstõ ngagĩĩt, hátĩ haaꞌnyĩhoothĩk eet ꞌcĩg hõllõngaa ĩĩn ꞌJudeei, ꞌgattanĩ baa aaꞌnyĩk Nyekuci Abũrahaamõ, ꞌthaarĩĩ cĩg Yeesu Krĩstõ, hátĩ hummuddia naag Lori ꞌcĩ Ẽllẽẽmĩth lemiitta, hĩ baa aduha Nyekuci aĩ, hĩꞌthõõa hatĩnĩ.
GAL.3.15	ꞌGotoonoga hĩ ngoonoga, ĩꞌnya da huduhaahuung thõõth ꞌcĩ agayyu niig vẽlẽk. Ma adak eeta lõhõt, aitõõ thõõth ꞌcĩ occa ẽgẽẽranni urutaa cĩnnĩ tõõ. Aaĩ thõõth ꞌcĩ hothoothi naa ho buúk noho. 
GAL.3.16	Baa aduhaak Nyekuci Abũrahaamõ hĩ loholeec cĩnnĩ thõõth ꞌcĩ hatĩ aggatanĩ nẽẽ eet loonyini vẽlẽk, hĩnĩngĩtĩ Abũrahaamõ. Nẽ agaac ngaatĩ hõllõngaa aduhaanĩ ꞌBuuhi cĩ Nyekuci aĩnnĩ, “Hõllõngaa õkõ ꞌgattanĩ ciee hĩ lõhõlĩ cĩgĩnnĩg,” ꞌcĩg mẽẽlĩg, ĩko aĩ õkõ, “Hĩ loholeec cĩnnĩ,”
GAL.3.17	Haĩ hĩĩ naa hoti hõlõ. Aitiõõ nyattalĩ cĩ Mũũꞌtha baa aku urutaa cĩ irkiꞌnyia ꞌmiiaꞌnya ꞌwec hĩ hẽẽn iyyio (430), hõllõngaa aku eꞌnyeehĩk lõhõt baa aaꞌnyĩk Nyekuci Abũrahaamõ ngadiiha nẽ umummuunyan thõõth baa aduha Nyekuci. 
GAL.3.18	Má hanũ naag nyattal hátĩ hummuddia ꞌgattan hĩ Nyekuc, aitiõõ ꞌgattanĩ nicciee hõllõngaa aku, hĩnĩngĩtĩ thõõth ꞌcĩ aduha Nyekuci. Nẽ Nyekuc dioo bũnnaiittaa cĩnnĩ, ꞌcĩ baa aaꞌnyĩk Abũrahaamõ ꞌgattan icci ho, thõõthaa baa aduhaak Nyekuci ĩnõõnnõ.
GAL.3.19	Nẽẽthĩ ꞌyioko, dtiic baa ꞌthẽk cĩ nyattaalõ dẽẽdẽ nii? Baa aarĩhoothĩk nyattalĩ, hátĩ hagaac hĩĩtõ, hẽꞌthẽcan naaga. Nẽ occa baa aalla thõõth ciee ĩꞌthõng hikia Yeesu, ꞌcĩ baa adukiaak thõõtha. Baa aaꞌnyĩk Nyekuci nyattal cĩnnĩ aajĩlẽẽt, hátĩ haanytĩk Mũũꞌtha, ꞌcĩ baa ĩĩn jayyio cĩ Nyekuci hĩ eeta. 
GAL.3.20	Nẽẽthĩ, hõllõngaa õthõõthĩ jayyiõõĩ eet hõdẽẽthõng diooni, ĩĩn nẽẽ eet ꞌcĩ õthõõthĩ eet ꞌramma. Nẽẽthĩ, aitiõõ Nyekuci hõllõngaa adiim jayyio.
GAL.3.21	Occa aaburroo nyattalĩ hĩ thõõth baa aduha Nyekuci? Aitiõõ ũdũt! Má baa haaꞌnyeet nyattalĩ rũgẽt ꞌcĩ ĩĩn ngeju, occa baa aaꞌnyeet Nyekuci ngagĩĩt hũbũttaath ngaatĩ hathĩknĩ nyattal. 
GAL.3.22	Nẽẽthĩ, aduha ꞌBuuhi cĩ Nyekuci aĩ, ĩĩn eeta vẽlẽk baabuuthnya cĩg ꞌthẽccaanak, hátĩ hikia haaꞌnyĩhoothĩk thõõth baa aduha Nyekuci, eet ꞌcĩg hatĩ ẽlẽmĩ Yeesu Krĩstõ.
GAL.3.23	Baa nga hedeeꞌnyia lemiiniti cieeni, baa hĩĩgĩn naag baabuuthnya cĩg nyattaalak, ꞌcĩg haattĩg baabuuthatõõ, ĩꞌthõng hikia hõõgaeet lemiiniti cĩ Yeesu Krĩstõ. 
GAL.3.24	Baa ĩĩn nyattalĩ ꞌlimman ꞌcĩ aaꞌnyeet ngagĩĩt hagaac Krĩstõ, hátĩ hikia helemeet Nyekuci ngagĩĩta, hĩnĩngĩtĩ hẽlẽmĩ naag ĩnõõnnõ. 
GAL.3.25	Nẽẽthĩ ꞌyioko, hiita haꞌnyahit naag lemiinit niccia, iittiõõ hõllõngaa aggammeet ngagĩĩt nyattalĩ tarĩ, ũdũt.
GAL.3.26	Iittu niig vẽlẽk lõhõlĩ cĩg Nyekuci, hĩnĩngĩtĩ elemtu Yeesu Krĩstõ, 
GAL.3.27	nẽ niig vẽlẽk ꞌcĩg aggamtu baattithimo ꞌthaarĩĩ cĩg Yeesu Krĩstõ ho, iita ũrũmteeu niig buúk hĩ ĩnõõnnõ. 
GAL.3.28	Aaꞌnyuung lemiiniti ꞌcĩ aꞌnyaku niig, hĩnĩngĩtĩ Yeesu Krĩstõ, udukto niig vẽlẽk aaut ꞌgõõla hõdẽẽthõng, tananga ĩĩnĩ ꞌJudeeinit, hode ꞌGiriheenit, tananga ĩĩnĩ appahaca, hode eet ꞌcĩ hõllõngaa ĩĩn appahaca, tananga ĩĩnĩ eet ꞌcĩ maacĩ, hode ngaa ꞌcĩ ngayyi. 
GAL.3.29	Nẽ ma iittu niig eet cĩg Krĩstõ, iita iittu niig eet cĩg halang cĩ Abũrahamĩ. Nẽ iita hatĩ ummuddiaau niig ꞌgattan cĩ thõõth baa aduhaak Nyekuci Abũrahaamõ.
GAL.4.1	Haini naa thõõthaa cĩ nẽẽ, ma nga hĩdĩĩc loholeeca, aduhõõ hĩ appahaca thõng, tananga arigith loholeec õlõ cĩnĩĩng hatĩ adaak maaꞌnyia. 
GAL.4.2	Aꞌthũũnnĩ tilooyyiohiti loholeec, ĩꞌthõng hikia kõrra ꞌcĩ hatĩ aduhaanĩ maaꞌnyia aĩnnĩ, ũũppan loholeec ngaatĩ aggamĩ õlõ. 
GAL.4.3	Baa haattĩg naag ꞌJudeei buúk noho, baa hĩĩgĩn naag buúk appahacaaꞌnya nyattaalaa cĩ looc nicci hĩ lohollia ꞌcĩg hidiciẽẽgĩ.
GAL.4.4	Ma baa õdõlan kõrra niccia dẽẽdẽ, ikia ĩꞌthõõa Nyekuci Ngeerĩnĩ, ꞌcĩ baa ũũkca ngaa baa aꞌthũũnnĩ nyattal cĩ Mũũꞌtha, 
GAL.4.5	hikia hõõgaeet ngagĩĩt nyattaalaa cĩ Mũũꞌtha, hĩĩtõ lõhõlĩ dĩdĩ ꞌcĩg harigith ꞌgii vẽlẽk õlõõ cĩ Nyekuci. 
GAL.4.6	Nẽẽthĩ, hĩnĩngĩtĩ hĩĩtõ naag lõhõlĩ cĩgĩnnĩg, ikia ĩꞌthõõa Nyekuci Lori cĩ Ngeerĩnĩ, hikia haau ꞌthinneetinii cĩggaac. Nẽ aduhaakeet Lorii cĩnnĩ anneekeet, “Ĩĩn Nyekuci Baangeet.” 
GAL.4.7	Nẽẽthĩ ꞌyioko, iittiõõ niig hõllõngaa iiginnu appahacaaꞌnya tarĩ, hĩnĩngĩtĩ iittu niig lõhõlĩ cĩg Nyekuci, nẽ hĩnĩngĩtĩ iittu lõhõlĩ cĩgĩnnĩg, iita ĩĩtõ hẽlẽggĩ cĩgĩnnĩg vẽlẽk cugguung.
GAL.4.8	Baa hũnũũk, baa nga agaac niig Nyekuc, baa nga iiginnu niig appahacaaꞌnya cĩg hẽlẽggĩ ꞌcĩg aar eeta hĩĩtõ nyekuꞌnya. 
GAL.4.9	Nẽẽthĩ, hĩcĩ ꞌyioko agayyu niig Nyekuc ko, hode ĩꞌnya da hĩĩ naa, ikia agauung Nyekuci ngagiita, inni idiimit oboddiooth ĩĩtõ appahacaaꞌnya tarĩ cĩg loriẽẽt ꞌcĩg hõllõngaa attiran, ꞌcĩg abathĩ dtẽc cĩg looc nicci ho? 
GAL.4.10	Aꞌthuunnu niig korriook ꞌcĩg obbitig, hĩ nyĩlõhĩ hĩ irkiꞌnyia karramẽẽtĩĩ cĩg ꞌJudeei. 
GAL.4.11	Hiteelinnuung naa ngagiit, hĩnĩngĩtĩ haini, aaĩ hĩcĩ hatĩ hĩppĩĩraĩĩ dtiic caannĩ baa tiiri ho hĩ ngagiit haaga inni?
GAL.4.12	ꞌGotoonoga hĩ ngoonoga, halayyuung naa ngagiit aaut hĩ naana, hĩnĩngĩtĩ, hikia haau naa buúk hĩ niiga. Nẽ nga ĩdĩmatteehaangu niig nganĩĩt thõõth ꞌcĩ abathĩ. 
GAL.4.13	Dĩdĩ, agayyu niig aĩ, baa hommoori naa baa hakuu hallimaneekuung nyeemuut ꞌcĩ abũnnaa ĩĩcĩ oou. 
GAL.4.14	Nẽ tananga baa hommoori gẽrrẽẽt, baa hõllõngaa aaꞌnyuung ngagiit mõõrĩthĩ caannĩ ꞌcannan nẽ tarĩ hõllõngaa appallaarannaangu hode iiggiayyiaangu thõng buúk. Baa akũmaneekaangu hinnia haau hĩcĩ akũmaneeku aajĩlõ cĩ Nyekuci, hode akũmaneeku Yeesu Krĩstõ dẽẽdẽ. 
GAL.4.15	Ũũk taliiniti baa gõõng haccamanõõthĩkĩ naag ĩĩna? Haga naa occa baa õttõccakaangu niig nganĩĩt hẽbẽrĩ cugguung hĩcĩnõõĩ naa waathinnioohĩĩ nĩĩcag, má baa hũbũna ngaatĩ occa adĩmannu noho. 
GAL.4.16	Hikia ꞌyioko hĩĩna naa mirohit cunuung ngaatĩ haduhaakuung thõõth ꞌcĩ ĩĩn dĩdĩ ho?
GAL.4.17	Nẽ ꞌlimmanniooha ꞌcĩg ĩĩn oloꞌngiaak ꞌcĩg adiim alũllũmannuung ngagiit ko, hõllõngaa adiim bũnnai cunuung. Aĩ nẽẽg, hátĩ heꞌngerrio naag hĩ ngagiit nẽ iita elemtu thõõth cĩnĩĩng. 
GAL.4.18	Abũnnaa hatĩ gõõng aattiyyu hõdõõkõthĩ dĩkĩĩm nẽ ĩdĩmattu thõõth ꞌcĩ abũnnaa, tananga hĩĩ naa ꞌrẽẽn hĩ ngagiita. 
GAL.4.19	Lohollia cĩgannẽẽgĩ! Ahuccieeka nganĩĩt thõõth cunuung ꞌcĩ ũtũngteehu thõõth ꞌcĩ ĩĩn dĩdĩ, haau hĩ ngaa ꞌcĩ attur ꞌgoonnia nẽ aalla hatĩ huciithi ciee ĩꞌthõng iita elemit niig Yeesu Krĩstõ rũgẽtaa cunuung dĩdĩ. 
GAL.4.20	Nẽ hũbũranneeha hĩĩna, occa nuun nõõ aa hũrũmtĩ hĩ ngagiit hõdẽĩ ꞌyioko, hátĩ hĩĩ tarbal hĩ ngagiita. Nẽ ꞌyioko hĩcĩ nga haayyia ꞌrẽẽna ho, ẽrẽha thõõth ꞌcĩ occa hadĩmani buúk!
GAL.4.21	Ĩthĩktaangu dako niig nganĩĩt eeta ꞌcĩg adiimmu anuyyu nyattal cĩ Mũũꞌtha ho. ꞌYioko ꞌthẽk agayyu niig thõõth ꞌcĩ aduha nyattalĩ ho? 
GAL.4.22	Eheeddi ꞌBuuhaa cĩ Nyattaalõ aĩ, baa aꞌnyak Abũrahamĩ lõhõlĩ ꞌramma. Arritaak loholeec umwa ngaa ꞌcĩ ĩĩn appahaca nẽ ittira umwa ngaa cĩ olu.
GAL.4.23	Baa arrita ngaa ꞌcĩ ĩĩn appahaca ho loholeec cĩnnĩ, hĩgõõng hõdõõkõthĩ nẽ ittira ngaa cĩ olu ho loholeec cĩnnĩ, hĩ baa aduhaak Nyekuci Abũrahaamõ.
GAL.4.24	Eterꞌtheekeet thõõth cĩ ngaaĩ ꞌcĩg ĩĩn ꞌramma ho, lõhõtnya ꞌramma cĩg Nyekuci. Ĩthakꞌthoothĩk Hagaarĩ ngaa baa ĩĩn appahaca Muur cĩ ꞌThĩnaĩ, nga baa au ĩĩnĩ eeta appahacaaꞌnya cĩg nyattal cĩ Mũũꞌtha ĩĩcĩ oou.
GAL.4.25	Nẽẽthĩ ꞌyioko, ĩthakꞌthoothĩk Hagaarĩ Muur cĩ ꞌThĩnaĩ ꞌcĩ aaĩ looccaa cĩ Arabia nẽ ĩthahĩthoothĩk eet cĩg ꞌJeruꞌthalẽmĩ, hĩnĩngĩtĩ ĩĩn nẽẽg hĩ lõhõlĩ cĩgĩnnĩg vẽlẽk appahacaaꞌnya cĩg nyattaalak. 
GAL.4.26	Nẽ ĩthakꞌthoothĩk ꞌThaara ngaa cĩ olu ho, ꞌJeruꞌthalẽm cĩ hẽẽtkujjieen nẽ ĩĩn nẽẽ morwahit cĩnaac. 
GAL.4.27	Thõõth baa aduha põrõvẽtaacĩ Iꞌthaia ho niccia, baa õthõõth aĩ,
GAL.4.27	“ꞌCammanoothĩk nii ngaa
GAL.4.27	ꞌcĩ aitiõõ lohollia tõõ ho!
GAL.4.27	Bẽẽn tẽgẽl cĩ taliitto moloohaa cobbi,
GAL.4.27	tananga nga ꞌtira loholeec umwa,
GAL.4.27	hĩnĩngĩtĩ aꞌnyak ngaa baa aitiõõ lohollia tõõ ho,
GAL.4.27	lõhõlĩ ꞌcĩg ĩllõõan ꞌgõõnĩ baa aꞌnyak maaca.”
GAL.4.28	Nẽ niig ꞌgotoonoga hĩ ngoonoga, iittu niig lõhõlĩ ꞌcĩg aduhoonnu hĩ Iꞌthaako
GAL.4.29	Baa kõr niccia, loholeec ꞌcĩ arrittiaa hĩ gõõng hõdõõkõthĩ, ikia accanan loholeec ꞌcĩ arrittiaa ꞌtirriaanaa cĩ Lori ꞌcĩ Ẽllẽẽmĩthĩ. Nẽẽthĩ ꞌyioko, aaĩ thõõth ciee buúk noho. 
GAL.4.30	Ma ꞌBuuhi cĩ Nyekuci aĩ ne? “Tiggia appahaca nicci hĩ ngeerĩnĩ vẽlẽk hõõt, hĩnĩngĩtĩ aitiõõ loholeec cĩ ngaa icci hõllõngaa occa õthõl hĩ loholeec caannĩ baliinit ꞌcĩ hatĩ arigith ngeertĩ ngaa cĩ olu ho.”
GAL.4.31	Nẽẽthĩ, ꞌgotoonoga hĩ ngoonoga, iittiõõ hõllõngaa hĩĩgĩn naag lõhõlĩ cĩg ngaa ꞌcĩ ĩĩn appahaca ho, hĩĩtõ naag lõhõlĩ cĩg ngaa cĩ olu ho.
GAL.5.1	Nẽẽthĩ ꞌyioko, õõgaeet ngagĩĩt Yeesu Krĩstõ haaut lõꞌngõõc. Nẽ tarĩ, uꞌthuutti thõõth ꞌcĩ aattiyyu lõꞌngõõc ko jurrung, ma nga hĩĩgĩnnu appahacaaꞌnya cĩg nyattal cĩ Mũũꞌtha tarĩ.
GAL.5.2	Ĩthĩhĩt thõõth caannĩ! Haduhaakuung naa Paaulo hanneekuung, má nga aaꞌnyiku eleeti cugguung hetteeddi, iittiõõ thĩ mĩĩ Krĩstõ hõllõngaa ĩĩn eet ꞌcĩ tiiri hĩ ngagiit vẽlẽk. 
GAL.5.3	Ma adĩman ẽẽtĩ umwa noho, anneek eet tĩho nũũ nyattal cĩ Mũũꞌtha hũtũrũũr. 
GAL.5.4	Nẽ ma adiimmu niig hataluung Nyekuci ꞌgõõlaa ꞌcĩ anuyyu nyattal cĩ Mũũꞌtha, eꞌngerrioou niig hĩ bũnnai cĩ Krĩstõ ꞌcĩ ĩllõõan vẽlẽk. 
GAL.5.5	Nẽẽthĩ, aaꞌnyeet Lorii ꞌcĩ Ẽllẽẽmĩth hagaac ngaatĩ aaꞌnyeet Nyekuci hũbũttaath, hĩnĩngĩtĩ helemit naag Krĩstõ. 
GAL.5.6	Aitiõõ Yeesu Krĩstõ hõllõngaa aꞌnyak thõõth umwa hĩ eet ꞌcĩ ẽttẽẽdĩ ẽlẽ, hode nga hẽttẽẽdĩ ẽlẽ. Aaddi lemiiniti dioo ꞌcĩ hammĩnanõõnĩ naaga.
GAL.5.7	Baa elemtu niig ngaatĩ ookorru hĩ Yeesu Krĩstõ nẽ ĩĩ nganĩ ꞌcĩ occa aku ataddaannuung ngagiit ꞌgõõlaa ꞌcĩ elemmu thõõth ꞌcĩ ĩĩn dĩdĩ ho? 
GAL.5.8	Aitiõõ hõllõngaa aku ẽẽtĩ ꞌcĩ ataddaannuung ko, hĩ Nyekuc baa ẽbẽraannuung ngagiit ĩĩtõ lõhõlĩ cĩgĩnnĩg. 
GAL.5.9	Aattĩg eeta ũgẽẽgĩ hõrggẽẽnaa cunuung, ꞌcĩg alliman thõõth ꞌcĩ ĩĩn õlõng, ꞌcĩg ĩꞌthanothoothikuung ngagiit haau hĩcĩ ĩꞌthanothoothĩk abũũlana ꞌcĩg abadtẽc mẽrtĩ vẽlẽk. 
GAL.5.10	Nẽẽthĩ, iiginnu niig eet cĩg Makayyiooktak. Nẽ haini naa dĩdĩ, anuyyu hatĩ niig thõõth ꞌcĩ haduha naana nẽ utuburru nyeemuut ꞌcĩ aduha eet umwaanĩ. Nẽẽthĩ, uuk hatĩ Nyekuci eet ꞌcĩ ataddaannuung ngagiit ko.
GAL.5.11	ꞌGotoonoga hĩ ngoonoga, má nga hallimani naa thõõth ꞌcĩ occa etteedini eleeti cĩg eet ꞌcĩg maacĩg, inni haccanattaa eeta cĩg ꞌJudeei nganĩĩt ko? Occa hõllõngaa ĩĩn nyeemuut cĩ hurucceeo, thõõth umwa ꞌcĩ abathĩ, hatĩ nga hanneehi naa eet etteedit eleeti. 
GAL.5.12	Haini naa aitiõõ hatĩ eeta ꞌcĩg aaꞌnyuung ngagĩĩt ĩlĩĩllẽẽc ko, hõllõngaa ẽttẽẽd eleeti diooni, eꞌngerrio hĩ ĩhõõggõ ũdũt.
GAL.5.13	Niig ꞌgoonoga cieegi, baa ẽbẽraauung Nyekuci ngagiit aaut lõꞌngõõc. Nẽẽthĩ, ma hõꞌngõõtaneeku rũgẽt ꞌcĩ aattiyyu lõꞌngõõc ko, hĩ authet cĩ ꞌthẽccaanõ, idticattoothĩk ꞌgotoonogu hĩ ngoonogu cugguung ꞌgõõlaa ꞌcĩ ammĩnanoonnu thõng. 
GAL.5.14	Arummiaa nyattalĩ vẽlẽk hĩĩ hõdẽẽthõng aĩ, “Mĩnnan eet ꞌcĩ aaronnu haau hĩcĩ ammĩnani ẽlẽ cunni.”
GAL.5.15	Nẽ má õyõyyõõhanoonnu nyaagwaana nẽ adaktu eleeti ẽmmẽn hĩ idiꞌngwaana cĩg moru, aaut jurrung! Acũdaannu hatĩ ho eleeti ĩĩtõ ꞌthĩĩ.
GAL.5.16	Nẽẽthĩ, hĩĩna naa nẽẽ, aꞌnyahit rũgẽt cunuung Loriiaa ꞌcĩ Ẽllẽẽmĩthĩ, nẽẽthĩ hatĩ iittiõõ hõllõngaa adticannu ꞌthẽccanẽẽt ꞌcĩg abathĩ ꞌcĩg abũraneeku niiga. 
GAL.5.17	Adiim ẽlẽ baa ꞌrẽẽnĩ ꞌthẽccanẽẽt ꞌcĩg abathĩ, ꞌcĩg hõllõngaa adiim Lorii ꞌcĩ Ẽllẽẽmĩthĩ. Aruhõõ Lorii ꞌcĩ Ẽllẽẽmĩth hĩ ẽlẽ baannaac ꞌrẽẽnĩ nẽ iittiõõ hõllõngaa adĩmani nii thõõth ꞌcĩ adiimi niina. 
GAL.5.18	Nẽ má adticannu niig thooꞌthiok ꞌcĩg aduha Lorii ꞌcĩ Ẽllẽẽmĩthĩ, occa aitiõõ nyattalĩ hõllõngaa aggammuung ngagiita.
GAL.5.19	Muhẽẽnĩt ꞌcĩ abathĩ ꞌcĩ aaꞌnyĩk eet helemit thooꞌthiok ꞌcĩg ĩĩn ꞌriiring, hĩ dtiicanĩ ꞌcĩg abathĩ. 
GAL.5.20	Ala nẽẽg hẽlẽggĩ ꞌcĩg aar eeta hĩĩtõ nyekuꞌnya, adtican thooꞌthiok cĩg ngaritu, aaburreek ꞌgõõnõgĩ nẽ ẽppẽhan thooꞌthiok, abũraneek hẽlẽggĩ cĩg eetuk, alĩĩlĩ gẽrrẽẽt, athĩngõõnyanĩ, ẽꞌngẽr eeta nẽ õtõõcõ ẽmmẽn, 
GAL.5.21	iinan hẽlẽggĩ cĩg eetuk nẽ ĩĩn duuttiak nẽ adĩman thooꞌthiok ꞌcĩg abathĩ ꞌcĩg aattĩg hĩ cieeg karramẽẽtĩ. Ĩꞌnya da huduhaahuung thõõth umwa tarĩ hĩ baa haduhaakuung baa ĩĩcĩ oou, eeta ꞌcĩg adtican thooꞌthiok iccig, hõllõngaa hatĩ aduhun nẽẽg habuccieet cĩ Nyekuci nẽ ĩĩtõ lõhõlĩ cĩgĩnnĩg.
GAL.5.22	Nẽẽthĩ, aaꞌnyeet Lorii ꞌcĩ Ẽllẽẽmĩth hĩmmĩnattõ, haccamattoothĩk, haaut lõꞌngõõc, haꞌnyahit ꞌthinneeti ꞌcĩg makatĩg, hĩĩtõ tarbalĩg, hũbũttaath, huꞌthuutti lemiinit, 
GAL.5.23	nẽ hĩĩtõ tarbalĩg, huꞌthuutti eleeti. Nẽ má adticannu niig thooꞌthiok iccig, hõllõngaa ẽꞌthẽcannu niig nyattal.
GAL.5.24	Eeta cĩg Yeesu Krĩstõ, ĩĩn eet ꞌcĩg otoddoyyieek thooꞌthiok ꞌcĩg abathĩ ꞌcĩg abũraneek nẽẽg vẽlẽk hurucceea. 
GAL.5.25	Aaꞌnyeet ngagĩĩt Lorii ꞌcĩ Ẽllẽẽmĩth rũgẽt nẽ ꞌyioko hũnnẽẽc naag buúk Lori ꞌcĩ Ẽllẽẽmĩthĩ. 
GAL.5.26	Nẽẽthĩ ꞌyioko, occa hõllõngaa hathĩngõõnyan, nẽ hongoongoyyiõõ ngaatĩ haĩnnĩ hĩllõõan ꞌgoonogeet.
GAL.6.1	ꞌGotoonoga hĩ ngoonoga, má ẽꞌthẽcanõõ ẽẽtĩ umwaa hõrggẽẽnaa cunuung, oboddiaaĩ niig ꞌcĩg okomtu Loriiaa cĩ Nyekuci ho eet nicci nẽ irrioottihu haau ꞌgõõlaa ꞌcĩ abũnnaa. Ma hataarroꞌthu ngaatĩ occa ẽꞌthẽcannu niig buúk kõr umwa. 
GAL.6.2	Eellio nyaagwaana hatĩ adĩddĩngĩĩ thooꞌthioha nẽ ꞌgõõlaa cĩ, adĩmannu thooꞌthiok ꞌcĩg õthõõth nyattalĩ cĩ Yeesu Krĩstõ. 
GAL.6.3	Má ammuk ẽẽtĩ umwaa aĩ hĩllõõani ꞌgõõnõgĩ nẽ hõllõngaa ĩllõõan buúk, ĩggõõl eet tĩho ẽlẽ cĩnnĩ. 
GAL.6.4	Dticcian dtiic cunni jurrung, nẽẽthĩ hatĩ irrianu. Nẽ ma hĩthakꞌtheehi ẽlẽ cunni hĩ cĩ ꞌgoonogu ũgĩ. 
GAL.6.5	Hadiim naag hõdẽĩ hõdẽĩ, huꞌthuutti dtiicanĩ cĩggaac.
GAL.6.6	Abũnnaa eeta ꞌcĩg allimanoothĩk thõõth cĩ Nyekuci ngaatĩ õthõlĩ hẽlẽggĩ vẽlẽk ꞌcĩg abũnnaa, hĩ eet ꞌcĩg alliman ĩhõõggõ ho.
GAL.6.7	Ma higgoollu eleeti cugguung ẽmmẽn. Aitiõõ ẽẽtĩ ꞌcĩ occa aggiith Nyekuc tõõ, hĩnĩngĩtĩ ajana hatĩ ẽẽtĩ ꞌgii ꞌcĩ baa ꞌthẽk athacĩ nẽẽnĩ. 
GAL.6.8	Ẽẽtĩ ꞌcĩ athacĩ hinyomo cĩg thooꞌthiok ꞌcĩg abathĩ, hĩnĩngĩtĩ abũraneek ẽlẽ cĩnnẽẽnĩ, ajana ꞌthẽk hatĩ nẽẽ bathi. Nẽẽthĩ, ẽẽtĩ ꞌcĩ athacĩ hinyomo, hátĩ hatal Lorii ꞌcĩ Ẽllẽẽmĩthĩ, ajana ꞌthẽk hatĩ nẽẽ rũgẽt ꞌcĩ aalla ooo. 
GAL.6.9	Ma haharru ngaatĩ eellu ꞌgoonogu, hĩnĩngĩtĩ ajanaannu hatĩ niig ꞌbaaninit, kõr ꞌcĩ uduhaaĩ Nyekuci, hatĩ hõllõngaa aireeku dtiic cĩnnĩ. 
GAL.6.10	Nẽẽthĩ, hĩdĩmanit eet vẽlẽk jurrung, hatĩ hummuddia ꞌrõtĩ ꞌcĩ hadĩmanĩ ĩhõõggõ jurrung, ettebehini hatĩ ĩĩn nẽẽg eet ꞌcĩg ẽlẽmĩ Makayyioohit Yeesu.
GAL.6.11	Akatti hẽbẽrĩ ꞌgõõl ꞌcĩ hẽhẽẽdakuung naa ngagiit waraga nyamacaarwaanĩĩ ꞌcĩg obbitig attiaa caannĩ ho jurrung.
GAL.6.12	Eeta ꞌcĩg aduhaakuung ngagiit anneekuung etteedit eleeti cĩg eet ꞌcĩg maacĩg ko, adiim nẽẽg ẽtẽrꞌtha makaaꞌthĩt cĩ eleeti cĩggĩĩng. Nẽ adiim alĩĩta nẽẽg ukẽẽnĩt ꞌcĩ allimanĩ thõõth cĩ hurucce cĩ Krĩstõ. 
GAL.6.13	Aitiõõ eeta ꞌcĩg etteeddi eleeti hõllõngaa anũ nyattal nẽ adiimmuung nẽẽg ngagiit etteeddi, hátĩ hirrianit nẽẽg, hĩnĩngĩtĩ eleeti cugguung. 
GAL.6.14	Occa hirriani, hĩnĩngĩtĩ hurucce cĩ Makayyioohit cĩnaac Yeesu Krĩstõ diooni, hĩnĩngĩtĩ hurucce cĩnnĩ, ikia adaak lõõcĩ hĩ thooꞌthiok ꞌcĩg abathĩ vẽlẽk hĩ nganĩĩta nẽ hadaaha naa buúk hĩnĩngĩtĩ thooꞌthiok ꞌcĩg abathĩ cĩg looc nicci. 
GAL.6.15	Aitiõõ hõllõngaa aaddi hatĩ etteeddi ẽẽtĩ hode nga hẽttẽẽdĩ, thõõth ꞌcĩ aaddi hĩ Nyekuc diooni, ꞌcĩ occa hĩĩgĩnnĩ naag ngeju.
GAL.6.16	Aaꞌnyĩk hatĩ Nyekuci eet vẽlẽk ꞌcĩg anũ thõõth icci, authet ꞌcĩ aattiyyi lõꞌngõõc hĩ tamaati cĩnnĩ, tananga eet cĩg Ĩꞌthĩraẽlĩ cĩg Nyekuci.
GAL.6.17	Nẽẽthĩ, dtuurnattaa cĩnnĩ, hõllõngaa hadiimi eet ꞌcĩ accanannaa nganĩĩta, hĩnĩngĩtĩ haꞌnyahi naa ẽllaa caannĩ carrahulit, hĩnĩngĩtĩ hanũ Yeesu.
GAL.6.18	ꞌGotoonoga hĩ ngoonoga ꞌcĩg iiginnu lemmiook cĩgannĩg ko, aꞌnyĩĩk bũnnai cĩ Makayyioohit Yeesu Krĩstõ haau loriẽẽtĩĩ cugguung vẽlẽk. Aamẽn.
EPH.1.1	Waraga ciee ꞌcĩ aku hĩ nganĩĩt Paaulo, eet ꞌcĩ ẽbẽraanna Nyekuci tabiittaa cĩnnĩ, hĩĩ ꞌthooyyiahit cĩ Yeesu Krĩstõ.
EPH.1.1	Heheedihi naa waraga icci eet ꞌcĩg ẽllẽẽmĩth cĩg Nyekuci ꞌtaaũnaa cĩ Eevvetho. Eet ꞌcĩg aꞌthũũnnĩ thõõth cĩ Yeesu Krĩstõ nẽ ĩĩtõ nuyyiook cĩgĩnnĩg.
EPH.1.2	Halayyi naa, hátĩ hĩĩtõ Nyekuci Baangẽẽtĩ hĩ Makayyioohit cĩnaac Yeesu Krĩstõ, tarbalĩg hĩ ngagiit nẽ aggatattuung ngagiit ganõõna.
EPH.1.3	Hĩdĩhĩthĩt Nyekuc Maaꞌnyĩ Makayyioohit cĩnaac Yeesu Krĩstõ ꞌcĩ aꞌnyahaakeet ngagĩĩt ꞌgattan hẽẽtahujjieen. 
EPH.1.4	Baa nga hẽtẽhẽnya Nyekuci looc, baa ammĩnanneet nẽẽ ngagĩĩt nẽ aaꞌnyĩk Krĩstõ hẽbẽraeet ngagĩĩt hĩĩtõ eet cĩgĩnnĩg ꞌcĩg hẽllẽẽmĩth ꞌcĩg hammĩrĩ muumaa cĩ Nyekuci. Hĩnĩngĩtĩ baa ammĩnanneet Nyekuci ngagĩĩta, 
EPH.1.5	ikia ẽbẽraeet nẽẽ ngagĩĩt baa hũnũũk nẽ aareet hĩĩtõ lõhõlĩ cĩgĩnnĩg, hĩnĩngĩtĩ Yeesu Krĩstõ. 
EPH.1.6	Baa tarbal nẽẽ gẽrrẽẽt hĩ ngagĩĩt, ngaatĩ aaꞌnyeet Ngeerĩnĩ ꞌcĩ ammĩnan nẽẽ gẽrrẽẽt, nẽẽthĩ hoti ho, occa hadĩhĩth naag Nyekuc.
EPH.1.7	Abal Nyekuci tarbalꞌthẽẽt hĩ bũnnai hĩ ꞌgẽẽnyĩth nẽ ũtũũwa oggiaanĩt cĩnaac biyyiẽẽtĩĩ cĩg Ngeerĩnĩ nẽ ũtũngeek ꞌthẽccanẽẽt cĩggaac. 
EPH.1.8	Aaꞌnyeet Nyekuci ngagĩĩt bũnnai cĩnnĩ cobbi gẽrrẽẽt hõdẽĩ hĩ ꞌgẽẽnyĩth hĩ thĩhẽẽnĩt, hátĩ hagaac thõõth cĩnnĩ. 
EPH.1.9	Nẽẽthĩ ꞌyioko, eteretheeheet Nyekuci ngagĩĩt hagaac muhẽẽnĩt cĩ thooꞌthiok cĩgĩnnĩg ꞌcĩg ĩllõõan ꞌgẽẽnyĩth cĩ eetu, hĩnĩngĩtĩ Krĩstõ, muhẽẽnĩt ꞌcĩ attũbanẽẽkĩ nẽẽ thõõth cĩnnĩ ꞌcĩ abũnnaa. 
EPH.1.10	Nẽẽthĩ, muhẽẽnĩt tĩho cieeni. Ma ũttũbanoothĩk kõrra, aaꞌnyĩk hatĩ Nyekuci Krĩstõ haggam hẽlẽggĩ vẽlẽk cĩg hẽẽtkujjieen hĩ cĩg lootu.
EPH.1.11	Adĩman Nyekuci hõdõõkõthĩ hẽlẽggĩ vẽlẽk ꞌcĩg adiim nẽẽnĩ, ĩnõõ ꞌcĩ aaꞌnyĩkĩ nẽẽ Krĩstõ hẽbẽraeet ngagĩĩt baa hũnũũk ko. 
EPH.1.12	Baa adĩman nẽẽ hoti, hátĩ hidihiꞌthia naag ꞌJudeei ĩnõõnnõ, hitimatta ngaatĩ haꞌnyaka muhẽẽnĩt ꞌcĩ abũnnaa hĩ Krĩstõ. 
EPH.1.13	Ikia aꞌnyahaahuung Krĩstõ buúk ngagiit thõõth ꞌcĩ ĩĩn dĩdĩ, ꞌcĩ ĩĩn nyeemuut ꞌcĩ abũnnaa ꞌcĩ occa eelliannu niiga. Baa aarrihu niig lemiinit cunuung hĩ Krĩstõ nẽ aaꞌnyĩhoothĩhuung nyamacaar cĩ Lori ꞌcĩ Ẽllẽẽmĩth baa adukiaa, hátĩ hedeeꞌnyia ngaatĩ iiginnu niig eet cĩg Nyekuci. 
EPH.1.14	Aaꞌnyeet Lorii ꞌcĩ Ẽllẽẽmĩth ngagĩĩt buúk hagaac hĩĩtõ, hammũda hatĩ naag thooꞌthiok vẽlẽk ꞌcĩg itiangꞌtheek Nyekuci eet cĩgĩnnĩg. Nẽẽthĩ hatĩ heellia naaga, hátĩ hĩdĩhĩthĩ Nyekuci, hĩnĩngĩtĩ bulẽẽnĩt cĩnnĩ.
EPH.1.15	Ngaanĩngĩtĩ hathĩknĩ naa thõõth ꞌcĩ elemmu niig Makayyioohit Yeesu hĩ mĩnnan ꞌcĩ ammĩnannu eet vẽlẽk cĩg Nyekuci, 
EPH.1.16	nga hĩbĩl naa ngaatĩ hannẽẽkĩ Nyekuc ĩlaallẽ, hĩnĩngĩtĩ ngagiita, hammuhaannuung naa ngagiit hatĩ halayyi. 
EPH.1.17	Hara naa hala Nyekuc Baangeet ꞌcĩ abuli cĩ Makayyioohit cĩnaac Yeesu Krĩstõ, hátĩ haaꞌnyuung Lori ꞌcĩ Ẽllẽẽmĩthĩ. Aaꞌnyuung hatĩ Lorii ꞌcĩ Ẽllẽẽmĩth ko ngagiit eggeenyit nẽ agayyu thõõth ꞌcĩ hagaĩ Nyekuc jurrung. 
EPH.1.18	Halayyi naa haini aꞌnyĩĩk lanyit cĩ Nyekuci hũttũhũl ꞌthinneeti cugguung, hátĩ agaac thõõth cĩ muhẽẽnĩt ꞌcĩ abũnnaa, baa aaꞌnyuung Nyekuci kõr baa ẽbẽraannuung nẽẽ ngagiita. Nẽẽthĩ hatĩ ummuddiaau ꞌgattan ꞌcĩ abuli ꞌcĩ hatĩ ĩĩn cunuung hõdẽĩ hĩ eet cĩg Nyekuci vẽlẽk. 
EPH.1.19	Hadiimmuung naa ngagiit agaac ꞌtirrian hĩ makaaꞌthĩt ꞌcĩ aꞌnyaheekeet Nyekuci ngagĩĩt ꞌcĩg hẽlẽmĩ ĩnõõnnõ. Ĩĩn ciee ꞌtirrian baa adticaniini Nyekuci, 
EPH.1.20	hũrũgũtha Krĩstõ daahĩtha nẽ aaꞌnyĩk ĩnõõnnõ haau attiaa cĩnnĩ ĩcobbi hẽẽtahujjieen.
EPH.1.21	Aggam Krĩstõ hẽlẽggĩ vẽlẽk ꞌcĩg attiran hĩ ꞌcĩg aꞌnyak makaaꞌthĩt hĩ ꞌcĩg aggam loonyin vẽlẽk. Aggam nẽẽ hẽlẽggĩ vẽlẽk cĩg looc nicci nẽ hatĩ aggam cĩg looc ꞌcĩ hatĩ horumwa buúk. 
EPH.1.22	Aaꞌnyĩk Nyekuci Krĩstõ ꞌtirrian haggamĩ hẽlẽggĩ vẽlẽk, hátĩ hẽẽlĩ lothippit cĩ lemmioohu, nẽ aaꞌnyĩk ĩnõõnnõ hĩĩ Makayyioohit cĩ hẽlẽggĩ vẽlẽk. 
EPH.1.23	Nẽ ĩĩn lothippiti cĩ lemmioohu ẽlẽ cĩ Krĩstõ nẽ aaꞌnyĩk Krĩstõ ĩhõõggõ hẽlẽggĩ vẽlẽk.
EPH.2.1	Nẽẽthĩ, baa adaaktu niig, hĩnĩngĩtĩ ꞌthẽccanẽẽt cugguung, 
EPH.2.2	ꞌgõõlaa baa gõõng aattiyyu nẽ unuyyu thooꞌthiok cĩg looc nicci nẽ ĩthĩktu ꞌThĩttaan makayyioohit cĩ makaaꞌthĩt cĩ looc ꞌcĩ hõllõngaa edeeꞌnyia. Ĩĩn ꞌThĩttaanĩ lori ꞌcĩ adticani ꞌthinneetinii cĩg eet ꞌcĩg hõllõngaa athĩhĩ Nyekuc. 
EPH.2.3	Baa gõõng haattĩg naag vẽlẽk noho, ngaatĩ hanũĩ hẽlẽggĩ ꞌcĩg abũraneek eleeti cĩggaac. Nẽ hĩnĩngĩtĩ thooꞌthiok baag hadĩman naaga, ikia ĩlĩĩlĩeeheet Nyekuci ngagĩĩt haau hĩcĩ alĩĩllĩk eet vẽlẽk.
EPH.2.4	Nẽẽthĩ, hĩnĩngĩtĩ mĩnnan cĩnnĩ cobbi ꞌcĩ aꞌnyaheekeet nẽẽ ngagĩĩta, ikia Nyekuci ꞌcĩ aꞌnyak tamaati ꞌcĩ maka, 
EPH.2.5	aaꞌnyeet ngagĩĩt hũrũgĩt hõdẽĩ hĩ Krĩstõ. Tananga baa hadaahito naag hĩnĩngĩtĩ ꞌthẽccanẽẽta, iita eelliau niig bũnnaiittaa cĩnnĩ. 
EPH.2.6	Nĩngĩtĩ arũgthanneet Nyekuci ngagĩĩt daahĩtha, hõdẽĩ hĩ Krĩstõ nẽ aaꞌnyeet hũrũmtĩ hĩ Yeesu Krĩstõ hẽẽtahujjieen. 
EPH.2.7	Baa adĩman Nyekuci thõõth icci hoti, hátĩ horumwa heteretheeheet ngagĩĩt ꞌgõõl ꞌcĩ ĩĩnnĩ bũnnai cĩnnĩ maka nẽ ĩĩ tarbal hĩ ngagĩĩt dĩdĩ, hĩnĩngĩtĩ thõõth ꞌcĩ ĩdĩman Yeesu Krĩstõ. 
EPH.2.8	Baa eelliannu niig, hĩnĩngĩtĩ elemmu Nyekuc ꞌcĩ aꞌthũũnneet ngagĩĩt jurrung, hĩllõõan ꞌgii ꞌcĩ hadiim naaga. ꞌBaaninit cĩ Nyekuci hĩ ngagiit cieeni nẽ hõllõngaa ĩĩn ꞌgiimwa ꞌcĩ baa adĩmannu niig ẽmmẽn. 
EPH.2.9	Hõllõngaa ĩĩn elliaanĩtĩ dũman cĩ dtiicanĩ ꞌcĩg baag hadĩman naaga, nẽ occa aitiõõ ẽẽtĩ ꞌcĩ irrian, hĩnĩngĩtĩ elliaanĩt tõõ. 
EPH.2.10	Hĩĩgĩn naag eet ꞌcĩg ẽhẽnyta Nyekuci ꞌcĩg ĩĩn ngeju, baag hẽhẽnytaa haaut hõdẽĩ hĩ Yeesu Krĩstõ, hátĩ hĩdĩmanit dtiicanĩ ꞌcĩg abũnnaa baag ũkũmaneekeet Nyekuci ngagĩĩt baa ĩĩcĩ oou hĩdĩmanit.
EPH.2.11	Ma hataarroꞌthu ngaatĩ baa iiginnu niig eet ꞌcĩg hõllõngaa iiginnu ꞌJudeei. Baa gõõng aũũyyuung eeta cĩg ꞌJudeei anneekuung, “Eet ꞌcĩg nga hetteeddi eleeti ꞌcĩg hõllõngaa ĩĩn ꞌJudeei,” baa gõõng irrian nẽẽg, hĩnĩngĩtĩ ẽttẽẽd eleeti cĩggĩĩng.
EPH.2.12	Baa nohota, baa erekuung ngagiit Krĩstõ. Baa iiginnu eet cĩg looc cĩrrĩĩng looccaa cĩ Ĩꞌthĩraẽlĩ nẽ hõllõngaa othollu lõhõt baa adak Nyekuci hĩ ĩhõõggõ. Baa aattiyyu niig loota nĩnga, baa aitiõõ Nyekuci hĩ ngagiit tõõ nẽ iittiõõ muhẽẽnĩtĩ ꞌcĩ abũnnaa buúk tõõ. 
EPH.2.13	Nẽẽthĩ ꞌyioko, urumtu niig eleeti cugguung hõdẽĩ hĩ Yeesu Krĩstõ. Baa gõõng iiginnu niig ꞌrẽẽttĩg hĩ Nyekuc, nẽẽthĩ ꞌyioko, iita oboktoou niig hĩ ĩnõõnnõ, hĩnĩngĩtĩ biyyi cĩg Krĩstõ.
EPH.2.14	Hĩnĩngĩtĩ aꞌnyaha Krĩstõ ganõn cĩnaac, ikia ũrũm nẽẽ eet cĩg ꞌJudeei hĩ ꞌcĩg hõllõngaa ĩĩn ꞌJudeei, hĩĩtõ hõdẽẽthõng ẽllaa cĩnnĩ ĩbaa õdõõddĩ hurucceea. Baa ĩꞌthaan nẽẽ araan ꞌcĩ eꞌngerreet ngagĩĩt haaburro. 
EPH.2.15	Daahĩthaa cĩnnĩ, ĩbĩlĩ nẽẽ ꞌgõõl ꞌcĩ adticaniini nyattalĩ cĩ Mũũꞌtha hĩ tilooinit cĩnnĩ vẽlẽk. Ikia ĩdĩman nẽẽ ganõn hõrggẽẽnaa cĩ eet cĩg ꞌJudeei hĩ ꞌcĩg hõllõngaa ĩĩn ꞌJudeei, ngaatĩ arũmĩ ĩhõõggõ hĩĩtõ hõdẽẽthõng. 
EPH.2.16	Nẽ ẽllaa nĩĩcĩ dioo, ikia aganĩth Krĩstõ ĩhõõggõ hĩ Nyekuc, ngaatĩ adaaknĩ hurucceea nẽ ĩbĩlĩ mẽdẽr cĩnĩĩng. 
EPH.2.17	Baa aꞌnyahaakuung nẽẽ ngagiit Nyeemuut icci Abũnnaa cĩ ganõnõõ ho, eet ꞌcĩg hõllõngaa iiginnu ꞌJudeei, baa iiginnu ꞌrẽẽttĩg hĩ ĩnõõnnõ nẽ aꞌnyahaak ganõn eet cĩg ꞌJudeei ꞌcĩg õbõhõõ hĩ ĩnõõnnõ. 
EPH.2.18	Nẽ hĩnĩngĩtĩ Krĩstõ, hiita hummuddia naag ꞌJudeei hĩ eet ꞌcĩg hõllõngaa ĩĩn ꞌJudeei, ꞌgõõl ꞌcĩ hõõĩ hĩ Baangeet Loriia nĩĩcĩ dioo.
EPH.2.19	Hĩnĩngĩtĩ thõõth icci, iittiõõ niig hõllõngaa iiginnu eet cĩg looc cĩrrĩĩng, iittu niig eet cĩg halang cĩ Nyekuci, 
EPH.2.20	hõdẽĩ, hĩthakthoothĩk naag ꞌcieeth cĩnnĩ ꞌcĩ ẽhẽnytĩ nẽ aauto ꞌthooyyiaha hĩ põrõvẽtaaꞌnya hĩ õkõlakꞌnya nẽ aau Yeesu Krĩstõ hĩ miirihi. 
EPH.2.21	Krĩstõ ꞌcĩ arũm ꞌcieeth nicci hĩĩ hõdẽẽthõng nẽ aaꞌnyĩk hĩtĩlĩth hĩĩ ꞌcieeth ꞌcĩ ẽllẽẽmĩth cĩ Makayyiookto ho. 
EPH.2.22	Nẽ iiginnu niig dhoorit cĩ ꞌcieeth tĩho, ꞌcĩ baa ẽhẽnyĩt Krĩstõ hĩĩ nĩngĩtĩ aayyi Lorii cĩ Nyekuci.
EPH.3.1	Hikia hĩĩna naa Paaulo baabutheenit cĩ Krĩstõ, hátĩ heeluung ngagiit eet ꞌcĩg hõllõngaa iiginnu ꞌJudeei.
EPH.3.2	Dĩdĩ, occa ithiktu niig tarbalꞌthẽẽt cĩ Nyekuci ngaatĩ ẽbẽraanna nganĩĩt hikia heeluung ngagiita. 
EPH.3.3	Nẽ baa hẽhẽẽdakuung naa ngagiit waraga ꞌcĩ huturi, ꞌcĩ eterꞌtheeka Nyekuci nganĩĩt thooꞌthiok cĩgĩnnĩg ꞌcĩg baag gõõng ammiꞌthi. 
EPH.3.4	Hĩcĩ agiillu niig waraga icci, ammũdaannu hatĩ jurrung ꞌgõõl ꞌcĩ hathĩknĩ naa thõõth cĩ Krĩstõ ꞌcĩ ammiꞌthi. 
EPH.3.5	Baa nga haga eet umwaa thõõth icci ammiꞌthi ho, ĩꞌthõng hikia huduhaak Lorii cĩ Nyekuci ꞌthooyyiak hĩ põrõvẽtaaꞌnya cĩgĩnnĩg ꞌcĩg ẽllẽẽmĩthĩ. 
EPH.3.6	Nẽ muhẽẽnĩt ꞌcĩ ĩllõõan ꞌgẽẽnyĩth cĩ eetu ho cieeni. Hĩnĩngĩtĩ Yeesu Krĩstõ, aaꞌnyĩk nyeemuut ꞌcĩ abũnnaa eet ꞌcĩg hõllõngaa ĩĩn ꞌJudeei, hotholit hĩ eet ꞌcĩg ĩĩn ꞌJudeei vẽlẽk, baliinit ꞌcĩ hatĩ arigith lohollia cĩg Nyekuci. Au hatĩ ĩĩn eeta cĩg ꞌJudeei hĩ eet ꞌcĩg hõllõngaa ĩĩn ꞌJudeei vẽlẽk, ẽlẽ hõdẽẽthõng nẽ accamanoothĩk hatĩ nẽẽg vẽlẽk ꞌgattaana, hĩnĩngĩtĩ iita ĩĩtõ nẽẽg vẽlẽk eet cĩg Yeesu Krĩstõ.
EPH.3.7	ꞌBaanittaa cĩ bũnnai cĩ Nyekuci hĩ ꞌtirriaanaa cĩnnĩ ĩcobbi, aaꞌnyĩhoothĩhaa nganĩĩt dtiici ꞌcĩ hadticanõõthĩkĩĩ ĩnõõnnõ nẽ hillimana nyeemuut ꞌcĩ abũnnaa. 
EPH.3.8	Tananga hĩĩnĩ naa eet umwa haaga
EPH.3.9	Baa heberria naa, hátĩ hẽddẽẽbak eet vẽlẽk thooꞌthiok ꞌcĩg ĩllõõan ꞌgẽẽnyĩth cĩ eetu, baag agunyuth Nyekuci Teheꞌnyioohiti cĩ hẽlẽggĩ vẽlẽk, ngaanĩngĩtĩ ꞌthianaattõ. 
EPH.3.10	Baa tabiinit cĩ Nyekuci vẽlẽk ꞌcĩ baa adticaniini nẽẽ lothippit cĩ lemmioohu, hẽtẽrẽthaak ꞌgẽẽnyĩth cĩnnĩ ꞌcĩ aaĩ cũũmõ cũũmõ, makayyiook hĩ habuẽẽt ꞌcĩg hõllõngaa edeeꞌnyia ꞌcĩg aggam hẽẽtkujjieen. 
EPH.3.11	Baa muhẽẽnĩt cĩ Nyekuci ciee baa nga hẽtẽhẽnya nẽẽ looc. Nẽ baa ũũlũ Nyekuci ngaatĩ ẽdẽcaakĩ dtiic baa ammuk nẽẽ, hĩnĩngĩtĩ hẽlẽggĩ vẽlẽk baag adĩman Yeesu Krĩstõ Makayyioohiti cĩnaac. 
EPH.3.12	Nẽẽthĩ ꞌyioko, ikia ũkũtaneet Krĩstõ ngagĩĩt, hĩnĩngĩtĩ athĩhĩ nẽẽ Nyekuc nẽ occa iittiõõ hõllõngaa hiꞌngolli naag ngaatĩ hõõĩ hĩ Nyekuc cũrũmũũm muumaa cĩnnĩ. 
EPH.3.13	Ĩnõõ ꞌcĩ occa hõllõngaa aduulẽnĩ ngagiit ꞌthinneeti, hatĩ haccanannii naa hĩnĩngĩtĩ ngagiit ko. Nẽẽthĩ nẽẽꞌthẽk, aꞌnyahaakuung hatĩ ngagiit ꞌcannani caannĩ ho bulẽẽnĩt.
EPH.3.14	Ma hammuhi thooꞌthiok iccig vẽlẽk, hakati huruꞌnyia nĩngĩtĩ halaĩ Baangeet, 
EPH.3.15	Teheꞌnyioohit ꞌcĩ akanneek ꞌthaar eet cĩg halang cĩnnĩ vẽlẽk hẽẽtahujjieen hĩ loota. 
EPH.3.16	Ĩllõõan Nyekuci nẽ abuli. Halayyi naa haini, aꞌnyĩĩk haaꞌnyuung Lorii cĩnnĩ ngagiit, ĩĩtõ nuyyiook ꞌcĩg attirannu, 
EPH.3.17	hatĩ haau Krĩstõ ꞌthinneetinii cugguung, hĩnĩngĩtĩ lemiinit cunuung. Uꞌthuutti thõõth cĩnnĩ jurrung nẽ okomit mĩnnaanaa cĩnnĩ. 
EPH.3.18	Halayyi naa haini, aꞌnyĩĩk Nyekuc haaꞌnyuung agaac niig hĩ eet vẽlẽk cĩg Nyekuci thõõth ꞌcĩ aĩ, maka mĩnnanĩ cĩ Krĩstõ ĩllõõanĩ. 
EPH.3.19	Hadiimmuung naa ngagiit agaac thõõth vẽlẽk cĩ mĩnnan cĩ Krĩstõ, tananga ĩllõõan ꞌgẽẽnyĩth ꞌcĩ occa appiimanni, nẽẽthĩ hatĩ aau Nyekuci rũgẽtaa cunuung.
EPH.3.20	Nẽ ꞌyioko, aꞌnyĩĩk bulẽẽnĩt vẽlẽk haau hĩ Nyekuc. Ĩnõõnnõ ꞌcĩ ũũlũ ngaatĩ occa adticanĩ thooꞌthiok ꞌcĩg ĩllõõan ngaatĩ occa hajini ĩnõõnnõ hode hammuhi, ꞌtirrianaa ꞌcĩ adticaniini nẽẽ eleetinii cĩggaac. 
EPH.3.21	Aꞌnyĩĩk lothippit cĩ lemmioohu hĩ Yeesu Krĩstõ haanytĩk Nyekuc bulẽẽnĩt irkiꞌnyia hĩ irkiꞌnyia! Aamẽn.
EPH.4.1	Halayyuung naa ngagiit baabutheeniti cĩ Makayyiookto, aaut ꞌgõõlaa ꞌcĩ abũnnaa hĩ baa ẽbẽraauung Nyekuci ngagiit ĩĩtõ eet cĩgĩnnĩg. 
EPH.4.2	Ĩĩtõ tarbalĩg gẽrrẽẽt nẽ aꞌnyaktu ꞌthinneeti ꞌcĩg alalĩ, aꞌnyahit ꞌthinneeti ꞌcĩg makatĩg hĩ ꞌgoonogu nẽ etemeeꞌthu thooꞌthiok vẽlẽk mĩnnaniitta. 
EPH.4.3	Ĩttĩmanit ngaatĩ aꞌthuunnu rũmẽẽnĩt cĩ Lori cĩ Nyekuci ꞌthinneetinii cugguung. Ĩdĩmanit hoti, ꞌgõõlaa ꞌcĩ aattiyyu lõꞌngõõc. 
EPH.4.4	Iiginnu niig vẽlẽk eet cĩg ẽlẽ hõdẽẽthõng. Ĩĩn Lorii cĩ Nyekuci hõdẽẽthõng, hĩ baa aaꞌnyuung ngagiit Nyekuci muhẽẽnĩt hõdẽẽthõng ꞌcĩ abũnnaa. 
EPH.4.5	Haꞌnyak naag Makayyioohit hõdẽẽthõng diooni hĩ lemiinit hõdẽẽthõng hĩ baattithimo hõdẽẽthõng. 
EPH.4.6	Aaĩ Nyekuci hõdẽẽthõng ꞌcĩ ĩĩn Maaꞌnyĩ eet vẽlẽk. Hõllõngaa ĩllõõan nẽẽ eet vẽlẽk diooni, adticaninneet nẽẽ ngagĩĩt vẽlẽk nẽ aaĩ nẽẽ hĩ ngagĩĩt vẽlẽk.
EPH.4.7	Baa eꞌngereeheet Krĩstõ ꞌthĩnĩtaa cĩnnĩ ꞌcĩ callĩ ꞌbaaninit ngagĩĩt vẽlẽk. 
EPH.4.8	Hĩcĩ aduha ꞌBuuhi cĩ Nyekuci aĩ,
EPH.4.8	“Ma baa ũũk nẽẽ lokora ngaatĩ uuni gẽrrẽẽt,
EPH.4.8	ikia ũũhĩ nẽẽ baabuuthnya ꞌcĩg mẽẽlĩg
EPH.4.8	nẽ aaꞌnyĩk eet ꞌbaaninit.”
EPH.4.9	Ma aĩ, “Baa õtõd nẽẽ hẽẽtahujjieen,” aĩ thõõth ciee, baa aaĩ Krĩstõ loota nĩnga. 
EPH.4.10	Nẽ tarĩ ĩĩ thõõth ciee buúk, ẽẽtĩ baa aaĩ loota, ĩnõõnnõ ꞌcĩ õtõd hũũk hẽẽtahujjieen ko, hátĩ haau nẽẽ hẽẽtahujjieen hĩ loota vẽlẽk. 
EPH.4.11	Baa ĩnõõnnõ ꞌcĩ ẽbẽra eet ũgĩ hĩĩtõ ꞌthooyyiak nẽ ẽbẽra ũgĩ hĩĩtõ põrõvẽtaaꞌnya nẽ ẽbẽra ũgĩ hĩĩtõ eet ꞌcĩg allimaneek eet thõõth cĩ Nyekuci nẽ ẽbẽra ũgĩ hĩĩtõ paadĩrꞌnya hĩ ꞌlimmanniook, 
EPH.4.12	hillimanit eeta cĩg Nyekuci ꞌgõõl ꞌcĩ adticanõõthĩkĩ eet ũgĩ, hátĩ hĩtĩlĩth ẽlẽ cĩ Krĩstõ hittiran. 
EPH.4.13	Õkõ hatĩ dtiici ciee ĩĩcĩ oou ĩꞌthõng hũrũmeet lemiiniti nẽ hagaacõ Ngeertĩ Nyekuci. Nẽẽthĩ hatĩ hiita hĩtĩlĩthĩt naag hĩĩtõ makatĩg, lemiittaa hĩ Yeesu Krĩstõ nẽ hiita haauto naag hĩ nẽẽnĩ.
EPH.4.14	Occa hõllõngaa haattĩg naag hĩ lohollia ꞌcĩg hidiciẽẽgĩ. Occa hõllõngaa haaꞌnyĩk eet ꞌcĩg ĩĩn oloꞌngiaak higgoollieet ꞌlimmaanaa cĩnĩĩng ĩcĩ ĩĩn õlõng, ĩcĩ aaĩ hĩ ngõõtĩ ꞌcĩ uuhan tahatak. 
EPH.4.15	Nẽẽthĩ hinnianĩ, ma hõthõõth naag thõõth ꞌcĩ ĩĩn dĩdĩ mĩnnaniitta, halĩthĩ hatĩ naag thooꞌthiohĩ vẽlẽk, hiita haauto hĩ nẽẽ ꞌcĩ ĩĩn Makayyioohit, ĩnõõnnõ Krĩstõ. 
EPH.4.16	Arũm Krĩstõ ẽlẽ cĩnnĩ ho hĩĩ hõdẽẽthõng nẽ aaꞌnyĩk hidticattõõ dhooriꞌnya vẽlẽk jurrung, hĩcĩ alĩthĩ hokomit hĩnĩngĩtĩ mĩnnani.
EPH.4.17	Hĩ nuyyioohiti cĩ Makayyiookto, haduhaakuung hanneekuung ibilli authet ꞌcĩ aattiyyu hĩ eeta ꞌcĩg aggiithi ꞌcĩg hõllõngaa aga Nyekuc. 
EPH.4.18	Adĩĩtĩ ĩhõõggõ ooti pĩd nẽ ĩĩtõ ꞌrẽẽttĩg hĩ authet cĩ Nyekuci, hĩnĩngĩtĩ aggiithi nẽẽg nẽ aalla õkõmĩ ĩhõõggõ ooti kak. 
EPH.4.19	Aitiõõ ĩhõõggõ ngaaoni tõõ. Ara nẽẽg adĩman thooꞌthiok ꞌcĩg ĩĩn ꞌriiring nẽ aalla arĩnyaneek ngaatĩ adĩmanĩ thooꞌthiok ꞌcĩg ĩĩn ꞌriiring vẽlẽk ko diooni.
EPH.4.20	Nẽẽthĩ niiga, baa hõllõngaa au agayyu niig Krĩstõ ꞌgõõlaa nĩĩca. 
EPH.4.21	Dĩdĩ, iita agayyu niig ĩnõõnnõ nẽ baa illimatteeu niig thõõthaa cĩnnĩ ꞌgõõlaa cĩ thõõth ꞌcĩ ĩĩn dĩdĩ, ꞌcĩ aaĩ hĩ Yeesu. 
EPH.4.22	Udhukteek authet baalluung ꞌthẽccaneetu baa ꞌrẽẽnĩ tuu, ꞌcĩ ẽꞌthẽcan thooꞌthioha ꞌcĩg ĩĩn ꞌriiring hĩ õlõng.
EPH.4.23	Aanytĩk muhẽẽnĩt cunuung hũtũhũĩ hĩĩ ngeju, 
EPH.4.24	nẽ aaꞌnyuung ĩĩtõ eet ꞌcĩg ĩĩn ngeju. Baa ẽhẽnytaannuung Nyekuci ngagiit aaut hĩ nẽẽnĩ, abũnnaa adĩmannu thooꞌthiok ꞌcĩg adiim nẽẽnĩ nẽ elleemtu dĩdĩ.
EPH.4.25	Ma nga hoolongeeku ꞌgoonogu, iꞌthiattaaĩ uduktaak ĩhõõggõ thõõth ꞌcĩ ĩĩn dĩdĩ, hĩnĩngĩtĩ hĩĩgĩn naag ũbũtĩ cĩ ẽlẽ hõdẽẽthõng. 
EPH.4.26	Ma haaꞌnyĩku liilii hĩĩnanaahuung ꞌthẽccan. Ma hooyyu ũꞌnyaahĩ lĩĩlĩẽẽtta,
EPH.4.27	nẽ ma hẽlẽmaaku habu cĩ loriẽẽt ꞌcĩg abathĩ
EPH.4.28	Ẽẽtĩ ꞌcĩ baa gõõng ĩgõrꞌthĩ, aꞌnyĩĩk hũtũngeek ĩgõr, adiim ꞌthẽk adtican ẽẽtĩ dtiic ꞌcĩ occa ẽẽl ĩnõõnnõ athĩnĩĩ cĩgĩnnĩg ẽmmẽn, hátĩ hũmmũda ꞌgii ꞌcĩ occa õthõl hĩ pĩĩrnatttiaak.
EPH.4.29	Ma hothooꞌthu thooꞌthiok ꞌcĩg abathĩ. Aanytĩk thooꞌthiok ꞌcĩg aduhaannu hĩĩ ꞌcĩg abũnnaa, hátĩ hẽẽl eet ꞌcĩg athiknuunga. 
EPH.4.30	Nẽ ma haaꞌnyiku Lori ꞌcĩ Ẽllẽẽmĩth cĩ Nyekuci hĩlĩĩlĩ, Lori baa amacaaraniinnu niig, hĩnĩngĩtĩ kõr ꞌcĩ hatĩ ooggiannu ꞌthẽccanẽẽtĩĩ cugguung. 
EPH.4.31	Ũtũngteek tõngõrõrẽẽꞌthĩt hĩ liilii hĩ ngoongoi hĩ jore hĩ thõõth ꞌcĩ othooꞌthu ꞌgoonogu ꞌbuth hĩ thooꞌthiok vẽlẽk ꞌcĩg abathĩ. 
EPH.4.32	Nẽẽthĩ hinnianĩ, ĩĩtõ tarbalĩg nẽ atamaattihu ꞌgoonogu, hĩ baa ammaannikuung Nyekuci ngagiit, hĩnĩngĩtĩ Krĩstõ.
EPH.5.1	Nẽẽthĩ hoti ho, ĩthahithit Nyekuc hĩ lohollia cĩgĩnnĩg ꞌcĩg ammĩnan nẽẽnĩ 
EPH.5.2	nẽ ĩmmĩnattoou hĩ baa ammĩnanneet Krĩstõ ngagĩĩt nẽ ẽlẽmana ẽlẽ cĩnnĩ hĩĩ ꞌgaarrieenit ꞌcĩ õꞌngõlĩ ẽmmẽdĩ, ꞌcĩ abũnnaa ꞌcĩ aaꞌnyĩhoothĩk Nyekuc.
EPH.5.3	Ma haaꞌnyiku thooꞌthiok ꞌcĩg ĩĩn ꞌriiring hẽdẽẽnyta hõrggẽẽnaa cunuung hode ainnu ngaam ngaam, hĩnĩngĩtĩ ĩĩn cieeg thooꞌthiok ꞌcĩg abathĩ ꞌcĩg occa hõllõngaa adĩman eeta ꞌcĩg ẽllẽẽmĩth cĩg Nyekuci. 
EPH.5.4	Hode ma hothooꞌthu thooꞌthiok ꞌcĩg ĩĩn ꞌriiring ꞌcĩg occa aꞌnyaha ngaaoni, hode thooꞌthiok ꞌcĩg occa hõllõngaa eelluunga, ꞌcĩg hõllõngaa abũnnaa, nẽẽthĩ, othoothit thooꞌthiok ꞌcĩg occa anneeku Nyekuc ĩlaallẽ. 
EPH.5.5	Hĩnĩngĩtĩ thooꞌthiok iccig agaac jurrung ĩĩtõ, aitiõõ ẽẽtĩ ꞌcĩ adĩman hẽlẽggĩ ꞌcĩg ĩĩn ꞌriiring hode ẽẽtĩ ꞌcĩ aĩ ngaam ngaam, hõllõngaa hatĩ arigith ꞌgiimwa habuccieetaa cĩ Krĩstõ hĩ ĩcĩ Nyekuci, hĩnĩngĩtĩ ala eet ꞌcĩ aaĩ hoti, hẽlẽggĩ ꞌcĩg aar eeta hĩĩtõ nyekuꞌnya. 
EPH.5.6	Ma haaꞌnyiku eet umwa higgooluung õlõnga haaga, hĩnĩngĩtĩ thooꞌthiok iccig, alĩĩllĩk Nyekuci eet ꞌcĩg hõllõngaa athĩhĩ thõõth cĩnnĩ. 
EPH.5.7	Nẽẽthĩ hoti ho, ma hadĩmannu thooꞌthiok ꞌcĩg adĩman nẽẽgĩ.
EPH.5.8	Hĩnĩngĩtĩ baa gõõng aattiyyu niig hĩ eeta ꞌcĩg aattĩg muguuratõõ, nẽẽthĩ ꞌyioko, iittu eet cĩg lanyitaak, hĩnĩngĩtĩ iittu eet cĩg Makayyiooktak. Nẽẽthĩ ꞌyioko, aaut hĩ lohollia cĩg lanyitaak, 
EPH.5.9	hĩnĩngĩtĩ aꞌnyaha lanyit ciee aaĩ hĩ ngagiit ko, thõõth ꞌcĩ abũnnaa hĩ ꞌcĩ aũlanĩ hĩ ꞌcĩ ĩĩn dĩdĩ diooni. 
EPH.5.10	Nẽ ummuddia thõõth ꞌcĩ aaꞌnyĩk Makayyioohit haccamanoothĩk. 
EPH.5.11	Ũtũbũrĩt thooꞌthiok cĩg muguurak ꞌcĩg aꞌnyaha thooꞌthiok ꞌcĩg hõllõngaa abũnnaa, etereꞌthieek eet vẽlẽk hagaacõ bathi cĩnĩĩng. 
EPH.5.12	Hĩnĩngĩtĩ thooꞌthioha ꞌcĩg adĩman eeta ꞌcĩg hõllõngaa athĩhĩ Nyekuc burkiitina, haꞌngaaõn ngaatĩ occa habbũũngĩ. 
EPH.5.13	Nẽ ꞌgii vẽlẽk ꞌcĩ attũhũl lanyita, appulanniaa hedeeꞌnyia, 
EPH.5.14	hĩnĩngĩtĩ lanyit ꞌcĩ aaꞌnyĩk ꞌgii vẽlẽk hedeeꞌnyia. Ĩnõõ ꞌcĩ aĩnnĩ ꞌBuuhi cĩ Nyekuci,
EPH.5.14	“Anneek uꞌnyaakiahit tĩnga,
EPH.5.14	rũga daahĩtha,
EPH.5.14	hátĩ haaꞌnyi Krĩstõ lanyit.”
EPH.5.15	Nẽẽthĩ, ĩcĩnĩt authet ꞌcĩ aattiyyu jurrung. Ma haattiyyu hĩ ꞌgiiꞌthiaha, aaut hĩ ꞌgeeꞌnyiaha. 
EPH.5.16	Ĩdĩmanit thooꞌthiok ꞌcĩg abũnnaa hõdõõkõthĩ, hĩnĩngĩtĩ ĩĩn cieeg korriook ꞌcĩg abathĩ.
EPH.5.17	Nẽ ma haggiithennu, agaac tabiinit cĩ Makayyiookto. 
EPH.5.18	Aanytĩk Lori ꞌcĩ Ẽllẽẽmĩth haggam rũgẽt cunuung. Ma hiꞌnyiathanaannu eleeti dũũtĩtha, hĩnĩngĩtĩ aĩnanaakuung dũũtĩthĩ ĩdĩmanit thooꞌthiok ꞌcĩg mẽẽlĩg ꞌcĩg abathĩ. 
EPH.5.19	Ma alũteennu hõdẽĩ laiitta, ebenit tegellwa cĩg laiittak nẽ idihiꞌthu Makayyioohit ꞌthinneetinii cugguung vẽlẽk.
EPH.5.20	Ĩĩttĩk Nyekuc Baangeet ĩlaallẽ hõdõõkõthĩ, hĩnĩngĩtĩ thooꞌthiok vẽlẽk, ꞌthaarĩĩ cĩg Makayyioohit cĩnaac Yeesu Krĩstõ.
EPH.5.21	Ĩthĩhĩt ꞌgoonogu ꞌcĩg ĩĩn lemmiook tẽẽlꞌthĩtaa cĩ Krĩstõ. 
EPH.5.22	Ĩnõõ ꞌcĩ occa athiknu niig ngaaĩ maaccwa cugguung, haau hĩcĩ occa athiknu Makayyioohit ko.
EPH.5.23	Hĩnĩngĩtĩ maac ꞌcĩ ĩĩn makayyioohit cĩ ngaa cĩnnĩ, hĩcĩ ĩĩn Krĩstõ makayyioohit cĩ lothippit cĩ lemmiook ꞌcĩg ĩĩn ẽlẽ cĩnnĩ nẽ ĩĩ Ellioohit cĩnĩĩng. 
EPH.5.24	Hĩcĩ athĩhĩ lothippiti cĩ lemmioohu Krĩstõ, noho buúk aꞌnyĩĩk ngaaĩ hĩthĩhĩt maaccwa cĩggĩĩng thooꞌthiohĩ vẽlẽk.
EPH.5.25	Niig maaccwaana, ĩmmĩnanit ngaaĩ cugguung hĩ baa ammĩnan Krĩstõ lothippit cĩ lemmioohu nẽ ẽlẽmana ẽlẽ cĩnnĩ, hĩnĩngĩtĩ ĩhõõggõ.
EPH.5.26	Baa aaꞌnyĩk Krĩstõ lemmiook helleemito ngaatĩ ũũnyĩ ĩhõõggõ maamĩ, ꞌtirriaanaa cĩ thõõth cĩ Nyekuci. 
EPH.5.27	Baa adĩman Krĩstõ hoti, hátĩ haaꞌnyĩk lothippit cĩ lemmioohu ꞌcĩ ĩĩn ẽlẽ cĩnnĩ, hĩĩ lothippit ꞌcĩ abuli ꞌcĩ ẽllẽẽmĩthĩ, ꞌcĩ aitiõõ thooꞌthioha ꞌcĩg ĩĩn ꞌriiring ꞌcĩg abathĩ tõõ. Nẽẽthĩ hinnia, ẽllẽẽmĩth hatĩ nẽẽ nẽ iittiõõ bathi tõõ.
EPH.5.28	ꞌGõõlaa ꞌcĩ aduhõõ thõng, adiim ammĩnan maaccwaana ngaaĩ cĩggĩĩng, haauto hĩcĩ ammĩnan nẽẽg eleeti cĩggĩĩng. Ẽẽtĩ ꞌcĩ ammĩnan ngaa cĩnnĩ, ammĩnan nẽẽ ẽlẽ cĩnnĩ buúk. 
EPH.5.29	Nẽẽthĩ nẽẽꞌthẽk, aitiõõ ẽẽtĩ ꞌcĩ occa aaburreek ẽlẽ cĩnnĩ tõõ, nẽẽthĩ hinnia, occa aꞌthũũnnĩ ẽẽtĩ ẽlẽ cĩnnĩ nẽ itirok haau hĩcĩ aꞌthũũnnĩ Krĩstõ lothippit cĩ lemmiook cĩgĩnnĩg, 
EPH.5.30	hĩnĩngĩtĩ hĩĩgĩn naag dhooriꞌnya cĩg ẽlẽ cĩnnĩ. 
EPH.5.31	Hĩcĩ aduha ꞌBuuhi cĩ Nyekuci aĩ, “Ũũnnĩk hatĩ ẽẽtĩ maaꞌnyĩ hĩ aattĩnnĩ nẽ õõt ũrũmtĩ hĩ ngaa cĩnnĩ hĩĩtõ ẽlẽ hõdẽẽthõng.”
EPH.5.32	Ĩĩn ciee thõõth ꞌcĩ ĩllõõan ꞌgẽẽnyĩth cĩ eetu, nẽẽthĩ, hothoothi naa Krĩstõ hĩ lothippit cĩ lemmioohu. 
EPH.5.33	Nẽẽthĩ ꞌthẽk, adiim ammĩnan maac ngaa cĩnnĩ hĩcĩ ammĩnan nẽẽ ẽlẽ cĩnnĩ, nẽ adiim iꞌngolli ngaa maac cĩnnĩ.
EPH.6.1	Niig lohollia, ĩthĩhĩt maajihu hĩ ngaaggu cugguung, hĩnĩngĩtĩ, thõõth ꞌcĩ aũlan ꞌcĩ occa adĩmannu niig cieeni.
EPH.6.2	“Itingolli maajihu hĩ ngaaggu,” tilooinit ꞌcĩ ĩĩn hõdẽĩ ꞌcĩ aduha Nyekuci cieeni:
EPH.6.3	Nẽẽthĩ, má iꞌngoliinnu niig maajihu hĩ ngaaggu, “Accamanoothiku hatĩ nẽ ũrũgtu looccaa nĩĩcĩ ĩꞌthõng.”
EPH.6.4	Niig maajihi loholeenu, ma hõhõggõõrannu lõhõlĩ cugguung. Illimanit ĩhõõggõ ngaatĩ eterꞌtheeku thõõth cĩ Makayyiookto.
EPH.6.5	Niig appahacaaꞌnya, ĩthĩhĩt makayyiook cugguung cĩg looc nicci. Itingolli nẽ ĩthĩktu ĩhõõggõ, haau hĩcĩ occa athiknu Krĩstõ.
EPH.6.6	Ĩthĩhĩt ĩhõõggõ, hõllõngaa hĩnĩngĩtĩ haccamattoothĩk nẽẽg hatĩ ebekuung ngagiit thõng diooni, nẽẽthĩ, ĩthĩhĩt ĩhõõggõ hĩ appahacaaꞌnya cĩg Krĩstõ ꞌcĩg adĩman tabiinit cĩ Nyekuci ꞌthinneetini dĩdĩ. 
EPH.6.7	Idticattoothĩk makayyiook cugguung taliitta, hĩcĩ occa adticanoothiku Makayyioohit, hõllõngaa adticanoothiku eet haaga. 
EPH.6.8	Hĩnĩngĩtĩ agayyu niig ngaatĩ hatĩ adũmanĩ Makayyioohiti eet hõdẽĩ hõdẽĩ, hĩnĩngĩtĩ dtiicanĩ ꞌcĩg abũnnaa ꞌcĩg baag adĩman nẽẽgĩ, tananga eet ꞌcĩ baa ĩĩn appahaca hode ꞌcĩ hõllõngaa ĩĩn appahaca.
EPH.6.9	Nẽ niig makayyiooha, ĩdĩmanit niig buúk appahacaaꞌnya cugguung jurrung. Ma hadĩmannu ĩhõõggõ ꞌbuth, hĩnĩngĩtĩ agayyu niig aꞌnyak nẽẽg buúk Makayyioohit ꞌcĩ aaĩ hẽẽtahujjieen ꞌcĩ aduhõõ hĩ ꞌcĩ aꞌnyaku niiga, makayyioohit ꞌcĩ hõllõngaa ahal eeta.
EPH.6.10	Nẽ thõõthaa ꞌcĩ adtuurna, aanytĩk ꞌtirrian cobbi gẽrrẽẽt cĩ Makayyiookto haaꞌnyuung ittiranit. 
EPH.6.11	Itihimit ijjio cĩg joraak ꞌcĩg aaꞌnyuung Nyekuci, hátĩ eteyyiõõĩ eleeti cugguung hatĩ iggoolluung habuui cĩ loriẽẽt ꞌcĩg abathĩ. 
EPH.6.12	Hĩnĩngĩtĩ hõllõngaa haruhõõ naag hĩ mĩrõk ꞌcĩg ĩĩn eeta. Haruhõõ naag hĩ mĩrõk ꞌcĩg ĩĩn loriẽẽt hĩ makayyiook ꞌcĩg abathĩ ꞌcĩg attiran nẽ aꞌnyahit makaaꞌthĩt loonyini hẽẽtahujjieen. 
EPH.6.13	Nẽẽthĩ hoti ho, itihimit ceremwa cĩg joraak ꞌcĩg aaꞌnyuung Nyekuci ngagiit, hátĩ eteyyiõõĩ eleeti cugguung. Ma hatĩ ikia kõrra cĩ bathiitto, agayyu hatĩ ngaatĩ eteiinnu eleeti cugguung. Ma hatĩ edeccia jõrẽẽĩ, ammũdeek hatĩ nga okommu. 
EPH.6.14	Ũkũmattoothĩk! Itihimit thõõth ꞌcĩ ĩĩn dĩdĩ haau hĩ hadẽẽngõ nẽ aanytĩhu bũnnai cĩ Nyekuci heteooyyuung ngagiit hatĩ ooyyu jora. 
EPH.6.15	Itihimit ganõn ꞌcĩ aku nyeemuutaa ꞌcĩ abũnnaa hĩ caawa, hátĩ ũkũmattoothĩk jurrung. 
EPH.6.16	Aanytĩk lemiinit cunuung haau hĩ hiliba, hátĩ ibilli lĩꞌthaanĩt cĩg ꞌThĩttaanak ꞌcĩg alanyĩt ĩĩn ꞌgwoo. 
EPH.6.17	Aanytĩk ꞌtirrian cĩ Nyekuci ꞌcĩ ẽẽlanneet ngagĩĩt, haau hĩ tẽmẽdẽhĩ ꞌcĩ ĩĩn naꞌngaala nẽ aanytĩhu nyeemuut cĩ Nyekuci ꞌcĩ aku hĩ Lori cĩnnĩ, haau hĩ nyetuboota. 
EPH.6.18	Nẽ alayyio hõdõõkõthĩ hĩcĩ etereꞌthuung Lorii ꞌcĩ Ẽllẽẽmĩthĩ. Aaut dĩkĩĩm nẽ alayyiooyyu lemmiook vẽlẽk.
EPH.6.19	Alayyiooyyiaangu nganĩĩt buúk, hátĩ haaꞌnya Nyekuci nyeemuut ꞌcĩ hothoothi nẽ hillimmana thõõth cĩ nyeemuut ꞌcĩ abũnnaa baa ammiꞌthi ꞌthĩnĩtaa ꞌcĩ õkõmĩ, 
EPH.6.20	hĩnĩngĩtĩ hĩĩnĩ naa ꞌthooyyiahit ꞌcĩ hecebbi baabuutha. Alayyiooyyiaangu, hátĩ hillimanõ ꞌthĩnĩtaa ꞌcĩ õkõmĩ hĩcĩ occa hallimannii.
EPH.6.21	Aduhaakuung hatĩ Ticiko ꞌgõtõõnẽẽtĩ cĩnaac ꞌcĩ ĩĩn dticciannioohit ꞌcĩ abũnnaa cĩ Makayyiookto thõõth vẽlẽk, hátĩ agaac niig buúk ꞌgõõl ꞌcĩ haayyi naa hĩ dtiic ꞌcĩ hadticani. 
EPH.6.22	Thõõth icci dẽẽdẽ ꞌcĩ hĩꞌthõõakuung naa ngagiit ĩnõõnnõ ho, hátĩ agaac niig ꞌgõõl ꞌcĩ haattiyyia naaga, hátĩ hũkũtanuung Ticiko ngagiita.
EPH.6.23	Aꞌnyĩĩk ganõn hĩ mĩnnan hĩ lemiinit ꞌcĩ aku hĩ Baangeet Nyekuc hĩ Makayyioohit cĩnaac Yeesu Krĩstõ, haau hĩ ngagiit ꞌgotoonoga hĩ ngoonoga. 
EPH.6.24	Aꞌnyĩĩk Nyekuc hĩĩ tarbal hĩ eet vẽlẽk ꞌcĩg aalla ammĩnan Makayyioohit cĩnaac Yeesu Krĩstõ.
PHP.1.1	Waraga ꞌcĩ aku hĩ nganĩĩt Paaulo hĩ Timotteeo ꞌcĩg hĩĩgĩnna dticcianniook cĩg Yeesu Krĩstõ cieeni.
PHP.1.1	Eheedothoothĩk waraga ciee eet vẽlẽk cĩg Nyekuci ꞌcĩg ĩĩn nuyyiook cĩg Yeesu Krĩstõ ꞌtaaũnaa cĩ Pilippi, hĩ makayyiook cugguung hĩ elliook cĩggĩĩng.
PHP.1.2	Halayyi naa haini, aꞌnyĩĩk Nyekuc Baangeet hĩ Makayyioohit Yeesu Krĩstõ, hĩĩtõ tarbalĩg hĩ ngagiit nẽ aggatattuung ngagiit ganõõna!
PHP.1.3	Hanneehi naa Nyekuc hõdõõkõthĩ ĩlaallẽ hatĩ hammuhaannuung ngagiita. 
PHP.1.4	Ma halayyi naana, halaiinnuung ngagiit vẽlẽk hõdõõkõthĩ taliitta, 
PHP.1.5	hĩnĩngĩtĩ gõõng otholeekaangu niig nganĩĩt ngaatĩ hallimanẽẽkĩ eet nyeemuut ꞌcĩ abũnnaa cĩ Krĩstõ, nganĩngĩ baa athiknu ĩĩcĩ oou ĩꞌthõng hĩĩ noho. 
PHP.1.6	Nẽ haga naa Nyekuc baa iꞌthianaanĩ dtiic icci abũnnaa hõrggẽẽnaa cunuung ko, aalla hatĩ adticanoothi dtiic cĩnnĩ ho, ĩꞌthõng hũttũbanoothĩk kõrra ꞌcĩ hatĩ õbõdaanĩ Yeesu Krĩstõ.
PHP.1.7	Hammuhaannuung naa ngagiit ꞌthĩnĩtaa caannĩ gẽrrẽẽt. Nẽẽthĩ hoti ho, abũnnaa hĩ nganĩĩt ngaatĩ haarikuung ngagiit vẽlẽk ꞌthĩnĩt ꞌgõõlaa cĩ. Baa otholeekaangu niig nganĩĩt bũnnai cĩ Nyekuci, baa haaĩ baabuutha, hĩ thõõth ꞌcĩ heteiini thõõth ꞌcĩ ĩĩn dĩdĩ hĩ nyeemuut ꞌcĩ abũnnaa. 
PHP.1.8	Nyekuc ꞌcĩ aga dĩdĩ, ngaatĩ hadiim hakuu hacinnuung naa ngagiita. Aga nẽẽ ngaatĩ haꞌthuunnuung naa ngagiit, hĩcĩ aꞌthuunnuung Yeesu Krĩstõ ngagiita.
PHP.1.9	Halayyi naa, hátĩ haala hĩtĩlĩth mĩnnanĩ cunuung hũũk ĩĩcĩ oou nẽ agayyu nẽ tarĩ ĩthĩktu jurrung. 
PHP.1.10	Hĩnĩngĩtĩ hadiimmuung naa ngagiit agaac ꞌgõõl ꞌcĩ ẽbẽraannu thooꞌthiok ꞌcĩg aũlanĩ, hátĩ nuun aꞌnyahit rũgẽt ꞌcĩ tẽllĩ nẽ iittu eet ꞌcĩg ammĩrru, ĩꞌthõng kõr ꞌcĩ hatĩ õbõdaanĩ Krĩstõ. 
PHP.1.11	Aaꞌnyuung hatĩ Yeesu Krĩstõ aallattia idticanit dtiicanĩ ꞌcĩg abũnnaa, ꞌcĩg aꞌnyahaak Nyekuc bulẽẽnĩt hĩ dĩhĩthẽẽnĩt.
PHP.1.12	Nẽẽthĩ ꞌyioko, ꞌgotoonoga hĩ ngoonoga, hadiimmuung naa ngagiit agaac ngaatĩ ẽẽlĩ pĩĩrnanĩtĩ baa adhukiaaka nganĩĩt ngaati nyeemuut ꞌcĩ abũnnaa hĩꞌthanothoothĩk looc. 
PHP.1.13	Hĩnĩngĩtĩ thõõth icci, iita agaacõ athegereeꞌnya ꞌcĩg ẽbẽk õlõ cĩ habu cĩ ꞌRooma hĩ eet ũgĩ vẽlẽk, ngaatĩ hecebiini naa, hĩnĩngĩtĩ hadticanoothihi Krĩstõ. 
PHP.1.14	Nẽẽthĩ ꞌyioko, hĩnĩngĩtĩ hecebbi naa baabuutha, iita okomit nuyyiook cĩg Makayyiooktak ꞌthinneeti nẽ ĩꞌthĩlanit ngaatĩ irriõõnĩ nyeemuut cĩ Nyekuci.
PHP.1.15	Ĩĩn dĩdĩ, aattĩg eeta ũgẽẽgĩ ꞌcĩg alliman thõõth cĩ Krĩstõ ꞌgõõlaa ꞌcĩ iinanneet ngagĩĩt nẽ ẽggẽrẽnytõõ, hĩnĩngĩtĩ ngagĩĩta nẽ tarĩ illimattõõ ũgẽẽgĩ ꞌthinneetinii ꞌcĩg abũnnaa. 
PHP.1.16	Eeta ꞌcĩg alliman nyeemuut ꞌcĩ abũnnaa ꞌthinneetinii ꞌcĩg ĩĩn dĩdĩ, ammĩnan nẽẽg Krĩstõ nẽ agaacõ ĩĩtõ, haaĩ naa ngaati, hátĩ hẽtẽẽõĩ nyeemuut cĩnnĩ ꞌcĩ abũnnaa. 
PHP.1.17	Nẽẽthĩ, eeta ꞌcĩg iinannaa nganĩĩta, alliman nyeemuut cĩ Krĩstõ ꞌgõõlaa ꞌcĩ himmaarrianõõnna hĩ nganĩĩt ꞌlimman. Adiim aĩnanaaka nẽẽg nganĩĩt pĩĩrnanĩt, nga haaĩ baabuuthatõõ. 
PHP.1.18	Nẽẽthĩ, ne ꞌcĩ abathĩ hatĩ irrioon eeta nyeemuut cĩ Krĩstõ? Thõõth ꞌcĩ aaddi dioo, ꞌcĩ illimanõõĩ thõõth cĩ Krĩstõ ꞌgoolliohĩ vẽlẽk, tananga muhẽẽttaa ꞌcĩ abũnnaa hode ĩcĩ abathĩ. Nẽ hĩnĩngĩtĩ thõõth cĩ ꞌlimman icci, haccamanoothĩha naana.
PHP.1.18	Eei, haalla hatĩ naa haccamanoothihi, 
PHP.1.19	hĩnĩngĩtĩ haga naa laiittaa cunuung hĩ eliinit ꞌcĩ aku hĩ Lori cĩ Yeesu Krĩstõ, ꞌgii baa adĩmanoothĩkaa nganĩĩta, aku hatĩ ũũkcĩ hĩĩ thõõth ꞌcĩ heellianĩĩ naana. 
PHP.1.20	Hammuhuneehi naa haini, hõllõngaa hatĩ haꞌngaoni ũdũt, nẽẽthĩ, aalla hatĩ õkõmĩ nganĩĩt ꞌthĩnĩt, hĩnĩngĩtĩ Krĩstõ, haau hĩ gõõng hõdõõkõthĩ. Nẽ haga naa haini, aꞌnyahaak hatĩ rũgẽtĩ caannĩ Krĩstõ bulẽẽnĩt, tananga harugi hode hadaahi. 
PHP.1.21	Má harugi naana, harugi, hĩnĩngĩtĩ hidticanoothĩk Krĩstõ nẽ má hadaahi, mẽẽn ngaatĩ occa hadaaknĩ, hĩnĩngĩtĩ harũmeenna hatĩ hĩ ĩnõõnnõ. 
PHP.1.22	Nẽẽthĩ, má haalla harugi naa ẽllaa, occa hatĩ hadticani dtiicanĩ ꞌcĩg abũnnaa. Nẽẽthĩ, hõllõngaa haga iina ꞌcĩ occa hẽbẽra. 
PHP.1.23	Ẽꞌngẽrra nganĩĩt thooꞌthioha ꞌcĩg ĩĩn ꞌramma ho hõrggẽẽna. Habũraneehi ngaatĩ hammũdõõthĩkĩĩ Krĩstõ, thõõth ꞌcĩ occa abũnnaa gẽrrẽẽt hĩ nganĩĩt niccia. 
PHP.1.24	Nẽẽthĩ, mẽẽn ngaatĩ haalla harũgnĩ, hátĩ heeluung ngagiita. 
PHP.1.25	Hĩnĩngĩtĩ hagawa thõõth icci, haga naa haini haalla hatĩ harugi nẽ harũmĩ hatĩ hĩ ngagiit vẽlẽk, hátĩ heeluung ngagiit ĩtĩlĩthĩt nẽ accamattoothihu, hĩnĩngĩtĩ lemiinit cunuung, 
PHP.1.26	ĩnõõ cĩ hátĩ, ma hikia hẽhẽẽrõnaahuung tarĩ, au hatĩ irriannu niig Yeesu Krĩstõ gẽrrẽẽt nẽ accamattoothihu, hĩnĩngĩtĩ nganĩĩta.
PHP.1.27	Thooꞌthiohĩ vẽlẽk, aaut ꞌgõõlaa ꞌcĩ aꞌnyahaaku nyeemuut ꞌcĩ abũnnaa cĩ Krĩstõ bulẽẽnĩt. Tananga hẽhẽẽrõnaakuung hode aitiõõ, hathĩkna hatĩ aĩ, aꞌnyaku niig vẽlẽk muhẽẽnĩt ꞌgõõla hõdẽẽthõng. Nẽ hatĩ hagawa hĩĩna, adticaniinnu niig vẽlẽk hõdẽĩ nẽ attĩmannu gẽrrẽẽt ngaatĩ aꞌnyahaannu eet ũgĩ hiita helemit nyeemuut ꞌcĩ abũnnaa, 
PHP.1.28	ꞌgõõlaa ꞌcĩ hõllõngaa iꞌngoliinnu mĩrõk cugguung ũdũt. Ĩĩn ciee terethiinit hĩ ĩhõõggõ ꞌcĩ aĩ, aitiõõ hatĩ hõllõngaa ẽẽla Nyekuci ĩhõõggõ, ẽẽlannuung hatĩ nẽẽ ngagiita, 
PHP.1.29	nẽ aggatanuunga. Hõllõngaa aggatannuung, hĩnĩngĩtĩ aꞌnyaku niig lemiinit hĩ Krĩstõ diooni, nẽẽthĩ, aggatannuung, hĩnĩngĩtĩ accananiinnu niig buúk, hĩnĩngĩtĩ ĩnõõnnõ. 
PHP.1.30	Baa ĩcĩttaangu niig nganĩĩt ngaatĩ haccananiini nẽ aalla athiknu aĩ, nga haccanannii noho. Nẽẽthĩ ꞌyioko, accanattĩ niig buúk ꞌgõõlaa baa haccananiini naana.
PHP.2.1	Akũtannuung Krĩstõ ngagiita nẽ amammaayanuung mĩnnani cĩnnẽẽnĩ. Arummuung Lorii cĩ Nyekuci ngagiita nẽ uꞌthuuttu ꞌgoonogu. 
PHP.2.2	Nẽẽthĩ ꞌyioko, adiim aaꞌnyaangu niig nganĩĩt haccamanoothĩk jurrung ꞌgõõlaa ꞌcĩ arũmeennu lõꞌngõõc hĩ ngaatĩ ammĩnannu ꞌgoonogu. Ũrũmĩt ꞌthinneeti nẽ idticattoou hõdẽĩ. 
PHP.2.3	Ma hĩĩgĩnnu muruꞌthiook nẽ ma hathĩngõõnyaneeku ꞌgoonogu. Irritatta eleeti cugguung hĩĩtõ hĩdĩcĩg nẽ icittu ꞌgoonogu haauto hĩcĩ ĩllõõannuung ngagiita. 
PHP.2.4	Abũnnaa aallaku ꞌgoonogu hĩcĩ occa aallaku eleeti cugguung.
PHP.2.5	Aanytĩk muhẽẽnĩt cunuung hudukto hĩcĩ Yeesu Krĩstõ thõng.
PHP.2.6	Tananga baa ĩĩn Krĩstõ Nyekuc dĩdĩ,
PHP.2.6	baa hõllõngaa aaꞌnyĩk nẽẽ ẽlẽ cĩnnĩ hudukto hĩ Nyekuc thõng.
PHP.2.7	Baa hinnia ẽlẽmana nẽẽ ꞌgii vẽlẽk ꞌcĩ ĩĩnnĩ Nyekuc,
PHP.2.7	nẽ ikia aau hĩ dticciannioohiti
PHP.2.7	nẽ ittirria hĩ ẽẽtĩ cĩ holli õõ.
PHP.2.8	Ma baa aau nẽẽ hĩ ẽẽtĩ ꞌcĩ holli õõ,
PHP.2.8	ikia õbõdaaĩ nẽẽ ẽlẽ cĩnnĩ hĩĩ hĩdĩca,
PHP.2.8	nẽ ĩthĩk thõõth ĩꞌthõng hẽlẽm daahĩth cĩ hurucceeo buúk.
PHP.2.9	Nĩngĩtĩ aaꞌnyĩkĩ Nyekuci ĩnõõnnõ nĩngĩtĩ cobbi gẽrrẽẽt cĩ bulẽẽttõ
PHP.2.9	nẽ akateek ꞌthaar ꞌcĩg ĩllõõan ꞌthaarriok vẽlẽk.
PHP.2.10	Hátĩ hakatit eeta vẽlẽk,
PHP.2.10	ꞌcĩg aattĩg hẽẽtahujjieen hĩ ꞌcĩg aattĩg loota nĩnga hĩ ꞌcĩg aattĩg looccaa cĩ miningu huruꞌnyia ꞌthaarĩĩ cĩg Yeesu,
PHP.2.11	nẽẽthĩ, aduha hatĩ eeta vẽlẽk aĩ ĩĩn Yeesu Krĩstõ Makayyioohit
PHP.2.11	bulẽẽttaa cĩ Nyekuc Bangeet.
PHP.2.12	ꞌGotoonoga hĩ ngoonoga, baa gõõng athĩkneennu niig baa gõõng harũmĩ hĩ ngagiita. Hĩ ꞌyioko hĩĩna naa ꞌrẽẽn hĩ ngagiit ko, ĩthĩktõ gẽrrẽẽt hĩllõõan. Nẽẽthĩ hoti ho, tẽẽlꞌthĩta hĩ barritẽẽtta, aaut ꞌgõõlaa ꞌcĩ ẽtẽrꞌtha aĩ, ĩĩn elliaanĩtĩ cunuung dĩdĩ. 
PHP.2.13	Hĩnĩngĩtĩ adticanni Nyekuci hĩ ngagiit, haaꞌnyuung accamatta tabiinit nẽ aaꞌnyuung ꞌtirriani ꞌcĩ uuluyyu ngaatĩ adĩmannu thõõth ꞌcĩ accamana nẽẽnĩ.
PHP.2.14	Ĩdticanit thooꞌthiok vẽlẽk ꞌgõõlaa ꞌcĩ hõllõngaa ongoongoyyu hode ẽppẽhanoonnu thõng, 
PHP.2.15	hátĩ ĩmmĩrĩt nẽ iittu lõhõlĩ cĩg Nyekuci ꞌcĩg tẽllĩg ꞌcĩg aitiõõ ꞌthẽccanĩ tõõ. Aattiyyu niig looccaa cĩ eet ꞌcĩg ĩĩn ꞌloorriak ꞌcĩg abathĩ, nẽẽthĩ, aanytĩk thooꞌthiok ꞌcĩg abũnnaa ꞌcĩg adĩmannu niig ko, hatalanyit haauto hĩ mũnyũnya. 
PHP.2.16	Uꞌthuutti thõõth ꞌcĩ aꞌnyaha rũgẽt jurrung, hátĩ ma õbõda Krĩstõ, hirriani hatĩ naa gẽrrẽẽt haini, ĩko baa hõllõngaa hadticannii haaga, ĩko baa abũnnaa dtiici caannẽẽnĩ. 
PHP.2.17	Aaĩ lemiiniti cunuung hĩ dtiic cunuung hĩ ꞌgaarrieeniti ꞌcĩ aaꞌnyĩhoothĩk Nyekuc. Tananga hudduuttoothĩk biyyieeta cĩgannĩg buúk hĩ ꞌgaarrieenit hõdẽĩ, hatali hatĩ gẽrrẽẽt hĩ ngagiita. 
PHP.2.18	Nẽ ꞌgõõlaa ꞌcĩ aduhõõ thõng, occa haccamanoothĩk hĩ nganĩĩt hõdẽĩ.
PHP.2.19	Má adiim Makayyioohiti Yeesu, hammuhi hĩꞌthõõa hatĩ naa Timotteeo hĩdĩĩkoothong, hikia hẽhẽẽrõnaahuung ngagiita. Nẽ hatĩ aaꞌnya nẽẽ nganĩĩt haccamanoothĩk ngaatĩ aku aduhaaka authet ꞌcĩ aattiyyu niiga. 
PHP.2.20	Aitiõõ eet umwaa ꞌcĩ haꞌnyahi naa ꞌcĩ aallakuung ngagiit hĩ nẽẽ tõõ. 
PHP.2.21	Aallak eeta ũgẽẽgĩ thooꞌthiok ꞌcĩg adiim nẽẽgĩ, hõllõngaa aallak thõõth cĩ Yeesu Krĩstõ. 
PHP.2.22	Nẽẽthĩ, agayyu niig ĩĩn Timotteeo eet ꞌcĩ aaĩ hutuno. Hidticattooa naag hĩ ĩnõõnnõ hĩ loholeec caannẽẽnĩ, ngaatĩ hĩꞌthaanĩka nyeemuut ꞌcĩ abũnnaa eet. 
PHP.2.23	Nẽẽthĩ hoti ho, hammuhi hĩꞌthõõakuung hatĩ ĩnõõnnõ hĩdĩĩkoothong, hatĩ hũmmũda ꞌgii ꞌcĩ hatĩ aku edeeꞌnyiakaa nganĩĩta. 
PHP.2.24	Nẽ haga naa dĩdĩ haini, ẽlẽmaaka hatĩ Makayyioohiti nganĩĩt buúk hikia hĩdĩĩkoothong.
PHP.2.25	Hammuhi occa abũnnaa ngaatĩ hĩꞌthõõakuung ngagiit Epavorodito hõbõda hĩ ngagiit tarĩ, ĩĩn nẽẽ ꞌgõtõna, dticciannioohit nẽ ĩĩ ũũrũtaac ꞌcĩ hadticaniinna hõdẽĩ, ꞌcĩ ĩĩn ꞌthooyyiahit cunuung baa ĩꞌthõõannnu niig hikia hũꞌthũũtta nganĩĩta. 
PHP.2.26	Hĩꞌthõõakuung naa ngagiit ĩnõõnnõ, hĩnĩngĩtĩ baa abũraneek nẽẽ ngaatĩ aku acĩnnuung ngagiita, baa ommoꞌthi nẽẽ gẽrrẽẽt, hĩnĩngĩtĩ aga aĩ, udukiaahuung ngagiit nyeemuut cĩ mõõrĩth cĩnnĩ. 
PHP.2.27	Nẽ dĩdĩ, baa õmmõõrĩ Epavorodito gẽrrẽẽt hõbõhĩ hadaak. Nẽ baa ammaannĩk Nyekuci ĩnõõnnõ hĩ nganĩĩt buúk, hẽẽlawaa nganĩĩt mothiitta cobbi. 
PHP.2.28	Nẽẽthĩ hoti ho, hidiima ꞌthẽk hĩꞌthõõahuung Epavorodito hõbõda hĩ ngagiit tarĩ, hátĩ ma icittu ĩnõõnnõ tarĩ, atallu hatĩ nẽ ikia ĩĩ hĩdĩc nganĩĩt buúk puppudi. 
PHP.2.29	Iita ũrũmtĩ hĩ ĩnõõnnõ hõrggẽẽnaa cunuung lõꞌngõõc hĩ lemmioohiti cĩ Makayyiookto nẽ itingollieeu eet ꞌcĩ aaĩ hĩ nẽẽnĩ, 
PHP.2.30	hĩnĩngĩtĩ baa õbõhĩ Epavorodito adaak thõõthaa cĩ dtiic cĩ Krĩstõ, ikia ẽlẽmana nẽẽ rũgẽt cĩnnĩ hidticaneeha nganĩĩt thõõth ꞌcĩ occa baa hõllõngaa adĩmaneekaangu niig nganĩĩt, hĩnĩngĩtĩ iiginnu ꞌrẽẽttĩg.
PHP.3.1	ꞌGotoonoga hĩ ngoonoga, thõõthaa ꞌcĩ adtuurna vẽlẽk, accamattoothĩk, hĩnĩngĩtĩ iittu niig eet cĩg Makayyiooktak. Hõllõngaa hahari naa ngaatĩ hẽhẽẽdakuung ngagiit thõõth baa ĩĩcĩ oou tarĩ nẽ dĩdĩ, hẽhẽẽdakuung hĩnĩngĩtĩ bũnnai cunuung.
PHP.3.2	Ĩcĩnĩt eet ꞌcĩg aattĩg hĩ eeta ꞌcĩg hõllõngaa ĩĩn lemmiook hataa jurrung, ĩĩn nẽẽg ꞌthẽccanniook nẽ anneekuung adiim etteeddu eleeti, hátĩ eellia. 
PHP.3.3	Hĩnĩngĩtĩ ngagĩĩt dẽẽdẽ ꞌcĩg halayyi Loriiaa cĩ Nyekuci ꞌcĩg etteeddi ꞌthinneeti Loriia dĩdĩ. Hirrianĩ naag thooꞌthiok baag ĩdĩmaneeheet Yeesu Krĩstõ ngagĩĩt ẽlẽk. Hõllõngaa hirrian, hĩnĩngĩtĩ hẽlẽggĩ ꞌcĩg hĩdĩmanit naaga, 
PHP.3.4	tananga haꞌnyahi naa thooꞌthiok ꞌcĩg occa hirrianĩ.
PHP.3.4	Má irrian eet umwaa, hĩnĩngĩtĩ thooꞌthiok ꞌcĩg ĩdĩman nẽẽnĩ, haꞌnyahi naa ꞌcĩg ĩllõõan cĩg eet tĩho. 
PHP.3.5	Baa etteeddi nganĩĩt ẽlẽ
PHP.3.6	Nẽ baa hẽmmẽdaanĩ naa ngaatĩ hẽhẽcĩ lothippit cĩ lemmiook cĩg Krĩstõ ũgĩ nẽ huruha ũgĩ. Baa hadĩmani naa thooꞌthiok vẽlẽk ꞌcĩg adiim nyattalĩ jurrung hammuhi hinnia haini, hátĩ haccamanoothĩk Nyekuci.
PHP.3.7	Nẽẽthĩ ꞌyioko, eteretheeha Krĩstõ nganĩĩt ngaatĩ ĩĩnnĩ thõõth baa gõõng hammuhi naa haini tiir, thõõth umwa haaga. 
PHP.3.8	Nẽ dĩdĩ, ĩllõõan thõõth ꞌcĩ hagaĩ Makayyioohit Yeesu Krĩstõ ꞌgii vẽlẽk. Ĩnõõ baa hacĩnĩ naa hẽlẽggĩ vẽlẽk hĩ tahaha haaga, hátĩ hũnũ Krĩstõ, 
PHP.3.9	nẽ hĩĩna eet cĩnnĩ. Hõllõngaa occa ẽlẽmma Nyekuci nganĩĩt ngaatĩ habũnnayyĩĩ ꞌgõõlaa ꞌcĩ hanũĩ nyattal, hĩnĩngĩtĩ ꞌgõõl ꞌcĩ elemmeet Nyekuci ngagĩĩt hũbũttaath, aaĩ lemiitta. 
PHP.3.10	Hadiimi haga naa Krĩstõ hĩ ꞌtirrian cĩ Nyekuc baa arũgtha ĩnõõnnõ daahĩtha. Hadiimi haccanannii naa buúk hĩ baa accananni nẽẽnĩ nẽ hadaaha hĩ baa adaahĩ nẽẽnĩ, 
PHP.3.11	hátĩ hũrũga naa buúk ꞌgõõlẽẽ umwaanĩ, hĩ baa arũgna nẽẽnĩ.
PHP.3.12	Aitiõõ naa hõllõngaa haini, hũmmũda hẽlẽggĩ iccig vẽlẽk hode haini hẽdẽcaaha dtiic cĩ Nyekuci. Nẽẽthĩ, nga ꞌthẽk harriiꞌnyi ĩꞌthõng haau ꞌgõõlaa ꞌcĩ adiimma Yeesu Krĩstõ kõr baa aũyyaanĩ. 
PHP.3.13	ꞌGotoonoga hĩ ngoonoga, nga hẽdẽcaak naa dtiic icci, nẽẽthĩ ꞌthẽk, nga hodonnoothihi noho. Hataarothi hẽlẽggĩ ꞌcĩg allacattĩ nẽ hĩrrĩcanaa ꞌcĩg nga aattiyyiaa ĩĩcĩ oou. 
PHP.3.14	Havviri naa, hátĩ hẽdẽcaak iret nẽ hátĩ hũmmũda dũman ꞌcĩ avvaanna Nyekuci hũũk hẽẽtahujjieen, hĩnĩngĩtĩ ꞌgii ꞌcĩ adĩman Yeesu Krĩstõ.
PHP.3.15	Aꞌnyĩĩk eet vẽlẽk ꞌcĩg okomit lemiitta, helemit thooꞌthiok iccig. Nẽ má hõllõngaa elemmu thõõth umwa, haga naa aaꞌnyuung hatĩ Nyekuci agaac thõõth tĩho. 
PHP.3.16	Nẽẽthĩ ꞌyioko, adiim occa haalla haꞌthũũnnĩ naag thõõth ꞌcĩ ĩĩn dĩdĩ ꞌcĩ haꞌnyahit ẽlẽk ko.
PHP.3.17	ꞌGotoonoga hĩ ngoonoga, hadiimmuung naa ngagiit aaut hĩ naana nẽ ĩcĩtta thõõth hĩ eet baag anũ terethiinit cĩnaang. 
PHP.3.18	Baa gõõng hiloottuung naa ngagiit tabattĩ mẽẽlĩg nẽ hõbõdẽẽkĩ tarĩ, tilaalõnĩ hẽbẽrẽẽnnĩĩ cĩgannĩg hanneekuung, mẽẽlĩg eeta ꞌcĩg ĩĩn mĩrõk cĩg hurucce cĩ Krĩstõ. 
PHP.3.19	Hanneekuung, aduhoothĩk hatĩ nẽẽg ꞌgwoyyiaa ꞌcĩ aalla ũdũt! Ala nẽẽg hẽlẽggĩ ꞌcĩg abũraneek eleeti cĩggĩĩng hĩĩ nyekuc cĩnĩĩng nẽ irrianit, hĩnĩngĩtĩ thooꞌthiok ꞌcĩg abathĩ ꞌcĩg adĩman nẽẽgĩ. Hẽlẽggĩ vẽlẽk ꞌcĩg ammuk nẽẽgĩ, ĩĩn hẽlẽggĩ cĩg looc nicci. 
PHP.3.20	Nẽẽthĩ, hĩĩgĩn naag eet cĩg hẽẽtkujjieen ngaatĩ aayyi Yeesu Krĩstõ. Nẽ habũraneek naag ngaatĩ hẽrẽĩ ĩnõõnnõ hõbõda hĩĩ Ellioohit cĩnaac. 
PHP.3.21	Õkõõĩ hatĩ nẽẽ eleeti cĩggaac ꞌcĩg hõllõngaa attiran ꞌcĩg adaahĩ ho nẽ ũtũhũ ĩhõõggõ hĩĩtõ eleeti ꞌcĩg abuli haauto hĩ ẽlẽ cĩnnẽẽnĩ, makaaꞌthĩtaa ꞌcĩ hatĩ aggamĩ nẽẽ hẽlẽggĩ vẽlẽk.
PHP.4.1	Nẽẽthĩ hoti ho, ꞌgotoonoga hĩ ngoonoga ꞌcĩg hammĩnani, aallattia uꞌthuutti thõõth cĩ Makayyiookto jurrung. Hammĩnannuung naa ngagiit nẽ hadiimi hakuu hacinnuunga. Hirriani naa hõdõõkõthĩ nẽ hatala, hĩnĩngĩtĩ ngagiita.
PHP.4.2	Niig Euodia hĩ Thĩntice, ĩĩgĩnnu niig eet cĩg Makayyiooktak, halayyuung ibilli thõõth cunuung ꞌcĩ ẽppẽhanoonnu ho. 
PHP.4.3	Nẽ nii ꞌgõõna cĩ ꞌthĩnĩtõ ꞌcĩ hadticanni hõdẽĩ ho, halayyii ẽẽl ngaaĩ nicciaag ĩĩn ꞌramma hataa. Baa hadticaniinna hõdẽĩ hĩ ĩhõõggõ ngaatĩ hallimanna nyeemuut ꞌcĩ abũnnaa. Baa adticanni nẽẽg hõdẽĩ hĩ Kelementiino hĩ dticcianniook ũgĩ cĩgannĩg, ꞌcĩg eteheeddi ꞌthaarrioha cĩggĩĩng ꞌbuuhaa cĩ rũgẽtõ.
PHP.4.4	Accamattoothĩk hõdõõkõthĩ, hĩnĩngĩtĩ Makayyioohit! Hõbõdẽẽkĩ tarĩ haini, accamattoothĩk. 
PHP.4.5	Ĩĩtõ tarbalĩg hĩ eet vẽlẽk hõdõõkõthĩ, hĩnĩngĩtĩ aku hatĩ Makayyioohiti hĩdĩĩkoothong. 
PHP.4.6	Ma hapuppuddu, hĩnĩngĩtĩ ꞌgiimwa, alaac Nyekuc thooꞌthiok vẽlẽk. Alaac ĩnõõnnõ ꞌthinneetinii ꞌcĩg anneeku ĩlaallẽ. 
PHP.4.7	Nẽ amũdaannu hatĩ ganõn cĩ Nyekuci, ꞌcĩ ĩllõõan ꞌgii vẽlẽk ꞌcĩ occa aga eeta. Aꞌthũũnnĩ hatĩ ganõnĩ cĩnnĩ muhẽẽnĩt cĩ ꞌthinneeti cugguung, hĩcĩ aattiyyu niig hõdẽĩ hĩ Yeesu Krĩstõ ho.
PHP.4.8	Nẽẽthĩ ꞌyioko, ꞌgotoonoga hĩ ngoonoga, thõõthaa ꞌcĩ adtuurna, ummuhit thooꞌthiok ꞌcĩg ĩĩn dĩdĩ hĩ thooꞌthiok ꞌcĩg hiꞌngolli hĩ thooꞌthiok ꞌcĩg aũlanĩ, hĩ thooꞌthiok ꞌcĩg tẽllĩg hĩ thooꞌthiok cĩg occa hammĩnanĩ hĩ thooꞌthiok ꞌcĩg accamana ꞌthinneeti. Ummuhit thooꞌthiok ꞌcĩg ẽllẽẽmĩth gẽrrẽẽt ꞌcĩg occa hadĩhĩthĩ. 
PHP.4.9	Agayyu niig ꞌlimman baa haaꞌnyuung naana nẽ agayyu thooꞌthiok baag athĩknaangu niig nganĩĩt hothoothi nẽ ĩcĩttaangu nganĩĩt ngaatĩ hadĩmanĩĩ. Ũnnẽẽc terethiinit baalannĩ. Nẽ hatĩ aau Nyekuci cĩ ganõõnõ hĩ ngagiita.
PHP.4.10	Aaꞌnya nganĩĩt Makayyioohiti haccamanoothĩk gẽrrẽẽt, hĩnĩngĩtĩ eelliaangu aattĩ niig nganĩĩta. Nẽ dĩdĩ, baa gõõng ammukaangu niig nganĩĩt hõdõõkõthĩ, nẽẽthĩ, baa aitiõõ ꞌgõõl ꞌcĩ occa ẽtẽrꞌthaannu tõõ. 
PHP.4.11	Hõllõngaa hothoothi naa thõõth icci hĩcĩ hadiimi ꞌgiimwa, hĩnĩngĩtĩ hillimmana naa ngaatĩ haaꞌnyĩkĩĩ ꞌgii ꞌcĩ haꞌnyahi hũũppanaanĩ. 
PHP.4.12	Haga naa ꞌgõõl ꞌcĩ occa harũgnĩ, tananga hiꞌthihi ꞌgii ꞌcĩ occa hadahi hode abatan ꞌgẽẽna. Nẽ hillimmana ꞌgõõl ꞌcĩ harũgnĩ korrioohĩ vẽlẽk, tananga haꞌnyari hode adaka magĩthĩ, hode haꞌnyahi ꞌgẽẽn ꞌcĩ maka hode ꞌcĩ abadtẽc haaga. 
PHP.4.13	Occa hadticani ꞌgii vẽlẽk, hĩnĩngĩtĩ Krĩstõ ꞌcĩ aaꞌnya nganĩĩt ꞌtirrian ko.
PHP.4.14	Nẽ baa abũnnayyu niig ngaatĩ ẽẽllaangu nganĩĩt baa haaĩ pĩĩrnatta. 
PHP.4.15	ꞌGotoonoga hĩ ngoonoga cĩg Pilippi, ammuhooꞌthu niig aaĩ baa hutuno baa hiꞌthianaanĩ naa ngaatĩ hirrioonĩ nyeemuut ꞌcĩ abũnnaa looccaa cĩ Maccedoonia. Ma baa hĩtĩngaawa nĩngaata, baa lothippit cunuung cĩ lemmioohu dioo baa ẽẽllaangu nganĩĩta. 
PHP.4.16	Tananga baa nga haaĩ naa ꞌtaaũnaa ĩĩcĩ Tẽꞌthaloonika, baa ĩꞌthõõakaangu eliinit tabattĩ hiriiri. 
PHP.4.17	Hothoothi naa hoti hõllõngaa, hĩnĩngĩtĩ hadiimi ꞌbaaninit umwa hĩ ngagiita, nẽẽthĩ, hadiimmuung naa ngagiit ummuddia dũman cĩ tarbalꞌthẽẽt cunuung. 
PHP.4.18	Nẽ ꞌyioko, haꞌnyaha naa ꞌgii vẽlẽk ꞌcĩ hadiimi hĩllõõan. Aanytaangu niig nganĩĩt ꞌbaaninit ꞌcĩ maka baa ĩꞌthõõakaangu haꞌnyahaaha Epavorodito. Aaĩ ꞌbaaniniti ciee hĩ ꞌgaarrieeniti ꞌcĩ õꞌngõlĩ ẽmmẽdĩ ꞌcĩ accamana Nyekuci. 
PHP.4.19	Hala naa Nyekuc, hátĩ haaꞌnyuung ꞌgii vẽlẽk ꞌcĩ adiimmu ꞌgattaanaa ꞌcĩ ĩllõõan vẽlẽk ĩĩcĩ aku hĩ Yeesu Krĩstõ.
PHP.4.20	Aꞌnyĩĩk Nyekuc Baangeet cĩnaac hĩdĩhĩthĩ ooo. Aamẽn.
PHP.4.21	Ĩꞌthaayyihaangu eet vẽlẽk cĩg Krĩstõ. Ĩꞌthaayyuung nuyyiooha cĩg Makayyiooktak ꞌcĩg harũmẽẽnna ngaati buúk ngagiita. 
PHP.4.22	Ĩꞌthaayyuung eeta cĩg Nyekuci vẽlẽk, ettebehini dticcianniook cĩg õlõ cĩ habu cobbi cĩ ꞌRooma.
PHP.4.23	Aꞌnyĩĩk bũnnai cĩ Makayyioohit Yeesu Krĩstõ haau hĩ ngagiita. Aamẽn.
COL.1.1	Waraga ꞌcĩ hẽhẽẽda naa Paaulo, ẽẽtĩ baa ẽbẽraanna Nyekuci tabiittaa cĩnnĩ hĩĩ ꞌthooyyiahit cĩ Yeesu Krĩstõ cieeni. Hẽhẽẽdanna hõdẽĩ hĩ ꞌgotooneet Timotteeo.
COL.1.2	Hẽhẽẽdakuung naag ngagiit waraga eet ꞌcĩg elleemmu nẽ aallannu elemmu thõõth cĩ Nyekuci, ꞌgotoonoga hĩ ngoonoga cĩg Krĩstõ ꞌtaaũnaa cĩ Kolooꞌthe.
COL.1.2	Aꞌnyĩĩk bũnnai hĩ ganõn ꞌcĩ aku hĩ Nyekuc Baangeet cĩnaac haau hĩ ngagiita.
COL.1.3	Hanneeka naag hõdõõkõthĩ Nyekuc Maaꞌnyĩ Makayyioohit cĩnaac Yeesu Krĩstõ ĩlaallẽ, hatĩ halaiinnuung ngagiita. 
COL.1.4	Baa hĩthĩkta naag ngaatĩ elemmu niig Yeesu Krĩstõ nẽ ĩmmĩnattu eet vẽlẽk cĩg Nyekuci, 
COL.1.5	hĩnĩngĩtĩ muhẽẽnĩtĩ ꞌcĩ abũnnaa ꞌcĩ aꞌnyaku niiga, itiangthoothikuung ngagiit hẽẽtahujjieen. Baa ithiktu niig muhẽẽnĩt ꞌcĩ abũnnaa ho ĩĩcĩ oou, baa elemmu nyeemuut ꞌcĩ ĩĩn dĩdĩ, ꞌcĩ ĩĩn nyeemuut ꞌcĩ abũnnaa, 
COL.1.6	ĩꞌthanothoothĩk nyeemuut ciee loonyin vẽlẽk ꞌgõõlaa ꞌcĩ abũnnaa gẽrrẽẽt. Nẽ ikia ĩtĩlĩth ꞌgõõla hõdẽẽthõng hõrggẽẽnaa cunuung, nganĩngĩtĩ kõr baa athiknu niig thõõth ꞌcĩ ĩĩn dĩdĩ cĩ tarbalꞌthẽẽt cĩ Nyekuci, thooꞌthiohĩ vẽlẽk ĩcĩg ĩĩn dĩdĩ. 
COL.1.7	Iita illimattaau niig nyeemuut ꞌcĩ abũnnaa hĩ ꞌgooneet cĩnaang Epavarato. Hadticanoothĩka naag Krĩstõ hĩ ĩnõõnnõ hõdẽĩ, ĩĩn nẽẽ eet ꞌcĩ abũnnaa ꞌcĩ aꞌthũũnnĩ dtiic cĩ Krĩstõ, hĩnĩngĩtĩ ngagĩĩta. 
COL.1.8	Baa uduhaaheet nẽẽ ngagĩĩt thõõth ꞌcĩ ammĩnannu eet ũgĩ, mĩnnaanaa ĩbaa aaꞌnyuung Lorii ꞌcĩ Ẽllẽẽmĩth ngagiita.
COL.1.9	Hĩnĩngĩtĩ thõõth icci, ngaanĩngĩtĩ baa hathĩkna naag thõõth cunuung, nga hibillia ngaatĩ halaiinnuung ngagiita. Halayya naag Nyekuc haaꞌnyuung agaac tabiinit cĩnnĩ, ꞌgẽẽnyĩtha hĩ gaiittaa cĩ Loriio. 
COL.1.10	Nẽ hatĩ aꞌnyaktu rũgẽt ꞌcĩ adĩhĩꞌthu Makayyioohit nẽ aanytĩhu ĩnõõnnõ haccamanoothĩk hõdõõkõthĩ, ngaatĩ adĩmannu dtiicanĩ ꞌcĩg abũnnaa. Au hatĩ agayyu niig Nyekuc hĩllõõan. 
COL.1.11	Halaiinna naag, hátĩ okomit niig bulẽẽttaa cĩ ꞌtirrian cĩnnĩ, hátĩ aꞌnyahit temeethi vẽlẽk ꞌcĩ adiimmu niiga. Aꞌnyĩĩk Nyekuc haaꞌnyuung taliinit. 
COL.1.12	Halayyi naa, hátĩ ĩĩttĩk Nyekuc Baangeet ĩlaallẽ, ngaatĩ aaꞌnyuung ngagiit otholit hĩ ĩnõõnnõ thõõth baa aduhaak nẽẽ eet ꞌcĩg aattĩg habuccieetaa cĩ lanyito. 
COL.1.13	Ikia ẽẽlaeet Nyekuci ngagĩĩt habuccieetaa cĩ ꞌThĩttaanõ nẽ aꞌnyahaaeet habuccieetaa cĩ Ngeerĩnĩ ꞌcĩ ammĩnan nẽẽnĩ, 
COL.1.14	baa õõganneet nẽẽ ngagĩĩt haaut lõꞌngõõc nẽ ũtũngeek ꞌthẽccanẽẽt cĩggaac.
COL.1.15	Aaĩ Krĩstõ hĩ Nyekuci ꞌcĩ hõllõngaa hacĩn naaga. Baa arrittiaa nẽẽ ĩĩcĩ oou nẽ ĩĩn nẽẽ habu cĩ hẽlẽggĩ vẽlẽk ꞌcĩg ẽhẽnytaa. 
COL.1.16	Hĩnĩngĩtĩ baa ẽhẽnytaa hẽlẽggĩ vẽlẽk Krĩstõa, hẽlẽggĩ cĩg hẽẽtkujjieen hĩ cĩg lootu, hẽlẽggĩ ꞌcĩg hacĩnĩ hĩ ꞌcĩg hõllõngaa hacĩnĩ, ꞌcĩg aattĩg hĩ habuẽẽta hode habuccieeꞌnya hode makayyiooha ꞌcĩg aggam looc hode ꞌcĩg aꞌnyak makaaꞌthĩt, baa ẽhẽnytaa hẽlẽggĩ vẽlẽk Krĩstõa hĩĩtõ cĩgĩnnĩg. 
COL.1.17	Baa aaĩ nẽẽ baa nga hẽtẽhẽnytaa hẽlẽggĩ vẽlẽk nẽ aggam nẽẽ hẽlẽggĩ ꞌcĩg ẽhẽnytaa vẽlẽk haauto hõdẽĩ. 
COL.1.18	Ĩĩn Krĩstõ Makayyioohit cĩ lothippit cĩ lemmioohu. Nẽ ĩĩn lothippiti ciee ẽlẽ cĩnnĩ. Atiman nẽẽ ngaatĩ arũgnaanĩ daahĩtha, hátĩ hĩĩ Makayyioohit cĩ eet vẽlẽk hĩ hẽlẽggĩ vẽlẽk. 
COL.1.19	Baa accamanoothĩk Nyekuci ngaatĩ aayyi nẽẽ hũtũrũũr ẽllaa cĩ Ngeerĩnĩ. 
COL.1.20	Nẽ baa accamana Nyekuci ngaatĩ aganĩthĩ hẽlẽggĩ vẽlẽk loota nĩnga hĩ hẽlẽggĩ cĩg hẽẽtkujjieen hoboddia hĩ ĩnõõnnõ. Baa adĩman nẽẽ ganõn icci biyyiẽẽtĩĩ cĩg Krĩstõ ĩĩ baag ẽrrẽnna hurucceea.
COL.1.21	Baa gõõng iiginnu niig ꞌrẽẽttĩg hĩ Nyekuc. Baa aaꞌnyuung muhẽẽnĩtĩ cunuung ngagiit ĩĩtõ mĩrõk cĩg Nyekuci nẽ ĩdĩmattu thooꞌthiok ꞌcĩg abathĩ. 
COL.1.22	Nẽ ꞌyioko, ikia aganĩthuung nẽẽ ngagiit, hátĩ agayyio hĩ ĩnõõnnõ daahĩthaa cĩ Krĩstõ. Nẽ hĩnĩngĩtĩ thõõth icci, aꞌnyahaauung nẽẽ ngagiit muumaa cĩnnĩ nẽ iittu eet ꞌcĩg ẽllẽẽmĩth cĩg Nyekuci ꞌcĩg ammĩrĩ ꞌcĩg abillu muumaa cĩnnĩ hiꞌthihi ꞌthẽccan umwa. 
COL.1.23	Nẽẽthĩ, má aallannu elemmu nẽ okomtu thõõth ꞌcĩ ĩĩn dĩdĩ, ma hẽꞌngẽlannu thõõthaa baa ĩĩn dĩdĩ ĩbaa ithiktu niig nyeemuutaa ꞌcĩ abũnnaa. Baa irrioonni nyeemuut ꞌcĩ abũnnaa ho looc vẽlẽk nẽ naa Paaulo, baa ẽbẽraawa Nyekuci hĩĩ dticciannioohit ꞌcĩ hirriooni thõõth icci.
COL.1.24	Haccamanoothihi naa hatĩ haccanannii hĩnĩngĩtĩ ngagiit ẽllaa caannĩ, hĩnĩngĩtĩ hõthõlla naag hĩ Krĩstõ ꞌcannan cĩnnĩ ꞌcĩ aalla, hĩnĩngĩtĩ ẽlẽ cĩnnĩ ꞌcĩ ĩĩn lothippit cĩ lemmioohu. 
COL.1.25	Baa adiimma nganĩĩt Nyekuci hĩĩ dticciannioohit cĩ lothippit cĩ lemmioohu nẽ idiim ĩꞌthõõwa nganĩĩt, hátĩ hillimaneehuung ngagiit nyeemuut cĩnnĩ vẽlẽk. 
COL.1.26	Ĩĩn thõõth ciee thõõth ꞌcĩ ĩllõõan ꞌgẽẽnyĩth cĩ eetu, baa hõllõngaa agayyi irkiꞌnyia ꞌcĩg mẽẽlĩg, nẽẽthĩ ꞌyioko, ikia uppulanniaak eet cĩg Nyekuci. 
COL.1.27	Hĩnĩngĩtĩ baa adiimmuung ngagiit Nyekuci eet ꞌcĩg hõllõngaa ĩĩgĩnnu ꞌJudeei, agaac ngaatĩ ĩĩnnĩ baliiniti hĩ bulẽẽnĩt cĩ Krĩstõ cunuung buúk. Thõõth ꞌcĩ ammiꞌthi ho cieeni. Aaĩ Krĩstõ hĩ ngagiita. Aaꞌnyuung thõõth ciee ngagiit agaac ngaatĩ hatĩ othollu niig bulẽẽnĩt cĩnnĩ.
COL.1.28	Hirrioonĩka naag eet nyeemuut cĩ Krĩstõ nẽ hidticattooyyia ꞌgẽẽnyĩth vẽlẽk hillimatta eet hĩ ngaatĩ hilootta eet vẽlẽk, hátĩ hiita hĩtĩlĩthĩt nuyyiooha cĩg Krĩstõ vẽlẽk hokomit lemiitta. 
COL.1.29	Ĩnõõ cĩ hadticaniini naa gẽrrẽẽt ꞌtirriaanaa cĩnnĩ ĩbaa aaꞌnya nẽẽ nganĩĩt ko.
COL.2.1	Hadiimmuung naa ngagiit agaac ngaatĩ hadticaniini naa gẽrrẽẽt, hĩnĩngĩtĩ ngagiit hĩ eet ꞌcĩg aattĩg ꞌtaaũnaa cĩ Laodicea hĩ ꞌcĩg nga homottiooa hĩ nganĩĩt vẽlẽk. 
COL.2.2	Hadiimi hakũtani naa ĩhõõggõ, hátĩ hũrũmtĩ hõdẽĩ nẽ ĩmmĩnanit eleeti cĩggĩĩng gẽrrẽẽt. Nẽ hadiimi naa ĩhõõggõ haꞌnyahit muhẽẽnĩt ꞌcĩ abũnnaa ꞌcĩ agaĩ thõõth cĩ Nyekuci ꞌcĩ ĩllõõan ꞌgẽẽnyĩth cĩ eetu, ĩnõõnnõ Krĩstõ. 
COL.2.3	Aguꞌthi ꞌgẽẽnyĩthĩ hĩ gaiinit vẽlẽk hĩ ĩnõõnnõ. 
COL.2.4	Haduhaakuung naa thooꞌthiok iccig, hátĩ hiittiõõ ẽẽtĩ ꞌcĩ õmmõdannuung ngagiit thõõthaa ꞌcĩ aaĩ hĩcĩ ĩĩn dĩdĩ tõõ. 
COL.2.5	Tananga hĩĩnĩ naa ꞌrẽẽn hĩ ngagiita, haalla hammukuung ngagiit hõdõõkõthĩ. Nẽ hatali ngaatĩ hathĩknĩ aĩ, aattiyyu ꞌgõõlaa ꞌcĩ abũnnaa nẽ elemtu Krĩstõ komiitta.
COL.2.6	Nẽẽthĩ ꞌyioko, hĩcĩ elemtu niig Yeesu Krĩstõ hĩĩ Makayyioohit cunuung ko, aallattia ũnnẽẽc ĩnõõnnõ diooni. 
COL.2.7	Aanytĩk lemiinit cunuung hĩtĩlĩth hĩ Krĩstõ nẽ aanytĩhu ĩnõõnnõ haau hĩ miirihi cĩ rũgẽt cunuung. Okomit lemiittaa cunuung hĩ baa allimanoothikuung ngagiit hátĩ atalit ĩnõõnnõ gẽrrẽẽt.
COL.2.8	Ma haaꞌnyiku eet umwa higgooluung thooꞌthiohĩĩ ꞌcĩg hõllõngaa ĩĩn dĩdĩ. Aattĩg thooꞌthioha cĩggĩĩng ko hĩcĩ ĩĩn dĩdĩ, nẽẽthĩ, hõllõngaa occa ẽẽl eet umwa, ĩĩn nyepitee cĩnĩĩng ko ꞌcĩ aku hĩ eet ꞌcĩ holli õõ haaga. Aku nyepitee cĩnĩĩng ko ꞌgẽẽnyĩthaa cĩ looc nicci, hõllõngaa aku hĩ Krĩstõ.
COL.2.9	Hĩnĩngĩtĩ aaĩ Nyekuci hũtũrũũr ẽllaa cĩ Krĩstõ. 
COL.2.10	Nẽ baa iita itiliꞌthu niig jurrung lemiittaa cunuung, hĩnĩngĩtĩ iittu eet cĩg Krĩstõ ꞌcĩ ĩĩn Makayyioohit ꞌcĩ aggam ꞌtirrian hĩ makaaꞌthĩt vẽlẽk. 
COL.2.11	Baa iitiaau niig hĩ Krĩstõ, iita ũtũngtoothĩk ngagiit ꞌthẽccanẽẽta cugguung buúk, nẽẽthĩ, hõllõngaa ĩĩn ꞌteediniti ciee, ꞌcĩ etteeddiakĩ ẽlẽ cĩ eet ꞌcĩ maacĩ
COL.2.12	Baa adayyieeu niig hĩ Krĩstõ hõdẽĩ kõr baa aggammu baattithimo nẽ ũrũgtaau hõdẽĩ lemiittaa cunuung ĩcĩ aꞌnyaku niig ꞌtirriaanaa cĩ Nyekuci, ĩĩ baa arũgnaanĩ Krĩstõ daahĩtha.
COL.2.13	Baa adaaktu niig, hĩnĩngĩtĩ baa iiginnu ꞌthẽccanniook nẽ baa hõllõngaa iiginnu eet cĩg Nyekuci. Nẽẽthĩ, baa aaꞌnyĩk Nyekuci Krĩstõ haaꞌnyuung ngagiit ũrũgta tarĩ, ngaatĩ ũũnnĩkĩ ꞌthẽccanẽẽt cĩggaac vẽlẽk. 
COL.2.14	Ikia umummuunyan Nyekuci thooꞌthiok ꞌcĩg abathĩ baag etteedothoothĩkeet ngagĩĩt, hĩnĩngĩtĩ thõõth ꞌcĩ habũrrĩ nyattal cĩ Mũũꞌtha. Baa ittik nẽẽ ĩhõõggõ battaala nẽ otoddoeek hurucceea. 
COL.2.15	Ma baa ĩllõõan nẽẽ ꞌtirrian hĩ makaaꞌthĩt vẽlẽk ꞌcĩg ĩĩn mĩrõk cĩgĩnnĩg, ikia aꞌthalana nẽẽ ĩhõõggõ lothippita thõõthaa ꞌcĩ ĩllõõanĩ nẽẽ ĩhõõggõ hurucceea.
COL.2.16	Nẽẽthĩ hoti ho, ma haaꞌnyiku eet umwa hetteedihuung thõõth, hĩnĩngĩtĩ ꞌgẽẽn ꞌcĩ adaku hode, hĩnĩngĩtĩ ꞌgii ꞌcĩ ahuddu, hode hĩnĩngĩtĩ karrama cĩ irkito, hode hĩnĩngĩtĩ karrama cĩ nyĩlõk ꞌcĩ nga ẽꞌnyẽrkĩ thõng, hode hĩnĩngĩtĩ Kõr cĩ ꞌYiommaanõ.
COL.2.17	Õthõõth thooꞌthioha cieeg vẽlẽk thõõth ꞌcĩ ĩĩn dĩdĩ ĩnõõnnõ Krĩstõ. 
COL.2.18	Ma haaꞌnyiku eet ꞌcĩg athĩngõõnyan aĩ hĩĩgĩnna tarbalĩg nẽ alaacõ aajĩlẽẽt, higgoolluung ngagiita. Irrian nẽẽg aĩ hĩcĩtta thooꞌthiok ꞌcĩg eterꞌtheek Nyekuci ĩhõõggõ honoothitatõõ. Nẽẽthĩ, ĩĩn thõõth cĩnĩĩng ko õlõng haaga, hĩnĩngĩtĩ abbĩꞌthĩĩ muhẽẽnĩtĩ cĩ thooꞌthiok ꞌcĩg abathĩ ꞌthinneetinii cĩggĩĩng. 
COL.2.19	Iittiõõ eeta cieeg hõllõngaa ĩĩn dhoorit ꞌcĩ ẽlẽ cĩ Krĩstõ ꞌcĩ ĩĩn Makayyioohit cĩ ello, hĩnĩngĩtĩ arũm nẽẽ dhooriꞌnya cĩg ẽllaak vẽlẽk hĩĩtõ hõdẽẽthõng hĩtĩlĩth ꞌtirriaanaa cĩ Nyekuci.
COL.2.20	Baa adaaktu niig hĩ Krĩstõ, hĩnĩngĩtĩ ꞌlimman cĩ eet cĩg looc nicci ẽlẽk nẽ tarĩ, aalla nga anuyyu niig ꞌlimman cĩnĩĩng ꞌcĩ aĩ, 
COL.2.21	“Ma haggammu ꞌgii icci! Ma hatarru ꞌgẽẽn iccia! Ma hahummu ꞌgii iccia!” Noho Inni? 
COL.2.22	Aku hatĩ edecciaa ꞌlimmanĩ ciee vẽlẽk, hĩnĩngĩtĩ aarĩk ẽẽtĩ ꞌcĩ holli õõ haaga. 
COL.2.23	Aaĩ thõõth ꞌcĩ haꞌthũũnnĩ ꞌlimman icci hĩ thõõth ꞌcĩ abũnnaa ꞌcĩ occa hadĩmanĩ. Aaĩ nẽẽ hĩcĩ aaꞌnyuung ngagiit ĩmmĩnanit Nyekuc gẽrrẽẽt nẽ iittu tarbalĩg nẽ uꞌthuuttu eleeti cugguung. Nẽẽthĩ nẽẽꞌthẽk, hõllõngaa aꞌnyak nẽẽg ꞌtirrian ꞌcĩ occa aaꞌnyeet hũtũngteek thooꞌthiok ꞌcĩg ĩĩn ꞌriiring ꞌcĩg habũraneek naaga.
COL.3.1	Baa ũrũgũthaauung Nyekuci ngagiit hõdẽĩ hĩ Krĩstõ daahĩtha. Nẽẽthĩ ꞌyioko, aarrik ꞌthinneeti cugguung hẽlẽggẽẽnnĩĩ cĩg hẽẽtkujjieen, ngaatĩ aggamĩ Krĩstõ looc attiaa cobbi ĩĩcĩ Nyekuci. 
COL.3.2	Ummuhit thooꞌthiok cĩg hẽẽtkujjieen, ma hammuku hẽlẽggĩ cĩg looc nicci. 
COL.3.3	Hĩnĩngĩtĩ baa aauttu niig hĩcĩ adaaktu ẽlẽk, nẽ ꞌyioko iyyangꞌthĩ rũgẽtĩ cunuung ꞌcĩ ĩĩn ngeju hĩ Krĩstõ ꞌcĩ aaĩ hĩ Nyekuc. 
COL.3.4	Ma õbõda Krĩstõ ꞌcĩ aaꞌnyuung ngagiit ũrũgĩt ko, au hatĩ arũmeennu niig hĩ ĩnõõnnõ bulẽẽtta.
COL.3.5	Nẽẽthĩ hoti ho, ũtũngteek thooꞌthiok ꞌcĩg ĩĩn ꞌriiring ꞌcĩg abũraneek eleeti cugguung. Thooꞌthiok ꞌcĩg aattĩg hĩcĩg attihõõnĩ eeta tahatak, muhẽẽnĩt cĩ thooꞌthiok ꞌcĩg ĩĩn ꞌriiring, thõõth ꞌcĩ abũraneeku thooꞌthiok ꞌcĩg abathĩ, hode ma hainnu ngaam ngaam, aduhoo thooꞌthioha cieeg hĩ ngaatĩ alayyu nyekuꞌnya ꞌcĩg hõllõngaa ĩĩn dĩdĩ thõng. 
COL.3.6	Aku hatĩ uuk Nyekuci eet ngaꞌngaritta, hĩnĩngĩtĩ thooꞌthiok iccig. 
COL.3.7	Baa gõõng adĩmannu niig thooꞌthiok iccig, baa nga aattiyyu rũgẽtaa cĩ looc nicci. 
COL.3.8	Nẽẽthĩ ꞌyioko, ũtũbũrĩt thooꞌthiok ꞌcĩg aattĩg hĩ cieegi. Liilii hĩ ngaatĩ aaburreeku ꞌgoonogu nẽ ĩdĩmattu thooꞌthiok ꞌcĩg abathĩ hĩ ngaatĩ addangaaku eet ũgĩ, hĩ ngaatĩ othooꞌthu thooꞌthiok ꞌcĩg abathĩ. 
COL.3.9	Ma nga hoolongeeku ꞌgoonogu, hĩnĩngĩtĩ utuburru niig rũgẽt cunuung baa ꞌrẽẽnĩ hĩ thooꞌthiok vẽlẽk cĩgĩnnĩg. 
COL.3.10	Iittu niig vẽlẽk eet ꞌcĩg ĩĩn ngeju. Ũũhũyyuung ngagiit Nyekuci hõdõõkõthĩ aaut hĩ nẽẽ Teheꞌnyioohiti cĩ rũgẽt cunuung ꞌcĩ ĩĩn ngeju, nẽ iita hatĩ agayyu ĩnõõnnõ jurrung. 
COL.3.11	Rũgẽtaa ꞌcĩ ĩĩn ngeju ho, aduhoonnu niig vẽlẽk thõng, hatĩ iiginnu ꞌGirik hode iiginnu ꞌJudeei hode etteeddi eleeti cĩg eet ꞌcĩg maacĩg hode nga hetteeddi eleeti. Hode iiginnu eet ꞌcĩg ꞌrĩĩng hode eet ꞌcĩg nga illimattĩ, hode iiginnu appahacaaꞌnya hode eet ꞌcĩg hõllõngaa ĩĩn appahacaaꞌnya. Krĩstõ dioo ꞌcĩ tiirẽẽnĩ nẽ aaĩ nẽẽ hĩ ngagĩĩt vẽlẽk.
COL.3.12	Nẽẽthĩ hoti ho, ammĩnannuung Nyekuci ngagiit nẽ ẽbẽraauung ĩĩtõ eet cĩgĩnnĩg ꞌcĩg ẽllẽẽmĩthĩ. Nẽẽthĩ, atamaattik ꞌgoonogu nẽ iittu tarbalĩg, ma hathĩngõõnyannu, etemeethit thooꞌthiok. 
COL.3.13	Adanganit ꞌgoonogu ꞌcĩg adĩmannuung ngagiit ꞌbuth nẽ atamaattihu ĩhõõggõ hĩ baa ammaannikuung Makayyioohiti ngagiita. 
COL.3.14	Nẽ thooꞌthiohĩĩ cĩg vẽlẽk, tiir mĩnnanĩ ĩllõõan ꞌgii vẽlẽk, ĩnõõnnõ ꞌcĩ arũm hẽlẽggĩ vẽlẽk hõdẽĩ.
COL.3.15	Aanytĩk ganõn cĩ Krĩstõ haggamuung ꞌthinneeti cugguung, hĩnĩngĩtĩ baa utuvvuyyiaau niig, hátĩ aaut ganõõna, hĩ eeta cĩg ẽlẽ hõdẽẽthõng. Nẽ iittihu ĩnõõnnõ ĩlaallẽ. 
COL.3.16	Aanytĩk nyeemuut cĩ Krĩstõ haau hĩ ngagiit rũgẽtaa cunuung vẽlẽk, hĩcĩ adticaniinnu ꞌgẽẽnyĩth cunuung vẽlẽk ngaatĩ allimannu ꞌgoonogu. Ebenit tegellwa cĩg laiittak taliitta nẽ iittihu Nyekuc ĩlaallẽ. 
COL.3.17	Nẽ ꞌgii vẽlẽk ꞌcĩ adĩmannu, hode thõõth ꞌcĩ othooꞌthu, ĩdĩmanit, hĩnĩngĩtĩ Makayyioohit Yeesu, ngaatĩ atallu Nyekuc Baangeet ꞌthaarĩĩ cĩg Krĩstõ.
COL.3.18	Niig ngaaĩ, ĩthĩhĩt maaccwa cugguung ꞌgõõlaa ꞌcĩ adiim Makayyioohiti.
COL.3.19	Niig maaccwaana, ĩmmĩnanit ngaaĩ cugguung nẽ ma haũrrũũhannu ĩhõõggõ thõng.
COL.3.20	Niig lohollia, ĩthĩhĩt maajihu hĩ ngaaggu thooꞌthiohĩ vẽlẽk, hĩnĩngĩtĩ ma adĩmannu hoti, accamanoothĩk Makayyioohiti gẽrrẽẽt.
COL.3.21	Niig maajihi loholeenu, ma hõhõggõõrannu lõhõlĩ nẽ hatĩ iita uduulli ꞌthinneeti.
COL.3.22	Niig appahacaaꞌnya, ĩthĩhĩt thooꞌthiok vẽlẽk ꞌcĩg aduhaakuung makayyiooha cugguung cĩg looc nicci, hõllõngaa hĩnĩngĩtĩ ebekuung nẽẽg ngagiit thõng, hode hatĩ accamanaannuung ngagiit thõng diooni, ĩthĩhĩt ĩhõõggõ ꞌthinneetini dĩdĩ hĩ tẽẽlꞌthĩtaa cĩ Makayyiookto. 
COL.3.23	ꞌGii ꞌcĩ adĩmannu niig vẽlẽk, idticanit ꞌthinneetinii ꞌcĩg õõrĩg, haau hĩcĩ adticanoothiku Makayyioohit, hõllõngaa haau hĩcĩ adticanoothiku makayyiook cĩg looc nicci. 
COL.3.24	Ummuhuttooth ĩĩtõ, ammũdaannu hatĩ niig thooꞌthiok ꞌcĩg arigiꞌthu hĩ Makayyioohit hĩĩ ꞌbaaninit cunuung. Nẽ Makayyioohiti ꞌcĩ adticanoothiku niig ko, ĩnõõnnõ Krĩstõ. 
COL.3.25	Nẽẽthĩ, ẽẽtĩ ꞌcĩ adĩman thõõth ꞌcĩ abathĩ, adĩmanoothĩk hatĩ ĩnõõnnõ buúk thõõth ꞌcĩ abathĩ nẽ aitiõõ haliiniti tõõ.
COL.4.1	Niig makayyiooha, ĩdĩmatteek appahacaaꞌnya cugguung thooꞌthiok ꞌcĩg abũnnaa ꞌcĩg aũlanĩ, hĩnĩngĩtĩ agayyu niig buúk ngaatĩ aꞌnyaku Makayyioohit cunuung hẽẽtahujjieen.
COL.4.2	Ĩrrĩcatta laiinit, aaut dĩkĩĩm nẽ ĩĩttĩhu Nyekuc ĩlaallẽ. 
COL.4.3	Alayyiooyyieetu ngagĩĩt buúk, hátĩ hubbuuhiheet Nyekuci ngagĩĩt ꞌgõõl, hátĩ hõõt huduktaaha eet thõõth cĩ Krĩstõ ꞌcĩ ĩllõõan ꞌgẽẽnyĩth cĩ eetu, ꞌcĩ ꞌyioko hecebiini naa baabuutha ho. 
COL.4.4	Alayyiooyyiaangu nganĩĩt, hátĩ hũũk hilliman eet jurrung, hĩnĩngĩtĩ dtiic caannĩ niccia. 
COL.4.5	Aaut jurrung hatĩ arũmeennu hĩ eet ꞌcĩg hõllõngaa ĩĩn lemmiook, illimatteek ĩhõõggõ nyeemuut cĩ Nyekuci hatĩ ammũdaannu ꞌgõõl ꞌcĩ arũmeennu hĩ ĩhõõggõ. 
COL.4.6	Aanytĩk thõõth ꞌcĩ othooꞌthu niig hõdõõkõthĩ haaꞌnyĩk eet ꞌcĩg athiknuung ngagiit haccamattoothĩk, hátĩ agaac ngaatĩ occa attacannu eet vẽlẽk ꞌcĩg ajinnuung ngagiit ꞌgõõlaa ꞌcĩ abũnnaa.
COL.4.7	Aduhaakuung hatĩ Ticiko nyeemuꞌnya cĩgannĩg vẽlẽk. Ĩĩn nẽẽ ꞌgotooneet ꞌcĩ hammĩna naa gẽrrẽẽt ꞌcĩ ĩĩn lemmioohit, dticciannioohit ꞌcĩ hadticanoothĩka Makayyioohit hõdẽĩ jurrung. 
COL.4.8	Hĩꞌthõõakuung naa ĩnõõnnõ, hátĩ agaac niig authet cĩnaang nẽ hátĩ haaꞌnyĩk nẽẽ ꞌthinneeti cugguung hokomit. 
COL.4.9	Õõkõra Ticiko hĩ Onethimo ꞌgotooneet ꞌcĩ aꞌthũũnnnĩ thõõth cĩ Nyekuci nẽ hammĩnanna naag gẽrrẽẽt, ĩĩn Onethimo buúk eet cĩ ꞌtaaũn cunuung. Au hatĩ athithanaakuung nẽẽg thõõth vẽlẽk ꞌcĩ aaĩ ngaati.
COL.4.10	Ĩꞌthaayyuung ꞌgõõna Arithtarko ꞌcĩ harũmeenna baabuutha hõdẽĩ ngagiita, ĩꞌthaayyuung Maarko midinni Baarnaba buúk. Baa ithiktu niig nyeemuut ꞌcĩ akuuni Maarko hĩ ngagiit ẽlẽk, ma õdõlanuunga, ũrũmtĩ hĩ ĩnõõnnõ lõꞌngõõc. 
COL.4.11	Ĩꞌthaayyuung Yeesu ꞌcĩ haĩ ꞌthaar ũgĩ Juutto buúk ngagiita. Eet ꞌcĩg ĩĩn lemmiook eetinii ꞌcĩg ĩĩn ꞌJudeei dticciannioohĩĩ cĩgannĩg ĩĩcĩg habuccieet cĩ Nyekuci dioo cieegi nẽ amammaayattaa nẽẽg nganĩĩt haccamanoothĩk dĩdĩ. 
COL.4.12	Ĩꞌthaayyuung Epavarato cĩ lothippit cunuung ngagiita, ꞌcĩ ĩĩn dticciannioohit cĩ Yeesu Krĩstõ. Alayyi nẽẽ hõdõõkõthĩ gẽrrẽẽt, hĩnĩngĩtĩ ngagiita, hátĩ okomit lemiittaa cunuung nẽ ĩdĩmattu tabiinit cĩ Nyekuci jurrung. 
COL.4.13	Hĩcĩna naa thõõth ꞌcĩ adticaniini nẽẽ gẽrrẽẽt, hĩnĩngĩtĩ ngagiita, hĩ lemmiook cĩg ꞌtaaũn cĩ Laodicea hĩ cĩg Hierapoli buúk. 
COL.4.14	Ĩꞌthaayyuung akĩĩmĩ cĩnaac ꞌLuuka hõdẽĩ hĩ ꞌDẽẽma. 
COL.4.15	Ĩꞌthaayyihaangu lemmiook cĩg ꞌtaaũn cĩ Laodicea hõdẽĩ hĩ ngooneet Nyĩmva hĩ lothippit cĩ lemmiook ꞌcĩg alayyi õlõõ cĩnnĩ.
COL.4.16	Ma itigiillu waraga icci, aanytĩk hitigiili lothippitaa cĩ lemmiook cĩg ꞌtaaũn cĩ Laodicea buúk nẽ itigiillu niig buúk waraga baa hĩꞌthooihi naa ĩhõõggõ.
COL.4.17	Uduktaak Arkippo ĩĩttĩk, “Dẽcaak dtiic baa aaꞌnyĩhoothikii nganiit ꞌthaarĩĩ cĩg Makayyiookto.”
COL.4.18	Hẽhẽẽdakuung naa Paaulo ꞌthaainit icci athĩnĩĩ cĩgannĩg. Ma hataarroꞌthu thõõth ꞌcĩ hecebiini naa baabuutha ho. Aꞌnyĩĩk bũnnai cĩ Nyekuci haau hĩ ngagiita.
1TH.1.1	Nganĩĩt Paaulo, hĩ ꞌThĩĩla hĩ Timotteeo ꞌcĩg hẽhẽẽdakuung ngagiit lothippit cĩ lemmiook cĩg ꞌtaaũn cĩ Tẽꞌthaloonika waraga icci ho. Hẽhẽẽdakuung ngagiit eet ꞌcĩg iiginnu eet cĩg Nyekuc Baangeet cĩnaac hĩ Makayyioohit Yeesu Krĩstõ.
1TH.1.1	Aꞌnyĩĩk bũnnai cĩ Nyekuci hĩ authet ꞌcĩ aattiyyu lõꞌngõõc, haau hĩ ngagiit vẽlẽk.
1TH.1.2	Hanneeka naag Nyekuc hõdõõkõthĩ ĩlaallẽ, hĩnĩngĩtĩ ngagiit vẽlẽk nẽ habbuꞌnguung ngagiit laiittaa cĩnaang. 
1TH.1.3	Gõõng haduhaaka naag Nyekuc Baangeet hõdõõkõthĩ thõõth cĩ lemiinit cunuung hĩ dtiic cunuung cĩ mĩnnaanõ, ꞌcĩ ĩĩn dĩdĩ hĩ ĩnõõnnõ, hĩ ngaatĩ aꞌnyaku muhẽẽnĩt ꞌcĩ õkõmĩ hĩ Makayyioohit cĩnaac Yeesu Krĩstõ.
1TH.1.4	ꞌGotoonoga hĩ ngoonoga, hagayyia naag ngaatĩ ammĩnannuung Nyekuci ngagiit nẽ ẽbẽraauung ĩĩtõ eet cĩgĩnnĩg, 
1TH.1.5	hĩnĩngĩtĩ baa hõllõngaa haꞌnyahaakuung naag ngagiit nyeemuut ꞌcĩ abũnnaa ho utugeetini haaga, baa haꞌnyahaakuung ꞌtirriaanaa ꞌcĩ aku hĩ Lori ꞌcĩ Ẽllẽẽmĩthĩ, hĩ muhẽẽnĩt ꞌcĩ õkõmĩ. Agayyu niig ꞌgõõl baa haattiyyia naag hõrggẽẽnaa cunuung, hĩnĩngĩtĩ ngagiita. 
1TH.1.6	Ma baa iita elemtu niig Nyeemuut cĩ Yeesu, iita aauttu niig buúk hĩ naaga nẽ aauttu hĩ Makayyioohiti Yeesu. Tananga baa ummuddiaau niig pĩĩrnanĩt cobbi gẽrrẽẽt thõõthaa cĩ, ikia aaꞌnyuung Lorii ꞌcĩ Ẽllẽẽmĩth ngagiit accamattoothĩk. 
1TH.1.7	Nẽ iita etereꞌthieehu niig vẽlẽk lemmiook cĩg Makayyiooktak looccaa cĩ Maccedoonia hĩ looccaa cĩ Acaia ĩĩttĩhu, iiginnu niig lemmiook ꞌcĩg abũnnaa. 
1TH.1.8	Nẽ hĩnĩngĩtĩ ngagiita, ikia ĩꞌthanothoothĩk thõõth cĩ Makayyiookto loonyini vẽlẽk hõllõngaa Maccedoonia hĩ Acaia dioo nẽ ikia agaĩ lemiiniti cunuung cĩ Nyekuci loonyin vẽlẽk, nẽ occa ꞌthẽk iittiõõ hõllõngaa hathithan thõõth icci thõng buúk. 
1TH.1.9	Nẽ tarĩ, baa athithan eeta vẽlẽk thõõth ꞌcĩ elemmeetu niig ngagĩĩt, kõr baa hẽhẽẽrõnaakuung, hĩ ꞌgõõl baa uunniku niig hẽlẽggĩ ꞌcĩg ala eeta hĩĩtõ nyekuꞌnya nẽ idticattoothihu Nyekuc dĩdĩ ꞌcĩ arũgĩ. 
1TH.1.10	Nẽ athithan tarĩ eeta ꞌgõõl ꞌcĩ ereeyyu niig Ngeertĩ Nyekuci, ꞌcĩ hatĩ aku hẽẽtahujjieen, baa arũgtha Nyekuci daahĩtha, ĩnõõnnõ Yeesu ꞌcĩ hatĩ aku ẽẽlanneet ngagĩĩt lĩĩlĩẽẽttaa cĩ Nyekuci, kõr ꞌcĩ hatĩ aku ẽttẽẽdĩ nẽẽ thooꞌthiok cĩg eetuk, hatĩ kõr ꞌcĩ decciaanĩt cĩ lootu.
1TH.2.1	ꞌGotoonoga hĩ ngoonoga, baa agayyu niig aĩ, baa hõllõngaa hẽhẽẽrõnaakuung naag ngagiit haaga. 
1TH.2.2	Baa hippiirriawa naag nẽ hodoomtea ꞌtaaũnaa cĩ eet cĩg Pilippi, nẽẽthĩ, eliittaa cĩ Nyekuci, iita okomit ꞌthinneeti cĩggaang nẽ hillimattuung ngagiit nyeemuut cĩnnĩ ꞌcĩ abũnnaa, tananga baa abũrreet eeta ꞌcĩg mẽẽlĩg ngagĩĩta. 
1TH.2.3	Hõllõngaa haaunna naag hallimannuung ngagiit, hátĩ hõmmõdattuung hode hallabtuung thõng. 
1TH.2.4	Baa accamanoothĩk Nyekuci ngaatĩ aaꞌnyeet ngagĩĩt nyeemuut cĩnnĩ ꞌcĩ abũnnaa nẽ baa hõllõngaa hõthõõꞌtha naag, hátĩ haccamattoothĩk eeta, Nyekuc dioo ꞌcĩ aga thõõth cĩ ꞌthinneeti cĩggaang, ĩnõõnnõ ꞌcĩ hadiimma naag haccamanoothĩk. 
1TH.2.5	Agayyu niig buúk nga hĩttĩmatta naag ngaatĩ hĩggõõlla eet umwa. Aga Nyekuci buúk ngaatĩ aitiõõnnĩ thõõth baa hadĩmanna naag, hõllõngaa ĩĩn ꞌgii ꞌcĩ hammũtta lõbõlõbẽẽꞌthĩt cĩnaang. 
1TH.2.6	Baa hõllõngaa hadiimma naag dĩhĩthẽẽnĩt cĩ eetu nẽ hõllõngaa hadiimma hĩ ngagiit hode hĩ eet umwa. Nẽẽthĩ, hĩ ꞌthooyyiaha cĩg Krĩstõ, occa hinnia baa hau hajinnuung ngagiit eliinit. 
1TH.2.7	Nẽ haaunna hinnia hĩĩgĩnna tarbalĩg hõrggẽẽnaa cunuung, haautta hĩ morwahit gõõng aꞌthũũnnĩ lõhõlĩ cĩgĩnnĩg ꞌcĩg kidicig. 
1TH.2.8	Baa hammĩnannuung naag ngagiit gẽrrẽẽt nẽ haccamattoothĩha ngaatĩ haattiyyia jurrung, hõllõngaa hĩnĩngĩtĩ hõthõl nyeemuut ꞌcĩ abũnnaa cĩ Nyekuci hĩ ngagiit diooni, haccamanoothĩka hĩnĩngĩtĩ hõthõl rũgẽt cĩnaang buúk.
1TH.2.9	Nẽ dĩdĩ ꞌgotoonoga hĩ ngoonoga, occa nẽẽꞌthẽk ammuhooꞌthu pĩĩrnanĩt baa harayya naag dtiic ꞌcĩ õkõmĩ waathĩn hĩ baalin, hátĩ hiittiõõ hõllõngaa haꞌnyahaaka eet umwa heciinit nga hallimannuung nyeemuut ꞌcĩ abũnnaa cĩ Nyekuci. 
1TH.2.10	Iiginnu niig vẽlẽk hĩ Nyekuc hẽbẽrĩ cĩggaang, ꞌcĩg agayyu ainnu, hĩĩgĩnna naag eet ꞌcĩg ẽllẽẽmĩthĩ nẽ tẽllĩg ꞌthinneeti, hiꞌthihi thõõth umwa ꞌcĩ abathĩ hĩ ngagiit lemmiook cĩg Makayyiooktak. 
1TH.2.11	Agayyu niig buúk ngaatĩ haꞌthuunnuung naag ngagiit hõdẽĩ hõdẽĩ jurrung, hĩgõõng aꞌthũũnnĩ nyakangaan hĩ morwahit lõhõlĩ cĩggĩĩng. 
1TH.2.12	Baa haduhaakuung naag ngagiit hanneekuung aaut jurrung nẽ hiittihuung ũnnẽẽc thõõth cĩ Nyekuci, hĩ ngaatĩ hamammaayannuung ngagiit aaut ꞌgõõlaa ꞌcĩ accamana Nyekuci, hĩnĩngĩtĩ ĩnõõnnõ ꞌcĩ ẽbẽraannuung ngagiit aĩ iita otholit hĩ ĩnõõnnõ bulẽẽnĩt cĩ habuccieet cĩ õlõ cĩnnĩ.
1TH.2.13	Hanneeka naag Nyekuc hõdõõkõthĩ ĩlaallẽ, hĩnĩngĩtĩ elemtu niig thõõth cĩnnĩ baa hallimannuung naaga. Baa aku thõõth ciee hĩ ĩnõõnnõ nẽ baa hõllõngaa aku thõõth ciee hĩ eet cĩ holli õõ haaga. Nẽẽthĩ ꞌyioko, hĩ baa elemtu niig thõõth cĩnnĩ ho, idticanõõ nẽẽ hĩ ngagiit ꞌcĩg iiginnu lothippit cĩ lemmiook cĩgĩnnĩg. 
1TH.2.14	Nẽẽthĩ hoti ho, ꞌgotoonoga hĩ ngoonoga, baa accanattuung ngagiit eeta cĩg looc cunuung ẽmmẽn. ꞌGõõlaa cĩ, ĩyahiꞌthu niig lothippiꞌnya cĩg lemmiook cĩg Nyekuci looccaa cĩ ꞌJudeea, baag accanan ꞌJudeei cĩggĩĩng ẽmmẽn, hĩnĩngĩtĩ ẽlẽmĩ nẽẽg Yeesu Krĩstõ.
1TH.2.15	ꞌJudeei tĩko baag aruk Makayyioohit Yeesu hĩ põrõvẽtaaꞌnya nẽ itiggiayyieeheet ngagĩĩt buúk mõrõ. Aitiõõ thooꞌthioha cĩggĩĩng ko, hõllõngaa aaꞌnyĩk Nyekuc haccamanoothĩk nẽ tarĩ, iitiõõ ẽẽtĩ ꞌcĩ ẽlẽmĩ thõõth cĩnĩĩng ko tõõ. 
1TH.2.16	Alaammeet nẽẽg ngagĩĩt ngaatĩ hallimaneeka eet ꞌcĩg hõllõngaa ĩĩn ꞌJudeei thõõth cĩ Krĩstõ, hátĩ heellia nẽẽgĩ. Nẽ ꞌgõõlaa cĩ, aalla eeta cĩg ꞌJudeei ꞌcĩg hõllõngaa ĩĩn lemmiook cĩg Yeesu, ittoorothi ꞌthẽccanẽẽt cĩggĩĩng noho. Nĩngĩtĩ hatĩ aku alĩĩlĩkĩ Nyekuci ĩhõõggõ uruta.
1TH.2.17	ꞌGotoonoga hĩ ngoonoga, baa nõõ heꞌngerrio naag hĩ ngagiit hĩdĩhĩdĩĩc. Nẽẽthĩ hinnia, nga hatarrioꞌthuung naag ngagiit ꞌthinneetinii cĩggaang. Hammuka gẽrrẽẽt ꞌgõõl ꞌcĩ haau hacinnuung ngagiit tarĩ, ĩnõõ ꞌcĩ hattĩmanna gẽrrẽẽt ꞌgõõl ꞌcĩ hõbõdaanna ho. 
1TH.2.18	Baa hadiimma ngaatĩ haau hacinnuung dĩdĩ nẽ baa hattĩmani naa Paaulo dẽẽdẽ tabattĩ hiriiri ngaatĩ hakuuni, alaammeet hinnia ngagĩĩt ꞌThĩttaanĩ ngaatĩ hauunna. 
1TH.2.19	Ma uppwaanna Makayyioohiti Yeesu, ngagiit hatĩ dioo ꞌcĩg aaꞌnyeetu ngagĩĩt muhẽẽnĩt ꞌcĩ abũnnaa hĩ taliinit nẽ aauttu hĩ bulẽẽnĩtĩ cĩnaang. 
1TH.2.20	Eei, ngagiit dioo ꞌcĩg aaꞌnyeetu hirriatta bulẽẽtta nẽ haccamattoothĩha.
1TH.3.1	Ma baa ũũppanneet thõõth ꞌcĩ hẽꞌngẽrõõnĩ ho gẽrrẽẽt, hiita hummukta hĩĩtta, ĩꞌnya hidiongatta naag dioo ẽmmẽn ꞌtaaũnaa cĩ Aathẽnĩ, 
1TH.3.2	nẽ hĩꞌthooyyiahuung ꞌgotooneet Timotteeo hikia hicinuunga. Ĩĩn nẽẽ ꞌgotooneet ꞌcĩ hadticanoothĩka Nyekuc hõdẽĩ, thõõthaa ꞌcĩ hallimannuung nyeemuut ꞌcĩ abũnnaa cĩ Krĩstõ. Baa hĩꞌthõõanna naag ĩnõõnnõ hikia hũkũtanuung ngagiit, hátĩ hokomit ꞌthinneeti cugguung lemiitta. 
1TH.3.3	Hõllõngaa hadiimma naag eet umwa hũtũngeek thõõth cĩ Nyekuci, hĩnĩngĩtĩ thooꞌthiok ꞌcĩg abathĩ baag hammũdaanna naaga. Baa agayyu niig buúk jurrung ngaatĩ hatĩ haccananiini naaga. 
1TH.3.4	Nẽ dĩdĩ, baa gõõng haduhaakuung naag ngagiit baa nga harũmĩ hĩ ngagiit hanneekuung, haccananni hatĩ naaga. Nẽ ꞌyioko, hiita haccanattĩ dĩdĩ hĩcĩ ꞌthẽk agayyu niig buúk ko. 
1TH.3.5	Ĩnõõ ꞌcĩ hõllõngaa hẽmmẽẽꞌthĩ naa thõõth cĩ heeroni icci ho nẽ hĩꞌthõõa Timotteeo, haĩ hikia hũmmũda hatĩ nga aꞌthuunnu lemiinit cunuung hĩ Nyekuc. Baa hiꞌngolli haini, ikia mõnõ lũllũũmannioohiti ꞌThĩttaanĩ ũlũllũũmanuung ꞌgõõlaa umwaanĩ nẽ hatĩ ikia dtiici baa naang ko, ĩĩ olongit haaga.
1TH.3.6	Ma baa õbõda Timotteeo õdõlaneet ngagĩĩt ngaati, ikia aꞌnyahaaheet nyeemuut ꞌcĩ abũnnaa ꞌcĩ aku hĩ ngagiit ꞌcĩ aĩ, nga aꞌthuunnu niig lemiinit hĩ mĩnnan cunuung cĩ Nyekuci gẽrrẽẽt noho. Nẽ tarĩ ĩĩ, accamanoothiku gẽrrẽẽt, hatĩ ammuhaanneetu ngagĩĩt ammuku ainnu, hommottio occa! Haau hĩcĩ hammuka naag buúk ngaatĩ haĩnna, hommottio occa! 
1TH.3.7	Nẽẽthĩ, ꞌgotoonoga hĩ ngoonoga, aaꞌnyeetu niig ngagĩĩt hĩĩtõ ꞌthinneeti ꞌtiee, hĩnĩngĩtĩ nga aꞌthuunnu lemiinit cunuung hĩ Nyekuc, tananga haꞌnyaka pĩĩrnanĩt cobbi hĩ ukẽẽnĩt cĩ ꞌyioko ho. 
1TH.3.8	Aaĩ nyeemuut ꞌcĩ nga aꞌthuunnu niig lemiinit cĩ Makayyioohit Yeesu jurrung ko, hĩcĩ aaꞌnyeet ngagĩĩt haꞌnyakta rũgẽt ꞌcĩ ĩĩn ngeju. 
1TH.3.9	Hanneeka occa hatĩ Nyekuc ĩlaallẽ hutuno, hĩnĩngĩtĩ taliinit ꞌcĩ aꞌnyahaakeetu niig ngagĩĩt muumaa cĩ Nyekuc cĩnaac ko? 
1TH.3.10	Halaiinna naag waathĩn hĩ baalin hõdõõkõthĩ ꞌthinneetinii cĩggaang dĩdĩ, hátĩ haaꞌnyeet Nyekuci hommottio tarĩ, hátĩ hiita haanytuung ngagiit thooꞌthiok ꞌcĩg nga aitiõõ lemiittaa cunuung ĩcĩ Nyekuci.
1TH.3.11	Nẽẽthĩ ꞌyioko, aꞌnyĩĩk nuun Nyekuc Baangeet cĩnaac hĩ Makayyioohit Yeesu Krĩstõ, hubbuktĩheet ꞌgõõl ꞌcĩ haau hacinnuung ngagiit hĩdĩĩkoothong. 
1TH.3.12	Aꞌnyĩĩk nuun Makayyioohit, hĩttõõr mĩnnan hõrggẽẽnaa cunuung, hĩ cĩ eet vẽlẽk hĩtĩlĩth hĩĩ maka gẽrrẽẽt, haau hĩcĩ hammĩnannuung naag ngagiita. 
1TH.3.13	Halayyi naa haini, aꞌnyĩĩk ꞌthinneeti cugguung hokomit, hátĩ hĩĩtõ tẽllĩg muumaa cĩ Nyekuc Baangeet cĩnaac, kõr ꞌcĩ hatĩ akuuni Makayyioohiti cĩnaac Yeesu Krĩstõ, hĩ eet cĩgĩnnĩg vẽlẽk ꞌcĩg ẽllẽẽmĩthĩ.
1TH.4.1	ꞌGotoonoga hĩ ngoonoga, baa haduhaakuung naag authet ꞌcĩ abũnnaa ꞌcĩ haaꞌnyĩkĩ Nyekuc hatal dĩdĩ, hĩcĩ aattiyyu niig ꞌyioko ho. Hanneekuung ngagiit ĩdĩmanit hoti hĩllõõan ꞌthaarĩĩ cĩg Makayyioohit cĩnaac Yeesu Krĩstõ. 
1TH.4.2	Ummuhuttooth thõõth baa hallimannuung naag ngagiit ꞌthaarĩĩ cĩg Makayyioohit Yeesu.
1TH.4.3	Adiimmuung ngagiit Nyekuci aꞌnyahit ꞌthinneeti ꞌcĩg ẽllẽẽmĩthĩ nẽ ma hattihoonnu tahatak. 
1TH.4.4	Nẽ niig hõdẽĩ hõdẽĩ, illimanit ngaatĩ occa iꞌngoliinnu eleeti cugguung ꞌgõõlaa ꞌcĩ ẽllẽẽmĩthĩ. 
1TH.4.5	Ma hiigginnu appahacaaꞌnya cĩg thooꞌthiok ꞌcĩg abũraneeku niiga, hĩ eeta ꞌcĩg hõllõngaa aga Nyekuc. 
1TH.4.6	Nẽẽthĩ, niig lemmiooha, ma higgoolonnu ꞌgõõlaa cĩ igoriꞌthu ngaaĩ cĩg ꞌgoonoginnu, hĩnĩngĩtĩ baa huduktaahuung naag ngagiit jurrung hiittihuung, uuk hatĩ Nyekuci eet ꞌcĩg adĩman thooꞌthiok ꞌcĩg ĩĩn ꞌriiring ꞌcĩg aattĩg nohotaa. 
1TH.4.7	Baa avvaanneet ngagĩĩt Nyekuci hiita hĩĩtõ eet ꞌcĩg ẽllẽẽmĩth, ꞌcĩg haburi thooꞌthiok ꞌcĩg ĩĩn ꞌriiring. 
1TH.4.8	Nẽ ẽẽtĩ ꞌcĩ ẽdẽcẽẽkĩ ꞌlimman icci, hõllõngaa ẽdẽcẽẽkĩ ꞌlimman cĩ eeto, ẽdẽcẽẽkĩ ꞌlimman cĩ Nyekuc ꞌcĩ aaꞌnyuung Lorii ꞌcĩ Ẽllẽẽmĩthĩ.
1TH.4.9	Nẽ ꞌyioko, occa hõllõngaa hẽhẽẽdakuung naag ngagiit waraga ꞌcĩ hanneekuung ĩmmĩnanit eleeti, hĩnĩngĩtĩ baa illimaneehuung ngagiit Nyekuci thõõth cĩ mĩnnaanõ ẽlẽk. 
1TH.4.10	Nẽ dĩdĩ, ammĩnannu niig ꞌgotoonogu hĩ ngoonogu lokor cĩ Maccedoonia ho vẽlẽk. Nẽ hanneekuung ĩrrĩcatta gẽrrẽẽt ittoorrik hĩllõõan mĩnnan gõõng hõdõõkõthĩ. 
1TH.4.11	Emmeeꞌthik aaut lõꞌngõõc olooyyiohĩ, uꞌthuutti autheꞌnya cugguung nẽ idticattõ athĩnĩĩ cugguung gẽrrẽẽt, hĩ baa haduhaakuung naaga. 
1TH.4.12	Nẽẽthĩ hatĩ ꞌgõõlaa cĩ, au hatĩ iꞌngoliinnuung eeta cĩg battaalu ꞌcĩg nga hagaacõ thõõth cĩ Makayyiookto nẽ hatĩ iittiõõ hõllõngaa alihinnu ꞌgiimwa hĩ eet umwa tarĩ.
1TH.4.13	ꞌGotoonoga hĩ ngoonoga, aitiõõ hõllõngaa hadiimmuung naag ngagiit ĩĩtõ eet ꞌcĩg hõllõngaa agayyu thõõth cĩ ꞌgoonogu baag adaahito ẽlẽk, hátĩ hiittiõõ hõllõngaa arruennu gẽrrẽẽt, hĩ eeta ꞌcĩg hõllõngaa aꞌnyak muhẽẽnĩt. 
1TH.4.14	Hẽlẽmĩ naag haĩ, baa adaak Yeesu nẽ ũrũga tarĩ nẽ tarĩ hẽlẽmĩ haĩ, ma hatĩ õbõdaaĩ Nyekuci Yeesu tarĩ, õõkõra hatĩ nẽẽ hĩ eet baag ẽlẽmĩ ĩnõõnnõ baa nga hadaahito nẽẽgĩ. 
1TH.4.15	Hĩcĩ aduha thõõth cĩ Makayyiookto, haduhaakuung naag ngagiit hanneekuung, naag ꞌcĩg nga harũgĩ ĩꞌthõng kõr ꞌcĩ õbõdaanĩ Makayyioohiti ho, aitiõõ hatĩ hõllõngaa huwwattẽẽkĩ ꞌgoonogeet baag adaahito ẽlẽk.
1TH.4.16	Alluuccia hatĩ Makayyioohiti hẽẽtahujjieen ẽggẽrꞌnya moloohaa cobbi nẽ ẽggẽrꞌnya mõlõõhĩ cĩ habu cĩ aajĩleetu, hĩ molook cĩ tũũrĩ ꞌcĩ avvẽẽnĩ Nyekuci. Ma nĩngaata, arũgna hatĩ eeta baag adaahĩ lemiittaa cĩ Krĩstõ, ĩĩcĩ oou. 
1TH.4.17	Nẽẽthĩ hatĩ naag eeta ꞌcĩg nga harũgĩ kõr niccia, hũrũmtoothĩk hĩ eet ꞌcĩg arũgna ho nẽ hõõt hommottio hĩ Makayyioohit diitha hẽẽtahujjieen. Nẽẽthĩ hatĩ kõr niccia, hõõt hũrũmtĩ naag hĩ Makayyioohit ooo. 
1TH.4.18	Nẽẽthĩ, ũkũtanit ꞌgoonogu thooꞌthiohĩĩ cĩg.
1TH.5.1	ꞌGotoonoga hĩ ngoonoga, ma ĩĩn kõr ꞌcĩ hatĩ õbõdaanĩ Makayyioohiti tarĩ, hõllõngaa occa adiim hẽhẽẽdakuung waraga thõng buúk, 
1TH.5.2	hĩnĩngĩtĩ agayyu niig buúk jurrung ainnu, adhukiaakeet hatĩ kõrra ꞌcĩ õbõdaanĩ Makayyioohiti hĩ gõõng anĩhaakeet igorriaahiti baal. 
1TH.5.3	Ma ammuk eeta aĩ, “Haattiyyia lõꞌngõõc ꞌlẽẽmĩtha,” adhukiaak hinnia hatĩ pĩĩrnanĩtĩ ꞌcĩ ĩꞌthaan ĩhõõggõ haau hĩ gõõng alubaak ngaa huciithi ꞌcĩ atturi ꞌgoonnia. Nẽ aitiõõ hatĩ nẽẽg hõllõngaa alĩĩta.
1TH.5.4	Nẽ niig ꞌgotoonoga hĩ ngoonoga ꞌcĩg hõllõngaa aattiyyu muguratõõ ho, ma haaꞌnyiku kõr ꞌcĩ hatĩ õbõdaanĩ Yeesu ho, hukuleehuung ꞌjieen hĩ igorriaahiti ꞌcĩ aku baal. 
1TH.5.5	Iittu niig vẽlẽk lõhõlĩ cĩg lanyitaak nẽ iittu lõhõlĩ cĩg waathĩnaak nẽ hõllõngaa hĩĩgĩn naag cĩg baalinu hode cĩg muguurak. 
1TH.5.6	Nẽẽthĩ hoti ho, occa hõllõngaa hattumanni naag hoogin hĩ eeta ꞌcĩg oogin ko, hĩcĩttĩ nẽ haauto dĩkĩĩm huꞌthuutti eleeti. 
1TH.5.7	Nẽ eeta ꞌcĩg oogini, oogin baal nẽ eeta ꞌcĩg adũũtĩ, adũũtĩ baal. 
1TH.5.8	Nẽ naag eeta ꞌcĩg haattĩg lanyita ho, haꞌnyahit muhẽẽnĩt ꞌcĩ tẽllĩ nẽ eteiinneet hilib cĩ lemiitto hĩ cĩ mĩnnaanõ nẽ hitihimit naꞌngaala cĩ eliinit cĩnaac.
1TH.5.9	Baa hõllõngaa ẽbẽranneet ngagĩĩt Nyekuci hatĩ huukeet lĩĩlĩẽẽttaa cĩnnĩ, baa adiim nẽẽ hiita hummuddia naag eliinit hĩ Makayyioohit cĩnaac Yeesu Krĩstõ. 
1TH.5.10	Baa adaahĩ nẽẽ, hĩnĩngĩtĩ ngagĩĩta, hátĩ hõõt hũrũmtĩ hĩ ĩnõõnnõ ũdũt, tananga nga harũgĩ hode hadaahito ẽlẽk. 
1TH.5.11	Nẽẽthĩ hoti ho, ũkũtanit ꞌgoonogu ngaatĩ eelonnu nyaagwaana, irrioottĩk, hátĩ hokomit ĩhõõggõ ꞌthinneeti, haau hĩcĩ ꞌthẽk adĩmannu ꞌyioko ho.
1TH.5.12	Hõlõ, halayyuung ꞌthinneeti cugguung, itingolli makayyiook cugguung ꞌcĩg ũũhayyuung nẽ idticattõõ gẽrrẽẽt hõrggẽẽnaa cunuung nẽ illimatteehuung ngagiit thõõth cĩ Makayyioohit Yeesu ho. 
1TH.5.13	Itingolli nẽ ĩmmĩnattu ĩhõõggõ gẽrrẽẽt, hĩnĩngĩtĩ dtiic ꞌcĩ adtican nẽẽg ko. Nẽ niig buúk hõrggẽẽnaa cunuung, aaut hĩ ꞌgoonogu lõꞌngõõc. 
1TH.5.14	Haduhaakuung thõõthaa ꞌcĩ õkõmĩ gẽrrẽẽt hõlõ, itilooc eet ꞌcĩg ĩĩn nyamuttiook hidticattõõ hĩ eeta vẽlẽk, uduktaak teelliak hokomit ꞌthinneeti, eelit pĩĩrnattiaak nẽ ĩdĩhattu thooꞌthiok hõrggẽẽnaa cunuung. 
1TH.5.15	Ĩcĩnĩt jurrung, ma haruhaannu oolo, ĩĩtõ tarbalĩg hĩ lemmiook hõdõõkõthĩ hĩ eet vẽlẽk.
1TH.5.16	Accamattoothĩk hõdõõkõthĩ. 
1TH.5.17	Alayyio hõdõõkõthĩ. 
1TH.5.18	Ĩĩttĩk Nyekuc ĩlaallẽ hõdõõkõthĩ, hĩnĩngĩtĩ ꞌgõõl ꞌcĩ adiimmuung nẽẽ ngagiit aautti hĩ lemmiooha ho cieeni, niig eeta ꞌcĩg elemmu Yeesu Krĩstõ.
1TH.5.19	Ma hadiittu Lori ꞌcĩ Ẽllẽẽmĩthĩ, 
1TH.5.20	ma habbeeku thooꞌthiok ꞌcĩg aduha põrõvẽtaaꞌnya cĩg Nyekuci õlõng, 
1TH.5.21	ĩttĩmanit hẽlẽggĩ vẽlẽk. Nẽ akatti hẽbẽrĩ thooꞌthiok iccig jurrung nẽ uꞌthuutti thõõth ꞌcĩ abũnnaa diooni. 
1TH.5.22	Ũtũbũrĩt thooꞌthiok vẽlẽk ꞌcĩg abathĩ.
1TH.5.23	Aꞌnyĩĩk Nyekuc cĩ ganõõnõ ꞌcĩ aaꞌnyeet ngagĩĩt vẽlẽk haaut lõꞌngõõc, haaꞌnyuung hĩĩtõ tẽllĩg loriẽẽta cugguung hĩ eleeti cugguung thooꞌthiohĩ vẽlẽk nẽ aaꞌnyuung ngagiit vẽlẽk aaut hiꞌthihi ꞌthẽccan umwa ũdũt, ĩꞌthõng hõbõda Makayyioohiti cĩnaac Yeesu Krĩstõ. 
1TH.5.24	Nẽ Nyekuci baa ẽbẽraannuung ngagiit ĩĩtõ lõhõlĩ cĩgĩnnĩg ko, aꞌnyak lemiinit dĩdĩ ꞌthĩnĩta nẽ adĩman ꞌthẽk hatĩ thõõth icci.
1TH.5.25	Hõlõ, ꞌgotoonoga hĩ ngoonoga, alayyiooyyieetu niig buúk ngagĩĩta. 
1TH.5.26	Ĩꞌthaac ꞌgotoonogu hĩ ngoonogu nĩngaata vẽlẽk gẽrrẽẽt ũdũt ꞌthaaittaa cĩ mĩnnaanõ. 
1TH.5.27	Nẽ haduhaakuung naa ngagiit komiitta ꞌthaarĩĩ cĩg Makayyiookto, itigiillik waraga icci lemmiook vẽlẽk.
1TH.5.28	Aꞌnyĩĩk bũnnai cĩ Makayyioohit cĩnaac Yeesu Krĩstõ haau hĩ ngagiit vẽlẽk.
2TH.1.1	Nganĩĩt Paaulo ꞌcĩ hẽhẽẽdakuung waraga icci ho, hẽhẽẽdakuung ngagiit lothippit cĩ lemmiook cĩg ꞌtaaũn cĩ Tẽꞌthaloonika, ꞌcĩg iiginnu eet cĩg Nyekuc Baangeet cĩnaac hĩ Makayyioohit Yeesu Krĩstõ. Ĩꞌthaayyuung ꞌThĩĩla hĩ Timotteeo buúk ngagiita.
2TH.1.2	Aꞌnyĩĩk bũnnai cĩ Nyekuc Baangeet cĩnaac hĩ Makayyioohit Yeesu Krĩstõ, haggatanuung ngagiit aaut lõꞌngõõc.
2TH.1.3	ꞌGotoonoga hĩ ngoonoga, hẽbẽaneeka naag hõdõõkõthĩ ngaatĩ hanneeka Nyekuc ĩlaallẽ, hĩnĩngĩtĩ ngagiita. Hĩnĩngĩtĩ alĩthĩ lemiiniti cunuung ꞌcĩ elemmu Nyekuc hĩ mĩnnan ꞌcĩ ammĩnannu niig ꞌgoonogu hõdõõkõthĩ. 
2TH.1.4	Ĩnõõ ꞌcĩ hirriannuung naag ngagiit hĩ lothippiꞌnya cĩg lemmiook cĩg Nyekuci loonyini vẽlẽk. Haduhaaka naag ĩhõõggõ thõõth ꞌcĩ emmeeꞌthu niig pĩĩrnanĩt hĩ thõõth ꞌcĩ aallannu niig elemmu Nyekuc, tananga aꞌnyaku ꞌcannan hĩ pĩĩrnanĩt cobbi gẽrrẽẽt.
2TH.1.5	Ĩĩn ciee vẽlẽk thõõth ꞌcĩ ẽtẽrꞌtha aĩ, aũlan thõõth ꞌcĩ ẽttẽẽd Nyekuci nẽ ũkũmaneehuung nẽẽ ngagiit eliitta, ngaatĩ othollu hĩ Nyekuc habuccieet cĩnnĩ, hĩnĩngĩtĩ ꞌcannan ꞌcĩ emmeeꞌthu niig ꞌyioko ho. 
2TH.1.6	Aũlan hatĩ thõõth cĩ Nyekuci ꞌcĩ hatĩ uuki nẽẽ eet ꞌcĩg aaꞌnyuung ngagiit ippiirria ꞌyioko ho, 
2TH.1.7	nẽẽthĩ, õõgannuung hatĩ nẽẽ ngagiit ꞌcannaanaa cunuung. Nẽ õõganneet hatĩ ngagĩĩt buúk, hatĩ õbõda Makayyioohiti Yeesu hẽẽtahujjieen, ookorria hĩ aajĩlẽẽt cĩgĩnnĩg ꞌcĩg attiranĩ, 
2TH.1.8	ꞌcĩg aꞌnyak ꞌgwoo ꞌcĩ alanyĩtĩ. Uuk hatĩ Makayyioohiti cĩnaac Yeesu, eet ꞌcĩg hõllõngaa aga Nyekuc nẽ hõllõngaa athĩhĩ nyeemuut cĩnnĩ ꞌcĩ abũnnaa. 
2TH.1.9	Uuk hatĩ Nyekuci ĩhõõggõ nẽ aaꞌnyĩk haccanattĩ ooo, nẽ hatĩ ũꞌnyũũgtothoothĩk nẽẽg battaala hĩĩtõ ꞌrẽẽttĩg hĩ Makayyioohit, hiittiõõ hõllõngaa acĩn ĩnõõnnõ hĩ bulẽẽnĩt hĩ ꞌtirrian cĩnnĩ. 
2TH.1.10	Ma õbõda Yeesu kõr niccia, abuluth hatĩ nẽ ĩdĩhĩthĩt ĩnõõnnõ eeta cĩgĩnnĩg ꞌcĩg ẽllẽẽmĩthĩ. Aattiyyu hatĩ niig buúk tõõ kõr tĩho, hĩnĩngĩtĩ elemtu niig thõõth cĩnnĩ baa hallimaneekuung naaga.
2TH.1.11	Ĩnõõ ꞌcĩ halaiinnuung naag ngagiit hõdõõkõthĩ haĩnna, aꞌnyĩĩk Nyekuc haaꞌnyuung eet baag ẽbẽraauung nẽẽ ẽlẽk ko, uꞌthuutti thõõth cĩnnĩ authetaa ꞌcĩ aattiyyu. Aꞌnyĩĩk ĩnõõnnõ heeluung ngagiit ꞌtirriaanaa cĩnnĩ ũbũttaath nẽ elemtu thõõth cĩnnĩ. 
2TH.1.12	Halaiinna naag haĩnna aꞌnyĩĩk ꞌthaar cĩg Makayyioohit Yeesu hubuluꞌthi hĩ ngagiita nẽ aꞌnyaktaau niig buúk bulẽẽnĩt cunuung hĩ ĩnõõnnõ, hĩnĩngĩtĩ tarbalꞌthẽẽt cĩ Nyekuci, hĩ cĩ Makayyioohit cĩnaac Yeesu Krĩstõ.
2TH.2.1	Nẽẽthĩ ꞌyioko, ꞌgotoonoga hĩ ngoonoga, hummuddia da jurrung ꞌgõõl ꞌcĩ hatĩ õbõdaanĩ Makayyioohiti cĩnaac Yeesu Krĩstõ, hĩ ꞌgõõl ꞌcĩ hatĩ halũttiaanĩ naag hõõt hommottio hĩ ĩnõõnnõ. Nẽ hanneekuung naag ngagiit nẽẽ, 
2TH.2.2	ma haaꞌnyiku eet ꞌcĩg aĩ, “hĩĩgĩnna põrõvẽtaaꞌnya” higgoolluung hĩĩttĩhuung, ikia Makayyioohiti ẽlẽk. Horoong iggoolluung hatĩ nẽẽg anneekuung ĩĩn thõõth ciee, ꞌcĩ hathĩknaanna cũrũmũũm hĩ Lori ꞌcĩ Ẽllẽẽmĩthĩ, hode hĩ eet umwa hode aĩ, haggiilanna waragẽẽtĩĩ baag heheedi naa Paaulo. 
2TH.2.3	Ma haaꞌnyiku eet umwa higgooluung ũdũt, hĩnĩngĩtĩ hõllõngaa hatĩ aku kõrra niccia nga hedeeꞌnyia jõrẽẽĩ. Nẽ tarĩ hõllõngaa aku kõrra niccia nga hedeeꞌnyia ẽẽtĩ ꞌcĩ abũrĩ thõõth cĩ Nyekuci, nẽẽthĩ, eet ꞌcĩ hatĩ aruk Nyekuci ho niccia. 
2TH.2.4	Irrian hatĩ ẽẽtĩ tĩho nẽ ũtũbũr hẽlẽggĩ vẽlẽk ꞌcĩg ẽllẽẽmĩth hode ꞌcĩg aꞌngirannii. Nẽẽthĩ tarĩ, iccioloongan hatĩ nẽẽ ꞌCieetõõ cĩ Nyekuci nẽ uduha ĩĩ hĩĩnĩ Nyekuc. 
2TH.2.5	Hõllõngaa ammuhooꞌthu niig thõõth baa haduhaakuung naa baa nga harũmĩ hõdẽĩ ho?
2TH.2.6	Nẽẽthĩ ꞌyioko, agayyu niig ꞌgii ꞌcĩ alaam eet ꞌcĩ abũrĩ thõõth cĩ Nyekuci ho, hatĩ ũttũbanoothĩk kõrra ꞌcĩ akuuni nẽẽnĩ. 
2TH.2.7	Hĩnĩngĩtĩ adticaniini hatĩ nẽẽ ꞌtirrian cĩnnĩ ꞌcĩ ammiꞌthi cĩ ꞌthẽccaanõ. Nẽẽthĩ, ẽẽtĩ ꞌcĩ ꞌyioko alaam ꞌtirrian cĩ eet ꞌcĩ aĩ hĩĩnĩ Nyekuc ko, aalla hatĩ alaam ĩꞌthõng hẽꞌnyẽẽhĩ ꞌgõõla. 
2TH.2.8	Nẽ ma edeeꞌnyia ẽẽtĩ ꞌcĩ abũrĩ thõõth cĩ Nyekuci ho, aruk hatĩ Makayyioohiti Yeesu ĩnõõnnõ ꞌlaũhẽẽnnĩĩ cĩgĩnnĩg nẽ tarĩ, uruk bulẽẽttaa ꞌcĩ õbõdaanĩ nẽẽnĩ.
2TH.2.9	Ma ikia ẽẽtĩ ꞌcĩ abũrĩ thõõth cĩ Nyekuci ho, aku hatĩ adtican dtiic cĩ ꞌThĩttaanõ nẽ ĩdĩman thooꞌthiok ꞌcĩg ĩnaat eeta hĩ terethiinit ꞌcĩ ĩĩn õlõng. 
2TH.2.10	Aku hatĩ ĩggõõl nẽẽ eet cĩg iꞌngittõõthĩ, hĩnĩngĩtĩ thooꞌthiok cĩgĩnnĩg ꞌcĩg abathĩ. Uuk hatĩ Nyekuci eet ꞌcĩg ĩggõõl ꞌThĩttaanĩ ho, hĩnĩngĩtĩ baa abũrĩ nẽẽg ngaatĩ ammĩnanĩ thõõth ꞌcĩ ĩĩn dĩdĩ, ꞌcĩ occa baa aaꞌnyĩk Nyekuc hẽẽla ĩhõõggõ. 
2TH.2.11	Hĩnĩngĩtĩ thõõth icci, ĩꞌthõõak hatĩ Nyekuci ĩhõõggõ õlõng ꞌcĩ attiran gẽrrẽẽt, hátĩ helemit nẽẽg õlõng. 
2TH.2.12	Uuk hatĩ Nyekuci ĩhõõggõ vẽlẽk, hĩnĩngĩtĩ ẽlẽmĩ nẽẽg thõõth ꞌcĩ hõllõngaa ĩĩn dĩdĩ nẽ accamatta ꞌthẽccan.
2TH.2.13	Nẽẽthĩ, hadiimma naag hanneeka Nyekuc hõdõõkõthĩ ĩlaallẽ ꞌgotoonoga hĩ ngoonoga, hĩnĩngĩtĩ ammĩnannuung Makayyioohiti Yeesu ngagiita nẽ ẽbẽraauung Nyekuci ngagiit dtiicaa cĩ Lori ꞌcĩ Ẽllẽẽmĩthĩ hĩ ngaatĩ elemmu thõõth ꞌcĩ ĩĩn dĩdĩ. 
2TH.2.14	Avvaannuung nẽẽ ngagiit nyeemuutaa ꞌcĩ abũnnaa ĩcĩnaang, hátĩ otholit bulẽẽnĩt cĩ Makayyioohit cĩnaac Yeesu Krĩstõ. 
2TH.2.15	Nẽẽthĩ, ꞌgotoonoga hĩ ngoonoga, ĩnõõ ꞌcĩ hanneekuung, ĩbĩlĩt okomit nẽ uꞌthuuttu thooꞌthiok baag hallimaneekuung naag jurrung, hode haduhaakuung ũtũũgaa hode hẽhẽẽdakuung waragaawa.
2TH.2.16	Aꞌnyĩĩk Makayyioohit cĩnaac Yeesu Krĩstõ hĩ Nyekuc Baangeet cĩnaac ꞌcĩ ammĩnanneet ngagĩĩt bũnnaiitta cĩnnĩ nẽ aaꞌnyeet kũttan ꞌcĩ aalla ooo hĩ muhẽẽnĩt ꞌcĩ abũnnaa, 
2TH.2.17	hũkũtattuung hokomit ꞌthinneeti nẽ eelluung hõdõõkõthĩ ĩdĩmanit thooꞌthiok ꞌcĩg abũnnaa nẽ uduktaau thooꞌthiok ꞌcĩg ĩĩn dĩdĩ.
2TH.3.1	Nẽ thõõth ꞌcĩ adtuurna ꞌgotoonoga hĩ ngoonoga, alayyiooyyieetu ngagĩĩt, hátĩ hĩꞌthanothoothĩk thõõth cĩ Nyekuci looc vẽlẽk hĩdĩĩkoothong, hátĩ hĩthĩhĩt eeta thõõth cĩnnĩ haau hĩcĩ athiknu niig ko. 
2TH.3.2	Alayyiooyyieetu ngagĩĩt, hátĩ hũꞌthũtteet Nyekuci eetinii ꞌcĩg abathĩ ĩcĩg ĩĩn ꞌloorriak hĩ ĩcĩg ĩĩn ꞌthẽccanniook, hĩnĩngĩtĩ aitiõõ eeta vẽlẽk hõllõngaa aꞌnyak lemiinit hĩ Nyekuc. 
2TH.3.3	Nẽẽthĩ, aꞌthũũnnĩ Makayyioohiti thõõth, hátĩ haaꞌnyuung hokomit ꞌthinneeti nẽ uꞌthuuttuung ngagiit hiittiõõ hõllõngaa ommotoonnu hĩ bathi cĩ ꞌThĩttaanõ. 
2TH.3.4	Haꞌnyakta naag lemiinit hĩ Makayyioohit ꞌcĩ aduhaakeet ngagĩĩt aĩ, aꞌthuunnu niig thooꞌthiok baag hallimaneekuung naag ngagiit nẽ hatĩ aalla aꞌthuunnu noho. 
2TH.3.5	Hala naa Makayyioohit, hátĩ heteretheehuung ngagiit aꞌnyahit mĩnnan ꞌthinneetinii cugguung, haau hĩcĩ aꞌnyak Nyekuci nẽ etemeeꞌthu thooꞌthiok aauto hĩ Krĩstõ.
2TH.3.6	Nẽ ꞌyioko niig ꞌgotoonoga hĩ ngoonoga, haduhaakuung dĩdĩ ꞌthaarĩĩ cĩg Makayyioohit cĩnaac Yeesu Krĩstõ hanneekuung, ma hookorru hĩ lemmiook ꞌcĩg ĩĩn nyamuttiook, ꞌcĩg abũrĩ ꞌlimman baa hallimaneekuung naag ngagiita. 
2TH.3.7	Abũnnaa agayyu niig jurrung ngaatĩ occa ĩthahĩꞌtheetu ngagĩĩta nẽ unuyyu thooꞌthiok baag hadĩmanna naaga. Baa hõllõngaa hĩĩgĩnna naag nyamuttiook, baa nga harũmĩ hĩ ngagiita. 
2TH.3.8	Nẽ nga huduktooa athĩnĩĩ cĩg eet ũgĩ haaga, ĩnõõ baa hadticaniinna naag waathĩn hĩ baalin gẽrrẽẽt, hátĩ hiittiõõ hõllõngaa haccananna eet umwa hõrggẽẽnaa cunuung.
2TH.3.9	Baa nẽẽꞌthẽk hõllõngaa haĩnna naag occa habũrra eliinit cunuung, nẽẽthĩ hinnianĩ, hiita hidticattooa, hĩnĩngĩtĩ hadiimma hetereꞌthuung ngagiit, hátĩ ĩcĩtta niig ꞌgõõl ꞌcĩ adticaniinnu hĩ ngagĩĩt hatĩ unuyyieetu. 
2TH.3.10	Baa nga harũmĩ naag hĩ ngagiita, baa gõõng haduhaakuung naag hanneekuung, “Má hõllõngaa adticanni ẽẽtĩ, edettia ĩnõõnnõ ꞌgẽẽna.” 
2TH.3.11	Hõthõõꞌtha naag hoti, hĩnĩngĩtĩ hathĩkna aĩ, aattĩg eeta ũgẽẽgĩ hõrggẽẽnaa cunuung, ꞌcĩg alatan haaga nẽ hõllõngaa adticanni nẽ ara ngaatĩ ẽdtẽbanĩ ꞌgõõnõgĩ dioo. 
2TH.3.12	Nẽẽthĩ hoti ho, haduhaanna naag dĩdĩ ꞌthaarĩĩ cĩg Makayyioohit cĩnaac Yeesu Krĩstõ haĩnna, eeta ꞌcĩg aattĩg noho ho, anneek aaut loota nẽ iꞌthiattaayyu ngaatĩ adticanaannu ꞌgeenniok cugguung, hátĩ ũrũgĩt hĩ eeta vẽlẽk. 
2TH.3.13	ꞌGotoonoga hĩ ngoonoga, ma happĩĩrnannu ngaatĩ adticannu thooꞌthiok ꞌcĩg abũnnaa ũdũt.
2TH.3.14	Ĩcĩnĩt eet ꞌcĩg abũrĩ thõõth ꞌcĩ hẽhẽẽdanna naag waragaawaa cĩ ho jurrung. Iliittia eet tĩko thõng, aꞌngaaõn hatĩ nẽẽg ẽmmẽn. 
2TH.3.15	Ma hinnia hainnu ĩĩtõ nẽẽg mĩrõk. Irrioottĩk nẽẽꞌthẽk ĩhõõggõ hĩcĩ occa irrioonĩku ꞌgotoonogu hĩ ngoonogu ꞌcĩg ẽlẽmĩ thõõth cĩ Nyekuci.
2TH.3.16	Halayyi naa haini, aꞌnyĩĩk Makayyioohit cĩ ganõõnõ haaꞌnyuung ngagiit ganõn waathinniook vẽlẽk hĩ ꞌgoolliohĩ vẽlẽk. Aꞌnyĩĩk Makayyioohit haau hĩ ngagiit vẽlẽk.
2TH.3.17	Nẽ ꞌyioko, ꞌthaainit caannĩ ꞌcĩ heheedi naa Paaulo attiaa caannĩ cieeni. Gõõng heheedi waragẽẽt vẽlẽk hoti dtuurnatta, hátĩ agaac aĩ ĩĩn waragẽẽt cĩgannĩg dĩdĩ.
2TH.3.18	Aꞌnyĩĩk bũnnai cĩ Makayyioohit cĩnaac Yeesu Krĩstõ haau hĩ ngagiit vẽlẽk.
1TI.1.1	Nganĩĩt Paaulo ꞌthooyyiahit cĩ Yeesu Krĩstõ, ꞌcĩ hẽhẽẽda waraga icci ho. Baa ẽbẽraanna nganĩĩt Nyekuci Ellioohiti hĩ Yeesu Krĩstõ ꞌcĩ aaꞌnyeet ngagĩĩt muhẽẽnĩt ꞌcĩ abũnnaa.
1TI.1.2	Heheedihi naa waraga Timotteeo, loholeec caannĩ dẽẽdẽ lemiitta.
1TI.1.2	Aꞌnyĩĩk Nyekuc Baangeet cĩnaac hĩ Makayyioohit cĩnaac Yeesu Krĩstõ hatamaattihii nẽ aanyti bũnnai hĩ ganõn.
1TI.1.3	Ma baa hũũha naa ĩĩcĩ Maccedoonia, baa haduhaakii nganiit hanneekii au nõõ ꞌtaaũnaa cĩ Eevvetho, hátĩ bĩlĩ eet ꞌcĩg allimaneek eet thõõth ꞌcĩ hõllõngaa ĩĩn dĩdĩ. 
1TI.1.4	Duhaak eet hũtũngteek thooꞌthiok ꞌcĩg ara nẽẽg athithan, õthõõthĩ dtẽẽllẽn ꞌcĩg ĩĩn õlõng hĩ ngaatĩ agiilanĩ hattũũgẽt baag maajihi cĩggĩĩng baag baangaani, ꞌcĩg aaꞌnyĩk ĩhõõggõ hẽppẽhattõõ haaga nẽ hõllõngaa aaꞌnyĩk ĩhõõggõ hidticanit thõõth cĩ Nyekuci, ꞌcĩ hammũda ꞌgõõlaa ꞌcĩ hẽlẽmmĩ thõõth cĩnnĩ diooni. 
1TI.1.5	ꞌLimman eet haꞌnyahit mĩnnan ꞌthinneetini dĩdĩ nẽ aꞌnyahit ꞌthinneeti ꞌcĩg tẽllĩg hĩ lemiinit dĩdĩ. 
1TI.1.6	Ũtũngteek eeta ũgẽẽgĩ thooꞌthiok iccig ĩĩn dĩdĩ ho nẽ araacõ othoothito thooꞌthiok ꞌcĩg ĩĩn õlõng. 
1TI.1.7	Ẽhẽggẽẽnyan aĩ hadiimma hagaiinna hĩĩgĩnna ꞌlimmanniook cĩg nyattal cĩ Mũũꞌtha nẽ hõllõngaa aga thõõth ꞌcĩ õthõõth nẽẽg ko, tananga hummuhit hĩĩtõ hõthõõꞌtha thõõth ꞌcĩ ĩĩn dĩdĩ.
1TI.1.8	Haaga nẽẽꞌthẽk naag haĩ, abũnnaa nyattalĩ, hatĩ hanũ jurrung ꞌgõõlaa ꞌcĩ ĩĩn dĩdĩ. 
1TI.1.9	Nẽ haaga naag tarĩ haĩ, hõllõngaa ẽhẽnytaa nyattalĩ hĩĩ cĩ eet ꞌcĩg abũnnaa, ẽhẽnytaa hĩĩ cĩ eet ꞌcĩg abũrĩ nyattal hĩ eet ꞌcĩg ĩĩn ꞌloorriak hĩ eet ꞌcĩg hõllõngaa aga Nyekuc nẽ ẽꞌthẽcan thooꞌthiok, aruk eet tahatak, tananga maajihi hode ngaaggi. 
1TI.1.10	Ẽhẽnytaa nyattalĩ hĩnĩngĩtĩ eet ꞌcĩg ajanĩ tirrii tahatak, hode eet ꞌcĩg õdõra ꞌgõõnõgĩ ꞌcĩg maacĩg aar hĩ ngaaĩ, hĩ eet ꞌcĩg ĩgõrĩth ꞌgõõnõgĩ õõ ũũtẽnĩ thõng, hĩ oloꞌngiaak, hĩ eet gõõng hõllõngaa aduha thõõth ꞌcĩ ĩĩn dĩdĩ lokihooa, hĩ eet ũgĩ buúk ꞌcĩg ẽppẽhan ꞌlimman ꞌcĩ ĩĩn dĩdĩ, 
1TI.1.11	ammuddiaa ꞌlimmanĩ niccia nyeemuutaa ꞌcĩ abũnnaa, ĩcĩ aaꞌnya nganĩĩt Nyekuci ꞌcĩ abuli nẽ ẽllẽẽm gẽrrẽẽt.
1TI.1.12	Hatali naa Yeesu Krĩstõ Makayyioohit cĩnaac baa aaꞌnya nganĩĩt ꞌtirrian, hĩnĩngĩtĩ acĩnna nẽẽ nganĩĩt ngaatĩ haꞌthũũnnĩ thõõth ꞌcĩ hadticanĩĩ dtiic cĩnnĩ dĩdĩ. 
1TI.1.13	Tananga baa gõõng hothoothi naa thooꞌthiok ꞌcĩg abathĩ ꞌcĩg hõdõõmĩ Nyekuc, hĩ ꞌcĩg huuki lemmiook cĩgĩnnĩg gẽrrẽẽt, aalla ammaannĩkaa nẽẽ nganĩĩt noho, hĩnĩngĩtĩ baa nga hẽlẽm naa ĩnõõnnõ nẽ nga haga thõõth ꞌcĩ hadticani ho buúk. 
1TI.1.14	Baa tarbal Makayyioohiti cĩnaac Yeesu Krĩstõ hĩ nganĩĩta. Baa aggatan nẽẽ rũgẽt caannĩ lemiitta, hĩ mĩnnaanaa haau hĩ loholeec cĩnnẽẽnĩ.
1TI.1.15	Ĩĩn thõõth ciee thõõth dĩdĩ ꞌcĩ occa hẽlẽmĩ dĩdĩ. Baa aku Yeesu Krĩstõ loota nĩnga, hátĩ hẽẽla ꞌthẽccanniook nẽ ꞌthẽccannioohit umwa naa buúk ꞌcĩ baa habathi gẽrrẽẽt. 
1TI.1.16	Nẽẽthĩ hinnia, baa aalla Nyekuci ammaannĩkaa nganĩĩt ꞌthẽccannioohit ꞌcĩ habathi noho, aĩ hátĩ hẽtẽrẽth eet ngaatĩ ẽmmẽẽꞌthĩ Yeesu Krĩstõ thooꞌthiok ooo nẽ iita elemit eeta ĩnõõnnõ, hátĩ hummuddia rũgẽt ꞌcĩ aalla ooo. 
1TI.1.17	Aꞌnyĩĩk eet hĩdĩhĩthĩt nẽ ubuluthit Nyekuc cĩnaac irkiꞌnyia hĩ irkiꞌnyia. Ĩĩn nẽẽ habu ꞌcĩ aalla ũdũt, ꞌcĩ hõllõngaa edeeꞌnyia nẽ hõllõngaa adaahĩ. Ĩĩn nẽẽ dioo Nyekuc. Aamẽn.
1TI.1.18	Nii Timotteeo loholeec caannĩ ho, thooꞌthiok ꞌcĩg hadiimi haduhaakii nganiit cieegi. Ma hataarroꞌthi thooꞌthiok baag aduha eeta baag ĩĩn põrõvẽtaaꞌnya baag hũnũũk, hĩnĩngĩtĩ nganiita. ꞌThũũtĩ thooꞌthiok iccig, hátĩ dticcian jore jurrung. 
1TI.1.19	ꞌThũũtĩ thõõth cĩ lemiinit cunni nẽ aꞌnyahu ꞌthĩnĩt ꞌcĩ tẽllĩ, hĩnĩngĩtĩ aauto eeta ũgẽẽgĩ ꞌcĩg arahanit lemiittaa cĩnĩĩng, hĩnĩngĩtĩ hõllõngaa athĩhĩ nẽẽg molook cĩ Nyekuci ꞌcĩ othoothĩk ĩhõõggõ ꞌthinneetinitõõ cĩggĩĩng nẽ ẽꞌthẽcanit lemiinit cĩnĩĩng hĩ Nyekuc. 
1TI.1.20	Ũgĩ aak haĩ hĩ Himeneeo hĩ Alĩthandoro, hũlũnganẽẽhĩ naa ĩhõõggõ ꞌThĩttaan, hátĩ hũtũngteek nẽẽg thooꞌthiok ꞌcĩg õdõõmĩ Nyekuc ũdũt.
1TI.2.1	Nẽẽthĩ ĩĩcĩ oou, hanneekii nõõ naa laõõĩ eet vẽlẽk. Aꞌnyĩĩk Nyekuc hẽẽl nẽ aggatan ĩhõõggõ vẽlẽk nẽ duhaak Nyekuc ꞌgõõl ꞌcĩ annẽẽkĩ ĩnõõnnõ ĩlaallẽ, hĩnĩngĩtĩ ĩhõõggõ vẽlẽk. 
1TI.2.2	Laõõĩ habuẽẽt ꞌcĩg obbitig hĩ ꞌgaala vẽlẽk, hátĩ haaut naag vẽlẽk lõꞌngõõc, ꞌgõõlaa ꞌcĩ hiꞌngoliini Nyekuc nẽ huꞌthuutti thõõth cĩnnĩ. 
1TI.2.3	Laiinit ꞌcĩ abũnnaa ꞌcĩ aaꞌnyĩk Nyekuc ꞌcĩ ĩĩn Ellioohit cĩnaac hatal cieeni. 
1TI.2.4	Adiim Nyekuci eet vẽlẽk heellia, hátĩ hiita hagaacõ thõõth ꞌcĩ ĩĩn dĩdĩ. 
1TI.2.5	Hĩnĩngĩtĩ aaĩ Nyekuci hõdẽẽthõng diooni nẽ Yeesu Krĩstõ dioo ꞌcĩ ĩĩn jayyio ꞌcĩ aꞌnyaha eet hĩ Nyekuc. 
1TI.2.6	Baa ẽlẽmana nẽẽ ẽlẽ cĩnnĩ, hátĩ hõõga eet vẽlẽk haauto lõꞌngõõc. Nyeemuut ciee ꞌcĩ aaꞌnyĩk Nyekuci eet loonyini vẽlẽk, hatĩ ũttũbanoothĩk kõrra tĩho. 
1TI.2.7	Nẽ baa ẽbẽraanna Nyekuci nganĩĩt hĩĩ eet ꞌcĩ hirriooni nyeemuut ꞌcĩ abũnnaa nẽ hĩĩna ꞌthooyyiahit ꞌcĩ hallimaneehi eet ꞌcĩg hõllõngaa ĩĩn ꞌJudeei, nyeemuut cĩ lemiitto hĩ cĩ thõõth ꞌcĩ ĩĩn dĩdĩ. Hõllõngaa hittoorihi naa thõõth umwa, haduha thõõth ꞌcĩ ĩĩn dĩdĩ.
1TI.2.8	Hadiimi naa eet ꞌcĩg maacĩg loonyini vẽlẽk, halayyio hodongit athĩn cĩggĩĩng ꞌcĩg ẽllẽẽmĩth ꞌjieena, hiittiõõ liilii hode pẽkanĩ tõõ.
1TI.2.9	Hadiimi naa ngaaĩ hitihimti jurrung ꞌgõõlaa ꞌcĩ abũnnaa nẽ abathĩ ngaatĩ ahimtẽẽnĩ tahatak ꞌgõõlaa ꞌcĩ ẽhẽnytĩ ĩma hode ngaatĩ ahimti dihidok ꞌcĩg ĩĩn ꞌdaab hode pẽalꞌnya
1TI.2.10	Nẽ ngaaĩ ꞌcĩg aĩ halayya nẽ hĩmmĩnatta Nyekuc, aꞌnyĩĩk hĩdĩmatteek ꞌgõõnõgĩ thooꞌthiok ꞌcĩg abũnnaa.
1TI.2.11	Abũnnaa alliman ngaaĩ thõõth ngaatĩ aattiyyi dẽẽ nẽ ĩthĩktõ muguruur. 
1TI.2.12	Hõllõngaa hẽlẽmaakĩ naa ngaaĩ hillimanit eet ꞌcĩg maacĩg, hode ngaatĩ aꞌnyahẽẽkĩ ĩhõõggõ makaaꞌthĩt, aꞌnyĩĩk hĩjjaaktõ muguruur. 
1TI.2.13	Hĩnĩngĩtĩ baa ẽhẽnytaa Aadamĩ ĩĩcĩ oou, ma uruta, eteheꞌnyiaa Ẽẽvva.
1TI.2.14	Baa hõllõngaa Aadam
1TI.2.15	Nẽẽthĩ, ẽẽla hatĩ Nyekuci ngaaĩ hittirria lõhõlĩ, hatĩ aꞌthũũnnĩ nẽẽg lemiinit cĩnĩĩng hĩ mĩnnan hĩ ꞌlẽẽmĩth hĩ ngaatĩ aattiyyi jurrung.
1TI.3.1	Ĩĩn thõõth ciee thõõth dĩdĩ. Má adiim ẽẽtĩ umwaa ĩĩn makayyioohit cĩ lothippit cĩ lemmioohu, occa hĩĩtõ ũbũraneek eet tĩho dtiic ꞌcĩ abũnnaa gẽrrẽẽt. 
1TI.3.2	Abũnnaa ĩĩn makayyioohiti cĩ lothippit cĩ lemmioohu, eet ꞌcĩ aꞌnyak ngaa hõdẽẽthõng, eet ꞌcĩ aꞌthũũnnĩ ẽlẽ cĩnnĩ nẽ ĩĩ eet ꞌcĩ iꞌngolli eet, abũnnaa ĩĩn eet ꞌcĩ iꞌngolli hẽẽrõn nẽ aga ngaatĩ allimanĩ eet. 
1TI.3.3	Abũnnaa ĩĩn eet ꞌcĩ hõllõngaa ĩĩn duuttiahit hode ahaattiohit, abũnnaa ĩĩn eet ꞌcĩ alalĩ ꞌthĩnĩt. Abũnnaa ĩĩn eet ꞌcĩ arũmĩ hĩ eet vẽlẽk lõꞌngõõc nẽ hõllõngaa ammĩnan ꞌrabbẽẽta. 
1TI.3.4	Nẽ abũnnaa makayyioohiti cĩ lothippit cĩ lemmioohu ĩĩn eet dĩdĩ ꞌcĩ aꞌthũũnnĩ õlõ cĩnnĩ jurrung nẽ irrioonĩk lõhõlĩ cĩgĩnnĩg hĩthĩhĩt nẽ itingolli thõõth ꞌcĩ aduha nẽẽnĩ. 
1TI.3.5	Má hõllõngaa aggam makayyioohiti õlõ cĩnnĩ jurrung, occa hatĩ aꞌthũũnnĩ nẽẽ lothippit cĩ lemmiook cĩg Nyekuci hutuno? 
1TI.3.6	Abũnnaa ĩĩn makayyioohiti cĩ lothippit cĩ lemmioohu eet ꞌcĩ ũnũũhĩk lemiinit hĩ Nyekuc, hĩnĩngĩtĩ ma athĩngõõnyanĩ, aĩnanaak hinnia habuui cĩ loriẽẽt ꞌcĩg abathĩ
1TI.3.7	Abũnnaa ĩĩn eet ꞌcĩ accamana eeta vẽlẽk dĩdĩ, hátĩ hiittiõõ hõllõngaa aꞌnyak ꞌthaar ꞌcĩg abathĩ nẽ udhuhoothĩk thooꞌthiok ꞌcĩg abathĩ cĩg habu cĩ loriẽẽt ꞌcĩg abathĩ.
1TI.3.8	Abũnnaa dticcianniooha cĩg lothippit cĩ lemmioohu buúk, ĩĩn eet dĩdĩ ꞌcĩg itieelli eet nẽ hõllõngaa aꞌnyak utugeeti ꞌramma, hõllõngaa aangal mẽrta gẽrrẽẽt nẽ iittiõõ hõllõngaa ammĩnan ꞌrabbẽẽta. 
1TI.3.9	Abũnnaa ĩĩn eet ꞌcĩg aꞌthũũnnĩ thõõth cĩ Nyekuci dĩdĩ nẽ elemit ꞌthinneetinii cĩg tẽllĩg. 
1TI.3.10	Abũnnaa attĩmanni nõõ nẽẽg õõa ꞌcĩ nga hidticattõõĩ nẽ má aitiõõ thõõth ꞌcĩ abathĩ ꞌcĩ ammuddiaa hĩ ĩhõõggõ tõõ, nẽẽthĩ hatĩ aaꞌnyĩhoothĩk dtiici hidticattõõ.
1TI.3.11	Nẽ ꞌgõõlaa cĩ buúk, abũnnaa iꞌngolli ngaaĩ cĩggĩĩng eet nẽ udukta thõõth ꞌcĩ ĩĩn dĩdĩ nẽ hõllõngaa õngõmĩt eeta, hode hõllõngaa ĩĩn duuttiak nẽ aanytĩk huꞌthuutti thooꞌthiok vẽlẽk ꞌcĩg abũnnaa ꞌcĩg adĩman nẽẽgĩ.
1TI.3.12	Abũnnaa ꞌthẽk ẽẽtĩ ꞌcĩ adticanni lothippitaa cĩ lemmioohu, aꞌnyak ngaa hõdẽẽthõng nẽ ĩĩn eet ꞌcĩ aꞌthũũnnĩ õlõ hĩ lõhõlĩ cĩgĩnnĩg jurrung. 
1TI.3.13	Nẽ eeta ꞌcĩg adticanni lothippitaa cĩ lemmioohu jurrung, au hatĩ ammũda nẽẽg bũnnai ꞌcĩ õkõmĩ hĩ mẽdĩĩth lemiittaa ꞌcĩ aꞌnyak nẽẽg, hĩnĩngĩtĩ Yeesu Krĩstõ.
1TI.3.14	Nẽẽthĩ ꞌyioko, hẽhẽẽdakii naa nganiit waraga icci, tananga hammuhi ngaatĩ hakuuni hĩ nganiit hĩdĩĩkoothong. 
1TI.3.15	Má hõllõngaa hakuu hĩdĩĩkoothong, etereꞌthii hatĩ waraga ciee ꞌgõõl ꞌcĩ occa haattiyyi naag lothippiti cĩ lemmiook cĩg halang cĩ Nyekuci jurrung, hĩnĩngĩtĩ hĩĩgĩn naag halang cĩ Nyekuci ꞌcĩ arũgĩ, ꞌcĩ ĩĩn hitiir ꞌcĩ õkõmĩ ꞌcĩ hammũdaanĩ thõõth ꞌcĩ ĩĩn dĩdĩ. 
1TI.3.16	Aitiõõ jinẽẽnĩtĩ tõõ, ĩĩn ciee thõõth cobbi gẽrrẽẽt, ꞌcĩ ĩllõõan ꞌgẽẽnyĩth cĩ eetu lemiittaa cĩnaac.
1TI.3.16	Baa arrittiaa Yeesu loota nĩnga hĩĩ eet hĩ naaga
1TI.3.16	nẽ ikia ẽtẽrẽtha Lorii ꞌcĩ Ẽllẽẽmĩth aĩ, aaꞌnyĩk nẽẽ Nyekuc hatal gẽrrẽẽt
1TI.3.16	nẽ ĩcĩnĩt aajĩlẽẽta buúk ĩnõõnnõ,
1TI.3.16	ma nĩngaata, ikia ũũhĩ Nyekuci ĩnõõnnõ bulẽẽtta hẽẽtahujjieen.
1TI.3.16	Allimanoothĩk thõõth cĩnnĩ eet loonyini vẽlẽk,
1TI.3.16	nĩngĩtĩ au ẽlẽmmĩ eeta thõõth cĩnnĩ.
1TI.4.1	Aduha Lorii ꞌcĩ Ẽllẽẽmĩth jurrung aĩ, aattĩg hatĩ eeta ũgẽẽgĩ waathinnioohĩĩ ꞌcĩg adtuurna, ꞌcĩg au abũrĩ ngaatĩ ẽlẽmmĩ Nyekuc nẽ iita ĩthĩhĩt nẽ ũnnẽẽcõ ꞌgoolinit hĩ ꞌlimman cĩ thõõth cĩ loriẽẽt ꞌcĩg abathĩ.
1TI.4.2	Ĩggõõl hatĩ ĩhõõggõ oloꞌngiaaha ꞌcĩg ũtũbũrĩt thõõth cĩ Nyekuci nẽ iittiõõ ꞌthinneeti cĩggĩĩng hõllõngaa athĩhĩ thõõth cĩ Nyekuci. 
1TI.4.3	Ẽdẽnẽẽkĩ oloꞌngiaaha tĩko eet ngaatĩ aꞌthũwaniini, hĩ ngaatĩ aduhi ꞌgeenniok baag ẽhẽnyta Nyekuci, hátĩ huduhit eeta taliitta, eeta ꞌcĩg ẽlẽmĩ Nyekuc nẽ agaacõ thõõth ꞌcĩ ĩĩn dĩdĩ. 
1TI.4.4	Hĩnĩngĩtĩ abũnnaa hẽlẽggĩ vẽlẽk baag ẽhẽnyta Nyekuci nẽ má hĩĩttĩk naag Nyekuc ĩlaallẽ, occa haaga ngaatĩ haduhi ꞌgeenniok vẽlẽk, 
1TI.4.5	hĩnĩngĩtĩ aggatan Nyekuci ꞌgeenniok vẽlẽk thõõthaa cĩnnĩ hĩ laiitta.
1TI.4.6	Má allimaneehi nii eet thooꞌthiok iccig, aku hatĩ ĩĩnĩ dticciannioohit ꞌcĩ abũnnaa cĩ Yeesu Krĩstõ, ꞌcĩ alĩꞌtha thooꞌthiohĩĩ ꞌcĩg ĩĩn dĩdĩ hĩ lemiittaa cĩ Nyekuci, hĩ ꞌlimmaana ꞌcĩ abũnnaa ꞌcĩ ẽlẽmmĩ nẽ ũnũĩ ĩnõõnnõ. 
1TI.4.7	Ma hadticaniini dtẽẽllẽn ꞌcĩg hõllõngaa ĩĩn dĩdĩ, ꞌcĩg hõllõngaa õõkõrõõ hĩ thõõth cĩ Nyekuci, gõõng accamana ngaaĩ ꞌcĩg atahaanyito, haĩ haaga nẽẽ, ꞌrũhũũlana ngaatĩ allimanĩĩ thõõth cĩ Nyekuci. 
1TI.4.8	Abũnnaa nẽẽꞌthẽk ngaatĩ hallimanẽẽkĩ eleeti dtiic, nẽẽthĩ hinnia, ĩllõõan dtiici cĩ Nyekuci thooꞌthiok vẽlẽk. Aaꞌnyeet rũgẽt ꞌcĩ abũnnaa baa adukiaa, hĩnĩngĩtĩ rũgẽt cĩ ꞌyioko ho, hĩ cĩ hatĩ horumwa.
1TI.4.9	Ĩĩn thõõth ꞌcĩ haduha naa ho dĩdĩ nẽ adiim occa hẽlẽmĩ, 
1TI.4.10	nẽ hadticaniinna gẽrrẽẽt, ngaatĩ haarĩka muhẽẽnĩt cĩnaang hĩ Nyekuc ꞌcĩ arũgĩ, ꞌcĩ ĩĩn Ellioohit cĩ eet vẽlẽk, hĩ dẽẽdẽ eet ꞌcĩg elemit ĩnõõnnõ.
1TI.4.11	ꞌLimmaneek ĩhõõggõ thooꞌthiok iccig nẽ uduhaahu ĩhõõggõ huꞌthuutti jurrung. 
1TI.4.12	Ma haaꞌnyihi eet umwa hatamaaci, hĩnĩngĩtĩ aĩ nga ĩĩnĩ hĩdĩca. Aꞌnyĩĩk lemmiook hĩcĩtta hĩ nganiit ꞌgõõl ꞌcĩ anũĩ nẽẽg thõõth cĩ Nyekuci, ꞌrioona cunni, hĩ authetaa ꞌcĩ aayyi jurrung, hĩ ꞌgõõlaa ꞌcĩ ammĩnanĩĩ eet, hĩ ngaatĩ ẽlẽmmĩ thõõth cĩ Nyekuci, hĩ ꞌgõõlaa ꞌcĩ hõllõngaa adĩmani thooꞌthiok ꞌcĩg ĩĩn ꞌriiring. 
1TI.4.13	ꞌThũũtĩ ngaatĩ allimanẽẽkĩ nẽ itigiilihuu eet ꞌBuuk cĩ Nyekuci lothippita laiittatõõ, ĩꞌthõng huppwaannahii naana nẽ ma habili ngaatĩ irrioonĩkĩ nẽ illimanuu ĩhõõggõ. 
1TI.4.14	Dticcianõõĩ ꞌgẽẽnyĩth baa aaꞌnyi nganiit Lorii ꞌcĩ Ẽllẽẽmĩth kõr baa aggatanni makayyiooha cĩg lemmioohu, hĩ baa aduha nẽẽg thõõthaa baa aaꞌnyĩk Nyekuci ĩhõõggõ.
1TI.4.15	ꞌThũũtĩ nẽ ĩdĩmanuu thooꞌthiok iccig jurrung, hátĩ hĩcĩtta eeta ꞌgõõl ꞌcĩ adticanĩĩ nii thooꞌthiok ꞌcĩg abũnnaa. 
1TI.4.16	ꞌThũũtĩ authet cĩ rũgẽt cunni hĩ thõõth ꞌcĩ allimaneehi eet jurrung! Ala dĩman thooꞌthiok iccig jurrung, hĩnĩngĩtĩ má aꞌthũũnnĩ, ẽẽla hatĩ ẽlẽ cunni nẽ hatĩ ẽẽla eet ꞌcĩg athikni nganiit buúk.
1TI.5.1	Ma hẽtẽẽtha eet cobbi, tẽẽlĩ ĩnõõnnõ duhaak thõõth hĩdĩĩc, haau hĩcĩ occa aduhaahi maaꞌnyu. Ookorrio hĩ nyahaappanĩt, hĩcĩ aattiyyu hĩ ꞌgotoonogu. 
1TI.5.2	Tingõlĩ ngaaĩ ꞌcĩg obbitig, haau hĩcĩ iꞌngolli ngaanu. Cĩĩn buheeci hĩcĩ acĩnĩ ngoonogu.
1TI.5.3	ꞌThũũtĩ ngaatĩbõyyĩꞌnya dẽẽdẽ cĩg aattĩg pĩĩrnatta. 
1TI.5.4	Má aaĩ ngaatĩbõyyĩ umwaa ꞌcĩ aꞌnyak lõhõlĩ cĩgĩnnĩg, hode lõhõlĩ cĩg lõhõlĩ cĩgĩnnĩg, aꞌnyĩĩk ĩhõõggõ hidticattoothĩk Nyekuc ngaatĩ aꞌthũũnnĩ aattĩnĩĩng cobbi, haau hĩ baa aꞌthũũnnĩ ngaannia ĩhõõggõ. Thõõth ꞌcĩ accamana Nyekuci niccia. 
1TI.5.5	Nẽ ngaatĩbõyyĩ ꞌcĩ appĩĩrna dĩdĩ, cĩ aitiõõ ittioonnioha cĩgĩnnĩg tõõ, aarĩk nẽẽ lemiinit hĩ muhẽẽnĩt cĩnnĩ vẽlẽk hĩ Nyekuc nẽ ala ĩnõõnnõ hõdõõkõthĩ waathĩn hĩ baalin vẽlẽk, hátĩ hẽẽl Nyekuci ĩnõõnnõ. 
1TI.5.6	Nẽ ngaatĩbõyyĩ ꞌcĩ aaĩ authetaa ꞌcĩ uranganĩ ẽlẽ cĩnnĩ, adaak lorii cĩnnĩ ẽlẽk, tananga nga arũgĩ nẽẽnĩ. 
1TI.5.7	Duhaak eet vẽlẽk thooꞌthiok iccig, hátĩ hĩdĩmanit eeta vẽlẽk thooꞌthiok ꞌcĩg abũnnaa.
1TI.5.8	Má aaĩ ẽẽtĩ umwaa ꞌcĩ hõllõngaa aallak ittioonniok cĩgĩnnĩg, ettebehini halang cĩnnĩ dẽẽdẽ, ũtũbũr nẽẽ thõõth cĩ Nyekuci ẽlẽk, abathõõthĩ nẽẽ gẽrrẽẽt, hĩllõõan eet ꞌcĩ nga haꞌnyak lemiinit.
1TI.5.9	Ma hagiilihi ngaa ꞌcĩ adaak maac ꞌgoonoginnii ꞌcĩg ĩĩn ngaatĩbõyyĩꞌnya, hatĩ nga hĩĩtõ irkiꞌnyia cĩgĩnnĩg hẽẽn tõrkõnõn nẽ tarĩ, abũnnaa ĩĩn baa ngaa ꞌcĩ arũmĩ hĩ maac hõdẽẽthõng diooni. 
1TI.5.10	Abũnnaa agayyi nẽẽ gẽrrẽẽt ngaatĩ adticanĩ thooꞌthiok ꞌcĩg abũnnaa, ꞌcĩg aattĩg hĩ ꞌcĩg iroktaanĩ lõhõlĩ cĩgĩnnĩg jurrung, hĩ ngaatĩ akũmanẽẽkĩ hẽẽrõn õlõõ cĩnnĩ, akũmaneek eet cĩg Nyekuci õlõõ cĩnnĩ jurrung, ẽẽl pĩĩrnattiaak nẽ ĩrrĩcana ngaatĩ adticanĩ thooꞌthiok vẽlẽk ꞌcĩg abũnnaa.
1TI.5.11	Ma harumeehi ngatĩbõyyĩꞌnya ꞌcĩg nga hidicig hĩ ꞌgõõnõgĩ ꞌcĩg õõ, aaꞌnyĩhoothĩk eliiniti, hĩnĩngĩtĩ occa nga abũraneek nẽẽg ꞌthũwan nẽ hatĩ ataarriothĩ thõõth cĩ Krĩstõ, 
1TI.5.12	nẽ aꞌnyaktaak eleeti cĩggĩĩng ukẽẽnĩt, ngaatĩ ẽꞌthẽcanĩ thõõth baa abũtan nẽẽgĩ. 
1TI.5.13	Nẽ tarĩ buúk, má aaꞌnyĩhoothĩk ĩhõõggõ eliiniti, au hatĩ alatan nẽẽg nẽ õtõõcõ olooyyiohĩ tahatak nẽ hatĩ iꞌthiattaaĩ otongomit ꞌgõõnõgĩ nẽ ĩĩtõ nyamuttiook ꞌcĩg õthõõth thooꞌthiok ꞌcĩg occa hõllõngaa õthõõth buúk. 
1TI.5.14	Ĩnõõ ꞌcĩ haduhaakĩ naa ngaatĩbõyyĩꞌnya ꞌcĩg nga hidicig hũꞌthũwattĩ tarĩ, hátĩ hittirria lõhõlĩ nẽ uꞌthuutti olooyyiok cĩggĩĩng jurrung, hiittiõõ hõllõngaa ongomĩtteet mĩrõha cĩggaac ngagĩĩta. 
1TI.5.15	Hĩnĩngĩtĩ aauto ngaatĩbõyyĩꞌnya niccieeg ũgẽẽgĩ ꞌcĩg utuhuyyi ũnnẽẽcõ ꞌThĩttaan.
1TI.5.16	Má aaĩ ngaa umwaa ꞌcĩ ĩĩn lemmioohit cĩ Nyekuci, ꞌcĩ aꞌnyak ngaaĩ ꞌcĩg ĩĩn ngaatĩbõyyĩꞌnya halangatõõ cĩnnĩ, aꞌnyĩĩk hũꞌthũũtĩ ĩhõõggõ jurrung, abathĩ ngaatĩ aꞌnyahaakĩ lothippit cĩ lemmiook cĩg Nyekuci pĩĩrnanĩt ꞌcĩ aggamĩ ĩhõõggõ. Abũnnaa aꞌthũũnnĩ eeta cĩg Nyekuci ngaatĩbõyyĩꞌnya ꞌcĩg appĩĩrna dĩdĩ.
1TI.5.17	Occa hadũman makayyiook cĩg lothippit cĩ lemmiohu tabattĩ ꞌramma, hatĩ horoong maka dtiici cĩnĩĩng ꞌcĩ irrioonĩkĩ eet nẽ illimatteek thõõth cĩ Nyekuci ho. 
1TI.5.18	Aduha ꞌBuuhi cĩ Nyekuci aĩ, “Ma hecebi olĩ ũtũg hatĩ athĩan haala,
1TI.5.19	Ma helemi thõõth ꞌcĩ addangaakĩ eeta makayyiook cĩg lothippit cĩ lemmioohu, hatĩ nga hudukta eeta ꞌramma hode iyyio hĩĩtõ, ĩĩn thõõth nicciee dĩdĩ, nẽẽthĩ hatĩ elemtu. 
1TI.5.20	ꞌGerenyeek makayyioohit cĩ lothippit cĩ lemmioohu, hatĩ ẽꞌthẽcan thooꞌthiok, hátĩ hitingolli ꞌgoonoggia ũgẽẽgĩ vẽlẽk.
1TI.5.21	Haduhaaki muumaa cĩ Nyekuci hĩ ĩcĩ Yeesu Krĩstõ, hĩ aajĩlẽẽt cĩgĩnnĩg vẽlẽk baag eberriaa hanneeki, nũũ thooꞌthiok ꞌcĩg haduhaaki naa ho. Nẽ ma hahali eet thõng.
1TI.5.22	Ma hangaꞌnganyi ngaatĩ ẽlẽmmĩ eet dtiica cĩ Makayyiookto hĩdĩĩkoothong, ngaatĩ aggatanĩĩ nẽ ataadĩhuu athĩn cugunnig ootinii cĩggĩĩng. Ma hẽꞌthẽcani thooꞌthiok, hĩnĩngĩtĩ ẽꞌthẽcan ꞌgoonogu. ꞌNyaak ꞌthĩnĩt ꞌcĩ tẽllĩ hĩ Nyekuc.
1TI.5.23	Ma nga hahudi maam diooni, taar mẽrtĩ cĩ viinoo ꞌcĩ abadtẽc, hátĩ hẽẽl hẽẽng, hĩnĩngĩtĩ gõõng ommoori nii hõdõõkõthĩ.
1TI.5.24	Agayyi eet ũgĩ ꞌthẽccanẽẽta cĩggĩĩng nĩĩcĩ noho, nga hõdõlanit kõr ꞌcĩ decciaanĩt cĩ lootu buúk. Nẽ aattĩg eeta ũgẽẽgĩ ꞌcĩg hõllõngaa edeeꞌnyia ꞌthẽccanẽẽta cĩggĩĩng hĩdĩĩkoothong, au edeeꞌnyia uruta ꞌrĩng. 
1TI.5.25	Aduhõõ thõõth ciee hĩ thooꞌthiok ꞌcĩg abũnnaa. Aattĩg thooꞌthioha ꞌcĩg edeeꞌnyia nĩĩcĩ noho nẽ aitiõõ ꞌcĩg occa ammiꞌthi ũdũt tõõ.
1TI.6.1	Má aaĩ appahaca ꞌcĩ ĩĩn lemmioohit cĩ Nyekuci, occa itieelli nẽẽ makayyioohit cĩnnĩ gẽrrẽẽt ũdũt, hátĩ hiittiõõ hõllõngaa aaꞌnyĩk ꞌthaar cĩg Nyekuci hĩ ꞌlimman cĩnnĩ ngaaoni. 
1TI.6.2	Má aꞌnyaku niig eeta ꞌcĩg iiginnu appahacaaꞌnya makayyiook cugguung ꞌcĩg ĩĩn lemmiook cĩg Nyekuci, ma hamaaccu makaaꞌthĩt cĩnĩĩng, hĩnĩngĩtĩ ĩĩn nẽẽg ꞌgotoonogu ꞌthaarĩĩ cĩg Yeesu nẽ ammĩnannu niig buúk ĩhõõggõ. ꞌLimman thooꞌthiok iccig jurrung.
1TI.6.3	Má alliman ẽẽtĩ umwaa thõõth ꞌcĩ ꞌrĩĩng, ꞌcĩ hõllõngaa õõkõrõõ hĩ ꞌlimman ꞌcĩ ĩĩn dĩdĩ ꞌcĩ aku hĩ Makayyioohit cĩnaac Yeesu Krĩstõ ho, 
1TI.6.4	aduul ẽlẽ cĩnnĩ haaga nẽ ẽrẽk thõõth ꞌcĩ aga buúk. Õmmõõrĩ õõ cĩnnĩ, adiim ẽppẽhanõõnĩ hĩ ꞌgõõnõgĩ thooꞌthiok ꞌcĩg aꞌnyaha bathi, hĩ ngaatĩ alĩĩlĩ hẽlẽggĩ cĩg ꞌgoonoginni, 
1TI.6.5	hĩ jore hĩ ngaatĩ õdõõmĩ ꞌgõõnõgĩ hĩ muhẽẽnĩt ꞌcĩ abathĩ nẽ aꞌnyak nẽẽ õõ ꞌcĩ abathĩ, ꞌcĩ hõllõngaa agaĩ thooꞌthiok ꞌcĩg ĩĩn dĩdĩ. Ammuk nẽẽg aĩ, ĩĩn thõõth cĩ Nyekuci ꞌcĩ hammũdaanĩ ꞌrabbẽẽta.
1TI.6.6	Haballi naag dĩdĩ, hatĩ hiꞌngolli thõõth cĩ Nyekuci nẽ heꞌnyeenenit hẽlẽggẽẽnnĩĩ ꞌcĩg haꞌnyahĩ. 
1TI.6.7	Hĩnĩngĩtĩ baa hiꞌthihi ꞌgiimwa ꞌcĩ baa haꞌnyaha naag loota nĩnga, ma hatĩ kõr umwa, hiꞌthihi hatĩ ꞌgiimwa ꞌcĩ hõõĩ buúk. 
1TI.6.8	Nẽẽthĩ, má nẽẽ haꞌnyak ꞌgẽẽn hĩ ceremwa, ũũppanneet ꞌthẽk hẽlẽggĩ nicciag ngagĩĩta. 
1TI.6.9	Eeta ꞌcĩg adiim baliinit, adhuhoothĩk nẽẽg ꞌtĩmman, ꞌgõõlaa ꞌcĩ ẽdẽtĩ ĩhõõggõ thooꞌthioha ꞌcĩg abathĩ ꞌcĩg abũraneek nẽẽg, ꞌcĩg aaꞌnyĩk ĩhõõggõ hẽꞌthẽcattĩ. 
1TI.6.10	Hĩnĩngĩtĩ má haangal ꞌrabbẽẽtĩ, hau hadtican thooꞌthiok vẽlẽk ꞌcĩg abathĩ. Aauto eeta ũgẽẽgĩ ꞌcĩg ꞌthẽk ummuhit ꞌrabbẽẽt diooni nẽ ataarriothĩ thõõth cĩ lemiinit cĩ Nyekuci nẽ aaꞌnyĩk ĩhõõggõ hiita haccanattĩ nẽ ummuddia pĩĩrnanĩt ꞌcĩ ahuci gẽrrẽẽt haaga noho.
1TI.6.11	Nẽ nii Timotteeo, ĩĩnĩ nii eet cĩ Nyekuci, ma hadĩmani thooꞌthiok ꞌcĩg abathĩ ꞌcĩg aattĩg noho, ꞌtĩmman gẽrrẽẽt ngaatĩ adĩmanĩĩ thõõth cĩ Nyekuci, hátĩ bũna au hĩ nẽẽnĩ, lẽẽm ĩnõõnnõ, mĩnnan ĩnõõnnõ nẽ etemeethu thooꞌthiok ꞌcĩg aꞌnyahaaki nẽẽnĩ nẽ ĩĩ tarballioohit. 
1TI.6.12	ꞌTĩmman gẽrrẽẽt ngaatĩ anũĩ thõõth cĩ Nyekuci, hátĩ mũda rũgẽt ꞌcĩ aalla ooo, baa auyyi nganiit Nyekuci, kõr baa aduhaanĩ lemiinit cunni cĩ thõõth cĩ Nyekuci lothippitaa cĩ eet ꞌcĩg mẽẽlĩg. 
1TI.6.13	Haduhaakii muumaa cĩ Nyekuci ĩcĩ aaꞌnyĩk hẽlẽggĩ vẽlẽk hũrũgĩt, hĩ muumaa cĩ Yeesu Krĩstõ ꞌcĩ baa aduhaak Ponthio Pĩlaatõ lemiinit cĩnnĩ lothippita, 
1TI.6.14	bũtan ĩĩ athihi hatĩ thõõth ꞌcĩ haduhaaki naa ho vẽlẽk jurrung, ĩꞌthõng kõr ꞌcĩ hatĩ õbõdaanĩ Makayyioohiti cĩnaac Yeesu Krĩstõ, 
1TI.6.15	ꞌcĩ hatĩ aꞌnyaha Nyekuci kõr ꞌcĩ hatĩ ẽbẽra nẽẽnĩ, Nyekuc ꞌcĩ abuli, ꞌcĩ ĩĩn Makayyioohit ꞌcĩ odoyyii, Habu cobbi cĩ habueetu, Makayyioohit cobbi cĩ makayyioohu. 
1TI.6.16	Ĩnõõnnõ dioo ꞌcĩ arũgĩ ũdũt, aaĩ nẽẽ lanyitatõõ ꞌcĩ hõllõngaa occa õdõlan ẽẽtĩ umwaa hõbõktõ. Nga hĩcĩn eet umwaa Nyekuc nẽ aitiõõ hatĩ eet umwaa ꞌcĩ acĩn ĩnõõnnõ ũdũt tõõ. Hĩdĩhĩthĩt Nyekuc, aalla hatĩ makaaꞌthĩt cĩnnĩ ooo, Aamẽn!
1TI.6.17	Duhaak balliook cĩg looc nicci thõõthaa ꞌcĩ õkõmĩ anneek, ma hathĩngõõnyannu eleeti baliitta ꞌcĩ hatĩ aꞌnginoothi hĩdĩĩkoothong. Aꞌnyĩĩk haarrik muhẽẽnĩt cĩnĩĩng hĩ Nyekuc, ꞌcĩ aaꞌnyeet ngagĩĩt hẽlẽggĩ vẽlẽk ꞌcĩg haccamanõõthĩkĩ. 
1TI.6.18	Duhaak ĩhõõggõ hĩdĩmanit thooꞌthiok ꞌcĩg abũnnaa ꞌcĩg mẽẽlĩg, hĩĩtõ tõrõmĩ, hotholit baliinit cĩnĩĩng hĩ eet ꞌcĩg appĩĩrna. 
1TI.6.19	ꞌGõõl ꞌcĩ hatĩ aarĩkĩ nẽẽg baliinit cĩnĩĩng õlõõ cĩ Nyekuci ĩcĩ hatĩ horumwa cieeni, nẽẽthĩ hatĩ ummuddia rũgẽt ꞌcĩ ĩĩn dĩdĩ ꞌcĩ aalla ooo.
1TI.6.20	Ẽlẽ Timotteeo, ꞌthũũtĩ thooꞌthiok baag aduhaaki Nyekuci, ma hathihi thooꞌthiok ꞌcĩg õthõõth eeta ꞌcĩg hõllõngaa õõkõrõõ hĩ thõõth cĩ Nyekuci nẽ ẽppẽhattii ĩĩtõ, hẽggẽẽꞌnya gẽrrẽẽt, ĩko nẽẽ aitiõõ tõõ. 
1TI.6.21	Aauto eeta ũgẽẽgĩ ꞌcĩg ũtũbũrĩt ngaatĩ ẽlẽmmĩ thõõth cĩ Nyekuci, ngaatĩ anũĩ thooꞌthiok ꞌcĩg aattĩg hĩ cieegi.
1TI.6.21	Aꞌnyĩĩk Nyekuc haggatanii nganiita.
2TI.1.1	Nganĩĩt Paaulo ꞌthooyyiahit cĩ Yeesu Krĩstõ. Baa Nyekuc ꞌcĩ ẽbẽraanna nganĩĩt nẽ aaꞌnya rũgẽt baa aduha nẽẽ aĩ, aku hĩ Yeesu Krĩstõ.
2TI.1.2	Timotteeo, ĩĩnĩ nii loholeec caannĩ cĩ ꞌthĩnĩtõ.
2TI.1.2	ꞌNyaak bũnnai hĩ tamaati hĩ authet ꞌcĩ aayyi lõꞌngõõc, ꞌcĩ aku hĩ Nyekuc Baangeet hĩ Makayyioohit cĩnaac Yeesu Krĩstõ.
2TI.1.3	Hanneehi naa Nyekuc ꞌcĩ hadticanoothihi ꞌthĩnĩtaa ꞌcĩ tẽllĩ ho ĩlaallẽ, hĩ baa anneek nyakangaaꞌnya cĩggaac ĩnõõnnõ ĩlaallẽ. Hammuhaannii naa nganiit baalin hĩ waathĩn hiriiri, hatĩ hala Nyekuc. 
2TI.1.4	Hammuhoothi kõr baa adhukiaanĩ nganiit tilaalõ nẽ hadiimi gẽrrẽẽt ngaatĩ hakuu hacinni tarĩ. Haccamanoothihi hatĩ gẽrrẽẽt kõr ꞌcĩ hõmmõtõõnĩ. 
2TI.1.5	Hummuhootha lemiinit cunni ꞌcĩ ĩĩn dĩdĩ, baa aꞌnyak morwahit cunni Yunitha, hĩ morwahit cunni cobbi Loiꞌtha nẽ ꞌyioko hagawa jurrung, aꞌnyahi nii buúk lemiinit tĩho. 
2TI.1.6	Nẽ thõõthaa cĩ, hanneekii dticcianõõĩ ꞌbaaninit baa aaꞌnyi Nyekuci nganiit kõr baa hataadiki naa nganiit athĩn cĩgannĩg nẽ halaooyyiina.
2TI.1.7	Hĩnĩngĩtĩ hõllõngaa aaꞌnyeet Nyekuci lori cĩ hiteelini thõng. Aaꞌnyeet nẽẽ ngagĩĩt lori cĩ ꞌtirriaanõ hĩ cĩ mĩnnaanõ hĩ ꞌgõõl ꞌcĩ hilõõtĩ eleeti jurrung.
2TI.1.8	Ma haꞌngaaoni ngaatĩ aduhaakĩ eet thõõth cĩ Makayyioohit cĩnaac, hode ma haꞌngaaoni, hĩnĩngĩtĩ nganĩĩt buúk, tananga haaĩ baabuutha, hĩnĩngĩtĩ hadticanoothihi Krĩstõ. Dticcianõõĩ ꞌtirrian baa aaꞌnyi Nyekuci nẽ hotholit hĩ nganĩĩt pĩĩrnanĩt ꞌcĩ hammũda naag, hatĩ haduhaak eet nyeemuut ꞌcĩ abũnnaa. 
2TI.1.9	Baa ẽẽlaeet ngagĩĩt Nyekuci nẽ ẽbẽraaeet hĩĩtõ eet cĩgĩnnĩg ꞌcĩg haattĩg authetaa ꞌcĩ ẽllẽẽmĩthĩ. Adĩman Nyekuci hoti, hõllõngaa, hĩnĩngĩtĩ thõõth ꞌcĩ hadĩman naaga, adĩman nẽẽ noho, hĩnĩngĩtĩ bũnnai cĩnnĩ. Baa aaꞌnyeet Nyekuci ngagĩĩt bũnnai, ꞌthaarĩĩ cĩg Yeesu Krĩstõ, baa nga heteheꞌnyiaa lõõcĩ. 
2TI.1.10	Nẽẽthĩ ꞌyioko, ikia eteretheeheet ngagĩĩt Ellioohiti cĩnaac Yeesu Krĩstõ tarbalꞌthẽẽt cĩ Nyekuci. Ĩllõõan nẽẽ daahĩth nẽ eteretheeheet lanyit cĩ rũgẽt ꞌcĩ aalla ooo jurrung, nyeemuutaa ꞌcĩ abũnnaa.
2TI.1.11	Nẽ baa ẽbẽraanna nganĩĩt Nyekuci hĩĩ ꞌthooyyiahit cĩnnĩ ꞌcĩ hakuu hallimaneehi eet thõõth cĩnnĩ ꞌcĩ ĩĩn ngeju. 
2TI.1.12	Ĩnõõ ꞌcĩ happĩĩrnanĩĩ naa hĩ ꞌyioko ho. Nẽ hõllõngaa haꞌngaaoni, hĩnĩngĩtĩ haga naa Krĩstõ ꞌcĩ helemi naa dĩdĩ nẽ õkõmĩ nganĩĩt ꞌthĩnĩt haini, ĩnõõnnõ ꞌcĩ occa aꞌthũũnna nganĩĩt dtiicaa cĩnnĩ, ĩꞌthõng kõr ꞌcĩ hatĩ õbõdaanĩ nẽẽnĩ. 
2TI.1.13	ꞌThũũtĩ thõõth baa hallimaneekii naa, lemiitta nẽ ĩmmĩnanuu Yeesu Krĩstõ. 
2TI.1.14	ꞌThũũtĩ thõõth cĩ Nyekuci baa aaꞌnyĩhoothikii nganiit, eliittaa cĩ Lori ꞌcĩ Ẽllẽẽmĩthĩ, ĩcĩ aaĩ eleetinitõõ cĩggaac.
2TI.1.15	Aga nii buúk, ũtũngteeha nganĩĩt eeta ũgẽẽgĩ cĩg looc cĩ Aaꞌthia, tananga Vijeelo hĩ Hermojeno buúk ũtũngteehaanĩ.
2TI.1.16	Aꞌnyĩĩk Nyekuc hatamaatĩk Onethivoro hĩ halang cĩnnĩ, hĩnĩngĩtĩ ĩnõõnnõ ꞌcĩ baa aaꞌnya hõkõm ꞌthĩnĩt, baa hõllõngaa aꞌngaaõn nẽẽ ngaatĩ aku acĩnna nganĩĩt, baa haaĩ baabuuthatõõ. 
2TI.1.17	Ma baa uppwaanna ꞌRoomattĩ ho, aku adiimma nganĩĩt lõkõrẽẽt vẽlẽk ĩꞌthõng hũmmũdaawaanĩ. 
2TI.1.18	Aꞌnyĩĩk Makayyioohit Yeesu Krĩstõ hatamaatĩk ĩnõõnnõ, kõr ꞌcĩ hatĩ ẽttẽẽdĩ nẽẽ thooꞌthiok cĩg lootu. Aga nii buúk gẽrrẽẽt, ngaatĩ baa ẽẽlla nẽẽ nganĩĩt ꞌgoolliohĩĩ ꞌcĩg mẽẽlĩg, baa haaĩ ꞌtaaũnaa cĩ Eevvetho.
2TI.2.1	Nẽ nii loholeec caannẽẽnĩ, kõõm bũnnaiittaa ꞌcĩ aaĩ hĩ Yeesu Krĩstõ. 
2TI.2.2	Hĩ hẽlẽggĩ baag athihi nii haduha naa hẽbẽrẽẽnnĩĩ cĩg eet ꞌcĩg mẽẽlĩg, hátĩ bĩĩt ꞌlimmaneek nii buúk eet ꞌcĩg occa ũũlũ ngaatĩ allimanĩ ꞌgõõnõgĩ.
2TI.2.3	Hetemeethit hĩ ngagĩĩt pĩĩrnanĩt hõdẽĩ au hĩ ũũrũtaacĩ cĩ Yeesu Krĩstõ. 
2TI.2.4	Hõllõngaa ũũrũtaacĩ aduknoothĩk dtiicanĩ cĩg eet ꞌcĩg hollig, adiim ꞌthẽk nẽẽ haaꞌnyĩk makayyioohit cĩnnĩ haccamanoothĩk. 
2TI.2.5	ꞌGõõlaa ꞌcĩ aduhõõ thõng, má anũ irettioohiti thooꞌthiok ꞌcĩg aggam hirangi cĩ ireto, aku hatĩ ĩllõõan nẽẽ ireta nẽ aggam ꞌbaaninit. 
2TI.2.6	Kattioohiti ꞌcĩ akannĩ gẽrrẽẽt, ĩnõõnnõ ꞌcĩ atiman ngaatĩ ammũdaanĩ ꞌgẽẽn ĩĩcĩ oou. 
2TI.2.7	ꞌMuuk thõõth baa haduhaakii naa ho jurrung, hĩnĩngĩtĩ eelli hatĩ Makayyioohiti gaa thooꞌthiok iccig vẽlẽk.
2TI.2.8	Muhunooth Yeesu Krĩstõ, baa arũgtha Nyekuci daahĩtha, baa arrittiaa nẽẽ hattũũgaa cĩ habu Daavide.
2TI.2.9	ꞌcĩ happĩĩrnanĩĩ ngaatĩ hecebiini baabuutha hĩ ꞌthẽccannioohiti. Nẽ occa hõllõngaa ecebbi thõõth cĩ Nyekuci baabuutha. 
2TI.2.10	Ĩnõõ cĩ hẽmmẽẽꞌthĩ naa thooꞌthiok vẽlẽk, hĩnĩngĩtĩ eet baag ẽbẽra Nyekuci, hátĩ hummuddia nẽẽg buúk elliaanĩt ꞌcĩ aaĩ hĩ Yeesu Krĩstõ bulẽẽttaa ꞌcĩ aalla ooo. 
2TI.2.11	Thõõth ꞌcĩ ĩĩn dĩdĩ cieeni,
2TI.2.11	“Má baa hadaahito naag hĩ Krĩstõ,
2TI.2.11	harũgĩ hatĩ naag hĩ ĩnõõnnõ buúk.
2TI.2.12	Má hẽmmẽẽthĩ naag ꞌcannan,
2TI.2.12	haggam hatĩ naag looc hõdẽĩ hĩ ĩnõõnnõ.
2TI.2.12	Má haburi naag ĩnõõnnõ,
2TI.2.12	abũrreet hatĩ nẽẽ buúk ngagĩĩta.
2TI.2.13	Má hĩccaad naag lemiinit cĩnaac,
2TI.2.13	aalla nẽẽ elemmeet Yeesu ngagĩĩt ũdũt noho,
2TI.2.13	hĩnĩngĩtĩ hõllõngaa occa ĩggõõl nẽẽ ẽlẽ cĩnnĩ.”
2TI.2.14	Nii Timotteeo, ma haaꞌnyihi eet umwa hataarõthĩ thooꞌthiok iccig, tilo ĩhõõggõ muumaa cĩ Nyekuci, hiittiõõ hõllõngaa ẽppẽhanõõnĩ thooꞌthiok. Aitiõõ pẽkanĩ hõllõngaa ẽẽl eet umwa, ẽꞌthẽcan hinnia eet ꞌcĩg athĩknĩ nẽ aaꞌnyĩk ĩhõõggõ pĩĩrnanĩt. 
2TI.2.15	Dticcianõ gẽrrẽẽt, hátĩ ĩĩ dticciannioohit ꞌcĩ ẽlẽmĩ Nyekuci, ꞌcĩ ĩĩnĩ dticciannioohit cĩnnĩ ꞌcĩ hõllõngaa aꞌngaaõn ngaatĩ aꞌthũũnnĩ thõõth cĩnnĩ jurrung, nẽ illimaneehu eet thõõth cĩnnĩ ꞌcĩ ĩĩn dĩdĩ.
2TI.2.16	Awwua ꞌrẽẽna hĩ eet ꞌcĩg õthõõth thooꞌthiok ꞌcĩg hõllõngaa ĩĩn cĩg Nyekuci, hĩnĩngĩtĩ aaꞌnyĩk thooꞌthioha cieeg ĩhõõggõ, hũtũbũrĩt Nyekuc. 
2TI.2.17	Ĩꞌthanothoothĩk hatĩ ꞌlimmanĩ ciee looc haau hĩ carrahula ꞌcĩ abubuurana ẽlla nẽ hõllõngaa alalĩ buúk. Nẽ eetinii cĩg, Himeneeo hĩ Vileeto ꞌcĩg allimaneek eet thooꞌthiok ꞌcĩg aattĩg hoti, 
2TI.2.18	ꞌcĩg arahanit thõõthaa cĩ Nyekuci ĩcĩ ĩĩn dĩdĩ. Aĩ nẽẽg, ũrũgta eeta baag adaahito ẽlẽk. Nẽ ĩĩn thõõth ciee õlõng, ꞌcĩ ẽꞌthẽcan ooti cĩg eet ũgĩ ꞌcĩg elemit thõõth cĩ Nyekuci. 
2TI.2.19	Nẽẽthĩ, abĩlĩ thõõth ꞌcĩ Nyekuci õkõmĩ kak, aꞌnyũũgĩ nẽ ẽtẽhẽẽdĩ battaala thõõth ꞌcĩ aĩ, “Aga Makayyioohiti eet cĩgĩnnĩg.”
2TI.2.20	ꞌCieetõõ cobbi, aattĩg hẽddẽmĩ ꞌcĩg tiirik ꞌcĩg adĩmanniaa ꞌdaaba, hode maccĩrẽẽnĩĩ dioo nẽ aattĩg ꞌcĩg adamanniaa hẽẽnĩ nẽ ẽtẽhẽnytaa ũgẽẽgĩ dooba. Hadticaniini ũgĩ korrioohĩĩ ꞌcĩg obbitig nẽ hidticattõõĩ ũgĩ waathinnioohĩ vẽlẽk.
2TI.2.21	Má tẽlla ẽẽtĩ thooꞌthiohĩĩ cĩg, occa hatĩ aar Makayyioohiti ĩnõõnnõ haau hĩ hẽddẽmĩ cĩnnĩ ꞌcĩ adticanĩ dtiic ꞌcĩ ẽllẽẽmĩth ꞌcĩ tiiri hĩ Makayyioohit nẽ ũkũmanoothĩk, hátĩ hidtican dtiicanĩ vẽlẽk ꞌcĩg abũnnaa.
2TI.2.22	Lĩĩta thooꞌthiok ꞌcĩg abathĩ ꞌcĩg abũraneek nyahaappanĩta hĩ buheeci. Nũũ thõõth ꞌcĩ abũnnaa hõdõõkõthĩ, ꞌnyaak lemiinit cĩ Nyekuci hĩ mĩnnan nẽ aau lõꞌngõõc nẽ laa Makayyioohit hõdẽĩ hĩ eet ꞌcĩg tẽllĩg. 
2TI.2.23	Ma hedecoothihi thooꞌthiok ꞌcĩg ẽppẽhanõõnĩ eeta cĩg ꞌgiithẽttaak, hĩnĩngĩtĩ aꞌnyahaaki thooꞌthioha nicciag jore. 
2TI.2.24	Ẽẽtĩ ꞌcĩ adticanoothĩk Nyekuc, hõllõngaa occa ĩĩn nyeppekiaahit. Abũnnaa ĩĩn eet ꞌcĩ tarbalĩ hĩ eet vẽlẽk nẽ ĩĩ ꞌlimmannioohit ꞌcĩ abũnnaa, ꞌcĩ aꞌnyak ꞌthĩnĩt ꞌcĩ maka. 
2TI.2.25	Nẽ tarĩ, abũnnaa ĩĩn eet ꞌcĩ tarbalĩ buúk, hátĩ hẽtẽrẽth eet ꞌcĩg ẽppẽhanõõ hĩ ĩnõõnnõ. Horoong hatĩ ũũhũ Nyekuci eet niccig, hũtũngteek ꞌthẽccanẽẽt cĩggĩĩng nẽ elemit thõõth cĩnnĩ ꞌcĩ ĩĩn dĩdĩ, 
2TI.2.26	nẽ hatĩ iita ummuddia nẽẽg thõõth dĩdĩ ꞌcĩ alĩĩtanĩ detiinit cĩ habu cĩ loriẽẽt ꞌcĩg abathĩ,
2TI.3.1	Ẽlẽ Timotteeo, gaooth ĩĩ nẽẽ, õkõmĩ hatĩ authetĩ gẽrrẽẽt, korrioohĩĩ cĩg decciaanĩt cĩ lootu. 
2TI.3.2	Ammĩnan hatĩ eeta eleeti cĩggĩĩng ẽmmẽn nẽ ĩmmĩnanit ꞌrabbẽẽt, athĩngõõnyan nẽ uduulito eleeti, odoommi tahatak nẽ iittiõõ hõllõngaa athĩhĩ maajihi nẽ hõllõngaa anneek eet ĩlaallẽ nẽ ũtũbũrĩt ngaatĩ anũĩ thõõth cĩ Nyekuci. 
2TI.3.3	Aitiõõ ĩhõõggõ mĩnnanĩ tõõ, hõllõngaa ammaannĩk eet ꞌcĩg adĩman ĩhõõggõ ꞌbuth, ẽmẽddaanĩ ngaatĩ õꞌngõmtĩ ꞌgõõnõgĩ, hõllõngaa aꞌthũũnnĩ eleeti cĩggĩĩng, ĩĩn tongororriaak nẽ ũtũbũrĩt thooꞌthiok vẽlẽk ꞌcĩg abũnnaa. 
2TI.3.4	Au hatĩ õhõppõõcan ꞌgõõnõgĩ, ajanĩ thooꞌthiok tahatak, attik iꞌnyiaati nẽ accamattoothĩk, hĩnĩngĩtĩ ammĩnan ngaatĩ adĩmanĩ thooꞌthiok ꞌcĩg adiim nẽẽgĩ nẽ ũtũbũrĩt ngaatĩ ammĩnanĩ Nyekuc. 
2TI.3.5	Tananga õõlõng aĩ hĩĩgĩnna eet cĩg Nyekuci, aitiõõ hatĩ thõõth cĩnĩĩng ko, hõllõngaa ĩĩn dĩdĩ, ma hookorru hĩ eet ꞌcĩg aattĩg noho.
2TI.3.6	Ĩĩn eeta nicciag, eet ꞌcĩg maacĩg ꞌcĩg õvvõ halaꞌngiõõhĩĩ cĩg eetuk, nẽ ũlũllũũmanit ngaaĩ ꞌcĩg hõllõngaa attiran, ꞌcĩg ẽꞌthẽcattõõ ꞌcĩg aggam muhẽẽnĩtĩ ꞌcĩ abũranẽẽkĩ thooꞌthiok vẽlẽk ꞌcĩg abathĩ. 
2TI.3.7	Ẽmẽddaanĩ ngaaĩ niccieeg ngaatĩ allimanaanĩ thooꞌthiok ꞌcĩg ĩĩn ngeju hõdõõkõthĩ nẽ hõllõngaa adiim aga thõõth ꞌcĩ ĩĩn dĩdĩ buúk. 
2TI.3.8	Hĩ baa ẽppẽhan eeta baag haĩ hĩ ꞌJaannẽthĩ hĩ ꞌJambere
2TI.3.9	Aitiõõ hatĩ nẽẽg hõllõngaa õõ nĩngĩmwa, hĩnĩngĩtĩ aga hatĩ eeta ngaatĩ ĩĩnnĩ thõõth cĩnĩĩng ko vẽlẽk ꞌgiithẽnĩt, haau hĩ baa ammuddiaa ꞌJaannẽthĩ hĩ ꞌJambere.
2TI.3.10	Ẽlẽ Timotteeo, agau nii thõõth baa hallimaneehi naa eet hĩ authet ꞌcĩ haayyi naana. Aga nii thõõth ꞌcĩ hadiimi hadticani naana, hĩ thõõth ꞌcĩ helemi, hĩ ꞌgõõl ꞌcĩ hẽmmẽẽꞌthĩ naa ꞌcannan, hĩ ngaatĩ hammĩnanĩ eeta, hĩ ngaatĩ hadĩhanĩĩ thooꞌthiok. 
2TI.3.11	Agayyaa nii nganĩĩt baa hemmeethi naa pĩĩrnanĩt ꞌtaaũnaa cĩ Antiohĩ hĩ ꞌtaaũnaa cĩ Ikoniumĩ hĩ ĩĩcĩ Liꞌthira nẽ aalla Nyekuci ẽẽlla nganĩĩt thooꞌthiohĩĩ cĩg vẽlẽk. 
2TI.3.12	Nẽẽthĩ ꞌthẽk, ẽẽtĩ umwaa ꞌcĩ adiim aĩ haau authetaa ꞌcĩ anũĩ thõõth cĩ Yeesu Krĩstõ, ammũda hatĩ ꞌcannan. 
2TI.3.13	Nẽ eeta ꞌcĩg ẽꞌngẽjĩ ooti hĩ ꞌcĩg õõlõng aĩ hagayyia thõõth nẽ hõllõngaa aga dĩdĩ buúk ko, au hatĩ abathoothi nẽẽg gẽrrẽẽt, ĩggõõl ꞌgõõnõgĩ nẽ ĩggõõl eeta ĩhõõggõ buúk.
2TI.3.14	Nẽẽthĩ niina, ala ꞌthũũtĩ thooꞌthiok baag allimanoothikii nẽ elemmu dĩdĩ. Hĩnĩngĩtĩ aga nii hĩnganĩ baag allimannii nganiita. 
2TI.3.15	Nganĩngĩtĩ hĩdĩꞌthẽẽtõ, agau nii thooꞌthiok ꞌcĩg eheeddi ꞌBuuhaa cĩ Nyekuci ĩĩcĩ Ẽllẽẽmĩthĩ, ꞌcĩg aaꞌnyi nganiit ꞌgẽẽnyĩth ꞌcĩ agaĩ ꞌgõõl ꞌcĩ aku eellianĩĩ, hĩnĩngĩtĩ lemiinit ꞌcĩ aꞌnyahi hĩ Yeesu Krĩstõ. 
2TI.3.16	Aku thõõth vẽlẽk ꞌcĩ eheeddi ꞌBuuhaa cĩ Nyekuci, hĩ Nyekuc ꞌcĩ abũnnaa ꞌcĩ eelleet hillimanit eet thõõth ꞌcĩ ĩĩn dĩdĩ nẽ eelleet heterethit eet ꞌgõõl ꞌcĩ abathĩ, hĩ ngaatĩ hallimanẽẽkĩ eet ꞌgõõl ꞌcĩ aattiyyi ꞌlimmaanaa ꞌcĩ abũnnaa. 
2TI.3.17	Hátĩ haga ẽẽtĩ ꞌcĩ alliman thõõth cĩ Nyekuci ho, ngaatĩ adticanĩ thooꞌthiok vẽlẽk ꞌcĩg abũnnaa.
2TI.4.1	Haduhaaki dĩdĩ muumaa cĩ Nyekuci, hĩ ĩcĩ Yeesu Krĩstõ ꞌcĩ hatĩ aku ẽttẽẽd thooꞌthiok cĩg eet ꞌcĩg adaahito, hĩ ꞌcĩg nga arũgĩ vẽlẽk, hatĩ uppwaanna Yeesu hĩ habuccieet cĩnnĩ, haaꞌnyii tilooinit icci. 
2TI.4.2	ꞌLimmaneek eet thõõth cĩ Nyekuci jurrung, tananga ammũjĩ hode õkõmĩ ngaatĩ adĩmanĩĩ noho, raa ꞌlimmaneek eet thõõth cĩ Nyekuci ooo, tẽrẽth eet ꞌgoolliok ꞌcĩg abathĩ, ꞌgerenyeek ꞌthẽccanniook, aꞌnyĩĩk ꞌthinneeti cĩggĩĩng hokomit nẽ ꞌlimmanõ ꞌthĩnĩtaa cĩ õkõmĩ. 
2TI.4.3	Aaĩ hatĩ kõrra ꞌcĩ au aharrẽẽkĩ eeta ꞌlimman ꞌcĩ ĩĩn dĩdĩ cĩ Nyekuci ho nẽ utuhuyyi ũnnẽẽcõ hẽlẽggĩ ꞌcĩg abũraneek eleeti cĩggĩĩng haaga nẽ atabtõõthĩ ꞌlimmanniook ꞌcĩg aduhaak ĩhõõggõ thooꞌthiok cĩg adiim athĩhĩ nẽẽgĩ. 
2TI.4.4	Au hatĩ abũrĩ eeta thõõth cĩ Nyekuci ꞌcĩ ĩĩn dĩdĩ nẽ utuhuyyi ũnnẽẽcõ dtẽẽllẽn cĩg baangaani. 
2TI.4.5	Nẽẽthĩ niina, ꞌthũũtĩ ẽlẽ cunni jurrung hõdõõkõthĩ. Ma haireehi pĩĩrnanĩt dtiica cĩ Nyekuci. Dticcian dtiic hĩ ꞌlimmannioohiti cĩ nyeemuut ꞌcĩ abũnnaa nẽ dẽcaak dtiic ꞌcĩ aaꞌnyi Nyekuci ho jurrung.
2TI.4.6	Nẽẽthĩ ꞌyioko, aau nganĩĩt rũgẽtĩ caannĩ hĩ mẽrta ꞌcĩ aanytĩhoothĩk Nyekuc ẽlẽk nẽ hoti buúk, õbõhĩ kõrra ꞌcĩ hadaaknĩ naana. 
2TI.4.7	Baa hidticana naa jore ꞌcĩ abũnnaa, hẽdẽcaaha iret buúk nẽ hũꞌthũũtĩ lemiinit dĩdĩ. 
2TI.4.8	Nẽ ꞌthaa icci, ereeyyi nganĩĩt ꞌbaaniniti caannĩ ꞌcĩ abũnnaa, ꞌcĩ hatĩ aaꞌnya Makayyioohiti ꞌcĩ ẽttẽẽd thõõth jurrung kõr ꞌcĩ hatĩ õbõdaanĩ nẽẽ loota nĩnga. Nẽ hõllõngaa ꞌbaaninit caannĩ diooni, aaꞌnyĩk hatĩ nẽẽ ꞌbaaninit eet vẽlẽk ꞌcĩg accamana nẽ ẽrẽẽcõ ĩnõõnnõ kõr ꞌcĩ hatĩ uppwaannanĩ nẽẽnĩ.
2TI.4.9	Ẽlẽ Timotteeo, ijjia dõlanaa hĩdĩĩkoothong, 
2TI.4.10	hĩnĩngĩtĩ ĩmmĩnan ꞌDẽẽma hẽlẽggĩ cĩg looc nicci ũtũngeeha haau ẽmmẽn, ĩtĩnga ũũk ꞌtaaũnaa cĩ Tẽꞌthaloonika. Nẽ tarĩ ĩtĩnga Kerethenĩ buúk ũũk looccaa cĩ ꞌGalaaꞌthia, õkõ adtican dtiic cĩ Makayyiookto nẽ ũũk Tiito looccaa cĩ Dalamatia. 
2TI.4.11	ꞌLuuka ꞌyioko dioo, ꞌcĩ harũmeenna ngaati. Diima Maarko ookorria thõng, hĩnĩngĩtĩ ẽẽlla nẽẽ nganĩĩt dtiicaa caannĩ. 
2TI.4.12	Baa tarĩ hĩꞌthõõa naa Ticiko hũũk ꞌtaaũna cĩ Eevvetho. 
2TI.4.13	Nẽ ma ikia, thõhõtaaha cẽrẽm cĩ lajjõ baa huunnihi õlõõ cĩ Karpo, ꞌtaaũnaa cĩ Tõrõa, hĩ ꞌbuuhẽt buúk, ettebehini ꞌbuuhẽt aag adĩmanniaa ꞌrõõhaa cĩ taꞌngõõ.
2TI.4.14	Ĩdĩmanaa tarĩ Alĩthandoro, ẽẽtĩ gõõng attur thĩĩk lohippongora, ꞌbuth gẽrrẽẽt. Adũman hatĩ Makayyioohiti thõõth ꞌcĩ adĩmaneeka nẽẽ nganĩĩt ko. 
2TI.4.15	Bẽẽk nii buúk ĩnõõnnõ muguruur, hĩnĩngĩtĩ ĩĩn nẽẽ eet ꞌcĩ arũhũũlana ngaatĩ ẽppẽhanĩ thõõth vẽlẽk ꞌcĩ halliman naag ko.
2TI.4.16	Baa õõyyĩa eeta nganĩĩt lokihooa, baa hiꞌthihi eet ꞌcĩ aku ẽẽlannaa nganĩĩt, hĩnĩngĩtĩ iirrieeha eeta vẽlẽk haau ẽmmẽn. Aꞌnyĩĩk Nyekuc hatamaatĩk ĩhõõggõ, hĩnĩngĩtĩ thõõth icci. 
2TI.4.17	Nẽẽthĩ, baa Makayyioohit dioo ꞌcĩ abĩlĩ dhoortaa caannĩ nẽ aaꞌnya ꞌtirrian, hátĩ hillimaneek eet nyeemuut cĩ Nyekuci nẽ ĩthĩhĩt eeta ꞌcĩg hõllõngaa ĩĩn ꞌJudeei vẽlẽk, hĩnĩngĩtĩ nganĩĩta nẽ heellia ũtũũgaa cĩ ꞌmaaõ. 
2TI.4.18	Ẽẽlannaa ꞌthẽk hatĩ gõõng nganĩĩt Makayyioohiti thooꞌthiohĩĩ vẽlẽk, ĩcĩg abathĩ nẽ hatĩ ũũka nganĩĩt habuccieetaa cĩnnĩ hẽẽtahujjieen lõꞌngõõc. Haau bulẽẽnĩtĩ hĩ ĩnõõnnõ ooo! Aamẽn.
2TI.4.19	ꞌThaaĩhaa Piriciilla hĩ Akwila hĩ eet vẽlẽk cĩg halang cĩ Onethivoro. 
2TI.4.20	Idionganniaa Erathto ꞌtaaũnaa cĩ Korinthia nẽ hũtũngeeha Torovimo ꞌtaaũnaa cĩ Mileeto, hĩnĩngĩtĩ baa õmmõõrĩ nẽẽ thõng. 
2TI.4.21	Tooyyia hataman, nga hõdõlaneehi tagĩĩthĩ.
2TI.4.22	Aꞌnyĩĩk Makayyioohit haau loriiaa cunni. Aꞌnyĩĩk bũnnai cĩ Nyekuci haau hĩ ngagiita.
TIT.1.1	Waraga ꞌcĩ hẽhẽẽdakii naa Paaulo nganiit cieeni. Nganĩĩt appahaca cĩ Nyekuci nẽ hĩĩnĩ ꞌthooyyiahit cĩ Yeesu Krĩstõ. Baa hĩꞌthooyyia naa hikia hẽẽl eet baag ẽbẽra Nyekuci lemiitta hĩ ꞌgẽẽnyĩthaa cĩ thõõth ꞌcĩ ĩĩn dĩdĩ, hátĩ hiita haauto nẽẽg hĩ Nyekuci, 
TIT.1.2	ĩĩn ciee lemiinit hĩ ꞌgẽẽnyĩth ꞌcĩ aaĩ muhẽẽttaa ꞌcĩ abũnnaa ĩĩcĩ rũgẽt ꞌcĩ aalla ooo, baa aduha Nyekuci baangaani. Aitiõõ Nyekuci hõllõngaa õõlõngĩ. 
TIT.1.3	Ma kõr baa ẽbẽraanna nẽẽ nganĩĩta, ikia uppulanaaha Nyekuci Ellioohiti cĩnaac nyeemuut icci, ꞌlimmaanaa baa aaꞌnyĩhoothĩkaa nganĩĩta.
TIT.1.4	Ẽlẽ Tiito, hẽhẽẽdakii naa nganiit waraga icci, aau nii hĩ loholeec caannẽẽnĩ, hĩnĩngĩtĩ helemit naag hĩ nganiit thõõth cĩ Nyekuci hõdẽĩ. Aꞌnyĩĩk Nyekuc Baangeet cĩnaac hĩ Makayyioohit Ellioohit cĩnaac Yeesu Krĩstõ, haanyti bũnnai nẽ aau lõꞌngõõc.
TIT.1.5	Baa huunnikii naa nganiit dtuungaa cĩ Kerete, haĩ dẽcaak dtiic baa nga idionganĩ nẽ ẽbẽra makayyiook cĩg lemmioohu ꞌtaaũnnioohĩ vẽlẽk. 
TIT.1.6	Abũnnaa ĩĩn makayyioohiti cĩ lothippit cĩ lemmioohu, eet ꞌcĩ aitiõõ thooꞌthioha ꞌcĩg abathĩ tõõ nẽ aꞌnyak ngaa hõdẽẽthõng nẽ abũnnaa ĩĩn lohollia cĩgĩnnĩg buúk lemmiook ꞌcĩg abũnnaa, ꞌcĩg hõllõngaa aꞌnyaha ngaaoni hĩ ꞌriiring nẽ ĩthĩhĩt thõõth cĩ maacõnĩ hĩ aatĩnĩĩng. 
TIT.1.7	Hĩnĩngĩtĩ aaꞌnyĩk Nyekuci makayyioohit cobbi cĩ lothippit cĩ lemmioohu, hidticanoothĩk ĩnõõnnõ. Abũnnaa ĩĩn eet ꞌcĩ aitiõõ thõõth ꞌcĩ abathĩ tõõ. Abũnnaa hõllõngaa ĩĩn eet ꞌcĩ athĩngõõnyanĩ, abũnnaa ĩĩn eet ꞌcĩ hõllõngaa aaburii ꞌthĩnĩt. Abũnnaa ĩĩn eet ꞌcĩ hõllõngaa ĩĩn duuttiahit, hode aangal jora, hode adiim ꞌrabbẽẽt ꞌcĩg mẽẽlĩg ꞌgõõlaa ꞌcĩ abathĩ. 
TIT.1.8	Abũnnaa ĩĩn eet cĩ eetu ꞌcĩ ammĩnan thõõth ꞌcĩ abũnnaa. Abũnnaa ĩĩn eet ꞌcĩ aꞌnyak muhẽẽnĩt ꞌcĩ abũnnaa nẽ ĩĩ eet ꞌcĩ aꞌthũũnnĩ ẽlẽ, ꞌcĩ ẽllẽẽmĩthĩ. 
TIT.1.9	Aꞌnyĩĩk hũꞌthũũtĩ thõõth baa ĩĩn dĩdĩ baa allimanoothĩk ĩnõõnnõ, hátĩ hẽẽl ꞌlimmanĩ cĩnnĩ ꞌcĩ ĩĩn dĩdĩ ho ꞌgõõnõgĩ nẽ itilo eet ꞌcĩg adiim abũrĩ thõõth icci.
TIT.1.10	Hĩnĩngĩtĩ nga mẽẽlĩg eeta ꞌcĩg abũrĩ thõõth cĩ Nyekuci, ĩggõõl ꞌgõõnõgĩ ꞌgõõlaa ꞌcĩ õthõõthĩ thooꞌthiok ꞌcĩg ĩĩn õlõng, ettebehini eet baag ẽlẽmĩ nyattal cĩ Mũũꞌtha ꞌgõõlaa ꞌcĩ ẽttẽẽdĩ eleeti cĩggĩĩng.
TIT.1.11	Bĩlĩ ꞌlimman cĩnĩĩng abathĩ ho, hĩnĩngĩtĩ accanan ꞌlimmanĩ cĩnĩĩng ko halaꞌngiook ꞌcĩg mẽẽlĩg nẽ aduha nẽẽg õlõng cĩnĩĩng ko, hátĩ hummuddia ꞌrabbẽẽta. 
TIT.1.12	Baa aduha põrõvẽtaacĩ umwaa cĩnĩĩng dẽẽdẽ aĩ, “Ĩĩn eeta cĩg Kerete hõdõõkõthĩ oloꞌngiaak nẽ ĩĩn eet ꞌcĩg abathĩ gẽrrẽẽt, ĩĩn lobolobbiaak nẽ ĩĩtõ nyamuttiook buúk.” 
TIT.1.13	Ĩĩn ciee thõõth ꞌcĩ ĩĩn dĩdĩ, nẽẽthĩ, ꞌgerenyeek ĩhõõggõ gẽrrẽẽt, hátĩ helemit Nyekuc ꞌgõõlaa ꞌcĩ attiranĩ, 
TIT.1.14	nẽ ũtũngteek nyeemuꞌnya ꞌcĩg hõllõngaa ĩĩn dĩdĩ cĩg eet cĩg ꞌJudeei, hĩ tilooinit cĩ eet ꞌcĩg ũtũbũrĩt thõõth ꞌcĩ ĩĩn dĩdĩ. 
TIT.1.15	Tẽlla thõõth vẽlẽk hĩ eet ꞌcĩg tẽllĩg ꞌthinneeti. Nẽẽthĩ, eetinii ꞌcĩg ẽꞌngẽjĩ ooti nẽ ũtũbũrĩt thõõth cĩ Nyekuci, aitiõõ thõõth ꞌcĩ abũnnaa tõõ, hĩnĩngĩtĩ ẽꞌthẽcattĩ ĩhõõggõ ooti hĩ muhẽẽnĩt cĩnĩĩng vẽlẽk. 
TIT.1.16	Õõlõng eeta ꞌcĩg aattĩg noho ho aĩ, hagayya Nyekuc nẽ nẽẽ aduha thooꞌthioha ꞌcĩg adtican nẽẽg ko aĩ, hõllõngaa aga nẽẽg Nyekuc dĩdĩ. Aꞌnyak nẽẽg mẽdẽr ꞌthinneetinitõõ cĩggĩĩng hĩ thõõth ꞌcĩ abũrrĩ thõõth cĩ makayyioohu. Hõllõngaa occa adtican nẽẽg thõõth ꞌcĩ abũnnaa.
TIT.2.1	Nẽ nii Tiito, ꞌlimman thõõth ꞌcĩ õõkõrõõ hĩ ꞌlimman ꞌcĩ ĩĩn dĩdĩ. 
TIT.2.2	ꞌLimman eet ꞌcĩg obbitig hillimanit ngaatĩ aꞌthũũnnĩ eleeti cĩggĩĩng, aꞌnyĩĩk haꞌnyahit authet ꞌcĩ iꞌngoliini eeta ĩhõõggõ, abũnnaa aꞌnyak lemiinit ꞌcĩ ĩĩn dĩdĩ hĩ mĩnnan hĩ ꞌgõõl ꞌcĩ ẽmmẽẽꞌthĩ thooꞌthiok.
TIT.2.3	Nẽ ꞌgõõlaa nĩĩcĩ dioo, ꞌlimman morwak buúk, haauto ꞌgõõlaa ꞌcĩ accamana Nyekuci. Aꞌnyĩĩk hiittiõõ hõllõngaa addangaak eet umwa haaga nẽ ma hahuddu mẽrtĩ gẽrrẽẽt. Aꞌnyĩĩk hillimanit thõõth ꞌcĩ abũnnaa cĩ Nyekuci. 
TIT.2.4	Occa alliman nẽẽg ngaaĩ ꞌcĩg ĩĩn carama hĩmmĩnanit maaccwa hĩ lõhõlĩ cĩggĩĩng, 
TIT.2.5	hátĩ huꞌthuutti eleeti nẽ ũtũbũrĩt thooꞌthiok ꞌcĩg ĩĩn ꞌriiring, hĩĩtõ ngaaĩ ꞌcĩg aꞌthũũnnĩ olooyyiok cĩggĩĩng nẽ ĩthĩhĩt thooꞌthiok cĩg maaccwa cĩggĩĩng, hátĩ hiittiõõ eeta ꞌcĩg õthõõth thõõth cĩ Nyekuci ꞌbuth tõõ.
TIT.2.6	Nẽ ꞌgõõlaa nĩĩcĩ dioo, kũttan nyahaappanĩt huꞌthuutti eleeti cĩggĩĩng jurrung. 
TIT.2.7	Nẽ nii buúk, ꞌrĩccana ngaatĩ ẽtẽrꞌthẽẽkĩ eet ꞌgõõl ꞌcĩ adĩmanĩĩ thõõth ꞌcĩ abũnnaa. ꞌLimman eet ꞌthĩnĩta dĩdĩ hĩ ꞌgõõlaa ꞌcĩ õkõmmĩ eeta. 
TIT.2.8	ꞌLimmaneek eet thõõth cĩ Nyekuci ꞌcĩ ĩĩn dĩdĩ jurrung, hátĩ hiittiõõ hõllõngaa ẽppẽhan eet umwaanĩ. Aꞌngaaõn hatĩ mĩrõha cugunnig, hĩnĩngĩtĩ aitiõõ thõõth ꞌcĩ abathĩ ꞌcĩ ammũda hĩ nganiit hode hĩ ngagĩĩt tõõ.
TIT.2.9	ꞌLimman appahacaaꞌnya buúk hĩthĩhĩt thooꞌthiok cĩg makayyiook cĩggĩĩng nẽ idticattoothĩk ĩhõõggõ jurrung, abathĩ ngaatĩ ẽdẽcõõnĩ hĩ ĩhõõggõ thõng, 
TIT.2.10	hode ĩgõrĩth hẽlẽggĩ cĩggĩĩng. Abũnnaa ĩĩn nẽẽg eet ꞌcĩg iꞌngolli thooꞌthiok cĩg makayyiook cĩggĩĩng, hátĩ haanytĩk ꞌlimman cĩ Nyekuc ꞌcĩ ĩĩn Ellioohit cĩnaac hubuluthi.
TIT.2.11	Hĩnĩngĩtĩ eteretheeheet bũnnai cĩ Nyekuci ꞌgõõl ꞌcĩ eellianĩ eeta vẽlẽk bũnnaiitta cĩnnĩ. 
TIT.2.12	Allimanneet thõõth cĩ Nyekuci ꞌcĩ abũnnaa, hũtũbũrĩt thooꞌthiok ꞌcĩg ĩĩn ꞌriiring cĩg looc nicci nẽ huꞌthuutti eleeti cĩggaac hũnnẽẽc ꞌlimman cĩ Nyekuci dioo, hĩcĩ adiim nẽẽnĩ; 
TIT.2.13	nga haꞌnyak muhẽẽnĩt ꞌcĩ hẽrẽẽĩ kõr cĩ decciaanĩt cĩ lootu ꞌcĩ hatĩ edeeꞌnyianĩ bulẽẽnĩtĩ cĩ Yeesu Krĩstõ ꞌcĩ ĩĩn Nyekuc hĩ Ellioohit cĩnaac. 
TIT.2.14	Baa ẽlẽmana nẽẽ ẽlẽ cĩnnĩ hadaak hĩnĩngĩtĩ ngagĩĩta, hátĩ hõõgaeet ꞌthẽccanẽẽtĩ vẽlẽk nẽ aaꞌnyeet hĩĩtõ eet cĩgĩnnĩg ꞌcĩg ũtũũnyeet nẽẽ hĩĩtõ eet cĩgĩnnĩg, ꞌcĩg hadiim hadtican thooꞌthiok ꞌcĩg abũnnaa dĩdĩ.
TIT.2.15	Nẽẽthĩ, hẽlẽggĩ ꞌcĩg occa allimani nii cieegi, tilo ĩhõõggõ thooꞌthiohĩĩ ꞌcĩg abathĩ makaaꞌthĩta vẽlẽk nẽ eteretheehu ĩhõõggõ thooꞌthiok ꞌcĩg abũnnaa. Nẽẽthĩ, ma haaꞌnyihi eet umwa hatamaaciina.
TIT.3.1	Duhaak eet cugunnig hĩthĩhĩt thõõth ꞌcĩ aduha makayyiooha cĩg ꞌgaala, hiittiõõ hõllõngaa õjõthẽẽkĩ thõõth cĩnĩĩng. Aꞌnyĩĩk hũkũmattoothĩk nẽẽg hatĩ hĩdĩmanit thõõth ꞌcĩ abũnnaa hõdõõkõthĩ, 
TIT.3.2	duhaak anneek ma hongomĩttu ꞌgoonogu, ĩĩtõ tarbalĩg nẽ ummuktu ĩhõõggõ ĩĩcĩ oou, ma hathĩngõõnyannu hĩ eet vẽlẽk hõdõõkõthĩ.
TIT.3.3	Baa gõõng haggiithi naag hõjõthẽẽkĩ thõõth cĩ Nyekuci, hĩnĩngĩtĩ hõllõngaa haga nẽ hĩĩtõ appahacaaꞌnya ꞌcĩg habũraneek thooꞌthiok ꞌcĩg abathĩ ꞌcĩg iggoolleet ngagĩĩta. Baa gõõng hĩĩgĩn eet ꞌcĩg habathĩ nẽ halĩĩlĩ hẽlẽggĩ cĩg eetuk, aaburreekeet eeta nẽ haaburreek naag buúk eet vẽlẽk. 
TIT.3.4	Nẽẽthĩ, ma baa edeeꞌnyia tarbalꞌthẽẽt hĩ mĩnnan cĩ Nyekuc Ellioohit cĩnaac, 
TIT.3.5	ikia eeleet nẽẽ ngagĩĩta, hõllõngaa hĩnĩngĩtĩ thõõth umwa ꞌcĩ abũnnaa ꞌcĩ hadtican naaga, aku ẽẽlanneet hĩnĩngĩtĩ ammaannĩkeet ngagĩĩt nẽ ũtũũny ꞌthẽccanẽẽt cĩggaac vẽlẽk. Aaꞌnyeet nẽẽ ngagĩĩt hittirria tarĩ nẽ haꞌnyahit rũgẽt ꞌcĩ ĩĩn ngeju Loriiaa ꞌcĩ Ẽllẽẽmĩthĩ, 
TIT.3.6	ĩcĩ aaꞌnyeet haggatattĩ jurrung, hĩnĩngĩtĩ Ellioohit cĩnaac Yeesu Krĩstõ, 
TIT.3.7	hátĩ helemeet Nyekuci ngagĩĩt bũnnaiittaa cĩnnĩ nẽ horumwa hummuddia rũgẽt ꞌcĩ aalla ooo õlõõ cĩnnĩ. 
TIT.3.8	Thõõth ꞌcĩ ĩĩn dĩdĩ cieeni, thooꞌthiok ꞌcĩg abũnnaa cieeg hĩ eet vẽlẽk. ꞌRĩccana ꞌlimmaneek eet hũnnẽẽcõ thooꞌthiok iccig, hátĩ hidticanit eeta ꞌcĩg ẽlẽmĩ thõõth cĩ Nyekuci, thooꞌthiok ꞌcĩ abũnnaa.
TIT.3.9	Aitiõõ hõllõngaa abũnnaa ngaatĩ haruhõõnĩ hoti, hĩnĩngĩtĩ hõllõngaa eelleet jõrẽẽĩ nẽ ma hẽppẽhanoonnu ꞌthaarriok cĩg nyakangaaꞌnya cugguung baangaani, hode hegernyoonnu hode aruhoonnu thõõth cĩ nyattal cĩ Mũũꞌtha. Abathĩ thõõth ꞌcĩ hẽggẽrnyõõnĩ hode haruhõõnĩ hoti. 
TIT.3.10	ꞌRioonĩk eet ꞌcĩg attiha jore tabattĩ ꞌramma, ma urutaa cĩnnĩ, ma nga hedecoothihi tarĩ. 
TIT.3.11	Ẽꞌngẽjĩ eet ꞌcĩg aattĩg noho ho ooti, aduha ꞌthẽccanẽẽta cĩggĩĩng bathi cĩnĩĩng ko ẽmmẽn.
TIT.3.12	Hĩꞌthõõa naa Artema hode Ticiko hikia hĩ nganiita. Ma õdõlaniina, tĩngaayyia nĩĩcĩ noho hiita hommottio ꞌtaaũnaa cĩ Nikopoli, haĩ hũũk haau tagĩĩth icci ĩĩca.
TIT.3.13	Ma ĩtĩngaacõ ꞌThẽẽna, ẽẽtĩ ꞌcĩ ĩĩn ꞌgaadĩ hataa hĩ Appoolo, ẽẽl ĩhõõggõ ꞌgiiaa vẽlẽk ĩcĩ adiim nẽẽg hẽẽrõnaa cĩnĩĩng, hátĩ hiittiõõ hõllõngaa appĩĩrna ꞌgõõla. 
TIT.3.14	Abũnnaa adticanni eeta cĩggaac jurrung, hátĩ haꞌnyahit hẽlẽggĩ vẽlẽk ꞌcĩg adiim nẽẽgĩ, hĩnĩngĩtĩ abathĩ ngaatĩ ĩĩnĩ nẽẽg nyamuttiook.
TIT.3.15	Ĩꞌthaayyi eeta ꞌcĩg harũmeenna hĩ nganĩĩt ngaati vẽlẽk nganiita. ꞌThaa eet vẽlẽk ꞌcĩg ammĩnanneet ngagĩĩt lemiittaa cĩ Nyekuci.
TIT.3.15	Nẽ aꞌnyĩĩk Nyekuc haaꞌnyuung bũnnai ngagiit vẽlẽk!
PHM.1.1	Waraga ꞌcĩ aku hĩ nganĩĩt Paaulo hĩ ꞌgotooneet Timotteeo cieeni, haaĩ naa baabuutha hĩnĩngĩtĩ hirriooni nyeemuut cĩ Yeesu Krĩstõ.
PHM.1.1	Hẽhẽẽdakii naa nganiit Vilõmẽẽnõ, ꞌcĩ hammĩnannii nẽ hidticattõõ hõdẽĩ waraga icci, 
PHM.1.2	hĩ ngooneet Aappia hĩ Arkippo, eet ꞌcĩ adticanoothĩk Makayyioohit hĩ naaga, hĩ lothippit cĩ lemmioohu ꞌcĩ alayyi õlõõ cunni.
PHM.1.3	Halayyi naa, hátĩ hĩĩtõ Nyekuci Baangẽẽtĩ cĩnaac hĩ Makayyioohit cĩnaac Yeesu Krĩstõ tarbalĩg hĩ ngagiit nẽ aggatattuung ganõõna!
PHM.1.4	Ẽlẽ Vilõmẽẽnõ, hanneehi naa Nyekuc hõdõõkõthĩ ĩlaallẽ hatĩ halaiinni nganiita. 
PHM.1.5	Hathihi naa thõõth cĩ lemiinit cunni ꞌcĩ aꞌnyahi nii hĩnĩngĩtĩ Makayyioohit cĩnaac Yeesu, hĩ mĩnnan ꞌcĩ ammĩnanĩĩ nii eet cĩg Nyekuci vẽlẽk. 
PHM.1.6	Halayyi naa, hátĩ hĩttõõrĩ rũmẽẽnĩtĩ cĩ lemiinit ꞌcĩ othollu niig hĩ ꞌgoonogu lemmiook, hátĩ gaa nii hẽlẽggĩ vẽlẽk ꞌcĩg abũnnaa ꞌcĩg haꞌnyak naag hĩ Krĩstõ. 
PHM.1.7	ꞌGõtõna, aaꞌnya mĩnnanĩ cunni nganĩĩt haccamanoothĩk gẽrrẽẽt nẽ amammaayanaa, hĩnĩngĩtĩ aaꞌnyĩk tarbalꞌthẽẽt cunni eet cĩg Nyekuci haccamattoothĩk.
PHM.1.8	Aaꞌnya Krĩstõ nganĩĩt hõkõm ꞌthĩnĩt huduhaaki nganiit ꞌgii ꞌcĩ occa adticani niina. 
PHM.1.9	Nẽ hĩnĩngĩtĩ mĩnnan cĩnaac, occa hanneekii ꞌmuuk thõõth icci haau hĩ jinẽẽnĩtĩ ꞌcĩ aku hĩ nganĩĩt Paaulo, ꞌcĩ hatahaanya nẽ ꞌyioko hĩĩna baabutheenit, hĩnĩngĩtĩ Yeesu Krĩstõ buúk, 
PHM.1.10	halayyii gẽrrẽẽt ẽẽl loholeec caannĩ Onethimo. Hikia hĩĩna naa maaꞌnyĩ, lemiittaa baa nga haaĩ baabuuthatõõ. 
PHM.1.11	Baa õõa, baa gõõng nga ĩĩn nẽẽ eet umwa haaga hĩ nganiita, nẽẽthĩ ꞌyioko, ikia ĩĩ nẽẽ tiir hĩ nganĩĩt nẽ ĩĩ tiir hĩ nganiit buúk.
PHM.1.12	Hĩꞌthõõakii naa nganiit Onethimo ꞌgõõna cĩ ꞌthĩnĩtõ, hõbõda hikia hĩ nganiita. 
PHM.1.13	Hadiimi occa hũrũmteea hĩ nganĩĩt ngaati, hirigith nĩngĩtĩ nunni hẽẽla nganĩĩt nga hababuuthannii, hĩnĩngĩtĩ hirriooni nyeemuut ꞌcĩ abũnnaa ho. 
PHM.1.14	Nẽ hõllõngaa occa hadĩmani ꞌgiimwa ẽmmẽn nga lẽẽm nii ĩĩcĩ oou. Hadiimi ẽlẽmana nii ꞌthĩnĩtaa cunni ẽmmẽn, hõllõngaa hĩnĩngĩtĩ attĩnganoothĩkii thõng. 
PHM.1.15	Horoong ꞌyioko baa eꞌngeroonnu niig hĩ Onethimo hĩdĩhĩdĩĩc, hátĩ iita ũrũmtĩ niig hĩ ĩnõõnnõ ũdũt uruta. 
PHM.1.16	Iittiõõ nẽẽ hõllõngaa aaĩ hĩ appahaca hĩ ngagiit tarĩ. Ĩllõõan nẽẽ appahaca, hĩnĩngĩtĩ ĩĩ nẽẽ ꞌgotooneet ꞌcĩ hammĩnan nẽ hĩmmĩnana naa buúk dĩdĩ. Nẽ ꞌyioko, ikia ĩĩ nẽẽ eet ꞌcĩ tiiri gẽrrẽẽt hĩ nganiit nẽ aau hĩ ꞌgõtõõnẽẽtĩ Makayyiookta.
PHM.1.17	Má acĩnnaa nii nganĩĩt hĩ ꞌgoonu, hĩnĩngĩtĩ Krĩstõ, aꞌnyĩĩk Onethimo hikia haau hĩ nganiit, hĩcĩ occa baa hau harũmĩ naag hĩ nganiita. 
PHM.1.18	Má baa iggooli nẽẽ nganiit hode aꞌnyak ngabolo umwa cunni, ĩꞌnya hũdũman naana. 
PHM.1.19	Nganĩĩt Paaulo ꞌcĩ heheedi waraga icci attiaa caannĩ dẽẽdẽ. Hadũmannii hatĩ naa Paaulo nganiita. Nẽ occa hõllõngaa hothoothi haini, ꞌyioko baa hiittiõõ ngaatĩ heelli naa nganiit tõõ, occa baa nga mũda rũgẽt ꞌcĩ ĩĩn ngeju hĩ Krĩstõ! 
PHM.1.20	Ẽlẽ ꞌgõõna, dĩmaneehaa thõõth icci, hĩnĩngĩtĩ Makayyioohit. Aꞌnyaa nganĩĩt kũttan icci, hĩnĩngĩtĩ Krĩstõ. 
PHM.1.21	Hĩcĩ heheedi naa waraga icci ho, haga naa ngaatĩ hatĩ adĩmanĩĩ thõõth ꞌcĩ hajinnii ho jurrung nẽ occa hatĩ adĩmani hĩllõõan.
PHM.1.22	Kũmaneeka ꞌcieeth umwa hikia haavvi. Haꞌnyahi muhẽẽnĩt ꞌcĩ abũnnaa haini, ẽdẽcĩ hatĩ Nyekuci laiinit cunni nẽ aaꞌnya hikia hicinii hĩdĩĩkoothong.
PHM.1.23	Epavarato ciee harũmeenna baabuutha hõdẽĩ ho, hĩnĩngĩtĩ ĩĩn nẽẽ nuyyioohit cĩ Yeesu Krĩstõ. Ĩꞌthaayyi nẽẽ buúk nganiita, 
PHM.1.24	ĩꞌthaayyi Maarko buúk hĩ Arithtarko hĩ ꞌDẽẽma hĩ ꞌLuuka, ꞌcĩg hadticaniinna hõdẽĩ nganiita.
PHM.1.25	Aꞌnyĩĩk bũnnai cĩ Makayyioohit Yeesu Krĩstõ haau hĩ ngagiita.
HEB.1.1	Baangaani, baa gõõng othoothĩk Nyekuci hĩbaangĩ utugeetinii cĩg põrõvẽtaaꞌnyanu tabattĩ mẽẽlĩg ꞌgoolliohĩĩ cũũmõ cũũmõ. 
HEB.1.2	Nẽ ꞌyioko waathinnioohĩĩ ꞌcĩg adtuurna ho, ikia othoothĩheet Nyekuci ngagĩĩt ꞌthaarĩĩ cĩg Ngeerĩnĩ baa ẽhẽnytaanĩ nẽẽ looc, baa ẽbẽra Nyekuci ĩnõõnnõ hikia hirigith hẽlẽggĩ vẽlẽk baag ẽhẽnyta nẽẽnĩ. 
HEB.1.3	Ĩĩn Ngeerĩnĩ lanyit cĩ bulẽẽnĩt cĩ Nyekuci nẽ aduhõõ nẽẽ hĩ Nyekuc ꞌgiiaa vẽlẽk. Aggam nẽẽ looc vẽlẽk kõmĩĩthaa cĩ thõõth cĩnnĩ. Ma baa ũtũũny nẽẽ ꞌthẽccanẽẽt cĩg eetuk ẽlẽk, ũũk iccioloongan hẽẽtahujjieen attiaa cobbi makaaꞌthĩtaa cĩ Nyekuci. 
HEB.1.4	Ikia ĩĩ maka nẽẽ ĩllõõan aajĩlẽẽt makaaꞌthĩtaa cĩnnĩ, hĩnĩngĩtĩ akattioothĩk ĩnõõnnõ ꞌthaara ꞌcĩg ĩllõõan ꞌthaarriok vẽlẽk cĩg aajĩleetu.
HEB.1.5	Baa nga hĩĩnnĩk Nyekuci aajĩlõ umwa,
HEB.1.5	“Iini nii Loholeec caannĩ,
HEB.1.5	nẽ ꞌyioko kõr nicci, hĩĩna naa Maaꞌnyu.”
HEB.1.5	Hode anneek,
HEB.1.5	“Hĩĩnĩ hatĩ naa Maaꞌnyĩ
HEB.1.5	nẽ ĩĩn hatĩ nẽẽ Loholeec caannĩ.”
HEB.1.6	Ma baa ĩꞌthõõa Nyekuci Ngeerĩnĩ ꞌcĩ odoyyii hikia loota nĩnga, ikia õthõõth Nyekuci ĩĩ,
HEB.1.6	“Aꞌnyĩĩk aajĩlẽẽt cĩgannĩg vẽlẽk hakattieek Loholeec caannĩ huruꞌnyia nẽ ubuluthit ĩnõõnnõ.”
HEB.1.7	Ma baa ho, ikia õthõõth Nyekuci thõõth cĩ aajĩleetu ĩĩ,
HEB.1.7	“Haaꞌnyĩha naa aajĩlẽẽt cĩgannĩg haauto hĩ ngõõtĩ
HEB.1.7	nẽ haaꞌnyĩha dticcianniook cĩgannĩg haauto hĩ lanyit cĩ ꞌgwoyyio.”
HEB.1.8	Nẽ uduha Nyekuci thõõth cĩ Ngeerĩnĩ ĩĩ,
HEB.1.8	“Iini nii Nyekuc nẽ aggami hatĩ looc ĩĩ habu ooo
HEB.1.8	nẽ tarĩ, aꞌnyahaak hatĩ makaaꞌthĩt cunni eet bũnnai loota nĩnga.
HEB.1.9	Baa ammĩnani nii thõõth ꞌcĩ abũnnaa nẽ aaburreehu thooꞌthiok ꞌcĩg abathĩ,
HEB.1.9	nẽẽthĩ, hẽbẽraaii naa Nyekuci cunni nganiit ꞌlõõan ꞌgoonogu vẽlẽk,
HEB.1.9	nẽ hiniibii ngõõrraa cĩ taliitto.”
HEB.1.10	Baa aduhaak Nyekuci Ngeerĩnĩ anneek,
HEB.1.10	“Makayyioohit, baa ꞌthianaatta, nganiit ꞌcĩ baa ẽhẽnyta looc
HEB.1.10	hĩ hẽẽtkujjieen athĩnĩĩ cugunnig.
HEB.1.11	Aꞌnginoothi hatĩ hẽẽtkujjieen kĩ looc vẽlẽk
HEB.1.11	nẽ uduktoothĩk hĩ ceremwaana ꞌcĩg ũnũũhĩtõ nẽ aalla hatĩ nii ooo.
HEB.1.12	Appũrcca hatĩ nii hẽẽtkujjieen kĩ looc
HEB.1.12	hĩ cẽrẽm gõõng happũrcca nẽ hudhukteek tuu,
HEB.1.12	nẽ hõllõngaa hatĩ adtuurnik irkiꞌnyia cugunnẽẽgĩ,
HEB.1.12	aalla hatĩ nii ooo nẽ hõllõngaa ahaanyi ũdũt.”
HEB.1.13	Baa nga hĩĩnnĩk Nyekuci aajĩlõ umwa,
HEB.1.13	“Au attiaa caannĩ ĩcobbi
HEB.1.13	ĩꞌthõng hĩllõõan naa mĩrõk cugunnig.”
HEB.1.14	Nẽẽthĩ hoti ho, ĩĩn aajĩlẽẽta loriẽẽt haaga ꞌcĩg ĩꞌthooyyiaa, hiita hidticattoothĩk eet ꞌcĩg hatĩ eelliaa.
HEB.2.1	Huꞌthuutti naag thõõth baa illimanoothĩheet nẽ hĩthĩhĩt jurrung, hátĩ hiittiõõ hõllõngaa hĩꞌthanni tahatak nẽ hũtũngteek thõõth ꞌcĩ ĩĩn dĩdĩ. 
HEB.2.2	Hĩnĩngĩtĩ thõõth baa aduha aajĩlẽẽta, ĩĩn thõõth dĩdĩ nẽ má baa ẽꞌthẽcan ẽẽtĩ umwaanĩ, uuki eet tĩho thõng. 
HEB.2.3	Nẽẽthĩ, má hũtũbũrĩt naag thõõth icci tiiri ꞌcĩ aꞌnyaha Makayyioohiti Yeesu ꞌcĩ occa heellianĩ ho, occa hatĩ halĩĩta naag ukẽẽnĩt nicci hutuno? Makayyioohit Yeesu ꞌcĩ baa aduha ĩĩcĩ oou thõõth ꞌcĩ heellianĩ naag ko, nẽ uduktaaheet eeta baag ĩthĩhĩt ĩnõõnnõ ĩĩttĩheet, ĩĩn thõõth ciee thõõth dĩdĩ. 
HEB.2.4	Aduha Nyekuci nẽẽ dẽẽdẽ aĩ thõõth ꞌcĩ ĩĩn dĩdĩ cieeni, ꞌgõõlaa ꞌcĩ adticanĩ thooꞌthiok ꞌcĩg mẽẽlĩg ꞌcĩg ĩnaat eeta nẽ aaꞌnyĩk eet Lori ꞌcĩ Ẽllẽẽmĩth hĩ ꞌbaaninit hĩcĩ adiim nẽẽnĩ.
HEB.2.5	Baa hõllõngaa aajĩlẽẽt ꞌcĩg aaꞌnyĩk Nyekuci haggamit looc ꞌcĩ ĩĩn ngeju ꞌcĩ hõthõõth naag ꞌcĩ hatĩ aku horumwa ho. 
HEB.2.6	Nẽẽthĩ, aaĩ nĩngĩmwaa ꞌcĩ eheeddi ꞌBuuhaa cĩ Nyekuci aĩ,
HEB.2.6	“Inni nii Nyekuci ꞌmuuk eet gẽrrẽẽt
HEB.2.6	nẽ ũꞌthũũtĩ ngeertĩ eet ꞌcĩ holli õõ buúk gẽrrẽẽt ko?
HEB.2.7	Hĩnĩngĩtĩ irritanaa nii ĩnõõnnõ hĩdĩhĩdĩĩc hĩllõõan aajĩlẽẽt
HEB.2.7	nẽ itihimẽẽhĩ ĩnõõnnõ temedek cĩ bulẽẽttõ hĩ ꞌcĩ iꞌngoliini eeta ĩnõõnnõ.
HEB.2.8	Aaꞌnyĩhuu nii ĩnõõnnõ ꞌtirrian ꞌcĩ aggamĩ hẽlẽggĩ vẽlẽk.”
HEB.2.8	Aggam nẽẽ hẽlẽggĩ vẽlẽk ꞌyioko, nẽ nga hũtũngeek Nyekuci ꞌgiimwa battaala. Nẽẽthĩ nẽẽꞌthẽk ꞌyioko, nga hĩcĩnĩt hẽlẽggĩ vẽlẽk ꞌcĩg aggam nẽẽ ho, ngaatĩ edeeꞌnyianĩ. 
HEB.2.9	Hĩcĩnĩt naag Yeesu baa arritanniaa hĩdĩhĩdĩĩc hĩllõõan aajĩlẽẽt. Nẽẽthĩ ꞌyioko, itihimoothĩk ĩnõõnnõ tẽmẽdẽhĩ cĩ bulẽẽttõ hĩcĩ tẽẽlꞌthĩtõõ, hĩnĩngĩtĩ baa adaak nẽẽnĩ. Bũnnaiittaa cĩ Nyekuci dĩdĩ, ikia atar Yeesu daahĩth hĩnĩngĩtĩ eet vẽlẽk.
HEB.2.10	Baa Nyekuc ꞌcĩ ẽhẽnyta hẽlẽggĩ vẽlẽk ꞌtirriaanaa cĩnnĩ nẽ ikia ẽbẽan nẽẽ dioo ngaatĩ aaꞌnyĩkĩ Yeesu hũbũna ꞌcannaana, hátĩ hũũppan Yeesu ngaatĩ ẽẽlanĩ eet nẽ otholit bulẽẽnĩt cĩnnĩ. 
HEB.2.11	Yeesu hĩ eet ꞌcĩg aaꞌnyĩk nẽẽ helleemito ho, odoyyii Maaꞌnyia. Ĩnõõ ꞌcĩ hõllõngaa aꞌngaaõnnĩ Yeesu ngaatĩ avvĩyyĩ ĩhõõggõ annẽẽkĩ ꞌgõtõõnõgĩ hĩ ngõõnõgĩ. 
HEB.2.12	Baa anneek Yeesu Nyekuc nẽẽ,
HEB.2.12	“Haduhaahi hatĩ naa lothippit cĩ lemmioohu ꞌthaar cugunnig
HEB.2.12	nẽ hẽbẽna dĩhĩthẽẽnĩt cunni, hatĩ au alayyi nẽẽg nganiita.”
HEB.2.13	Nẽ uduha Yeesu ĩĩ,
HEB.2.13	“Haarihi hatĩ naa ꞌthĩnĩt caannĩ hĩ ĩnõõnnõ.”
HEB.2.13	Nẽ tarĩ, õthõõth Yeesu ĩĩ,
HEB.2.13	“Nganĩĩt ciee hĩ lõhõlĩ baag aaꞌnya Nyekuci.”
HEB.2.14	Hĩĩgĩn naag vẽlẽk eet ꞌcĩg haꞌnyak eleeti. Ĩnõõ ꞌcĩ aku ĩĩnnĩ Yeesu eet hĩ naag ko. Baa adaahĩ nẽẽ, hátĩ huruk habu cĩ loriẽẽt ꞌcĩg abathĩ,
HEB.2.15	Nẽ ꞌgõõlaa cĩ, occa õõga eet baag aalla ĩĩn appahacaaꞌnya ũdũt, hĩnĩngĩtĩ iꞌngolli nẽẽg ngaatĩ adaaknĩ. 
HEB.2.16	Nẽ dĩdĩ, baa hõllõngaa aku nẽẽ aĩ hẽẽla aajĩlẽẽt, baa aku ẽẽla lõhõlĩ cĩg Abũrahamĩ
HEB.2.17	Nẽẽthĩ hoti ho, baa ikia aau nẽẽ hĩ ꞌgotoonoggia hĩ ngõõnõgĩ ꞌgoolliohĩ vẽlẽk, hátĩ hikia hĩĩ nẽẽ tamaattiohit nẽ ũꞌthũũtĩ thõõth hĩ paadĩrĩ cobbi
HEB.2.18	Hĩnĩngĩtĩ baa accananni nẽẽ baa attĩmanni, occa ũũlũ nẽẽ ngaatĩ ẽẽlanneet ngagĩĩt buúk hatĩ hattĩmanni.
HEB.3.1	Niig ꞌgotoonoga hĩ ngoonoga cieegi, ẽbẽraauung Nyekuci ngagiit ĩĩtõ eet cĩgĩnnĩg ꞌcĩg ẽllẽẽmĩthĩ. Nẽẽthĩ, ummuhit Yeesu ꞌcĩ hanneek naag ꞌthooyyiahit cĩ Nyekuci nẽ ĩĩ paadĩr cobbi ꞌcĩ hẽlẽmĩ naag ko. 
HEB.3.2	Baa athĩhĩ Yeesu Nyekuc baa ẽbẽra ĩnõõnnõ, haau hĩ baa athĩhĩ Mũũꞌtha
HEB.3.3	Nẽẽthĩ, adiim Yeesu bulẽẽnĩt ꞌcĩ maka hĩllõõan Mũũꞌtha, haau hĩcĩ adiim ẽẽtĩ ꞌcĩ ẽhẽnyĩt ꞌcieeth dĩhĩthẽẽnĩt, hĩllõõan ngaatĩ hadĩkꞌthĩ ꞌcieeth ẽlẽ cĩnnĩ. 
HEB.3.4	Hĩnĩngĩtĩ aꞌnyak ꞌcieethi vẽlẽk teheꞌnyioohit, nẽẽthĩ, eet ꞌcĩ ẽhẽnyta hẽlẽggĩ vẽlẽk Nyekuci.
HEB.3.5	Baa ẽlẽmĩ Mũũꞌtha ngaatĩ adticanõõthĩkĩ eet ꞌCieethaa cĩ Nyekuci nẽ uduha cũrũmũũm thooꞌthiok ꞌcĩg hatĩ au edeeꞌnyia horumwa. 
HEB.3.6	Nẽẽthĩ, ĩĩn Krĩstõ Ngeertĩ Nyekuci ꞌcĩ aggam eet cĩg Nyekuci. Nẽ hĩĩgĩn naag eet tĩko, hatĩ haalla haꞌthĩlan nẽ huꞌthuutti muhẽẽnĩt ꞌcĩ abũnnaa.
HEB.3.7	Nẽẽthĩ, hĩcĩ aduha Lorii ꞌcĩ Ẽllẽẽmĩth aĩ,
HEB.3.7	“Má ithiktu molook cĩ Nyekuci kõr nicci,
HEB.3.8	ma haburru,
HEB.3.8	hĩ baa abũrĩ eeta cĩg Ĩꞌthĩraẽlĩ,
HEB.3.8	baag attĩman Nyekuc horrwatõõ ꞌcĩ õdõhõhĩĩ kak,
HEB.3.9	nga baa attĩmanna nganĩĩt nyakangaaꞌnya cugguung, tananga
HEB.3.9	baa ĩcĩnĩt nẽẽg thooꞌthiok ꞌcĩg ĩnaat eeta, baag hadticani naa irkiꞌnyia hẽẽn ꞌwec.
HEB.3.10	Ĩnõõ ꞌcĩ baa halĩĩllĩkĩĩ naa eet tĩko irkiꞌnyia nicciag,
HEB.3.10	nẽ hĩĩna nẽẽ, ‘Gõõng abũrra nẽẽg nganĩĩta.
HEB.3.10	Nẽ ũtũbũrĩt thõõth ꞌcĩ haduhaahi naa ĩhõõggõ hidticanit.’
HEB.3.11	Nẽ hũbũtana lĩĩlĩẽẽtta hĩĩna,
HEB.3.11	‘Aitiõõ hatĩ nẽẽg hõllõngaa aduhun nĩngĩtĩ hiyyiomanĩĩ naana.’ ”
HEB.3.12	ꞌGotoonoga hĩ ngoonoga, ĩcĩnĩt jurrung ma hakidannu hode haꞌnyaku ꞌthinneeti ꞌcĩg abathĩ ꞌcĩg aaꞌnyuung ũtũngteek thõõth cĩ Nyekuc ꞌcĩ arũgĩ. 
HEB.3.13	Eellio nyaagwaana hõdõõkõthĩ hĩcĩ ꞌyioko adukiaakeet kõr nicci ho, hátĩ hiittiõõ ẽẽtĩ ꞌcĩ hatĩ ĩggõõl ꞌthẽccanĩ nẽ õkõm ngaatĩ athĩknĩ thõõth cĩ Nyekuci tõõ. 
HEB.3.14	Hĩnĩngĩtĩ má haꞌthũũnnĩ naag thõõth cĩ Nyekuci ĩꞌthõng hadaahit, haau hĩ baa hẽlẽmĩ ĩĩcĩ oou, hõthõl hatĩ hẽlẽggĩ vẽlẽk cĩg Krĩstõ hõdẽĩ. 
HEB.3.15	Nẽ aĩ ꞌBuuhi cĩ Nyekuci nẽẽ,
HEB.3.15	“Má ithiktu molook cĩ Nyekuci kõr nicci,
HEB.3.15	ma haburru,
HEB.3.15	hĩ baa abũrĩ eeta cĩg Ĩꞌthĩraẽlĩ.”
HEB.3.16	Hĩ nganĩ baa ꞌcĩg ĩthĩhĩt molook cĩ Nyekuci nẽ ũtũbũrĩt ko? Hõllõngaa nooyyia eet baag aꞌnyaha Mũũꞌtha looccaa cĩ Ijjibi baag abũrĩ molook cĩ Nyekuci ho? 
HEB.3.17	Hĩ nganĩ nooyyia baag aaꞌnyĩk Nyekuc hĩlĩĩlĩ ĩꞌthõng irkiꞌnyia hẽẽn ꞌwec ko? Hõllõngaa nooyyia ĩhõõggõ eeta baag ẽꞌthẽcattõõ nẽ adaahito horrwatõõ ꞌcĩ õdõhõhĩĩ kak nẽẽgĩ? 
HEB.3.18	Hĩ nganĩ baag abũtaneek Nyekuci irkiꞌnyia hẽẽn ꞌwec anneek, hõllõngaa hatĩ aduhun nẽẽg nĩngĩtĩ aayyi nẽẽ, hátĩ hõõt hiyyiomanit, hõllõngaa nooyyia ĩhõõggõ eeta baag abũrĩ thõõth cĩ Nyekuci? 
HEB.3.19	Hĩcĩnĩt naag ngaatĩ hõllõngaa adukni nẽẽg nĩngĩtĩ ꞌyiommaanõ ho, hĩnĩngĩtĩ abũrĩ nẽẽg thõõth cĩ Nyekuci.
HEB.4.1	Nga abũnnaa thõõth baa aduha Nyekuci aĩ ꞌcĩ hadukni nĩngĩtĩ ꞌyiommaanõ nẽ adiim harrĩcana naag, hátĩ hiittiõõ hõllõngaa abacĩ eet umwaa ngaatĩ adukni nĩngĩtĩ ꞌyiommaanõ ho hõrggẽẽnaa cunuung. 
HEB.4.2	Baa hĩthĩhĩt naag nyeemuut ꞌcĩ abũnnaa ho, hĩ baa athĩhĩ eeta cĩg Ĩꞌthĩraẽlĩ. Nẽ baa ũtũbũrĩt nẽẽg thõõth baa ĩthĩhĩt ẽlẽk. Ma ho, iittiõõ nyeemuut ciee hõllõngaa ẽẽl ĩhõõggõ, hĩnĩngĩtĩ hõllõngaa aꞌnyak nẽẽg lemiinit. 
HEB.4.3	Ngagĩĩt ꞌcĩg hẽlẽmĩ Nyeemuut icci ĩĩn Ngeju ho, ꞌcĩg occa haduhun nĩngĩtĩ ꞌyiomman tĩho, hĩ baa aduha Nyekuci aĩ,
HEB.4.3	“Hũbũtana lĩĩlĩẽẽtta hĩĩna,
HEB.4.3	‘Aitiõõ hatĩ nẽẽg hõllõngaa aduhun nĩngĩtĩ haayyi naa hiita hiyyiomanit.’ ”
HEB.4.3	Baa aduha Nyekuci thõõth icci, tananga baa ẽdẽcaak nẽẽ ngaatĩ ẽhẽnytaanĩ looc. 
HEB.4.4	Õthõõth Nyekuci kõr ꞌcĩ ĩĩn tũkĩramma ꞌBuuhaa cĩnnĩ aĩ, “Ikia iyyioman Nyekuci dtiicaa cĩnnĩ.”
HEB.4.5	Nẽ tarĩ uduha ĩĩ, “Aitiõõ hatĩ nẽẽg hõllõngaa aduhun nĩngĩtĩ haayyi naa hiita hiyyiomanit.”
HEB.4.6	Nga abbuuhi nĩngĩtĩ ꞌyiommaanõ ho, hátĩ huduhunit eeta ũgẽẽgĩ, aitiõõ eeta baag ĩthĩhĩt nyeemuut ꞌcĩ abũnnaa nẽ ũtũbũrĩt hõllõngaa aduhuni. 
HEB.4.7	Nẽẽthĩ tarĩ, aarĩk Nyekuci kõr umwa ꞌcĩ hadukni nĩngĩtĩ ꞌyiomman cĩnnĩ nẽ ĩĩn kõrra niccia, “Kõr nicci.” Baa aduha Nyekuci thõõth icci ũtũũgaa cĩ Daavide
HEB.4.7	“Má athiknu molook cĩ Nyekuci kõr nicci,
HEB.4.7	ma haburru.”
HEB.4.8	Má baa aaꞌnyĩk ꞌJooꞌthua
HEB.4.9	Nẽẽthĩ, baa uduhaaheet Nyekuci ngagĩĩt ĩĩnnĩheet haaꞌnyuung hatĩ Kõr cĩ ꞌYiommaanõ, ꞌcĩ hatĩ hiyyiomanĩ naaga, tananga nga hikia kõrra tĩho.
HEB.4.10	Kõr tĩho, iyyioman hatĩ eeta cĩg Nyekuci dtiicanẽẽnnĩĩ cĩggĩĩng, hĩnĩngĩtĩ uduhunit nẽẽg nĩngĩtĩ ꞌyiomman cĩ Nyekuci, hĩ baa iyyioman Nyekuci dtiicaa cĩnnĩ.
HEB.4.11	Nẽẽthĩ ꞌyioko, hidticatõ gẽrrẽẽt, hátĩ huduhunit nĩngĩtĩ ꞌyiomman tĩho, hiittiõõ ẽẽtĩ ꞌcĩ abacĩ tõõ. Nẽẽthĩ, má habũrĩ Nyekuc hĩ baa abũrĩ eeta cĩg Ĩꞌthĩraẽlĩ, hadhukiaa hatĩnĩ. 
HEB.4.12	Hĩnĩngĩtĩ arũgĩ thõõth cĩ Nyekuci nẽ attiranĩ. ꞌLẽhẽd hĩllõõan nyetuboot ꞌcĩ ꞌlẽhẽdĩ gẽrrẽẽt, ẽttẽẽd thõõth cĩ Nyekuci loriẽẽt hõdõlan lobulẽẽt hĩ õnyõ, ĩꞌthõng hũmmũda mũyan hĩ muhẽẽnĩt cĩ ꞌthinneeti cĩggaac. 
HEB.4.13	Aitiõõ ꞌgii baa ẽhẽnyta Nyekuci hõllõngaa occa aguꞌthi hẽbẽrẽẽnnĩĩ cĩgĩnnĩg, acĩn nẽẽ ꞌgii vẽlẽk cũrũmũũm, hĩnĩngĩtĩ haduhaak hatĩ naag ĩnõõnnõ thõõth ꞌcĩ ĩĩn dĩdĩ ꞌcĩ baa hidticanit naaga.
HEB.4.14	Nẽẽthĩ, haꞌnyak naag paadĩr cobbi ꞌcĩ ũũk hẽẽtahujjieen, ĩnõõnnõ Yeesu Ngeertĩ Nyekuci. Ĩnõõ ꞌcĩ haĩ, huꞌthuutti thõõth ꞌcĩ haduha naag, hĩnĩngĩtĩ hẽlẽmĩ ĩnõõnnõ. 
HEB.4.15	Aga paadĩrĩ cobbi pĩĩrnanĩt cĩnaac vẽlẽk, hĩnĩngĩtĩ baa ĩttĩmanĩ nẽẽ pĩĩrnatta ꞌgoolliohĩ vẽlẽk hĩ naaga, nẽẽthĩ aitiõõ ĩnõõnnõ ꞌthẽccanĩ tõõ! 
HEB.4.16	Hõõt naag vẽlẽk dtaaba cĩ bulẽẽttõ cũrũmũũm, hátĩ hummuddia tamaati hĩ bũnnai ꞌcĩ eelleet nẽẽ ngagĩĩt, hatĩ hadiim eliinit.
HEB.5.1	Eberriaa paadĩrĩ cobbi lothippitaa cĩ eetu hĩĩ dticciannioohit cĩ Nyekuci, haaꞌnyĩk Nyekuc ꞌbaaninit hĩ ꞌgaarriẽẽn ꞌcĩg ũũny ꞌthẽccanẽẽt cĩg eetuk. 
HEB.5.2	Ĩĩn paadĩrĩ cobbi buúk eet haaga ꞌcĩ hõllõngaa attiranĩ nẽ aga ngaatĩ ammaannĩkĩ eet ꞌcĩg ẽrẽk thõõth nẽ arahanita. 
HEB.5.3	Ĩnõõ cĩ ĩbbõõrĩkĩ nẽẽ Nyekuc ꞌgaarriẽẽn ꞌcĩg adũman ꞌthẽccanẽẽt cĩg eetuk hĩ ꞌthẽccanẽẽt cĩgĩnnĩg buúk ko. 
HEB.5.4	Aitiõõ ẽẽtĩ ꞌcĩ occa ẽbẽraak ẽlẽ cĩnnĩ makaaꞌthĩt hĩĩ paadĩr cobbi ẽmmẽn tõõ, Nyekuc dioo ꞌcĩ ẽbẽra ĩnõõnnõ hĩ baa ẽbẽra Arõõnẽ.
HEB.5.5	Ĩnõõ baa hõllõngaa attihi Krĩstõ makaaꞌthĩt cĩ paadĩr cobbi ẽmmẽn, Nyekuc ꞌcĩ baa aduhaak ĩnõõnnõ anneek,
HEB.5.5	“Iini nii Loholeec caannĩ
HEB.5.5	nẽ ꞌyioko kõr nicci, hanneekii hĩĩnĩ naa Maaꞌnyu.”
HEB.5.6	Adukiaa ngaamwaanĩ ꞌBuuhaa cĩ Nyekuci aĩ,
HEB.5.6	“Iinu nii paadĩr
HEB.5.6	hĩ Melkithẽdẽhĩ.
HEB.5.7	Waathinnioohĩĩ ĩbaag aayyi Yeesu loota nĩnga, baa ala nẽẽ Nyekuc nẽ ĩĩnnĩk ĩlaallẽ nẽ utuluuik Nyekuc ꞌcĩ occa ẽẽla ĩnõõnnõ daahĩtha. Ma ho, ĩthĩk Nyekuci ĩnõõnnõ, hĩnĩngĩtĩ baa ẽlẽmĩ Yeesu thõõth ꞌcĩ aduhaak Maaꞌnyia. 
HEB.5.8	Tananga baa ĩĩn Yeesu Ngeertĩ Nyekuci, ikia illiman ꞌcannanĩ cĩnnĩ ĩnõõnnõ hĩthĩk Nyekuc. 
HEB.5.9	Nẽ ꞌgõõlaa cĩ, ikia aaꞌnyĩk ꞌcannani Yeesu hũbũna, nẽẽ aga ngaatĩ ẽẽlĩ eet vẽlẽk cĩg athĩhĩ ĩnõõnnõ ooo. 
HEB.5.10	Nĩngĩtĩ aku ẽbẽraanĩ Nyekuci ĩnõõnnõ hĩĩ paadĩr cobbi haau hĩ baa Melkithẽdẽhĩ.
HEB.5.11	Tananga hĩĩ maka thõõth ꞌcĩ adukiaakuung ngagiit ꞌcĩ aduhõõnĩ Krĩstõ hĩ Melkithẽdẽk, aꞌnyamanaa nganĩĩt ꞌgõõl ꞌcĩ hẽddẽẽbakuung ngagiit thõõth icci, hĩnĩngĩtĩ hõllõngaa athĩkneennu niig hĩdĩĩkoothong. 
HEB.5.12	Baa iittu niig lemmiook baangaani ꞌrĩng. Nẽẽthĩ, occa ꞌyioko baa illimattu ꞌgoonogu thooꞌthiok ꞌcĩg ĩĩn dĩdĩ cĩg Loriiak. Nẽẽthĩ, ĩko hinnia nga adiimmu eet umwa hillimanuung ngagiit thooꞌthiok ꞌcĩg tiirik cĩg Nyekuci? Nga aattiyyu niig hĩ ĩdõlẽẽta ꞌcĩg nga adiim aam ira nẽ hõllõngaa occa nõõ aaꞌnyĩhoothĩk ahata. Aitiõõ niig nga ũkũmattoothĩk hĩnĩngĩtĩ ꞌlimman ꞌcĩ õkõmĩ ꞌcĩ aaĩ hĩ ahat ꞌcĩ aduk ẽẽtĩ cobbiẽẽnĩ. 
HEB.5.13	Ẽẽtĩ ꞌcĩ nga alliman thõõth ꞌcĩ õõlõlĩĩ ho, hõllõngaa aku aga thõõth ꞌcĩ thooꞌthiok ꞌcĩg abũnnaa, aaĩ nẽẽ hĩ ĩdõlĩ ꞌcĩ adiim ira. 
HEB.5.14	Ĩĩn ahat ꞌcĩ õkõmĩ cĩ eet cobbi nẽ aala illiman ngaatĩ ittiamanĩ ꞌgii ꞌcĩ abũnnaa hĩcĩ abathĩ.
HEB.6.1	Nẽẽthĩ, hũtũngteek ngaatĩ hõbõdẽẽkĩ ꞌlimman cĩ Krĩstõ baa oou hiriiri. Hõõt ĩĩcĩ oou, hátĩ heggeenyit hagaac ꞌlimman cĩ Krĩstõ. Nẽ dĩdĩ, occa hõllõngaa hadiim hiꞌthianaanĩ tarĩ ngaatĩ, hallimanĩ thooꞌthiok ꞌcĩg tiirik ꞌcĩg haduhaanĩ ꞌthẽccanẽẽt nẽ helemit Nyekuc. 
HEB.6.2	Occa hõllõngaa hara hallimaneekuung ngagiit thõõth cĩ baattithimoo, hĩ ꞌgattan cĩ Lori ꞌcĩ Ẽllẽẽmĩth hĩ rũgũthaanĩt cĩ daakiahu hĩ ꞌteedinit cĩ thooꞌthiok ꞌcĩg aalla ooo. 
HEB.6.3	Nẽ ꞌyioko, má ẽlẽmĩ Nyekuci, hũnnẽẽc ꞌlimman ꞌcĩ tiiri ꞌcĩ allimanneet thõõth cĩ Krĩstõ nẽ occa ꞌthẽk hadĩman hoti.
HEB.6.4	Hĩnĩngĩtĩ õkõmĩ hatĩ gẽrrẽẽt hĩ eet baag agaacõ thõõth cĩ Nyekuci ẽlẽk, ngaatĩ õbõdaanĩ hiita hũtũngteek ꞌthẽccan, eet baag ummuddia ꞌbaaninit cĩ hẽẽtkujjieen nẽ otholit Lori ꞌcĩ Ẽllẽẽmĩthĩ, 
HEB.6.5	nẽ atarit mẽdĩĩth cĩ thõõth cĩ Nyekuci, hĩ makaaꞌthĩt cĩ rũgẽt ꞌcĩ hatĩ aku horumwa, 
HEB.6.6	nẽ ꞌyioko ũtũbũrĩt Nyekuc. Õkõmĩ gẽrrẽẽt ngaatĩ ũũnnĩkĩ eeta ꞌcĩg aattĩg noho ꞌthẽccanẽẽt cĩggĩĩng, hĩnĩngĩtĩ ũtũbũrĩt nẽẽg Ngeertĩ Nyekuci nẽ aauto hĩcĩ odooddĩk ĩnõõnnõ hurucceea tarĩ nẽ aanytĩk ngaaoni lothippita.
HEB.6.7	Aggatan Nyekuci mana huruk tammu nẽ ibbiir jurrung, hátĩ hajana maaꞌnyia haal ꞌcĩg mẽẽlĩg. 
HEB.6.8	Nẽ mana ꞌcĩ adak ꞌdwaanĩ nẽ uwwatana, ĩĩn mana ꞌcĩ accĩĩnĩ thõng nĩngĩtĩ atũũthẽnĩ.
HEB.6.9	ꞌGotoonoga hĩ ngoonoga, tananga hõthõõꞌtha naag hoti, hagayya naag ngaatĩ adĩmannu hẽlẽggĩ ꞌcĩg abũnnaa ꞌcĩg adĩman eeta hatĩ eellia. 
HEB.6.10	Aitiõõ Nyekuci hõllõngaa ahaleek eet umwa tuu, ĩnõõ ꞌcĩ hõllõngaa ataarrõꞌthĩ nẽẽ dtiicanĩ cugguung hĩ mĩnnan ꞌcĩ ẽtẽrꞌthaannu niig ngaatĩ eellu eet cĩgĩnnĩg, hĩcĩ nga aalla eellu noho ho. 
HEB.6.11	Hadiimmuung naag ngagiit hõdẽĩ hõdẽĩ eellio nyaagwaana ooo ĩꞌthõng decciaanĩt cĩ lootu, hátĩ hikia muhẽẽnĩtĩ cunuung ꞌcĩ ammuku Nyekuc, hĩĩ dĩdĩ. 
HEB.6.12	Hõllõngaa hadiimmuung naag ngagiit ĩĩtõ nyamuttiook, hadiimmuung ĩthahithit eet baag aꞌnyahit lemiinit hĩ temeethi nẽ iita ummuddia thõõth baa aduha Nyekuci.
HEB.6.13	Baa aaĩ thõõth ꞌcĩ aduhaak Nyekuci Abũrahaamõ. Hĩnĩngĩtĩ baa aitiõõ ẽẽtĩ ꞌcĩ maka ꞌcĩ baa occa adukiaak thõõth tĩho tõõ, ũbũtan Nyekuci ꞌthaarĩĩ cĩgĩnnĩg ẽmmẽn, 
HEB.6.14	ĩĩ, “Haggatannii hatĩ naa nganiit dĩdĩ nẽ haaꞌnyii lõhõlĩ ꞌcĩg mẽẽlĩg gẽrrẽẽt.”
HEB.6.15	Ma ho, ikia ẽrẽẽõ Abũrahamĩ ĩꞌthõng hikia hẽdẽẽnya Nyekuci thõõth baa aduha.
HEB.6.16	Nẽẽthĩ ꞌyioko, má abũtan eeta ũgẽẽgĩ lõbũtĩ, aꞌnyĩĩk hũbũtanit eet ꞌcĩ maka ꞌcĩ ĩllõõan ĩhõõggõ, hátĩ huꞌthuutti lõbũtĩ tĩho. Aꞌnyĩĩk huꞌthuutti lõbũtĩ tĩho hiittiõõ jinẽẽnĩtĩ tõõ. 
HEB.6.17	Nẽ tarĩ, aꞌthũũnnĩ Nyekuci ẽllaa cĩnnĩ ẽmmẽn lõbũtĩ, hátĩ hagaacõ eeta baag aduhaak nẽẽ lõbũtĩ ngaatĩ ĩĩnnĩ thõõth cĩ Nyekuci dĩdĩ. 
HEB.6.18	Nẽẽthĩ, aaꞌnyeet Nyekuci thõõth ꞌcĩ aduha nẽẽ hĩ lõbũtĩ cĩnnĩ. Aalla thooꞌthioha ꞌcĩg ĩĩn ꞌramma ho ꞌgõõla hõdẽẽthõng hĩnĩngĩtĩ hõllõngaa occa ĩĩn thõõth ꞌcĩ aduha Nyekuci õlõng. Nẽẽthĩ, naag baag hõõ hũũk hutugunyeet Nyekuci ho, õkõmĩ ꞌthinneeti hĩnĩngĩtĩ hẽrẽ muhẽẽnĩt ꞌcĩ abũnnaa ꞌcĩ nga aayyiaa ĩĩcĩ oou. 
HEB.6.19	Haꞌnyak naag muhẽẽnĩt cĩnaac ꞌcĩ abũnnaa dĩdĩ ꞌcĩ aggammeet ngagĩĩta. Aduhun muhẽẽnĩtĩ cĩnaac ꞌcĩ abũnnaa ho cẽrẽm ꞌcĩ ẽꞌngẽr ꞌCieeth cĩ Nyekuci
HEB.6.20	Utuwaneekeet Yeesu ngagĩĩt ĩĩca ẽlẽk. Ikia ĩĩ nẽẽ Paadĩr cĩnaac cobbi ꞌcĩ aalla ũdũt hĩ baa Melkithẽdẽhĩ.
HEB.7.1	Baa ĩĩn Melkithẽdẽhĩ habu cobbi cĩ ꞌtaaũn cĩ Thaalemĩ nẽ ĩĩ paadĩr cĩ Nyekuc ꞌcĩ ĩllõõan vẽlẽk. Melkithẽdẽk baa õõ õmmõtõõ hĩ Abũrahaamõ, nĩngĩtĩ aggatanĩ nẽẽ Abũrahaamõ baa õbõda joraa baa õõ aruhõõnĩ hĩ habuẽẽt ꞌcĩg mẽẽlĩg nẽ ĩllõõan ĩhõõggõ. 
HEB.7.2	Nẽ ikia aaꞌnyĩk Abũrahaamõ Melkithẽdẽk hẽlẽggĩ ũgĩ ꞌcĩg abadtẽc
HEB.7.3	Baa aitiõõ hõllõngaa agayyi maaꞌnyĩ Melkithẽdẽhĩ hode ngaannia hode maajiha cĩg baarkit hode ꞌtirriaanĩtĩ hĩ daahĩth cĩnnĩ. Ikia aala nẽẽ ĩĩ paadĩr ũdũt haau hĩ Ngeertĩ Nyekuci.
HEB.7.4	Ummuhit nõõ makaaꞌthĩt cĩ Melkithẽdẽhĩ, ẽꞌngẽraak aattĩ Abũrahamĩ ĩnõõnnõ ꞌgii umwa hẽlẽggẽẽnnĩĩ baag ammiira jora. 
HEB.7.5	Nẽ ꞌyioko adiim nyattalĩ cĩ Mũũꞌtha paadĩrꞌnya ꞌcĩg hattũũg cĩ ꞌLeevi, huluttia ꞌbaaninit ꞌcĩ abadtẽc
HEB.7.6	Baa aitiõõ hõllõngaa ĩĩn Melkithẽdẽhĩ eet cĩ hattũũg cĩ ꞌLeevi. Ma ho, ikia ẽꞌngẽraak Abũrahamĩ ĩnõõnnõ ꞌbaaninit ꞌcĩ abadtẽc, hẽlẽggẽẽnnĩĩ baag ammiira Abũrahamĩ jora. Nĩngĩtĩ aku aggatanĩ Melkithẽdẽhĩ Abũrahaamõ baa aꞌnyak thooꞌthiok ꞌcĩg aduhaak Nyekuci. 
HEB.7.7	Nẽẽthĩ, hiꞌthihi eet ꞌcĩ akidan ngaatĩ aggatanĩ ẽẽtĩ cobbi eet ꞌcĩ hidici.
HEB.7.8	Paadĩrꞌnya ꞌcĩg alũta ꞌbaaninit ꞌcĩ abadtẽc ko, ĩĩn eet ꞌcĩg hatĩ adaahĩ, nẽẽthĩ, maka Melkithẽdẽhĩ ĩllõõan ĩhõõggõ, hĩnĩngĩtĩ adukiaakeet aĩ arũgĩ Melkithẽdẽhĩ ũdũt. 
HEB.7.9	Occa horoong hõthõõth haĩ, eeta cĩg ꞌLeevi
HEB.7.10	hĩnĩngĩtĩ baa nga hittirria ꞌLeevi baa õmmõtõõ Melkithẽdẽhĩ hĩ Abũrahaamõ.
HEB.7.11	Má baa ummuddia eeta ngaatĩ ũũnyĩ ꞌgaarriẽẽna cĩg paadĩrꞌthẽẽt cĩ hattũũg cĩ ꞌLeevi ꞌthẽccanẽẽt hĩ baa aduha nyattalĩ cĩ Mũũꞌtha, inni thĩ hidiim Nyekuci hĩꞌthõõa paadĩr umwa hattũũgaa cĩ Melkithẽdẽhĩ nẽ hõllõngaa ĩꞌthõõa hattũũgaa cĩ Arõõnẽ baa ĩĩn paadĩr ꞌcĩ oou ho? 
HEB.7.12	Nẽ ma ẽgẽẽranni ꞌgõõl ꞌcĩ eberriaanĩ paadĩrꞌnya, adiim ẽgẽẽranni nyattalĩ buúk.
HEB.7.13	Paadĩrĩ ꞌcĩ hõthõõth naag ko, ĩĩn eet cĩ hattũũg cĩrrĩĩng ꞌcĩ nga hidticattõõ eeta cĩgĩnnĩg altaarĩa
HEB.7.14	Haga naag vẽlẽk aku Makayyioohiti cĩnaac hattũũgaa cĩ ꞌJuuda nẽ nga huduha Mũũꞌtha thõõth ꞌcĩ occa auuni paadĩrꞌnya hattũũgaa cĩ ꞌJuuda ũdũt.
HEB.7.15	Baa agaĩ gẽẽraniiniti ciee baa ikia edeeꞌnyia paadĩrĩ cĩrrĩĩng ꞌcĩ eberriaa ꞌcĩ aduhõõ hĩ Melkithẽdẽhĩ thõng. 
HEB.7.16	Ikia ĩĩ Yeesu paadĩr, hõllõngaa hĩnĩngĩtĩ ĩĩn nẽẽ eet cĩ hattũũg cĩ ꞌLeevi, nẽẽthĩ, aku ĩĩn nẽẽ paadĩr ꞌtirriaanaa cĩ rũgẽt ꞌcĩ aalla ũdũt.
HEB.7.17	Uppulana ꞌBuuhi cĩ Nyekuci ĩĩ,
HEB.7.17	“Iinu nii paadĩr ꞌcĩ aalla ũdũt
HEB.7.17	hĩ Melkithẽdẽhĩ.”
HEB.7.18	Ikia ũtũngoothĩk ꞌgõõl ꞌcĩ ꞌrẽẽnĩ baa gõõng eberriaanĩ paadĩrꞌnya, hĩnĩngĩtĩ baa iittiõõ hõllõngaa attiranĩ nẽ hõllõngaa adticanni. 
HEB.7.19	Hĩnĩngĩtĩ baa hõllõngaa akũmaneek nyattalĩ ꞌgii umwa hũbũna. Nẽẽthĩ ꞌyioko, okomit ngagĩĩt ꞌthĩnneeti, hĩnĩngĩtĩ muhẽẽnĩt ꞌcĩ abũnnaa ꞌcĩ hiita hõbõktõõĩ naag hĩ Nyekuc.
HEB.7.20	Baa aku ꞌgõõl ꞌcĩ ĩĩn ngeju ꞌcĩ eberriaanĩ paadĩrꞌnya ho, lõbũtĩaa ꞌcĩ abũnnaa. Baa au ĩĩn lohollia cĩg lõhõlĩ cĩg Arõõnẽ paadĩrꞌnya haaga hiꞌthihi lõbũtĩ, 
HEB.7.21	nẽẽthĩ, baa aaĩ lõbũtĩ cĩ Yeesu. Hĩnĩngĩtĩ baa anneek Nyekuci ĩnõõnnõ,
HEB.7.21	“Baa abũtan Makayyioohiti nẽ hõllõngaa ẽꞌthẽcan lõbũtĩ cĩnnĩ ꞌcĩ aĩ,
HEB.7.21	‘Iinu nii paadĩr ꞌcĩ aalla ũdũt!’ ”
HEB.7.22	Nẽ hĩnĩngĩtĩ lõbũtĩ icci, ikia aaꞌnyeet Yeesu lõhõt ꞌcĩ abũnnaa hĩ Nyekuc.
HEB.7.23	Baa mẽẽlĩg paadĩrꞌnya ꞌcĩg baag adticaniini nyattal baa ꞌrẽẽnĩ, hĩnĩngĩtĩ baa daahĩth ꞌcĩ alaam ĩhõõggõ ngaatĩ adticaniini ĩꞌthõng. 
HEB.7.24	Nẽẽthĩ, Yeesu ꞌcĩ arũgĩ ũdũt ko, aalla paadĩrꞌthẽẽt cĩnnĩ buúk ũdũt. 
HEB.7.25	Nẽẽthĩ hoti ho, ũũlũ Yeesu ngaatĩ ẽẽlanĩ eet ꞌcĩg ẽlẽmĩ Nyekuc hĩnĩngĩtĩ ĩnõõnnõ.
HEB.7.26	Ĩĩn Yeesu paadĩr cobbi ꞌcĩ hadiim naag, hĩnĩngĩtĩ ẽllẽẽmĩth nẽẽnĩ, tẽlla nẽ hiꞌthihi ꞌthẽccan. Aitiõõ Yeesu ꞌthẽccanĩ tõõ nẽ aaꞌnyĩhoothĩk nĩngĩtĩ cobbi cĩ bulẽẽttõ hẽẽtahujjieen. 
HEB.7.27	Aitiõõ Yeesu hõllõngaa occa ĩbbõõr ꞌgarrieenit hõdõõkõthĩ hĩ gõõng ĩbbõõr paadĩrĩ umwaa cobbiẽẽnĩ. Ĩbbõõr paadĩrĩ cobbi ꞌgaarriẽẽn, hĩnĩngĩtĩ ꞌthẽccanẽẽt cĩgĩnnĩg ĩĩcĩ oou nẽ ikia ĩbbõõr, hĩnĩngĩtĩ ꞌthẽccanẽẽt cĩg eetuk uruta. Nẽẽthĩ ꞌyioko, ẽlẽmana Yeesu ẽlẽ cĩnnĩ tabattĩ hõdẽẽthõng hĩĩ ꞌgaarrieenit, hĩnĩngĩtĩ ꞌthẽccanẽẽt cĩg eetuk. 
HEB.7.28	Nẽẽthĩ, baa ẽbẽra nyattalĩ paadĩrꞌnya ꞌcĩg ĩĩn eet haaga ꞌcĩg hõllõngaa attiranĩ. Ma baa aaꞌnyĩhoothĩk eet nyattalĩ, ikia ẽbẽra Nyekuci Ngeerĩnĩ lõbũtĩĩa nẽ ikia ĩĩ Ngeerĩnĩ paadĩr cobbi ꞌcĩ ĩllõõan paadĩrꞌnya vẽlẽk ũdũt.
HEB.8.1	Thõõth dẽẽdẽ ꞌcĩ aaddi ꞌcĩ aĩ nẽẽ, haꞌnyak naag paadĩr cobbi, ĩnõõnnõ Yeesu ꞌcĩ iccioloongan attiaa cobbi dtaabawa, makaaꞌthĩtaa cĩ Nyekuci hẽẽtahujjieen. 
HEB.8.2	Adticanni nẽẽ hĩ paadĩrĩ cobbi ꞌCieethaa cĩ Nyekuci ĩcĩ ĩĩn dĩdĩ, ꞌCieeth ꞌcĩ baa ẽhẽnyta Nyekuci nẽ hõllõngaa ẽhẽnyta ẽẽtĩ ꞌcĩ holli õõ haaga.
HEB.8.3	Nẽẽthĩ, ma eberriaa paadĩrĩ umwaa cobbi haaꞌnyĩk Nyekuc ꞌbaaninit hĩ ꞌgaarriẽẽn, occa aaꞌnyĩk paadĩrĩ cĩnaac cobbi buúk Nyekuc ꞌgaarrieenit cĩnnĩ. 
HEB.8.4	Má baa haau nẽẽ loota nĩnga, occa baa hõllõngaa ĩĩn paadĩr, hĩnĩngĩtĩ baa aauto paadĩrꞌnya loota nĩnga ꞌcĩg aaꞌnyĩk Nyekuc ꞌbaaninit hĩ ꞌgaarriẽẽn, hĩ baa aduha nyattalĩ cĩ Mũũꞌtha. 
HEB.8.5	Hĩnĩngĩtĩ baa adticanni nẽẽg ꞌCieetõõ cĩ Nyekuci horrwaa ꞌcĩ õdõhõhĩĩ kak,
HEB.8.6	Nẽẽthĩ ꞌyioko, eberria Yeesu paadĩrĩ cĩnaac cobbi nẽ aaꞌnyĩhoothĩk dtiici ꞌcĩ ĩllõõan dtiic cĩ paadĩrꞌnya baag oou, hĩnĩngĩtĩ ĩĩ nẽẽ jayyio ꞌcĩ othooꞌtheet ngagĩĩt hĩ Nyekuc jurrung, thõõthaa cĩ lõhõt ꞌcĩ ĩĩn ngeju baa aduha Nyekuci.
HEB.8.7	Má baa hũbũna lõhõt baa oou, occa ꞌyioko iittiõõ hõllõngaa hadiim lõhõt umwa tarĩ. 
HEB.8.8	Nẽẽthĩ, baa hinnia aku ammũda Nyekuci ꞌthẽccan hĩ eet, nĩngĩtĩ õthõõthĩ Makayyioohiti aĩnnĩ,
HEB.8.8	“Aku hatĩ kõrra,
HEB.8.8	ꞌcĩ haarĩkĩĩ naa lõhõt ꞌcĩ ĩĩn ngeju
HEB.8.8	hĩ eet cĩg Ĩꞌthĩraẽlĩ
HEB.8.8	hĩ cĩg ꞌJuuda buúk.
HEB.8.9	Aitiõõ hatĩ lõhõt ciee hõllõngaa aaĩ
HEB.8.9	hĩ baa hadaka naag hĩ hĩbaangĩ cĩggĩĩng
HEB.8.9	baa haluuganĩĩ ĩhõõggõ Ijjiba,
HEB.8.9	hikia hũtũbũra naa ĩhõõggõ,
HEB.8.9	hĩnĩngĩtĩ baa hõllõngaa aꞌthũũnnĩ nẽẽg lõhõt caannĩ ho.
HEB.8.10	Nẽẽthĩ, aduha Makayyioohit aĩ, lõhõt caannĩ ciee ꞌcĩ ĩĩn ngeju ꞌcĩ hatĩ hadaka naag
HEB.8.10	hĩ eet ꞌcĩg Ĩꞌthĩraẽlĩ kõr tĩho.
HEB.8.10	Haarihi hatĩ naa nyattal caannĩ ootinii cĩggĩĩng
HEB.8.10	nẽ heteheedĩha ꞌthinneetinii cĩggĩĩng.
HEB.8.10	Hĩĩnĩ hatĩ naa Nyekuc cĩnĩĩng,
HEB.8.10	nẽ ĩĩtõ nẽẽg eet cĩgannĩg.
HEB.8.11	Iittiõõ hatĩ ẽẽtĩ ꞌcĩ nga alliman eet ꞌcĩ aarõõ
HEB.8.11	hode alliman ꞌgõtõnĩ anneek, ‘Gaa Makayyioohit tõõ.’
HEB.8.11	Hĩnĩngĩtĩ agayyia hatĩ nganĩĩt eeta vẽlẽk
HEB.8.11	loholeecaa ꞌcĩ hidici ĩꞌthõng hõdõlan eet ꞌcĩg obbitig.
HEB.8.12	Nẽ hammaannihi hatĩ naa ꞌthẽccanẽẽt cĩggĩĩng
HEB.8.12	nẽ hataarotha ꞌthẽccanẽẽt tĩko ũdũt.”
HEB.8.13	Ma õthõõth Makayyioohiti thõõth cĩ lõhõt ꞌcĩ ĩĩn ngeju ho, õthõõth nẽẽ aĩ, iittiõõ lõhõt baa ꞌrẽẽnĩ hõllõngaa adticanni. Nẽ ꞌyioko, õbõhĩ uduhoothĩha nẽ iꞌnginõõthĩ hatĩ hĩdĩĩkoothong.
HEB.9.1	Nẽ ꞌyioko, lõhõt ꞌcĩ oou baa aarĩk Nyekuci hĩ eet cĩg Ĩꞌthĩraẽlĩ, aꞌnyak nyattalliook ꞌcĩg laiittak, nẽ tarĩ, aꞌnyak ꞌCieeth cĩ Nyekuci horrwaa ꞌcĩ õdõhõhĩĩ kak. 
HEB.9.2	Baa ẽhẽnytĩ ꞌCieeth ciee Nyekuci
HEB.9.3	Nẽ ꞌCieetõõ ĩĩcĩ gõlla, baa aaĩ cẽrẽm ꞌcĩ ẽꞌngẽr ꞌcieeth hõrggẽẽna nẽ cẽrẽmaa ĩĩcĩ gõlla, aaĩ Nĩngĩtĩ Aꞌngirannii ꞌcĩ Ẽllẽẽmĩth Gẽrrẽẽt.
HEB.9.4	Aꞌnyak nĩngĩtĩ ciee altaarĩ ꞌcĩ ĩĩn ꞌdaab ꞌcĩ ĩwaadini mõhõõkacĩ nẽ aꞌnyak cadduk ꞌcĩ ĩĩn ꞌdaab cĩ lohoto. Nẽ cadduha ĩĩtõ, aꞌnyak hutuba ꞌcĩ ĩĩn ꞌdaab ꞌcĩ abbĩꞌthĩĩ ꞌgẽẽn ꞌcĩ haĩ manna,
HEB.9.5	Cadduhaa cĩ lohoto ho lokora, abĩlĩ aajĩlẽẽta ꞌramma cĩg bulẽẽttak nẽ ẽbbẽttaanito havvuuto hithidit loriẽẽta cĩggĩĩng cadduk ꞌcĩ urwacanoothĩk biyyieeta ꞌcĩg ũũnnõthõõthĩkĩ ꞌthẽccanẽẽta nẽ occa hõllõngaa hẽddẽẽba thooꞌthiok iccig vẽlẽk ꞌyioko.
HEB.9.6	Nẽ ꞌgõõl ꞌcĩ baa aattiyyi hẽlẽggĩ vẽlẽk cieeni. Aduhun paadĩrꞌnya hõdõõkõthĩ Nĩngĩtĩ Ẽllẽẽmĩth ko, hõõt halayyio thõng. 
HEB.9.7	Nẽẽthĩ, baa paadĩr cobbi dioo ꞌcĩ aduhun Nĩngĩtĩ Aꞌngirannii ꞌcĩ Ẽllẽẽmĩth Gẽrrẽẽt ko
HEB.9.8	Nẽ ꞌgõõlaa cĩ, ẽtẽrꞌtha Lorii ꞌcĩ Ẽllẽẽmĩth aĩ, aitiõõ ẽẽtĩ ꞌcĩ occa aduhun Nĩngĩtĩ Aꞌngirannii ꞌcĩ Ẽllẽẽmĩth Gẽrrẽẽt ko, nga abĩlĩ ꞌCieeth cĩ Nyekuci tõõ. 
HEB.9.9	Nẽ kõr nicci buúk, ẽtẽrꞌtha thõõth ciee aĩ, hõllõngaa naag hũũny ꞌthinneeti hĩĩtõ tẽllĩg, ꞌgõõlẽẽ ꞌcĩ haaꞌnyĩkĩ ꞌbaaninit hĩ ngaatĩ hĩbbõõrĩkĩ Nyekuc ꞌgaarriẽẽn. 
HEB.9.10	Ĩĩn nyattalliooha cieeg ꞌgõõl ꞌcĩ adahĩ eeta ꞌgeenniok hĩ cĩg ahũdẽẽnĩ hĩ tũũnyẽnĩt cĩ eleetinu haaga. Nẽ nyattalĩ cĩ tũũnyẽnĩt cĩ eleetinu, adticanni hatĩ hĩdĩhĩdĩĩc haaga, ĩꞌthõng hikia hẽgẽẽran nyattalĩ ꞌcĩ ĩĩn ngeju.
HEB.9.11	Nẽẽthĩ ꞌyioko, ikia ĩĩ Krĩstõ paadĩr cobbi cĩ hẽlẽggĩ vẽlẽk ꞌcĩg abũnnaa ꞌcĩg aauto loota nĩnga ho. Nẽ uduhun nẽẽ ꞌCieeth cĩ Nyekuci hẽẽtahujjieen, ꞌcĩ baa hõllõngaa ẽhẽnyta ẽẽtĩ ꞌcĩ holli õõ nẽ hõllõngaa ĩĩn dhoorit cĩ looc ꞌcĩ ẽhẽnytaa thõng ko. 
HEB.9.12	Aitiõõ hõllõngaa aduhun Krĩstõ Nĩngĩtĩ Aꞌngirannii ꞌcĩ Ẽllẽẽmĩth Gẽrrẽẽt ko, biyyiẽẽtĩĩ cĩg ẽẽthak hĩ cĩg maala ꞌcĩg ĩĩn ꞌgaarriẽẽn. Baa aduhun Krĩstõ nĩngĩtĩ nicci tabattĩ hõdẽẽthõng biyyiẽẽtĩĩ cĩgĩnnĩg, hátĩ hõõgaeet ngagĩĩt ꞌthẽccanẽẽtĩ cĩggaac ũdũt. 
HEB.9.13	Nyattaala baa ꞌrẽẽnĩ, baa gõõng adticaniini eeta biyyi cĩg ẽẽthak hĩ cĩg olĩꞌnyaannu hĩ hatiꞌtheet ꞌcĩ ĩwaadini moolĩtĩ, hũtũũnytĩ ꞌthẽccanẽẽt eleetinii cĩg eetuk. 
HEB.9.14	Ummuhit dako nõõ ꞌgõõl ꞌcĩ ũũnyĩ biyyieeta cĩg Krĩstõ muhẽẽnĩt cĩ ꞌthinneeti cĩggaac, hĩnĩngĩtĩ ꞌthẽccanẽẽt ꞌcĩg hadĩman naag, hátĩ halaac Nyekuc ꞌcĩ arũgĩ ũdũt. ꞌTirrianaa cĩ Lori ꞌcĩ aalla ũdũt, ikia ẽlẽmana Yeesu ẽlẽ cĩnnĩ hĩ ꞌgaarrieenit ꞌcĩ ẽllẽẽmĩth, hĩnĩngĩtĩ ꞌthẽccanẽẽt cĩggaac.
HEB.9.15	Ĩnõõ ꞌcĩ ĩĩnnĩ Yeesu jayyio ꞌcĩ õthõõthĩ eet hĩ Nyekuc lõhõtaa ꞌcĩ ĩĩn ngeju, hátĩ hiita hummuddia eeta vẽlẽk baag avvaa, rũgẽt ꞌcĩ aalla ooo baa aduha Nyekuci. Hĩnĩngĩtĩ baa ꞌthẽk adaahĩ Krĩstõ, hátĩ hõõga ĩhõõggõ ukẽẽttaa cĩ ꞌthẽccanẽẽt baag adĩman lõhõtaa baa ꞌrẽẽnĩ.
HEB.9.16	Nẽẽthĩ ꞌyioko, má ũũnnĩk eet umwaa lõhõt, adiim agayyi jurrung ngaatĩ adaahĩ ẽẽtĩ ꞌcĩ baa aarĩk lõhõt ko. 
HEB.9.17	Aku adticanni lõhõt urutaa cĩ daahĩth cĩ eet ꞌcĩ baa aarĩk lõhõt ko. Má nga arũgĩ ẽẽtĩ ꞌcĩ baa aarĩk lõhõt ko, aitiõõ lõhõt buúk hõllõngaa adticanni.
HEB.9.18	Ĩnõõ ꞌyioko baa aarĩhõõthĩkĩ lõhõt baa oou, hidticanõõ biyyiẽẽtĩĩ cĩg idiingak ko. 
HEB.9.19	Urutaa baa itigiilihi Mũũꞌtha nyattalliook cĩg Nyekuci eet vẽlẽk, ikia ittiha nẽẽ biyyi cĩg maala hĩ cĩg ẽẽthak hĩ maam urwacanĩ ꞌbuuk cĩ nyattal cĩ Nyekuci hĩ eet buúk. Baa urwacaniini Mũũꞌtha cẽrẽm ꞌcĩ õlõõ hĩ bõllõõk. 
HEB.9.20	Ma ho, uduhaak eet ĩĩnnĩk, “Biyyi cĩg lõhõtaak cieegi,
HEB.9.21	ꞌGõõlaa nĩĩcĩ dioo, ikia urwacan Mũũꞌtha ꞌCieeth cĩ Nyekuci horrwaa ꞌcĩ õdõhõhĩĩ kak, hĩ hẽlẽggĩ vẽlẽk ꞌcĩg adticaniini paadĩrꞌnya laiitta. 
HEB.9.22	Nẽ dĩdĩ nyattaalaa cĩ Mũũꞌtha, ũũnyĩ hẽlẽggĩ vẽlẽk biyyiẽẽtĩ. Ma nga hibboorria biyyieeta, aitiõõ hõllõngaa ũũnnothoothĩk ꞌthẽccanẽẽta.
HEB.9.23	Ĩnõõ ꞌcĩ ũũnyẽnĩ hẽlẽggĩ ꞌcĩg aattĩg ꞌCieethaa cĩ Nyekuci horrwaa ꞌcĩ õdõhõhĩĩ kak, ꞌcĩg ĩthakꞌthoothĩk hẽlẽggĩ ꞌcĩg aattĩg hẽẽtahujjieen, biyyiẽẽtĩĩ cĩg idiꞌngwaanu ho. Nẽẽthĩ, hẽlẽggĩ ꞌcĩg ĩĩn dĩdĩ ꞌcĩg aattĩg hẽẽtahujjieen, ũũnyĩ nẽẽg ꞌgaarriẽẽnĩĩ ꞌcĩg ẽllẽẽmĩth ĩĩcĩg ĩllõõan biyyi cĩg idiꞌngwaanu. 
HEB.9.24	Ĩnõõ baa hõllõngaa adukni Krĩstõ ꞌCieeth cĩ Nyekuci, baa ẽhẽnyta ẽẽtĩ ꞌcĩ holli õõ nẽ ꞌcieeth tĩho, ĩthakꞌthoothĩk ꞌcieeth ꞌcĩ ĩĩn dĩdĩ. Nẽẽthĩ, baa aduhun Krĩstõ hẽẽtahujjieen nẽ ꞌyioko arũmĩ nẽẽ hĩ Nyekuc heeleet ngagĩĩta. 
HEB.9.25	Baa hõllõngaa aduhun Krĩstõ hẽẽtkujjieen hũũk hẽlẽmana ẽlẽ cĩnnĩ tabattĩ hiriiri, hĩ paadĩrĩ cobbi loota nĩnga ꞌcĩ aduhun Nĩngĩtĩ Aꞌngirannii ꞌcĩ Ẽllẽẽmĩth Gẽrrẽẽt, biyyiẽẽtĩĩ cĩg idiꞌngwaanu noho tabattĩ hõdẽẽthõng irkiꞌnyia hĩ irkiꞌnyia ho. 
HEB.9.26	Má baa hẽlẽmana Yeesu ẽlẽ cĩnnĩ irkiꞌnyia vẽlẽk, occa baa appĩĩrna nẽẽ tabattĩ mẽẽlĩg nganĩngĩtĩ ẽhẽnytaanĩ lõõcĩ. Nẽẽthĩ, baa ẽlẽmana nẽẽ ẽlẽ cĩnnĩ tabattĩ hõdẽẽthõng diooni dtuurnattaa cĩ kõr tĩho, hátĩ hĩĩ nẽẽ ꞌgaarrieenit ꞌcĩ ũũny ꞌthẽccanẽẽta. 
HEB.9.27	Hĩgõõng adaahĩ ẽẽtĩ tabattĩ hõdẽẽthõng nẽ ẽttẽẽd Nyekuci thõõth cĩnnĩ, 
HEB.9.28	adaahĩ thĩ Krĩstõ buúk tabattĩ hõdẽẽthõng hĩĩ ꞌgaarrieenit ꞌcĩg attik ꞌthẽccanẽẽt cĩg eet ꞌcĩg mẽẽlĩg. Õbõda hatĩ Krĩstõ tarĩ, hõllõngaa õbõda hikia hittik ꞌthẽccanẽẽt cĩggaac diooni, õbõda Krĩstõ aꞌnyaha elliaanĩt cĩg eet ꞌcĩg ẽrẽ ĩnõõnnõ.
HEB.10.1	Aaĩ nyattalĩ cĩ Mũũꞌtha hĩ lorii cĩ hẽlẽggĩ ꞌcĩg abũnnaa ꞌcĩg hatĩ nga au horumwa. Nẽ nyattalĩ ꞌcĩ aaĩ hĩ lorii ho, hõllõngaa ĩĩn hẽlẽggĩ ꞌcĩg abũnnaa eleetinii cĩggĩĩng ẽmmẽn, hĩnĩngĩtĩ hõllõngaa ũũny eet ꞌthẽccanẽẽtĩĩ cĩggĩĩng, hĩnĩngĩtĩ ꞌgarriẽẽn ꞌcĩg ibboorri hiriiri irkiꞌnyia hĩ irkiꞌnyia. 
HEB.10.2	Má baa hũtũũnyĩtõ ꞌgaarriẽẽna cieeg ꞌthẽccanẽẽt cĩg eet ꞌcĩg ala Nyekuc, occa ꞌyioko iittiõõ eeta hõllõngaa adiim ꞌgaarriẽẽn ũgĩ tarĩ, ꞌcĩg ũũny ꞌthẽccanẽẽt cĩggĩĩng. 
HEB.10.3	Nẽẽthĩ, ꞌgaarriẽẽna nicciag, ammuhaak hinnia eet ꞌthẽccanẽẽt cĩggĩĩng irkiꞌnyia vẽlẽk. 
HEB.10.4	Hĩnĩngĩtĩ hõllõngaa occa ũũny biyyieeta cĩg olĩꞌnyaannu hĩ cĩg ẽẽthak ꞌthẽccanẽẽt cĩg eetuk.
HEB.10.5	Ĩnõõ baa akuuni Krĩstõ loota nĩnga, hikia hĩĩnnĩk Nyekuc,
HEB.10.5	“Baa hõllõngaa adiimi nii ꞌgaarriẽẽn cĩg idiꞌngwaanu hode atabi ꞌbaaninit ꞌcĩ ũũny ꞌthẽccanẽẽt.
HEB.10.5	Nẽẽthĩ, baa aaꞌnyaa nii nganĩĩt ẽlẽ caannĩ hẽlẽmana hĩĩ ꞌbaaninit.
HEB.10.6	Baa iittiõõ nii hõllõngaa accamanoothihi,
HEB.10.6	hĩnĩngĩtĩ idiꞌngwa hĩ ꞌgaarriẽẽn ꞌcĩg ĩwaaddi, hĩnĩngĩtĩ ꞌthẽccanẽẽta.
HEB.10.7	Nẽẽthĩ hĩĩna naa nẽẽ, ‘Nyekuc, baa hakuu naa hikia hĩdĩman tabiinit cunni,
HEB.10.7	haau hĩcĩ eheeddi ꞌBuuhaa cĩ Nyekuci.’ ”
HEB.10.8	Aduha Krĩstõ ĩĩcĩ oou aĩ, “Baa hõllõngaa accamanoothihi nii, hĩnĩngĩtĩ ꞌbaaninit hĩ ꞌgaarriẽẽn ꞌcĩg baag aaꞌnyĩhoothikii nganiit, hĩnĩngĩtĩ ꞌthẽccanẽẽta” tananga baa hidiim nyattalĩ haanytĩhoothihii nganiit ꞌgaarriẽẽna hĩ ꞌbaaninit. 
HEB.10.9	Nẽ tarĩ uduha Krĩstõ ĩĩ, “Cĩĩn nõõ, hikia hĩdĩmana naa thõõth baa adiimi niina.” Ikia ẽgẽẽran Krĩstõ lõhõt baa ꞌrẽẽnĩ nẽ irigitheek lõhõt ꞌcĩ ĩĩn ngeju. 
HEB.10.10	Nẽ tabiittaa nĩĩca, hiita helleemito naag, hĩnĩngĩtĩ ẽlẽmana Yeesu Krĩstõ ẽlẽ cĩnnĩ ũdũt hĩĩ ꞌgaarrieenit tabattĩ hõdẽẽthõng, hĩnĩngĩtĩ eet vẽlẽk.
HEB.10.11	Nyattaalaa baa ꞌrẽẽnĩ, abĩlĩ paadĩrĩ hõdõõkõthĩ ngaatĩ ĩbboorini ꞌgaarrieeniti, hĩbbõõr ꞌgaarriẽẽn ꞌcĩg aduhõõ thõng tabattĩ hiriiri, ꞌcĩg hõllõngaa attik ꞌthẽccanẽẽt cĩg eetuk battaala. 
HEB.10.12	Nẽẽthĩ, baa ẽlẽmanaak Krĩstõ paadĩrĩ cĩnaac ẽlẽ cĩnnĩ Nyekuc, hĩĩ ꞌgaarrieenit hõdẽẽthõng ꞌcĩ attik ꞌthẽccanẽẽta. Ma ho, ũũk iccioloongan nẽẽ ngaatĩ bulẽẽttõ ĩĩcĩ aꞌthiit cobbi cĩ Nyekuci. 
HEB.10.13	Nĩngĩtĩ õkõ ereeini Krĩstõ nĩngaata, ĩꞌthõng hikia hĩllõõan Nyekuci mĩrõk cĩgĩnnĩg. 
HEB.10.14	Hĩnĩngĩtĩ ꞌgaarrieenit cĩnnĩ ꞌcĩ odoyyii ho, ikia õõga Krĩstõ eet ꞌcĩg aꞌnyahaak nẽẽ Nyekuc ꞌthẽccaana.
HEB.10.15	Nẽ aduhaakeet Lorii ꞌcĩ Ẽllẽẽmĩth buúk ngagĩĩt aĩ,
HEB.10.16	“Ma ikia kõrra tĩho,
HEB.10.16	lõhõt ꞌcĩ ĩĩn ngeju cieeni, ꞌcĩ hatĩ hadaka naag hĩ eet cĩgannĩg.
HEB.10.16	Haaꞌnyihi hatĩ ĩhõõggõ huꞌthuutti nyattal caannĩ ootini
HEB.10.16	nẽ aꞌnyahit ꞌthinneetini.”
HEB.10.17	Nẽ ĩttoorĩk thõõth icci ĩĩ,
HEB.10.17	“Hataarothi hatĩ naa ꞌthẽccanẽẽt cĩggĩĩng
HEB.10.17	hĩ thooꞌthiok cĩggĩĩng ꞌcĩg abathĩ.”
HEB.10.18	Ma ũtũngeek Nyekuci ꞌthẽccanẽẽt vẽlẽk, iittiõõ thĩ ꞌgaarriẽẽna ꞌcĩg ibboorri, hĩnĩngĩtĩ ꞌthẽccanẽẽt tõõ.
HEB.10.19	ꞌGotoonoga hĩ ngoonoga, akũtanneet biyyieeta cĩg Yeesu ngagĩĩt ngaatĩ hadukni Nĩngĩtĩ Aꞌngirannii ꞌcĩ Ẽllẽẽmĩth Gẽrrẽẽt. 
HEB.10.20	Ubbuuhĩheet Yeesu daahĩthaa cĩnnĩ ngagĩĩt ꞌgõõl ꞌcĩ ĩĩn ngeju ꞌcĩ aaꞌnyeet rũgẽt. Nẽ aaꞌnyeet huduhunit Nĩngĩtĩ Aꞌngirannii ꞌcĩ Ẽllẽẽmĩth Gẽrrẽẽt, ngaatĩ ẽrrẽẽcĩ cẽrẽm ꞌcĩ ẽꞌngẽr ꞌCieeth cĩ Nyekuci ho hõrggẽẽna. 
HEB.10.21	Nẽ hĩcĩ haꞌnyak naag paadĩr cobbi ꞌCieetõõ cĩ Nyekuci, 
HEB.10.22	hõõt muumaa cĩ Nyekuci ꞌthinneetinii ꞌcĩg ĩĩn dĩdĩ ĩcĩg hẽlẽmmĩ ĩnõõnnõ. Hĩnĩngĩtĩ ũtũũnyĩ muhẽẽnĩtĩ cĩ ꞌthinneeti cĩggaac cĩg ꞌthẽccaanak, biyyiẽẽtĩĩ cĩg Krĩstõ, haanyteet ngagĩĩt hĩĩtõ tẽllĩg nẽ ũtũũnytĩ eleeti cĩggaac buúk maamĩĩ ꞌcĩg tẽllĩg. 
HEB.10.23	Hĩrrĩcatta naag ngaatĩ haꞌnyahĩ muhẽẽnĩt cĩnaac nẽ hõkõmtĩ thõõth baa aduhaakeet Nyekuci ngagĩĩta, hĩnĩngĩtĩ adĩman hatĩ nẽẽ thõõth baa aduha nẽẽnĩ. 
HEB.10.24	Huꞌthuutti ngaatĩ hakũtanĩ eleeti ꞌgõõlaa ꞌcĩ hammĩnanõõnĩ nẽ hĩdĩmanit thooꞌthiok ꞌcĩg abũnnaa. 
HEB.10.25	Hommottio hõdõõkõthĩ ngaatĩ laiitto nẽ occa hõllõngaa hadiim hĩthahĩth eet gõõng abũrĩ ngaatĩ adĩmanĩ noho, nẽẽthĩ, adiim hakũtan eleeti hõdõõkõthĩ, hátĩ gõõng homottio hĩ ꞌyioko ho, hĩcĩ acinnu niig buúk, õbõhĩ kõrra ꞌcĩ õbõdaanĩ Makayyioohiti ho.
HEB.10.26	Hõlõ, má hara harĩnyaneek naag ꞌthẽccan noho baa hĩthĩhĩt ꞌgẽẽnyĩth ꞌcĩ thõõth ꞌcĩ ĩĩn dĩdĩ, iittiõõ ꞌgaarrieeniti ꞌcĩ hatĩ attik ꞌthẽccanẽẽt ꞌcĩg nga idiongan tõõ. 
HEB.10.27	Hitingolli naag thõõth ꞌcĩ etteedini thooꞌthioha dioo, hĩ ꞌgwoo ꞌcĩ hatĩ atũũth mĩrõk ꞌcĩg aharrieek Nyekuc. 
HEB.10.28	Nẽ ẽẽtĩ ꞌcĩ baa abũrĩ nyattal baa Mũũꞌtha, aruhi hiꞌthihi tamaati hẽbẽrẽẽnnĩĩ cĩg eet ꞌcĩg ĩĩn ꞌramma hode iyyio. 
HEB.10.29	Ummuhit dako nõõ ngaatĩ ahucci ukẽẽnĩtĩ ꞌcĩ hatĩ uukẽnĩ eeta ꞌcĩg abũrĩ thõõth cĩ Ngeertĩ Nyekuci nẽ ũtũbũrĩt biyyi cĩg lõhõtaak ꞌcĩg aaꞌnyeet ngagĩĩt helleemit. Arannĩ nẽẽg biyyi cĩg lõhõtaak, haau hĩcĩ hõllõngaa ẽllẽẽmĩth nẽ tarĩ, odoomito Lori ꞌcĩ Ẽllẽẽmĩth ꞌcĩ aꞌnyahaakeet ngagĩĩt tamaati cĩ Nyekuci. 
HEB.10.30	Hĩnĩngĩtĩ haga naag Nyekuc baa aduha aĩ, “Nganĩĩt Nyekuc, ꞌcĩ occa haruha oolo.”
HEB.10.31	Ahuci ukẽẽnĩtĩ gẽrrẽẽt athĩnĩĩ cĩg Nyekuc ꞌcĩ arũgĩ.
HEB.10.32	Ma hataarroꞌthu waathinniook baag oou, baag athiknu niig thõõth cĩ Yeesu, ummukta tarĩ ꞌgõõl baa elemmu niig thõõth cĩnnĩ, tananga baa hĩĩ maka pĩĩrnanĩtĩ cunuung gẽrrẽẽt. 
HEB.10.33	Baa gõõng odoommuung eeta ngagiit lothippita waathinnioohĩĩ ũgẽẽgĩ nẽ uuktuung thõng buúk. Nẽ tarĩ, baa eelliou nyaagwaana waathinnioohĩ ũgẽẽgĩ ĩcĩg pĩĩrnattiaak. 
HEB.10.34	Baa ippiiriau niig hõdẽĩ hĩ eet baag aarĩhoothiku baabuuthatõõ. Ma baa ootti eeta ijjio cugguung vẽlẽk, baa ẽlẽmaaku taliitta. Baa agayyu niig ngaatĩ ereeyyuung ngagiit hẽlẽggĩ cugguung ꞌcĩg abũnnaa ꞌcĩg aalla ũdũt. 
HEB.10.35	Ĩnõõ ꞌcĩ haĩ, ma hadhuheeku kõmĩĩth cĩ lemiinit cunuung tuu, hĩnĩngĩtĩ õbõdaakuung hatĩ ngagiit ꞌbaaniniti cobbiẽẽnĩ.
HEB.10.36	Adiim emmeꞌthu thooꞌthiok, hátĩ idticanit tabiinit cĩ Nyekuci. Nẽẽthĩ hatĩ ummuddiaau thõõth baa aduha nẽẽnĩ. 
HEB.10.37	Hĩnĩngĩtĩ,
HEB.10.37	“Õbõhĩ ikia ẽẽtĩ ꞌcĩ hatĩ aku nẽ hõllõngaa hatĩ aayyiaa ĩꞌthõng.
HEB.10.38	Nẽẽthĩ, arũgĩ hatĩ ẽẽtĩ caannĩ ꞌcĩ abũnnaa, hĩnĩngĩtĩ lemiinit.
HEB.10.38	Nẽ aitiõõ hatĩ naa hõllõngaa haccamanoothihi, hatĩ aaĩ ẽẽtĩ umwaa
HEB.10.38	ꞌcĩ abũrra nganĩĩta.”
HEB.10.39	Hõllõngaa haattĩg naag hĩ eeta baag ũtũbũrĩt ĩnõõnnõ ho, haꞌnyak naag lemiinit cĩ daahĩth cĩ Yeesu baa aku ẽẽlanneet ngagĩĩta.
HEB.11.1	Aaꞌnyeet lemiiniti hagaac muhẽẽnĩt ꞌcĩ abũnnaa ꞌcĩ haꞌnyak naaga nẽ etereꞌtheet ꞌgii ꞌcĩ hõllõngaa hacĩnĩ. 
HEB.11.2	Baa aaꞌnyĩk lemiiniti hĩbaangĩ cĩggaac haccamana Nyekuci.
HEB.11.3	Hĩnĩngĩtĩ lemiinit, haga naag haĩ, baa ẽhẽnytaa lõõcĩ thõõthaa ꞌcĩ aduha Nyekuci. Nẽ tarĩ haga naag haĩ, baa ẽhẽnytaa ꞌgii ꞌcĩ hacĩn naag ꞌyioko ho, ꞌgiiaa ꞌcĩ hõllõngaa edeeꞌnyia. 
HEB.11.4	Baa lemiinit cĩ Abeele ꞌcĩ aaꞌnyĩk Nyekuc hẽlẽm ꞌgaarrieenit cĩnnĩ, hĩllõõan cĩ Kaiino. Baa aaꞌnyĩk ꞌbaaniniti Abeele hĩĩ eet ꞌcĩ abũnnaa nẽ ẽlẽm Nyekuci ꞌbaaninit cĩnnĩ. Tananga adaak Abeele hũnũũk, nga hõthõõthõõ naag hĩ ĩnõõnnõ terethiittaa cĩ lemiinit cĩnnĩ.
HEB.11.5	Baa lemiinit ꞌcĩ aaꞌnyĩk Ẽẽnõk hũũk hẽẽtahujjieen rũgẽtẽẽt ko, “Baa aꞌnginoothi nẽẽ, hĩnĩngĩtĩ Nyekuc ꞌcĩ baa õkõõĩ ĩnõõnnõ ho.” Baa nga hũũk Ẽẽnõhĩ hẽẽtahujjieen, baa agayyi nẽẽ ngaatĩ ĩĩnnĩ eet ꞌcĩ aaꞌnyĩk Nyekuc haccamanoothĩk. 
HEB.11.6	Má hiꞌthihi lemiinit, aitiõõ ẽẽtĩ ꞌcĩ occa aaꞌnyĩk Nyekuc haccamanoothĩk tõõ. Hadiim hẽlẽmĩ naag haĩ, aaĩ Nyekuci dĩdĩ nẽ hẽlẽmĩ ngaatĩ adũmanĩ Nyekuci eet vẽlẽk ꞌcĩg adiim ĩnõõnnõ.
HEB.11.7	Nẽ tarĩ, baa lemiinit ꞌcĩ aaꞌnyĩk Nõõa
HEB.11.8	Lemiinit ꞌcĩ baa aaꞌnyĩk Abũrahaamõ hĩthĩk Nyekuc, baa aduhaak Nyekuci ĩnõõnnõ hũtũngeek õlõ cĩnnĩ nẽ ũũk looccaa umwaanĩ ĩĩcĩ hatĩ aaꞌnyĩk Nyekuci ĩnõõnnõ hũũk hirigith. Baa ajanĩ nẽẽ weet haaga nẽ hõllõngaa aga ꞌgõõl ꞌcĩ õkõõĩ ho. 
HEB.11.9	Hĩnĩngĩtĩ baa aꞌnyak Abũrahaamõ lemiinit, aau nẽẽ hĩ tahanit looccaa baa aduhaak Nyekuci ĩnõõnnõ. Baa õlõman nẽẽ tuggẽẽtĩ hĩ baa õlõman Iꞌthaako
HEB.11.10	Baa adĩman Abũrahamĩ hoti, hĩnĩngĩtĩ baa ẽrẽ nẽẽ ꞌtaaũn cobbi ꞌcĩ aalla ooo, baa ammuha Nyekuci nẽ ẽtẽhẽnya.
HEB.11.11	Baa lemiinit ꞌcĩ aaꞌnyĩk Thaara haꞌnyak loholeec, tananga baa hõllõngaa aꞌnyaki nẽẽnĩ nẽ baa atahaany gẽrrẽẽt. Baa ẽlẽmĩ nẽẽ thõõth baa aduhaak Nyekuci ĩnõõnnõ. 
HEB.11.12	Baa õbõhĩ adaak maac cĩnnĩ Abũrahaamõ, nẽẽthĩ, baa ikia ĩĩ nẽẽ maaꞌnyĩ eet ꞌcĩg mẽẽlĩg ꞌrĩng. Nẽẽthĩ hoti ho, iita ittirria lohollia ꞌcĩg mẽẽlĩg gẽrrẽẽt ꞌcĩg aduhõõ hĩ mũnyũny cĩg hẽẽtkujjieen hode ꞌcĩg aduhõõ hĩ hathaac cĩ dẽmẽt cĩ bũlũcõ.
HEB.11.13	Baa adaahito eeta cieeg vẽlẽk nẽ nga ẽlẽmĩ thõõth baa aduhaak Nyekuci ĩhõõggõ. Baa nga hummuddia nẽẽg thõõth baa aduhaak Nyekuci ĩhõõggõ, nẽẽthĩ, baa accamanoothĩk nẽẽg ngaatĩ acĩnõõꞌthĩ thooꞌthiok tĩko ꞌrẽẽna nẽ elemita. Baa ẽlẽmĩ nẽẽg ngaatĩ ĩĩnnĩ tahan nẽ ĩĩtõ tũhayyiook loota nĩnga. 
HEB.11.14	Nẽ dĩdĩ, eeta ꞌcĩg õthõõth hoti, adiim nẽẽg ꞌgõõl ꞌcĩ ammũdaanĩ looc cĩnĩĩng dẽẽdẽ. 
HEB.11.15	Má baa hummukta nẽẽg looc baa aauuni, occa baa oboddioothĩ looccaa tĩho. 
HEB.11.16	Nẽẽthĩ, baa adiim nẽẽg looc ꞌcĩ abũnnaa ꞌcĩ aaĩ hĩĩ hẽẽtkujjieen. Ĩnõõ ꞌcĩ hõllõngaa aꞌngaaõnĩ Nyekuci hatĩ avvĩ nẽẽg ĩnõõnnõ annẽẽkĩ Nyekuc cĩnĩĩng, hĩnĩngĩtĩ baa etehenyeek Nyekuci ĩhõõggõ ꞌtaaũn cobbi.
HEB.11.17	Baa lemiinit ꞌcĩ aaꞌnyĩk Abũrahaamõ hittiha Iꞌthaako hĩĩ ꞌgaarrieenit, baa attĩman Nyekuci ĩnõõnnõ. Abũrahaamõ baa ũmmũda thõõth baa aduha Nyekuci ho, ikia ẽlẽm ngaatĩ ĩbbõõrĩkĩ ngeerĩnĩ ꞌcĩ odoyyii Iꞌthaako Nyekuc hĩĩ ꞌgaarrieenit, 
HEB.11.18	tananga baa aduhaak Nyekuci ĩnõõnnõ anneek, “Iꞌthaako ngeeruni, ꞌcĩ hatĩ arrittiaanĩ lohollia cĩg lõhõlĩ cugunnig.”
HEB.11.19	Baa ammuk Abũrahamĩ aĩ, má adaak Iꞌthaako, arũgtha hatĩ Nyekuci ĩnõõnnõ tarĩ. Nẽ dĩdĩ, õbõdaahĩ Nyekuci Abũrahaamõ ngeerĩnĩ haau hĩcĩ arũgthaa daahĩtha.
HEB.11.20	Baa lemiinit ꞌcĩ aaꞌnyĩk Iꞌthaako huduha thõõth ꞌcĩ hatĩ aggataniini Yakobo hĩ Eꞌthaau horumwa ho.
HEB.11.21	Ma baa õbõhĩ Yakobo adaaha, ikia iitirõõĩ hĩbahĩt cĩnnĩ cĩ tohomiitto nẽ ala Nyekuc. Nẽ hĩnĩngĩtĩ lemiinit cĩnnĩ, ikia aggatan nẽẽ lõhõlĩ cĩg Yothebo
HEB.11.22	Nẽ õõaa ꞌcĩ nga hadaahĩ Yothebo, baa ẽlẽmĩ nẽẽ Nyekuc aĩ, aluugi hatĩ Nyekuci eet cĩg Ĩꞌthĩraẽlĩ Ijjiba. Nĩngĩtĩ aduhaakĩ ĩhõõggõ hothohotit ẽmmẽ cĩgĩnnĩg hatĩ uluugito.
HEB.11.23	Hĩnĩngĩtĩ lemiinit ꞌcĩ maaꞌnyĩ hĩ aattĩ Mũũꞌtha, iita utugunyit nẽẽg Mũũꞌtha ĩꞌthõng hĩĩtõ nyĩlõhĩ iyyio. Baa acĩn nẽẽg ngaatĩ ẽllẽẽmmĩ loholeec cĩnĩĩng ko gẽrrẽẽt, nẽ iittiõõ hõllõngaa iꞌngolli ngaatĩ abũrrĩ thõõth baa habuuo.
HEB.11.24	Ma baa ĩtĩlĩtha Mũũꞌtha ĩĩ maka, ikia aaꞌnyĩk lemiiniti cĩnnĩ ĩnõõnnõ hũtũbũr ngaatĩ ĩĩnĩ ngeertĩ tĩnaatĩ habu cĩ Ijjibi. 
HEB.11.25	Baa ẽlẽmĩ nẽẽ ngaatĩ appĩĩrnanĩ hĩ eet cĩg Nyekuci hõdẽĩ, hĩllõõan ngaatĩ accamanõõthĩkĩ ꞌthẽccaana hĩdĩhĩdĩĩc. 
HEB.11.26	Baa ammuk Mũũꞌtha aĩ, mẽẽn ngaatĩ appĩĩrnanĩ nẽẽ hĩnĩngĩtĩ Krĩstõ, hĩllõõan ngaatĩ ammũdaanĩ baliinit cĩ Ijjibi, hĩnĩngĩtĩ ẽrẽ nẽẽ dũman cĩnnĩ cobbi ꞌcĩ hatĩ aku horumwa.
HEB.11.27	Hĩnĩngĩtĩ lemiinit cĩnnĩ, ikia ũtũngeek Mũũꞌtha Ijjib. Baa adtuuha Mũũꞌtha Nyekuc ꞌcĩ hõllõngaa edeeꞌnyia nẽ hõllõngaa iꞌngolli liilii cĩ habuuo. 
HEB.11.28	Baa aaꞌnyĩk lemiiniti Mũũꞌtha hadak Karrama cĩ Kõr ꞌcĩ Haangittõõ.
HEB.11.29	Hĩnĩngĩtĩ lemiinit cĩnĩĩng, iita abaaktĩ eeta cĩg Ĩꞌthĩraẽlĩ Bũlũc ꞌcĩ Marihi ꞌgõõlaa ꞌcĩ õdõhõhĩĩ. Ma baa aĩ habaaktawa eeta cĩg Ijjibi ho, adũddĩ hinnia thõng.
HEB.11.30	Hĩnĩngĩtĩ lemiinit, baa awanĩt eeta cĩg Ĩꞌthĩraẽlĩ ꞌtaaũn cobbi cĩ ꞌJeriko waathinniook tũkĩramma, nĩngĩtĩ aku arribaniini araanĩ cĩ ꞌtaaũnõõ hĩĩ lõõcĩ ꞌthĩĩ.
HEB.11.31	Baa ĩĩn Rahabĩ ꞌwaaꞌngiahit umwa, nẽẽthĩ, baa aꞌnyak nẽẽ lemiinit nẽ ikia utuguny hoppoccwa baag au Ĩꞌthĩraẽla. Ma ho, iittiõõ hõllõngaa aruhi nẽẽ hĩ eet baag abũrĩ Nyekuci.
HEB.11.32	Occa ꞌyioko haini naa ne? Aitiõõ ꞌthaa ꞌcĩ occa hẽdtẽbanaanĩ thõõth cĩ ꞌJideõõnẽ hĩ Barak hĩ Thamthõõnẽ hĩ ꞌJevatha hĩ Daavide hĩ Thamueele hĩ põrõvẽtaaꞌnya tõõ. 
HEB.11.33	Ẽẽl lemiiniti cĩnĩĩng ĩhõõggõ haggamit habuccieeꞌnya nẽ hĩnĩngĩtĩ adĩman thõõth ꞌcĩ aũlanĩ, umuddia thõõth baa aduha Nyekuci nẽ ecebit utugeeti cĩg ꞌmaaĩtu, 
HEB.11.34	nẽ iliittia lanyit cĩ ꞌgwoyyio nẽ iliittia nyetubooꞌnya cĩg mĩrõk cĩggĩĩng. Tananga baa appĩĩrna nẽẽgĩ, baa aaꞌnyĩhoothĩk ĩhõõggõ makaaꞌthĩt hĩ ꞌtirrian ꞌcĩ iiggiaĩ mĩrõk cĩggĩĩng hukulit.
HEB.11.35	Ma ho, iita ũrũkta maaccwaana cĩg ngaainu daahĩtha. Nẽẽthĩ, baa accananni eeta cieeg ũgẽẽgĩ gẽrrẽẽt nẽ ũtũbũrĩt ngaatĩ ooggianĩ baabuuthatõõ. Baa aga nẽẽg jurrung ngaatĩ hatĩ ammũdaanĩ dũman ꞌcĩ mẽẽn, hatĩ ũrũgta eeta vẽlẽk daahĩtha. 
HEB.11.36	Baa arannĩ eeta ũgĩ nẽ ommogit ũgĩ thõng nẽ ecebit ũgĩ nyerikooꞌnyanĩ baabuuthatõõ. 
HEB.11.37	Nẽ baa aalla ohoddiaa ũgẽẽgĩ biyyiẽẽnĩ hadaahito, hode appaki ũgẽẽgĩ hĩĩtõ ꞌramma hode aruhi nyetubooꞌnyanĩ. Baa hiꞌthihi ũgĩ ceremwa nẽẽthĩ, baa ahimit nẽẽg ceremwa cĩg aꞌthaannu hĩ cĩg ẽẽthak. Baa ĩĩn nẽẽg hullaha nẽ accanattĩ, nẽ uukti thõng buúk. 
HEB.11.38	Baa abũrĩ lõõcĩ eet iccig abũnnaa ho, eet baag urwatan horrwaa ꞌcĩ õdõhõhĩĩ kak hĩ muurriõhĩ nẽ baa aauto ilomẽẽtĩ nẽ utuguꞌthi ꞌlõõhĩtĩtõõ.
HEB.11.39	Nẽ baa aaꞌnyĩk nẽẽg vẽlẽk Nyekuc hatal, hĩnĩngĩtĩ lemiinit cĩnĩĩng! Baa adaahito nẽẽg nga hummuddia thõõth baa aduha Nyekuci. 
HEB.11.40	Baa aaĩ thõõth ciee hoti, hĩnĩngĩtĩ baa iyyiangtheekeet Nyekuci ngagĩĩt ꞌgii ꞌcĩ mẽẽn. Nẽ baa hõllõngaa adiim Nyekuci ĩhõõggõ hõdõlanit rũgẽt ꞌcĩ aalla ooo, nga haitiõõ naag tõõ.
HEB.12.1	Nẽẽthĩ hoti ho, irriamaneekeet ngagĩĩt lothippiti cobbi cĩ eet ꞌcĩg ĩĩn hẽbẽrĩ cĩg rũgẽt cĩ lemiitto. Hadiim hũũnnĩk naag hẽlẽggĩ vẽlẽk hĩ ꞌthẽccanẽẽt ꞌcĩg alaammeet ꞌgõõlaa ꞌcĩ hõdõlanĩ rũgẽt ꞌcĩ aalla ooo. Hetemeethit thooꞌthiok ꞌcĩg abathĩ ꞌcĩg alaammeet ngagĩĩt ngaatĩ hanũĩ ꞌlimman cĩ Yeesu. 
HEB.12.2	Hakatti naag Yeesu hẽbẽrĩ, ĩnõõnnõ ꞌcĩ uwwatteekeet ngagĩĩt nẽ aaꞌnyĩk lemiinit cĩnaac hũttũbanoothĩk. Hĩnĩngĩtĩ taliinit ꞌcĩ ẽrẽ ĩnõõnnõ, ikia ẽtẽmẽẽth nẽẽ ngaaoni cĩ hurucceeo. Nẽ ꞌyioko, iccioloongan nẽẽ ĩĩcĩ aꞌthiit cobbi cĩ Nyekuci dtaabawaa cĩ bulẽẽttõ. 
HEB.12.3	Ummuhuttooth thõõth baa ẽmmẽẽꞌthĩ Yeesu doominit ꞌcĩ õdõõmĩ eeta ꞌcĩg ĩĩn ꞌthẽccanniook ĩnõõnnõ. Nẽẽthĩ, aitiõõ hõllõngaa hatĩ appĩĩrnannu nẽ ũtũngteehu lemiinit cunuung.
HEB.12.4	Nẽẽthĩ, ꞌgõõlaa ꞌcĩ oꞌngonyoonnu niig kĩ ꞌthẽccanẽẽta, nga adaahit niiga. 
HEB.12.5	Ataarrioꞌthu occa niig thooꞌthiok baag akũtannuung Nyekuci hĩ lohollia cĩgĩnnẽẽgĩ? Baa aduha nẽẽ aĩ,
HEB.12.5	“Má hamaaccu tilooinit cĩ Makayyiookto,
HEB.12.5	nẽ ma huunniku lemiinit hatĩ etereꞌthuung nẽẽnĩ.
HEB.12.6	Hĩnĩngĩtĩ iloot Makayyioohiti eet ꞌcĩg ammĩnan nẽẽnĩ,
HEB.12.6	nẽ uuk eet vẽlẽk ꞌcĩg ẽlẽmĩ nẽẽ hĩ lohollia cĩgĩnnẽẽgĩ.”
HEB.12.7	Etemeethit ꞌcannan haau hĩ tilooiniti, iloottuung Nyekuci ngagiit hĩ lohollia cĩgĩnnẽẽgĩ. Nganĩ occa gõõng ꞌcĩ nga hitilo maaꞌnyia? 
HEB.12.8	Iloot Nyekuci lõhõlĩ cĩgĩnnĩg vẽlẽk nẽ má aitiõõ hõllõngaa iloottuung nẽẽnĩ, ĩko thĩ hõllõngaa iiginnu lõhõlĩ cĩgĩnnĩg dĩdĩ. 
HEB.12.9	Nẽẽthĩ, hiꞌngolli naag nyakangaaꞌnya cĩggaac hatĩ ilootteeta. Nẽẽthĩ ꞌyioko ĩcca occa aitiõõ hõllõngaa hiꞌngolli naag Baangeet ꞌcĩ loriẽẽt cĩggaac ꞌcĩ arũgĩ ooo hẽẽtahujjieen hatĩ ilootteeta? 
HEB.12.10	Hĩnĩngĩtĩ ilootteet ngagĩĩt nyakangaaꞌnya loota nĩnga irkiꞌnyia ꞌcĩg abadtẽc haaga, ꞌgõõlaa ꞌcĩ aga nẽẽg aĩ mẽẽn. Nẽẽthĩ, abũnnaa hĩ ngagĩĩt hõdõõkõthĩ hatĩ ilootteet Nyekuci, hátĩ hotholit ꞌlẽẽmĩth cĩnnĩ. 
HEB.12.11	Ahuci hõdõõkõthĩ hatĩ nga ilootteet eeta thõng. Má hillimanit ngaatĩ hathĩknĩ thõõth hatĩ nga ilootteet eeta, hadĩman hatĩ thõõth ꞌcĩ aũlanĩ nẽ haauto lõꞌngõõc.
HEB.12.12	Nẽẽthĩ ꞌyioko, ma habarrittu, aanytĩk ĩbaati hĩ huthungti cugguung hittiranit. 
HEB.12.13	“Ũkũmatteek ꞌgõõl hũbũna,”
HEB.12.14	Ĩttĩmanit gẽrrẽẽt ngaatĩ aattiyyu lõꞌngõõc hĩ eet vẽlẽk! Aaut rũgẽtaa ꞌcĩ tẽllĩ. Ma hõllõngaa adĩmannu noho, aitiõõ hatĩ hõllõngaa acinnu Makayyioohit. 
HEB.12.15	Uꞌthuutti eleeti cugguung, hátĩ hiittiõõ ẽẽtĩ ꞌcĩ abacĩ bũnnai ꞌcĩ ẽllẽẽmĩth cĩ Nyekuci tõõ. Ma haaꞌnyiku eet umwa hĩlĩĩlĩ nẽ ĩkõõthahuung thooꞌthiok ꞌcĩg abathĩ. 
HEB.12.16	Ma hẽlẽmaaku eet umwa ꞌcĩ adĩman thooꞌthiok ꞌcĩg ĩĩn ꞌriiring nẽ ũtũbũr Nyekuc hĩ baa Eꞌthaau, baa ũũtẽnĩ ꞌgattan cĩnnĩ cĩ ꞌtirriaattõ, hĩnĩngĩtĩ ahat ꞌcĩ baa aduk tabattĩ hõdẽẽthõng. 
HEB.12.17	Agayyu niig urutaa cĩnnĩ ikia idiim Eꞌthaau haggatan maaꞌnyia ĩnõõnnõ, aku hinnia abũrĩ maaꞌnyia thõng. Nẽẽthĩ, baa aꞌnyaman Eꞌthaau ngaatĩ amammaayanĩ maaꞌnyĩ hõbõdaaĩ ꞌthĩnĩt haggatan ĩnõõnnõ, tananga baa arruui nẽẽ gẽrrẽẽt.
HEB.12.18	Nga iita niig ngaatĩ aaĩ hĩ muur ꞌcĩ ꞌThĩnaĩ, ꞌcĩ occa hacĩn nẽ huhumita. Aitiõõ ꞌgwaa ꞌcĩ alanyĩt hode diith ꞌcĩ ĩĩn muguur hode ngõõtĩ ꞌcĩ attiran, 
HEB.12.19	hode tũũrĩ ꞌcĩ adtaki tõõ. Baa athĩhĩ eeta cĩg Ĩꞌthĩraẽlĩ molook ꞌcĩ õthõõthĩ. Nẽẽthĩ, baa alaacõ nẽẽg molook tĩho hĩjjaahõ, 
HEB.12.20	hĩnĩngĩtĩ baa iꞌngolli nẽẽg ngaatĩ athĩknĩ thõõth ꞌcĩ aduha mõlõõhĩ ho. Nẽ tarĩ, baa adukiaak ĩhõõggõ aĩ, “Uruhit iding umwa ꞌcĩ ahum muur.”
HEB.12.21	Baa abarrit Mũũꞌtha gẽrrẽẽt nẽ ĩĩ, “Habarriti naa tẽẽlꞌthĩtaa cobbi.”
HEB.12.22	Nẽ ꞌyioko, iitiaau niig muuraa cĩ ꞌThionĩ
HEB.12.23	Nẽ ꞌyioko, iitiaau niig lothippiti cĩ lemmiook ꞌcĩg ammĩnan Nyekuci gẽrrẽẽt, ꞌcĩg ĩĩgĩnnu lõhõlĩ ꞌcĩg oou ꞌcĩg eteheeddi ꞌthaara cugguung hẽẽtahujjieen. Iitiaau niig hĩ Nyekuc ꞌcĩ ẽttẽẽd thooꞌthiok vẽlẽk cĩg eetuk. Nẽ tarĩ, iitiaau hĩ loriẽẽt cĩg eet ꞌcĩg abũnnaa hẽẽtahujjieen, ꞌcĩg ꞌyioko aanytĩhoothĩk hũbũttaathõ. 
HEB.12.24	Nẽ iitiaau niig hĩ Yeesu ꞌcĩ ĩĩn jayyio ꞌcĩ õthõõthĩ lõhõt ꞌcĩ ĩĩn ngeju hõrggẽẽnaa cĩ Nyekuci hĩ eeta, hĩ biyyi ꞌcĩg urwacanni ꞌcĩg aꞌnyaha tũngẽẽnĩt cĩ ꞌthẽccaneetu, hõllõngaa aꞌnyaha oolo haauto hĩ biyyieeta baag Abeele.
HEB.12.25	Ĩcĩnĩt jurrung nẽ ma haburru ngaatĩ athiknu Nyekuc ꞌcĩ õthõõth ko. Baa hõllõngaa avvir eeta cĩg Ĩꞌthĩraẽlĩ, baag abũrĩ ngaatĩ athĩknĩ eet baa othoothĩk ĩhõõggõ muuraa cĩ ꞌThĩnaĩ. Ammuku niig ainnu occa avvirru, hatĩ aburru ngaatĩ athiknu eet ꞌcĩ õthõõtha hẽẽtahujjieen? 
HEB.12.26	Ma baa õthõõth Nyekuci ĩĩcĩ oou, baa õmmõõnnĩ mõlõõhĩ cĩnnĩ looc diooni. Nẽ ꞌyioko aduha nẽẽ aĩ, “Hõmmõõnnĩ hatĩ looc hĩ hẽẽtkujjieen vẽlẽk.”
HEB.12.27	Aĩ thõõth ciee nẽẽ, õmmõõnnĩ hatĩ Nyekuci hẽlẽggĩ vẽlẽk baag ẽhẽnytaa hiꞌngittõõthĩ, hátĩ hidionganit hẽlẽggĩ ꞌcĩg hõllõngaa õmmõõtĩ diooni.
HEB.12.28	Hĩcĩ hummuddia naag habuccieet ꞌcĩ hõllõngaa õmmõõtĩ ho, hatalit nẽ hĩdĩhĩthĩt Nyekuc ngaatĩ halaĩ ĩnõõnnõ tẽẽlꞌthĩtaa ꞌcĩ ẽllẽẽmĩthĩ hĩ bulẽẽtta. 
HEB.12.29	Hĩnĩngĩtĩ, “Ĩĩn Nyekuci ꞌgwoo ꞌcĩ adũhan looc hĩĩ ꞌthĩĩ.”
HEB.13.1	Aallattia ĩmmĩnanit ꞌgoonoggu haauto hĩ ꞌgotoonogu hĩ ngoonogu. 
HEB.13.2	Ma hataarroꞌthu ngaatĩ avvaannu eet ꞌcĩg ĩĩn tahan hatĩ au õlõ, hĩnĩngĩtĩ eeta ũgẽẽgĩ ꞌcĩg baag avva tahan, ĩko hinnia avva aajĩlẽẽt nẽ hõllõngaa aga ngaatĩ ĩĩnnĩ aajĩlẽẽt buúk. 
HEB.13.3	Ummukta ꞌgoonogu ꞌcĩg aattĩg baabuuthatõõ, haau hĩcĩ ababuuthaniinnu hĩ ĩhõõggõ hõdẽĩ. Ummuhuttooth ꞌgoonoggu ꞌcĩg ẽhẽc eeta hippiirria nẽ má uuki nẽẽgĩ, aꞌnyĩĩk haau hĩcĩ uukennu niig buúk.
HEB.13.4	Aꞌnyĩĩk maac hĩ ngaa hũrũmtĩ ũdũt. Aallattia ũrũmtĩ ũdũt, hĩnĩngĩtĩ uuk hatĩ Nyekuci eet ꞌcĩ adĩman thooꞌthiok ꞌcĩg ĩĩn ꞌriiring ꞌthũwaana. 
HEB.13.5	Ma haangallu ꞌrabbẽẽtĩ, aaꞌnyĩk ꞌrabbẽẽt ꞌcĩg abadtẽc ꞌcĩg aꞌnyaku hũũppattuunga. Hĩnĩngĩtĩ baa aĩ Nyekuci ꞌBuuhaa cĩnnĩ,
HEB.13.5	“Hõllõngaa hatĩ halahaneekuung
HEB.13.5	nẽ hudhuheehuung tuu.”
HEB.13.6	Occa aaꞌnyuung thõõth ciee othoothit ĩĩtõ,
HEB.13.6	“Ĩĩn Makayyioohiti ellioohit caannĩ!
HEB.13.6	Inni occa hatĩ hitingõlĩ naa
HEB.13.6	thõõth ꞌcĩ adĩmaneeka eeta haaga ho?”
HEB.13.7	Ummuhuttooth makayyiook cugguung baag allimaneekuung ngagiit thõõth cĩ Nyekuci. Ummuhuttooth thooꞌthiok ꞌcĩg abũnnaa baag adĩman nẽẽg rũgẽtaa cĩnĩĩng nẽ unuyyu terethiinit cĩ lemiinit cĩnĩĩng.
HEB.13.8	Aitiõõ Yeesu Krĩstõ hõllõngaa ẽgẽẽranni. Aaĩ nẽẽ baalõ hĩ kõr nicci nẽ aalla ooo. 
HEB.13.9	Nẽẽthĩ, ma haaꞌnyiku ꞌlimman ꞌcĩ abathĩ higgooluung ngagiita. Mẽẽn ngaatĩ hammũdaanĩ ꞌtirrian tarbalꞌthẽẽtaa cĩ Nyekuci, hĩllõõan ꞌgeenniok ũgĩ ꞌcĩg hadahĩ. Nẽẽthĩ, aitiõõ ꞌgeennioha cieeg hõllõngaa ẽẽl eet ꞌcĩg adak ko. 
HEB.13.10	Haꞌnyak naag altaarĩ
HEB.13.11	Baa õkõõĩ paadĩrĩ cobbi biyyi cĩg heleggeennu hĩĩtõ ꞌgaarriẽẽn cĩg ꞌthẽccaneetu ꞌCieetõõ cĩ Nyekuci, Ngaatĩ Aꞌngirannii Ẽllẽẽmĩth Gẽrrẽẽt nẽ ĩwaaddi hẽlẽggĩ niccieeg ĩꞌthõng huturumit hĩĩ hatiꞌtheet, battaala ngaatĩ aitiõõ eeta tõõ.
HEB.13.12	Baa accananni Yeesu nẽẽ buúk battaalaa cĩ ꞌtaaũn cobbi, hátĩ haanytĩk biyyieeta cĩgĩnnĩg eet helleemito. 
HEB.13.13	Ĩnõõ ꞌcĩ adiim hõõĩ naag buúk battaalaa cĩ ꞌtaaũnõõ hõõt hummuddioothĩk Yeesu, hátĩ hotholit pĩĩrnanĩt cĩnnĩ. 
HEB.13.14	Hĩnĩngĩtĩ aitiõõ lõõcĩ ciee hõllõngaa ĩĩn õlõ cĩnaac ꞌcĩ aalla ũdũt, nga hẽrẽ naag õlõ ꞌcĩ nga aayyiaa.
HEB.13.15	Nẽẽthĩ hoti ho, haanytĩk Nyekuc ꞌgaarrieenit ꞌcĩ hadĩkꞌthĩ ĩnõõnnõ nẽ huduktaak hĩĩttĩk hathĩhĩ naag ĩnõõnnõ. 
HEB.13.16	Nẽ ma hatarroꞌthu ngaatĩ eellu ꞌgoonogu nẽ othollu ijjio cugguung hĩ ĩhõõggõ. Aduhõõ thõõth ciee hĩ ngaatĩ aaꞌnyiku Nyekuc ꞌgarrieenit ꞌcĩ atalĩ nẽẽ thõng. 
HEB.13.17	Niig lemmioha, ĩthĩhĩt makayyiook cugguung nẽ ĩdĩmattu thooꞌthiok ꞌcĩg aduhaakuung nẽẽgĩ. Ebekuung nẽẽg ngagiit nẽ Nyekuc ꞌcĩ hatĩ ẽttẽẽd thooꞌthiok cĩggĩĩng. Nẽẽthĩ, ma haaꞌnyiku ĩhõõggõ hõngõõngõõcõ dtiicaa cĩnĩĩng. Aanytĩk ĩhõõggõ haccamattoothĩk, hĩnĩngĩtĩ aitiõõ hinnia hatĩ hõllõngaa eelluung ngagiit ũdũt.
HEB.13.18	Alayyiooyyieetu ngagĩĩta. Tẽllĩg ꞌthinneeti cĩggaang nẽ hattĩmanna hõdõõkõthĩ ngaatĩ hadĩmanna thooꞌthiok ꞌcĩg aũlanĩ. 
HEB.13.19	Hadiimi naa laiinit cunuung hĩ Nyekuc, hátĩ hẽhẽẽrõnaahuung ngagiit tarĩ hĩdĩĩkoothong.
HEB.13.20	Aꞌnyĩĩk Nyekuc cĩ ganõõnõ baa arũgtha Makayyioohit cĩnaac Yeesu, ꞌcĩ ĩĩn tũhayyioohit cobbi cĩ aꞌthaannu, hikia hadak lõhõt ꞌcĩ aalla ũdũt hĩ eet cĩgĩnnĩg. 
HEB.13.21	Halayyi naa haini, aꞌnyĩĩk Nyekuc haaꞌnyuung ĩthĩhĩt ĩnõõnnõ nẽ hatĩ gõõng ĩdĩmattu thooꞌthiok ꞌcĩg aũlanĩ. Aꞌnyĩĩk Yeesu heeluung ĩdĩmanit thõõth ꞌcĩ aaꞌnyĩk Nyekuc haccamanoothĩk. Aꞌnyĩĩk bulẽẽnĩt haau hĩ Yeesu Krĩstõ ooo! Aamẽn.
HEB.13.22	ꞌGotoonoga hĩ ngoonoga, hẽhẽẽdakuung naa ngagiit waraga ꞌcĩ huturi haaga, hátĩ hũkũtanuung ngagiita nẽ halayyuung ngagiit ĩthĩhĩt thõõth ꞌcĩ haduha naa ho jurrung.
HEB.13.23	Hadiimmuung naa ngagiit ꞌyioko agaac ĩĩtõ, ooggia ꞌgõtõõnẽẽtĩ cĩnaac Timotteeo baabuutha. Má ikia nẽẽ ngaati hĩdĩĩkoothong, hõthõkta hatĩ ĩnõõnnõ hikia hicinuung ngagiita.
HEB.13.24	Hõlõ, ĩꞌthaayyihaangu makayyiook cugguung hĩ eet cĩg Nyekuci vẽlẽk. Ĩꞌthaayyuung lemmiooha cĩg Nyekuci ꞌcĩg aattĩg Itali buúk ngagiita.
HEB.13.25	Hala naa Nyekuc hĩĩ tarbal nẽ aggatanuung ngagiit vẽlẽk.
JAS.1.1	Waraga ꞌcĩ aku hĩ ꞌJeemith, dticciannioohit cĩ Nyekuci hĩ cĩ Makayyioohit cĩnaac Yeesu Krĩstõ cieeni.
JAS.1.1	Hehedihi naa waraga icci habuccieeꞌnya ꞌcĩg ĩĩn õmmõtõ hĩ ꞌramma cĩg eet cĩg ꞌJudeei ꞌcĩg ĩĩn lemmiook ꞌcĩg ĩꞌthanothoothĩk loonyin vẽlẽk.
JAS.1.2	ꞌGotoonoga hĩ ngoonoga, má attĩmaniinnu niig ꞌgoolliohĩ cũũmõ cũũmõ, aanytĩk hĩĩ ꞌgõõl ꞌcĩ occa accamanoothiku niig gẽrrẽẽt. 
JAS.1.3	Hĩnĩngĩtĩ agayyu niig aĩ, má ĩttĩmanĩ lemiiniti cunuung, occa hatĩ ammũda temeethi cunuung ꞌgõõl ꞌcĩ alĩꞌthĩ. 
JAS.1.4	Nẽ illimanit ngaatĩ emmeeꞌthu thooꞌthiok vẽlẽk ũdũt, hátĩ ĩtĩlĩthĩt okomit dĩdĩ nẽ iitiõõ ꞌgii ꞌcĩ occa aꞌnyamannuung tõõ.
JAS.1.5	Má adiim eet umwaa hõrggẽẽnaa cunuung ꞌgẽẽnyĩth, aꞌnyĩĩk hala Nyekuc ꞌcĩ aaꞌnyĩk eet vẽlẽk ꞌgẽẽnyĩth ꞌthĩnĩtaa ꞌcĩ alalĩ nẽ hõllõngaa eggerꞌnyeek eet umwa, nẽẽthĩ hatĩ aaꞌnyĩhoothĩk ĩnõõnnõ. 
JAS.1.6	Nẽẽthĩ, má alayyu niig Nyekuc ꞌgiimwa, adiim elemmu aĩ, aaꞌnyuung hatĩ nẽẽ ꞌgii tĩho dĩdĩ. Ma hĩccaaddu thõõth umwa, hĩnĩngĩtĩ ẽẽtĩ ꞌcĩ ĩccaad thõõth, aaĩ nẽẽ hĩ maama cĩg bũlũcaak ꞌcĩg uuhan ngõõtĩ. 
JAS.1.7	Nẽẽthĩ, ẽẽtĩ ꞌcĩ ĩccaad thõõth, occa hõllõngaa ammuk aĩ, hammũda hatĩ ꞌgiimwa hĩ Nyekuc; 
JAS.1.8	hĩnĩngĩtĩ aꞌnyak nẽẽ muhẽẽnĩt ꞌgoolliok ꞌramma nẽ iittiõõ hõllõngaa ũũlũ ngaatĩ occa adĩmanĩ ꞌgii ꞌcĩ aũlanĩ.
JAS.1.9	Lemmiooha ꞌcĩg ĩĩn hullaha, aꞌnyak ꞌgiimwa ꞌcĩ occa irrianĩ, hĩnĩngĩtĩ ẽlẽm Nyekuci ĩhõõggõ. 
JAS.1.10	Nẽẽthĩ, eeta ꞌcĩg aballi, occa irrian nẽẽg, hĩnĩngĩtĩ aaꞌnyĩk Nyekuci ĩhõõggõ hĩĩtõ eet ꞌcĩg hõllõngaa tiirik, adaahĩ hatĩ nẽẽg hĩ nyetturi cĩg moru. 
JAS.1.11	Hĩnĩngĩtĩ uppwaanna kõrra hĩ abuurꞌthet nẽ ũtũũth hẽẽt, hutururriaa bõllõõha ꞌcĩg nga allaaꞌtha thõng nẽ ĩꞌthaanĩ ꞌlẽẽmĩthĩ cĩnnẽẽnĩ. ꞌGõõlaa nĩĩcĩ dioo, aꞌnginoothi hatĩ ballioohiti hĩ baliinit cĩnnĩ vẽlẽk.
JAS.1.12	Aggatan Nyekuci eet ꞌcĩg aꞌnyaman ꞌtĩmman, hĩnĩngĩtĩ má ĩllõõanit nẽẽg ꞌtĩmman tĩho, ammũda hatĩ nẽẽg dũman cĩ rũgẽtõ, baa aduhaak Nyekuci eet ꞌcĩg ammĩnan ĩnõõnnõ.
JAS.1.13	Ma attĩmaniinnu niiga, occa aitiõõ ẽẽtĩ ꞌcĩ õthõõth aĩ, “Attĩmannaa Nyekuci nganĩĩt tõõ.” Hĩnĩngĩtĩ hõllõngaa occa attĩman ꞌThĩttaanĩ Nyekuc, hode aitiõõ Nyekuci hõllõngaa occa attĩman eet umwa. 
JAS.1.14	Aku ꞌtĩmmanĩ hĩ ngagĩĩt, hĩnĩngĩtĩ thooꞌthiok ꞌcĩg abathĩ ꞌcĩg habũraneek naaga, ꞌcĩg arahanneet ngagĩĩt nẽ edettieet hẽꞌthẽcattõ. 
JAS.1.15	Nẽẽthĩ, ahĩĩnakeet thooꞌthioha ꞌcĩg abathĩ ho ngagĩĩt hẽꞌthẽcattõ nẽ ma ĩtĩlĩth ꞌthẽccanĩ ĩĩ maka, ikia ĩtĩhĩĩnaheet daahĩth.
JAS.1.16	ꞌGotoonoga hĩ ngoonoga, ma haaꞌnyiku eet umwa higgooluung ngagiita. 
JAS.1.17	Aku ꞌbaaniniti ꞌcĩ abũnnaa ꞌcĩ tẽllĩ hẽẽtahujjieen hĩ Baangeet ꞌcĩ ẽhẽnyta lanyit cĩ hẽẽtkujjieen, aalla nẽẽ hõdõõkõthĩ ꞌgõõla hõdẽẽthõng nẽ hõllõngaa ũũkcĩ hĩ ꞌriiyyiẽta. 
JAS.1.18	Adiimmeet Nyekuci ngagĩĩt hĩĩtõ eet cĩgĩnnĩg nẽ ĩꞌthõõa nyeemuut ꞌcĩ ĩĩn dĩdĩ haaꞌnyeet ngagĩĩt rũgẽt ꞌcĩ ĩĩn ngeju.
JAS.1.19	ꞌGotoonoga hĩ ngoonoga, ĩthĩhĩt thõõth icci, aꞌnyĩĩk eet hõdẽĩ hõdẽĩ hĩthĩktõ hĩdĩĩkoothong nẽ ma hothooꞌthu hĩdĩĩkoothong nẽ ma haliilliyyu hataman. 
JAS.1.20	Hĩnĩngĩtĩ hõllõngaa aꞌnyaha liilii cĩ eeto rũgẽt ꞌcĩ aũlan ꞌcĩ accamana Nyekuci. 
JAS.1.21	Nẽẽthĩ hoti ho, ũtũngĩt thooꞌthiok vẽlẽk ꞌcĩg ĩĩn ꞌriiring hĩ bathi ꞌcĩ ũdaan looc ko, ma hathĩngõõnyannu, elemit nyeemuut baa allimanoothikuung ngagiit ꞌcĩ hatĩ ẽẽlannuung ngagiita.
JAS.1.22	Nẽẽthĩ, ma hathiknu thõõth cĩ Nyekuci thõng diooni. Adiim adĩmannu thõõth ꞌcĩ adukiaa ho. Má aitiõõ hõllõngaa adĩmannu, iggoollu hinnia eleeti cugguung haaga. 
JAS.1.23	Ẽẽtĩ ꞌcĩ athĩhĩ thõõth nẽ hõllõngaa adtican ꞌgii ꞌcĩ aduha thõõth ko, aaĩ hinnia hĩ ẽẽtĩ ꞌcĩ acĩn muum cĩnnĩ maadaraawa. 
JAS.1.24	Nẽ ma ĩcĩn muum cĩnnĩ maadaraawa ẽlẽk, ũũk nĩĩcĩ noho nẽ ataarõthĩ aaĩ hatĩ muum cĩnnĩ hutuno. 
JAS.1.25	Nẽẽthĩ, ẽẽtĩ ꞌcĩ arrĩcanaa ngaatĩ ammũdaanĩ thõõth ꞌcĩ aduha nyattalĩ ꞌcĩ abũnnaa, baa õõga eet haauto lõꞌngõõc nẽ aala ĩdĩman thõõth icci nẽ hõllõngaa ataarrothi thõõth baa athĩhĩ nẽẽnĩ nẽ ĩdĩmana, aggatan hatĩ Nyekuci ĩnõõnnõ, hĩnĩngĩtĩ thõõth ꞌcĩ adĩman nẽẽ ho.
JAS.1.26	Má ammuk eet umwaa aĩ hĩĩnĩ eet cĩ Nyekuci nẽ õthõõth tahatak, ĩggõõl nẽẽ ẽlẽ cĩnnĩ nẽ iittiõõ hõllõngaa adticanni thõõth cĩ Nyekuci hĩ ĩnõõnnõ. 
JAS.1.27	Thõõth cĩ Nyekuci ꞌcĩ tẽllĩ ꞌcĩ ẽlẽmĩ Nyekuci Baangẽẽtĩ cieeni, ꞌcĩ haꞌthũũnnĩ booyyiok hĩ ngaatĩbõyyĩꞌnya pĩĩrnattaa cĩnĩĩng nẽ huꞌthuutti eleeti ngaatĩ ẽꞌthẽcanneet lõõcĩ niccieeni.
JAS.2.1	ꞌGotoonoga hĩ ngoonoga, hĩcĩ hẽlẽmĩ naag Makayyioohit cĩnaac Yeesu Krĩstõ ꞌcĩ abuli ho, ma hahallu eeta. 
JAS.2.2	Má occa hikia ballioohiti umwaa ꞌcĩ ahimit ceremwa ꞌcĩg ẽllẽẽmĩth hĩ ꞌralit ꞌcĩ ĩĩn ꞌdaab, nẽ ikia eet umwaa ꞌcĩ ĩĩn hullahaac buúk ꞌcĩ ahimit ceremwa ꞌcĩg ꞌthaꞌtharĩg; 
JAS.2.3	má arrĩcanaannu niig eet ꞌcĩ ahimit ceremwa ꞌcĩg ẽllẽẽmĩth ko nẽ iittihu, “Avvi dtaaba ꞌcĩ abũnnaa cieeni,” nẽ iittihu hullahaac, “Bĩĩl nĩngaata hode ꞌcioloongan loota ngaati,” 
JAS.2.4	nga thĩ ahalit niig eleeti hõrggẽẽnaa cunuung nẽ etteeddu thooꞌthiok muhẽẽttaa ꞌcĩ abathĩ?
JAS.2.5	ꞌGotoonoga hĩ ngoonoga ĩthĩktõ. Ẽbẽra Nyekuci hullaha nẽ aaꞌnyĩk ĩhõõggõ lemiinit ꞌcĩ maka loota nĩnga. Nẽ uduhaak ĩhõõggõ buúk thõõth ꞌcĩ hatĩ õthõlĩ nẽẽg hĩ ĩnõõnnõ habuccieet cĩnnĩ, ꞌcĩ hatĩ aaꞌnyĩk nẽẽ eet vẽlẽk ꞌcĩg ammĩnan ĩnõõnnõ. 
JAS.2.6	Nẽẽthĩ, baa hinnia odoommu niig hullaha thõng. Hõllõngaa nooyyia balliook ꞌcĩg arratannuung ngagiita? Hõllõngaa noyyia ĩhõõggõ ꞌcĩg agurreekuung ngagiit lokihooa? 
JAS.2.7	Hõllõngaa nooyyia ĩhõõggõ ꞌcĩg arannĩ ꞌthaar ꞌcĩg abuli cĩg Makayyioohit cunuung?
JAS.2.8	Má aꞌthuunnu niig nyattal ꞌcĩ aaddi ꞌcĩ eheeddi ꞌBuuhaa cĩ Nyekuci ꞌcĩ aĩ, “Mĩnnan eet ꞌcĩ aaronnu haau hĩcĩ ammĩnannu eleeti cugguung,”
JAS.2.9	Nẽẽthĩ, má accamanaannu niig eet ũgĩ hĩllõõanit ꞌgõõnõgĩ, ẽꞌthẽcannu nẽ allimanneet nyattalĩ cĩ Nyekuci aĩ, ẽꞌthẽcannu. 
JAS.2.10	Hĩnĩngĩtĩ ẽẽtĩ ꞌcĩ aꞌthũũnnĩ nyattalliook vẽlẽk nẽ ẽꞌthẽcan hõdẽẽthõng, ẽꞌthẽcan nẽẽ nyattalliook cĩg Nyekuci vẽlẽk. 
JAS.2.11	Hĩnĩngĩtĩ Nyekuc ꞌcĩ aduha aĩ, “Ma hattihi ngaa cĩ eet umwa,”
JAS.2.12	Othoothit nẽ idticattu thooꞌthiok hĩ eeta ꞌcĩg hatĩ etteedothoothĩk thooꞌthioha nyattaalaa ꞌcĩ õõga eet haauto lõꞌngõõc, 
JAS.2.13	hĩnĩngĩtĩ aitiõõ hatĩ hõllõngaa ammaannothoothĩk ẽẽtĩ ꞌcĩ baa hõllõngaa ammaannĩk ꞌgõõnõgĩ. Nẽẽthĩ, má baa ammaannihi nii ꞌgoonogu, ammaannikii hatĩ Nyekuci nganiit kõr ꞌcĩ hatĩ ẽttẽẽdĩkĩ nẽẽ eet thooꞌthiok.
JAS.2.14	ꞌGotoonoga hĩ ngoonoga, ne ꞌcĩ occa abũnnaa, hatĩ aĩ ẽẽtĩ haꞌnyahi lemiinit nẽ hiꞌthihi dtiicanĩ ꞌcĩg abũnnaa ꞌcĩg adtican nẽẽnĩ? Occa ꞌyioko ꞌthẽk ẽẽla ĩnõõnnõ lemiiniti cĩnnĩ ho? 
JAS.2.15	Má haau ꞌgõtõõnẽẽtĩ hode ngõõnẽẽtĩ ꞌcĩ hõllõngaa aꞌnyak ceremwa hĩ ꞌgẽẽn, 
JAS.2.16	nẽ ĩĩnnĩk eet umwaa hõrggẽẽnaa cunuung, “Bĩtõ, bĩĩt au lõꞌngõõc, tihimi nẽ uduho jurrung,” nẽ hõllõngaa ĩbbaan ĩnõõnnõ ꞌgii ꞌcĩ adiim nẽẽ ũdũt, bũnnai ꞌyioko cĩ thõõth cĩnnĩ ho nii? 
JAS.2.17	ꞌGõõlaa ꞌcĩ aduhõõ thõng, má hõllõngaa õõkõrõõ lemiiniti hĩ dtiicanĩ ꞌcĩg abũnnaa, ĩĩn lemiinit ꞌcĩ adaaha.
JAS.2.18	Nẽẽthĩ, occa õthõõth eet umwaa aĩ, “Aꞌnyahi nii lemiinit nẽ haꞌnyahi naa dtiicanĩ ꞌcĩg abũnnaa.”
JAS.2.18	Teretheehaa daho lemiinit cunni ꞌcĩ aitiõõ dtiicanĩ ꞌcĩg abũnnaa tõõ ho, nẽ heteretheehii naa lemiinit caannĩ dtiicanẽẽnnĩĩ ꞌcĩg abũnnaa ĩcĩg hadĩmani naa ho. 
JAS.2.19	Elemmu niig ngaatĩ aayyi Nyekuci hõdẽẽthõng. Abũnnaa! Ẽlẽmĩ loriẽẽta ꞌcĩg abathĩ
JAS.2.20	Nii ꞌgiiꞌthiahiti, adiimi nii heterethoothihii thõõth ꞌcĩ aĩ, hõllõngaa ẽẽlannii nganiit lemiiniti ꞌcĩ aitiõõ dtiicanĩ ꞌcĩg abũnnaa tõõ? 
JAS.2.21	Hõllõngaa nooyyia agayyi Abũrahamĩ
JAS.2.22	Ĩcĩnĩt nõõ lemiinit cĩnnĩ ngaatĩ adticaniini hõdẽĩ hĩ dtiicanĩ cĩgĩnnĩg ꞌcĩg abũnnaa. Ikia ũttũbanoothĩk lemiiniti cĩnnĩ, hĩnĩngĩtĩ dtiicanĩ ꞌcĩg abũnnaa baag adĩman nẽẽnĩ. 
JAS.2.23	Nĩngĩtĩ aku edeeꞌnyianĩ thõõth baa aduha ꞌBuuhi cĩ Nyekuci dĩdĩ ꞌcĩ aĩ, “Baa ẽlẽmĩ Abũrahamĩ thõõth cĩ Nyekuci nẽ hĩnĩngĩtĩ thõõth icci, ikia accamana Nyekuci ĩnõõnnõ ngaatĩ ĩĩnnĩ eet ꞌcĩ abũnnaa.”
JAS.2.24	Nẽẽthĩ hoti ho, hẽtẽrꞌtha naag ngaatĩ habũnnayyĩ hĩ Nyekuc, hĩnĩngĩtĩ dtiicanĩ ꞌcĩg abũnnaa ꞌcĩg hadĩman naaga, hõllõngaa hĩnĩngĩtĩ lemiinit diooni.
JAS.2.25	Nẽẽthĩ hoti ho, hõllõngaa nooyyia baa agayyi ꞌwaaꞌngiahiti baa haĩ Rahab ngaatĩ abũnnayyĩ, hĩnĩngĩtĩ thõõth baa avvaanĩ nẽẽ eet baag ĩĩn ꞌrootti, nẽ utuguny ĩꞌthõng nẽ ĩꞌthooĩk hĩnĩhĩt ꞌgõõlaa ꞌcĩ ꞌrĩĩng? 
JAS.2.26	Hĩ ẽlẽ ꞌcĩ adaahĩ hĩnĩngĩtĩ aitiõõ lorii tõõ, nẽẽthĩ, lemiiniti ꞌcĩ aitiõõ dtiicanĩ ꞌcĩg abũnnaa tõõ, ĩĩn lemiinit ꞌcĩ adaaha.
JAS.3.1	ꞌGotoonoga hĩ ngoonoga, occa hõllõngaa au ĩĩgĩnnu niig vẽlẽk ꞌlimmanniook lothippitaa cĩ lemmioohu, hĩnĩngĩtĩ, naag ꞌcĩg hallimanna eet ko, etteedothoothĩkeet hatĩ thõõth ꞌgõõlaa ꞌcĩ õkõmĩ gẽrrẽẽt. 
JAS.3.2	Nẽ dĩdĩ, hẽꞌthẽcattõõ naag vẽlẽk thooꞌthiohĩĩ ꞌcĩg mẽẽlĩg. Hĩnĩngĩtĩ, ꞌyioko huꞌthuutti naag utugeeti cĩggaac, occa habũnnaa gẽrrẽẽt nẽ occa haꞌthũũnnĩ eleeti cĩggaac ꞌgoolliohĩĩ ũgẽẽgĩ buúk.
JAS.3.3	Má ecebeek ẽẽtĩ ꞌthiihit ꞌcĩ hidici ũtũũgaa cĩ nyangõõllẽẽõ, occa aaꞌnyĩk eet hũjjũhan nyangõõllẽẽ hũũk ꞌgõõlaa ꞌcĩ adiim nẽẽnĩ.
JAS.3.4	Hode aꞌnyĩĩk haahũl hĩĩ terethiinit. Adiim ngõõt ꞌcĩ attiran haaꞌnyĩk haahũl cobbi hõtõ, nẽẽthĩ, adticaniini ꞌthukannioohiti ꞌthiihit ꞌcĩ hidici haaga, heteretheek haahũl ꞌgõõl ꞌcĩ õkõõĩ.
JAS.3.5	ꞌGõõla hõdẽẽthõng, ĩĩn ahaatĩ ꞌgii ꞌcĩ hidici ẽlla, nẽẽthĩ, irrianĩ eeta ĩnõõnnõ ngaatĩ aduhaanĩ thooꞌthiok ꞌcĩg obbitig. Agayyiooth ngaatĩ occa atũũthĩ ꞌgwaa ꞌcĩ dĩppĩlĩ haaga mõrõ cobbi ꞌrĩng hĩĩ ꞌthĩĩ! 
JAS.3.6	Aaĩ ũtũgĩ buúk hĩ ꞌgwaa, ĩĩn nẽẽ ꞌgii ꞌcĩ abathĩ ẽllaa cĩ eeto. Ẽꞌthẽcan nẽẽ ẽlẽ cĩ eeto hũtũrũũr, adhuheek rũgẽt cĩ eeto hũtũrũũr ꞌgwoyyiatõõ, nẽ ũtũũthĩ nẽẽ buúk ꞌgwoyyiaa ꞌcĩ aalla ũdũt.
JAS.3.7	Occa abal eeta idiꞌngwa cĩg moru vẽlẽk, hĩbaallĩ hĩ hẽlẽggĩ ꞌcĩg õgõlĩt loota, hĩ hẽlẽggĩ ꞌcĩg aattĩg bũlũcatõõ. 
JAS.3.8	Nẽẽthĩ hinnianĩ, aitiõõ ẽẽtĩ ꞌcĩ occa aꞌthũũnnĩ ahaat tõõ, ĩĩn nẽẽ ꞌgii ꞌcĩ hõllõngaa iyyioman nẽ abathĩ, abbĩꞌthĩĩ ahaat madõõtĩ ꞌcĩ aruk eeta.
JAS.3.9	Hadĩhĩth naag Makayyioohit cĩnaac hĩ Baangeet ũtũũga nẽ tarĩ, haccĩĩnĩ ũtũg eet ꞌcĩg ẽhẽnytaa haauto hĩ Nyekuci ho buúk. 
JAS.3.10	Aku dĩhĩthẽẽnĩtĩ hĩ ꞌcĩĩnẽnĩt ũtũũga hõdẽẽthõng. ꞌGotoonoga hĩ ngoonoga, occa hõllõngaa aaĩ noho. 
JAS.3.11	Ĩcca occa ariha maama ꞌcĩg tẽllĩg hĩ ꞌcĩg ammũccarĩĩ hebereeca cĩ hidioo hõdẽẽthõng? 
JAS.3.12	ꞌGotoonoga hĩ ngoonoga, ꞌyioko ꞌmũũnĩcĩ occa õddõngta oliv, hode õddõngta hẽẽt cĩ viinoo ꞌmũũnĩ? Hode occa hõllõngaa ariha maama ꞌcĩg abũnnaa ũꞌngeecaa cĩ hidioo ꞌcĩ ammũccarĩĩ.
JAS.3.13	Nganĩ hõrggẽẽnaa cunuung ꞌcĩ ẽggẽẽnyĩth nẽ aga hẽlẽggĩ vẽlẽk? Aꞌnyĩĩk hẽtẽrẽtha ꞌgẽẽnyĩth cĩnnĩ ho rũgẽtaa cĩnnĩ ĩĩcĩ abũnnaa, ngaatĩ hõllõngaa athĩngõõnyanĩ, hĩnĩngĩtĩ ẽggẽẽnyĩth nẽẽnĩ. 
JAS.3.14	Nẽ má abbĩꞌthĩĩ iniaani ꞌcĩ abathĩ hĩ thĩngõõnyani ꞌthĩnĩtaa cunni, ma hatali hode ma hammuti thõõth ꞌcĩ ĩĩn dĩdĩ. 
JAS.3.15	Hĩnĩngĩtĩ hõllõngaa aku iniaani hĩ muruꞌthẽẽt ꞌgẽẽnyĩthaa cĩ Nyekuci. Ĩĩn nẽẽg hẽlẽggĩ cĩg lootu nẽ ĩĩn cĩg habu cĩ loriẽẽt ꞌcĩg abathĩ. 
JAS.3.16	Má iinanõõ eeta nẽ ĩĩtõ muruꞌthiook, adĩman nẽẽg thooꞌthiok ꞌcĩg abathĩ ꞌcĩg mẽẽlĩg.
JAS.3.17	Nẽẽthĩ ĩĩcĩ oou, tẽlla ꞌgẽẽnyĩthĩ ꞌcĩ aku hẽẽtahujjieen. Abbĩꞌthĩĩ tamaati hĩ dtiicanĩ ꞌcĩg abũnnaa. Hõllõngaa ahal eeta nẽ aduha thõõth ꞌcĩ ĩĩn dĩdĩ hõdõõkõthĩ. 
JAS.3.18	Ma irrioon eeta cĩg ganõõnaak ganõn, ammũda hatĩ nẽẽg bũnnai.
JAS.4.1	Ne ꞌcĩ ĩkõõtha jore hĩ ꞌgẽrẽnyõõn hõrggẽẽnaa cunuung ko? Hõllõngaa nooyyia au nẽẽg hẽlẽggẽẽnnĩĩ ꞌcĩg abũraneeku niig ĩcĩg aruhõõ ꞌthinneetinii cugguung? 
JAS.4.2	Adiimmu niig hẽlẽggĩ ꞌcĩg hõllõngaa aꞌnyaku, nẽ atattaamattu ꞌgõõl ꞌcĩ occa ammũdaannu. Occa aruku eet, hátĩ ummuddia ꞌgii tĩho. Nẽẽthĩ, aalla hõllõngaa occa ammũdaannu hẽlẽggĩ ꞌcĩg adiimmu ho noho, nẽ occa hõllõngaa ammũdaannu jora hode nyappẽha. Adiim occa alayyu Nyekuc, hátĩ ummuddia ꞌgii ꞌcĩ adiimmu ho. 
JAS.4.3	Nẽ má alayyu Nyekuc, hõllõngaa ammũdaannu ꞌgii tĩho, hĩnĩngĩtĩ alayyu ĩnõõnnõ ꞌthinneetinii ꞌcĩg abathĩ, hátĩ udukteek ꞌgii ꞌcĩ ammũdannu ꞌgoolliohĩĩ ꞌcĩg atabbu niiga.
JAS.4.4	Niig eeta ꞌcĩg adĩmannu hẽlẽggĩ ꞌcĩg ĩĩn ꞌriiring ko, hõllõngaa agayyu niig ngaatĩ aaꞌnyuung ꞌgõnnaꞌthẽẽt cĩ lootu ĩĩtõ mĩrõk cĩg Nyekuci? Nẽ má eberriaau ngaatĩ iiginnu ꞌgõõnõgĩ lootu, iittu niig mĩrõk cĩg Nyekuci. 
JAS.4.5	Ĩccaaddu niig thõõth ꞌcĩ aduha ꞌBuuhi cĩ Nyekuci aĩ, “Aꞌthũũnnĩ Nyekuci lori baa aarĩk nẽẽ ꞌthinneetinii cĩggaac jurrung?” 
JAS.4.6	Nẽẽthĩ, aaꞌnyeet Nyekuci ngagĩĩt tarbalꞌthẽẽt cobbi. Ĩnõõ ꞌcĩ aĩnnĩ ꞌBuuhi cĩ Nyekuci,
JAS.4.6	“Abũrĩ Nyekuci eet ꞌcĩg athĩngõõnyanĩ
JAS.4.6	nẽẽthĩ, aaꞌnyĩk nẽẽ eet ꞌcĩg hõllõngaa athĩngõõnyan bũnnai.”
JAS.4.7	Aanytĩk eleeti cugguung Nyekuc! Aꞌnyamanit habu cĩ loriẽẽt ꞌcĩg abathĩ, hátĩ hukul hutungeehuung ngagiita. 
JAS.4.8	Iita õbõktõ hĩ Nyekuc, hátĩ hikia nẽẽ buúk õbõktõ hĩ ngagiita. Niig ꞌthẽccanniooha, ũtũũnyĩt authet cunuung ꞌcĩ aattiyyu. Ĩtĩllahit ꞌthĩnneeti cugguung, hĩnĩngĩtĩ eꞌngerri ꞌthinneeti cugguung ngaatĩ athiknu Nyekuc hĩ looc nicci. 
JAS.4.9	Ommoꞌthi nẽ ahayũngatteeu nẽ okollieehu ulwa. Ma nga hararru iꞌthiattaaĩ ulwa. Ahayũngattĩ, hĩĩ nĩngĩtĩ accamanoothiku thõng. 
JAS.4.10	Ma hathĩngõõnyannu muumaa cĩ Nyekuci, hátĩ hodonguung nẽẽ ĩĩtõ makatĩg.
JAS.4.11	ꞌGotoonoga hĩ ngoonoga, ma hetteediku ꞌgoonogu thooꞌthiok. Ẽẽtĩ ꞌcĩ etteedĩk ꞌgõõnĩ thõõth, aaĩ hĩcĩ etteedĩk nyattal cĩ Nyekuci thõõth. Ma etteedihi nii nyattal thõõth, aitiõõ hõllõngaa aꞌthũũnnĩ nyattal, nẽẽthĩ, aburi ngaatĩ anũĩ ĩnõõnnõ. 
JAS.4.12	Nyekuc dioo, baa aaꞌnyĩk eet nyattal ꞌcĩ ẽttẽẽd thõõth. Ĩnõõnnõ dioo ꞌcĩ aꞌnyak ꞌtirrian ꞌcĩ ẽẽlanĩ eet, hode aruhi eet hadaahito. Thõõth iina ꞌcĩ aũlan ꞌcĩ aꞌnyahi nii, ꞌcĩ occa ẽttẽẽdĩkĩĩ eet ꞌcĩ aaronnu thõõth ko?
JAS.4.13	Ĩthĩktõ da nõõ niig eeta ꞌcĩg ainnu, “Hooyyia hatĩ naag kõr nicci hode lohotha ꞌtaaũnaa nĩĩcĩ hode ꞌtaaũna cobbi. Hõõ hatĩ hadĩmanna tũũẽnĩt ĩĩca irkit hõdẽĩ hummuddiawa ꞌrabbẽẽt ꞌcĩg mẽẽlĩg.” 
JAS.4.14	Ne ꞌcĩ agayyu niig cĩ lohotha ho? Ĩcca occa agayyu niig aaĩ hatĩ rũgẽtĩ cunuung lohotha hutuno? Aaĩ rũgẽtĩ cunuung hĩ ꞌrĩꞌnyaati aa gõõng uppwaanna ngerrenita hĩdĩhĩdĩĩc nẽ ikia iꞌnginõõthĩ haaga. 
JAS.4.15	Occa othooꞌthu niig ainnu, “Má adiim Makayyioohiti, harũgĩ hatĩ nẽ hĩdĩmanit hẽlẽggĩ ꞌcĩg hadiimi.” 
JAS.4.16	Nẽẽthĩ, athĩngõnyannu hinnia niig, hĩnĩngĩtĩ muhẽẽnĩt cunuung, abathĩ thĩngõõnyani ꞌcĩ aaĩ noho. 
JAS.4.17	Nẽẽthĩ, ẽẽtĩ ꞌcĩ aga thõõth ꞌcĩ abũnnaa ꞌcĩ occa adĩman nẽ hõllõngaa adĩmanĩ, ĩĩn ꞌthẽccannioohit.
JAS.5.1	Nẽẽthĩ ꞌyioko, ĩthĩktõ niig balliooha, utullẽẽc, hĩnĩngĩtĩ thõõth ꞌcĩ abathĩ ꞌcĩ hatĩ adhukiaakuung ngagiita. 
JAS.5.2	Õtõngõl ngagiit baliiniti cunuung ẽlẽk nẽ adahit ꞌthõrõhõnyĩta ceremwa cugguung hathathaarri haaga. 
JAS.5.3	Ohonooꞌthi ngagiit maccĩrẽẽna cugguung hĩ ꞌdaab. Adticaniini hatĩ Nyekuci honoothi cĩ ꞌdaabõ hĩ cĩ maccĩrẽẽnu ho, hĩĩ terethiinit ꞌcĩ hatĩ ukẽẽnĩt cunuung, ꞌcĩ atũũthẽnĩ eleeti cugguung ꞌgwoyyia. Baliiniti ciee athaddu niig ko, ĩĩn hatĩ ukẽẽnĩt cunuung kõr ꞌcĩ ẽttẽẽdĩkĩ Nyekuci eet thooꞌthiok. 
JAS.5.4	Ĩthĩktõ! Ĩthĩhĩt ulwa cĩ dticcianniook cĩg manẽẽn cugguung, baag iggoollu hõllõngaa adũmannu ꞌrabbẽẽt cĩggĩĩng. Allweekuung ngagiit ꞌrabbẽẽta tĩko, baag edennu niiga. Õdõlan ulwaanĩ cĩ dticcianniook cĩg manẽẽn cugguung, Makayyioohit cĩ ũũrũta cĩ hẽẽtkujjieen. 
JAS.5.5	Baa nga aattiyyu niig loota nĩnga, baa ammuku heengti cugguung diooni nẽ accamattoothihu. Nẽẽthĩ ꞌyioko, ĩdĩktu aauttu hĩ merukwaaꞌnya ꞌcĩg õõt etteeddi thõng. 
JAS.5.6	Etteediku niig eet thooꞌthiok nẽ uruktu eet ꞌcĩg ammĩrĩ, tananga ẽlẽmĩ thooꞌthiok cugguung.
JAS.5.7	ꞌGotoonoga hĩ ngoonoga, ereeyyio ĩꞌthõng hõbõda Makayyioohiti. Aaut hĩ kattiooha cĩg maneenu aag gõõng ereeyyi ĩꞌthõng hĩtĩĩl tammu nẽ tarĩ, ereeyyio ĩꞌthõng hibbiir mana. 
JAS.5.8	Adiim ereeinnu niig buúk. Aanytĩk ꞌthinneeti hokomit, hĩnĩngĩtĩ õbõhĩ ikia Makayyioohiti. 
JAS.5.9	ꞌGotoonoga hĩ ngoonoga, ma hongoongoeeku ꞌgoonogu, hode etteedoothĩkuung hinnia hatĩ ngagiit thõõtha. Hĩnĩngĩtĩ ĩbĩl ꞌgaadĩ ꞌcĩ ẽttẽẽd thõõth hattũũga.
JAS.5.10	Hõlõ, ũnnẽẽc terethiinit baa põrõvẽtaaꞌnya baag õthõõth thõõth cĩ Makayyiookto. Baa adĩhan nẽẽg ꞌcannan korrioohĩĩ baag accananiini nẽẽgĩ. 
JAS.5.11	Hadĩhĩth naag eet baag adĩhan ꞌcannan. Ĩthĩktu niig ꞌcannan cĩ ꞌJõõbĩ nẽ icittu ꞌgii ꞌcĩ aku adĩmaneek Makayyioohiti ĩnõõnnõ uruta. Aꞌnyak Makayyioohiti tamaati cobbi.
JAS.5.12	ꞌGotoonoga hĩ ngoonoga, thooꞌthiohĩ vẽlẽk, ma habũtannu ꞌthaarĩĩ cĩg hẽẽtkujjieen hode ĩcĩg looc nicci hode ĩcĩg ꞌgiimwa. Udukta thõõth ꞌcĩ aĩ eei hode aitiõõ, hátĩ hiittiõõ hõllõngaa ẽꞌthẽcannu hode etteedoothĩkuung hinnia hatĩ thõõtha.
JAS.5.13	Ma aꞌnyaku niig ꞌcannan umwa, occa alaiinnu. Nẽ má aattiyyu lõꞌngõõc, ebenit tegellwa cĩg dĩhĩthẽẽttak. 
JAS.5.14	Ma õmmõõrĩ eet umwaa hõrggẽẽnaa cunuung, aꞌnyĩĩk hũtũvva makayyiook cĩg lothippit cĩ lemmioohu, hiita halayyiõõĩ ĩnõõnnõ nẽ ĩnĩĩbĩtõ ngõõrra ꞌthaarĩĩ cĩg Makayyiooktak. 
JAS.5.15	Aaꞌnyĩk hatĩ laiiniti cĩ lemiinit cunuung eet ꞌcĩ õmmõõrĩ ho hũbũna. Aaꞌnyĩk hatĩ Makayyioohiti ĩnõõnnõ hĩtĩnga haau ꞌjieena. Ma baa ĩĩn eet ꞌcĩ ẽꞌthẽcanõõ, ũũnnĩk hatĩ Makayyioohiti ꞌthẽccanẽẽt cĩgĩnnĩg. 
JAS.5.16	Má baa ẽꞌthẽcattoou niiga, occa aduhaaku ꞌgoonogu ꞌthẽccanẽẽt ꞌcĩg baa adĩmannu ho. Nẽẽthĩ, alayyiooyyu eleeti hõdẽĩ, hátĩ hũtũngeek Makayyioohiti ꞌthẽccanẽẽt cugguung. Attiran laiiniti cĩ eet ꞌcĩ abũnnaa nẽ aga ngaatĩ eelluung ngagiit gẽrrẽẽt.
JAS.5.17	Baa ĩĩn Eliijja
JAS.5.18	Ma baa alaõ nẽẽ tarĩ, ikia ĩtĩĩl tammu dĩdĩ haaꞌnyĩk haal hubuꞌthia. 
JAS.5.19	ꞌGotoonoga hĩ ngoonoga, má baa arahan eet umwaa hõrggẽẽnaa cunuung thõõthaa ꞌcĩ ĩĩn dĩdĩ, immiirria ĩnõõnnõ. 
JAS.5.20	Nẽẽthĩ, ummuhuttooth thõõth icci. Ẽẽtĩ ꞌcĩ ammiira ꞌthẽccannioohit ꞌgõõlaa ꞌcĩ abathĩ, ẽẽla ẽẽtĩ tĩho ĩnõõnnõ daahĩtha nẽ ũmmũt ꞌthẽccanẽẽt ꞌcĩg mẽẽlĩg gẽrrẽẽt.
1PE.1.1	Waraga ꞌcĩ aku hĩ nganĩĩt Pẽẽtũrũ ꞌthooyyiahit cĩ Yeesu Krĩstõ cieeni.
1PE.1.1	Heheedihi naa waraga icci eet ꞌcĩg ẽbẽra Nyekuci ꞌcĩg aattĩg hĩ tahana loonyinii cĩg Pontu hĩ ꞌGalaaꞌthia hĩ Kapadooccia hĩ Aaꞌthia hĩ Bithinia. 
1PE.1.2	Baa agauung Nyekuci Baangẽẽtĩ ngagiit nẽ ẽbẽraauung baa hũnũũk nẽ aaꞌnyuung Lorii cĩnnĩ ngagiit elleemit. Nẽ hĩnĩngĩtĩ thõõth icci, ĩthĩktu niig ĩnõõnnõ nẽ utuunyuung nẽẽ ngagiit biyyiẽẽtĩĩ cĩg Yeesu Krĩstõ.
1PE.1.2	Aꞌnyĩĩk Nyekuc haaꞌnyuung bũnnai hĩ ganõn ꞌcĩ maka gẽrrẽẽt.
1PE.1.3	Hĩdĩhĩthĩt Nyekuc Maaꞌnyĩ Makayyioohit cĩnaac Yeesu Krĩstõ. Tamaatittaa cĩnnĩ ĩcobbi, aaꞌnyeet Nyekuci ngagĩĩt rũgẽt ꞌcĩ ĩĩn ngeju hĩ muhẽẽnĩt ꞌcĩ abũnnaa ꞌcĩ aalla ũdũt, ngaatĩ arũgthaanĩ Yeesu daahĩtha. 
1PE.1.4	Aꞌnyak Nyekuci ꞌgiimwa ꞌcĩ iyyiangtheekuung ngagiit hẽẽtahujjieen, ngaatĩ hõllõngaa occa õꞌngõllĩ hode ẽꞌthẽcanniini hode aꞌnginõõꞌthĩ. 
1PE.1.5	Nẽ hĩnĩngĩtĩ lemiinit cunuung ko, aꞌthuunnuung hatĩ ngagiit Nyekuci ꞌtirriaanaa cĩnnĩ, ĩꞌthõng ummuddia elliaanĩt icci, ꞌcĩ ereeyyi, hátĩ hetereꞌthiaa kõr cĩ decciaanĩt cĩ lootu, hátĩ hĩcĩnĩt eeta vẽlẽk. 
1PE.1.6	Nẽẽthĩ, accamattoothĩk dĩdĩ. Nga ꞌthẽk aayyiaa taliiniti cobbi gẽrrẽẽt ĩĩcĩ oou, tananga occa nga emmeꞌthu ꞌtĩmman ꞌgoolliohĩĩ ꞌcĩg mẽẽlĩg hĩdĩhĩdĩĩc. 
1PE.1.7	Ẽtẽrꞌtha hatĩ ꞌtĩmmanĩ ciee ngaatĩ ĩĩnnĩ lemiiniti cunuung dĩdĩ. Attĩmanni hatĩ lemiiniti cunuung hĩ ꞌdaabĩ ꞌcĩ attĩmanni ꞌgwoyyia, tananga tiir lemiiniti cunuung gẽrrẽẽt hĩllõõan ꞌdaab ꞌcĩ occa aduhoothĩk haaga. Nẽẽthĩ, má aalla õkõmmĩ lemiiniti cunuung hatĩ attĩmanni ꞌtĩmmaanaa ꞌcĩ maka, occa hatĩ aꞌnyahaakuung ngagiit dĩhĩthẽẽnĩt hĩ bulẽẽnĩt ꞌcĩ maka kõr ꞌcĩ akuuni Yeesu Krĩstõ. 
1PE.1.8	Ammĩnannu niig Yeesu tananga nga ĩcĩnĩt ĩnõõnnõ. Tananga hõllõngaa acinnu ĩnõõnnõ ꞌyioko, elemmu niig ĩnõõnnõ nẽ accamattoothihu taliittaa ꞌcĩ aꞌnyak bulẽẽnĩt ꞌcĩ hõllõngaa athithanni. 
1PE.1.9	Ĩĩn hatĩ dũmanĩ ꞌcĩ elemmu niig ĩnõõnnõ, elliaanĩt cĩ loriẽẽt cugguung.
1PE.1.10	Thõõthaa cĩ elliaanĩt icci, põrõvẽtaaꞌnya baag aduha bũnnai ꞌcĩ occa baa aku hĩ ngagiit, ꞌcĩg aduha elliaanĩt cunuung ꞌcĩ aaddi gẽrrẽẽt, ꞌcĩ akũmanoothĩk, hĩnĩngĩtĩ ngagiita. 
1PE.1.11	Baa aaĩ Lorii cĩ Krĩstõ eleetinii cĩggĩĩng, ꞌcĩ baa aduhaak ĩhõõggõ ꞌgõõl ꞌcĩ hatĩ accananiini Krĩstõ nẽ aaꞌnyĩhoothĩk bulẽẽnĩtĩ cobbiẽẽnĩ. Nẽ baa adiim nẽẽg aga eet occa hatĩ iina ꞌcĩ aku ĩĩn Krĩstõ ho nẽ aku occa hatĩ nẽẽ hatĩngaan. 
1PE.1.12	Baa adukiaak ĩhõõggõ aĩ, adticanoothikuung ngagiita, hõllõngaa adticanoothĩk eleeti cĩggĩĩng ẽmmẽn. Nẽ ꞌyioko, irrioonikuung ngagiit eeta ꞌcĩg allimannuung ꞌtirriaanaa cĩ Lori ꞌcĩ Ẽllẽẽmĩth, baa ĩꞌthooyyia hẽẽtahujjieen. Nẽ baa ĩĩn nyeemuut cĩnĩĩng ko, cunuung diooni, tananga baa adiim aajĩlẽẽta aga nyeemuut tĩho.
1PE.1.13	Aaut dĩkĩĩm nẽ aanytĩk muhẽẽnĩt cunuung hũũlan. Aarrik muhẽẽnĩt cunuung ꞌcĩ abũnnaa vẽlẽk ꞌgõõlaa ꞌcĩ hatĩ ĩĩnnĩ Nyekuci tarbal hĩ ngagiit hatĩ uppwaanna Yeesu Krĩstõ. 
1PE.1.14	Aaut ꞌthẽk hĩ lohollia cĩg Nyekuci ꞌcĩg athĩknĩ. Ma nga hobodoothĩku thooꞌthiok baag ꞌrẽẽttĩg abathĩ, baa gõõng adĩmannu niig baa nga erekuung thõõtha. 
1PE.1.15	Nẽẽthĩ, hĩcĩ ẽllẽẽmĩth ẽẽtĩ baa aũũyyuung ngagiita, elleemit niig buúk thooꞌthiohĩ vẽlẽk ĩcĩg adĩmannu niiga. 
1PE.1.16	Hĩnĩngĩtĩ eheeddi ꞌBuuhaa cĩ Nyekuci aĩ, “Adiim elleemmu niig, hĩnĩngĩtĩ hĩĩnĩ naa Nyekuc ꞌcĩ helleemi.”
1PE.1.17	Ummuhutooth ngaatĩ hõllõngaa ahalĩ Nyekuci baangẽẽtĩ cunuung cĩ hẽẽtkujjieen ꞌcĩ alayyu niig ko eeta. Etteedĩk hatĩ nẽẽ eet hõdẽĩ hõdẽĩ thõõth nẽ ũdũman ꞌgõõlaa ꞌcĩ baa thooꞌthiok ꞌcĩg adĩman ẽẽtĩ loota nĩnga. Nẽẽthĩ hoti ho, adiim iꞌngollinnu Nyekuc nga aattiyyu looccaa ꞌcĩ aattiyyu hĩcĩ iiginnu tahan ko. 
1PE.1.18	Hĩnĩngĩtĩ agayyu niig baa ẽẽlannuung ngagiit Nyekuci rũgẽtaa ꞌcĩ abathĩ, ĩbaa allimanaannu hĩ maajihu cugguung baangaani. Nẽ agayyu niig baa hõllõngaa ẽẽlannuung ngagiit Nyekuci maccĩrẽẽnĩĩ hode ꞌdaaba ꞌcĩ hõllõngaa aalla ũdũt. 
1PE.1.19	Baa eelliannu niig biyyiẽẽtĩĩ ꞌcĩg aaddi ĩcĩg Krĩstõ, mĩꞌnyõõn cĩ Nyekuci
1PE.1.20	Baa ẽbẽra Nyekuci ĩnõõnnõ hĩĩ ellioohit cunuung, baa nga heteheꞌnyiaa lõõcĩ. Nẽẽthĩ ꞌyioko, ikia eteretheehuung Nyekuci ĩnõõnnõ ngagiit waathinnioohĩĩ ꞌcĩg adtuurna ho, hĩnĩngĩtĩ ngagiita. 
1PE.1.21	Nẽ hĩnĩngĩtĩ Krĩstõ, iita elemtu niig Nyekuc nẽ aꞌnyaktu lemiinit cunuung hĩ muhẽẽnĩt ꞌcĩ abũnnaa hĩ Nyekuc baa arũgtha Krĩstõ daahĩtha nẽ aaꞌnyĩk ĩnõõnnõ bulẽẽnĩt cobbi gẽrrẽẽt.
1PE.1.22	Baa ũtũũnytau niig ꞌthẽccanẽẽt cugguung baa elemmu thõõth ꞌcĩ ĩĩn dĩdĩ, nẽẽthĩ ꞌyioko, ammĩnanoonnu niig dĩdĩ. Nẽ adiim aallattia ĩmmĩnanit eleeti cugguung ꞌthinneetini dĩdĩ. 
1PE.1.23	Baa aaꞌnyuung Nyekuci ngagiit rũgẽt ꞌcĩ ĩĩn ngeju ꞌcĩ hõllõngaa aku ꞌgiiaa ꞌcĩ occa adaahĩ, nẽẽthĩ, aku ꞌgiiaa ꞌcĩ hõllõngaa occa adaahĩ. Baa ittirriaau niig tarĩ, nyeemuutaa cĩ Nyekuci ĩcĩ arũgĩ ũdũt. 
1PE.1.24	Hĩcĩ õthõõth ꞌBuuhi cĩ Nyekuci aĩ,
1PE.1.24	“Aattĩg eeta vẽlẽk hĩ arteeniti,
1PE.1.24	nẽ aaĩ bulẽẽnĩtĩ cĩnĩĩng hĩ nyetturi cĩ manu.
1PE.1.24	Aattĩg nẽẽg hĩ arteeniti ꞌcĩ ammuduuhith nẽ bulẽẽnĩtĩ cĩnĩĩng, arurri hĩ nyetturi. 
1PE.1.25	Nẽẽthĩ, aalla thõõth cĩ Makayyiookto ũdũt.”
1PE.1.25	Nẽ ĩĩn thõõth tĩho nyeemuut ꞌcĩ abũnnaa baa allimanoothikuung ngagiita.
1PE.2.1	Nẽẽthĩ hoti ho, ma nga haaburreeku eet ũgĩ nẽ ma haggiiꞌthu eeta, nẽẽthĩ, iꞌthiattaaĩ udukta thõõth ꞌcĩ ĩĩn dĩdĩ. Ma hanyigaranoonnu hode ma hothooꞌthu ꞌgoonogu ꞌbuth. 
1PE.2.2	Aaut hĩ ĩdõlẽẽta ꞌcĩg adiim ira ꞌcĩg tẽllĩg ꞌcĩg au hĩ Nyekuc diooni, ꞌcĩ occa eelluung ngagiit ĩtĩlĩthĩt elliaattaa cunuung, 
1PE.2.3	nẽ ꞌyioko, ummuddiaau niig ngaatĩ abũnnayyĩ Makayyioohiti dĩdĩ.
1PE.2.4	Iita hĩ Yeesu Krĩstõ. Ĩĩn nẽẽ Makayyioohit ꞌcĩ aaĩ hĩ bẽẽ ꞌcĩ arũgĩ, ꞌcĩ baa abũrĩ eeta baag ẽbẽra Nyekuci nẽ aaddi hĩ ĩnõõnnõ gẽrrẽẽt. 
1PE.2.5	Iiginnu niig buúk biyyiẽẽn ꞌcĩg arũgĩ, ꞌcĩg ẽhẽnytĩ Nyekuci ꞌcieeth cĩ loriio. Nẽ tarĩ, iittu niig buúk lothippit cĩ paadĩrꞌnya ꞌcĩg ẽllẽẽmĩthĩ. Eelluung hatĩ Yeesu Krĩstõ ngagiit aanytĩk Nyekuc ꞌgaarriẽẽn ꞌcĩg accamana Nyekuci. 
1PE.2.6	Hĩcĩ eheeddi ꞌBuuhaa cĩ Nyekuci aĩ,
1PE.2.6	“Ĩcĩnĩt nõõ, haarihi naa bẽẽ ꞌThiona,
1PE.2.6	bẽẽ ꞌcĩ tiiri ꞌcĩ eberriaa ꞌcĩ aarĩhoothĩk õkĩca,
1PE.2.6	nẽ ẽẽtĩ ꞌcĩ ẽlẽmĩ ĩnõõnnõ,
1PE.2.6	hõllõngaa hatĩ aggam ngaaoni ũdũt.”
1PE.2.7	Nẽ niig eeta ꞌcĩg elemmu ĩnõõnnõ ho, aaddi bẽẽ ciee gẽrrẽẽt. Nẽẽthĩ, hĩ eet ꞌcĩg hõllõngaa ẽlẽmĩ,
1PE.2.7	“Ikia ĩĩ bẽẽ ꞌcĩ tiiri gẽrrẽẽt,”
1PE.2.8	nẽ,
1PE.2.8	“Bẽẽ ꞌcĩ adaaca eet
1PE.2.8	hĩ bẽẽ ꞌcĩ aaꞌnyĩk ĩhõõggõ hetteedito looc.”
1PE.2.8	Baa adaaca ĩhõõggõ bẽẽ, hĩnĩngĩtĩ baa hõllõngaa ẽlẽmĩ nẽẽg nyeemuut nẽ tabiinit ꞌcĩ baa adiimik Nyekuci ĩhõõggõ niccia.
1PE.2.9	Nẽ ĩĩgĩnnu niig eet ꞌcĩg eberriaau iittu paadĩrꞌnya cĩg habuuak, cĩg looc ꞌcĩ ẽllẽẽmĩthĩ nẽ tarĩ, iittu eet cĩg Nyekuci, hátĩ illimatteek eet dĩhĩthẽẽnĩt cĩ eet baa avvaannuung ngagiit muguuratõõ iita lanyitaa cĩnnĩ ĩcĩ ĩllõõanĩ. 
1PE.2.10	Baa nga ĩĩtõ niig eet cĩg Nyekuci baa ĩĩcĩ oou, nẽẽthĩ ꞌyioko, iittu eet cĩgĩnnĩg. Baa nga hatamaatihuung eet umwaa ngagiita, nẽẽthĩ ꞌyioko, ikia atamaatihuung Nyekuci ngagiita.
1PE.2.11	ꞌGotoonoga hĩ ngoonoga, haduhaakuung naa ngagiit hanneekuung, iiginnu niig eet cĩg looc ꞌcĩ ꞌrĩĩng hĩ tahana loota nĩnga. Nẽẽthĩ hoti ho, halayyuung naa ngagiit ũtũngteek hẽlẽggĩ ꞌcĩg abũraneek eleeti cugguung ꞌcĩg aruhoonnu hĩ ngagiit ko. 
1PE.2.12	Aaut jurrung hatĩ arũmeennu hĩ eet ꞌcĩg nga helemit Nyekuc, tananga õhõppõõcannuung nẽẽg ngagiit thooꞌthiohĩĩ ꞌcĩg abathĩ. Ma hatĩ kõr ꞌcĩ ẽttẽẽdĩ Nyekuci thooꞌthiok, adĩhĩth hatĩ nẽẽg Nyekuc ngaatĩ aduhaanĩ thooꞌthiok ꞌcĩg abũnnaa ꞌcĩg baag acĩn adĩmani niina.
1PE.2.13	Adiimmuung Makayyioohiti ngagiit ĩthĩhĩt thooꞌthiok cĩg ꞌgaala cugguung vẽlẽk, ettebehini habu cobbi ꞌcĩ aggam eet vẽlẽk. 
1PE.2.14	Adiim athiknu ꞌgaala ꞌcĩg obbitig buúk, hĩnĩngĩtĩ baa ĩꞌthõõa habuui cobbi ĩhõõggõ hiita huukito eet ꞌcĩg ẽꞌthẽcan thooꞌthiok nẽ ĩdĩhĩthĩt eet ꞌcĩg abũnnaa. 
1PE.2.15	Adiimmuung Nyekuci ngagiit ibilli eet ꞌcĩg õthõõth thooꞌthiok cĩg ꞌgiithẽttaak, ꞌgõõlaa ꞌcĩ adĩmannu thooꞌthiok ꞌcĩg aũlanĩ. 
1PE.2.16	Hĩnĩngĩtĩ õõgtau niig aauttu lõꞌngõõc, nẽẽthĩ, nga iiginnu appahacaaꞌnya cĩg Nyekuci noho, nẽẽthĩ, ma hadticaniinnu thõõth ꞌcĩ ooggiannu aaut lõꞌngõõc ko, ĩdĩmattĩ thooꞌthiok ꞌcĩg abathĩ. 
1PE.2.17	Itingolli eet vẽlẽk nẽ ĩmmĩnattu ꞌgotoonogu hĩ ngoonogu ꞌcĩg ĩĩn lemmiook. Itingolli Nyekuc nẽ itingollieeu habu cunuung.
1PE.2.18	Niig appahacaaꞌnya ĩthĩhĩt makayyiook cugguung nẽ itingollieeu ĩhõõggõ hõdõõkõthĩ. Ĩdĩmanit hoti, hõllõngaa hĩ eet ꞌcĩg tarbalĩg nẽ ũbũttaathõ thõng diooni, nẽẽthĩ, ĩdĩmatteek eet ꞌcĩg ĩĩn tongororriaak hĩ ngagiit buúk. 
1PE.2.19	Accamanannuung hatĩ Nyekuci ngagiit, hatĩ adĩmannu thooꞌthiok ꞌcĩg agayyu niig ainnu aũlan nẽ etemeeꞌthu thooꞌthiok ꞌcĩg adĩmannuung ngagiit makayyiooha ꞌcĩg abathĩ ꞌbuth, hĩnĩngĩtĩ agayyu Nyekuc. 
1PE.2.20	Aitiõõ ꞌgii ꞌcĩ ammũdaannu niig hatĩ uukennu, hĩnĩngĩtĩ thõõth ꞌcĩ ẽꞌthẽcannu thõng tõõ. Nẽẽthĩ, aggatannuung hatĩ Nyekuci hatĩ emmeeꞌthu ꞌcannan, hĩnĩngĩtĩ adĩmannu thõõth ꞌcĩ abũnnaa. 
1PE.2.21	Hĩnĩngĩtĩ baa ẽbẽraauung Nyekuci ngagiit hátĩ accanattĩ, hĩcĩ anuyyu ꞌcannan baa Krĩstõ baa ẽtẽrꞌtha nẽẽ ngaatĩ accananiini hĩnĩngĩtĩ ngagiita.
1PE.2.22	Baa hõllõngaa ẽꞌthẽcan Krĩstõ thõõth umwa
1PE.2.22	hode aduha õlõng.
1PE.2.23	Tananga baa õdõõm eeta ĩnõõnnõ, baa hõllõngaa aruha nẽẽ oolo. Ma baa accananni nẽẽnĩ, baa hõllõngaa eggerꞌnyeek nẽẽ eet umwa. Nẽẽthĩ hinnianĩ, baa aalla aꞌnyak nẽẽ lemiinit hĩ Nyekuc ꞌcĩ ẽttẽẽd thooꞌthiok cĩg eetuk jurrung. 
1PE.2.24	Baa ẽhẽẽl Krĩstõ ꞌthẽccanẽẽt cĩggaac. Baa ododdothoothĩk nẽẽ hurucceea, hátĩ hiittiõõ hõllõngaa hẽꞌthẽcan naag tarĩ nẽ hátĩ hĩthĩhĩt thõõth ꞌcĩ aũlanĩ. Aaꞌnyuung nẽẽ ngagiit ũbũttaath ngatũbẽẽnnĩĩ cĩgĩnnĩg. 
1PE.2.25	Baa arahattu niig aauttu hĩ aꞌtha ꞌcĩg iꞌngittõõthĩ thõng, nẽ ꞌyioko, oboddiaau hĩ tũhayyioohit cunuung ꞌcĩ aꞌthuunnuung ngagiita.
1PE.3.1	Nẽẽthĩ, má ĩĩnĩ ngaa cĩ eeto, adiim athihi thõõth cĩ maac cunni. Tananga abũrĩ nẽẽ nyeemuut cĩnaang, aaꞌnyihi hatĩ nii ĩnõõnnõ hikia hĩĩ lemmioohit ꞌgõõlaa ꞌcĩ adĩmanĩĩ thooꞌthiok ꞌcĩg abũnnaa. Iittiõõ hatĩ eet umwaa ꞌcĩ occa aduhaak ĩnõõnnõ thõõth ꞌcĩ aku ĩĩnnĩ nẽẽ Lemmioohit tõõ, 
1PE.3.2	hĩnĩngĩtĩ acĩn hatĩ nẽẽ ꞌgõõl ꞌcĩ adĩkꞌthĩ nii Nyekuc nẽ aau ꞌgõõlaa ꞌcĩ aũlanĩ. 
1PE.3.3	Ma haallaku ꞌlẽẽmĩth ꞌcĩ aaĩ hĩcĩ ĩma ꞌcĩg ẽhẽnytĩ helleemito, hode ngaatĩ ahimittu hẽbbẽẽn cĩg ꞌrianĩĩthak ꞌcĩg ĩĩn ꞌdaab, hode ceremwa ꞌcĩg uuttiaa ꞌrabbẽẽtĩĩ ꞌcĩg mẽẽlĩg ĩcĩg aaꞌnyuung elleemit. 
1PE.3.4	Aꞌnyĩĩk ꞌlẽẽmĩth ꞌcĩ aku ꞌthinneetinii cugguung haaꞌnyuung ngagiit aaut lõꞌngõõc nẽ iittu tarbalĩg. Ĩĩn ciee ꞌlẽẽmĩth ꞌcĩ aalla ĩꞌthõng nẽ accamana Nyekuci gẽrrẽẽt. 
1PE.3.5	Baa gõõng ꞌgõõl ꞌcĩ aattiyyi ngaaĩ ꞌcĩg ala Nyekuc nẽ aarrik ꞌthinneeti cĩggĩĩng hĩ ĩnõõnnõ cieeni, baa aaꞌnyĩk nẽẽg eleeti cĩggĩĩng helleemito ꞌgõõlaa ꞌcĩ athĩknĩ maaccwa cĩggĩĩng. 
1PE.3.6	Baa athĩhĩ Thaara Abũrahaamõ
1PE.3.7	Nẽ niig maaccwaana ꞌgõõlaa ꞌcĩ aduhõõ thõng, ũrũmtĩ hĩ ngaaĩ cugguung jurrung, itingolli ĩhõõggõ hĩ ꞌgoonogu ꞌcĩg hõllõngaa attiran haauto hĩ niiga, hĩcĩ othollu ꞌbaaninit cĩ rũgẽt ꞌcĩ ĩĩn ngeju, ĩdĩmanit ĩhõõggõ jurrung, hátĩ hiittiõõ ꞌgii ꞌcĩ occa alaam laiinit cunuung tõõ.
1PE.3.8	Dtuurnatta, aaut niig vẽlẽk hõdẽĩ lõꞌngõõc, ĩĩtõ tarbalĩg nẽ atamaattik ꞌgoonogu buúk, ĩmmĩnanit ꞌgotoonogu hĩ ngoonogu nẽ ma hathĩngõõnyannu. 
1PE.3.9	Ma haruhaannu oolo thooꞌthiohĩĩ ꞌcĩg abathĩ, hode ma hodommu ꞌgoonogu ꞌcĩg odoommuung ngagiita. Nẽẽthĩ hinnianĩ, aggatanit eet ꞌcĩg odoommuung thõng. Thõõth baa avvaannuung Nyekuci ngagiit ĩdĩmanit cieeni nẽ aggatannuung hatĩ nẽẽ, hĩnĩngĩtĩ thõõth icci. 
1PE.3.10	Hĩnĩngĩtĩ aduha ꞌBuuhi cĩ Nyekuci aĩ,
1PE.3.10	“Ammĩnannu ꞌthẽk niig rũgẽt dĩdĩ?
1PE.3.10	Adiimmu ꞌthẽk niig accamanoothiku?
1PE.3.10	Ma thĩ nga hothooꞌthu thooꞌthiok ꞌcĩg abathĩ
1PE.3.10	nẽ ma nga hothooꞌthu thooꞌthiok ꞌcĩg ĩĩn õlõng.
1PE.3.11	Adiim uunniku thooꞌthiok ꞌcĩg ĩĩn ꞌriiring
1PE.3.11	nẽ ĩdĩmattu thooꞌthiok ꞌcĩg abũnnaa;
1PE.3.11	hĩcĩ adiimmu nẽ unuyyu
1PE.3.11	ꞌgõõl ꞌcĩ ammũdaannu ganõn.
1PE.3.12	Hĩnĩngĩtĩ ẽbẽk Makayyioohiti eet ꞌcĩg abũnnaa
1PE.3.12	nẽ ĩthĩk laiinit cĩnĩĩng,
1PE.3.12	abũrĩ Makayyioohiti eet ꞌcĩg adĩman thooꞌthiok ꞌcĩg abathĩ.”
1PE.3.13	Nganĩ ꞌcĩ occa adĩmannuung ngagiit ꞌbuth hatĩ abũraneeku ngaatĩ adĩmannu thõõth ꞌcĩ abũnnaa? 
1PE.3.14	Nẽẽthĩ, má occa accananiinnu niig, hĩnĩngĩtĩ adĩmannu thõõth ꞌcĩ abũnnaa, adũmannuung hatĩ Nyekuci, hĩnĩngĩtĩ thõõth tĩho. “Ma hapuppuddu hode hiꞌngollinnu thooꞌthiok ꞌcĩg occa adĩmaneekuung nẽẽg ngagiita.”
1PE.3.15	Itingolli Krĩstõ nẽ aanytĩhu hĩĩ Makayyioohit rũgẽtaa cunuung. Má ajinnuung eet umwaa thõõth cĩ lemiinit cunuung, ũkũmattoothĩk hõdõõkõthĩ, hátĩ attacanit, nẽẽthĩ, ĩdĩmanit thõõth icci tarbalꞌthẽẽta hĩ ngaatĩ iꞌngoliinnu ĩnõõnnõ. 
1PE.3.16	Attacanit ĩhõõggõ ꞌthinneetinii ꞌcĩg alalĩ nẽ aanytĩk muhẽẽnĩt cĩ ꞌthinneeti cugguung hĩĩ tẽlla. Má othooꞌthuung eeta ꞌbuth, aggam hatĩ ĩhõõggõ ngaaoni hatĩ acĩn rũgẽt cunuung ꞌcĩ abũnnaa, hĩnĩngĩtĩ iiginnu niig cĩg Krĩstõ. 
1PE.3.17	Mẽẽn ngaatĩ accananiinnu, hĩnĩngĩtĩ adĩmannu thõõth ꞌcĩ abũnnaa, hatĩ adiim Nyekuci haau noho, hĩllõõan ngaatĩ accananiinnu, hĩnĩngĩtĩ adĩmannu thõõth ꞌcĩ abathĩ. 
1PE.3.18	Hĩnĩngĩtĩ baa adaahĩ Krĩstõ tabattĩ hõdẽẽthõng, hĩnĩngĩtĩ ꞌthẽccanẽẽt cĩggaac. Baa nga hẽꞌthẽcan nẽẽ thõõth umwa ũdũt, nẽẽthĩ, baa adaahĩ nẽẽ, hĩnĩngĩtĩ ꞌthẽccanniook, hátĩ huukuung ngagiit hĩ Nyekuc. Baa aruhi nẽẽ hadaak, nĩngĩtĩ aaꞌnyĩkĩ Nyekuci ĩnõõnnõ hũrũga Loriia. 
1PE.3.19	Ma ho, aaꞌnyĩk Nyekuci Krĩstõ hũũk hirrioonĩk loriẽẽt ꞌcĩg aattĩg baabuutha, 
1PE.3.20	loriẽẽt cĩg eet baag hõllõngaa athĩhĩ Nyekuc baangaani, baa ẽrẽ Nyekuci hũtũngteek ꞌthẽccanẽẽt cĩggĩĩng waathinnioohĩĩ baag nga ẽhẽnytĩ Nõõa
1PE.3.21	Ĩthakꞌthoothĩk maama cĩg tawaanak ko, baattithimo ꞌcĩ ꞌyioko ẽẽlannuung ngagiit ko. Nẽẽthĩ, ĩllõõan baattithimo tũũnyẽnĩt cĩ ꞌriiring cĩg ẽllaak. Ĩĩn baattithimo ꞌgõõl ꞌcĩ õbõdaanĩ eeta hĩ Nyekuc ꞌthinneetinii ꞌcĩg abũnnaa, hĩnĩngĩtĩ baa ũrũga Yeesu Krĩstõ daahĩtha. 
1PE.3.22	Nẽẽthĩ ꞌyioko, ũũk Krĩstõ hẽẽtahujjieen. Iccioloongan nẽẽ ꞌyioko bulẽẽtta attiaa cobbi ĩcĩ Nyekuci nẽ ẽlẽmĩ aajĩlẽẽta hĩ makayyiook hĩ makaaꞌthĩt vẽlẽk cĩ hẽẽtkujjieen, ngaatĩ ĩĩnnĩ nẽẽ Makayyioohit cĩnĩĩng.
1PE.4.1	Nẽẽthĩ hoti ho, hĩ baa accananni Krĩstõ loota nĩnga, adiim akũmanoothiku, hátĩ agaac ngaatĩ hatĩ accananiinnu niig buúk hĩ baa nẽẽnĩ. Hĩnĩngĩtĩ ẽtẽrꞌtha ꞌcannani ngaatĩ ũtũngteehu niig ꞌthẽccan. 
1PE.4.2	Ẽtẽrꞌtha thõõth ciee aĩ ũtũngteehu niig hẽlẽggĩ ꞌcĩg ĩĩdĩ ꞌthinneeti cugguung nẽ idiimtu ithiktu thõõth cĩ Nyekuci rũgẽtaa cunuung vẽlẽk. 
1PE.4.3	Baa unuuktihu niig ngaatĩ aattiyyu hĩ eeta ꞌcĩg hõllõngaa aga Nyekuc. Baa iiginnu niig ꞌthẽccanniook nẽ unuyyu thooꞌthiok ꞌcĩg abathĩ ꞌcĩg abũraneeku niiga. Baa adaku karramẽẽt ꞌcĩg adĩmannu thooꞌthiok ꞌcĩg ĩĩn ꞌriiring nẽ tarĩ, uhuddieeu ũdũũtĩt tahatak. Nẽ dĩdĩ, alayyu hẽlẽggĩ ꞌcĩg aar eeta hĩĩtõ nyekuꞌnya nẽ iittiõõ hõllõngaa aꞌngaonnu buúk. 
1PE.4.4	Nẽ ꞌyioko, ukullieek ꞌgoonogu baag gõõng ookorru ꞌjieen, hĩnĩngĩtĩ iittiõõ hõllõngaa ookorru niig hĩ ĩhõõggõ, ngaatĩ adĩmannu thooꞌthiok ꞌcĩg abathĩ nẽ odoomtuung nẽẽg ngagiit, hĩnĩngĩtĩ thooꞌthiok iccig. 
1PE.4.5	Nẽẽthĩ, attacan hatĩ nẽẽg Nyekuc ꞌcĩ aga ngaatĩ ẽttẽẽdĩ thõõth cĩ eet ꞌcĩg arũgĩ hĩ ꞌcĩg adaahito. 
1PE.4.6	Baa illimanoothĩk nyeemuut ꞌcĩ abũnnaa eet ꞌcĩg adaahito, hátĩ má etteedoothĩk ĩhõõggõ thõõth, hĩnĩngĩtĩ thooꞌthiok ꞌcĩg baag ĩdĩmanit nẽẽg rũgẽtaa cĩ, arũmĩ hatĩ loriẽẽta cĩggĩĩng hĩ Nyekuc.
1PE.4.7	Õbõhĩ decciaanĩtĩ cĩ lootu. Nẽẽthĩ hoti ho, uꞌthuutti eleeti nẽ ĩrrĩcattaau laiinit jurrung. 
1PE.4.8	Hĩllõõan vẽlẽk, ĩmmĩnattõ gẽrrẽẽt, hĩnĩngĩtĩ ũũny mĩnnanĩ ꞌthẽccanẽẽt ꞌcĩg mẽẽlĩg ꞌrĩng. 
1PE.4.9	Aanytĩk hẽẽrõn ꞌcĩg au olooyyiohĩĩ cugguung, nĩngĩtĩ ũꞌnyaahu hĩ ꞌgẽẽn ꞌcĩ adahĩ nẽ ma hongoongoeeku ĩhõõggõ. 
1PE.4.10	Aꞌnyĩĩk eet hõdẽĩ hõdẽĩ hidticattõõĩ ꞌbaaninit ꞌcĩ baa aaꞌnyĩk Nyekuci ĩhõõggõ heelli ꞌgõõnõgĩ. Idticattõõĩ bũnnai cĩ Nyekuci ꞌcĩ maka gẽrrẽẽt ꞌgõõlaa ꞌcĩ abũnnaa. 
1PE.4.11	Má aꞌnyahi ꞌbaaninit ꞌcĩ õthõõthĩ, duhaak eet thõõth cĩ Nyekuci. Má aꞌnyahi ꞌbaaninit ꞌcĩ ẽẽlĩ eeta, dticcian ꞌthẽk noho ꞌtirriaanaa ĩbaa aaꞌnyi Nyekuci. Adiim occa adticanni hẽlẽggĩ vẽlẽk ꞌgõõlaa ꞌcĩ occa aꞌnyahaakĩ Nyekuc bulẽẽnĩt, hĩnĩngĩtĩ Yeesu Krĩstõ ꞌcĩ abuli nẽ ittiran irkiꞌnyia hĩ irkiꞌnyia. Aamẽn.
1PE.4.12	ꞌGotoonoga hĩ ngoonoga, ma hakuleeku ꞌjieen hode ma habarrittu hatĩ attĩmaniinnu ꞌgõõlaa ꞌcĩ abathĩ, haau hĩcĩ adhukiaakuung daahĩthĩ. 
1PE.4.13	Accamattoothĩk ngaatĩ accananiinnu hĩ baa Krĩstõ. Akũmaneekuung hatĩ ꞌcannani ciee ngagiit umuddia taliinit ꞌcĩ maka, hatĩ õbõda nẽẽ bulẽẽttaa cĩnnĩ. 
1PE.4.14	Nẽẽthĩ hoti ho, accamattoothĩk hatĩ odoommuung eeta, hĩnĩngĩtĩ ĩĩgĩnnu Lemmiook, hĩnĩngĩtĩ aaĩ bulẽẽnĩtĩ cĩ Lori cĩ Nyekuci hĩ ngagiita. 
1PE.4.15	Má accananiinnu niiga, occa hõllõngaa accananiinnu hĩnĩngĩtĩ aruku eet, hode hĩnĩngĩtĩ ĩgõr, hode hĩnĩngĩtĩ ĩkõõthannu thooꞌthiok ꞌcĩg abathĩ, hode aduknoothĩku thooꞌthiok cĩg eet ũgĩ. 
1PE.4.16	Nẽẽthĩ, aitiõõ hõllõngaa ĩĩn ngaaoni hatĩ accananiinnu niig, hĩnĩngĩtĩ iiginnu Kristiaanĩta.
1PE.4.17	Iꞌthianaaĩ Nyekuci ẽttẽẽd thooꞌthiok cĩg eet cĩgĩnnĩg ẽlẽk. Má iꞌthianaanĩ hĩ ngagĩĩt, aaĩ occa hinnia hatĩ hĩ eet ꞌcĩg abũrĩ nyeemuut cĩnnĩ ꞌcĩ abũnnaa hutuno? 
1PE.4.18	Eheeddi ꞌBuuhaa cĩ Nyekuci aĩ nẽẽ,
1PE.4.18	“Má õkõmĩ hĩ eet ꞌcĩg abũnnaa ngaatĩ eellianĩ,
1PE.4.18	aaĩ occa hinnia hatĩ hutuno hĩ eet ꞌcĩg hõllõngaa iꞌngolli Nyekuc hĩ ꞌthẽccanniook?”
1PE.4.19	Nẽẽthĩ hoti ho, má accananniinnu niig ꞌgõõlaa ꞌcĩ aaꞌnyĩk Nyekuc haccamanoothĩk, aallattia ĩdĩmanit thooꞌthiok ꞌcĩg aũlan nẽ akattu Nyekuc baa ẽhẽnytaannuung hẽbẽrĩ rũgẽtaa cunuung, hĩnĩngĩtĩ aitiõõ hatĩ nẽẽ hõllõngaa ũũnnikuunga.
1PE.5.1	Nẽ ꞌyioko, haꞌnyahi thõõth ꞌcĩ hadiim haduhaakuung ngagiit makayyiook cĩg lothippit cĩ lemmioohu. Hĩĩnĩ naa buúk makayyioohit nẽ hĩĩna hebereec cĩ ꞌcannan cĩ Krĩstõ nẽ hõthõlla hatĩ naag buúk hĩ ĩnõõnnõ bulẽẽnĩt cĩnnĩ, hatĩ ikia õbõda nẽẽ loota nĩnga. Halayyuung ngagiit hĩ makayyioohiti ꞌcĩ haduhõõ hĩ ngagiit thõng. 
1PE.5.2	Ũtũhaac eet ꞌcĩg aaꞌnyuung Nyekuci ngagiita. Idticattoothĩk ĩhõõggõ jurrung, hõllõngaa hĩnĩngĩtĩ attĩnganoothikuung thõng, nẽẽthĩ, hĩnĩngĩtĩ accamanaannu ngaatĩ adticanoothiku Nyekuc, hõllõngaa hĩnĩngĩtĩ hátĩ ummuddia ꞌrabbẽẽta. 
1PE.5.3	Ma harratannu eet ꞌcĩg aggammu niiga, nẽẽthĩ, etereꞌthieek ĩhõõggõ hillimatta thõõth ꞌcĩ abũnnaa hĩ ngagiita. 
1PE.5.4	Ma õbõda Krĩstõ tũhayyioohiti ꞌcĩ ĩĩn habu, ammũdaanu hatĩ dũman cĩ bulẽẽnĩt ꞌcĩ hõllõngaa edecciaa ũdũt.
1PE.5.5	ꞌGõõlaa ꞌcĩ aaĩ hoti, niig nyahaappanĩta, itingolli eet ꞌcĩg ĩĩtõ makatĩg hĩ ngagiita, ĩthĩhĩt thõõth cĩnĩĩng. Nẽ idticattoothĩk niig vẽlẽk ꞌgoonogu ꞌthĩnneetinii ꞌcĩg tarbalĩg, hĩnĩngĩtĩ,
1PE.5.5	“Abũrĩ Nyekuci eet ꞌcĩg athĩngõõnyanĩ
1PE.5.5	nẽẽthĩ, aaꞌnyĩk nẽẽ eet ꞌcĩg hõllõngaa athĩngõõnyan bũnnai.”
1PE.5.6	Ĩĩtõ tarbalĩg muumaa cĩ Nyekuc ꞌcĩ aꞌnyak makaaꞌthĩt ꞌcĩ ĩllõõan vẽlẽk, hátĩ hodonguung nẽẽ kõr ꞌcĩ adiim nẽẽnĩ. 
1PE.5.7	Aanytĩk puppudi cunuung vẽlẽk Nyekuc, hĩnĩngĩtĩ ĩnõõnnõ ꞌcĩ aꞌthuunnuung ngagiita.
1PE.5.8	Uꞌthuutti eleeti nẽ aauttu dĩkĩĩm. Awanĩt mirohiti cunuung habuui cĩ loriẽẽt ꞌcĩg abathĩ looc hĩ ꞌmaa ꞌcĩ arruuk adiim eet ꞌcĩ aruhi. 
1PE.5.9	Aꞌnyamanit ĩnõõnnõ nẽ okomtu lemiittaa cunuung, hĩnĩngĩtĩ agayyu niig ngaatĩ accananiini lemmiooha ũgẽẽgĩ buúk looc nicci vẽlẽk hĩ ꞌyioko niig ko.
1PE.5.10	Tarbalꞌthẽẽtaa cĩnnĩ, baa ũtũvvaauung ngagiit Nyekuci, hátĩ otholit bulẽẽnĩt cĩnnĩ ꞌcĩ aalla ũdũt, hĩnĩngĩtĩ Yeesu Krĩstõ. Nẽẽthĩ, urutaa ꞌcĩ accanatteeu hĩdĩhĩdĩĩc, ẽẽlannuung hatĩ nẽẽ ngagiit nẽ aaꞌnyuung okomit lemiittaa cunuung. 
1PE.5.11	Aꞌnyĩĩk haau ꞌtirrianĩ hĩ ĩnõõnnõ irkiꞌnyia hĩ irkiꞌnyia. Aamẽn.
1PE.5.12	Ẽẽlla ꞌThĩĩla nganĩĩt hẽtẽhẽẽdahuung waraga icci huturi ho, ĩĩn nẽẽ nuyyioohit ꞌcĩ aꞌthũũnnĩ thõõth cĩ Makayyiookto jurrung. Hadiimi hakũtannuung nẽ huduhaahuung ꞌgõõl ꞌcĩ ĩĩnnĩ Nyekuci tarbal dĩdĩ, hátĩ aallattia aꞌnyahit lemiinit hĩ ĩnõõnnõ. 
1PE.5.13	Ĩꞌthaayyuung nuyyiooha ꞌcĩg Makayyiooktak ꞌcĩg aattĩg Babiloonnia. Ĩĩn nẽẽg eet ꞌcĩg ẽbẽra Nyekuci. Nẽ ĩꞌthaayyuung Maarko ꞌcĩ aaĩ hĩ loholeec caannĩ buúk ngagiita. 
1PE.5.14	Ĩꞌthaayyio gẽrrẽẽt mĩnnaniitta. Aꞌnyĩĩk ganõn haau hĩ ngagiit vẽlẽk ꞌcĩg ĩĩgĩnnu eet cĩg Krĩstõ.
2PE.1.1	Aku waraga ciee hĩ nganĩĩt ꞌThimõõnẽ Pẽẽtũrũ dticciannioohit hĩ ꞌthooyyiahit cĩ Yeesu Krĩstõ.
2PE.1.1	Hẽhẽẽdakuung naa waraga icci ngagiit eet ꞌcĩg hõthõl lemiinit ꞌcĩ haꞌnyak naag ko. Baa aaꞌnyĩhoothĩkeet lemiiniti ciee ngagĩĩt, hĩnĩngĩtĩ bũnnai cĩ Yeesu Krĩstõ, ꞌcĩ ĩĩn Nyekuc nẽ ĩĩ Ellioohit cĩnaac.
2PE.1.2	Halayyi naa, hátĩ hĩĩ Nyekuci tarbal hĩ ngagiit nẽ aaꞌnyuung aaut ganõõna ꞌcĩ abũnnaa gẽrrẽẽt! Aallattia agaac ꞌtirrian cĩ Nyekuci hĩ cĩ Makayyioohit cĩnaac Yeesu Krĩstõ hõdõõkõthĩ.
2PE.1.3	ꞌTirriaanaa cĩnnĩ, aaꞌnyeet Nyekuci ngagĩĩt hẽlẽggĩ vẽlẽk ꞌcĩg hadiim naag haautti rũgẽtaa ꞌcĩ aaꞌnyĩk Nyekuc haccamanoothĩk. Hammũda naag hẽlẽggĩ iccig vẽlẽk ngaatĩ hau hagaĩ ĩnõõnnõ, baa aũũyyeet nẽẽ ngagĩĩt hiita hĩ ĩnõõnnõ bulẽẽttaa cĩnnĩ ĩcĩ ĩllõõan nẽ ẽllẽẽm gẽrrẽẽt. 
2PE.1.4	Nẽ hĩnĩngĩtĩ bulẽẽnĩt hĩ bũnnai ꞌcĩ ẽllẽẽmĩth gẽrrẽẽt ko, ikia uduhaaheet nẽẽ ngagĩĩt thooꞌthiok ꞌcĩg obbitig ꞌcĩg tiirik. Adukiaa thooꞌthioha cieeg, hátĩ haanytuung ngagiit otholit authet cĩnnĩ nẽ iliittiau thooꞌthiok ꞌcĩg abathĩ cĩg looc nicci, ꞌcĩg ĩkõõtha thooꞌthioha ꞌcĩg abathĩ ꞌcĩg abũraneek eeta.
2PE.1.5	Hĩnĩngĩtĩ thooꞌthiok ꞌcĩg ĩdĩmaneeheet Nyekuci ngagĩĩt ko vẽlẽk, ĩttĩmanit gẽrrẽẽt ngaatĩ athiknu thooꞌthiok ꞌcĩg aduha Nyekuci. Ittoorrik lemiinit cunuung bũnnai nẽ ittoorrihu bũnnai ꞌgẽẽnyĩth; 
2PE.1.6	nẽ ittoorrihu ꞌgẽẽnyĩth authet cĩ haꞌthũũnnĩ eleeti jurrung nẽ ittoorrihu authet ꞌcĩ haꞌthũũnnĩ eleeti temeethi nẽ ittoorrihu temeethi ꞌgõõl ꞌcĩ haaꞌnyĩkĩ Nyekuc haccamanoothĩk; 
2PE.1.7	nẽ ittoorrihu ꞌgõõl ꞌcĩ haaꞌnyĩkĩ Nyekuc haccamanoothĩk ꞌgõõl ꞌcĩ hĩĩgĩnnĩ tarbalĩg hĩ ꞌgotoonogeet hĩ ngoonogeet, nẽ ittoorrihu tarbalꞌthẽẽt hĩ ꞌgotoonogeet hĩ ngoonogeet mĩnnan cĩ eet vẽlẽk. 
2PE.1.8	Má aalla aliꞌthu niig ꞌgõõlaa cĩ, ẽtẽrꞌtha hatĩ aĩ eeluung ngagiit thõõth ꞌcĩ agayyu Makayyioohit cĩnaac Yeesu Krĩstõ nẽ aaꞌnyĩk rũgẽt cunuung hĩĩ tiir. 
2PE.1.9	Má hõllõngaa aliꞌthu niig ꞌgõõlaa cĩ, aattiyyu hinnia hĩ eeta ꞌcĩg rubettẽẽgĩ nẽ ataarrioꞌthu thõõth ꞌcĩ aĩ, ũtũngtoothĩk ꞌthẽccanẽẽta cugguung baag ꞌrẽẽttẽẽgĩ.
2PE.1.10	Nẽẽthĩ ꞌyioko ꞌgotoonoga hĩ ngoonoga, ĩttĩmanit gẽrrẽẽt ngaatĩ ẽtẽrꞌthaannu aĩ aattiyyu niig hõrggẽẽnaa cĩ eet baag avvaa nẽ ẽbẽra Nyekuci. Má aallannu adĩmannu thõõth icci, aitiõõ hatĩ hõllõngaa ũũnnĩku lemiinit cunuung. 
2PE.1.11	Nẽ hatĩ elemuung ngagiit Makayyioohiti Ellioohiti cĩnaac Yeesu Krĩstõ bulẽẽtta nẽ aaꞌnyuung uduhunit habuccieetaa cĩnnĩ ĩĩcĩ aalla ooo.
2PE.1.12	Nẽẽthĩ hoti ho, hammuhaakuung hatĩgõõng naa ngagiit thooꞌthiok iccig, tananga agayyu niig ĩhõõggõ ẽlẽk nẽ okomtu thõõthaa ꞌcĩ ĩĩn dĩdĩ, ĩĩ baa allimanoothikuung ngagiita. 
2PE.1.13	Nẽ dĩdĩ, hammuhi occa abũnnaa ngaatĩ hammuhaakuung ngagiit thõõth icci, nga harugi naa ho. 
2PE.1.14	Hĩnĩngĩtĩ eteretheeha Makayyioohiti cĩnaac Yeesu Krĩstõ ẽlẽk, ngaatĩ hidiim hũtũngẽẽhĩ naa rũgẽt cĩ looc nicci. 
2PE.1.15	Nẽ hattĩmani hatĩ gẽrrẽẽt ngaatĩ haaꞌnyuung ngagiit ummukta thooꞌthiok iccig hõdõõkõthĩ, urutaa ꞌcĩ hũũhĩ naana.
2PE.1.16	Baa hõllõngaa haduhaakuung naag dtẽẽllẽn ꞌcĩg haddangaanna thõng korrioohĩĩ baag haduhaakuung makaaꞌthĩt hĩ bõdaanĩt cĩ Makayyioohit cĩnaac Yeesu Krĩstõ nẽ ngagĩĩt ꞌcĩg hĩĩgĩnna hẽbẽrĩ cĩg makaaꞌthĩt cĩnnĩ ho. 
2PE.1.17	Ma baa aggam nẽẽ dĩhĩthẽẽnĩt hĩ bulẽẽnĩt ꞌcĩ aaꞌnyĩk Nyekuci Maaꞌnyia, ikia õthõõth mõlõõhĩ cobbi cĩ bulẽẽnĩt cĩ Nyekuci ĩĩ, “Loholeec caannĩ ꞌcĩ hamĩna cieeni, haccamanoothihi naa gẽrrẽẽt, hĩnĩngĩtĩ ĩnõõnnõ.”
2PE.1.18	Hĩthĩkta naag dẽẽdẽ molook ꞌcĩ aku hẽẽtahujjieen ko, baa harũmeenna hĩ ĩnõõnnõ muuraa ꞌcĩ aꞌngirannii.
2PE.1.19	Nẽẽthĩ hoti ho, haga naag jurrung, ngaatĩ haarĩkĩ ꞌthinneeti cĩggaac nyeemuutaa cĩ Nyekuci ĩĩ baa irrioon põrõvẽtaaꞌnya. Aaĩ nyeemuut ciee hĩ ꞌloomo ꞌcĩ attũllĩ muguuratõõ, alanyĩt ĩꞌthõng haal lõõcĩ nẽ attũllĩ lanyit cĩ Krĩstõ ꞌthinneetinii cugguung, haau hĩcĩ attũhũl cõõbõõcĩ cĩ ngerrenito looc. Adticannu hatĩ ꞌgii ꞌcĩ abũnnaa, hatĩ athiknu nyeemuut icci jurrung. 
2PE.1.20	Nẽẽthĩ, adiim occa agayyu niig jurrung ainnu, aitiõõ ẽẽtĩ umwaa ꞌcĩ occa aga thõõth ꞌcĩ aduha põrõvẽtaaꞌnya ꞌBuuhaa cĩ Nyekuci ẽmmẽn tõõ. 
2PE.1.21	Baa hõllõngaa addanga põrõvẽtaaꞌnya thooꞌthiok iccig ẽmmẽn, baa ẽtẽrẽth ĩhõõggõ Lorii ꞌcĩ Ẽllẽẽmĩth hĩ Nyekuc.
2PE.2.1	Nẽ baa aattĩg põrõvẽtaaꞌnya ꞌcĩg ĩĩn oloꞌngiaak buúk eetinitõõ, hĩcĩ hatĩ aattĩg ꞌlimmanniooha ꞌcĩg ĩĩn oloꞌngiaak hõrggẽẽnaa cunuung. Iꞌthianaanĩ hatĩ nẽẽg ngaatĩ allimanĩ thooꞌthiok ꞌcĩg abathĩ ꞌcĩg ĩĩn õlõng burkiitina nẽ ẽppẽhanit Makayyioohit cobbi baa ũũta ĩhõõggõ nẽ ĩĩnattaak eleeti cĩggĩĩng daahĩth hĩdĩĩkoothong. 
2PE.2.2	Mẽẽlĩg hatĩ eeta ꞌcĩg anũ ĩhõõggõ nẽ ĩthahiꞌthia thooꞌthiok cĩggĩĩng ꞌcĩg abathĩ nẽ ĩĩnattaak ꞌgõõnõgĩ hudukta thooꞌthiok ꞌcĩg ĩĩn õlõng ꞌlimmaanaa ꞌcĩ ĩĩn dĩdĩ. 
2PE.2.3	Ĩĩn hatĩ nẽẽg lobolobbiaak ꞌcĩg adiim eet ꞌcĩg anũ ĩhõõggõ nẽ iggoolluung thooꞌthiohĩĩ ꞌcĩg ẽmmẽdĩ. Nẽẽthĩ, baa idiim uuk Nyekuci ĩhõõggõ baangaani nẽ uuk hatĩ nẽẽ ĩhõõggõ dĩdĩ.
2PE.2.4	Hĩnĩngĩtĩ baa hõllõngaa ammaannĩk Nyekuci aajĩlẽẽt baa ẽꞌthẽcanĩ. Baa ẽcẽb nẽẽ ĩhõõggõ muguuratõõ nẽ udhuheek ꞌgwoyyiaa ꞌcĩ aalla ũdũt, ĩꞌthõng kõr ꞌcĩ hatĩ ẽttẽẽdĩ nẽẽ thooꞌthiok cĩggĩĩng. 
2PE.2.5	Nẽ korrioohĩĩ baag Nõõa,
2PE.2.6	Baa uuk Nyekuci eet cĩg ꞌtaaũnniook ꞌcĩg obbitig cĩg ꞌThõõdõmĩ hĩ ꞌGõmõõra, ngaatĩ atũũthĩ ĩhõõggõ hĩĩtõ hatiꞌtheet nẽ aaꞌnyĩk ĩhõõggõ hĩĩtõ terethiinit ꞌcĩ ꞌgii ꞌcĩ hatĩ edeeꞌnyiak eet vẽlẽk ꞌcĩg hõllõngaa iꞌngolli Nyekuc. 
2PE.2.7	Nẽ baa ẽẽla Nyekuci Loot buúk ꞌtaaũnaa cĩ ꞌThõõdõmĩ, hĩnĩngĩtĩ baa ĩĩn nẽẽ eet ꞌcĩ abũnnaa ꞌcĩ baa accanan thooꞌthioha ꞌcĩg abathĩ ꞌcĩg adĩman eeta ꞌcĩg abũrĩ nyattal, ꞌcĩg baag arũmĩ hĩ ĩnõõnnõ. 
2PE.2.8	Dĩdĩ, baa ꞌthẽk ĩĩn Lõõtĩ eet ꞌcĩ abũnnaa, ꞌcĩ baa accananni ꞌthĩnĩtatõõ cĩnnĩ, hĩnĩngĩtĩ thooꞌthiok ꞌcĩg abathĩ ꞌcĩg adtuuha nẽẽ nẽ ĩthĩk waathinnioohĩ vẽlẽk. 
2PE.2.9	Nẽẽthĩ acinnu, aga Nyekuci ngaatĩ ẽẽlanĩ eet ꞌcĩg athĩhĩ thõõth cĩnnĩ thooꞌthiohĩĩ ꞌcĩg attĩmaniini nẽẽgĩ, tananga nga aaꞌnyĩk nẽẽ eet ꞌcĩg ĩĩn ꞌthẽccanniook haauto ukẽẽtta ĩꞌthõng kõr ꞌcĩ hatĩ etteedini thooꞌthioha. 
2PE.2.10	Ĩĩn thõõth ciee thõõth ꞌcĩ ĩĩn dĩdĩ, eetinii ꞌcĩg anũ thooꞌthiok ꞌcĩg abũraneek nẽẽg ꞌcĩg abathĩ nẽ odoomito eet ꞌcĩg ĩĩn makayyiook cĩggĩĩng.
2PE.2.10	Aꞌthĩlan nẽẽg nẽ ĩthĩngõõnyanita, nẽ hõllõngaa iꞌngolli ngaatĩ accĩĩnĩ aajĩlẽẽt cĩg hẽẽtkujjieen. 
2PE.2.11	Tananga hittiranit aajĩlẽẽta hĩllõõanit eet iccig abathĩ ho, aitiõõ nẽẽg hõllõngaa occa ũũlũ ngaatĩ õhõppõõcanẽẽkĩ ĩhõõggõ Makayyioohit. 
2PE.2.12	Aattĩg ꞌlimmanniooha cieeg ĩĩn oloꞌngiaak ko hĩ idiꞌngwaana cĩg moru ꞌcĩg aitiõõ muhẽẽnĩtĩ tõõ, ꞌcĩg arrittiaa, hátĩ hagamtĩ nẽ urugti thõng. Õthõõth nẽẽg thooꞌthiok ꞌcĩg abathĩ ꞌcĩg hõllõngaa aga buúk. Nẽẽthĩ, aduheek hatĩ ĩhõõggõ dtiicanĩ cĩggĩĩng ꞌcĩg abathĩ ho ẽmmẽn hĩĩtõ ꞌthĩĩ.
2PE.2.13	Acuddiaa hatĩ nẽẽg, hĩnĩngĩtĩ thooꞌthiok ꞌcĩg abathĩ ꞌcĩg adĩman nẽẽg ko. Aangal nẽẽg ngaatĩ adĩmanĩ karramẽẽt nẽ ĩdĩmanit thooꞌthiok ꞌcĩg ĩĩn ꞌriiring waath ꞌcĩg abũraneek eleeti cĩggĩĩng. Ĩĩn nẽẽg eet ꞌcĩg aꞌnyahaakuung ngagiit thooꞌthiok ꞌcĩg abathĩ hõrggẽẽnaa cunuung. 
2PE.2.14	Thõõth vẽlẽk ꞌcĩ ammuk nẽẽgĩ, ammuk thõõth ꞌcĩ adiim ooginni hĩ maac hode ngaa cĩ ꞌgõõnõnĩ. Aitiõõ nẽẽg hõllõngaa ũũnnĩk ꞌthẽccanẽẽt ũdũt. Allabeek nẽẽg eet ꞌcĩg aggiithi hẽꞌthẽẽcattõõ nẽ abbĩꞌthĩĩ ooti cĩggĩĩng muhẽẽnĩtĩ ꞌcĩ aĩnnĩ ngaam ngaam diooni. Nẽẽthĩ, ĩccĩĩn Nyekuci ĩhõõggõ ẽlẽk. 
2PE.2.15	Ũtũngteek nẽẽg ꞌgõõl ꞌcĩ abũnnaa nẽ edecit ꞌgõõl ꞌcĩ abathĩ ꞌcĩ anũĩ ꞌlimman cĩ põrõvẽtaac ꞌcĩ haĩ Balaam ngeertĩ eet ꞌcĩ haĩ Beor, baa ammĩnan hẽlẽggĩ ꞌcĩg ammũda nẽẽ ꞌgõõlaa ꞌcĩ abathĩ. 
2PE.2.16	Nẽẽthĩ, baa eggerenyeek thigiri ĩnõõnnõ hũtũngeek thõõth icci abathĩ ho. Baa aduhaak thigiri ĩnõõnnõ thõõth moloohaa cĩ eeto nẽ aaꞌnyĩk ĩnõõnnõ hĩbĩlĩ ꞌgiithẽnĩt cĩ põrõvẽtaacõ ho.
2PE.2.17	Aattĩg eeta cieeg hĩ hẽbẽrĩ cĩg hidiowwaak ꞌcĩg odohohit vẽr nẽ tarĩ, aauto hĩ diiꞌthioha ꞌcĩg uuhan ngõõtĩ. Baa ũkũmanẽẽhĩ Nyekuci ĩhõõggõ nĩngĩtĩ ĩĩn muguur ꞌcĩ hollitup. 
2PE.2.18	Athĩngõõnyan nẽẽg, hĩnĩngĩtĩ ꞌgiithẽnĩt cĩnĩĩng ko. Nẽ alũllũũman eet ꞌcĩg baag nga ũũnnĩk thooꞌthiok ꞌcĩg abathĩ thõng, ngaatĩ allimanĩ ĩhõõggõ annẽẽkĩ, aitiõõ thõõth ꞌcĩ ĩĩn ꞌriiring hõllõngaa abathĩ hatĩ adĩmannu niig thooꞌthiok ꞌcĩg adiim eleeti cugguung. 
2PE.2.19	Ĩggõõl nẽẽg ĩhõõggõ anneek haaꞌnyuung aaut lõꞌngõõc nẽ ĩĩn nẽẽ nẽẽg appahacaaꞌnya cĩg ꞌthẽccaanak, hĩnĩngĩtĩ ĩĩn eeta appahacaaꞌnya cĩg hẽlẽggĩ ꞌcĩg aggam ĩhõõggõ. 
2PE.2.20	Nẽ ma iliittia eeta bathi cĩ lootu ꞌgõõlaa ꞌcĩ agaĩ Makayyioohit Ellioohit cĩnaac Yeesu Krĩstõ nẽ ĩĩtõ appahacaaꞌnya cĩg ꞌthẽccaanak tarĩ, au hatĩ abathoothi nẽẽg hĩllõõanit authet cĩnĩĩng baa ĩĩcĩ oou. 
2PE.2.21	Occa baa mẽẽn hĩ ĩhõõggõ ngaatĩ hõllõngaa agaĩ ꞌgõõl cĩ bũnnaiitto, hĩllõõan ngaatĩ au agaĩ ꞌgõõl dĩdĩ, ma uruta nẽ ũtũngĩt tilooinit ꞌcĩ ẽllẽẽmĩth baa allimanoothĩk ĩhõõggõ. 
2PE.2.22	Aku hatĩ edeeꞌnyiak ĩhõõggõ thõõth ꞌcĩ ĩĩn dĩdĩ ꞌcĩ aĩ, “Aduk ũthũrĩ ꞌthaha cĩgĩnnĩg tarĩ.”
2PE.3.1	ꞌGotoonoga hĩ ngoonoga, waraga ꞌcĩ hẽhẽẽdakuung naa ngagiit ꞌcĩ ĩĩn ꞌramma cieeni. Hẽhẽẽdakuung, hátĩ hũkũtanuung haaꞌnyuung aꞌnyahit muhẽẽnĩt ꞌcĩ ĩĩn dĩdĩ. 
2PE.3.2	Hadiimmuung naa ngagiit ummuhuttooth thooꞌthiok baag aduha põrõvẽtaaꞌnya baag ẽllẽẽmĩth baag baarkit, hĩ tilooinit cĩ Makayyioohit Ellioohit cĩnaac baa allimaneekuung ꞌthooyyiaha cugguung.
2PE.3.3	Ĩĩcĩ oou, abũnnaa agayyu ainnu, kõr cĩ decciaanĩt cĩ lootu, au hatĩ eeta ꞌcĩg arannuung ngagiit nẽ ũnnẽẽcõ thooꞌthiok ꞌcĩg abũraneek nẽẽgĩ. 
2PE.3.4	Õthõõth hatĩ nẽẽg aĩ, “Aau thõõth baa aĩ, õbõda hatĩ Yeesu tarĩ hutuno? Nganĩngĩtĩ adaaknĩ hĩbaangĩ, aalla ꞌgii vẽlẽk nganĩngĩtĩ ẽhẽnytaanĩ Nyekuci looc.” 
2PE.3.5	Aduha hatĩ nẽẽg thõõth icci, hĩnĩngĩtĩ adiim ataarrothi ngaatĩ baa ẽhẽnytaanĩ Nyekuci hẽẽtkujjieen hĩ looc thõõthaa ꞌcĩ aduha nẽẽnĩ. Baa ẽhẽnytaa lõõcĩ maamĩ nẽ irriamatteek maama looc. 
2PE.3.6	Nĩngĩtĩ aku acũdaanĩ Nyekuci looc baa baarkit tawaanaa cobbi gẽrrẽẽt. 
2PE.3.7	Nẽ thõõthaa nĩĩca dioo, aduhaak Nyekuci hẽẽtkujjieen hĩ looc hereeyyio ĩꞌthõng kõr cĩ decciaanĩt cĩ lootu. Nẽẽthĩ, adhuhoothĩk hatĩ nẽẽg ꞌgwoyyiatõõ nẽ urukti eeta ꞌcĩg hõllõngaa athĩhĩ nyeemuut cĩ Nyekuci.
2PE.3.8	Nẽẽthĩ, ꞌgotoonoga hĩ ngoonoga, ma hataarroꞌthu thõõth icci. Hĩ Makayyioohit, aduhõõ kõrra hõdẽẽthõng hĩ irkiꞌnyia aalib hõdẽĩ thõng nẽ irkiꞌnyia aalib hõdẽĩ, aduhõõ hĩ kõr hõdẽẽthõng thõng. 
2PE.3.9	Hõllõngaa iidoceek Makayyioohiti ngaatĩ adĩmanĩ thõõth baa aduha nẽẽnĩ, hĩcĩ ammuk eeta ũgẽẽgĩ. Maka ꞌthĩnĩt cĩ Makayyiookto hĩ ngagiita, ngaatĩ hõllõngaa adiimi eet umwa hadaak, adiim nẽẽ eet vẽlẽk hũtũngteek ꞌthẽccanẽẽt cĩggĩĩng.
2PE.3.10	Anĩhaakeet hatĩ kõrra cĩ Makayyiookto hĩ igorriaahiti. Aꞌnginoothi hatĩ hẽtkujjieen moloohaa cobbi nẽ hatĩ õbõ ꞌgwaa loonyin vẽlẽk. Nẽẽthĩ hatĩ ũtũũthĩ lõõcĩ hĩ hẽlẽggĩ vẽlẽk ꞌcĩg aattĩg loota.
2PE.3.11	Má atũũthĩ hatĩ hẽlẽggĩ vẽlẽk hoti, adiim occa iiginnu niig eet ꞌcĩg aattiyyu hutuno? Adiim aꞌnyaku niig authet ꞌcĩ ẽllẽẽmĩthĩ ꞌcĩ athiknu Nyekuc, 
2PE.3.12	hĩcĩ nga ereeyyu hikia kõrra ꞌcĩ akuuni Nyekuci nẽ ũbũratteek ngaatĩ occa akuuni hĩdĩĩkoothong. Kõr niccia, atũũth hatĩ nẽẽ hẽẽtkujjieen ꞌgwoyyia nẽ hatĩ obooyyi hẽlẽggĩ vẽlẽk abuurꞌtheta. 
2PE.3.13	Nẽẽthĩ, hẽrẽ naag hẽẽtkujjieen hĩ looc ꞌcĩ ĩĩn ngeju, baa aduha Nyekuci, looc ꞌcĩ abbĩꞌthĩĩ bũnnai cĩ Nyekuci.
2PE.3.14	Nẽẽthĩ hoti ho, ꞌgotoonoga hĩ ngoonoga, hĩcĩ nga ereeyyu thõõth icci ho, idticanit thõõth vẽlẽk ꞌcĩ aaꞌnyuung ngagiit ĩĩtõ tẽllĩg, hiꞌthihi thõõth ꞌcĩ abathĩ nẽ aauttu lõꞌngõõc hĩ ĩnõõnnõ. 
2PE.3.15	Má hataarroꞌthu ngaatĩ ereeini Makayyioohiti, hĩnĩngĩtĩ adiim nẽẽ eet vẽlẽk heellia. Thõõth baa aduha ꞌgõtõõnẽẽtĩ cĩnaac Paaulo buúk ciee, baa ẽhẽẽdakuung waraga ꞌgẽẽnyĩthaa baa aaꞌnyĩk Nyekuci ĩnõõnnõ. 
2PE.3.16	Õthõõth Paaulo thooꞌthiok iccig vẽlẽk waragẽẽtĩĩ cĩgĩnnĩg nẽ õkõmĩ thooꞌthioha ũgẽẽgĩ ꞌcĩg aduha nẽẽnĩ. Aruk eeta ũgẽẽgĩ ꞌcĩg aggiithi eleeti cĩggĩĩng, ngaatĩ õꞌngõõtanĩ thõõth ꞌcĩ aduha Paaulo. Adĩman nẽẽg hoti hĩ thooꞌthiok cĩg ꞌBuuk cĩ Nyekuci ũgĩ buúk.
2PE.3.17	Nẽẽthĩ hoti ho, ꞌgotoonoga hĩ ngoonoga, hĩcĩ agayyu niig thõõth icci ẽlẽk ko, aaut dĩkĩĩm, hátĩ hiittiõõ hõllõngaa idiahannuung eeta ꞌcĩg adĩman thooꞌthiok ꞌcĩg abathĩ nẽ ũtũngteehu authet ꞌcĩ abũnnaa. 
2PE.3.18	Aꞌnyĩĩk bũnnai hĩ gaiinit ꞌcĩ aku hĩ Makayyioohit hĩ Ellioohit cĩnaac Yeesu Krĩstõ, heelluung ngagiit ĩtĩlĩthĩt. Ĩdĩhĩthĩt Yeesu ꞌyioko hĩ ooo! Aamẽn.
1JN.1.1	Haduhaakuung naa ngagiit eet ꞌcĩ baa aaĩ baa ꞌthianaattaa cĩ lootu, baa hathĩkna nẽ hĩcĩtta ĩnõõnnõ hẽbẽrẽẽnnĩĩ cĩggaang nẽ huhumta athĩnĩĩ cĩggaang dẽẽdẽ. Ĩĩn nẽẽ Thõõth cĩ rũgẽt ꞌcĩ hirrioonna naag ko. 
1JN.1.2	Baa uppwannakeet ẽẽtĩ ciee ĩĩn rũgẽt ko ngagĩĩt nẽ hĩcĩtta ĩnõõnnõ. Nẽ ꞌyioko, hĩĩtta naag ꞌcĩg haduhaakuung ngagiit thõõth cĩnnĩ ho, hẽbẽrĩ cĩgĩnnĩg ꞌcĩg hanneekuung, ĩĩn nẽẽ rũgẽt ꞌcĩ aalla ooo. Baa arũmĩ nẽẽ hĩ Maaꞌnyĩ nẽ uppwaannaheet ngagĩĩta. 
1JN.1.3	Haduhaakuung naag ngagiit thõõth ꞌcĩ hĩcĩtta nẽ hĩthĩkta, hátĩ iita hũrũmtĩ hĩ ngagĩĩt hõdẽĩ. Nẽ hũrũmtĩ hõdẽĩ hĩ Baangeet hĩ Ngeerĩnĩ Yeesu Krĩstõ. 
1JN.1.4	Hẽhẽẽdakuung naag thooꞌthiok iccig, hátĩ haccamattoothĩha naag dĩdĩ.
1JN.1.5	Nyeemuut baa hathĩkna naag hĩ Yeesu cieeni nẽ ꞌyioko, huduktaahuung ngagiit hĩĩttĩhuung, ĩĩn Nyekuci lanyit nẽ aitiõõ muguuri umwaa hĩ ĩnõõnnõ tõõ ũdũt. 
1JN.1.6	Má haĩ naag hõthõl rũgẽt hĩ Nyekuc nẽ aalla nga haattĩg muguuratõõ noho, hõõlõng naag thõng nẽ hõllõngaa haattĩg thõõthaa ꞌcĩ ĩĩn dĩdĩ. 
1JN.1.7	Má haattĩg naag lanyita hĩcĩ aaĩ Nyekuci, hõthõl naag rũgẽt hĩ ꞌgoonogeet thõng. Nẽ ũtũũnyĩtõ biyyieeta cĩg Yeesu ꞌthẽccanẽẽt cĩggaac vẽlẽk.
1JN.1.8	Má haĩ naag nga hẽꞌthẽcattõ, hĩggõõl naag eleeti cĩggaac thõng, nẽ aitiõõ thõõth ꞌcĩ ĩĩn dĩdĩ ꞌthinneetinii cĩggaac tõõ. 
1JN.1.9	Nẽ má haduhaak ꞌthẽccanẽẽt cĩggaac Nyekuc, haga ngaatĩ haarĩkĩ ꞌthinneeti cĩggaac hĩ ĩnõõnnõ haĩnnĩ, aũlan nẽẽ ngaatĩ ammaannĩkeet ngagĩĩt ꞌthẽccanẽẽt cĩggaac nẽ ũtũũnyeet thooꞌthiohĩĩ ꞌcĩg abathĩ vẽlẽk. 
1JN.1.10	Má haĩ naag nga hẽꞌthẽcattõ, haaꞌnyĩk naag Nyekuc haau hĩ oloꞌngiaahiti, nẽ aitiõõ nyeemuut cĩnnĩ ꞌthinneetinii cĩggaac tõõ.
1JN.2.1	Lõhõlĩ cĩgannĩg, hẽhẽẽdakuung naa ngagiit waraga icci, hátĩ hiittiõõ hõllõngaa adĩmannu ꞌthẽccanẽẽt. Nẽẽthĩ, má ĩdĩmattu ꞌthẽccan, adĩman Yeesu Krĩstõ Ẽẽtĩ ꞌcĩ Abũnnaa hõdõõkõthĩ, thõõth ꞌcĩ aũlanĩ nẽ aduhaak hatĩ nẽẽ Maaꞌnyĩ hũtũngeek ꞌthẽccanẽẽt cĩggaac. 
1JN.2.2	Ĩĩn Krĩstõ ꞌgaarrieenit ꞌcĩ attik ꞌthẽccanẽẽt cĩggaac battaala. Nẽẽthĩ, hõllõngaa attik ꞌthẽccanẽẽt cĩggaac diooni, attik ꞌthẽccanẽẽt cĩg eet cĩg lootu vẽlẽk.
1JN.2.3	Má hathĩhĩ naag tilooinit cĩ Nyekuci jurrung, haga naag ngaatĩ hagaĩ ĩnõõnnõ dĩdĩ. 
1JN.2.4	Nẽ má hõthõõth naag haĩ haga ĩnõõnnõ, nẽ hõllõngaa hathĩhĩ thõõth cĩnnĩ, haduha naag õlõng nẽ aitiõõ thõõth ꞌcĩ ĩĩn dĩdĩ ꞌthinneetinii cĩggaac tõõ. 
1JN.2.5	Nẽẽthĩ, má aꞌthũũnnĩ ẽẽtĩ umwaa thõõth cĩ Nyekuci, aku edeeꞌnyia mĩnnanĩ cĩ Nyekuci ngaatĩ ĩĩnnĩ dĩdĩ hĩ ĩnõõnnõ. 
1JN.2.6	Má hõthõõth naag haĩ hĩĩgĩn cĩgĩnnĩg, abũnnaa hanũ terethiinit cĩ Krĩstõ.
1JN.2.7	ꞌGotoonoga hĩ ngoonoga, hõllõngaa hẽhẽẽdakuung naa tilooinit ꞌcĩ ĩĩn ngeju. Hẽhẽẽdakuung tilooinit baa oou baa illimanoothihuung ngagiita, nẽ ĩĩn nyeemuut baa ithiktu niig ẽlẽk. 
1JN.2.8	Nẽẽthĩ, ĩĩn tilooinit ꞌcĩ ĩĩn ngeju dĩdĩ, nẽ agayyu niig thõõth cĩnnĩ ꞌcĩ ĩĩn dĩdĩ haau hĩcĩ aga Krĩstõ. Occa icittu niig ẽlẽk ngaatĩ aꞌnginõõꞌthĩ muguuri nẽ ũttũhũlõõ lanyit ꞌcĩ ĩĩn dĩdĩ ẽlẽk.
1JN.2.9	Má haĩ naag haattĩg lanyita nẽ haaburreek eet umwa, nga haattĩg naag muguuratõõ. 
1JN.2.10	Nẽ má hammĩnan ꞌgoonogeet, haattĩg naag lanyita nẽ aitiõõ thõõth ꞌcĩ abathĩ ꞌcĩ hahĩĩnak ĩhõõggõ tõõ. 
1JN.2.11	Má haaburreek naag ꞌgoonogeet hĩ ngoonogeet, haattĩg naag nẽ hõtõõcõ muguuratõõ nẽ hõllõngaa haga ꞌgõõl ꞌcĩ hõõĩ, hĩnĩngĩtĩ hõllõngaa occa hacĩnĩ muguuratõõ. 
1JN.2.12	Hẽhẽẽdakuung naa ngagiit lõhõlĩ cĩg Nyekuci waraga icci, hĩnĩngĩtĩ ũtũngtoothĩk ꞌthẽccanẽẽta cugguung, hĩnĩngĩtĩ Krĩstõ. 
1JN.2.13	Hẽhẽẽdakuung naa ngagiit nyakangaaꞌnya hĩ morwak waraga, hĩnĩngĩtĩ agayyu niig Krĩstõ baa aaĩ baa nga heteheꞌnyiaa lõõcĩ. Nẽ tarĩ, hẽtẽhẽẽdahuung waraga ngagiit nyahaappanĩt hĩ buheeci, hĩnĩngĩtĩ ĩllõõattu niig ꞌThĩttaan. 
1JN.2.14	Hẽhẽẽdakuung naa waraga ngagiit lõhõlĩ, hĩnĩngĩtĩ agayyu niig Baangeet. Hẽhẽẽdakuung naa ngagiit waraga nyakangaaꞌnya hĩ morwak, hĩnĩngĩtĩ iita agayyu niig Krĩstõ, baa aaĩ baa nga heteheꞌnyiaa lõõcĩ. Hẽhẽẽdakuung ngagiit nyahaappanĩt hĩ buheeci, hĩnĩngĩtĩ attirannu niiga. Õkõmĩ thõõth cĩ Nyekuci ꞌthinneetinii cugguung nẽ ĩllõõattu niig ꞌThĩttaan.
1JN.2.15	Nẽẽthĩ hoti ho, ma hammĩnannu looc nicci hode hẽlẽggĩ cĩg looc nicci. Hĩnĩngĩtĩ má ammĩnannu niig looc nicci, aitiõõ thĩ hõllõngaa occa ammĩnannu Baangeet. 
1JN.2.16	Hĩnĩngĩtĩ aku thĩngõõnyani cĩ ꞌgiithẽnĩt cĩnaac looccaa cĩ nẽ aku muruꞌthẽẽt ꞌcĩ habũranẽẽkĩ naag hẽlẽggĩ ꞌcĩg hacĩn thõng ko buúk, looccaa cĩ. Aitiõõ hẽlẽggĩ cieeg vẽlẽk hõllõngaa au hĩ Baangeet. 
1JN.2.17	Aꞌnginoothi hatĩ lõõcĩ ciee hõdẽĩ hĩ thooꞌthiok vẽlẽk ꞌcĩg abũraneek eeta. Nẽẽthĩ, ẽẽtĩ ꞌcĩ adĩman thõõth ꞌcĩ accamana Nyekuci, arũgĩ hatĩ nẽẽ ũdũt.
1JN.2.18	Niig lohollia cĩgannẽẽgĩ, korriook ꞌcĩg adtuurna cieegi. Baa ĩthĩktu niig aĩ uppwaanna hatĩ mirohiti cĩ Krĩstõ korrioohĩĩ cĩg, tananga ꞌyioko, uppwaatta mĩrõha cĩg Krĩstõ ꞌcĩg mẽẽlĩg ẽlẽk. Nẽ ꞌgõõl ꞌcĩ hagaĩ ngaatĩ ĩĩ korriook ꞌcĩg adtuurna ho cieegi. 
1JN.2.19	Baa ũtũngteek eeta cieeg lothippit cĩnaac, nẽẽthĩ hinnia, baa hõllõngaa ĩĩn nẽẽg eet cĩg lothippit cĩnaac dĩdĩ. Má baa hĩĩtõ nẽẽg eet cĩg lothippit cĩnaac, occa baa aalla nẽẽg lothippitaa cĩnaac. Nẽ hinnianĩ, baa ũtũngteeheet nẽẽg ngagĩĩta, ĩnõõ ꞌcĩ hau hagaĩ naag haĩnnĩ, hõllõngaa ĩĩn nẽẽg eet cĩg lothippit cĩnaac ko.
1JN.2.20	Nẽẽthĩ, hõllõngaa aattiyyu niig hĩ nẽẽgĩ, hĩnĩngĩtĩ aaꞌnyuung ngagiit Krĩstõ ꞌcĩ Ẽllẽẽmĩth Lori cĩnnĩ nẽ iita agayyu niig vẽlẽk thõõth ꞌcĩ ĩĩn dĩdĩ. 
1JN.2.21	Nẽẽthĩ hoti ho, hõllõngaa hẽhẽẽdakuung naa ngagiit waraga icci, hĩnĩngĩtĩ hõllõngaa agayyu niig thõõth ꞌcĩ ĩĩn dĩdĩ. Nẽẽthĩ, hẽhẽẽdakuung, hĩnĩngĩtĩ agayyu thõõth ꞌcĩ ĩĩn dĩdĩ hĩcĩ ĩĩn õlõng nẽ tarĩ, agayyu ngaatĩ hõllõngaa akuuni thõõth ꞌcĩ ĩĩn dĩdĩ thõõthaa ꞌcĩ ĩĩn õlõng. 
1JN.2.22	Nẽ oloꞌngiaahit ẽẽtĩ ꞌcĩ õthõõth aĩ, hõllõngaa ĩĩn Yeesu, Krĩstõ dĩdĩ. Nẽ ẽẽtĩ ꞌcĩ abũrĩ Baangeet hĩ Ngeerĩnĩ, ĩĩn mirohit cĩ Krĩstõ. 
1JN.2.23	Ẽẽtĩ ꞌcĩ abũrĩ Ngeertĩ Nyekuci, abũrĩ nẽẽ Maaꞌnyĩ buúk. Nẽẽthĩ, ẽẽtĩ ꞌcĩ ẽlẽmĩ Ngeertĩ Nyekuci, ẽlẽmĩ nẽẽ Maaꞌnyĩ buúk.
1JN.2.24	Aallattia ummuhit nyeemuut baa athiknu ĩĩcĩ oou nẽ hatĩ ũrũmteeu hõdẽĩ hõdõõkõthĩ ꞌthinneetinitõõ hĩ Ngeertĩ Nyekuci hĩ Maaꞌnyĩ buúk. 
1JN.2.25	Baa uduhaaheet Ngeerĩnĩ ngagĩĩt rũgẽt ꞌcĩ aalla ooo.
1JN.2.26	Hẽhẽẽdakuung naa ngagiit thooꞌthiok iccig, hátĩ agaac eet ꞌcĩg hatĩ adiim arahannuung ngagiita. 
1JN.2.27	Nẽ aggatannuung Krĩstõ ngagiit Loriiaa ꞌcĩ Ẽllẽẽmĩthĩ. Nẽẽthĩ ꞌyioko, aau Lorii hĩ ngagiit nẽ occa hõllõngaa adiimmu ꞌlimmanniook ũgĩ tarĩ. Hĩnĩngĩtĩ aduha Lorii thõõth ꞌcĩ ĩĩn dĩdĩ nẽ illimanuung ꞌgii vẽlẽk. Nẽẽthĩ hoti ho, aallattia ũrũmĩt ꞌthinneeti hĩ Krĩstõ, hĩ baa illimaneehuung Lorii ngagiit ĩdĩmanit.
1JN.2.28	Niig lohollia, aallattia ũrũmtĩ hĩ Krĩstõ ꞌthinneetinitõõ cugguung. Nẽ ma õbõda nẽẽnĩ, õkõmĩ hatĩ ꞌthinneeti cugguung nẽ iittiõõ thõõth ꞌcĩ aguꞌtheennu ngaaoniitta tõõ.
1JN.2.29	Hĩcĩ haga naag haĩ, adĩman Krĩstõ thõõth ꞌcĩ aũlanĩ, haga naag buúk haĩ ĩĩn eeta vẽlẽk ꞌcĩg adĩman thõõth ꞌcĩ aũlan, lõhõlĩ cĩg Nyekuci.
1JN.3.1	Ĩcĩnĩt nõõ ngaatĩ ammĩnanneet Baangẽẽtĩ ngagĩĩt gẽrrẽẽt, aũũyyeet nẽẽ ngagĩĩt anneekeet lõhõlĩ cĩgĩnnĩg, nẽẽꞌthẽk hĩĩgĩn naag lõhõlĩ cĩgĩnnĩg dĩdĩ! Nẽẽthĩ, aitiõõ eeta cĩg looc nicci hõllõngaa aga ngaatĩ hĩĩgĩnnĩ naag lõhõlĩ cĩg Nyekuci, hĩnĩngĩtĩ hõllõngaa aga nẽẽg ĩnõõnnõ. 
1JN.3.2	ꞌGotoonoga hĩ ngoonoga, hĩĩtõ naag lõhõlĩ cĩg Nyekuci ẽlẽk, nẽẽthĩ hinnia, nga heteretheeheet nẽẽ ngagĩĩt ꞌgõõl ꞌcĩ hatĩ haattiyyi, hatĩ uppwaanna Krĩstõ. Nẽẽthĩ, haga naag haĩ, haattĩg hatĩ naag hĩ nẽẽnĩ, hĩnĩngĩtĩ hacĩn hatĩ naag ĩnõõnnõ dẽẽdẽ. 
1JN.3.3	Aaꞌnyeet thõõth ꞌcĩ haarĩkĩ ꞌthinneeti thõõth icci ho, helleemit hĩcĩ ẽllẽẽmĩth Krĩstõ.
1JN.3.4	Ẽẽtĩ ꞌcĩ adĩman ꞌthẽccan, ẽꞌthẽcan nyattal cĩ Nyekuci, hĩnĩngĩtĩ aduhõõ ꞌthẽccanĩ hĩ ngaatĩ habũrrĩ nyattal cĩ Nyekuci thõng. 
1JN.3.5	Nẽ agayyu niig aĩ baa aku Krĩstõ, hátĩ hittik ꞌthẽccanẽẽt battaala nẽ aitiõõ ꞌthẽccanĩ hĩ ĩnõõnnõ tõõ. 
1JN.3.6	Nẽ eeta ꞌcĩg aalla arũmĩ hĩ ĩnõõnnõ ꞌthinneetinii cĩggĩĩng, hõllõngaa aalla adĩman ꞌthẽcan. Nẽẽthĩ, ẽẽtĩ ꞌcĩ ara ꞌthẽccan, hõllõngaa aga nẽẽ Krĩstõ dẽẽdẽ nganĩ.
1JN.3.7	Niig lohollia, ma haaꞌnyiku eet umwa higgooluung thõõthaa cĩ. Ma adĩman eeta thõõth ꞌcĩ aũlanĩ, ẽtẽrꞌtha thõõth tĩho aĩ, ĩĩn nẽẽg eet ꞌcĩg abũnnaa, hĩcĩ abũnnaa Krĩstõ. 
1JN.3.8	Ẽẽtĩ ꞌcĩ aalla adĩman ꞌthẽccan, ĩĩn eet cĩ habu cĩ loriẽẽt ꞌcĩg abathĩ. Baa ẽꞌthẽcanõõ ꞌThĩttaanĩ baa ꞌthianaatta, nẽẽthĩ, baa aku Ngeertĩ Nyekuci hikia hõõga eet dtiicanẽẽnnĩ vẽlẽk ĩcĩg abathĩ ĩcĩg ꞌThĩttaanak. 
1JN.3.9	Hõllõngaa occa aalla adĩman lohollia cĩg Nyekuci ꞌthẽcan. Hĩnĩngĩtĩ aaĩ ꞌtirriani cĩ Nyekuci ꞌcĩ aaꞌnyĩk ĩhõõggõ rũgẽt nẽ aaꞌnyĩk ĩhõõggõ hĩĩtõ lõhõlĩ cĩgĩnnĩg, hátĩ hiittiõõ hõllõngaa ara adĩman ꞌthẽccan. 
1JN.3.10	ꞌGõõl ꞌcĩ occa hagaĩ naag lõhõlĩ cĩg Nyekuci, hĩ lõhõlĩ cĩg habu cĩ loriẽẽt ꞌcĩg abathĩ cieeni. Ẽẽtĩ ꞌcĩ hõllõngaa adĩman thooꞌthiok ꞌcĩg aũlanĩ, hõllõngaa ĩĩn loholeec cĩ Nyekuci nẽ ẽẽtĩ ꞌcĩ hõllõngaa ammĩnan ꞌgõtõnĩ, hõllõngaa ĩĩn nẽẽ buúk loholeec cĩ Nyekuci.
1JN.3.11	Nyeemuut baa athiknu niig baa ĩĩcĩ oou cieeni. Adiim hammĩnanõõ naaga. 
1JN.3.12	Ma haattiyyu hĩ Kaiino baa ĩĩn loholeec cĩ ꞌThĩttaanõ nẽ uruk ꞌgõtõnĩ. Aruk occa baa nẽẽ ꞌgõtõnĩ inni? Baa aruk nẽẽ ꞌgõtõnĩ, hĩnĩngĩtĩ baa adĩman nẽẽ thooꞌthiok ꞌcĩg abathĩ nẽ ĩdĩman ꞌgotonnia thooꞌthiok ꞌcĩg aũlanĩ. 
1JN.3.13	ꞌGotoonoga hĩ ngoonoga, ma hakuleeku ꞌjieen hatĩ aaburreekuung eeta cĩg looc nicci. 
1JN.3.14	Má hammĩnan naag ꞌgotoonogeet hĩ ngoonogeet, ẽtẽrꞌtha thõõth ciee aĩ, hũtũngteek naag daahĩth hiita rũgẽta. Nẽẽthĩ, ẽẽtĩ ꞌcĩ hõllõngaa ammĩnan ꞌgõtõnĩ hode ngõõnĩ, nga aalla nẽẽ daahĩtha. 
1JN.3.15	Ẽẽtĩ ꞌcĩ aaburreek ꞌgõtõnĩ hode ngõõnĩ, ĩĩn nẽẽ ꞌrukioohit dẽẽdẽ ꞌthĩnĩtatõõ cĩnnĩ. Nẽ agayyu niig aitiõõ ꞌrukiooha hõllõngaa hatĩ ammũda rũgẽt ꞌcĩ aalla ooo.
1JN.3.16	ꞌGõõl ꞌcĩ hagaĩ naag mĩnnan cieeni. Baa ẽlẽmana Yeesu Krĩstõ ẽlẽ cĩnnĩ, hĩnĩngĩtĩ ngagĩĩta. Nẽ adiim occa hẽlẽmana naag buúk eleeti cĩggaac, hĩnĩngĩtĩ ꞌgotoonogeet hĩ ngoonogeet. 
1JN.3.17	Má haꞌnyak naag hẽlẽggĩ vẽlẽk ꞌcĩg hadiim naaga nẽ hĩcĩnĩt eet cĩggaac ꞌcĩg appĩĩrna, adiim occa hammaannĩk naag eet tĩko, má aitiõõ, occa hõllõngaa haĩ naag aaĩ mĩnnanĩ cĩ Nyekuci hĩ ngagĩĩta. 
1JN.3.18	Niig lohollia, hõllõngaa occa hammĩnan naag eleeti cĩggaac thõõthaa ꞌcĩ hõthõõth ũtũũga haaga, hĩmmĩnattõ dtiicanẽẽnnĩ hĩ thõõthaa ꞌcĩ ĩĩn dĩdĩ. 
1JN.3.19	Má hammĩnan naag ꞌgotoonogeet hĩ ngoonogeet, haga naag haĩ hĩĩgĩn eet cĩg thõõth ꞌcĩ ĩĩn dĩdĩ nẽ haattĩg lõꞌngõõc muumaa cĩ Nyekuci. 
1JN.3.20	Tananga hõllõngaa haattĩg lõꞌngõõc muumaa cĩnnĩ buúk, ĩllõõan Nyekuci thooꞌthiok ꞌcĩg hammuk naaga nẽ aga nẽẽ hẽlẽggĩ vẽlẽk.
1JN.3.21	ꞌGotoonoga hĩ ngoonoga, má haattĩg naag lõꞌngõõc muumaa cĩ Nyekuci, õkõmĩ hatĩ ngagĩĩt ꞌthinneeti ngaatĩ haauuni hõbõktõ hĩ ĩnõõnnõ. 
1JN.3.22	Aaꞌnyeet hatĩ nẽẽ ngagĩĩt ꞌgii vẽlẽk ꞌcĩ hajin naag ĩnõõnnõ, hĩnĩngĩtĩ hathĩhĩ naag thõõth cĩnnĩ nẽ hĩdĩmanit thooꞌthiok ꞌcĩg accamana nẽẽnĩ. 
1JN.3.23	Adiimmeet Nyekuci ngagĩĩt helemit Ngeerĩnĩ Yeesu Krĩstõ nẽ hĩmmĩnanit eleeti cĩggaac. Thõõth baa ilootĩkeet Nyekuci ngagĩĩt hĩdĩmanit cieeni. 
1JN.3.24	Má hathĩhĩ naag tilooinit cĩ Nyekuci, harũmĩ hatĩ naag ꞌthinneetinii cĩggaac hĩ ĩnõõnnõ nẽ hatĩ aau nẽẽ ꞌthinneetinii cĩggaac. Eterꞌtheekeet Lorii baa aaꞌnyeet nẽẽ ngagĩĩt ngaatĩ hĩĩgĩnnĩ naag hõdẽẽthõng hĩ ĩnõõnnõ.
1JN.4.1	ꞌGotoonoga hĩ ngoonoga, ma helemmu eet vẽlẽk ꞌcĩg aĩ haꞌnyaka Lori cĩ Nyekuci. Ĩttĩmanit ĩhõõggõ vẽlẽk, hátĩ ummuddia, hatĩ aꞌnyak nẽẽg lori ꞌcĩ aku hĩ Nyekuc dĩdĩ. Mẽẽlĩg põrõvẽtaaꞌnya ꞌcĩg ĩĩn oloꞌngiaak ꞌcĩg ĩꞌthaattothoothĩk looc nicci ẽlẽk. 
1JN.4.2	ꞌGõõl ꞌcĩ occa agayyu niig Lori cĩ Nyekuci ho cieeni. Má aduha ẽẽtĩ ꞌcĩ ẽlẽmĩ aĩ, aku Yeesu Krĩstõ loota nĩnga hĩ ẽẽtĩ ꞌcĩ holli õõ, aꞌnyak ẽẽtĩ tĩho Lori ꞌcĩ aku hĩ Nyekuc. 
1JN.4.3	Nẽẽthĩ, má õthõõth ẽẽtĩ umwaa aĩ, hĩĩnĩ põrõvẽtaac ne iitiõõ hõllõngaa ẽlẽmĩ thõõth ꞌcĩ ĩĩn dĩdĩ cĩ Yeesu ho, aitiõõ ẽẽtĩ tĩho hõllõngaa aku hĩ Nyekuc. Aꞌnyak ẽẽtĩ tĩho lori ꞌcĩ abũrrĩ thõõth cĩ Krĩstõ, lori baa ĩthĩktu niig aĩ, aku hatĩ loota nĩnga nẽ dĩdĩ ikia ẽlẽk.
1JN.4.4	Niig lohollia, ĩĩgĩnnu niig cĩg Nyekuci nẽ ĩllõõattu põrõvẽtaaꞌnya ꞌcĩg ĩĩn oloꞌngiaak ko. Hĩnĩngĩtĩ ĩllõõan Lorii ꞌcĩ aaĩ hĩ ngagiit ko, lori ꞌcĩ aaĩ loota nĩnga ho. 
1JN.4.5	Ĩĩn eeta tĩko eet cĩg looc nicci nẽ õthõõth nẽẽg thooꞌthiok cĩg looc nicci nẽ athĩhĩ eeta cĩg looc nicci ĩhõõggõ. 
1JN.4.6	Hĩĩgĩn naag eet cĩg Nyekuci nẽ athĩkneet hatĩ eeta vẽlẽk ꞌcĩg aga Nyekuc ngagĩĩta. Nẽẽthĩ, hõllõngaa occa athĩkneet eeta ꞌcĩg hõllõngaa aga Nyekuc ngagĩĩta. ꞌGõõl ꞌcĩ occa hammũdaanĩ Lori ꞌcĩ aduha thõõth ꞌcĩ ĩĩn dĩdĩ hĩ lori ꞌcĩ aduha õlõng cieeni.
1JN.4.7	ꞌGotoonoga hĩ ngoonoga, hĩmmĩnanit eleeti cĩggaac, hĩnĩngĩtĩ aku mĩnnanĩ hĩ Nyekuc. Ẽẽtĩ ꞌcĩ aꞌnyak mĩnnan, ĩĩn nẽẽ loholeec cĩ Nyekuci nẽ aga nẽẽ Nyekuc. 
1JN.4.8	Ĩĩn Nyekuci mĩnnan nẽ ẽẽtĩ ꞌcĩ hõllõngaa ammĩnan ꞌgõõnõgĩ, nga haga Nyekuc. 
1JN.4.9	ꞌGõõl ꞌcĩ baa eterꞌtheekeet Nyekuci mĩnnan cĩnnĩ cieeni, kõr baa ĩꞌthõõanĩ Ngeerĩnĩ ꞌcĩ odoyyii, hikia haaꞌnyeet rũgẽt. 
1JN.4.10	Mĩnnan ꞌcĩ ĩĩn dĩdĩ ꞌcĩ ammĩnnaneet Nyekuci ngagĩĩt, ngaatĩ ĩꞌthõõanĩ Ngeerĩnĩ ꞌcĩ odoyyi hikia hĩĩ ꞌgaarrieenit ꞌcĩ attik ꞌthẽccanẽẽt cĩggaac battaala, hõllõngaa hĩnĩngĩtĩ hammĩnan naag Nyekuc. 
1JN.4.11	ꞌGotoonoga hĩ ngoonoga, hĩcĩ ammĩnanneet Nyekuci ngagĩĩt ko, adiim hammĩnan naag buúk eleeti cĩggaac. 
1JN.4.12	Nga hĩcĩn eet umwaa Nyekuc. Nẽẽthĩ, má hammĩnan naag eleeti cĩggaac, aaĩ Nyekuci eleetinii cĩggaac nẽ edeeꞌnyia mĩnnanĩ cĩnnĩ ho hĩ ngagĩĩt, ꞌgõõlaa ꞌcĩ hammĩnanĩ eet ũgĩ.
1JN.4.13	Haga naag ngaatĩ haattiyyi hĩ ĩnõõnnõ nẽ aau nẽẽ hĩ ngagĩĩta, hĩnĩngĩtĩ aaꞌnyeet nẽẽ ngagĩĩt Lori cĩnnĩ. 
1JN.4.14	Baa ĩꞌthõõa Nyekuci Ngeerĩnĩ hikia hĩĩ Ellioohit cĩ eet cĩg looc nicci. Baa hĩcĩtta naag Ngeerĩnĩ nẽ ꞌyioko huduktaaha naag eet thõõth cĩnnĩ. 
1JN.4.15	Arũmĩ Nyekuci hõdẽĩ hĩ eet vẽlẽk ꞌcĩg aduha lothippita aĩ, ĩĩn Yeesu Ngeertĩ Nyekuci. ꞌGõõl ꞌcĩ harũmẽẽnĩ hõdẽĩ hĩ Nyekuc ko niccia, 
1JN.4.16	nẽ haga naag nẽ helemit dĩdĩ hĩĩtõ, ammĩnanneet Nyekuci ngagĩĩta.
1JN.4.16	Ĩĩn Nyekuci mĩnnan. Má haalla hammĩnan naag eleeti cĩggaac, haalla hatĩ harũmĩ naag ꞌthinneetinii cĩggaac hõdẽĩ hĩ Nyekuc nẽ hatĩ aala nẽẽ hũrũmtĩ hĩ ngagĩĩta. 
1JN.4.17	Má hammĩnan naag eleeti cĩggaac dĩdĩ nẽ haauto hĩ baa aaĩ Yeesu loota nĩnga, hõllõngaa hatĩ hiꞌngolli kõr ꞌcĩ etteedini thooꞌthioha kõr cĩ decciaanĩt cĩ lootu. 
1JN.4.18	Aitiõõ tẽẽlꞌthĩtĩ mĩnnaana tõõ. Nẽẽthĩ, mĩnnanĩ ꞌcĩ ẽllẽẽmĩth gẽrrẽẽt, iiggia tẽẽlꞌthĩt battaala, hĩnĩngĩtĩ aꞌnyaha tẽẽlꞌthĩtĩ ukẽẽnĩt. Nẽ ẽtẽrꞌtha tẽẽlꞌthĩtĩ aĩ, nga hillimanit naag ꞌgõõl ꞌcĩ hammĩnanõõnĩ dĩdĩ.
1JN.4.19	Hammĩnanõõ naag, hĩnĩngĩtĩ baa itiman Nyekuci ngaatĩ ammĩnanneet ngagĩĩt baa ĩĩcĩ oou. 
1JN.4.20	Má aĩ eet umwaa hammĩnani Nyekuc nẽ hõllõngaa ammĩnan ꞌgõtõnĩ hode ngõõnĩ, ĩĩn ẽẽtĩ tĩho oloꞌngiaahit. Hĩnĩngĩtĩ ẽẽtĩ ꞌcĩ hõllõngaa ammĩnan ꞌgõtõnĩ hode ngõõnĩ ꞌcĩ acĩn nẽẽnĩ, hõllõngaa occa ammĩnan nẽẽ Nyekuc ꞌcĩ nga hĩcĩn nẽẽnĩ. 
1JN.4.21	Nẽ aaꞌnyeet nẽẽ ngagĩĩt tilooinit icci. Eeta ꞌcĩg ammĩnan Nyekuc, aꞌnyĩĩk hĩmmĩnanit ꞌgõtõõnõgĩ hĩ ngõõnõgĩ.
1JN.5.1	Ẽẽtĩ ꞌcĩ ẽlẽmĩ ngaatĩ ĩĩnnĩ Yeesu, Krĩstõ, ĩĩn nẽẽ loholeec cĩ Nyekuci nẽ ẽẽtĩ ꞌcĩ ammĩnan Maaꞌnyĩ, ammĩnan nẽẽ ngeerĩnĩ buúk. 
1JN.5.2	Má hammĩnan naag Nyekuc nẽ hĩthĩhĩt ĩnõõnnõ, ꞌgõõl ꞌcĩ occa hagaĩ naag haĩnnĩ, hammĩnan naag lõhõlĩ cĩgĩnnĩg buúk niccia. 
1JN.5.3	Heterꞌtheek naag Nyekuc mĩnnan cĩnaac ꞌgõõlaa ꞌcĩ hathĩknĩ tilooinit cĩnnĩ nẽ hõllõngaa õkõmĩ tilooiniti cĩnnĩ ho. 
1JN.5.4	Aga lohollia cĩg Nyekuci vẽlẽk, ngaatĩ occa ĩllõõanĩ looc nicci ꞌthẽccaanõ ho nẽ hammũda naag ꞌlõõani icci lemiittaa cĩnaac. 
1JN.5.5	Hõllõngaa occa ĩllõõan eet umwaa looc cĩ ꞌthẽccaanõ ho, hatĩ hõllõngaa ẽlẽmĩ aĩ, ĩĩn Yeesu Ngeertĩ Nyekuci.
1JN.5.6	Baa ẽrrẽnna maama hĩ biyyi habanytaa cĩ Yeesu Krĩstõ. Hõllõngaa maam diooni baa biyyi tõõ. Lori ꞌcĩ Ẽllẽẽmĩth ꞌcĩ aduha thõõth icci ho, hĩnĩngĩtĩ aduha nẽẽ thõõth ꞌcĩ ĩĩn dĩdĩ. 
1JN.5.7	Ĩĩn hẽlẽggĩ iyyio ꞌcĩg aduha thõõth icci ho. 
1JN.5.8	Lori ꞌcĩ Ẽllẽẽmĩthĩ hĩ maam hĩ biyyi nẽ ẽlẽmmõõ nẽẽg vẽlẽk. 
1JN.5.9	Hẽlẽmĩ naag thõõth ꞌcĩ aduhaakeet eeta. Nẽ occa haarĩk ꞌthinneeti thõõth ꞌcĩ aduhaakeet Nyekuci hĩllõõan nẽ Nyekuc ꞌcĩ õthõõth thõõth cĩ Ngeerĩnĩ ho. 
1JN.5.10	Má hẽlẽmĩ naag Ngeertĩ Nyekuci, helemit naag thõõth ꞌcĩ aduha Nyekuci, hĩnĩngĩtĩ Ngeerĩnĩ. Nẽ má hõllõngaa hẽlẽmĩ naag thõõth ꞌcĩ aduha Nyekuci, hĩnĩngĩtĩ Ngeerĩnĩ, aduhõõ ngaatĩ occa hakannẽẽkĩ Nyekuc õlõng thõng. 
1JN.5.11	Baa uduha Nyekuci buúk aĩ aaꞌnyeet nẽẽ ngagĩĩt rũgẽt ꞌcĩ aalla ooo nẽ Ngeerĩnĩ ꞌcĩ aꞌnyahaakeet rũgẽt icci ho. 
1JN.5.12	Nẽẽthĩ, ẽẽtĩ ꞌcĩ aꞌnyak Ngeertĩ Nyekuci, aꞌnyak nẽẽ rũgẽt. Nẽ ẽẽtĩ ꞌcĩ hõllõngaa aꞌnyak Ngeertĩ Nyekuci, hõllõngaa aꞌnyak rũgẽt.
1JN.5.13	Hẽhẽẽdakuung naa ngagiit thooꞌthiok iccig eet ꞌcĩg elemmu ꞌthaar cĩg Ngeertĩ Nyekuci, hátĩ agaac ngaatĩ aꞌnyaktu niig rũgẽt ꞌcĩ aalla ooo. 
1JN.5.14	Haga naag jurrung haĩ, ẽlẽmĩ hatĩ Nyekuci laiinit cĩnaac, hatĩ hajin naag ĩnõõnnõ thõõth ꞌcĩ accamana nẽẽnĩ. 
1JN.5.15	Nẽ má hẽlẽmĩ naag haĩ, athĩkneet Nyekuci hatĩ hala ĩnõõnnõ, haga naag jurrung haĩ attacan nẽẽ laiinit cĩnaac ẽlẽk.
1JN.5.16	Má acĩn lemmioohiti umwaa ꞌgõtõnĩ hode ngõõnĩ adĩman ꞌthẽccan ꞌcĩ occa hõllõngaa aꞌnyaha daahĩth, alayyiõõĩ ĩnõõnnõ, hátĩ haaꞌnyĩk Nyekuci eet tĩho rũgẽt ꞌcĩ aalla ooo. Nẽẽthĩ, aaĩ ꞌthẽccanĩ ꞌcĩ aꞌnyaha daahĩth nẽ hõllõngaa haini naa alayyiõõĩ eet ꞌcĩg adĩman ꞌthẽccan tĩho ho. 
1JN.5.17	Ĩĩn ꞌgii vẽlẽk ꞌcĩ abathĩ ꞌthẽccan nẽ hõllõngaa aꞌnyaha ꞌthẽccanẽẽta vẽlẽk daahĩth.
1JN.5.18	Haga naag jurrung haĩ, hõllõngaa aalla lohollia cĩg Nyekuci ẽꞌthẽcan thooꞌthiok. Hĩnĩngĩtĩ eteiini Ngeertĩ Nyekuci ĩhõõggõ nẽ hõllõngaa occa adĩman ꞌThĩttaanĩ ĩhõõggõ ꞌbuth. 
1JN.5.19	Haga naag jurrung haĩ, hau naag hĩ Nyekuc nẽ aggam ꞌThĩttaanĩ eet vẽlẽk ꞌcĩg abathĩ ꞌcĩg looc nicci. 
1JN.5.20	Hagaacõ naag buúk haĩ, ikia Yeesu Krĩstõ Ngeertĩ Nyekuci nẽ eteretheeheet ngagĩĩt Nyekuc ꞌcĩ ĩĩn dĩdĩ. Nẽ haattĩg naag hĩ ĩnõõnnõ ꞌcĩ ĩĩn dĩdĩ nẽ tarĩ, hũrũmtĩ hĩ Loholeec cĩnnĩ Yeesu Krĩstõ ꞌcĩ ĩĩn Nyekuc dĩdĩ nẽ aaꞌnyeet ngagĩĩt rũgẽt ꞌcĩ aalla ooo.
1JN.5.21	Niiga lõhõlẽẽtĩg, ũtũbũrĩt hẽlẽggĩ ꞌcĩg aar eeta hĩĩtõ nyekuꞌnya.
2JN.1.1	Waraga ꞌcĩ aku hĩ nganĩĩt Yõaannẽ makayyioohit cĩ lothippit cĩ lemmioohu cieeni.
2JN.1.1	Hẽhẽẽdahi naa waraga ngaa ꞌcĩ baa ẽbẽra Nyekuci hĩ lõhõlĩ cĩgĩnnĩg vẽlẽk ꞌcĩg hammĩnani naa thõõthaa ꞌcĩ ĩĩn dĩdĩ, haau hĩcĩ ammĩnan ĩnõõnnõ eeta vẽlẽk ꞌcĩg aga thõõth ꞌcĩ ĩĩn dĩdĩ. 
2JN.1.2	Hammĩnannuung naag ngagiit, hĩnĩngĩtĩ aau thõõth ꞌcĩ ĩĩn dĩdĩ ꞌthinneetinitõõ cĩggaac nẽ aala hatĩ gõõng hĩ ngagĩĩt ooo.
2JN.1.3	Halayyi naa, hátĩ hĩĩtõ Nyekuci Baangẽẽtĩ hĩ Ngeerĩnĩ Yeesu Krĩstõ tarbalĩg nẽ atamaattiheet ngagĩĩta! Aꞌnyĩĩk nuun haanyteet ngagĩĩt ganõn, hĩ thõõth ꞌcĩ ĩĩn dĩdĩ, hĩ mĩnnan.
2JN.1.4	Baa haccamanoothihi naa gẽrrẽẽt ngaatĩ hathĩknĩ aĩ, anũ lohollia cugguung ũgẽẽgĩ thõõth ꞌcĩ ĩĩn dĩdĩ, hĩ baa aduhaakeet Baangẽẽtĩ cĩnaac hĩdĩmanit. 
2JN.1.5	Nẽẽthĩ ꞌyioko, ꞌgoonoga cĩgannĩg, hõllõngaa hẽhẽẽdakuung naa tilooinit ꞌcĩ ĩĩn ngeju, hẽhẽẽdakuung thõõth baa hillimaneehuung baa ĩĩcĩ oou ẽlẽk. 
2JN.1.6	Aĩ thõõth ꞌcĩ haĩ mĩnnan ko nẽẽ, hĩdĩmanit thõõth baa aduhaakeet Nyekuci ngagĩĩta. Baa aduhaakeet nẽẽ anneekeet hĩmmĩnanit ꞌgoonogeet, haau hĩ baa hathĩhĩ naag ĩĩcĩ oou.
2JN.1.7	Haduhaakuung naa ngagiit thõõth icci, hĩnĩngĩtĩ ĩĩ mẽẽlĩg oloꞌngiaaha ꞌcĩg aauto looccaa nĩĩcĩ gẽrrẽẽt. Ẽppẽhan nẽẽg aĩ, baa hõllõngaa aꞌnyak Yeesu Krĩstõ ẽlẽ cĩ eet ꞌcĩ holli õõ. Ĩĩn eeta ꞌcĩg aattĩg noho, oloꞌngiaak nẽ ĩĩn mĩrõk cĩg Krĩstõ. 
2JN.1.8	Ĩcĩnĩt jurrung, hátĩ hiittiõõ hõllõngaa ammanyannu thõõth baa hadticaniini gẽrrẽẽt haĩ hummuddiaaĩ dũman ko. Idticattõ gẽrrẽẽt, hátĩ ummudia dũman hũtũrũũr. 
2JN.1.9	Ma arayyu uuhuyyu thõõth cĩ Krĩstõ baa allimanoothikuung ngagiita, occa hinnia hatĩ hõllõngaa aaĩ Nyekuci hĩ ngagiit tarĩ. Nẽẽthĩ, má aꞌthũũnnu thõõth baa Krĩstõ baa allimanoothikuunga, aattĩg thĩ hatĩ Baangẽẽtĩ hĩ Ngeerĩnĩ hĩ ngagiita. 
2JN.1.10	Má uppwannakuung eet umwaa lothippitaa cunuung nẽ hõllõngaa allimman thõõth ꞌcĩ ĩĩn dĩdĩ cĩ Krĩstõ, ma haaꞌnyĩku eet tĩho huduhuna halaꞌngiõõhĩĩ cugguung, hode ma hakũtannu thõng. 
2JN.1.11	Ẽẽtĩ ꞌcĩ akũtan eet ꞌcĩg aattĩg noho, õthõl nẽẽ hĩ ĩhõõggõ thooꞌthiok cĩggĩĩng ꞌcĩg abathĩ ho hõdẽĩ.
2JN.1.12	Haꞌnyahi naa thõõth ꞌcĩ maka gẽrrẽẽt ꞌcĩ haĩ huduhaahuunga, nẽẽthĩ, hõllõngaa hadiimi heheedi waragaawa. Hadiimi hakuu hacinnuung hĩdĩĩkoothong nẽ hiita hothooꞌthioo jurrung, nẽẽthĩ hátĩ haccamattoothĩk dĩdĩ.
2JN.1.13	Ĩꞌthaayyi lohollia cĩg ngoonu baa ẽbẽra Nyekuci gẽrrẽẽt.
3JN.1.1	Waraga ꞌcĩ heheedi naa Yõaannẽ makayyioohiti cĩ lothippit cĩ lemmioohu cieeni.
3JN.1.1	Heheedihi waraga ꞌgõõna ꞌGaio eet ꞌcĩ hammĩnani gẽrrẽẽt thõõthaa ꞌcĩ ĩĩn dĩdĩ.
3JN.1.2	Ẽlẽ ꞌgõõna, hammuhi aaĩ lõꞌngõõc nẽ hummuha hĩĩna attirani ẽlla haau hĩcĩ attirani loriia. 
3JN.1.3	Baa haccamanoothihi gẽrrẽẽt ngaatĩ hathĩknĩ hĩ ꞌgotoonogeet ũgĩ ꞌcĩg au aduhaaka anneeka, aꞌthũũnnĩ nii thõõth cĩ Nyekuci jurrung nẽ unuu thõõth ꞌcĩ ĩĩn dĩdĩ. 
3JN.1.4	Aitiõõ taliiniti umwaa ꞌcĩ haꞌnyahi naa hĩllõõan ngaatĩ hathĩknĩ aĩ, aꞌthũũnnĩ lohollia cĩgannĩg thõõth ꞌcĩ ĩĩn dĩdĩ tõõ.
3JN.1.5	ꞌGõõna cĩ ꞌthĩnĩtõ, abũnna nii gẽrrẽẽt ngaatĩ aꞌthũũnnĩ thõõth cĩ Nyekuci hõdõõkõthĩ ꞌgõõlaa ꞌcĩ ẽẽlĩ nuyyiook ũgĩ cĩg Makayyiooktak, tananga ĩĩn nẽẽg tahan hĩ nganiita. 
3JN.1.6	Uduktaak nẽẽg lothippit cĩ lemmioohu mĩnnan cunni. Athithan nẽẽg aĩ, baa abũnna nii gẽrrẽẽt ngaatĩ aaꞌnyĩkĩĩ ĩhõõggõ hiita halangatõõ cunni nẽ ĩꞌthooihuu ĩhõõggõ hõõt dtiicaa cĩnĩĩng ꞌgõõlaa ꞌcĩ occa ĩꞌthooini dticcianniooha cĩg Nyekuci. 
3JN.1.7	Ma baa ĩtĩngaacõ nẽẽg õõt uduktaak eet ũgĩ thõõth cĩ Makayyiookto, baa abũrĩ nẽẽg ngaatĩ ẽlẽmmĩ eliinit umwa hĩ eet ꞌcĩg hõllõngaa ĩĩn lemmiook cĩg Nyekuci. 
3JN.1.8	Adiim occa ngagĩĩt ꞌcĩg hẽẽl eet ꞌcĩg aattĩg hĩ nẽẽgĩ, hátĩ hidticattõ hõdẽĩ hĩ ĩhõõggõ ꞌgõõlaa ꞌcĩ hallimanẽẽkĩ eet thõõth cĩ Nyekuci ꞌcĩ ĩĩn dĩdĩ.
3JN.1.9	Baa heteheedĩha naa lothippit cĩ lemmioohu waraga, nẽẽthĩ hinnia, baa accamana Diotereve
3JN.1.10	Má hikia naana, hakuu hatĩ haduha thooꞌthiok ũgĩ ꞌcĩg baag adtican nẽẽnĩ, hĩ thooꞌthiok ꞌcĩg abathĩ ꞌcĩg adĩmanneet nẽẽ ngagĩĩt ꞌbuth. Nẽ baa hõllõngaa abũrĩ nẽẽ ngaatĩ ẽlẽmmĩ lemmiook thõng diooni, baa alaam nẽẽ eet ũgĩ buúk, hiittiõõ hõllõngaa ẽẽl ĩhõõggõ. Nẽ tarĩ, alaam lemmiook ꞌcĩg adiim ẽẽl ĩhõõggõ nẽ itiggia ĩhõõggõ lothippitaa cĩ lemmioohu.
3JN.1.11	ꞌGõõna cĩ ꞌthĩnĩtõ, ma hĩthakꞌtha thooꞌthiok ꞌcĩg abathĩ ꞌcĩg adĩman eeta ũgẽẽgĩ! Nũũ terethiinit cĩ eet ꞌcĩg adĩman thooꞌthiok ꞌcĩg abũnnaa diooni. Gaooth ĩĩ, eeta ꞌcĩg adĩman dtiicanĩ ꞌcĩg abũnnaa, ẽtẽrꞌtha nẽẽg ngaatĩ ĩĩnnĩ lõhõlĩ cĩg Nyekuci. Nẽ eeta ꞌcĩg adĩman thooꞌthiok ꞌcĩg abathĩ, ẽtẽrꞌtha nẽẽg ngaatĩ nga hagayyi nẽẽg Nyekuc. 
3JN.1.12	Athithan eeta vẽlẽk bũnnai cĩ Demetirio nẽ aduha thõõth ꞌcĩ ĩĩn dĩdĩ ho buúk. Hothoothi naa buúk ĩnõõnnõ jurrung nẽ agayyu niig ngaatĩ ĩĩnnĩ thõõth ꞌcĩ haduhaanna naag ko dĩdĩ.
3JN.1.13	Haꞌnyahi thõõth cobbi gẽrrẽẽt ꞌcĩ haĩ huduhaahuunga, nẽẽthĩ hinnia, hõllõngaa hadiimi hẽhẽẽdakuung waragaawa. 
3JN.1.14	Hammuhi hakuu hatĩ hacinnuung hĩdĩĩkoothong nẽ thĩ hatĩ hiita hothooꞌthio hõdẽĩ.
3JN.1.15	Halayyi naa haini, aꞌnyĩĩk Nyekuc haggatanuung ganõõna!
3JN.1.15	Ĩꞌthaayyuung ꞌgoonogu ꞌcĩg aattĩg ngaati. Ĩꞌthaayyihaangu ꞌgoonogeet nĩĩca hõdẽĩ hõdẽĩ.
JUD.1.1	Waraga ꞌcĩ heheedi naa ꞌJuudi dticciannioohiti cĩ Yeesu Krĩstõ ꞌcĩ hĩĩnĩ ꞌgõtõnĩ ꞌJeemithi cieeni.
JUD.1.1	Heheedihi naa waraga icci eet vẽlẽk ꞌcĩg baag ũtũvva Nyekuci Baangẽẽtĩ ꞌcĩ amĩnannuung ngagiit tũhaiittaa cĩ Yeesu Krĩstõ.
JUD.1.2	Halayyi naa, hátĩ haggatanuung Nyekuci gẽrrẽẽt tamaatitta hĩ ganõõna hĩ mĩnnaana.
JUD.1.3	ꞌGotoonoga hĩ ngoonoga, baa habũraneehi naa gẽrrẽẽt ngaatĩ hẽhẽẽdakuung ngagiit thõõth cĩ elliaanĩt cĩ Nyekuci ꞌcĩ hatĩ hõthõl naag vẽlẽk ko. Nẽẽthĩ ꞌyioko, hummuha hĩĩna hidiima hẽtẽhẽẽdahuung thõõth umwa cĩrrĩĩng, hátĩ hũkũtanuung eteyyiõõĩ lemiinit baa aaꞌnyĩk Nyekuci eet cĩgĩnnĩg vẽlẽk ꞌcĩg ẽllẽẽmĩth tabattĩ hõdẽẽthõng. 
JUD.1.4	Haduha naa thõõth icci, hĩnĩngĩtĩ ĩnĩkta eeta ũgẽẽgĩ ꞌcĩg hõllõngaa ẽlẽmĩ Nyekuc hõrggẽẽnaa cunuung ꞌcieethaa cĩ laiitto, ꞌcĩg õthõõth aĩ, ẽlẽmaakeet Nyekuci ngagĩĩt bũnnaiittaa cĩnnĩ, ngaatĩ hadĩmanĩ thooꞌthiok ꞌcĩg ĩĩn ꞌriiring. Baa ẽtẽhẽẽdĩ ukẽẽnĩtĩ cĩ eet ꞌcĩg abũrĩ Nyekuc ko baa hũnũũk ẽlẽk. Hĩnĩngĩtĩ baa ẽppẽhan nẽẽg ꞌTirriannioohit cĩnaac ꞌcĩ odoyyii, ĩnõõnnõ Makayyioohiti Yeesu Krĩstõ.
JUD.1.5	Ma hataarroꞌthu thõõth cĩ eet baag ẽẽla Makayyioohiti Ijjiba. Baa hõllõngaa ẽlẽmĩ nẽẽg ũgẽẽgĩ Nyekuc, nĩngĩtĩ aruhi nẽẽ ĩhõõggõ baa uruta. 
JUD.1.6	Nẽ agayyu niig buúk thõõth cĩ aajĩlẽẽt baag hõllõngaa adtican dtiic cĩnĩĩng, nĩngĩtĩ ũũnnĩkĩ nĩngĩtĩ nĩĩng cĩ dtiico.
JUD.1.7	Nẽ ma hatarroꞌthu thõõth baa ꞌtaaũn cĩ ꞌThõõdõmĩ hĩ ꞌGõmõõra,
JUD.1.8	Aattĩg eeta ꞌcĩg hothoothi naa ho, hĩ eeta ꞌcĩg ohonooꞌthi nẽ ẽꞌthẽcanit eleeti cĩggĩĩng ngaatĩ adĩmanĩ thooꞌthiok ꞌcĩg ĩĩn ꞌriiring. Abũrĩ nẽẽg makaaꞌthĩt vẽlẽk nẽ odoomito aajĩlẽẽt cĩg Nyekuci. 
JUD.1.9	Tananga Mikaĩlẽ habuui cĩ aajĩleetu buúk, baa hõllõngaa ũũlũ ngaatĩ õdõõmĩ habu cĩ loriẽẽt ꞌcĩg abathĩ baa ẽppẽhanõõnĩ nẽẽg ꞌrammaattĩg ẽlẽ cĩ Mũũꞌtha.
JUD.1.10	Õdõõm hinnia eeta cieeg makaaꞌthĩt cĩ hẽẽtkujjieen ꞌcĩ hõllõngaa aga nẽẽgĩ. Aattĩg nẽẽg hĩ idiꞌngwaana ꞌcĩg hõllõngaa aꞌnyak muhẽẽnĩt, adĩman nẽẽg hẽlẽggĩ ꞌcĩg aduhaak muhẽẽnĩtĩ cĩnĩĩng, nĩngĩtĩ ĩkõõthakĩ eleeti cĩggĩĩng daahĩth ẽmmẽn.
JUD.1.11	Nẽẽthĩ ꞌyioko, ikiaak ĩhõõggõ pĩĩrnanĩtĩ cobbi gẽrrẽẽt. Ũnnẽẽcõ nẽẽg terethiinit cĩ Kaiino baa aruk ꞌgõtõnĩ nẽ ĩdĩmanit ꞌthẽccan baa adtican Balaamĩ,
JUD.1.12	Aꞌnyak eeta cieeg ooti ꞌcĩg abathĩ nẽ ẽꞌthẽcanit ꞌgẽẽn ꞌcĩ adaku hõdẽĩ hĩ ĩhõõggõ, dtiicanẽẽnnĩĩ cĩggĩĩng ĩcĩg ngaaoniittak hĩ ĩcĩg muruꞌthẽẽtak. Aattĩg nẽẽg hĩ diiꞌthioha ꞌcĩg uuhan ngõõtĩ, nẽ hõllõngaa aꞌnyaha tammu buúk. Aattĩg nẽẽg hĩ hẽẽna ꞌcĩg aitiõõ bõllõõha tõõ ꞌcĩg ubbutattaa ẽlẽk nẽ aitiõõ hẽẽna ꞌcĩg abbiiri tõõ. 
JUD.1.13	Attiran eeta ꞌcĩg abũrĩ Nyekuc aattĩg hĩ tawanĩ, ꞌcĩ attarraak tahaha dẽmẽtaa cĩ liilu. Aꞌnyaha dtiicanĩ cĩggĩĩng ꞌcĩg abathĩ ho, ngaaoni. Aattĩg nẽẽg hĩ mũnyũnya ꞌcĩg arahanit ꞌcĩg õõt udtuuttĩk muguuraa cobbi gẽrrẽẽt ĩĩcĩ aalla ooo.
JUD.1.14	Baa ĩĩn Ẽẽnõhĩ eet ꞌcĩ ĩĩn tũkĩramma ngaatĩ anũõõꞌthĩ Aadam,
JUD.1.15	ꞌcĩg au ẽttẽẽd thooꞌthiok cĩg eet vẽlẽk. Uuk hatĩ Makayyioohiti ꞌthẽccanniook ꞌcĩg hõllõngaa ẽlẽmĩ ĩnõõnnõ, hĩnĩngĩtĩ ꞌthẽccanẽẽt ꞌcĩg baag adĩman nẽẽg hĩ ꞌcĩg õdõõmĩ Nyekuc.” 
JUD.1.16	Õngõõngõ eeta cieeg nẽ aauto thooꞌthiohĩĩ ꞌcĩg abũraneek nẽẽg diooni. Athĩngõõnyan nẽẽg nẽ iggoolito eet ũgĩ, hátĩ hummuddia thooꞌthiok ꞌcĩg adiim nẽẽgĩ.
JUD.1.17	ꞌGotoonoga hĩ ngoonoga, ummuhuttooth tilooinit baa aduhaakuung ꞌthooyyiaha cĩg Makayyioohit cĩnaac Yeesu Krĩstõ baa ĩĩcĩ oou. 
JUD.1.18	Baa aduhaakuung nẽẽg aĩ, ma õbõhĩ decciaanĩtĩ cĩ lootu, aattĩg hatĩ eeta ꞌcĩg arannĩ Nyekuc nẽ ĩrrĩcatta thooꞌthiok ꞌcĩg abũraneek eleeti cĩggĩĩng dioo rũgẽtaa cĩnĩĩng. 
JUD.1.19	Nẽ ꞌyioko, ĩĩn eeta cieeg eet ꞌcĩg arumuꞌthuung ngagiit urukto nyaagwaana. Ammuk nẽẽg thooꞌthiok cĩg looc nicci dioo nẽ aitiõõ Lorii cĩ Nyekuci hĩ ĩhõõggõ tõõ.
JUD.1.20	Nẽẽthĩ, ꞌgotoonoga hĩ ngoonoga, aallattia uꞌthuutti lemiinit thõõthaa ĩbaa ẽllẽẽmĩth allimanoothikuung ngagiita, hĩcĩ eelluung Lorii ꞌcĩ Ẽllẽẽmĩth ngagiit alayyio ho. 
JUD.1.21	Uꞌthuutti ꞌgoolliok cĩg mĩnnan cĩ Nyekuci, hĩcĩ nga ereeyyu Makayyioohit cĩnaac Yeesu Krĩstõ hẽtẽrẽtha tamaati cĩnnĩ ngaatĩ aaꞌnyuung rũgẽt ꞌcĩ aalla ooo.
JUD.1.22	Atamaattik eet ꞌcĩg ĩccaad thõõth cĩ lemiinit cĩnĩĩng. 
JUD.1.23	Eellia eet ꞌcĩg adiim eelliaa ꞌgwoyyiaa ꞌcĩ aalla ũdũt. Nẽ tẽẽlꞌthĩtaa cĩ ꞌthinneeti cugguung, atamaattik eet ꞌcĩg adiim tamaati cunuung. Nẽẽthĩ, ĩcĩnĩt jurrung, umuddia ꞌgõõl ꞌcĩ occa aburru ꞌthẽccanẽẽt ꞌcĩg ẽꞌthẽcan rũgẽt cĩnĩĩng.
JUD.1.24	Nẽ ꞌyioko, aꞌnyĩĩk bulẽẽnĩt vẽlẽk hũũk hĩ Nyekuc, ꞌcĩ ũũlũ ngaatĩ aꞌthuunnuung ngagiit ꞌgõõlaa ꞌcĩ occa arahannu, nẽ aꞌnyahaauung ngagiit taliittaa cobbi gẽrrẽẽt iita ngaatĩ aayyi nẽẽ bulẽẽttaa cĩnnĩ ĩĩcĩ hiꞌthihi ꞌthẽccan umwa. 
JUD.1.25	Aꞌnyĩĩk bulẽẽnĩt vẽlẽk hũũk hĩ Nyekuc ꞌcĩ odoyyii, hĩnĩngĩtĩ Yeesu Krĩstõ Ellioohit Makayyioohit cĩnaac. Ĩĩn bulẽẽnĩtĩ vẽlẽk hĩ makaaꞌthĩt cĩgĩnnĩg, ngaanĩngĩtĩ baarkit hĩ ꞌyioko, hĩ irkiꞌnyia vẽlẽk! Aamẽn.
REV.1.1	Thõõth ꞌcĩ aduhaak Nyekuci Yeesu Krĩstõ, hátĩ huduhaak dticcianniook cĩgĩnnĩg thooꞌthiok ꞌcĩg occa au hĩdĩĩkoothong. Nĩngĩtĩ ĩꞌthõõanĩ Krĩstõ aajĩlõ cĩnnĩ hikia huduhaak nyeemuut dticciannioohit cĩnnĩ Yõaannẽ. 
REV.1.2	Nẽ ikia uduha Yõaannẽ thooꞌthiok vẽlẽk ꞌcĩg baag acĩn nẽẽ nyeemuutaa cĩ Nyekuci, hĩ thooꞌthiok vẽlẽk ꞌcĩg baag aduha Yeesu Krĩstõ, hĩ ꞌcĩg adĩmanĩ.
REV.1.3	Aggatan hatĩ Nyekuci eet vẽlẽk ꞌcĩg agiilik ꞌgõõnõgĩ thõõth ꞌcĩ aduha Nyekuci ꞌbuuhaa cĩ ho nẽ aggatan hatĩ Nyekuci eet ꞌcĩg athĩhĩ nẽ elemit thõõth ꞌcĩ adukiaa ꞌbuuhaa cĩ. Õbõhĩ kõrra ꞌcĩ hatĩ au edeeꞌnyianĩ thooꞌthioha cieeg vẽlẽk.
REV.1.4	Halaiinnuung naa Yõaannẽ ngagiit lothippiꞌnya cĩg lemmioohu ꞌcieethinii cĩg laiittak, ꞌcĩg iiginnu tũkĩramma looccaa cĩ Aaꞌthia. Aggatanuung Nyekuci ꞌcĩ aaĩ ꞌyioko, ꞌcĩ baa aalla baarkit hĩ ꞌcĩ hatĩ aku horumwa, ĩĩtõ tarbalĩg nẽ aauttu lõꞌngõõc hĩ loriẽẽt ꞌcĩg ĩĩn tũkĩramma,
REV.1.5	Aꞌnyĩĩk Yeesu Krĩstõ ꞌcĩ aduhaakeet thõõth ꞌcĩ ĩĩn dĩdĩ cĩ Maacõnĩ, haaꞌnyuung ngagiit ĩĩtõ tarbalĩg nẽ aꞌnyaktu authet ꞌcĩ aattiyyu lõꞌngõõc. Baa Yeesu ꞌcĩ atiman ngaatĩ arũgnaanĩ daahĩtha nẽ aggam habuẽẽt vẽlẽk cĩg looc nicci. Ammĩnanneet Yeesu Krĩstõ ngagĩĩt nẽ õõgaeet ꞌthẽccanẽẽtĩĩ, biyyiẽẽtĩĩ cĩgĩnnĩg. 
REV.1.6	Aaꞌnyeet nẽẽ hĩĩtõ habuẽẽt hĩ paadĩrꞌnya hĩ eet ꞌcĩg hadticanoothĩk Nyekuc Maaꞌnyĩ. Aꞌnyĩĩk hubuli nẽẽ haꞌnyak ꞌtirrian ꞌcĩ aalla ooo! Aamẽn.
REV.1.7	Ĩcĩnĩt da ꞌyioko! Õõkõra nẽẽ hĩ diith hẽẽtahujjieen,
REV.1.7	acĩn hatĩ eeta vẽlẽk ĩnõõnnõ,
REV.1.7	nẽ ꞌthẽk adtuuha hatĩ eeta baag acuhan ĩnõõnnõ buúk.
REV.1.7	Alu hatĩ eeta vẽlẽk loota nĩnga ĩnõõnnõ.
REV.1.7	Dĩdĩ, aaĩ hatĩ thõõth cieeni! Aamẽn.
REV.1.8	Õthõõth Makayyioohiti Nyekuci aĩ, “Nganĩĩt ꞌcĩ hiꞌthianaanĩ nẽ hudtuura. Baa haalla haaĩ baangaani nẽ nga haalla noho nẽ hakuu hatĩ tarĩ. Nganĩĩt ꞌTirriannioohit ꞌcĩ hĩllõõani vẽlẽk.”
REV.1.9	Nganĩĩt ꞌgotonu Yõaannẽ ꞌcĩ hĩĩnĩ ꞌthooyyiahit cĩ Krĩstõ, hõthõl naag hĩ ngagiit temeethi cĩ ꞌcannan ꞌcĩ ammũda eeta cĩg habuccieet cĩ Nyekuci thõng. Baa hiiggiaoothihi naa dtuungaa cĩ Patamo, hĩnĩngĩtĩ hirriooni thõõth cĩ Nyekuci hĩ thõõth ꞌcĩ ĩĩn dĩdĩ, baa ẽtẽrꞌtha Krĩstõ. 
REV.1.10	Ma baa kõr ꞌcĩ halaiinna naag lemmiooha, ikia aggama Lorii ꞌcĩ Ẽllẽẽmĩth nganĩĩt nẽ hĩthĩha molook cobbi ꞌcĩ ẽggẽrẽny ĩĩcĩ bahuc caannĩ haau hĩ mõlõõhĩ cĩ tũũrĩõ. 
REV.1.11	Othoothĩkaa mõlõõhĩ tĩho anneeka, “Teheedĩk ꞌbuuhatõõ thooꞌthiok ꞌcĩg acini nii vẽlẽk nẽ ĩꞌthooihuu lothippiꞌnya cĩg lemmiook ꞌcĩg ĩĩn tũkĩramma ho. ꞌThooĩk Eevvetho hĩ Thĩmĩrna hĩ Pẽrgamo hĩ Thiatira hĩ Thaardith hĩ Viladelvia hĩ Laodicea.”
REV.1.12	Ma habbuudi haĩ hĩcĩn eet ꞌcĩ othoothĩkaa ho, hadtuuha hinnia ꞌthĩĩk tũkĩramma ꞌcĩg ĩĩn ꞌdaab, ꞌcĩg aꞌnyak ꞌlõõmẽẽt. 
REV.1.13	Nẽ hõrggẽẽnaa cĩ ꞌthĩĩk tũkĩramma ꞌcĩg aꞌnyak ꞌlõõmẽẽt niccig ko, abĩlĩ eet umwaa ꞌcĩ aaĩ hĩ Ngeertĩ Eeto
REV.1.14	Õõr õõ hĩ ĩma cĩgĩnnĩg haauto hĩ ĩmana cĩg aꞌtheetak nẽ udukto hĩ diith ꞌcĩ õõrĩ nẽ aauto hẽbẽrĩ cĩgĩnnĩg buúk hĩ lanyit cĩ ꞌgwoyyio. 
REV.1.15	Attalĩth ꞌthoona cĩgĩnnĩg haauto hĩ ꞌthĩĩha ꞌcĩg maattĩg ꞌcĩg ĩwaaddi lohippongora nẽ õrõk mõlõõhĩ cĩnnĩ hĩ maama ꞌcĩg arik thõng. 
REV.1.16	Aggam nẽẽ mũnyũny tũkĩramma, attiaa cĩnnĩ ĩcobbi nẽ uluba nyetuboot ꞌcĩ ꞌlẽhẽdĩ ũtũũgaa cĩnnĩ, attalĩth muum cĩnnĩ haau hĩ kõrra gõõng aara.
REV.1.17	Ma baa hadtuuha ĩnõõnnõ ho, hẽttẽẽda looc ꞌthõõnĩĩ cĩgĩnnĩg haau hĩ ẽẽtĩ ꞌcĩ hadaaha ẽlẽk. Nĩngĩtĩ ataadĩka aꞌthiit cĩnnĩ cobbi nẽ ĩnnĩhaa, “Ma hiꞌngolli! Nganĩĩt ꞌcĩ hiꞌthianẽẽkĩ hẽlẽggĩ vẽlẽk nẽ nganĩĩt ꞌcĩ hadtuurna. 
REV.1.18	Nganĩĩt ꞌcĩ harugi, baa hadaaha, nẽ ꞌyioko, hũrũga ũdũt nẽ haꞌnyahi mũhũtẽẽt ꞌcĩg daahĩthaak hĩ cĩg looc cĩ daakiahu.
REV.1.19	“Tẽhẽẽd thooꞌthiok vẽlẽk ꞌcĩg acĩnĩ nii ho loota, hĩ hẽlẽggĩ ꞌcĩg aattĩg ꞌyioko, hĩ hẽlẽggĩ ꞌcĩg hatĩ au urutaa ꞌcĩ thooꞌthiok iccig. 
REV.1.20	Haduhaakii ꞌyioko thõõth cĩ mũnyũny ꞌcĩg ĩĩn tũkĩramma, ꞌcĩg acini nii aattĩg ĩĩcĩ aꞌthiit caannĩ cobbi ho, hĩ ꞌthĩĩk tũkĩramma ꞌcĩg ĩĩn ꞌdaab, ꞌcĩg aꞌnyak ꞌlõõmẽẽt ko buúk. Abĩllĩ mũnyũnya ꞌcĩg ĩĩn tũkĩramma ho nĩngĩtĩ aajĩlẽẽt cĩg lothippiꞌnya cĩg lemmioohu, ꞌcĩg ĩĩn tũkĩramma ho nẽ ibilli ꞌthĩĩha ꞌcĩg ĩĩn tũkĩramma ꞌcĩg aꞌnyak ꞌlõõmẽẽt ko, nĩngĩtĩ lothippiꞌnya cĩg lemmioohu.”
REV.2.1	Nẽ ĩnnĩhaa Yeesu nẽẽ, “Teheedĩk waraga aajĩlõ cĩ lothippit cĩ lemmioohu ꞌtaaũnaa cĩ Eevvetho.
REV.2.1	“Duhaak anneek, aku nyeemuut nicciaa hĩ eet ꞌcĩ aggam mũnyũny tũkĩramma attiaa cobbi, nẽ õtõ hõrggẽẽnaa cĩ ꞌthĩĩk tũkĩramma ꞌcĩg ĩĩn ꞌdaab, ꞌcĩg aꞌnyak ꞌlõõmẽẽt.
REV.2.2	“Haga naa hẽlẽggĩ vẽlẽk ꞌcĩg adĩmannu niiga nẽ hĩcĩna ngaatĩ adticaniinnu gẽrrẽẽt, hĩ ngaatĩ emmeeꞌthu thooꞌthiok. Nẽ tarĩ, hagawa ngaatĩ hõllõngaa anuꞌthaannu eet ꞌcĩg abathĩ. Ittiamattu niig eet ꞌcĩg õõlõng aĩ, hĩĩgĩnna ꞌthooyyiak nẽ ĩko nẽẽ hõllõngaa ĩĩn ꞌthooyyiak dĩdĩ. Ummuddiaau niig dĩdĩ, ngaatĩ ĩĩnnĩ nẽẽg oloꞌngiaak. 
REV.2.3	Baa emmeeꞌthu niig thooꞌthiok nẽ accanatteeu gẽrrẽẽt, hĩnĩngĩtĩ nganĩĩta nẽ aalla nga ippiirria ũdũt.
REV.2.4	“Nẽ aaĩ ꞌgii hõdẽẽthõng ꞌcĩ nga abaccu niiga. Iittiõõ niig hõllõngaa ammĩnannaangu nganĩĩt hode ꞌgoonogu haau hĩ baa ꞌrẽẽna. 
REV.2.5	Ĩcĩnĩt nõõ, ĩĩ ꞌrẽẽn nĩngĩtĩ adhukiaannu niig gẽrrẽẽt! Oboddia hĩ nganĩĩta nẽ ĩdĩmattu thooꞌthiok baag adĩmannu baa ĩĩcĩ oou. Má hõllõngaa õbõdaannu, hakuu hatĩ hõkõõĩ ꞌthiihit cunuung ꞌcĩ aꞌnyak ꞌloomo ngaatĩ aayyi hataa nẽ hõbõdĩ. 
REV.2.6	Aaĩ ꞌgii hõdẽẽthõng ꞌcĩ adĩmannu jurrung. Aaburreeku niig thooꞌthiok ꞌcĩg abathĩ ꞌcĩg adtican eeta ꞌcĩg anũ thõõth cĩ eet cĩg Nikõõla, hĩcĩ haaburreehi naa buúk.
REV.2.7	“Má athĩkneennu, ĩthĩhĩt thõõth ꞌcĩ aduhaak Lorii ꞌcĩ Ẽllẽẽmĩth lothippiꞌnya cĩg lemmioohu ho jurrung. Haaꞌnyihi hatĩ naa eet ꞌcĩg abũrĩ thooꞌthiok ꞌcĩg abathĩ, huduhit hẽẽt cĩ rũgẽtõ ꞌcĩ aaĩ õlõõ cĩ Nyekuci.”
REV.2.8	Nẽ ĩnnĩhaa Yeesu nẽẽ, “Teheedĩk waraga aajĩlõ cĩ lothippit cĩ lemmioohu, ꞌtaaũnaa cĩ Thĩmĩrna.
REV.2.8	“Duhaak anneek, nyeemuut nicciaa ꞌcĩ aku hĩ eet ꞌcĩ baa iꞌthianaanĩ hẽlẽggĩ vẽlẽk nẽ udtuura. Baa adaaha nẽ ꞌyioko kõr icci ũrũga. 
REV.2.9	Haga naa pĩĩrnanĩt cunuung hĩ tamaati ꞌcĩ iiginnu hullaha nẽ abalinnu nẽẽꞌthẽk pee. Nẽ haga ngaatĩ odoommuung eeta ꞌcĩg aĩ hĩĩgĩnna ꞌJudeei ho nẽ hõllõngaa ĩĩn nẽẽg ꞌJudeei dĩdĩ. Ĩĩn nẽẽg lothippit cĩ ꞌThĩttaanõ. 
REV.2.10	Nẽ ma hiꞌngolinnu ꞌgõõl ꞌcĩ hatĩ õõ accananiinnu. Aggammuung hatĩ habuui cĩ loriẽẽt ꞌcĩg abathĩ nẽ aarihuung baabuuthatõõ, accananiinnu hatĩ gẽrrẽẽt waathinniook õmmõtõ, ꞌgõõl ꞌcĩ hatĩ attĩmannuung habuui cĩ loriẽẽt ꞌcĩg abathĩ ho niccia. Ma huunniku thõõth cĩ Nyekuci ũdũt, tananga adiim arukuunga habuui cĩ loriẽẽt ꞌcĩg abathĩ ho. Haaꞌnyuung hatĩ naa ꞌbaaninit ꞌcĩ rũgẽt ꞌcĩ aalla ooo, hĩnĩngĩtĩ ĩllõõattu niig ꞌtĩmman cĩ ꞌThĩttaanõ.
REV.2.11	“Má athĩkneennu, ĩthĩhĩt thõõth ꞌcĩ aduhaak Lorii ꞌcĩ Ẽllẽẽmĩth lothippiꞌnya cĩg lemmioohu ho jurrung. Nẽ ẽẽtĩ ꞌcĩ abũrĩ thõõth cĩ ꞌThĩttaanõ ũdũt, aitiõõ hatĩ ẽẽtĩ tĩho hõllõngaa õkõ accananni ꞌgwoyyiaa ꞌcĩ aalla ooo, hĩnĩngĩtĩ daahĩth ꞌcĩ uruto
REV.2.12	Ma ho ĩnnĩhaa Yeesu nẽẽ, “Teheedĩk waraga aajĩlõ cĩ lothippit cĩ lemmioohu, ꞌtaaũnaa cĩ Pẽrgamo.
REV.2.12	“Duhaak anneek, nyeemuut ꞌcĩ aku hĩ eet ꞌcĩ aꞌnyak nyetuboot ꞌcĩ ꞌlẽhẽdĩ gẽrrẽẽt nicciaani. 
REV.2.13	Haga naa nĩngĩtĩ aattiyyu niig ko, ĩĩn ꞌtaaũn ꞌcĩ aayyi habuẽẽꞌthĩt cĩ ꞌThĩttaanõ, nẽẽthĩ, nga aalla aꞌthuunnu niig thõõth caannĩ noho. Tananga baa aruhi Antipa, ẽẽtĩ baa ĩĩn hebereec caannĩ hõrggẽẽnaa cunuung, ꞌtaaũnaa cĩ ꞌThĩttaanõ hataa, aalla nga ẽlẽmmaangu niig nganĩĩt noho.
REV.2.14	“Haꞌnyahi naa thooꞌthiok ꞌcĩg abadtẽc ꞌcĩg hatabi haduhaakuunga, ꞌcĩg nga adĩmannu niig ꞌgõõlaa ꞌcĩ abathĩ. Aattĩg eeta ũgẽẽgĩ hõrggẽẽnaa cunuung ꞌcĩg anũ ꞌlimman cĩ Balaamĩ,
REV.2.15	Nẽ tarĩ, aattiyyu niig ũgẽẽgĩ ꞌcĩg anuyyu ꞌlimman cĩ eet cĩg Nikõõla. 
REV.2.16	Haduhaakuunga, ũtũngteek ꞌthẽccanẽẽta, má hõllõngaa uunniku, hakuu hatĩ hĩdĩĩkoothong hiita huruktooa hĩ eet ꞌcĩg adĩman ꞌthẽccanẽẽta. Haruhi hatĩ ĩhõõggõ nyetubootaa ꞌcĩ haꞌnyahi ũtũũga ho.
REV.2.17	“Má athĩkneennu, ĩthĩhĩt thõõth ꞌcĩ aduhaak Lorii ꞌcĩ Ẽllẽẽmĩth lothippiꞌnya cĩg lemmioohu ho jurrung. Nẽ haaꞌnyihi hatĩ naa eet ꞌcĩ aꞌnyaman ꞌgoolinit cĩ ꞌThĩttaanõ, ꞌgẽẽn ꞌcĩ haĩ manna
REV.2.18	Nẽ ĩnnĩhaa Yeesu nẽẽ, “Teheedĩk waraga aajĩlõ cĩ lothippit cĩ lemmioohu, ꞌtaaũnaa cĩ Thiatira.
REV.2.18	“Duhaak anneek, nyeemuut nicciaa ꞌcĩ ĩꞌthõõa Ngeertĩ Nyekuci, ꞌcĩ alanyĩt hẽbẽrĩ haauto hĩ lanyit cĩ ꞌgwoyyio nẽ attaalito ꞌthoona hĩ ꞌthĩĩha ꞌcĩg attalĩthĩ. 
REV.2.19	Haga naa hẽlẽggĩ vẽlẽk ꞌcĩg adĩmannu niiga. Haga mĩnnan cunuung hĩ lemiinit cunuung hĩ dtiic cunuung hĩ ꞌgõõl ꞌcĩ emmeeꞌthu thooꞌthiok. Nẽ haga ngaatĩ adticannu thooꞌthiok jurrung waathinnioohĩĩ cĩg, hĩllõõan baag adticannu baa ꞌrẽẽna.
REV.2.20	“Aaĩ thõõth hõdẽẽthõng diooni ꞌcĩ hatabi haduhaakuunga. Alahatteehu tarĩ niig ngaa ꞌcĩ haĩ ꞌJeꞌthebeela
REV.2.21	Haaꞌnyĩha naa ĩnõõnnõ kõr ꞌcĩ ũũnnĩkĩ ꞌthẽccanẽẽt cĩgĩnnĩg ꞌcĩg adĩmani ꞌwaangĩꞌthẽẽt ko nẽ aitiõõ hinnia hõllõngaa adiim ũũnnĩk nẽẽ thooꞌthiok cĩgĩnnĩg ꞌcĩg ĩĩn ꞌriiring ko buúk.
REV.2.22	“Nẽ ꞌyioko, hadhuheehi hatĩ naa Jethebẽẽla nangẽrẽbaa cĩ ꞌcannaanõ nẽ haaꞌnyĩha eet ꞌcĩg adĩman hĩ ĩnõõnnõ thooꞌthiok ꞌcĩg ĩĩn ꞌriiring ko hippiirria gẽrrẽẽt, hatĩ hõllõngaa ũũnnĩk ꞌthẽccanẽẽt cĩggĩĩng ko. 
REV.2.23	Haruhi hatĩ naa nuyyiook cĩgĩnnĩg hadaahito nẽ hatĩ iita agaacõ lothippiꞌnya cĩg lemmioohu vẽlẽk, ngaatĩ ĩĩnnĩ nganĩĩt ꞌcĩ hatarraabani muhẽẽnĩt hĩ thooꞌthiok vẽlẽk ꞌcĩg aꞌnyak eeta ꞌthinneetinii cĩggĩĩng. Nẽ hatĩ hũdũmana naa eet hõdẽĩ hõdẽĩ ꞌgõõlaa ꞌcĩ adticaniini nẽẽgĩ. 
REV.2.24	Nẽ thĩ nẽẽꞌthẽk niig ũgẽẽgĩ ꞌtaaũnaa cĩ Thiatira ho, hõllõngaa anuyyu thõõth ꞌcĩ abathĩ ꞌcĩ allimaneekuung ngaa nicciee ho. Nẽ hõllõngaa agayyu thõõth ꞌcĩ anneek nuyyiooha cĩgĩnnĩg, ‘ꞌGii dĩdĩ ꞌcĩ ammiꞌthẽẽnĩ ꞌThĩttaanĩ.’ Nẽ hanneekuung, iittiõõ hatĩ hõllõngaa hatattadeekuung pĩĩrnanĩt umwa tarĩ. 
REV.2.25	Uꞌthuutti thõõth cĩ Nyekuci jurrung ĩꞌthõng hikia naana.
REV.2.26	“Nẽ haaꞌnyihi hatĩ naa eet ꞌcĩ ũtũbũr thõõth cĩ ꞌThĩttaanõ nẽ ũꞌthũũtĩ lemiinit caannĩ ũdũt, makaaꞌthĩt ꞌcĩ aggamĩ loonyin vẽlẽk, ĩꞌthõng decciaanĩt cĩ lootu.
REV.2.27	“ ‘Aggam hatĩ nẽẽ loonyin vẽlẽk hĩbahĩtaa ꞌcĩ ĩĩn ꞌthiihit,
REV.2.27	ĩꞌthaan hatĩ nẽẽ loonyin iccig haauto hĩ ijjioꞌnya ꞌcĩg alibi.’
REV.2.27	Haaꞌnyihi hatĩ ĩnõõnnõ ꞌtirrian ꞌcĩ aduhõõ hĩ baa aaꞌnya nganĩĩt Baaba caannĩ thõng. 
REV.2.28	Nẽ tarĩ, haaꞌnyĩha ĩnõõnnõ coobooc hĩĩ terethiinit ꞌcĩ ĩllõõanĩ mĩrõk.
REV.2.29	“Má athĩkneennu, ĩthĩhĩt thõõth ꞌcĩ aduhaak Lorii ꞌcĩ Ẽllẽẽmĩth lothippiꞌnya cĩg lemmioohu ho jurrung.”
REV.3.1	Nẽ ĩnnĩhaa Yeesu nẽẽ, “Teheedĩk waraga aajĩlõ cĩ lothippit cĩ lemmioohu ꞌtaaũnaa cĩ Thaardithi.
REV.3.1	“Duhaak anneek, ĩĩn ciee nyeemuut ꞌcĩ aku hĩ eet ꞌcĩ aꞌnyak Loriẽẽt cĩg Nyekuci tũkĩramma, hĩ mũnyũny tũkĩramma, ‘Haga naa thooꞌthiok vẽlẽk ꞌcĩg adĩmannu niiga. Ammuku oho ainnu nga arũgnu niiga, ĩko nẽẽ adaaktu ẽlẽk.’ 
REV.3.2	Ĩtĩngaac ũkũmatteek ꞌtirrian ꞌcĩ abadtẽc ꞌcĩ nga idiongan ko, hĩnĩngĩtĩ õbõhĩ edeccia. Nẽẽthĩ hoti ho, ĩttĩmanit gẽrrẽẽt, hátĩ ittiranit. Baa hũmmũda naa ngaatĩ hõllõngaa athiknu niig Nyekuc. 
REV.3.3	Ummuhuttooth thooꞌthiok baag allimanoothikuung ngagiit nẽ uꞌthuuttu jurrung. Ũtũbũrĩt thooꞌthiok ꞌcĩg abathĩ. Má attumaniinnu, hanĩhaakuung hatĩ naa hĩ igorriaahiti kõrraa ꞌcĩ hõllõngaa agayyu niiga.
REV.3.4	“Nẽ nga aꞌnyaku niig eet ũgĩ lothippitaa cĩ lemmiook cĩg Thaardithi, ꞌcĩg nga hĩdĩmanit thõõth ꞌcĩ abathĩ. Hõõkõrra hatĩ hĩ ĩhõõggõ, ahimit ceremwa ꞌcĩg õõrĩg, hĩnĩngĩtĩ abũnnaa nẽẽgĩ. 
REV.3.5	Nẽ eeta ꞌcĩg ĩllõõan thõõth cĩ ꞌThĩttaanõ, ahimit hatĩ nẽẽg ceremwa ꞌcĩg õõrĩg, nẽ iitiõõ hatĩ ꞌthaara cĩggĩĩng hõllõngaa amummunyanniaa ꞌbuuhaa cĩ rũgẽtõõ. Haduhaahi hatĩ naa Baaba hĩ aajĩlẽẽt cĩgĩnnĩg hanneehi, ‘Nuyyiook cĩgannĩg cieegi.’ 
REV.3.6	Má athĩkneennu, ĩthĩhĩt thõõth ꞌcĩ aduhaak Lorii ꞌcĩ Ẽllẽẽmĩth lothippiꞌnya cĩg lemmioohu ho jurrung.”
REV.3.7	Nẽ ĩnnĩhaa Yeesu nẽẽ, “Teheedĩk waraga aajĩlõ cĩ lothippit cĩ lemmioohu ꞌtaaũnaa cĩ Viladelvia.
REV.3.7	“Duhaak anneek, ĩĩn ciee nyeemuut ꞌcĩ aku hĩ eet ꞌcĩ ẽllẽẽmĩth ꞌcĩ ĩĩn dĩdĩ, ꞌcĩ aꞌnyak mũhũta cĩ Daavide.
REV.3.8	Haga naa thooꞌthiok vẽlẽk ꞌcĩg adĩmannu niiga. Hubbuuhihuung naa ngagiit hattũũg ꞌcĩ aitiõõ ẽẽtĩ ꞌcĩ occa aꞌnyũũg tarĩ tõõ. Aꞌnyaku nẽẽꞌthẽk ꞌtirrian ꞌcĩ abadtẽc, hĩnĩngĩtĩ nganĩĩta nẽ nga aalla aꞌthuunnu thõõth caannĩ nẽ nga ẽppẽhanit ꞌthaar cĩgannĩg ũdũt. 
REV.3.9	Ĩcĩnĩt nõõ, hattĩnganeehi hatĩ naa eet cĩg ꞌcieeth cĩ ꞌThĩttaanõ, hiita hakattieehuung ngagiit huruꞌnyia, ĩĩn nẽẽg oloꞌngiaak ꞌcĩg õthõõth aĩ, hĩĩgĩnna eet cĩg ꞌJudeei nẽ ĩko hõllõngaa ĩĩn eet cĩg ꞌJudeei dĩdĩ. Au hatĩ aga nẽẽg ngaatĩ iiginnu niig eet ꞌcĩg hammĩnannuung naana. 
REV.3.10	Hĩnĩngĩtĩ ĩthĩktu niig tilooinit caannĩ nẽ etemeeꞌthu pĩĩrnanĩt, haꞌthuunnuung hatĩ naa buúk ngagiit kõr ꞌcĩ hatĩ attĩmaniini eeta cĩg lootu vẽlẽk.
REV.3.11	“Hakuu hatĩ naa hĩdĩĩkoothong, uꞌthuutti thõõth caannĩ baa allimanoothikuunga, hátĩ hiittiõõ ẽẽtĩ ꞌcĩ hatĩ aggamaannuung ꞌbaaninit ꞌcĩ haaꞌnyuung naa ho tõõ. 
REV.3.12	Nẽ ẽẽtĩ ꞌcĩ ũtũbũr thõõth cĩ ꞌThĩttaanõ ũdũt, haaꞌnyihi hatĩ naa ĩnõõnnõ hĩĩ miirik cĩ ꞌCieeth cĩ Nyekuc caannĩ nẽ iittiõõ hõllõngaa aduhun battaala tarĩ ũdũt. Heheedihi hatĩ naa ꞌthaar cĩg Nyekuc caannĩ eleetinii cĩggĩĩng, ĩĩn hatĩ nẽẽg eet cĩg ꞌtaaũn cobbi cĩ Nyekuc caannĩ, ĩnõõ ꞌJeruꞌthalẽmĩ ꞌcĩ ĩĩn ngeju ꞌcĩ hatĩ ĩꞌthõõa Nyekuci caannĩ hẽẽtahujjieen hikia loota nẽ hatĩ heteheedĩha naa ꞌthaar cĩgannĩg buúk eleetinii cĩggĩĩng. 
REV.3.13	Má athĩkneennu, ĩthĩhĩt thõõth ꞌcĩ aduhaak Lorii ꞌcĩ Ẽllẽẽmĩth lothippit cĩ lemmioohu ho jurrung.”
REV.3.14	Nẽ ĩnnĩhaa Yeesu nẽẽ, “Teheedĩk waraga aajĩlõ cĩ lothippit cĩ lemmioohu ꞌtaaũnaa cĩ Laodicea.
REV.3.14	“Duhaak anneek, aku nyeemuut ciee hĩ eet ꞌcĩ haĩ Aamẽn,
REV.3.15	Haga naa thooꞌthiok vẽlẽk ꞌcĩg adĩmannu niiga nẽ aitiõõ hõllõngaa edeeꞌnyia ngaatĩ alallu hode aaburru niig lemiittaa cĩ Nyekuci. Haccamana naa ngaatĩ occa alallu hode ngaatĩ aaburru niiga. 
REV.3.16	Nẽ hĩnĩngĩtĩ hõllõngaa aaburru hode alallu, haꞌthĩĩcannuung hatĩ naa ngagiit hĩ ammũta. 
REV.3.17	Ainnu habaliinna nẽ haꞌnyaka ꞌgii vẽlẽk nẽ hõllõngaa adiimmu ꞌgiimwa tarĩ nẽ hõllõngaa adtuuhannu tamaati cunuung, ammaannu niig iiginnu hullaha, nẽ iittu rubettĩg nẽ aauttu ngũtũtũũny. 
REV.3.18	Haĩ hitiloouung naa ngagiit utuuyyia hĩ nganĩĩt ꞌdaab ꞌcĩ ĩwaadĩ ꞌgwoyyia ĩĩ tẽlla, hátĩ aballio nẽ itihimtu ceremwa ꞌcĩg õõrĩg, hátĩ ũmmũtĩt ngaaoni ꞌcĩ aattiyyu ngũtũtũũny nẽ utuuyyiau ẽgẽrnaac cĩ hebereennu, hátĩ haaꞌnyuung ngagiit ĩcĩttĩ jurrung.
REV.3.19	“Hilooti naa eet ꞌcĩg hammĩnani, nẽẽthĩ ꞌyioko, ũtũngteek ꞌthẽccanẽẽt cugguung. 
REV.3.20	Nẽ ĩthĩktaangu nganĩĩt jurrung ciee habili hattũũgaa cunuung nẽ huruha, má ĩthĩk eet umwaa molook caannĩ nẽ ubbuuk hattũũg, hadukna hatĩ nẽ hiita huduktooa hõdẽĩ hĩ ĩnõõnnõ.
REV.3.21	“Ẽẽtĩ ꞌcĩ ĩllõõan thõõth cĩ ꞌThĩttaanõ, haattiyyia hatĩ hĩ nganĩĩt dtaabawaa caannĩ hõdẽĩ, hĩ baa hĩllõõani naa ꞌThĩttaan nẽ hõõt haautta hĩ Baaba dtaabawaa cĩnnĩ. 
REV.3.22	Má athĩkneennu, ĩthĩhĩt thõõth ꞌcĩ aduhaak Lorii ꞌcĩ Ẽllẽẽmĩth lothippiꞌnya cĩg lemmioohu ho jurrung.”
REV.4.1	Ma nĩngaata, hĩcĩna hattũũg cĩ õlõ cĩ Nyekuci hẽẽtahujjieen ubbuuhi nẽ ikia mõlõõhĩ ꞌcĩ baa hĩthĩha ĩĩcĩ oou ẽlẽk, ẽggẽrꞌnya hĩ tũũrĩ nẽ ĩnnĩhaa, “Ijjia da ngaati, hátĩ heteretheehii thooꞌthiok ꞌcĩg hatĩ edeeꞌnyia urutaa cĩ thooꞌthiok iccig.” 
REV.4.2	Ma hĩdĩĩkoothong, hudtuuha Lori ĩĩcĩ muum caannĩ hĩ dtaaba cĩ hẽẽtkujjieen, ꞌcĩ iccioloonganĩ ẽẽtĩ umwaanĩ. 
REV.4.3	Nẽ aaĩ ẽlẽ cĩ eet ꞌcĩ aayyi dtaaba ho, hĩ biyyiẽẽna ꞌcĩg attalĩth ꞌcĩg haĩ ꞌJatheper hĩ karnelia nẽ irriamaneek lanyit dtaaba ꞌcĩ aayyi nẽẽ ho, haau hĩ tõõlõngẽẽcĩ ꞌcĩ aaĩ hĩ bẽẽ ꞌcĩ haĩ ẽmẽral. 
REV.4.4	Baa irriamaneek dtaaba ꞌcĩ aayyi nẽẽ ho, dtaabĩta ũgẽẽgĩ tarĩ, ꞌcĩg ĩĩn hẽẽn ꞌramma hĩ ꞌwec ꞌcĩg aattiyyi makayyiooha ũgẽẽgĩ ꞌcĩg ĩĩn hẽẽn ꞌramma hĩ ꞌwec buúk, ꞌcĩg ahimit ceremwa ꞌcĩg õõppẽr nẽ aꞌnyahit tẽmẽdẽhĩt ꞌcĩg attalĩth ꞌcĩg adĩmanniaa ꞌdaaba. 
REV.4.5	Nẽ dtaabawa nĩĩcĩ, ammadĩ lõõcĩ nẽ ẽggẽrẽny bõrõhẽẽcĩ gẽrrẽẽt. Ĩĩcĩ muum cĩ dtaaba nicci, alanyĩt ꞌgwoyyiẽẽna tũkĩramma ꞌcĩg ĩĩn Loriẽẽt cĩg Nyekuci. 
REV.4.6	Nẽ ĩĩcĩ muum cĩ dtaaba nicci, attalĩth ꞌgiimwa ꞌcĩ aĩ ꞌthalak ꞌthalak hĩ maama cĩg hidiowwaak.
REV.4.6	Nẽ irriamaneek dtaaba nicci hẽlẽggĩ ũgẽẽgĩ ꞌcĩg arũgĩ ĩĩn ꞌwec, ꞌcĩg aꞌnyak hẽbẽrĩ muumtini hĩ ĩĩcĩ deeccwaanu vẽlẽk. 
REV.4.7	Edeeꞌnyia ꞌgiimwaa ꞌcĩ arũgĩ ꞌcĩ oou, aaĩ hĩ ꞌmaa nẽ anũẽẽkĩ ꞌcĩ aaĩ hĩ olĩ nẽ ꞌcĩ ĩĩn iyyio, aꞌnyak muum hĩ ẽẽtĩ nẽ ꞌcĩ ĩĩn ꞌwec, aaĩ hĩ ꞌthuuti ꞌcĩ alilliaan thõng. 
REV.4.8	Nẽ aꞌnyak hẽlẽggĩ ꞌcĩg arũgĩ ĩĩn ꞌwec ko vẽlẽk, havvuuto tõrkõnõn. Havvuutõnĩĩ nĩĩcĩg, aꞌnyak hẽbẽrĩ ĩĩttõõ hĩ battaala vẽlẽk nẽ aalla ebenni hẽlẽggĩ niccieeg arũgĩ ho, baalin hĩ waathĩn aĩ,
REV.4.8	“Ẽllẽẽmĩth, ẽllẽẽmĩth, ẽllẽẽmĩth,
REV.4.8	Makayyioohiti Nyekuci ꞌTirriannioohiti ꞌcĩ ĩllõõan vẽlẽk,
REV.4.8	baa aaĩ ĩĩcĩ oou nẽ aaĩ ꞌyioko nẽ õbõda hatĩ tarĩ.”
REV.4.9	Baa aalla ebeneek hẽlẽggĩ niccieeg arũgĩ ho, eet ꞌcĩ aaĩ dtaabawa ho, tegellwa ꞌcĩg adĩkꞌthĩ ĩnõõnnõ hĩ ꞌcĩg abulꞌthĩ eet ꞌcĩ aalla arũgĩ ooo ho nẽ ĩĩttĩk ĩnõõnnõ ĩlaallẽ. 
REV.4.10	Ma ho, akatit makayyiooha ꞌcĩg ĩĩn hẽẽn ꞌramma hĩ ꞌwec ko huruꞌnyia nẽ alaacõ Nyekuc ꞌcĩ aaĩ dtaabawa nẽ ĩĩn nẽẽ Nyekuc ꞌcĩ aalla ooo. Nẽ itikta tẽmẽdẽhĩt cĩggĩĩng aarrik loota muumaa ꞌcĩ dtaaba nicci nẽ ĩĩtõ,
REV.4.11	“Makayyioohit hĩ Nyekuc cĩnaang, iini nii eet
REV.4.11	ꞌcĩ occa aaꞌnyĩhoothikii dĩhĩthẽẽnĩtĩ hĩ bulẽẽnĩt hĩ ꞌtirrian vẽlẽk,
REV.4.11	hĩnĩngĩtĩ baa ẽhẽnyta nii hẽlẽggĩ vẽlẽk,
REV.4.11	baa ẽtẽhẽnytaa nẽẽg tabiittaa cunni,
REV.4.11	nẽ aaꞌnyĩhuu ĩhõõggõ rũgẽt.”
REV.5.1	Nẽ hudtuuha ꞌbuuk attiaa cobbi ĩĩcĩ eet ꞌcĩ aaĩ dtaabawa ho, ꞌcĩ eheeddi ĩĩttõõ hĩ battaala vẽlẽk nẽ idili ꞌgoolliok tũkĩramma. 
REV.5.2	Nẽ tarĩ hĩcĩna aajĩlõ cobbi ꞌcĩ attiran gẽrrẽẽt ꞌcĩ ẽggẽrẽny aĩ, “Nganĩ ꞌcĩ ũũlũ ngaatĩ avvahanĩ ꞌbuuk icci adili ho nẽ ubbuuha?” 
REV.5.3	Baa aitiõõ eet umwaa loota nĩnga hode hẽẽtahujjieen, hode ꞌthẽẽmĩtõõ, ꞌcĩ occa abbuuk nẽ itigiil ꞌbuuk nicci tõõ.
REV.5.4	Ma ho, hutuluua gẽrrẽẽt, hĩnĩngĩtĩ baa aitiõõ ẽẽtĩ ꞌcĩ ammuddiaa ꞌcĩ occa ũũppan ngaatĩ abbuuhi nẽ itigiil ꞌbuuk nicci tõõ. 
REV.5.5	Ma ho, õthõõthahaa makayyioohiti umwaa hõrggẽẽnaa cĩ makayyiook ꞌcĩg ĩĩn hẽẽn ꞌramma hĩ ꞌwec ko ĩĩnnĩhaa, “Ma halu! Cĩĩn nõõnĩ, aaĩ ẽẽtĩ ꞌcĩ attiran ꞌcĩ haĩ ꞌMaa, ĩnõõ Yeesu ꞌcĩ arrittiaa habuccieetaa cĩ ꞌJuuda, hattũũgaa cĩ habu Daavide ꞌcĩ ĩllõõana. Ĩnõõnnõ dioo ꞌcĩ occa aga ngaatĩ avvahanĩ ꞌbuuk ꞌcĩ adili ꞌgoolliok tũkĩramma ho nẽ ubbuuha.”
REV.5.6	Ma nĩngaata, hudtuuha Mĩꞌnyõõn,
REV.5.7	Aku Mĩꞌnyõõn noho, nẽ aggama ꞌbuuk ĩĩcĩ aꞌthiit cobbi cĩ eet ꞌcĩ iccioloongan dtaabawa. 
REV.5.8	Ma baa aggama nẽẽ ꞌbuuk nicci ho, uruhit hẽlẽggĩ ꞌcĩg arũgĩ ĩĩn ꞌwec hĩ makayyiook ꞌcĩg ĩĩn hẽẽn ꞌramma hĩ ꞌwec ko, looc nẽ akattieek Mĩꞌnyõõn huruꞌnyia. Baa aꞌnyak nẽẽg vẽlẽk addungẽẽt hĩ lohilihilit ꞌcĩg ĩĩn ꞌdaab, ꞌcĩg abbĩꞌthĩĩ mõhõõkacĩ ꞌcĩ ĩĩn laiinit cĩ eet cĩg Nyekuci. 
REV.5.9	Nẽ ebenit nẽẽg tẽgẽl ꞌcĩ ĩĩn ngeju ꞌcĩ aĩ,
REV.5.9	“Nganiit dioo ꞌcĩ occa õkõõĩ ꞌbuuk
REV.5.9	nẽ avvahanuu dilẽẽnĩt cĩnnĩ,
REV.5.9	hĩnĩngĩtĩ baa aruhi niina,
REV.5.9	iita eellia biyyieeta cugunnig eet hĩĩtõ eet cĩg Nyekuci
REV.5.9	habuccieeꞌnyanĩ hĩ utugeetinii ꞌcĩg õthõõth eeta vẽlẽk cũũmõ cũũmõ
REV.5.9	hĩ eet loonyini vẽlẽk.
REV.5.10	Aaꞌnyĩhuu nii ĩhõõggõ hiita hĩĩtõ habuẽẽt hĩ paadĩrꞌnya ꞌcĩg adticanoothĩk Nyekuc.
REV.5.10	Aggam hatĩ nẽẽg looc nicci.”
REV.5.11	Ma tarĩ ho, hĩthĩha molook cĩ aajĩlẽẽt ꞌcĩg mẽẽlĩg ꞌrĩĩng ꞌcĩg ĩĩn aalibꞌnya hĩ millioꞌnya, ebenni nẽ irriamatteek dtaaba cobbi ho, hĩ hẽlẽggĩ ꞌcĩg ĩĩn ꞌwec ꞌcĩg arũgĩ ho, hĩ makayyiook ꞌcĩg ĩĩn hẽẽn ꞌramma hĩ ꞌwec ko. 
REV.5.12	Baa ebenni nẽẽg moloohaa cobbi aĩ,
REV.5.12	“Adiim Mĩꞌnyõõn baa aruhi
REV.5.12	haggam ꞌtirrian hĩ baliinit hĩ ꞌgẽẽnyĩth
REV.5.12	hĩ tingoli hĩ bulẽẽnĩt hĩ dĩhĩthẽẽnĩt.”
REV.5.13	Ma nĩngaata, hĩthĩha hẽlẽggĩ vẽlẽk ꞌcĩg aattĩg hẽẽtahujjieen hĩ loota hĩ ꞌthẽẽmĩtõõ, looccaa cĩ miningu hĩ bũlũccwaanĩtõõ vẽlẽk ebenni aĩ,
REV.5.13	“Hadihiꞌthii nganiit gẽrrẽẽt ꞌcĩ aaĩ dtaabawa ho hĩ Mĩꞌnyõõn,
REV.5.13	aꞌnyĩĩk haau dĩhĩthẽẽnĩtĩ hĩ tẽẽlꞌthĩt hĩ bulẽẽnĩt hĩ ꞌtirrian vẽlẽk hĩ nganiit
REV.5.13	ooo.”
REV.5.14	Nĩngĩtĩ ẽdẽcĩ hẽlẽggĩ ꞌcĩg arũgĩ ĩĩn ꞌwec ko aĩnnĩ, “Aamẽn!” Ma ho, akatit makayyiooha ꞌcĩg ĩĩn hẽẽn ꞌramma hĩ ꞌwec ko huruꞌnyia nẽ alaacõ Nyekuc hĩ Mĩꞌnyõõn.
REV.6.1	Ma ho, hudtuuha Mĩꞌnyõõn ngaatĩ avvahanĩ waraga ꞌcĩ oou waragẽẽtĩĩ ĩbaag ĩĩn tũkĩramma adili doollianga nẽ hĩthĩha molook ꞌcĩ oou hẽlẽggẽẽnnĩĩ ꞌcĩg ĩĩn ꞌwec arũgĩ ho, ẽggẽrẽny hĩ bõrõhẽẽcĩ aĩ, “Ijjia!” 
REV.6.2	Ma ho, hĩcĩna ꞌthukannioohit cĩ nyangõõllẽẽ ꞌcĩ õõrĩ, aꞌnyak irigi nẽ itihim temedek ꞌcĩ baa aaꞌnyĩhoothĩk ĩnõõnnõ nẽ nga adiim ngaatĩ ĩllõõanĩ noho.
REV.6.3	Ma baa awaanyana Mĩꞌnyõõn doolliang ꞌcĩ adil waraga ꞌcĩ ĩĩn ꞌramma ho, ẽdẽcĩ ꞌgii ꞌcĩ arũgĩ ꞌcĩ ĩĩn ꞌramma ho aĩ, “Ijjia!” 
REV.6.4	Ma ho, uppwaanna nyangõõllẽẽ ꞌcĩ marihẽẽnĩ, õtõd ꞌthukannioohiti ꞌcĩ aaꞌnyĩhoothĩk ꞌtirriani ꞌcĩ attihaanĩ jõrẽẽn loota nĩnga, hátĩ hurukto eeta ẽmmẽn nẽ baa aaꞌnyĩhoothĩk ĩnõõnnõ nyetuboot cobbi buúk.
REV.6.5	Ma nĩngaata, awaanyana Mĩꞌnyõõn doolliang ꞌcĩ ĩĩn iyyio. Ma ho, ẽdẽc ꞌgii ꞌcĩ arũgĩ ꞌcĩ ĩĩn iyyio ho ĩĩ, “Duhuna!” Nĩngĩtĩ akuuni nyangõõllẽẽ ꞌcĩ holliẽẽnĩ, ẽcẽrma eet ꞌcĩ aꞌnyak ꞌraatil attia. 
REV.6.6	Nẽ hĩthĩha molook ꞌcĩ aku hõrggẽẽnaa cĩ hẽlẽggĩ ꞌcĩg arũgĩ ĩĩn ꞌwec ko nẽ õthõõth ĩĩ, “Ũũppan lokirriaacĩ cĩ ꞌgẽẽmẽ cĩ dtiic cĩ kõr hõdẽẽthõng hode lokirriaaꞌnya iyyio cĩg haal ꞌcĩg haĩ ꞌbarli, dũman cĩ dtiic ꞌcĩ õkõmĩ cĩ kõr hõdẽẽthõng. Nẽ ma hurangannu ngõõrrõ cĩ olivi hode cĩ viinoo.”
REV.6.7	Ma baa awaanyan Mĩꞌnyõõn doolliang ꞌcĩ ĩĩn ꞌwec ko, ẽdẽcĩ ꞌgii ꞌcĩ arũgĩ ꞌcĩ ĩĩn ꞌwec ko aĩ, “Ijjia!” 
REV.6.8	Hĩcĩnootha looc hẽẽtahujjieen nẽ hudtuuha nyangõõllẽẽ ꞌcĩ ꞌthõllĩ. Haĩ ꞌthaar cĩg ꞌthukanniooktak, Daahĩth nẽ ũnũa Habuccieet cĩ Daahĩthõõ ĩnõõnnõ uruta. Baa aaꞌnyĩhoothĩk ĩhõõggõ makaaꞌthĩt ꞌcĩ aggamĩ dhoorit ꞌcĩ abadtẽc
REV.6.9	Ma baa awaanyan Mĩꞌnyõõn doolliang ꞌcĩ ĩĩn ꞌtur ko, hadtuuha hinnia loriẽẽt ꞌcĩg aattĩg altaarĩa loota cĩg eet baag aruhi vẽlẽk, hĩnĩngĩtĩ baa ẽlẽmĩ nẽẽg nẽ othoothito thõõth cĩ Nyekuci. 
REV.6.10	Ẽggẽrẽny nẽẽg moloohaa cobbi aĩ, “Makayyioohit ꞌcĩ elleemi nẽ iinu dĩdĩ, hõllõngaa aruha oolo, nẽ etteedu nẽ uuku eet baag arukeet ngagĩĩt thõng inni?” 
REV.6.11	Baa aanytĩhoothĩk eet ꞌcĩg urukti vẽlẽk ceremwaana ꞌcĩg õõrẽẽgĩ. Baa adukiaak ĩhõõggõ thõõth hiyyiomanit nõõ hĩdĩhĩdĩĩc, ĩꞌthõng hũttũbanoothĩk ꞌliimira cĩ ꞌgõtõõnõgĩ hĩ ngõõnõgĩ cĩggĩĩng, ꞌcĩg ĩĩn dticcianniook cĩg Yeesu ꞌcĩg hatĩ nga aruhi, ꞌcĩg nga hummuddioothĩk ĩhõõggõ.
REV.6.12	Ma baa awaanyan Mĩꞌnyõõn doolliang ꞌcĩ ĩĩn tõrkõnõn ko, ikia uluba hirihidtihi cobbi gẽrrẽẽt nẽ ũtũhũĩ kõrra hĩĩ hollia haau hĩ cẽrẽm ꞌcĩ holliẽẽnĩ nẽ ũtũhũĩ nyĩlõhĩ hĩĩ marik, hudukto hĩ biyyi. 
REV.6.13	Ma ho, udhukta mũnyũnya hiita looc, haauto hĩ ꞌmũũnĩ ꞌcĩg arurra ngõõtĩ nga hibbiirito. 
REV.6.14	Ma ho, iꞌnginõõthĩ hẽẽtkujjieen. Ma nĩngaata, eejehit muurrioha hĩ dtuunganĩ nga gõõng aattiyyi.
REV.6.15	Ma ngaati, iita utuguꞌthi habuẽẽta cĩg lootu hĩ makayyiook hĩ ꞌgaala cĩg ũũrũta hĩ balliook hĩ eet ꞌcĩg tiirik, hĩ appahacaaꞌnya hĩ eet baag hõllõngaa ĩĩn appahacaaꞌnya vẽlẽk, ilomẽẽtĩtõõ hĩ biyyiẽẽnĩ muurriohĩtõõ. 
REV.6.16	Ma ho, urruuyõĩ nẽẽg muurriok hĩ biyyiẽẽn ĩĩttĩk, “Irribatteetu nẽ utugunyteetu. Ma haaꞌnyiku hĩcĩneet ẽẽtĩ ꞌcĩ iccioloongan dtaabawa nẽ utugunyteetu, hiittiõõ hõllõngaa alĩĩllĩkeet Mĩꞌnyõõna. 
REV.6.17	Hĩnĩngĩtĩ ikia aattĩ kõrra cĩ liilii cĩnĩĩng, nẽ nganĩ occa hatĩ ꞌcĩ akannẽẽkĩ hĩ ĩnõõnnõ ho?”
REV.7.1	Ma baa ho, hudtuuha aajĩlẽẽt ꞌwec ꞌcĩg abĩlĩ kũdũlnyaannĩĩ ꞌcĩg ĩĩn ꞌwec, ĩcĩg lootu. Abĩlĩ hõdẽĩ ĩĩcĩ uruto, abĩlĩ hõdẽĩ ĩĩcĩ õkõlõõthĩkĩ kõrra, abĩlĩ hõdẽĩ ĩĩcĩ hujjieen nẽ ĩbĩl umwaa ĩĩcĩ holooc. Alaam nẽẽg ngõõtanĩ ꞌwec, hátĩ hiittiõõ hõllõngaa uuhan looc hode bũlũccwa hode hẽẽna. 
REV.7.2	Ma nĩngaata, hĩcĩna aajĩlõ umwa ꞌcĩ aku ĩĩcĩ uruto, ꞌcĩ aꞌnyak ꞌgiimwa cĩ Nyekuc ꞌcĩ arũgĩ, ꞌcĩ ammacaaranĩ eet. Ma ho, eggerenyeek aajĩlẽẽt ꞌcĩg ĩĩn ꞌwec baag aaꞌnyĩhoothĩk ꞌtirriani ꞌcĩ aruhi looc hĩ bũlũc ĩĩnnĩk, 
REV.7.3	“Ereeyyio da nõõ, ma hẽꞌthẽcannu looc hĩ bũlũc hĩ hẽẽna, ĩꞌthõng hamacaaratta muumti cĩg dticcianniook cĩg Nyekuci.”
REV.7.4	Ma nĩngaata, hikia hĩthĩha lothippit cĩ eet ꞌcĩg amacaaranni muumti ho. Ĩĩn nẽẽg vẽlẽk aalibꞌnya ꞌmiia hõdẽĩ hĩ hẽẽn ꞌwec hĩ ꞌwec (144,000), ꞌcĩg eberriaa hattũũgẽtĩĩ cĩg eet cĩg Ĩꞌthĩraẽlĩ. 
REV.7.5	Baa ammacaaranni eeta alibnya õmmõtõ hĩ ꞌramma (12,000) habuccieetaa cĩ ꞌJuuda. Nẽ ammacaarattĩ eeta alibnya õmmõtõ hĩ ꞌramma (12,000) habuccieetaa cĩ ꞌRuubenĩ. Ammacaaranni tarĩ eeta alibnya õmmõtõ hĩ ꞌramma (12,000) habuccieetaa cĩ ꞌGaadĩ. 
REV.7.6	Nẽ ammacaarattĩ eeta alibnya õmmõtõ hĩ ꞌramma (12,000) habuccieetaa cĩ Aathẽrĩ. Ammacaaranni tarĩ ũgẽẽgĩ alibnya õmmõtõ hĩ ꞌramma (12,000) habuccieetaa cĩ Navtali. Nẽ ammacaarattĩ eeta alibnya õmmõtõ hĩ ꞌramma (12,000) habuccieetaa cĩ Manaaꞌthe. 
REV.7.7	Ammacaaranni eeta alibnya õmmõtõ hĩ ꞌramma (12,000) habuccieetaa cĩ ꞌThimiõõnẽ. Nẽ ammacaarattĩ eeta alibnya õmmõtõ hĩ ꞌramma (12,000) habuccieetaa cĩ ꞌLeevi. Ammacaaranni tarĩ eeta alibnya õmmõtõ hĩ ꞌramma (12,000) habuccieetaa cĩ Iꞌthakarĩ. 
REV.7.8	Nẽ tarĩ, ammacaarattĩ eeta alibnya õmmõtõ hĩ ꞌramma (12,000) habuccieetaa cĩ ꞌThebuluni. Ammacaaranni eeta alibnya õmmõtõ hĩ ꞌramma (12,000) habuccieetaa cĩ Yothebo. Nẽ ammacaarattĩ eeta alibnya õmmõtõ hĩ ꞌramma (12,000) habuccieetaa cĩ Benyemiino.
REV.7.9	Ma ngaati, hudtuuha lothippit cobbi gẽrrẽẽt cĩ eet ꞌcĩg aꞌnyamannaa ngaatĩ hagiili buúk, eet ꞌcĩg eberriaa habuccieeꞌnyanĩĩ cĩg loonyin vẽlẽk ꞌcĩg õthõõth thooꞌthiohĩ cũũmõ cũũmõ, abĩlĩ muumaa cĩ Nyekuci hĩ ĩcĩ Mĩꞌnyoono, ahimti nẽẽg vẽlẽk ceremwaanĩĩ ꞌcĩg õõrĩg nẽ aggamit urwo athĩnĩ. 
REV.7.10	Ẽggẽrẽny nẽẽg vẽlẽk aĩ,
REV.7.10	“Aku eliiniti vẽlẽk hĩ Nyekuc cĩnaac
REV.7.10	ꞌcĩ aaĩ dtaabawa ho
REV.7.10	nẽ aku hĩ Mĩꞌnyõõn.”
REV.7.11	Nẽ baa abĩlĩ aajĩlẽẽta vẽlẽk hĩ makayyiook hĩ hẽlẽggĩ ꞌwec ꞌcĩg arũgĩ ho, irriamaneek Nyekuc nẽ akattieek huruꞌnyia, aggiing muumti cĩggĩĩng nẽ alaacõ Nyekuc ĩĩtõ,
REV.7.12	“Aamẽn!
REV.7.12	Aalla dĩhĩthẽẽnĩtĩ hĩ bulẽẽnĩt,
REV.7.12	hĩ ꞌgẽẽnyĩth hĩ taliinit hĩ ꞌtirrian vẽlẽk
REV.7.12	hĩ Nyekuc cĩnaac ooo.
REV.7.12	Aamẽn!”
REV.7.13	Ma nĩngaata, ikia ijina makayyioohiti umwaa eetinii ꞌcĩg ĩĩn hẽẽn ꞌramma hĩ ꞌwec ko ĩnnĩhaa, “Eet ꞌcĩg nganĩ niccieeg ahimti ceremwaanĩĩ ĩcĩg õõppẽr ko? Au eeta niccieeg ĩĩna?”
REV.7.14	Nẽ hẽdẽca hĩĩnnĩha, “Aga niina.”
REV.7.14	Nĩngĩtĩ aduhaaka anneeka nẽẽ, “Eet baag ẽmmẽẽthĩ ꞌcannan baa obbi gẽrrẽẽt niccieegi. Ĩtĩllahit nẽẽg ceremwa cĩggĩĩng biyyiẽẽtĩĩ cĩg Mĩꞌnyõõnak. 
REV.7.15	Ĩnõõ ꞌyioko cĩ,
REV.7.15	“Abĩllĩ nẽẽg muumaa cĩ dtaaba cĩ Nyekuci
REV.7.15	nẽ alaacõ ĩnõõnnõ baalin hĩ waathĩn ꞌCieetõõ cĩnnĩ ho.
REV.7.15	Nẽ ẽẽtĩ ꞌcĩ iccioloonganĩ dtaaba ho,
REV.7.15	ẽbbẽttaanĩk hatĩ nẽẽ cẽrẽm cĩnnĩ hubung ĩhõõggõ vẽlẽk.
REV.7.16	Iittiõõ hatĩ ĩhõõggõ hõllõngaa adak magĩthĩ tarĩ,
REV.7.16	hode aam kõrra tarĩ.
REV.7.16	Iittiõõ hatĩ kõrra ꞌcĩ nga atũũth ĩhõõggõ tarĩ tõõ.
REV.7.17	Hĩnĩngĩtĩ ĩĩ Mĩꞌnyõõn ꞌcĩ abĩlĩ hõrggẽẽnaa cĩ dtaabaõ ho tũhayyioohit cĩnĩĩng.
REV.7.17	Õkõõĩ hatĩ nẽẽ ĩhõõggõ ngaatĩ aattiyyi maama cĩg rũgẽt ꞌcĩ aalla ooo.
REV.7.17	Attũmũny hatĩ Nyekuci tilaalõ cĩggĩĩng.”
REV.8.1	Ma baa awaanyan Mĩꞌnyõõn doolliang ꞌcĩ ĩĩn tũkĩramma ho, ikia ĩjjaahõ lõõcĩ hẽẽtahujjieen õlõõ cĩ Nyekuci hĩdĩhĩdĩĩc ꞌthaa ꞌcĩ ĩĩn ꞌnuth. 
REV.8.2	Nẽ hĩcĩna aajĩlẽẽt ꞌcĩg ĩĩn tũkĩramma abĩlĩ muumaa cĩ Nyekuci ho, ngaatĩ aaꞌnyĩhõõthĩkĩ tũũrẽna hõdẽĩ hõdẽĩ.
REV.8.3	Ma ho, uppwaanna aajĩlõ umwaa ꞌcĩ aꞌnyaha lohilihili ꞌcĩ ẽhẽnytaa ꞌdaaba ꞌcĩ ĩwaadini mõhõõkac nẽ ikia ĩbĩl altaarĩa. Baa aaꞌnyĩhoothĩk aajĩlõ mõhõõkacĩ ꞌcĩ maka ꞌcĩ ĩĩn ꞌbaaninit hĩ laiinit cĩ eet cĩg Nyekuci altaarĩaa ꞌcĩ ĩĩn ꞌdaab, muumaa cĩ dtaaba cĩ Makayyiookto. 
REV.8.4	Nĩngĩtĩ ĩꞌngaannĩ bũrrẽtĩ cĩ mõhõõkacõõ hĩ laiinit cĩ eet cĩg Nyekuci, athĩnĩĩ cĩg aajĩlõ nicci nẽ õtõd ũũk hẽẽtahujjieen muumaa cĩ Nyekuci.
REV.8.5	Ma nĩngaata, ittiha aajĩlõ lohilihili cĩ mõhõõkacõõ nẽ ũttũhũla ꞌgwoo altaarĩa nẽ ammarkiihak looc. Ma ho, ikia ẽggẽrẽny tammu nẽ ammad gẽrrẽẽt hĩ hirihidtik cobbi ꞌcĩ õmmõõnnĩ looc vẽlẽk.
REV.8.6	Ma ho, ũkũmattoothĩk aajĩlẽẽta ꞌcĩg ĩĩn tũkĩramma ho ngaatĩ adtahĩ tũũrẽn cĩggĩĩng.
REV.8.7	Ma baa adtahĩ aajĩlõ ꞌcĩ oou tũũrĩ cĩnnĩ ho, adhukiaa hinnia tẽllẽẽna hĩ ꞌgwoo ꞌcĩ õꞌngõõtanni hĩ biyyi, hiita loota nĩnga nẽ ũtũũthĩ lõõcĩ ĩĩcĩ odoyyii
REV.8.8	Ma adtahĩ aajĩlõ ꞌcĩ ĩĩn ꞌramma tũũrĩ cĩnnĩ ho, ikia udhukia ꞌgwaa umwaa ꞌcĩ ĩĩkĩ muur nẽ udhuhoothĩk bũlũcatõõ nẽ ũtũhũĩ bũlũc ĩĩcĩ odoyyii ĩĩ biyyi, 
REV.8.9	nĩngĩtĩ adaaknĩ hẽlẽggĩ ꞌcĩg gõõng arũgĩ bũlũcatõõ ĩĩcĩ odoyyii hĩ ꞌthĩĩ nẽ ilibti haahũlĩta ꞌcĩg aattĩg bũlũcatõõ ĩĩcĩ odoyyii buúk hĩ ꞌthĩĩ.
REV.8.10	Ma baa adtahĩ aajĩlõ ꞌcĩ ĩĩn iyyio tũũrĩ cĩnnĩ ho, udhukia mũꞌnyaac umwaa cobbi ꞌrĩng ꞌcĩ alanyĩt aaĩ hĩ batarria nẽ udhuhoothĩk hidiowwẽẽn hĩ ũꞌngĩ cĩggĩĩng ĩĩcĩ odoyyii. 
REV.8.11	Baa haĩ ꞌthaar cĩg mũꞌnyaac nicci Hahati nẽ utuhuyyi maama ĩĩcĩ odoyyii ahahatit dtum nẽ iita adaahito eeta ꞌcĩg mẽẽlĩg ꞌrĩng, hĩnĩngĩtĩ hahati cĩ maam niccig.
REV.8.12	Ma baa adtak aajĩlõ ꞌcĩ ĩĩn ꞌwec tũũrĩ cĩnnĩ ho, ikia ammanyanĩ lanyit cĩ korro ĩĩcĩ odoyyii nẽ ammanyanĩ lanyit cĩ nyĩlooho buúk ĩĩcĩ odoyyii nẽ iita ammanyattĩ mũnyũnya ũgẽẽgĩ buúk ĩĩcĩ odoyyii nẽ iita ĩĩtõ nẽẽg vẽlẽk muguur ĩĩcĩ odoyyii. Ma baa waath, aitiõõ kõrra hõllõngaa aara ꞌthaaꞌnya ꞌwec nẽ aitiõõ nyĩlõhĩ buúk hõllõngaa aara baal ꞌthaaꞌnya ꞌwec.
REV.8.13	Ma ho, hĩcĩna ꞌthuuti umwa ꞌcĩ alilliaan hẽẽtahujjieen ẽggẽrẽny gẽrrẽẽt aĩ, “Pĩĩrnanĩt, pĩĩrnanĩt, pĩĩrnanĩt cobbi gẽrrẽẽt hĩ eet cĩg looc nicci, hatĩ adtahit aajĩlẽẽta ꞌcĩg ĩĩn iyyio ꞌcĩg adtuurna tũũrẽn cĩggĩĩng.”
REV.9.1	Ma baa adtak aajĩlõ ꞌcĩ ĩĩn ꞌtur tũũrĩ cĩnnĩ, hadtuuha hinnia mũꞌnyaac ngaatĩ adhukiaanĩ hẽẽtahujjieen hikia loota. Nẽ baa aaꞌnyĩhoothĩk mũꞌnyaac nicci mũhũta cĩ ꞌgõõl ꞌcĩ aduhun ꞌloohatõõ ꞌcĩ uuthik
REV.9.2	Ma baa abbuuk nẽẽ hattũũg cĩ ꞌlook nicci ho, aluba bũrrẽtĩ umwaa cobbi gẽrrẽẽt ꞌcĩ aaĩ hĩ gõõng atũũthĩ mõrõ cobbi nẽ ikia ũtũhũ bũrrẽtĩ kõr hĩ ngõõt hĩĩtõ muguur.
REV.9.3	Ma ho, itigirriaa ꞌgirooc bũrrẽẽtatõõ nĩĩcĩ hũmmũlũũnyan looc nẽ aaꞌnyĩhoothĩk ꞌgirooc ꞌtirriani ꞌcĩ ĩccaaĩ eet, ꞌcĩ aduhõõ hĩ ꞌtirrian ꞌcĩ aꞌnyak nyadokorrooꞌnya thõng. 
REV.9.4	Baa adukiaak ꞌgirooc nicci thõõth ꞌcĩ aĩ, ma hegeyyu arteenit hode hẽẽn hĩ hẽlẽggĩ vẽlẽk ꞌcĩg abũtha, abũnnaa ĩccaayyu eet ꞌcĩg hõllõngaa aꞌnyak nyamacaar cĩ Nyekuci muumtinii cĩggĩĩng. 
REV.9.5	Nẽ tarĩ, udukiaak ꞌgirooc thõõth ꞌcĩ aĩ, ma haruku ĩhõõggõ thõng, uukit ĩhõõggõ nyĩlõhĩ ꞌtur huciithaa ꞌcĩ aaĩ hĩgõõng ĩccaayyeet nyadokorro. 
REV.9.6	Nẽ waathinnioohĩĩ ĩtĩko, adiim hatĩ eeta daahĩth nẽ hõllõngaa ammũda. Ma hatĩ abũraneek nẽẽg daahĩth, alĩĩta hinnia hatĩ daahĩthĩ ĩhõõggõ thõng.
REV.9.7	Baa aaĩ ꞌgirooc nicciee hĩ nyangõõllẽẽꞌnya ꞌcĩg akũmanoothĩk õõ jora nẽ baa ahimit nẽẽg vẽlẽk tẽmẽdẽhĩt ꞌcĩg ĩĩn ꞌdaab nẽ aꞌnyahit muumti ꞌcĩg aattĩg hĩcĩg eetuk. 
REV.9.8	Nẽ ĩĩtõ uuttik ĩmana haauto hĩcĩg ngaa ꞌcĩ ngayyi nẽ aꞌnyahit nyĩgĩt ꞌcĩg aattĩg hĩcĩg ꞌmaawak. 
REV.9.9	Baa ahimit nẽẽg hilibbwa ꞌcĩg ĩĩn ꞌthĩĩk iyyootinii cĩggĩĩng nẽ eggerenyit havvuuto cĩggĩĩng haauto hĩ ꞌgadiggadiꞌnya ꞌcĩg agurut nyangõõllẽẽꞌnya cĩg ũũrũta ꞌcĩg icciodanoothĩk jore. 
REV.9.10	Baa aꞌnyak nẽẽg vẽlẽk huulli ꞌcĩg aattĩg hĩ cĩg nyadokorrooꞌnyanu nẽ aꞌnyak ꞌtirriani ꞌcĩ ĩccaaĩ eet hippiirria nyĩlõhĩ ꞌtur. 
REV.9.11	Baa habu cĩnĩĩng aajĩlõ ꞌcĩ ĩĩn makayyioohit cĩ ꞌlook ꞌcĩ uuthik hiꞌthihi dtuurnanĩt ko. Baa haĩ ꞌthaar cĩgĩnnĩg Ebereeiyyi Abaddon nẽ thõõthaa cĩ eet cĩg ꞌGirihi, haĩ Apollion,
REV.9.12	Nẽ thĩ ꞌyioko, allacanĩ pĩĩrnanĩtĩ ꞌcĩ oou nẽ nga au ũgẽẽgĩ ꞌramma ꞌcĩg abathĩ gẽrrẽẽt ũdũt uruta.
REV.9.13	Ma ho, adtak aajĩlõ ꞌcĩ ĩĩn tõrkõnõn tũũrĩ cĩnnĩ, nẽ hĩthĩha molook ꞌcĩ õthõõth õttõõnnĩĩ ꞌcĩg ĩĩn ꞌwec ĩcĩg altaarĩ ꞌcĩ ẽhẽnytaa ꞌdaaba, ꞌcĩ abĩlĩ muumaa cĩ Nyekuci. 
REV.9.14	Nẽ ĩĩnnĩk mõlõõhĩ nicciee aajĩlõ ꞌcĩ adtak tũũrĩ ho, “Õga aajĩlẽẽt ꞌcĩg ĩĩn ꞌwec ecebbi dẽmẽtaa cĩ hidioo cĩ Euvaratẽthĩ ho.” 
REV.9.15	Nĩngĩtĩ õõganĩ nẽẽ aajĩlẽẽt ꞌcĩg ecebbi ĩĩn ꞌwec ko nẽ ũkũmattoothĩk ꞌthaa niccia kõr tĩho, nyĩlõk hĩ irkit niccia noho, hátĩ hiita huruhit eet cĩg lootu ĩĩcĩ odoyyii.
REV.9.16	Nẽ ngaatĩ hathĩknĩ, baa agiili ũrũtana cĩg nyangõõllẽẽꞌnya ꞌcĩg joraak ĩĩn millioꞌnya ꞌmiiaꞌnya ꞌramma (200,000,000).
REV.9.17	Baa hadtuuha naa nyangõõllẽẽꞌnya hĩ ꞌthukanniook cĩggĩĩng aattiyyi nyangõõllẽẽꞌnya. Baa aꞌnyak nyangõõllẽẽꞌnya ooti hĩ ꞌmaaĩta, nẽ uudakta ꞌgwoo hĩ bũrrẽt utugeetinii cĩggĩĩng. 
REV.9.18	Baa aruk ꞌgwaa hĩ bũrrẽt hĩ ꞌgelemit ꞌcĩ aaburii padtahac ꞌcĩ uudaha nyangõõllẽẽꞌnya niccieeg ko, eet ꞌcĩg mẽẽlĩg loota nĩnga ĩĩcĩ odoyyii. 
REV.9.19	Nẽ uruhit nyangõõllẽẽꞌnya niccieeg eet ꞌgwoyyiaa hĩ bũrrẽẽtaa ꞌcĩ audaha nẽẽg utugeetinii cĩggĩĩng nẽ uukito eet hadaahito huullinii ꞌcĩg aꞌnyak ooti hĩ hũkaaꞌnya ꞌcĩg abathĩ.
REV.9.20	Nẽ eeta ꞌcĩg baag nga arũgĩ nẽ hõllõngaa ũũnnĩk ꞌthẽccanẽẽt cĩggĩĩng ko buúk, aalla ala loriẽẽt ꞌcĩg abathĩ
REV.9.21	Baa aitiõõ hõllõngaa ũũhũ eeta cieeg ꞌthinneeti cĩggĩĩng hĩ authet ꞌcĩ aruhi eet. Baa aalla ẽlẽmĩ nẽẽg hẽlẽggĩ ꞌcĩg ĩĩn õlõng, hĩ thooꞌthiok cĩg ꞌwaangĩꞌthẽẽtak hĩ ĩgõr cĩnĩĩng.
REV.10.1	Nẽ hudtuuha aajĩlõ umwa ꞌcĩ attiran gẽrrẽẽt ꞌcĩ alluuccia hẽẽtahujjieen aku loota. Baa ammũta ĩnõõnnõ diith nẽ ohoorranoothĩk tõõlõngẽẽcĩ õõ cĩnnĩ. Baa aara muum cĩnnĩ haau hĩ kõrra nẽ aꞌnyak ꞌthoo ꞌcĩg aattĩg hĩ lanyit cĩ ꞌgwoyyio. 
REV.10.2	Baa aꞌnyak nẽẽ ꞌbuuk ꞌcĩ hidici ꞌcĩ ubbuuhi ẽlẽk attiaa cĩnnĩ. Baa abĩlĩ nẽẽ aarĩk ꞌthooc cĩ aꞌthiit cobbi bũlũcatõõ nẽ ataadĩk ꞌthooc ꞌcĩ hidici ꞌthẽẽmĩ lokora. 
REV.10.3	Ẽggẽrẽny nẽẽ moloohaa cobbi ĩĩcĩ aaĩ hĩ gõõng arruukan ꞌmaa nẽ ma ẽggẽrẽny ko, iita eggerenyit bõrõhẽẽna ꞌcĩg ĩĩn tũkĩramma ho buúk. 
REV.10.4	Ma baa ĩbĩlĩt molookwaana cĩg bõrõhẽẽn ꞌcĩg ĩĩn tũkĩramma ho nẽ haĩ hẽtẽhẽẽd thõõth ꞌcĩ aduha nẽẽg ko loota, anneeka hinnia mõlõõhĩ umwaa hẽẽtahujjieen nẽẽ, “Ma heheedi thooꞌthiok nicciag loota, migithõõĩ.”
REV.10.5	Ma ho, hudtuuha aajĩlõ aa aarĩk ꞌthooc hõdẽẽthõng bũlũcatõõ nẽ aarĩk umwa ꞌthẽẽmĩ lokora, õdõng aꞌthiit cĩnnĩ cobbi ꞌjieena. 
REV.10.6	Nẽ ũbũtan aajĩlõ ꞌthaarĩĩ cĩg Nyekuc ꞌcĩ ẽhẽnyta hẽẽtkujjieen hĩ looc hĩ hẽlẽggĩ vẽlẽk ꞌcĩg arũgĩ ooo ĩĩ, “Iittiõõ Nyekuci hõllõngaa ereeyyi tarĩ.” 
REV.10.7	Uduhaak Nyekuci eet baag ĩĩn põrõvẽtaaꞌnya cĩgĩnnĩg thooꞌthiok baag ammiꞌthi nga hagayyi, hatĩ ũttũbaneek aajĩlõ ꞌcĩ ĩĩn tũkĩramma ngaatĩ adtahĩ tũũrĩ cĩnnĩ.
REV.10.8	Nẽ õthõõthahaa mõlõõhĩ aa hẽẽtkujjieen tarĩ ĩnnĩhaa, “Bĩĩt ꞌgama ꞌbuuk ꞌcĩ ubbuuhi hata, ꞌcĩ aꞌnyak aajĩlõ ꞌcĩ abĩlĩ nẽ ataadĩk ꞌthooc hõdẽẽthõng bũlũcatõõ nẽ aarĩk umwa ꞌthẽẽmĩ lokora hata.”
REV.10.9	Ma ho, heejehoothĩha aajĩlõ nicci nẽ hĩĩnnĩha, aꞌnyaa ꞌbuuk ꞌcĩ hidici ho. Ẽdẽcca hinnia anneeka, “Eri ꞌbuuk icci dahõ, ẽmmẽdĩ hatĩ ũtũũgatõõ aaĩ hĩ lõtẽẽcĩ ma hẽẽngatõõ õkõ ammũccarĩĩ.” 
REV.10.10	Ma ho, haggama aajĩlõ nicci ꞌbuuk nẽ ma hadahi ho, ẽmmẽdĩ hinnia ũtũũgatõõ aĩ ꞌlĩĩ ꞌlĩĩ aaĩ hĩ lõtẽẽcĩ, ma haku ho, ũũkcĩ hinnia hũmmũccar hẽẽngatõõ. 
REV.10.11	Nĩngĩtĩ anneeka mõlõõhĩ nicciee, “Tẽrẽth eet thooꞌthiok ꞌcĩg hatĩ au. Duhaak ꞌthẽk ĩhõõggõ vẽlẽk tarĩ, loonyinii cĩggĩĩng hĩ eet ꞌcĩg õthõõth thooꞌthiohĩ cũũmõ cũũmõ, hõdẽĩ hĩ habuẽẽt cĩggĩĩng vẽlẽk.”
REV.11.1	Ma ho, aaꞌnya aajĩlõ nicciee hẽẽt ꞌcĩ aaĩ hĩgõõng hattĩmanĩ looc nẽ ĩnnĩhaa, “Bĩĩt ꞌtĩmman ꞌCieeth cĩ Nyekuci, hĩ altaarĩ nẽ itigiilu eet vẽlẽk ꞌcĩg alayyi nĩngaata. 
REV.11.2	Nẽẽthĩ, ma hattĩmani looc battaala ꞌCieethaa cĩ Nyekuci. Tũngeek haau noho, hĩnĩngĩtĩ baa aaꞌnyĩhoothĩk eet ꞌcĩg nga hagaacõ Nyekuc nẽ au hatĩ aggam nẽẽg ꞌtaaũn ꞌcĩ ẽllẽẽmĩth cĩ Nyekuci ho, nyĩlõhĩ hẽẽn ꞌwec hĩ ꞌramma. 
REV.11.3	Haaꞌnyihi hatĩ naa makaaꞌthĩt caannĩ põrõvẽtaaꞌnya ꞌramma ꞌcĩg ĩĩn hẽbẽrĩ cĩgannĩg ꞌcĩg aattĩg hatiꞌtheeta ho, hõõt hirrioottĩk eet waathinnioohĩĩ ꞌcĩg ĩĩn aalib hõdẽĩ hĩ ꞌmiiaꞌnya ꞌramma hĩ hẽẽn tõrkõnõn (1,260).”
REV.11.4	Hẽẽna cieeg ĩĩn ꞌramma cĩg olivi,
REV.11.5	Má adiim mĩrõha ũgẽẽgĩ aruk ĩhõõggõ, aku ꞌgwaa utugeetinii cĩggĩĩng nẽ ũtũũth mĩrõk hĩĩ ꞌthĩĩ, ꞌgõõl ꞌcĩ hatĩ adaaknĩ nẽẽg niccia. 
REV.11.6	Baa aꞌnyak eeta ꞌcĩg ĩĩn ꞌramma ho ꞌtirriani ꞌcĩ abĩllĩ tammu, hátĩ hiittiõõ hõllõngaa atĩĩlĩ waathinnioohĩĩ cĩg nga irrioonĩkĩ nẽẽg eet thõõth cĩ Nyekuci. Nẽ má idiimito nẽẽgĩ, occa aga ngaatĩ ũũhũĩ maam hĩĩ biyyi nẽ aꞌnyaktaak eet pĩĩrnanĩt cobbi gẽrrẽẽt loota nĩnga.
REV.11.7	Ma hatĩ edecciaak aajĩlẽẽta ꞌcĩg ĩĩn ꞌramma ꞌcĩg ĩĩn hẽbẽrĩ ho dtiic ꞌcĩ irrioonĩkĩ eet thõõth cĩ Nyekuci, adukna hatĩ nyaharahaahĩ ꞌcĩ aaĩ ꞌloohaa cĩ hiꞌthihi dtuurnanĩt ko nẽ ikia ĩllõõan jore, nĩngĩtĩ aruhi ĩhõõggõ. 
REV.11.8	Ibbaattĩg hatĩ eleeti cĩggĩĩng loota, ꞌtaaũnaa ĩbaa õdõddõthõõthĩkĩ Makayyioohiti cĩnĩĩng hurucceea. Nẽ ꞌtaaũnĩ niccia, aduhõõ hĩ ꞌThõõdõm hĩ Ijjib
REV.11.9	Waathinnioohĩĩ ꞌcĩg ĩĩn iyyio hĩ ꞌnuth, acĩn hatĩ eeta cĩg loonyin vẽlẽk hĩ habuccieeꞌnya hĩ hattũũgẽt, eleeti cĩggĩĩng nẽ hõllõngaa ẽlẽmaanĩ hadayyi. 
REV.11.10	Accamanoothĩk hatĩ eeta cĩg lootu nẽ ũrũgũmĩta, aaꞌnyĩk hatĩ ꞌgõõnõgĩ ꞌbaaninit, hĩnĩngĩtĩ thõõth baa adĩmanoothĩk põrõvẽtaaꞌnya ꞌramma, baag ĩĩn hẽbẽrĩ baag aꞌnyahaak ĩhõõggõ pĩĩrnanĩt loota nĩnga.
REV.11.11	Ma urutaa cĩ waathinniook iyyio hĩ ꞌnuth, aku hatĩ Nyekuci aaꞌnyĩk ĩhõõggõ hũrũgĩt tarĩ, nĩngĩtĩ ĩꞌngaannĩ ꞌjieena. Abulan hatĩ thõõth ciee eet baag acĩn ĩhõõggõ nẽ itingolli gẽrrẽẽt. 
REV.11.12	Ma ho, ĩthĩhĩt põrõvẽtaaꞌnya ꞌcĩg ĩĩn hẽbẽrĩ baag ĩĩn ꞌramma ho, molook cobbi ꞌcĩ aku hẽẽtahujjieen ꞌcĩ aĩ, “Iita lokora ngaati.” Ma baa õdõng diith ĩhõõggõ õkõõĩ hẽẽtahujjieen ko, ẽbẽk hinnia mĩrõha cĩggĩĩng ko noho.
REV.11.13	Ma nĩngaata noho, uluba hirihidtihi cobbi gẽrrẽẽt, ꞌcĩ alib ꞌtaaũn ĩĩcĩ odoyyii hadaahito eeta aalibꞌnya tũkĩramma. Nẽ iita abarritit eeta ũgẽẽgĩ ꞌcĩg baag nga arũgĩ, nĩngĩtĩ abulꞌthĩ nẽẽg Nyekuc ꞌcĩ aaĩ hẽẽtahujjieen, taliittaa cobbi.
REV.11.14	Nẽ thĩ ꞌyioko, allacanĩ pĩĩrnanĩtĩ ꞌcĩ ĩĩn ꞌramma nẽ õbõhĩ ikia ꞌcĩ ĩĩn iyyio.
REV.11.15	Ma baa adtahĩ aajĩlõ ꞌcĩ ĩĩn tũkĩramma tũũrĩ cĩnnĩ ho, iita awacahit molookwaana ũgẽẽgĩ ꞌcĩg mẽẽlĩg hẽẽtahujjieen ĩĩtõ,
REV.11.15	“Nẽ ꞌyioko, ikia ĩĩ habuccieet cĩ looc nicci, cĩ Makayyioohit Nyekuc cĩnaac hĩ Krĩstõ cĩnnĩ,
REV.11.15	aggam hatĩ nẽẽ habuccieet cĩnnĩ irkiꞌnyia hĩ irkiꞌnyia.”
REV.11.16	Ma ho, iita akatit makayyiooha baag ĩĩn hẽẽn ꞌramma hĩ ꞌwec iccioloongan dtaabĩtĩĩ cĩg muum cĩ Nyekuci ho huruꞌnyia nẽ alaacõ ĩnõõnnõ. 
REV.11.17	Baa alayyi nẽẽg aĩ,
REV.11.17	“Nyekuc Makayyioohit, ꞌTirriannioohit ꞌcĩ ĩllõõani vẽlẽk,
REV.11.17	ꞌcĩ aaĩ nẽ baa aaĩ dĩdĩ,
REV.11.17	hĩnĩngĩtĩ idticanõõĩ nii ꞌtirrian cobbi nẽ iꞌthianaaĩ ngaatĩ aggami looc.
REV.11.18	Baa alĩĩllĩ eeta cĩg loonyin vẽlẽk nẽ ikia iliiliuu nii buúk!
REV.11.18	Nẽ ꞌyioko, ikia kõrra ꞌcĩ etteedini thooꞌthioha cĩg daakiahu.
REV.11.18	Nẽ ikia kõrra ꞌcĩ aaꞌnyĩkĩĩ nii dticcianniook cugunnig ꞌcĩg ĩĩn põrõvẽtaaꞌnya ꞌbaaninit,
REV.11.18	hĩ eet vẽlẽk baag adĩhĩth ꞌthaar cugunnig,
REV.11.18	eetinii ꞌcĩg kidicig hĩ ĩcĩg obbitig vẽlẽk.
REV.11.18	Ikia kõrra ꞌcĩ aruhi Nyekuci eet vẽlẽk baag acũda looc.”
REV.11.19	Ma nĩngaata, ikia ubbuuhi hattũũg cĩ ꞌCieeth cĩ Nyekuci hẽẽtahujjieen nẽ edeeꞌnyia cadduk ꞌcĩ iyyangꞌthĩ nẽẽ lõhõt cĩnnĩ ꞌCieetõõ cĩnnĩ. Ma ho, ammad lõõcĩ nẽ ĩccaaõ bõrõhẽẽcĩ habath dtẽc huluba hirihidtihi cobbi gẽrrẽẽt hĩccĩnĩt tẽllẽẽn ꞌcĩg adhukiaak looc.
REV.12.1	Ma ho, hudtuuha ꞌgiimwa ꞌcĩ ĩnaat eeta ꞌcĩ edeeꞌnyia hẽẽtahujjieen. Ĩĩn ngaa umwa ꞌcĩ ahimit ceremwa ꞌcĩg ĩĩn kõr, abĩlĩ nyĩlõõha nẽ itihim temedek ꞌcĩ aꞌnyak mũnyũny õmmõtõ hĩ ꞌramma. 
REV.12.2	Baa attur ngaa nicci ꞌgoonnia nẽ urruuo gẽrrẽẽt, hĩnĩngĩtĩ huciith cĩ loholeeco.
REV.12.3	Ma hĩdĩĩkoothong, ikia edeeꞌnyia ꞌgiimwaa hẽẽtahujjieen tarĩ, ꞌcĩ aaĩ hĩ ꞌbuuhi cobbi ꞌcĩ marihi ꞌcĩ aꞌthĩlan
REV.12.4	Ma ho, õrõrrõõcan ꞌbuuhi
REV.12.5	Ma nĩngaata, ũtũhũa ngaa nicciee loholeec ꞌcĩ maacĩ ꞌcĩ occa aku aggam loonyin vẽlẽk hĩbahĩtaa ꞌcĩ ĩĩn ꞌthiihit makaaꞌthĩtaa cĩ habuuo. Ma ho, ikia uvvucan aajĩlõ loholeec nẽ ũũhĩ hĩ Nyekuc nẽ ũũk aarĩk dtaabawaa cĩnnĩ. 
REV.12.6	Nĩngĩtĩ avviri ngaa nicciee õkõõĩ horrwatõõ umwaanĩ ĩcĩ õdõhõhĩĩ kak, ngaatĩ baa akũmaneek Nyekuci aĩ ꞌcĩ hatĩ õkõ aꞌthũũnnĩ ĩnõõnnõ waathinniook aalib hõdẽĩ hĩ ꞌmiiaꞌnya ꞌramma hĩ hẽẽn tõrkõnõn (1,260).
REV.12.7	Ma ho, uluba jõrẽẽĩ hẽẽtahujjieen. Baa aruhõõ habuui cĩ aajĩleetu ꞌcĩ haĩ Mikaĩlẽ hõdẽĩ hĩ aajĩlẽẽt cĩgĩnnĩg vẽlẽk, hĩ ꞌbuuk ꞌcĩ aꞌthĩlan aajĩlẽẽtĩĩ cĩgĩnnĩg noho. 
REV.12.8	Ma ngaati, ikia ĩllõõan Mikaĩlẽ ꞌbuuk ꞌcĩ aꞌthĩlan ko hĩ aajĩlẽẽt cĩgĩnnĩg vẽlẽk, nĩngĩtĩ iiggiawaanĩ ĩhõõggõ battaala õlõõ cĩ Nyekuci hẽẽtahujjieen. 
REV.12.9	Nẽ ꞌbuuhi ciee obbi aꞌthĩlan gẽrrẽẽt ko, ĩĩn hũkaat baa ꞌrẽẽnĩ
REV.12.10	Ma nĩngaata, hĩthĩha molook umwa ꞌcĩ aku hẽẽtahujjieen ꞌcĩ õthõõth aĩ,
REV.12.10	“Ikia kõr icci eliiniti hĩ makaaꞌthĩt hĩ habuccieet cĩ Nyekuc cĩnaac,
REV.12.10	hĩ makaaꞌthĩt cĩ Krĩstõ cĩnnĩ,
REV.12.10	hĩnĩngĩtĩ hoppocciaahit cĩ ꞌgotoonogeet cĩggaac,
REV.12.10	ꞌcĩ õhõppõõcan ĩhõõggõ muumaa cĩ Nyekuc cĩnaac baalin hĩ waathĩn,
REV.12.10	nĩngĩtĩ adhukiaakĩ looc noho hararac.
REV.12.11	Baa ĩllõõan eeta ꞌThĩttaan
REV.12.11	biyyiẽẽtĩĩ cĩg Mĩꞌnyõõnak,
REV.12.11	nẽ ĩllõõanit ngaatĩ ĩĩnĩ nẽẽg hẽbẽrĩ cĩg lemiinit cĩnĩĩng hĩ Nyekuc.
REV.12.11	Baa hõllõngaa ammĩnan nẽẽg rũgẽt cĩnĩĩng gẽrrẽẽt,
REV.12.11	ĩnõõ ꞌcĩ hõllõngaa itieelini nẽẽg daahĩth ko.
REV.12.12	Aꞌnyĩĩk hẽẽtkujjieen hatal
REV.12.12	nẽ atalit niig vẽlẽk eeta ꞌcĩg aattiyyu nĩngaata!
REV.12.12	Pĩĩrnanĩt hĩ hẽlẽggĩ ꞌcĩg aattĩg loota nĩnga hĩ bũlũccwaanĩtõõ,
REV.12.12	hĩnĩngĩtĩ udhukia habuui cĩ loriẽẽt ꞌcĩg abathĩ
REV.12.12	ikia loota nĩnga ngaꞌngaritta,
REV.12.12	hĩnĩngĩtĩ aga nẽẽ aĩ, haꞌnyaha ꞌthaa ꞌcĩ abadtẽc haaga.”
REV.12.13	Ma aku atinya ꞌbuuhi ꞌcĩ aꞌthĩlan ko, aĩ hitiggiaoothĩha loota ho, ikia ũnũõõthĩ ngaa baa ũũkca loholeec ꞌcĩ maacĩ. 
REV.12.14	Baa aaꞌnyĩhoothĩk ngaa nicci havvuuto ꞌramma ꞌcĩg obbitẽẽgĩ, ꞌcĩg aattĩg hĩcĩg ꞌthuutiaak ꞌcĩg baag ẽẽl ĩnõõnnõ hukul hũũk ĩĩcĩ baa õkõ aayyi horrwatõõ umwaanĩ ĩcĩ õdõhõhĩĩ kak, ngaatĩ hõllõngaa õdõlanĩ ꞌbuuhi niccieeni
REV.12.15	Ma nĩngaata, ataꞌthaha ꞌbuuhi maam ꞌcĩg ĩĩkĩ tawan, aĩ hátĩ hũmmũlũũnyan ngaa nicci. 
REV.12.16	Nẽ baa ẽẽla ngaa nicci lõõcĩ, hĩnĩngĩtĩ baa acũda ꞌthẽẽma tawan ꞌcĩ aꞌthakna ꞌbuuhi nicciee ũtũũga ho. 
REV.12.17	Ma ho, ikia ĩlĩĩlĩeek ꞌbuuhi nicciee ngaa nicci gẽrrẽẽt ũdũt, nĩngĩtĩ aahĩ jore nẽ õõt urukto hĩ lõhõlĩ cĩg ngaa nicci, ĩhõõggõ eeta ꞌcĩg athĩhĩ tilooinit cĩ Nyekuci nẽ elemit thooꞌthiok ꞌcĩg alliman Yeesu. 
REV.12.18	Baa nẽ ũũk ĩbĩl ꞌbuuhi nicciee, ẽrẽẽõ dẽmẽtaa cĩ bũlũcõ.
REV.13.1	Ma ho, hudtuuha nyaharahaak umwa ꞌcĩ adukna bũlũcatõõ ꞌcĩ aꞌnyak ooti tũkĩramma hĩ otto õmmõtõ. Aꞌnyak otto ꞌcĩg ĩĩn tũkĩramma ho vẽlẽk tẽmẽdẽhĩt nẽ eteheeddi ꞌthaara ꞌcĩg õdõõm Nyekuc ootinii ꞌcĩg ĩĩn õmmõtõ ho vẽlẽk. 
REV.13.2	Nẽ nyaharahaahĩ ꞌcĩ hacini naa ho, aꞌnyak ẽlẽ hĩ hẽẽlangĩ nẽ aattĩg ꞌthoona hĩcĩg nyemumuuak nẽ aꞌnyak ũtũg hĩ ꞌmaa. Ma ho, aaꞌnyĩk ꞌbuuhi dtaaba hĩ ꞌtirrian hĩ makaaꞌthĩt cĩnnĩ vẽlẽk, nyaharahaak nicci. 
REV.13.3	Baa aꞌnyak õõ cĩ nyaharahaak nicci umwaa carrahula cobbi gẽrrẽẽt, ꞌcĩ occa hõllõngaa alalĩ, nẽẽthĩ, baa ikia alala. Ma ho, ikia ubulan thõõth ciee eet vẽlẽk loota nĩnga, nĩngĩtĩ anũĩ nẽẽg nyaharahaak nicci. 
REV.13.4	Baa au ala eeta ꞌbuuk nicci, hĩnĩngĩtĩ aaꞌnyĩk nẽẽ nyaharahaak makaaꞌthĩt cĩnnĩ. Nĩngĩtĩ au alaĩ eeta nyaharahaak buúk aĩnnĩ, “Nganĩ ꞌcĩ aduhõõ hĩ nyaharahaak icci nẽ nganĩ ꞌcĩ occa aruhõõ hĩ ĩnõõnnõ ho?”
REV.13.5	Ma ho, ẽlẽmaahĩ Nyekuci nyaharahaak nicci hõdõõm ĩnõõnnõ nẽ aaꞌnyĩk hidticanõõĩ makaaꞌthĩt cĩnnĩ ho nyĩlõhĩ hẽẽn ꞌwec hĩ ꞌramma. 
REV.13.6	Nẽ ikia õdõõm nyaharahaahĩ nicciee Nyekuc, hĩ ꞌthaar cĩgĩnnĩg hĩ õlõ cĩnnĩ hĩ eet vẽlẽk ꞌcĩg arũmĩ hĩ ĩnõõnnõ hẽẽtahujjieen. 
REV.13.7	Ma ho, ikia ẽlẽmaahĩ Nyekuci nyaharahaak nicci hurukto hĩ eet cĩgĩnnĩg, hátĩ hĩllõõan nẽẽ ĩhõõggõ. Nẽ baa aaꞌnyĩk Nyekuci nyaharahaak nicci buúk, makaaꞌthĩt ꞌcĩ aggamĩ looc eetini noho hĩ habuccieeꞌnya hĩ hattũũgẽt vẽlẽk. 
REV.13.8	Nĩngĩtĩ au alaĩ eeta vẽlẽk cĩg looc nicci nyaharahaak nicci, eeta baag hõllõngaa eheeddi ꞌthaara cĩggĩĩng ꞌBuuhaa cĩ Mĩꞌnyõõn baa aruhi baa nga heteheꞌnyiaa lõõcĩ.
REV.13.9	Nẽ ẽẽtĩ ꞌcĩ aꞌnyahi ĩĩna, thĩhõõ jurrung.
REV.13.10	Má adiim Nyekuci eet umwa haggamĩ hũũk baabuutha,
REV.13.10	aggammi ꞌthẽk hatĩnĩ,
REV.13.10	nẽ má adiim Nyekuci eet umwa huruhi,
REV.13.10	aruhi ꞌthẽk hatĩnĩ.
REV.13.10	Aĩ thõõth ciee nẽẽ, aaꞌnyĩk eet cĩg Nyekuci hetemeethito ꞌcannan nẽ elemit thõõth cĩnnĩ.
REV.13.11	Ma ho, hudtuuha nyaharahaak umwa tarĩ, ꞌcĩ adukna loota nĩnga, ꞌcĩ aꞌnyak otto ꞌramma hĩ mĩꞌnyõõna, ngaatĩ õthõõthõnĩ hĩ ꞌbuuk ꞌcĩ aꞌthĩlan ko. 
REV.13.12	Adticaniini nẽẽ ꞌtirrian cĩ nyaharahaak baa oou baa aꞌnyak ngatubeenit õõa ꞌcĩ alal ẽlẽk. Nẽ ĩttĩnganeek eet makaaꞌthĩtaa cĩnnĩ loota nĩnga, halaacõ nyaharahaak baa oou. 
REV.13.13	Nẽ baa adtican nyaharahaahĩ ciee hẽlẽggĩ ꞌcĩg ĩnaat eeta, gõõng aaꞌnyĩk ꞌgwoo hikia hẽẽtahujjieen hõdõlan looc, ẽbẽk eeta noho. 
REV.13.14	Baa ĩggõõl nyaharahaahĩ nicciee eet loota nĩnga, ngaatĩ adĩmanẽẽkĩ eet thooꞌthiok ꞌcĩg ĩnaat eeta cĩg nyaharahaak baa oou. Ma nĩngaata, ikia uduhaak eet hẽtẽhẽnyta ꞌthooura cĩ nyaharahaak ꞌcĩ baa hõllõngaa adaahĩ, baa ĩĩn botohit baa acuhanni nyetuboota. 
REV.13.15	Ma ho, ẽlẽmaahĩ Nyekuci ĩnõõnnõ hũtũbbeek ꞌlaũk ꞌthooura nicci, hátĩ hõthõõth. Nẽ eeta vẽlẽk ꞌcĩg abũrĩ ngaatĩ alaĩ ꞌthooura nicci, aruhi hadaahito. 
REV.13.16	Ma nĩngaata, ikia ĩttĩnganeek nyaharahaahĩ ciee eet vẽlẽk ꞌcĩg abuli hode hõllõngaa abuli, balliook hĩ hullaha, appahacaaꞌnya hĩ eet ꞌcĩg hõllõngaa ĩĩn appahacaaꞌnya, hamacaaranit muumti hode athĩn cĩggĩĩng ꞌcĩg obbitig. 
REV.13.17	Nẽ ẽẽtĩ ꞌcĩ hõllõngaa aꞌnyak nyamacaar nicci, aitiõõ hõllõngaa aaꞌnyĩhoothĩk ĩnõõnnõ hũtũũõĩ ijjio cĩgĩnnĩg, hode hũtũũwa ijjio ũgĩ buúk. Ĩĩn nyamacaar nicciee ꞌthaar cĩg nyaharahaak nicci hĩ ꞌliimira ꞌcĩ ꞌthaar cĩgĩnnĩg.
REV.13.18	Adiim eggeenyi, hátĩ gaa ꞌliimira cĩ nyaharahaak nicci! Nẽẽthĩ, ma eggeenyi, occa aga ngaatĩ adticanĩĩ thõõth icci. Ĩĩn ꞌliimira cĩ nyaharahaak nicci ꞌmiiaꞌnya tõrkõnõn hĩ hẽẽn tõrkõnõn hĩ tõrkõnõn (666) nẽ ĩĩn ꞌliimira ciee cĩ nyaharahaahõ.
REV.14.1	Nẽ hudtuuha Mĩꞌnyõõn abĩllĩ muuraa ꞌcĩ haĩ ꞌThion,
REV.14.2	Ma ho, hĩthĩha molook umwa ꞌcĩ aku hẽẽtahujjieen ꞌcĩ ẽggẽrẽny hĩ maama cĩg tawaanak, hode aaĩ hĩgõõng ĩccaayyi bõrõhẽẽcĩ hatĩ atĩĩlĩ tammu nẽ gõõng õrõk hĩ addungẽẽta ꞌcĩg aruk benniooha. 
REV.14.3	Nẽ ẽbẽnĩ tẽgẽl ꞌcĩ ĩĩn ngeju muumaa cĩ dtaaba cĩ Nyekuci hĩ muumaa cĩ idiꞌngwa baag ĩĩn ꞌwec ko buúk, hĩ makayyiook. Baa hiꞌthihi eet ꞌcĩ aga tẽgẽl nicci ũdũt. Aga tẽgẽl tĩho eeta ꞌcĩg ĩĩn aalibꞌnya ꞌmiia hõdẽĩ hĩ hẽẽn ꞌwec hĩ ꞌwec (144,000) ko diooni, eet baag eelliaa loota nĩnga. 
REV.14.4	Baa ĩĩn nẽẽg vẽlẽk eet ꞌcĩg tẽllĩg ꞌthinneeti, ꞌcĩg nga hatagguutho hĩ ngaaĩ tahatak. Nẽ anũ Mĩꞌnyõõn ooo, ꞌgõõlaa ꞌcĩ õkõõĩ, hĩnĩngĩtĩ baa eelliaa nẽẽg hõrggẽẽnaa cĩ eet vẽlẽk loota nĩnga, hátĩ haanytĩhoothĩk Nyekuc hĩ Mĩꞌnyõõn, hĩĩtõ ꞌbaaninit cĩnĩĩng ꞌcĩ oou. 
REV.14.5	Eet ꞌthẽk ꞌcĩg nga hoolongit ũdũt nẽ occa hõllõngaa aꞌngaaꞌnyi haaga.
REV.14.6	Ma ho, hudtuuha aajĩlõ umwa ꞌcĩ alilliaan hẽẽtahujjieen, aꞌnyaha nyeemuut ꞌcĩ abũnnaa ꞌcĩ aalla ũdũt cĩ Nyekuci, ꞌcĩ aku aduhaak loonyin hĩ habuccieeꞌnya hĩ hattũũgẽt vẽlẽk ꞌcĩg õthõõth thooꞌthiohĩ cũũmõ cũũmõ loota nĩnga. 
REV.14.7	Baa ẽggẽrẽny aajĩlõ ciee gẽrrẽẽt aĩ, “Itingolli Nyekuc nẽ alaac ĩnõõnnõ! Õbõhĩ kõrra ꞌcĩ aku ẽttẽẽdĩ nẽẽ thooꞌthiok cĩg eetuk. Alaac ĩnõõnnõ, hĩnĩngĩtĩ baa ẽhẽnyta nẽẽ hẽẽtkujjieen hĩ looc, hĩ bũlũccwa hĩ hidiowwẽẽn vẽlẽk.”
REV.14.8	Nẽ ũnũa aajĩlõ nicci ꞌgoonnia umwaa ꞌcĩ ĩĩn ꞌramma ꞌcĩ ẽggẽrẽny aĩ, “Irribanĩ ꞌtaaũnĩ cobbi cĩ Babiloonnia! Hĩnĩngĩtĩ aaꞌnyĩk eet vẽlẽk hũdũũtĩtõ mẽrtaa cĩ viinoo nẽ ĩdĩmanit thooꞌthiok ꞌcĩg ĩĩn ꞌriiring, ꞌcĩg ooginni hĩ ngaaĩ tahatak. Nẽẽthĩ ꞌyioko, ĩlĩĩlĩ Nyekuci nẽ irriban Babiloonnia.”
REV.14.9	Ma ho, ũnũa aajĩlõ ꞌcĩ adtuurna ꞌcĩ ĩĩn iyyio nẽ ẽggẽrẽny nẽẽ buúk ĩĩ, “Ẽẽtĩ ꞌcĩ ala nyaharahaak hĩ ꞌthooura cĩnnĩ nẽ ẽlẽm ngaatĩ aarĩkĩ nyamacaar cĩ nyaharahaahõ muuma, hode attiaa cĩnnĩ, 
REV.14.10	ahũd hatĩ nẽẽ viino ꞌcĩ adduuttiak battaali lĩĩlĩẽẽttaa cĩ Nyekuci. Accananni hatĩ nẽẽ ꞌgwoyyiatõõ ꞌcĩ aaburii padtahac, ẽbẽk Mĩꞌnyõõn hĩ aajĩlẽẽt cĩgĩnnĩg ꞌcĩg ẽllẽẽmĩth noho. 
REV.14.11	Má ala ẽẽtĩ umwaa nyaharahaak hĩ ꞌthooura cĩnnĩ nẽ ẽlẽm nyamacaarwa cĩg ꞌthaar cĩgĩnnĩg, accananni hatĩ nẽẽ baalin hĩ waathĩn. Nẽ ĩꞌngaathĩ hatĩ bũrrẽtĩ cĩ ꞌcannan cĩnnĩ ho, hũũk hẽẽtahujjieen ooo haaga nẽ hõllõngaa hatĩ iyyioman ꞌcannaana ũdũt.” 
REV.14.12	Aĩ thõõth ciee, adiim ẽmmẽẽthĩ eeta cĩg Nyekuci ꞌcannan nẽ uꞌthuutti tilooinit cĩ Nyekuci ho nẽ uꞌthuutti lemiinit cĩnĩĩng hĩ Yeesu ũdũt.
REV.14.13	Nĩngĩtĩ hathĩknĩ molook cĩ aku hẽẽtahujjieen aĩ, “Tẽhẽẽd thõõth icci loota. Iꞌthianaanĩ kõr nicci, aggatan hatĩ Makayyioohiti eet ꞌcĩg adaahĩ, hĩnĩngĩtĩ ẽlẽmĩ nẽẽg ĩnõõnnõ.”
REV.14.13	Ẽdẽcĩ Lorii ꞌcĩ Ẽllẽẽmĩthĩ aĩ, “Eei, ammũda hatĩ nẽẽg ꞌyiomman dtiicaa cĩnĩĩng õkõmĩ ho nẽ tarĩ, hatĩ aaꞌnyĩhoothĩk ĩhõõggõ ꞌbaaniniti ꞌcĩ adũman dtiic cĩnĩĩng.”
REV.14.14	Ma ho, hudtuuha eet umwa ꞌcĩ aaĩ hĩ Ngeertĩ Eeto,
REV.14.15	Ma ho, uduhuna aajĩlõ umwaa battaala ꞌCieethaa cĩ Nyekuci, ꞌcĩ eggerꞌnyeek eet ꞌcĩ iccioloongan diitha ho anneek, “ꞌThianaaĩ janiinit thẽrẽthẽrẽaa cunni ꞌlẽhẽdĩ ho, hĩnĩngĩtĩ ibbiir mana nẽ ũttũbanoothĩk kõrra cĩ janiitto loota nĩnga.” 
REV.14.16	Nĩngĩtĩ attihaanĩ ẽẽtĩ ꞌcĩ iccioloongan diitha ho, thẽrẽthẽrẽ cĩnnĩ nẽ iꞌthianaaĩ ajan looc ꞌcĩ ibbiir ko.
REV.14.17	Ma ho, uduhuna aajĩlõ umwaa tarĩ, battaala ꞌCieetõõ cĩ Nyekuci hẽẽtahujjieen, ꞌcĩ aꞌnyak thẽrẽthẽrẽ ꞌcĩ ꞌlẽhẽdĩ buúk cĩ janiitto. 
REV.14.18	Ma uruta, uduhuna aajĩlõ umwaa altaarĩa, ꞌcĩ aꞌnyak ꞌtirrian ꞌcĩ aggamĩ ꞌgwoo ꞌcĩ aruhi looc nẽ uduhaak aajĩlõ umwa ĩĩnnĩk, “ꞌTiha thẽrẽthẽrẽ cunni ꞌcĩ ꞌlẽhẽdĩ hataa nẽ ajanĩ hẽẽn cĩg viinoaak loota nĩnga, hĩnĩngĩtĩ ibbiirito.” 
REV.14.19	Nĩngĩtĩ ẽttẽẽdĩ aajĩlõ viino ꞌcĩg abbiiri ho, thẽrẽthẽrẽaa cĩnnĩ. Ma nĩngaata, ũlũteek aajĩlõ nicciee viino ꞌcĩ abbiiri ho ꞌloohatõõ ꞌcĩ ammacciini, hĩĩ terethiinit cĩ liilii cĩ Nyekuci. 
REV.14.20	Baa aaĩ ꞌlook ꞌcĩ ammacciini viino ho, battaala ngadiihaa cĩ ꞌtaaũn cobbi. Ma baa amaccĩ viino nicciee ho, ariha hinnia biyyieeta. Ma ho, utuhuyyi biyyieeta hĩĩtõ hidioo ꞌcĩ aarĩk hĩĩ uun gẽrrẽẽt, haꞌnyak maaĩlꞌnya
REV.15.1	Ma uruta, hudtuuha ꞌgiimwa hẽẽtahujjieen ꞌcĩ abulan eet nẽ ĩĩ tiir gẽrrẽẽt. Ma ho, iita aajĩlẽẽta tũkĩramma ꞌcĩg aꞌnyaha ꞌthereeni tũkĩramma ꞌcĩg adtuurna nẽ ma edeccia ꞌthereeni cieegi, ũttũbanoothĩk thĩ liilii cĩ Nyekuci.
REV.15.2	Ma ho, hudtuuha ꞌgiimwa ꞌcĩ attalĩth aaĩ hĩ gĩlaathĩ ꞌcĩ maka ĩĩkĩ bũlũc nẽ õꞌngõõtanoothĩk hĩ ꞌgwoo. Baa abĩlĩ eeta baag ĩllõõan nyaharahaak hĩ ꞌthooura hĩ ꞌliimira ꞌcĩ ẽtẽrꞌtha ꞌthaar cĩg nyaharahaahõ, gĩlaathaa ꞌcĩ maka ĩĩkĩ bũlũc ko. Baa aggam nẽẽg vẽlẽk addungẽẽt, ꞌcĩg baag aaꞌnyĩk Nyekuci ĩhõõggõ. 
REV.15.3	Nẽ ebenit tẽgẽl cĩ Mũũꞌtha
REV.15.3	“Makayyioohit Nyekuc ꞌTirriannioohit ꞌcĩ ĩllõõani vẽlẽk,
REV.15.3	abulanneet thooꞌthioha ꞌcĩg adticani nii ꞌcĩg ĩĩn dĩdĩ.
REV.15.3	Aggami nii eet vẽlẽk jurrung,
REV.15.3	nii Habuui cĩ irkiꞌnyia vẽlẽk ko.
REV.15.4	Makayyioohit, nganĩ occa ꞌcĩ hõllõngaa iꞌngoliinni nganiit
REV.15.4	nẽ ubuluth ꞌthaar cugunnig?
REV.15.4	Hĩnĩngĩtĩ nganiit dioo ꞌcĩ elleemi.
REV.15.4	Au hatĩ eeta cĩg loonyin vẽlẽk
REV.15.4	alayyi nganiita,
REV.15.4	hĩnĩngĩtĩ ẽdẽẽnyta dtiicanĩ cugunnig ꞌcĩg ẽllẽẽmĩth ko ẽlẽk.”
REV.15.5	Ma uruta, hudtuuha ꞌCieeth cĩ Nyekuci hẽẽtahujjieen abbuuhi haau ngaburuur. 
REV.15.6	Ma ho, uduhutta aajĩlẽẽta baag ĩĩn tũkĩramma ho, ꞌCieetõõ cĩ Nyekuci battaala, aꞌnyaha ꞌthereeni tũkĩramma buúk. Baa ahimit nẽẽg ceremwa ꞌcĩg õõppẽr nẽ amarũũhĩtõ ceremwa ꞌcĩg ĩĩn ꞌdaab iyyõõtini. 
REV.15.7	Ma nĩngaata, ikia ꞌgiimwaa ꞌcĩ arũgĩ hõrggẽẽnaa cĩ hẽlẽggĩ ꞌcĩg ĩĩn ꞌwec ko, eꞌngereek aajĩlẽẽt niccig lohilihilit ꞌcĩg ĩĩn ꞌdaab. Baa abbĩꞌthĩĩ liilii cĩ Nyekuc ꞌcĩ arũgĩ ooo, lohilihilitii nĩĩcĩg. 
REV.15.8	Ma ngaati, ũmmũlũũnyan bũrrẽtĩ ꞌCieeth cĩ Nyekuci, ꞌcĩ aku bulẽẽtta hĩ ꞌtirrianaa cĩ Nyekuci. Nẽ baa aitiõõ ẽẽtĩ ꞌcĩ aduhun ꞌCieeth cĩ Nyekuci ho tõõ, ĩꞌthõng hedecciaak aajĩlẽẽta ꞌcĩg ĩĩn tũkĩramma ho, ngaatĩ uumurẽẽkĩ ꞌthereeni ꞌcĩg ĩĩn tũkĩramma ho, battaala ꞌCieethaa cĩ Nyekuci.
REV.16.1	Ma ho hĩthĩha molook cobbi ꞌcĩ aku ꞌCieethaa cĩ Nyekuci ꞌcĩ aduhaak aajĩlẽẽt tũkĩramma ho anneek, “Õõt udduuttik lilii cĩ Nyekuci ꞌcĩ aaĩ lohilihilitii ꞌcĩg ĩĩn tũkĩramma ho, eetinii vẽlẽk ĩcĩg abũrĩ thõõth cĩ Nyekuci loota nĩnga.”
REV.16.2	Ma nĩngaata ĩcĩĩdak aajĩlõ ꞌcĩ oou mooriꞌthiook ꞌcĩg aꞌnyak nẽẽ lohilihilaa cĩnnĩ ho eet loota nĩnga. Ma hĩdĩĩkoothong, ulubta carrahulita ꞌcĩg abathĩ nẽ ẽkẽdanit gẽrrẽẽt, eetinii cĩg eet ꞌcĩg aꞌnyak nyamacaar cĩ nyaharahaahõ nẽ alaacõ ꞌthooura cĩnnĩ ho.
REV.16.3	Ma tarĩ ho, ĩcĩĩdak aajĩlõ ꞌcĩ ĩĩn ꞌramma mooriꞌthiook cĩg lohilihili cĩnnĩ bũlũcatõõ cobbi. Ma ho, ũtũhũĩ bũlũc ĩĩ biyyi ꞌcĩg aattĩg hĩ biyyieeta ꞌcĩg eet ꞌcĩ adaak ẽlẽk, nĩngĩtĩ adaaknĩ hẽlẽggĩ ꞌcĩg aattĩg bũlũcatõõ cobbi vẽlẽk.
REV.16.4	Ma hĩdĩĩkoothong, ũnũẽẽhĩ aajĩlõ ꞌcĩ ĩĩn iyyio ĩcĩĩdak mooriꞌthiook cĩg lohilihili cĩnnĩ, liilliohĩ vẽlẽk ĩcĩg arik loota nĩnga. Ma ho, utuhuyyi maama liilliohĩ vẽlẽk hĩĩtõ biyyi. 
REV.16.5	Ma ngaati, hĩthĩha aajĩlõ umwa ꞌcĩ aggam maam vẽlẽk õthõõth ĩĩ,
REV.16.5	“Iini nii Nyekuc ꞌcĩ etteedi thooꞌthiok jurrung
REV.16.5	nganĩngĩtĩ baarkit nẽ aalla elleemi noho,
REV.16.5	hĩnĩngĩtĩ etteedi nii thooꞌthiok jurrung ꞌgõõlaa ꞌcĩ aũlanĩ.
REV.16.6	Baa uruhit eeta baag abathĩ eet cugunnig ꞌcĩg ẽllẽẽmĩth hĩ põrõvẽtaaꞌnya cugunnig.
REV.16.6	Nẽ baa uuku nii ĩhõõggõ, hĩnĩngĩtĩ ĩĩn ꞌgii ꞌcĩ akĩĩny nẽẽgĩ.”
REV.16.7	Nẽ hĩthĩha molook altaarĩa ꞌcĩ õthõõth aĩ,
REV.16.7	“Eei, Makayyioohit Nyekuc ꞌTirriannioohit ꞌcĩ ĩllõõan vẽlẽk,
REV.16.7	etteedi nii thooꞌthiok jurrung ꞌgõõlaa ꞌcĩ aũlanĩ.”
REV.16.8	Ma ho, udduutik aajĩlõ ꞌcĩ ĩĩn ꞌwec lohilihili cĩnnĩ kõrratõõ nĩngĩtĩ atũũthĩ abuurꞌthet cĩ korro ꞌcĩ aaĩ hĩ ꞌgwaa eet gẽrrẽẽt. 
REV.16.9	Baa atũũth abuurꞌthet cĩ korro ho, eet baag abathĩ hippiirria gẽrrẽẽt, nĩngĩtĩ accĩĩnĩ eeta ꞌthaar cĩg Nyekuc baa aꞌnyak makaaꞌthĩt cĩ ꞌthereeni ꞌcĩg abathĩ dtẽc ko. Nẽẽthĩ, baa aalla abũrĩ nẽẽg thõõth cĩ Nyekuci nẽ hõllõngaa abuluth ĩnõõnnõ buúk.
REV.16.10	Ma ho, ũũk udduutik aajĩlõ ꞌcĩ ĩĩn ꞌtur lohilihili cĩnnĩ dtaabawaa cĩ nyaharahaahõ, ma hĩdĩĩkoothong, ũtũhũĩ lõõcĩ cĩ habuccieet cĩnnĩ ĩĩ muguur, nĩngĩtĩ adahĩ eeta ahaatwa cĩggĩĩng huciitha. 
REV.16.11	Nẽ hĩnĩngĩtĩ huciith cĩ carrahulit cĩggĩĩng ko, aalla nẽẽg accĩĩn Nyekuc cĩ hẽẽtkujjieen nẽ tarĩ, aalla adĩman nẽẽg thooꞌthiok ꞌcĩg abathĩ noho.
REV.16.12	Ma nĩngaata, ikia udduutik aajĩlõ ꞌcĩ ĩĩn tõrkõnõn lohilihili cĩnnĩ lĩĩlaa cobbi ĩĩcĩ Euvaratẽthĩ, nĩngĩtĩ õdõhõknĩ lĩĩl ciee, hĩĩ ꞌgõõl ꞌcĩ ovvooyyianĩ habuẽẽta ꞌcĩg au ĩĩcĩ uruto. 
REV.16.13	Ma nĩngaata, hĩcĩna loriẽẽt iyyio ꞌcĩg abathĩ ꞌcĩg aattĩg hĩ lõkĩdõdõõknya. Adukna hõdẽĩ ũtũũgaa cĩ ꞌbuuk ꞌcĩ aꞌthĩlan ko nẽ uduhuna umwaa ũtũũgaa cĩ nyaharahaahõ nẽ tarĩ, uduhuna umwaa ũtũũgaa cĩ eet ꞌcĩ õõlõng aĩ, hĩĩnĩ põrõvẽtaac ko. 
REV.16.14	Nẽ loriẽẽta ꞌcĩg abathĩ ĩĩn iyyio ho, aꞌnyak ꞌtirrian ꞌcĩ adticanĩ thooꞌthiok ꞌcĩg ĩnaat eeta. Ma ho, õõt uduktaak habuẽẽt cĩg lootu vẽlẽk, hulutti ngaatĩ doyyii, hátĩ hõõt joraa cĩ kõr cobbi, ꞌcĩ hatĩ ẽttẽẽdĩ Nyekuci ꞌTirriannioohiti ꞌcĩ ĩllõõan vẽlẽk, thooꞌthiok, kõr ꞌcĩ decciaanĩt cĩ lootu.
REV.16.15	Ummuhuttooth thõõth baa aduha Yeesu aĩ, “Ma hikia naana, akuleeku hatĩ ꞌjieen, hanĩha hatĩ naa hĩ igorriaahiti! Aggatan hatĩ Nyekuci eet ꞌcĩ aaĩ dĩkĩĩm nẽ aꞌnyak cẽrẽm ẽlla, hátĩ hiittiõõ hõllõngaa õvvõ ngũtũtũũny nẽ aaꞌnyĩk ẽlẽ cĩnnĩ ngaaoni.”
REV.16.16	Alũta hatĩ loriẽẽta ꞌcĩg abathĩ ho habuẽẽt cĩg lootu hĩ ũũrũta cĩggĩĩng vẽlẽk ngaatĩ odoyyii, haĩ nĩngĩtĩho Ebereeiyyi, Aramageddon.
REV.16.17	Ma ho, udduutik aajĩlõ ꞌcĩ ĩĩn tũkĩramma lohilihili cĩnnĩ ngõõta. Ma nĩngaata, ẽggẽrẽnya Nyekuci moloohaa cobbi dtaabawa ꞌCieethaa cĩnnĩ ĩĩ, “Hũttũbaneeha thõõth vẽlẽk!” 
REV.16.18	Ma nĩngaata, ammad lõõcĩ hĩccaaõ bõrõhẽẽcĩ looc nicci vẽlẽk nẽ uluba hirihidtihi buúk cobbi gẽrrẽẽt, ꞌcĩ gõõng nga hikia irkiꞌnyiaannĩ vẽlẽk. 
REV.16.19	Nĩngĩtĩ aku alibiẽẽnĩ ꞌtaaũnĩ cobbi cĩ Babiloonnia hĩĩ iyyio nẽ tarĩ, iita ilibti ꞌtaaũnniooha cĩg loonyin vẽlẽk buúk hĩĩ ꞌthĩĩ. Nĩngĩtĩ ammuhaanĩ Nyekuci ꞌthẽccanẽẽt cĩg eet cĩg Babiloonnia vẽlẽk nẽ uuk ĩhõõggõ lĩĩlĩẽẽtta. 
REV.16.20	Nẽ baa iita ũmmũlũũnyanit maama dtuunganĩ vẽlẽk ꞌcĩg aattĩg bũlũccwaanĩtõõ nẽ irribattĩ muurrioha vẽlẽk. 
REV.16.21	Nẽ tarĩ, udhukta tẽllẽẽna ũgẽẽgĩ ꞌcĩg obbitig cĩg tammwaak ꞌcĩg ĩĩkĩ hĩ cũaal cĩ haalu nẽ ohoddia eet loota nĩnga gẽrrẽẽt ũdũt. Ma ho, ĩccĩĩnĩtõ eeta Nyekuc gẽrrẽẽt haaga noho, hĩnĩngĩtĩ baa õhõda tẽllẽẽna niccieeg eet hippiirria gẽrrẽẽt ũdũt.
REV.17.1	Ma ho, ikia aajĩlõ umwaa ꞌcĩ ĩĩn tũkĩramma ꞌcĩ baa ĩꞌthaanĩk ꞌthẽrẽt ꞌcĩ aꞌnyak lohilihiliiaa cĩnnĩ looc vẽlẽk ĩnnĩhaa, “Ijjia da ngaati, hatĩ heteretheehii ꞌgõõl ꞌcĩ hatĩ õkõ uuki Nyekuci ngaa ꞌcĩ ĩĩn ꞌwaaꞌngiahit cobbi
REV.17.2	Atagguutho nẽẽ hĩ habuẽẽt vẽlẽk loota nĩnga. Nẽ ngaaoni cĩnnẽẽnĩ, aau hĩcĩ eet ꞌcĩg ahũd viino hũdũũtĩtõ nẽ idticanit thooꞌthiok ꞌcĩg ĩĩn ꞌriiring loota nĩnga.”
REV.17.3	Nĩngĩtĩ õkõõyya aajĩlõ Loriia horrwatõõ ꞌcĩ õdõhõhĩĩ kak. Ma ĩĩca, hũũk hĩcĩna ngaa umwa ꞌcĩ iccioloonganĩ nyaharahaak ꞌcĩ marihi
REV.17.4	Nẽ baa ahimit ngaa nicciee ceremwa ꞌcĩg ẽllẽẽmĩth ꞌcĩg ꞌthorrialĩk nẽ ĩĩtõ marihik nẽ aꞌnyak dihidok ꞌcĩg attalĩth ꞌcĩg adĩmanniaa ꞌdaaba nẽ tarĩ, aꞌnyak biyyiẽẽn ꞌcĩg aaddi hĩ pẽalꞌnya. Aꞌnyak nẽẽ hooppo ꞌcĩ ĩĩn ꞌdaab athĩnĩĩ cĩgĩnnĩg, ꞌcĩ abbĩꞌthĩĩ hẽlẽggĩ ꞌcĩg õꞌngõlĩ ĩĩn ꞌriiring ꞌcĩg gõõng adĩman nẽẽnĩ. 
REV.17.5	Nẽ muumaa cĩnnĩ, eheedothoothĩk ꞌthaara ꞌgõõlaa ꞌcĩ ammiꞌthi ꞌcĩg aĩ,
REV.17.5	Hĩĩnĩ naa ꞌtaaũn cobbi cĩ Babiloonnia,
REV.17.5	aattĩ thooꞌthiok vẽlẽk ꞌcĩg ĩĩn ꞌriiring
REV.17.5	loota nĩnga.
REV.17.5	Nẽ hĩĩnĩ aattĩ hẽlẽggĩ vẽlẽk ꞌcĩg abathĩ gẽrrẽẽt loota nĩnga.
REV.17.6	Nẽ ma hadtuuha, adũũtĩ ngaa tĩho gẽrrẽẽt, hĩnĩngĩtĩ biyyi ꞌcĩg acũdaanĩ nẽẽ eet baag ẽlẽmana eleeti cĩggĩĩng anũĩ Yeesu.
REV.17.6	Nẽ baa abulannaa thõõth ciee gẽrrẽẽt ũdũt. 
REV.17.7	Ma ho, ĩnnĩhaa aajĩlõ nẽẽ, “Akuleehi ꞌjieen noho inni? Hẽddẽẽbakii hatĩ naa thõõth cĩ ngaa nicci nẽ hẽddẽẽbahii thõõth ꞌcĩ ammiꞌthi cĩ nyaharahaak ꞌcĩ aꞌnyak ooti tũkĩramma hĩ otto õmmõtõ, ꞌcĩg iccioloonganĩ nga nicciee ho buúk. 
REV.17.8	Ĩĩn nyaharahaahĩ ꞌcĩ baa acini nii ho, nyaharahaak ꞌcĩ baa arũgĩ baarkit nẽ ꞌyioko, adaaha, adukna hatĩ ꞌloohatõõ cĩ daahĩthõõ nẽ ũũk uduhoothĩha. Nẽ eeta ꞌcĩg looc nicci, ꞌcĩg baag nga heteheeddi ꞌthaara cĩggĩĩng ꞌbuuhaa cĩ rũgẽtõ baa nga heteheꞌnyiaa lõõcĩ, akuleek hatĩ ꞌjieen ngaatĩ uppwaannanĩ nyaharahaahĩ baa adaak ẽlẽk.
REV.17.9	“Aga ẽẽtĩ ꞌcĩ ẽggẽẽnyĩth aĩ, ĩĩn ooti ꞌcĩg ĩĩn tũkĩramma ꞌcĩg iccioloonganĩ ngaa nicciee ho, muurriok tũkĩramma nẽ tarĩ, ĩthakꞌthoothĩk ooti cieeg buúk habuẽẽt ꞌcĩg ĩĩn tũkĩramma ho. 
REV.17.10	Adaahito habuẽẽta ꞌcĩg ĩĩn ꞌtur ẽlẽk nẽ nga aaĩ hõdẽĩ, ꞌcĩ nga aggam looc ꞌyioko nẽ nga hatĩ aku umwaanĩ. Nẽ má ikia tĩho, aku hatĩ aggam looc hĩdĩhĩdĩĩc haaga nẽ iꞌnginõõthĩ. 
REV.17.11	Nẽ nyaharahaahĩ baa adtuuha nii arũgĩ nẽ ꞌyioko iꞌnginõõthĩ ho, ĩĩn habu ꞌcĩ ĩĩn turkiyyio, urutaa cĩ habuẽẽt ꞌcĩg ĩĩn tũkĩramma ho, aruhi hatĩ nẽẽ buúk, hiꞌnginõõthĩ haaga.
REV.17.12	“Nẽ otto ꞌcĩg ĩĩn õmmõtõ ho, ĩĩn habuẽẽt õmmõtõ ũgĩ tarĩ, ꞌcĩg hatĩ au aggam habuẽẽꞌthĩt cĩnĩĩng hĩ nyaharahaak hõdẽĩ kõr hõdẽẽthõng haaga. 
REV.17.13	Ẽlẽmĩ hatĩ nẽẽg vẽlẽk ngaatĩ aaꞌnyĩkĩ nyaharahaak nicci ꞌtirrian hĩ makaaꞌthĩt cĩnĩĩng. 
REV.17.14	Nẽ aak hatĩ habuẽẽta niccieeg vẽlẽk jore ꞌcĩ õõ aruhõõnĩ hĩ Mĩꞌnyõõn. Ĩllõõan hatĩ Mĩꞌnyõõn ĩhõõggõ, hĩnĩngĩtĩ ĩĩn nẽẽ Makayyioohit cĩ makayyioohu nẽ ĩĩ Habu cĩ habuẽẽt vẽlẽk. Arũmĩ hatĩ Mĩꞌnyõõn hĩ eet baag avva nẽẽ nẽ ẽbẽra, hĩnĩngĩtĩ baa athĩhĩ nẽẽg ĩnõõnnõ nẽ uꞌthuutti thõõth cĩnnĩ.”
REV.17.15	Nẽ ĩnnĩhaa aajĩlõ nẽẽ, “Bũlũccwaana ꞌcĩg acini nii iccioloonganĩ ngaa ꞌcĩ ĩĩn ꞌwaaꞌngiahit ko, ĩthakꞌthoothĩk lothippit cĩ habuccieeꞌnyanu hĩ hattũũgẽt cĩg loonyin vẽlẽk ꞌcĩg õthõõth thooꞌthiohĩ cũũmõ cũũmõ. 
REV.17.16	Aku hatĩ nyaharahaahĩ ꞌcĩ aꞌnyak otto ꞌcĩg ĩĩn õmmõtõ ho, iꞌthianaanĩ ngaatĩ aaburrẽẽkĩ ngaa ꞌcĩ hõllõngaa aꞌngaaõn buúk ko. Appũrcca hatĩ nẽẽg ceremwa ꞌcĩg ahimit ngaa nicciee ho vẽlẽk nẽ ũtũngteek ĩnõõnnõ haau ngũtũtũũny nẽ hatĩ adahit ẽlẽ cĩnnĩ nẽ itikta thuruthur cĩg ẽlẽ cĩnnĩ ho, udhukteek ꞌgwoyyiatõõ hutuuꞌthi hĩĩ ꞌthĩĩ. 
REV.17.17	Nyekuc ꞌcĩ aaꞌnyĩk habuẽẽt niccig hõdõĩ muhẽẽnĩtĩ cĩnĩĩng, ĩnõõ ꞌcĩ ẽlẽmaakĩ nẽẽg vẽlẽk ꞌtirrian cĩnĩĩng nyaharahaak nicci ho. Adĩman ꞌthẽk hatĩ nẽẽg noho ĩꞌthõng, hikia thõõth baa aduha Nyekuci hĩĩ dĩdĩ.
REV.17.18	“Nẽ ngaa ꞌcĩ adtuuha nii ho, ĩthakꞌthoothĩk ꞌtaaũn cobbi ꞌcĩ aggam habuẽẽt cĩg lootu vẽlẽk.”
REV.18.1	Ma urutaa cĩ thooꞌthiok iccig vẽlẽk, hudtuuha aajĩlõ umwa ꞌcĩ alluuccia hẽẽtahujjieen ꞌcĩ aꞌnyak ꞌtirriani cobbi gẽrrẽẽt nẽ aara ẽlẽ cĩnnĩ hũttũhũl looc vẽlẽk, hĩnĩngĩtĩ bulẽẽnĩt. 
REV.18.2	Ma ho, ikia ẽggẽrẽny aajĩlõ tĩho gẽrrẽẽt ĩĩ,
REV.18.2	“Ĩꞌthaanĩ Babiloonnia ꞌtaaũnĩ cobbi hirribanĩ hĩĩ ꞌthĩĩ!
REV.18.2	Ikia ĩĩ õlõ cĩ loriẽẽt ꞌcĩg abathĩ,
REV.18.2	nẽ aautti loriẽẽta ꞌcĩg abathĩ
REV.18.2	hĩ hĩbaallĩ hĩ idiꞌngwa ꞌcĩg abathĩ vẽlẽk.
REV.18.3	Ũhũdĩt loonyini vẽlẽk
REV.18.3	viino cĩ thooꞌthiok cĩgĩnnĩg ꞌcĩg ĩĩn ꞌriiring.
REV.18.3	Iita atagguutho habuẽẽta cĩg looc vẽlẽk hĩ ngaa nicci.
REV.18.3	Nẽ tarĩ, iita aballio tũjaarrioha cĩg looc nicci vẽlẽk buúk, hĩnĩngĩtĩ ngaa nicci.”
REV.18.4	Ma ho, hĩthĩha molook umwa ꞌcĩ aku hẽẽtahujjieen ꞌcĩ õthõõth aĩ,
REV.18.4	“Niig eeta cĩgannẽẽgĩ, uduhutta battaala ꞌtaaũnaa cĩ Babiloonnia,
REV.18.4	hátĩ hiittiõõ hõllõngaa othollu ꞌthẽccanẽẽt hĩ ĩnõõnnõ,
REV.18.4	nẽ tarĩ, hátĩ hiittiõõ hõllõngaa uukennu hõdẽĩ hĩ ĩnõõnnõ.
REV.18.5	Hĩnĩngĩtĩ athaddi ꞌthẽccanẽẽta cĩg Babiloonnia gẽrrẽẽt ũdũt hõdõlanit hẽẽtkujjieen,
REV.18.5	nẽ agaõõthĩ Nyekuci ꞌthẽccanẽẽt cĩgĩnnĩg.
REV.18.6	Dĩmaneek ngaa nicci thooꞌthiok baag adĩmaneek nẽẽ buúk eet. Uuk ĩnõõnnõ hakattio hĩ ꞌthẽccanẽẽt cĩgĩnnĩg.
REV.18.6	Uuk ĩnõõnnõ ukẽẽttaa ꞌcĩ ũũppan ꞌthẽccanẽẽt cĩgĩnnĩg.
REV.18.7	Aꞌnyĩĩk ĩnõõnnõ ukẽẽnĩt hĩ huciith ꞌcĩ ĩllõõanĩ,
REV.18.7	hĩ baa abuluth nẽẽ ẽlẽ cĩnnĩ nẽ abalõ.
REV.18.7	Aĩ nẽẽ ꞌthĩnĩtaa cĩnnĩ nẽẽ,
REV.18.7	‘Haayyi naa dtaaba nẽ hĩĩnĩ habu ꞌcĩ ngayyi,
REV.18.7	hõllõngaa hĩĩnĩ ngaatĩbõyyĩ nẽ hõllõngaa hatĩ homoꞌthi ũdũt.’
REV.18.8	Nẽẽthĩ hoti ho, atinya hatĩ nẽẽ ꞌcannan
REV.18.8	hĩ magĩth hĩ daahĩth kõr hõdẽẽthõng haaga.
REV.18.8	Aaĩ hatĩ nẽẽ ulwaanaa cobbi gẽrrẽẽt.
REV.18.8	Atũũth hatĩ ꞌgwaa ẽlẽ cĩnnĩ hĩĩ ꞌthĩĩ,
REV.18.8	hĩnĩngĩtĩ ẽttẽẽd Makayyioohiti Nyekuci ꞌTirriannioohiti thõõth cĩnnĩ ẽlẽk.”
REV.18.9	“Au hatĩ alu habuẽẽta cĩg lootu vẽlẽk baag oogin nẽ accamattoothĩk hĩ ngaa nicci, ngaatĩ acĩnĩ ꞌgwoo hĩ bũrrẽt ꞌcĩ atũũthẽnĩ ngaa niccieeni. 
REV.18.10	Aaꞌnyĩk hatĩ pĩĩrnanĩtĩ cĩ ꞌtaaũn nicci obbi ho ĩhõõggõ hitingolli nẽ ibillia ꞌrẽẽna nẽ ĩĩtõ,
REV.18.10	“ ‘Pĩĩrnanĩt tĩhathini nicciee ꞌtaaũn cobbi ho!
REV.18.10	Babiloonnia, ꞌtaaũn cobbi ꞌcĩ attiranĩ!
REV.18.10	Aku cuddiaanĩtĩ cunni ꞌthaa hõdẽẽthõng haaga!’
REV.18.11	“Alu hatĩ tũjaarrioha cĩg looc nicci vẽlẽk ĩnõõnnõ, hĩnĩngĩtĩ iittiõõ hatĩ ẽẽtĩ ꞌcĩ nga ũũt ijjio cĩggĩĩng tõõ. 
REV.18.12	Iittiõõ hatĩ eeta ꞌcĩg nga ũũt ꞌdaab, hĩ maccĩrẽẽn hĩ tẽllẽẽn ꞌcĩg attalĩth hĩ pẽalꞌnya hĩ ceremwa ꞌcĩg ẽllẽẽmĩth hĩ buuya ꞌcĩ ꞌrẽggẽẽ hĩ cẽrẽm ꞌcĩ ahĩggĩrĩĩ hĩ cẽrẽm ꞌcĩ marihi hĩ abaauꞌnya hĩ hẽlẽggĩ ꞌcĩg adĩmanniaa nyĩgĩtẽẽ cĩg oꞌngollwaanu hĩ abaauꞌnya ꞌcĩg õkõmĩ ngaatĩ hũũtanĩ hĩ ꞌthĩĩk hĩ biyyiẽẽn ꞌcĩg attaalĩth tõõ. 
REV.18.13	Iittiõõ hatĩ ẽẽtĩ ꞌcĩ nga ũũt hẽlẽggĩ ꞌcĩg aaꞌnyĩk ꞌgẽẽn hẽmmẽd hĩ mõhõõkac hode viino hode ngõõrrõ cĩ olivi hode haala hode ꞌgẽẽmẽ hode tĩĩna hode aꞌtha hode ẽẽtha hode nyangõõllẽẽꞌnya hode ꞌgadiggadiꞌnya hode appahacaaꞌnya tõõ.
REV.18.14	“Nẽ urruuyyio nẽẽg ĩĩtõ, ‘Babiloonnia! Iliittiaii hẽlẽggĩ baag abũraneehi nii vẽlẽk, ammanyanĩ ꞌcannani hĩ bulẽẽnĩt cunni ũdũt.’ 
REV.18.15	Baa aballio tũjaarrioha gẽrrẽẽt, hĩnĩngĩtĩ ꞌtaaũn cĩ Babiloonnia obbi ho. Ma baa acĩn nẽẽg pĩĩrnanĩt cĩnnĩ ho, iita utullẽẽcõ nẽẽg nẽ ibillia ꞌrẽẽna 
REV.18.16	nẽ ĩĩtõ,
REV.18.16	“ ‘Pĩĩrnanĩt hĩ ꞌtaaũn cobbi cĩ Babiloonnia,
REV.18.16	baa gõõng ahimti ceremwaanĩĩ ꞌcĩg anyũttĩĩ ĩcĩg ꞌthorrialĩk,
REV.18.16	nẽ itihim maccĩrẽẽn ꞌcĩg attalĩth ꞌcĩg adĩmanniaa ꞌdaaba hĩ biyyiẽẽnĩĩ ꞌcĩg ĩĩn tẽllẽẽn hĩ pẽalꞌnya.
REV.18.17	Iꞌnginõõthĩ baliiniti cĩ ꞌtaaũn nicci obbi ho, kõr ꞌcĩ odoyyii noho matadaꞌnyak.’
REV.18.17	“Nẽ ꞌgaala cĩg haahũlaak, hĩ ꞌthũaahĩt hĩ eet vẽlẽk ꞌcĩg õtõd haahũl hĩ tũjaarriok cĩg bũlũccwaanu vẽlẽk, ibillia ꞌrẽẽna. 
REV.18.18	Ma baa ĩcĩttõõthĩ nẽẽg bũrrẽt ꞌcĩ atũũthẽnĩ ꞌtaaũnĩ nicciee obbi ho, iita eggerenyit nẽẽg ĩĩtõ, ‘Baa aitiõõ ꞌtaaũnĩ loota nĩnga vẽlẽk cobbi gẽrrẽẽt, ꞌcĩ ĩllõõan icci tõõ.’
REV.18.19	“Ma nĩngaata, atuꞌthaanĩk hatĩ nẽẽg ooti cĩggĩĩng tuduhaac nẽ aauto ulwaana nẽ othoothito ĩĩtõ,
REV.18.19	“ ‘Pĩĩrnanĩt hĩ ꞌtaaũn cobbi cĩ Babiloonnia!
REV.18.19	Aballio eeta vẽlẽk baag aꞌnyak haahũlĩt bũlũccwaanĩ,
REV.18.19	hẽlẽggẽẽnnĩĩ cĩg ꞌtaaũn nicci obbi ho.
REV.18.19	Ma hĩdĩĩkoothong, iꞌnginõõthĩ ꞌtaaũnĩ nicciee obbi ho kõr ꞌcĩ odoyyii.
REV.18.20	Accamattoothĩk niig eeta cĩg Nyekuci hẽẽtahujjieen
REV.18.20	hĩ ꞌthooyyiak hĩ põrõvẽtaaꞌnya cĩgĩnnĩg vẽlẽk,
REV.18.20	hĩnĩngĩtĩ uuk Nyekuci ꞌtaaũn nicci hakattio hĩ ꞌgõõl baa adĩmannuung nẽẽ ngagiit buúk.’ ”
REV.18.21	Ma nĩngaata, õdõnga aajĩlõ umwaa ꞌcĩ attiran gẽrrẽẽt bẽẽ cobbi nẽ udhuheek ꞌtirriaana bũlũcatõõ, nẽ õthõõth ĩĩ,
REV.18.21	“ꞌGõõl ꞌcĩ
REV.18.21	hatĩ ĩꞌthaanini ꞌtaaũnĩ cĩ Babiloonnia ciee hiittiõõ
REV.18.21	hõllõngaa edeeꞌnyia tarĩ.
REV.18.22	Iittiõõ hatĩ addungẽẽta hĩ benniook hĩ loboruẽẽt hĩ tũũrẽn ꞌcĩg nga athĩknĩ hĩ nganiit tarĩ tõõ.
REV.18.22	Iittiõõ hatĩ dticcianniooha ꞌcĩg
REV.18.22	nga ẽhẽnyĩt dũkaanĩt hĩ nganiit tarĩ tõõ,
REV.18.22	nẽ iittiõõ hatĩ hirriẽẽta
REV.18.22	ꞌcĩg nga athĩknĩ hĩ nganiit tarĩ tõõ.
REV.18.23	Iittiõõ hatĩ ꞌloomo ꞌcĩ nga alanyĩt hĩ nganiit tarĩ tõõ.
REV.18.23	Iittiõõ hatĩ mõlõõhĩ cĩ nyattaraanõ, hõllõngaa athĩknĩ hĩ nganiit tarĩ.
REV.18.23	Baa ĩĩn tũjaarrioha cugunnig eet ꞌcĩg obbitig gẽrrẽẽt loota nĩnga.
REV.18.23	Nẽ ngarĩꞌthẽẽt cunni ho, ikia aaꞌnyĩk eet cĩg loonyin vẽlẽk harahanit.
REV.18.24	Baa nganiit ꞌcĩ aĩnanaa eet baag ĩĩn põrõvẽtaaꞌnya, hĩ eet ꞌcĩg ẽllẽẽmĩth cĩg Nyekuci,
REV.18.24	hĩ eet vẽlẽk baag aruhi loota nĩnga, hudduutti biyyieeta loota.”
REV.19.1	Ma uruta, hĩthĩha molook cĩ lothippit cobbi hẽẽtahujjieen ꞌcĩ ẽggẽrẽny aĩ,
REV.19.1	“Hadihiꞌthii naag nganiita Nyekuc!
REV.19.1	Aku ꞌtirrianĩ cobbi vẽlẽk hĩ nganiit ꞌcĩ ẽẽlanneet ngagĩĩta,
REV.19.2	etteedi nii thooꞌthiok ꞌgõõlaa ꞌcĩ aũlan dĩdĩ,
REV.19.2	hĩnĩngĩtĩ uuku nii ngaa
REV.19.2	baa ĩĩn ꞌwaaꞌngiahit ꞌcĩ ẽꞌthẽcan looc ꞌwaangĩꞌthẽẽta hĩ ngaaoniitta.
REV.19.2	Etteedi nii thõõth cĩnnĩ nẽ aaꞌnyĩhuu hũdũman dticcianniook cugunnig baag aruk nẽẽnĩ.”
REV.19.3	Nẽ iita eggerenyit nẽẽg tarĩ ĩĩtõ,
REV.19.3	“Hĩdĩhĩthĩt Makayyioohit!
REV.19.3	Aꞌnyĩĩk bũrrẽt cĩ ꞌgwoo ꞌcĩ atũũth ngaa nicci ho,
REV.19.3	haala ooo!”
REV.19.4	Ma uruta, akatit makayyiooha ꞌcĩg ĩĩn hẽẽn ꞌramma hĩ ꞌwec, hĩ hẽlẽggĩ ꞌcĩg ĩĩn ꞌwec arũgĩ ho, huruꞌnyia muumaa cĩ dtaaba cobbi cĩ Nyekuci nẽ alaacõ ĩnõõnnõ ĩĩtõ,
REV.19.4	“Aamẽn! Hĩdĩhĩthĩt Makayyioohit!”
REV.19.5	Nẽ hĩthĩha molook umwa ꞌcĩ aku dtaabawa ꞌcĩ aĩ,
REV.19.5	“Hĩdĩhĩthĩt Nyekuc,
REV.19.5	dticcianniooha cĩgĩnnĩg vẽlẽk,
REV.19.5	eeta vẽlẽk ꞌcĩg iꞌngolli ĩnõõnnõ,
REV.19.5	iꞌthianaanĩ eetinii ĩcĩg obbitig hĩ ĩcĩg kidicig vẽlẽk.”
REV.19.6	Ma nĩngaata, hĩthĩha molook umwa cĩ lothippit cobbi ꞌcĩ ẽggẽrẽny hĩ tawanĩ cobbi nẽ ĩccaaõ hĩ bõrõhẽẽcĩ, ẽggẽrẽny mõlõõhĩ nicciee gẽrrẽẽt aĩ,
REV.19.6	“Hatalit nẽ hĩdĩhĩthĩt
REV.19.6	Makayyioohit Nyekuc ꞌTirriannioohit ꞌcĩ ĩllõõan vẽlẽk gẽrrẽẽt ũdũt.
REV.19.6	Ĩĩn nẽẽ habu cobbi ꞌcĩ aggam looc vẽlẽk.
REV.19.7	Haccamattoothĩk nẽ hubuluthit ĩnõõnnõ,
REV.19.7	hĩnĩngĩtĩ ikia kõrra cĩ nyahũũta cĩ Mĩꞌnyoono
REV.19.7	nẽ ũkũmanoothĩk ngaa cĩnnĩ
REV.19.8	Ahimtoothĩk hatĩ ngaa nicci
REV.19.8	ceremwaana ꞌcĩg õõppẽr ꞌcĩg anyũttĩĩ.”
REV.19.8	Nẽ ceremwaana ꞌcĩg õõppẽr ꞌcĩg ahimit nẽẽ ho, ĩthakꞌthoothĩk thooꞌthiok ꞌcĩg abũnnaa baag adĩman eeta cĩg Nyekuci loota nĩnga.
REV.19.9	Ma ho, õthõõthahaa aajĩlõ ĩnnĩhaa, “Tẽhẽẽd thõõth nicciaa loota. Aggatan hatĩ Nyekuci eet vẽlẽk ꞌcĩg au nyahũũtaawaa cĩ Mĩꞌnyoono.” Nẽ õthõõthahaa aajĩlõ tarĩ ĩĩnnĩhaa, “Ĩĩn thooꞌthioha cieeg vẽlẽk ꞌcĩg aduha Nyekuci dĩdĩ.”
REV.19.10	Ma baa hakanneehi aajĩlõ huruꞌnyia nẽ halawa ĩnõõnnõ ho, anneeka hinnia, “Ma halayya nganĩĩta! Hĩĩnĩ naa eet umwa ꞌcĩ hĩĩnĩ dticciannioohit cĩ Nyekuci haaga hĩ nii buúk nẽ haduhoonna hĩ ꞌgotoonogu ꞌcĩg ẽlẽmĩ Yeesu thõng. Laa nii Nyekuc diooni! Hĩnĩngĩtĩ ẽẽtĩ ꞌcĩ allimaneek ꞌgõõnõgĩ thõõth cĩ Yeesu, allimanni ꞌtirriaanaa cĩ Lori ꞌcĩ Ẽllẽẽmĩthĩ.”
REV.19.11	Ma ho, hĩcĩnootha hẽẽtkujjieen ngaatĩ abbuuhẽnĩ tarĩ, haau ngaburuur nẽ hudtuuha nyangõõllẽẽ ꞌcĩ õõrĩ ꞌcĩ aꞌthuhan ꞌthukannioohiti ꞌcĩ haĩ ꞌthaar cĩgĩnnĩg Lemmioohit, hĩ Thõõth ꞌcĩ ĩĩn Dĩdĩ. Gõõng ẽttẽẽd nẽẽ thooꞌthiok jurrung, hatĩ aduha thõõth umwa hode hatĩ õkõ jora. 
REV.19.12	Baa alanyĩt hẽbẽrĩ cĩgĩnnĩg aattĩg hĩ ꞌgwaa nẽ itihim tẽmẽdẽhĩt ꞌcĩg mẽẽlĩg. Nẽ eheeddi ꞌthaara ẽllaa cĩnnĩ ꞌcĩg hõllõngaa aga eet umwaanĩ, aga nẽẽ dioo.
REV.19.13	Nẽ tarĩ, itihim cẽrẽm ꞌcĩ uudothoothĩk biyyieeta nẽ haĩ ꞌthaar cĩgĩnnĩg, “Thõõth cĩ Nyekuci.” 
REV.19.14	Nẽ baa anũ ĩnõõnnõ ũũrũtana ꞌcĩg au hẽẽtahujjieen, ꞌcĩg aꞌthuhan nyangõõllẽẽꞌnya ꞌcĩg õõrĩg nẽ itihimit ceremwa ꞌcĩg õõppẽr ꞌcĩg anyũttĩĩ. 
REV.19.15	Baa adukna nyetuboot umwaa ꞌcĩ ꞌlẽhẽdĩ gẽrrẽẽt ũtũũgaa cĩnnĩ, ꞌcĩ ẽꞌngẽddĩ nẽẽ eet cĩg loonyinu. “Aggam hatĩ nẽẽ loonyin hĩbahĩtaa ꞌcĩ ĩĩn ꞌthiihit.”
REV.19.16	Nẽ baa eheeddi cẽrẽm cĩnnĩ athaana thõõth ꞌcĩ aĩ, “Habu cĩ habuẽẽt vẽlẽk nẽ Makayyioohit cĩ makayyiook vẽlẽk.”
REV.19.17	Ma nĩngaata, hudtuuha aajĩlõ umwa ꞌcĩ abĩlĩ kõrra nẽ ũtũvvũ hodobwa ꞌcĩg alilliaan ngõõtatõõ vẽlẽk ĩĩnnĩk, “Iita adahit karrama cobbi ꞌcĩ aarĩk Nyekuci, 
REV.19.18	hátĩ adahit idiꞌngwa cĩg habuẽẽt ꞌcĩg obbitig cĩg ũũrũta, cĩg appahacaaꞌnyanu, cĩg eet ꞌcĩg avvir nyangõõllẽẽꞌnyanĩ, hĩ idiꞌngwa cĩg nyangõõllẽẽꞌnyanu buúk, hĩ eleeti cĩg eet vẽlẽk cĩg adaahito.”
REV.19.19	Ma ho, hĩcĩna nyaharahaak hĩ habuẽẽt cĩg lootu hĩ ũũrũta cĩgĩnnĩg ngaatĩ alũtẽẽnĩ, aĩ hátĩ huruktooa hĩ eet ꞌcĩ õvvõ nyangõõllẽẽaa ꞌcĩ õõrĩ ho, hĩ ũũrũta cĩgĩnnĩg. 
REV.19.20	Ma joraa nĩĩca, ikia aggamĩ nyaharahaahĩ hĩ põrõvẽtaac cĩnnĩ ꞌcĩ ĩĩn oloꞌngiaahit, ꞌcĩ baa adtican thooꞌthiok ꞌcĩg ĩnaat eeta gẽrrẽẽt, hĩnĩngĩtĩ nyaharahaak. Baa adtican nẽẽ thooꞌthiok tĩko, aĩ hátĩ hĩggõõl eet baag aꞌnyak nyamacaar cĩ nyaharahaahõ nẽ alaacõ ꞌthooura cĩnnĩ. Ma ho, udhuktoothĩk nyaharahaahĩ hĩ põrõvẽtaac cĩnnĩ ꞌcĩ ĩĩn oloꞌngiaahit ko buúk ꞌgelemit cĩ ꞌgwoo ꞌcĩ aaburii padtahac ꞌcĩ aalla ooo. 
REV.19.21	Ma nĩngaata, ũcũda nyetuboot ꞌcĩ ꞌlẽhẽdĩ baa adukna ũtũũgaa cĩ eet ꞌcĩ avvir nyangõõllẽẽaa ꞌcĩ õõrĩ ho, ũũrũta cĩg nyaharahaahõ hĩĩ ꞌthĩĩ nẽ ũtũngẽẽhĩ hodobwa hadahit eleeti cĩggĩĩng.
REV.20.1	Ma ho, hudtuuha aajĩlõ umwaa ꞌcĩ alluuccia hẽẽtahujjieen, ꞌcĩ aꞌnyaha mũhũta cĩ ꞌlook ꞌcĩ uuthik hiꞌthihi dtuurnanĩt, hĩ nyerikooc ꞌcĩ adĩddĩngĩĩ gẽrrẽẽt. 
REV.20.2	Ma nĩngaata, ikia aggam aajĩlõ tĩho ꞌbuuk ꞌcĩ aꞌthĩlan ko, nẽ ẽcẽb irkiꞌnyia aalib hõdẽĩ. Baa haĩ ꞌbuuk ꞌcĩ aꞌthĩlan ko baa ĩĩcĩ oou, hũkaat baa ꞌrẽẽnĩ, ꞌcĩ ĩĩn ꞌThĩttaan, nẽ ĩĩ habu cĩ loriẽẽt ꞌcĩg abathĩ. 
REV.20.3	Ma ho, udhuheek aajĩlõ ĩnõõnnõ ꞌloohatõõ nẽ ũꞌnyũũgĩk haala nĩngaata, irkiꞌnyia aalib hõdẽĩ, hátĩ hiittiõõ hõllõngaa aku ĩggõõl eet ꞌcĩg lootu tarĩ. Nẽẽthĩ, aku hatĩ õõga aajĩlõ ĩnõõnnõ tarĩ, hikia nõõ hiyyioman hĩdĩhĩdĩĩc.
REV.20.4	Ma nĩngaata, hudtuuha dtaabĩt ꞌcĩg aattiyyi eeta ꞌcĩg aaꞌnyĩhoothĩk makaaꞌthĩt ꞌcĩ ẽttẽẽdĩ thooꞌthiok cĩg eet cĩg lootu. Nẽ tarĩ, hudtuuha eet baag aruhi, hĩnĩngĩtĩ irrioon thõõth cĩ Yeesu hĩ thõõth cĩ Nyekuci. Baa nga halaacõ nẽẽg nyaharahaak hode ꞌthooura cĩnnĩ nẽ abũrĩ ngaatĩ amacaaranĩ athĩn hĩ muumti cĩggĩĩng. Arũgna hatĩ nẽẽg hiita haggamit looc hõdẽĩ hĩ Yeesu Krĩstõ irkiꞌnyia aalib hõdẽĩ. 
REV.20.5	Eet ꞌcĩg arũgna ĩĩcĩ oou cieegi. Nẽ lothippiti vẽlẽk cĩ daakiahu, aitiõõ hõllõngaa arũgna ĩꞌthõng hũttũbattoothĩk irkiꞌnyia ꞌcĩg ĩĩn aalib hõdẽĩ ho. 
REV.20.6	Aggatan Nyekuci eet ꞌcĩg ẽllẽẽmĩth ꞌcĩg arũgtha nẽẽ daahĩthaa ꞌcĩ oou. Aitiõõ daahĩthĩ ꞌcĩ uruto hõllõngaa aꞌnyak ꞌtirrian hĩ ĩhõõggõ. Nẽẽthĩ, au hatĩ ĩĩn nẽẽg paadĩrꞌnya cĩg Nyekuci hĩ cĩg Krĩstõ, aggam hatĩ nẽẽg looc hõdẽĩ hĩ ĩnõõnnõ irkiꞌnyia aalib hõdẽĩ.
REV.20.7	Ooggiaa hatĩ ꞌThĩttaanĩ baabuuthatõõ, hatĩ ũttũbattoothĩk irkiꞌnyia ꞌcĩg ĩĩn aalib hõdẽĩ ho. 
REV.20.8	Õkõ hatĩ ĩggõõl nẽẽ eet cĩg loonyin cĩg ꞌGoogĩ hĩ cĩg Magõgĩ ꞌcĩg aattĩg dtuurnattaa cĩ lootu nẽ ũlũta ĩhõõggõ ũũhĩ jora. Mẽẽlĩg hatĩ eeta niccieeg gẽrrẽẽt, haauto hĩ hathaac cĩ dẽmẽt cĩ bũlũcõ. 
REV.20.9	Õvvõ hatĩ nẽẽg looc vẽlẽk nẽ irriamatteek eet cĩg Nyekuci, hĩ eet cĩg ꞌtaaũn cobbi ꞌJeruꞌthalẽm, ꞌcĩ ammĩnan eeta cĩgĩnnẽẽgĩ. Nẽẽthĩ, baa hinnia adhukiaa ꞌgwaa hẽẽtahujjieen, hikia hũtũũth mĩrõk tĩko hĩĩ ꞌthĩĩ. 
REV.20.10	Nĩngĩtĩ adhuhõõthĩkĩ habuui cĩ loriẽẽt ꞌcĩg abathĩ baa ĩggõõl ĩhõõggõ ho, ꞌgelemit cĩ ꞌgwoo ꞌcĩ aaburii padtahac, hõõt hutuuꞌthi hõdẽĩ hĩ nyaharahaak hĩ põrõvẽtaac cĩnnĩ baa ĩĩn oloꞌngiaahit. Accananni hatĩ nẽẽg ĩĩca waathĩn hĩ baalin ooo.
REV.20.11	Nẽ hudtuuha dtaaba cobbi gẽrrẽẽt ꞌcĩ õõrĩ, hĩ eet ꞌcĩ iccioloonganĩ dtaaba tĩho. Baa aireek lõõcĩ hĩ hẽẽtkujjieen dtaaba nicci, aitiõõ hinnia nĩngĩtĩ õõ aguꞌthẽẽnĩ nẽẽg tõõ. 
REV.20.12	Nẽ tarĩ, hudtuuha eet baag adaahito ꞌcĩg hidicig hĩ ꞌcĩg obbitig, abĩlĩ muumaa cĩ dtaaba nicci. Nẽ ubbuukti ꞌbuuhẽta ꞌcĩg mẽẽlẽẽgĩ nẽ ikia ubbuuhi ꞌbuuhi cĩ rũgẽtõõ, nĩngĩtĩ etteedini thõõth cĩ eet baag ĩĩn daakiak, hĩ baa ꞌthẽk adtican nẽẽg ꞌgõõlaa ꞌcĩ eheeddi ꞌbuuhatõõ. 
REV.20.13	Ma ho, aꞌnyaha bũlũc daakiak cĩgĩnnĩg nẽ aꞌnyaha daahĩthĩ hĩ habuccieet cĩnnĩ buúk, daakiak cĩgĩnnĩg. Ma nĩngaata, iita etteeddi thooꞌthioha cĩggĩĩng vẽlẽk ꞌgõõlaa cĩ thooꞌthiok ꞌcĩg baag adĩman nẽẽgĩ. 
REV.20.14	Ma ngaati, udhuheek Nyekuci daahĩth hĩ looc cĩ daakiahu ꞌgelemtaa cĩ ꞌgwoo ꞌcĩ aalla ooo. Nẽ bũlũc cĩ ꞌgwoyyio ho, ĩĩn daahĩth ꞌcĩ uruto. 
REV.20.15	Nẽ eeta vẽlẽk ꞌcĩg baag hõllõngaa eheeddi ꞌthaara cĩggĩĩng ꞌbuuhaa cĩ rũgẽtõ, iita udhuktoothĩk ꞌgelemtaa cĩ ꞌgwoo ꞌcĩ aalla ooo ho.
REV.21.1	Ma ngaati, hudtuuha hẽẽtkujjieen ꞌcĩ ĩĩn ngeju hĩ looc ꞌcĩ ĩĩn ngeju buúk, hĩnĩngĩtĩ baa iꞌngittõõthĩ hẽẽtkujjieen hĩ looc baag ũnũũhĩtõ. Nẽ iꞌnginõõthĩ bũlũc buúk. 
REV.21.2	Ma ho, hudtuuha ꞌtaaũn ꞌcĩ ẽllẽẽmĩth, ꞌJeruꞌthalẽm ꞌcĩ ĩĩn ngeju, ngaatĩ alluuccianĩ hĩ Nyekuc hẽẽtahujjieen, haau hĩ bũhẽẽcĩ ꞌcĩ ahimti hẽllẽẽm ꞌcĩ aꞌngiddiaak maac.
REV.21.3	Nẽ hĩthĩha molook ꞌcĩ ẽggẽrꞌnya dtaabawaa cĩ Nyekuci aĩ, “Nẽ ꞌyioko ĩꞌthõng ũdũt, ikia õlõ cĩ Nyekuci ũrũmtĩ hĩ eet cĩgĩnnĩg. Ĩĩn hatĩ eeta, eet cĩgĩnnĩg nẽ ĩĩ Nyekuci, Nyekuc cĩnĩĩng. Nẽ dĩdĩ aarĩk hatĩ Nyekuci õlõ cĩnnĩ hõrggẽẽnaa cĩ eet cĩgĩnnĩg. 
REV.21.4	Attũmũny hatĩ Nyekuci tilaalõ vẽlẽk hẽbẽrẽẽnnĩĩ cĩggĩĩng. Nẽ hatĩ iittiõõ ẽẽtĩ ꞌcĩ nga ommoꞌthi, hode accananni hode alu hode adaahĩ tarĩ tõõ, hĩnĩngĩtĩ iꞌngittõõthĩ hẽlẽggĩ cieeg baag oou ho vẽlẽk ũdũt.”
REV.21.5	Ma ho, ikia õthõõthahaa Nyekuci ꞌcĩ iccioloongan dtaabawa ho ĩnnĩhaa, “Haaꞌnyihi hatĩ naa hẽlẽggĩ vẽlẽk hĩĩtõ ngeju!” Nẽ tarĩ, õthõõthahaa ĩnnĩhaa, “Tẽhẽẽd thõõth ꞌcĩ haduhaakii naa ho loota, hĩnĩngĩtĩ haduhaakii thõõth ꞌcĩ ĩĩn dĩdĩ, ꞌcĩ occa elemi niina.” 
REV.21.6	Nẽ õthõõthahaa tarĩ ĩnnĩhaa, “Edeccia dtiici! Iꞌthianaanĩ hẽlẽggĩ vẽlẽk hĩ nganĩĩta nẽ adtuurnik hĩ nganĩĩta. Haaꞌnyihi hatĩ naa eet ꞌcĩ aam kõrra hũhũd maam cĩg rũgẽt ꞌcĩ aalla ooo, hõllõngaa ũũta thõng buúk. 
REV.21.7	Aggatanni hatĩ eeta vẽlẽk ꞌcĩg ẽmmẽẽthĩ ꞌcannan nicci nẽ hĩĩnĩ hatĩ naa Nyekuc cĩnĩĩng nẽ ĩĩtõ nẽẽg eet cĩgannĩg. 
REV.21.8	Haduhaakii hatĩ naa ꞌgii ꞌcĩ edeeꞌnyiak eet ꞌcĩg ĩĩn teelliak hĩ eet ꞌcĩg hõllõngaa ẽlẽmĩ thõõth caannĩ hĩ ꞌthẽccanniook hĩ eet ꞌcĩg aruk ꞌgõõnõgĩ hĩ eet ꞌcĩg adĩman thooꞌthiok ꞌcĩg ĩĩn ꞌriiring, hĩ ꞌcĩg adtican thooꞌthiok cĩg ngaritu hĩ eet ꞌcĩg ala hẽlẽggĩ ꞌcĩg aar eeta hĩĩtõ nyekuꞌnya hĩ oloꞌngiaak vẽlẽk. Adhuhoothĩk hatĩ nẽẽg ꞌgelemit cĩ ꞌgwoo ꞌcĩ aalla ooo. Nẽẽthĩ, ĩĩn niccia daahĩth ꞌcĩ ĩĩn ꞌramma.”
REV.21.9	Ma nĩngaata, ikia aajĩlõ umwaa ꞌgoonoginnii ĩbaag ĩĩn tũkĩramma, baag aꞌnyak lohilihilit ꞌcĩg abbĩꞌthĩĩ ꞌthereeni ꞌcĩg abathĩ gẽrrẽẽt nẽ ĩnnĩhaa, “Ijjia da ngaati! Hadiimi heterꞌtheekii ngaa cĩ nyattaraanõ ꞌcĩ hatĩ ĩĩn ngaa cĩ Mĩꞌnyoono.” 
REV.21.10	Ma ho, ũũka aajĩlõ nicciee Loriiaa ꞌcĩ Ẽllẽẽmĩth, ĩꞌthõng muur umwa ꞌcĩ uuni gẽrrẽẽt nẽ ũũk eteretheeha ꞌtaaũn cobbi ꞌcĩ ẽllẽẽmĩth cĩ ꞌJeruꞌthalẽmĩ, ꞌcĩ alluuccia õlõõ cĩ Nyekuci hẽẽtahujjieen aku loota. 
REV.21.11	Baa attũhũl bulẽẽnĩtĩ cĩ Nyekuci ꞌtaaũn. Baa alanyĩt ꞌtaaũnĩ haau hĩ bẽẽ ꞌcĩ ẽllẽẽmĩth ꞌcĩ haĩ ꞌJatheper nẽ attaal haau hĩ gĩlaathĩ. 
REV.21.12	Baa maka dilat cĩ araanõ nẽ ĩĩ uun nẽ aarrihoothĩk hattũũgẽta õmmõtõ hĩ ꞌramma, ꞌcĩg obbitẽẽgĩ ꞌcĩg ẽbẽk aajĩlẽẽta õmmõtõ hĩ ꞌramma buúk. Nẽ baa eheeddi ꞌthaarrioha cĩg habuccieeꞌnya cĩg Ĩꞌthĩraẽlĩ ꞌcĩg ĩĩn õmmõtõ hĩ ꞌramma hattũũgẽtĩĩ nĩĩcĩg vẽlẽk hõdẽĩ hõdẽĩ. 
REV.21.13	Baa eꞌngerri hattũũgẽta cieeg hoti, aarĩhoothĩk iyyio ĩĩcĩ uruto nẽ aarrihoothĩk iyyio ĩĩcĩ õkõlõõthĩkĩ kõrra nẽ aarrihoothĩk iyyio ĩĩcĩ hujjieen nẽ iyyio ĩĩcĩ holooc. 
REV.21.14	Baa ẽhẽnytĩ dilat cĩ araanõ biyyiẽẽnĩĩ ꞌcĩg ĩĩn õmmõtõ hĩ ꞌramma. Nẽ baa eheedothoothĩk ꞌthaara cĩg ꞌthooyyiak cĩg Mĩꞌnyõõnak biyyiẽẽnĩĩ cĩg hõdẽĩ hõdẽĩ.
REV.21.15	Baa aꞌnyak aajĩlõ ꞌcĩ othoothĩkaa ho ꞌgiimwa ꞌcĩ ĩĩn ꞌdaab ꞌcĩ attĩmanĩ ꞌtaaũn nicci hĩ hattũũgẽt hĩ dilat cĩ araanõ buúk. 
REV.21.16	Baa ẽhẽnytaa ꞌtaaũnĩ nicciee haꞌnyak dhooriꞌnya ꞌwec ꞌcĩg aduhõõ thõng, ma baa attĩmanni ho, ammuddiaa hinnia dhooriꞌnya cieeg vẽlẽk hõdẽĩ hõdẽĩ aꞌnyak maaĩlꞌnya
REV.21.17	Ma baa appiimanni dilat cĩ araanõ ho, ammuddiaa hinnia dtikiri cĩ dilaatõ dioo ĩĩn mĩĩtĩrꞌnya hẽẽn tõrkõnõn hĩ ꞌtur. Baa appiimaniini aajĩlõ hẽẽt ꞌthẽk ꞌcĩ aaĩ hĩ gõõng hattĩmanaanĩ naag ꞌcieeth ꞌcĩ attĩmanniaa ꞌthõõnĩ.
REV.21.18	Baa ẽhẽnytaa dilat cĩ araanõ, biyyiẽẽnĩĩ ꞌcĩg attalĩth haĩ ꞌJatheper nẽ ẽtẽhẽnyĩ ꞌtaaũnĩ ꞌdaaba hattaal haau hĩ gĩlaathĩ. 
REV.21.19	Nẽ baa ẽhẽnytaa uruto cĩ dilat cĩ araan nicci loota biyyiẽẽnĩĩ ꞌcĩg attalĩth cũũmõ cũũmõ, ĩcĩg ĩĩn õmmõtõ hĩ ꞌramma nẽ ũkũmanĩ biyyiẽẽnĩĩ ꞌcĩg ẽllẽẽmĩth gẽrrẽẽt. Baa haĩ bẽẽ ꞌcĩ oou ꞌJatheper nẽ hĩĩtõ bẽẽ ꞌcĩ ĩĩn ꞌramma thavire nẽ hĩĩtõ ꞌcĩ ĩĩn iyyio calcedoonia nẽ hĩĩtõ ꞌcĩ ĩĩn ꞌwec ẽmẽral, 
REV.21.20	nẽ hĩĩtõ ꞌcĩ ĩĩn ꞌtur thardonik nẽ hĩĩtõ ꞌcĩ ĩĩn tõrkõnõn karnelia nẽ hĩĩtõ ꞌcĩ ĩĩn tũkĩramma kiriꞌtholait nẽ hĩĩtõ ꞌcĩ ĩĩn turkiyyio beril nẽ hĩĩtõ ꞌcĩ ĩĩn tũrkũwwec tõpath nẽ hĩĩtõ ꞌcĩ ĩĩn õmmõtõ kirithoparia nẽ hĩĩtõ ꞌcĩ ĩĩn õmmõtõ hĩ hõdẽĩ ꞌJacith nẽ hĩĩtõ ꞌcĩ ĩĩn õmmõtõ hĩ ꞌramma amethit. 
REV.21.21	Akũmanni hattũũgẽta ꞌcĩg ĩĩn õmmõtõ hĩ ꞌramma ho, pẽalꞌnyannĩ. Nẽ arũũbĩ ꞌgõõl ꞌtaaũnatõõ ꞌdaaba hĩtĩttĩl haau hĩ gĩlaathĩ.
REV.21.22	Baa aitiõõ hõllõngaa hacini ꞌCieeth cĩ Nyekuci ꞌcĩ alaiini eeta, hĩnĩngĩtĩ ĩĩtõ Makayyioohiti Nyekuci ꞌTirriannioohiti ꞌcĩ ĩllõõan vẽlẽk hĩ Mĩꞌnyõõn cĩnnĩ, ꞌCieeth cĩ Nyekuci. 
REV.21.23	Nẽ aara ꞌtaaũnĩ vẽlẽk thõng. Aitiõõ eeta hõllõngaa atab kõr hode nyĩlõk, hĩnĩngĩtĩ aara bulẽẽnĩtĩ cĩ Nyekuci ꞌtaaũn vẽlẽk nẽ Mĩꞌnyõõn ꞌcĩ ĩĩn lanyit. 
REV.21.24	Õvvõ hatĩ eeta cĩg lootu vẽlẽk lanyitaa ꞌcĩ aara ho nẽ au hatĩ habuẽẽta cĩg lootu vẽlẽk, aꞌnyaha baliinit cĩnĩĩng nĩngaata. 
REV.21.25	Nẽ ꞌtaaũna nĩĩcĩ, aitiõõ hattũũgẽta hõllõngaa aꞌnyũũgĩ waath hode baal, hĩnĩngĩtĩ aitiõõ baalini tõõ, aara lõõcĩ ooo haaga. 
REV.21.26	Aꞌnyahaak hatĩ eeta loonyini vẽlẽk Nyekuc baliinit hĩ bulẽẽnĩt cobbi ꞌtaaũna nĩĩcĩ. 
REV.21.27	Aitiõõ hatĩ hõllõngaa ẽlẽmaakĩ Nyekuci ꞌgii ꞌcĩ abathĩ huduhun ꞌtaaũn nicci. Nẽ aitiõõ hatĩ hõllõngaa ẽlẽmaakĩ eet ꞌcĩ ala hẽlẽggĩ ꞌcĩg aar eeta hĩĩtõ nyekuꞌnya hĩ eet ꞌcĩg ĩĩn oloꞌngiaak huduhunit. Nẽẽthĩ, aduhun hatĩ eeta ꞌcĩg eteheeddi ꞌthaara cĩggĩĩng ꞌBuuhaa cĩ Rũgẽtõ ĩcĩ Mĩꞌnyoono dioo.
REV.22.1	Ma ho, eteretheeha aajĩlõ hidioo umwa ꞌcĩ ariha maama dtaabawaa ꞌcĩ aayyi Nyekuci hĩ Mĩꞌnyõõn. Lĩĩl ꞌcĩ attalĩth maama nẽ ĩĩtõ tẽllĩg thõng. Ĩĩn maama tĩko maam ꞌcĩg aaꞌnyeet rũgẽt. 
REV.22.2	Ariha hidiaa nicciee hõrggẽẽnaa cĩ ꞌtaaũnõõ nẽ ũnũ ꞌgõõl cobbi cĩ ꞌtaaũn nicci. Dẽmẽtwaanĩĩ cĩg hidioo nicci, aaĩ hẽẽt cĩ rũgẽtõõ, ꞌcĩ õddõngõt nyĩlõhẽẽnnĩ vẽlẽk. Õddõngta hẽẽt nicciee hẽẽn ꞌcĩg abbiiri õmmõtõ hĩ ꞌramma nẽ bõllõõha cĩgĩnnĩg buúk ĩĩn ẽgẽrnaac ꞌcĩ ahũd eeta loonyini vẽlẽk hũbũttaathõ ũdũt, hátĩ hiittiõõ mõõrĩthĩ tõõ. 
REV.22.3	Aitiõõ hatĩ ꞌcĩĩnẽnĩtĩ hõllõngaa aaꞌnyĩk ꞌgiimwa ꞌcĩ abathĩ, haggam eet cĩg ꞌtaaũn nicci. Aalla hatĩ Nyekuci dtaabawaa nĩĩcĩ hĩ Mĩꞌnyõõn buúk nẽ iita eeta vẽlẽk ꞌtaaũnaa nĩĩcĩ, idticattoothĩk ĩnõõnnõ. 
REV.22.4	Au hatĩ acĩnõõ eeta hĩ Nyekuc muumtini nẽ hatĩ eteheeddi ꞌthaara cĩgĩnnĩg muumtinii cĩggĩĩng. 
REV.22.5	Iittiõõ hatĩ hõllõngaa adiim eeta kõr, hode ꞌgiimwa ꞌcĩ attũllẽẽnĩ, hĩnĩngĩtĩ iittiõõ hatĩ baalini tõõ. Makayyioohit Nyekuc dioo ꞌcĩ hatĩ ikia ĩĩ lanyit cĩnĩĩng nẽ hatĩ ĩĩtõ nẽẽg makayyiook hĩ Nyekuc ooo.
REV.22.6	Nĩngĩtĩ anneeka aajĩlõ nẽẽ, “Ẽbẽan thooꞌthioha ꞌcĩg haduhaakii naa ho nẽ ĩĩn dĩdĩ nẽ aitiõõ ẽẽtĩ ꞌcĩ abũrĩ tõõ, Makayyioohit Nyekuc cĩ loriẽẽt cĩg põrõvẽtaaꞌnyanu diooni ꞌcĩ ĩꞌthõ aajĩlẽẽt cĩgĩnnĩg huduktaak dticcianniook cĩgĩnnĩg thooꞌthiok ꞌcĩg hatĩ au irkiꞌnyiaannĩ hĩdĩĩkoothong.”
REV.22.7	“Ĩcĩnĩt nõõnĩ! Haini naa hakuu hatĩ hĩdĩĩkoothong! Aggatan hatĩ Nyekuci eet ꞌcĩg athĩhĩ nẽ uꞌthuutti thõõth ꞌcĩ aduha ꞌbuuhi ciee ho!”
REV.22.8	Baa nganĩĩt Yõaannẽ ꞌcĩ hathihi nẽ hĩcĩna thooꞌthiok iccig. Ma baa hĩthĩha nẽ hĩcĩna thooꞌthiok iccig, hakata huruꞌnyia nẽ halaõ muumaa cĩ aajĩlõ ꞌcĩ aku eterꞌtheeka thooꞌthiok iccig ko. 
REV.22.9	Anneeka hinnia nẽẽ, “Ma halayyaa nganĩĩta, laa Nyekuc, hĩĩnĩ naa dticciannioohit cĩ Nyekuci haaga hĩ nii buúk nẽ hĩĩnĩ dticciannioohit hĩ ꞌgotoonogu põrõvẽtaaꞌnya cĩgĩnnẽẽgĩ, hĩ eet vẽlẽk ꞌcĩg athĩhĩ nẽ elemit thõõth ꞌcĩ eheeddi ꞌbuuhaa cĩ ho.”
REV.22.10	Nẽ uduhaaha tarĩ ĩnnĩhaa, “Ma hammiꞌthẽẽnĩ thooꞌthiok ꞌcĩg aduha ꞌbuuhi cieeni, hĩnĩngĩtĩ edeeꞌnyia hatĩ hẽlẽggĩ cieeg vẽlẽk hĩdĩĩkoothong. 
REV.22.11	Ẽẽtĩ ꞌcĩ adĩman thooꞌthiok ꞌcĩg abathĩ, aꞌnyĩĩk haala hĩdĩman thooꞌthiok ꞌcĩg abathĩ noho nẽ ẽẽtĩ ꞌcĩ ara ꞌthẽccan, aꞌnyĩĩk hara ꞌthẽccan. Nẽ ẽẽtĩ ꞌcĩ adtican thooꞌthiok ꞌcĩg abũnnaa, aꞌnyĩĩk haala hĩdĩman thooꞌthiok ꞌcĩg abũnnaa nẽ aꞌnyĩĩk eet ꞌcĩ ẽllẽẽmĩth haala hẽllẽẽm ũdũt.”
REV.22.12	“Cĩĩn nõõnĩ, hakuu naa hĩdĩĩkoothong! Hakuu hatĩ hadũmani eet vẽlẽk hĩ baa adtican nẽẽg thooꞌthiok ꞌcĩg abũnnaa. 
REV.22.13	Nganĩĩt ꞌcĩ huwwatta nẽ Nganĩĩt cĩ hadtuurna, Nganĩĩt ꞌcĩ hiꞌthianaanĩ hẽlẽggĩ vẽlẽk nẽ Nganĩĩt ꞌcĩ hẽdẽcaahi hẽlẽggĩ vẽlẽk.”
REV.22.14	“Aꞌnyĩĩk haggatan Nyekuci eet vẽlẽk ꞌcĩg ũũny ceremwa cĩggĩĩng biyyiẽẽtĩĩ cĩg Yeesu.
REV.22.15	Ma battaala ꞌtaaũna, baa aattĩg eeta ꞌcĩg aattĩg hĩ ũthũrẽẽta ꞌcĩg adĩman thooꞌthiok ꞌcĩg ĩĩn ꞌriiring, hĩ buuyyiak hĩ ngarĩta hĩ eet ꞌcĩg adtican thooꞌthiok ꞌcĩg ĩĩn ꞌriiring, ꞌcĩg ooginni hĩ ngaaĩ ꞌcĩg eetuk tahatak, hĩ eet ꞌcĩg aruk ꞌgõõnõgĩ, hĩ ꞌcĩg ala hẽlẽggĩ ꞌcĩg aar eeta hĩĩtõ nyekuꞌnya, hĩ eet ꞌcĩg accamana ngaatĩ õthõõthĩ õlõng ooo haaga nẽ otongomit ꞌgõõnõgĩ.
REV.22.16	“Nganĩĩt Yeesu! Nẽ nganĩĩt ꞌcĩ hĩꞌthõõakii nganiit aajĩlõ caannĩ ho, hikia huduhaahi thooꞌthiok iccig, hátĩ hĩthĩhĩt lothippiꞌnya cĩg lemmioohu vẽlẽk. Hĩĩnĩ naa habuccieet cĩ hattũũg cĩ õlõ cĩ Daavide. Nẽ Hĩĩnĩ coobooc gõõng aara ngerrenita.”
REV.22.17	Nẽ othoothito Lorii ꞌcĩ Ẽllẽẽmĩth hĩ lothippit cĩ lemmioohu ĩĩtõ, “Ijjia!” Aꞌnyĩĩk eet ꞌcĩ athĩhĩ thõõth icci hĩĩ, “Ijjia!” Má atab ẽẽtĩ umwaa maam ꞌcĩg ahũdĩ, aꞌnyĩĩk hũhũd maam ꞌcĩg rũgẽt ꞌcĩ aalla ooo.
REV.22.18	Nẽ naa Yõaannẽ, hiloottuung ngagiit vẽlẽk ꞌcĩg athiknu ꞌrioon cĩ ꞌbuuk icci ho. Má ĩttoorĩk ẽẽtĩ umwaa thõõth umwa cĩnnĩ, uuk hatĩ Nyekuci ĩnõõnnõ ꞌtheretwaanĩĩ ꞌcĩg abathĩ gẽrrẽẽt eheeddi ꞌbuuhatõõ cĩ ho. 
REV.22.19	Nẽ má udhuheek ẽẽtĩ thõõth umwa tuu, hõllõngaa hatĩ ẽlẽmaakĩ Nyekuci eet tĩho, huduk hẽẽt ꞌcĩ abbiiri ꞌcĩ aaꞌnyĩk rũgẽt ꞌcĩ aalla ooo ho nẽ ẽdẽnẽẽkĩ hatĩ nẽẽ ĩnõõnnõ ngaatĩ adukni ꞌtaaũn cĩnnĩ ꞌcĩ ẽllẽẽmĩth adukiaa ꞌbuuhaa cĩ ho.
REV.22.20	Nẽ ẽẽtĩ ꞌcĩ ĩĩn hebereec cĩ thooꞌthiok iccig vẽlẽk aĩ, “Eei, hakuu naa hĩdĩĩkoothong!”
REV.22.20	Aamẽn! Ijjia Makayyioohit Yeesu!
REV.22.21	Aꞌnyĩĩk bũnnai cĩ Makayyioohit Yeesu haau hĩ eet ꞌcĩg ẽllẽẽmĩth cĩg Nyekuci.
GEN.1.1	Baa ꞌthianaatta, baa ẽhẽnyta Nyekuci hẽẽtkujjieen hĩ looc. 
GEN.1.2	Nẽẽthĩ, baa nga hẽtẽhẽnya Nyekuci hẽẽtkujjieen hĩ looc, baa hiꞌthihi ꞌgii ꞌcĩ aaĩ loota nĩnga. Baa muguur dioo hĩ maam ꞌcĩg ũdaan looc. Nẽ baa awanĩt Lorii cĩ Nyekuci maamĩ hujjieen.
GEN.1.3	Ma ho, õthõõth Nyekuci ĩĩ, “Aꞌnyĩĩk lanyit haara.” Nĩngĩtĩ aaranĩ lanyit nĩĩcĩ noho. 
GEN.1.4	Ma baa adtuuha Nyekuci ngaatĩ abũnnayyĩ lanyit ko, ikia ẽꞌngẽr lanyit hĩ muguur haauto cũũmõ cũũmõ 
GEN.1.5	nẽ akateek lanyit ꞌthaar ꞌcĩg kaĩ “Waathĩn,” nẽ akateek muguur ꞌthaar ꞌcĩg kaĩ, “Baalin.” Nĩngĩtĩ aku aayyi ꞌjiaatĩnĩ hĩ loohoth kõr ꞌcĩ oou.
GEN.1.6	Ma ho, õthõõth Nyekuci tarĩ ĩĩ, “Aꞌnyĩĩk haau nĩngĩtĩ ẽꞌngẽr maam hĩĩtõ ꞌgoolliok ꞌramma, maam cĩg lokoru hĩ maam cĩg lootu.” 
GEN.1.7	Nĩngĩtĩ aarĩkĩ Nyekuci nĩngĩtĩ ẽꞌngẽr maam cĩg lokoru hĩ cĩg lootu haauto cũũmõ cũũmõ. Nẽ baa ꞌthẽk aau noho dĩdĩ. 
GEN.1.8	Ma ngaati, ikia akateek Nyekuci nĩngĩtĩ ẽꞌngẽr maam cĩg lokoru hĩ cĩg lootu ho ĩĩnnĩk, “Hẽẽtkujjieen.” Nẽ baa iita aauto ꞌjiaatĩnĩ hĩ loohoth kõr ꞌcĩ ĩĩn ꞌramma.
GEN.1.9	Nẽ tarĩ ikia õthõõth Nyekuci ĩĩ, “Aꞌnyĩĩk maam ꞌcĩg aattĩg loota hollooddik ngaatĩ hõdẽẽthõng, hátĩ hẽdẽẽnyta ꞌthẽẽma.” Nẽ baa ĩdĩmanĩ noho dĩdĩ. 
GEN.1.10	Nĩngĩtĩ akannẽẽkĩ Nyekuci ꞌthẽẽm annẽẽkĩ, “Looc,” nẽ akateek maam ĩĩnnĩk, “Bũlũc.” Nẽ baa udtuuha Nyekuci ngaatĩ abũnnayyĩ hẽlẽggĩ cieeg vẽlẽk.
GEN.1.11	Ma nĩngaata, õthõõth Nyekuci tarĩ ĩĩ, “Aꞌnyĩĩk hẽẽn hĩ artĩ hĩ haal ꞌcĩg aattĩg cũũmõ cũũmõ hubuꞌthia.” Nẽ baa ĩdĩmanĩ noho dĩdĩ. 
GEN.1.12	Nĩngĩtĩ abũthaanĩ hẽẽna, hẽẽn ꞌcĩg abbiiri ꞌcĩg aꞌnyak bura cũũmõ cũũmõ. Nẽ baa udtuuha Nyekuci ngaatĩ abũnnayyĩ hẽlẽggĩ cieeg vẽlẽk. 
GEN.1.13	Ma nĩngaata, iita aauto ꞌjiaatĩnĩ hĩ loohoth kõr ꞌcĩ ĩĩn iyyio.
GEN.1.14	Ma ho, õthõõth Nyekuci tarĩ ĩĩ, “Aꞌnyĩĩk hẽlẽggĩ ꞌcĩg alanyĩt haauto hẽẽtahujjieen, heꞌngerit waathĩn hĩ baalin, hátĩ hetereꞌthia ꞌgoolliok ꞌcĩg iꞌthianaanĩ waathinniooha hĩ irkiꞌnyia hĩ korriook ꞌcĩg iꞌthianaanĩ tagĩĩthĩ hĩ ũrraat hĩ lõõlõ hĩ lõmmõõtĩn. 
GEN.1.15	Nẽ aꞌnyĩĩk ĩhõõggõ hẽdẽẽnyta hẽẽtahujjieen, hátĩ hũttũhũlĩt looc.” Nẽ baa ĩdĩmanĩ noho dĩdĩ. 
GEN.1.16	Nĩngĩtĩ ẽhẽnytaanĩ Nyekuci kõr haara waath nẽ ẽtẽhẽnya nyĩlõk haara baal. Baa nẽ ẽtẽhẽnya nẽẽ mũnyũny buúk. 
GEN.1.17	Nĩngĩtĩ aarĩkĩ nẽẽ kõr hĩ nyĩlõk hẽẽtahujjieen hũttũhũlĩt looc, 
GEN.1.18	nẽ ikia aarĩk kõr haara waath nẽ aaꞌnyĩk nyĩlõk haara baal, heꞌngerit lanyit hĩ muguur. Nẽ baa udtuuha Nyekuci ngaatĩ abũnnayyĩ hẽlẽggĩ cieeg vẽlẽk. 
GEN.1.19	Ma ho, iita aauto ꞌjiaatĩnĩ hĩ loohoth kõr ꞌcĩ ĩĩn ꞌwec.
GEN.1.20	Ma ho, õthõõth Nyekuci tarĩ ĩĩ, “Aꞌnyĩĩk hẽlẽggĩ ꞌcĩg mẽẽlĩg ꞌrĩng ꞌcĩg arũgĩ, haauto maamĩtõõ nẽ aꞌnyĩĩk hĩbaallĩ hivvirit hẽẽtahujjieen.” 
GEN.1.21	Ma nĩngaata, ikia ẽtẽhẽnya Nyekuci hẽlẽggĩ vẽlẽk ꞌcĩg arũgĩ ꞌcĩg õvvõ maamĩtõõ, hĩ idiꞌngwa ꞌcĩg obbitig vẽlẽk maamĩtõõ ꞌcĩg aattĩg cũũmõ cũũmõ, hĩ hĩbaallĩ ꞌcĩg aattĩg cũũmõ cũũmõ ꞌcĩg alilliaan hẽẽtahujjieen. Nẽ baa udtuuha Nyekuci ngaatĩ abũnnayyĩ hẽlẽggĩ cieeg vẽlẽk. 
GEN.1.22	Ma ho, ikia aggatan Nyekuci ĩhõõggõ nẽ ĩĩ, “Ittirit ĩĩtõ mẽẽlĩg maamĩtõõ nẽ aꞌnyĩĩk hĩbaallĩ buúk hittirit hĩbbĩtĩt looc.” 
GEN.1.23	Nẽ baa iita aauto ꞌjiaatĩnĩ hĩ loohoth, kõr ꞌcĩ ĩĩn ꞌtur.
GEN.1.24	Nẽ ikia õthõõth Nyekuci tarĩ ĩĩ, “Aꞌnyĩĩk idiꞌngwa cĩg moru hĩ cĩg olu hẽdẽẽnyta loota, idiꞌngwa ꞌcĩg obbitig hĩ ꞌcĩg kidicig vẽlẽk cũũmõ cũũmõ.” Nẽ baa ĩdĩmanĩ noho dĩdĩ. 
GEN.1.25	Nĩngĩtĩ ẽhẽnytaanĩ Nyekuci idiꞌngwa cĩg moru ꞌcĩg aattĩg cũũmõ cũũmõ, hĩ cĩg olu buúk ꞌcĩg aattĩg cũũmõ cũũmõ, hĩ hẽlẽggĩ vẽlẽk ꞌcĩg kidicig ꞌcĩg õvvõ loota. Nẽ baa udtuuha Nyekuci ngaatĩ abũnnayyĩ hẽlẽggĩ cieeg vẽlẽk.
GEN.1.26	Nẽ õthõõth Nyekuci tarĩ ĩĩ, “Nẽẽthĩ ꞌyioko, hẽtẽhẽnyta thĩ eet ꞌcĩ aaĩ hĩ naaga, hátĩ hũꞌthũũtĩ ulugo hĩ hĩbaallĩ hĩ idiꞌngwa ꞌcĩg obbitig hĩ ꞌcĩg hidicig vẽlẽk ꞌcĩg õvvõ loota.”
GEN.1.27	Nĩngĩtĩ ẽhẽnytaanĩ Nyekuci eet ꞌcĩ maacĩ hĩ ngaa ꞌcĩ ngayyi haauto hĩ nẽẽnĩ. 
GEN.1.28	Ikia aggatan nẽẽ ĩhõõggõ ĩĩnnĩk, “Ittirria lõhõlĩ ꞌcĩg mẽẽlĩg, hátĩ hiita haggamit looc, hĩ ulugo ꞌcĩg aattĩg bũlũcatõõ, hĩ hĩbaallĩ cĩg hẽẽtkujjieen hĩ idiꞌngwa cĩg lootu vẽlẽk.”
GEN.1.29	Nẽ õthõõth Nyekuci tarĩ ĩĩ, “Haaꞌnyuung naa haal hĩ hẽẽn ꞌcĩg abbiiri vẽlẽk hĩĩ ꞌgẽẽn cunuung. 
GEN.1.30	Nẽ haaꞌnyĩha idiꞌngwa hĩ hĩbaallĩ hĩ hẽlẽggĩ vẽlẽk ꞌcĩg õvvõ hĩ ꞌcĩg õgõlĩt loota, hẽgẽẽcõ arteenit hĩ bõllõõk.” Nẽ baa ĩdĩmanĩ noho dĩdĩ.
GEN.1.31	Ma ho, ikia udtuuha Nyekuci ngaatĩ abũnnayyĩ hẽlẽggĩ baag ẽhẽnyta nẽẽ ho vẽlẽk. Nẽ baa iita aauto ꞌjiaatĩnĩ hĩ loohoth kõr ꞌcĩ ĩĩn tõrkõnõn.
GEN.2.1	Nẽ ꞌgõõlaa cĩ, ikia ẽdẽcaak Nyekuci ngaatĩ ẽhẽnytaanĩ hẽẽtkujjieen hĩ looc hĩ hẽlẽggĩ vẽlẽk. 
GEN.2.2	Ma kõr ꞌcĩ ĩĩn tũrkĩramma, baa ẽdẽcaak Nyekuci dtiic, ikia iyyioman nẽẽ dtiicaa cĩnnĩ. 
GEN.2.3	Nẽ ikia aggatan Nyekuci kõr ꞌcĩ ĩĩn tũrkĩramma nẽ aaꞌnyĩk hĩĩ kõr ꞌcĩ aꞌngirannii ꞌcĩ ẽllẽẽmĩthĩ,
GEN.2.4	ꞌGõõl ꞌcĩ baa ẽhẽnytaanĩ Nyekuci looc ko cieeni.
GEN.2.4	Baa ẽhẽnyta Makayyioohiti
GEN.2.5	baa nga aitiõõ hẽẽna hĩ artĩ hĩ haal ꞌcĩg abũtha loota nĩnga tõõ, hĩnĩngĩtĩ baa nga haaꞌnyĩk Makayyioohiti Nyekuci tammu hĩtĩĩl nẽ baa nga aitiõõ eeta ꞌcĩg akatĩ looc buúk tõõ. 
GEN.2.6	Nẽ baa aaꞌnyĩk Nyekuci maam ꞌcĩg au ꞌthẽẽmĩtõõ hocohit looc hĩĩ cooni.
GEN.2.7	Nĩngĩtĩ õꞌngõnyaanĩ Makayyioohiti Nyekuci doob nẽ ẽtẽhẽnyaaĩ eet ꞌcĩ maacĩ nẽ ũtũbbeek ꞌlaũk hikia hũrũg. 
GEN.2.8	Nĩngĩtĩ ẽhẽnytaanĩ Makayyioohiti Nyekuci mana umwa ĩcĩ uruto, ngaatĩ haĩ Ẽẽdẽn nẽ aarĩk eet ꞌcĩ ẽhẽnyta ho nĩngaata.
GEN.2.9	Baa nẽ ẽtẽhẽnya Makayyioohiti Nyekuci hẽẽn vẽlẽk ꞌcĩg abũnnaa gẽrrẽẽt ngaatĩ hacĩnĩ hĩ ngaatĩ haduhi. Nẽ hõrggẽẽnaa cĩ manu, baa aattĩg hẽẽna ꞌramma, hẽẽt cĩ rũgẽtõ hĩ hẽẽt ꞌcĩ hagaĩ thõõth ꞌcĩ abũnnaa hĩ ꞌcĩ abathĩ.
GEN.2.10	Baa arik hidiaa umwaa manatõõ tõõ cĩ Ẽẽdẽnĩ ho nẽ aaꞌnyĩk mana hĩĩ cũlak. Ma baa arik hidiaa nicciee ho, ikia ẽꞌngẽrĩ ĩĩ ꞌgoolliok ꞌwec. 
GEN.2.11	Haĩ hidioo ꞌcĩ oou Pithon, arik nẽẽ awanĩt looc ꞌcĩ haĩ Havvila, 
GEN.2.12	looc ꞌcĩ ammuddiaanĩ ꞌdaabĩ ꞌcĩ tẽllĩ, hĩ hẽlẽggĩ ꞌcĩg õꞌngõlĩ ẽmmẽdĩ, hĩ biyyiẽẽn ꞌcĩg attalĩthĩ. 
GEN.2.13	Haĩ hidioo ꞌcĩ ĩĩn ꞌramma ꞌGiihõn, arik nẽẽ awanĩt looc ꞌcĩ haĩ Kuuth. 
GEN.2.14	Haĩ hidioo ꞌcĩ ĩĩn iyyio ꞌTigirith, arik nẽẽ õkõ ĩcĩ uruto cĩ looc ꞌcĩ haĩ Athiiria. Haĩ hidioo ꞌcĩ ĩĩn ꞌwec Euvaratẽth.
GEN.2.15	Ma baa ho, ũũhĩ Makayyioohiti Nyekuci eet baa ẽhẽnyta nẽẽ ho manatõõ cĩ Ẽẽdẽnĩ, hũũk hakatõ nẽ ẽbẽk mana. 
GEN.2.16	Nĩngĩtĩ aduhaakĩ Makayyioohiti Nyekuci ĩnõõnnõ annẽẽkĩ, “Duuk hẽẽn ꞌcĩg abbiiri ꞌcĩg aattĩg manatõõ nĩĩcĩ ho vẽlẽk, 
GEN.2.17	nẽẽthĩ, ma haduhi hẽẽt ꞌcĩ aaꞌnyi nganiit gaa thõõth ꞌcĩ abũnnaa hĩ ꞌcĩ abathĩ hata. Má uduhu dẽẽdẽ, adaahi hatĩ kõr tĩho noho!”
GEN.2.18	Ma nĩngaata, õthõõth Makayyioohiti Nyekuci ĩĩ, “Hõllõngaa abũnnaa ngaatĩ aayyi ẽẽtĩ ꞌcĩ maacĩ ẽmmẽn, ĩꞌnya hẽtẽhẽnyaak ngaa hẽẽl ĩnõõnnõ.”
GEN.2.19	Ma hĩdĩĩkoothong õꞌngõnya Makayyioohiti Nyekuci doob nẽ ẽtẽhẽnya idiꞌngwa ꞌcĩg aattĩg cũũmõ cũũmõ, hĩ hĩbaallĩ ꞌcĩg aattĩg cũũmõ cũũmõ nẽ aꞌnyahaak Aadam hakateek ꞌthaarriok. 
GEN.2.20	Nĩngĩtĩ akannẽẽkĩ Aadamĩ hẽlẽggĩ ꞌcĩg arũgĩ cĩg olu hĩ hĩbaallĩ hĩ idiꞌngwa vẽlẽk ꞌcĩg aattĩg mõrõtõõ tõõ ꞌthaarriok. Nẽẽthĩ, baa nga aitiõõ Aadam ngaa ꞌcĩ occa ẽẽl ĩnõõnnõ tõõ. 
GEN.2.21	Nĩngĩtĩ aaꞌnyĩkĩ Makayyioohiti Nyekuci Aadam hohoddia ũꞌnyaaha nẽ avvahana onyiit cĩnnĩ hõdẽĩ nẽ ĩdĩĩt nĩngĩtĩ avvahanaanĩ onyiit ko idiinga. 
GEN.2.22	Nẽ ittiha Makayyioohiti Nyekuci onyiit nicci ẽtẽhẽnyaaĩ ngaa ꞌcĩ ngayyi nẽ aꞌnyahaak Aadam.
GEN.2.23	Nĩngĩtĩ õthõõthĩ Aadamĩ aĩnnĩ,
GEN.2.23	“Eet aattĩ ꞌcĩ aaĩ hĩ naa cieeni,
GEN.2.23	ꞌcĩ ẽhẽnytaa onyiitaa caannĩ!
GEN.2.23	Haĩ ꞌthaar cĩgĩnnĩg ‘Ngaa,
GEN.2.23	hĩnĩngĩtĩ baa ẽhẽnytaa nẽẽ onyiitaa caannĩ.”
GEN.2.24	Hĩnĩngĩtĩ thõõth icci, ũũnnĩk hatĩ ẽẽtĩ õlõ cĩ maacõnĩ hĩcĩ aattĩnnĩ nẽ ũũk ũꞌthũwanõõ nẽ õõt ũrũmtĩ hĩ ngaa cĩnnĩ hĩĩtõ ẽlẽ hõdẽẽthõng.
GEN.2.25	Baa aattĩg ẽẽtĩ hĩ ngaa cĩnnĩ ho ngũtũtũũny nẽ hõllõngaa aꞌngaõnĩ.
GEN.3.1	Nẽ baa ĩĩn hũkaat ꞌgeeꞌnyiahit ꞌcĩ ĩllõõan idiꞌngwa vẽlẽk baag ẽhẽnyta Makayyioohiti Nyekuci. Ma baa kõr umwa, ikia ijin hũkaat ngaa ĩĩnnĩk, “Anneekuung nẽẽꞌthẽk baa Nyekuci ngagiit, ‘Ma haduku hẽẽn ꞌcĩg abbiiri manatõõ tõõ ho’ dĩdĩ?”
GEN.3.2	Ẽdẽcĩ Ẽẽvva anneek “Anneekeet nẽẽꞌthẽk Nyekuci, ‘Uduhit hẽẽn cĩg manu ho, 
GEN.3.3	nẽẽthĩ, ma haduku hẽẽt ꞌcĩ aaĩ hõrggẽẽnaa cĩ manu hata, hode nẽẽ ahummu haaga. Má uhumtu dẽẽdẽ, adaaknu hatĩnĩ!’ ”
GEN.3.4	Ẽdẽcĩ hũkaat anneek, “Iggoolluung ngagiit Nyekuci thõng! Aitiõõ hatĩ hõllõngaa adaaknu. 
GEN.3.5	Õthõõth Nyekuci hoti, hĩnĩngĩtĩ aga aĩ, má uduktu, abbuuhi hatĩ hẽbẽrĩ cugguung nẽ agayyu thooꞌthiok ꞌcĩg abũnnaa hĩ ꞌcĩg abathĩ aaut hĩ nẽẽnĩ.”
GEN.3.6	Nĩngĩtĩ acĩnĩ ngaa ngaatĩ ẽllẽẽmmĩ hẽẽt ngaatĩ hacĩnĩ hĩ ngaatĩ haduhi nẽ tarĩ ummuk ngaatĩ occa ẽggẽẽꞌnyĩ haau hĩ Nyekuci. Ma ho, ũdũũca hẽẽt nẽ uduha nẽ ẽꞌngẽraak maac cĩnnĩ umwa huduk nĩngĩtĩ aduhi. 
GEN.3.7	Ma aduk nẽẽg hẽẽt nicci hoti ho, iita iiyyiellia nẽẽg aĩ, ĩko gõõng aattĩg ngũtũtũũny. Nĩngĩtĩ arĩhanaanĩ bõllõõk cĩg ꞌmũũnĩcaak hummutti eleeti.
GEN.3.8	Ma ꞌjiaatĩn niccia, ĩthĩhĩt nẽẽg Makayyioohit Nyekuc ngaatĩ õvvõõĩ manatõõ tõõ nẽ itieelli ĩnõõnnõ gẽrrẽẽt, nĩngĩtĩ õõ aguꞌthẽẽnĩ hẽẽnĩtõõ. 
GEN.3.9	Ma ho, ũtũvvũ Makayyioohiti Nyekuci Aadam ĩĩnnĩk, “Aadam! Aaĩ nii ngaana?”
GEN.3.10	Ẽdẽcĩ Aadamĩ aĩ, “Hathiknii naa nganiit ngaatĩ õvvõõĩ manatõõ tõõ nẽ hitingoleeiina nĩngĩtĩ haguꞌthẽẽnĩ, hĩnĩngĩtĩ haaĩ ngũtũtũũny.”
GEN.3.11	Ẽdẽcĩ Nyekuci ĩnõõnnõ anneek, “Nganĩ ꞌcĩ anneeki nganiit aaĩ ngũtũtũũny ko? Uduhu hatĩ nii hẽẽt baa hanneekii naa ma haduhi ho?”
GEN.3.12	Ẽdẽcĩ Aadamĩ anneek, “Ngaa baa aaꞌnyaa nii ꞌcĩ aaꞌnya ho, nĩngĩtĩ haduhi.”
GEN.3.13	Ma ho, ijin Makayyioohiti Nyekuci ngaa ĩĩnnĩk, “Ne hatĩ ciee ĩdĩmanuu nii ho?”
GEN.3.13	Ẽdẽcĩ ngaa Nyekuc anneek, “Iyyia alũllũũmaneeka hũkaat, nĩngĩtĩ haduhi.”
GEN.3.14	Nĩngĩtĩ accĩĩnĩ Makayyioohiti Nyekuci hũkaat annẽẽkĩ,
GEN.3.14	“Hĩ ꞌyioko ĩdĩmanuu nii hoti ho,
GEN.3.14	hacciinnii naa nganiit hõrggẽẽnaa cĩ idiꞌngwaanu vẽlẽk loota nĩnga.
GEN.3.14	Iꞌthianaanĩ kõr nicci, ogoliti hatĩ gõõng loota
GEN.3.14	nẽ uduhu ꞌthẽẽm ooo.
GEN.3.15	Haaꞌnyuung hatĩ naa ĩĩtõ mĩrõk hĩ ngaa ĩꞌthõng ittirriaak lõhõlĩ cugguung.
GEN.3.15	Õhõdaanni hatĩ ngeerĩnĩ nganiit õõ
GEN.3.15	nẽ etengeduu nii ĩnõõnnõ tiitinyooc cĩnnĩ.”
GEN.3.16	Nẽ ĩccĩĩn Nyekuci ngaa ĩĩnnĩk,
GEN.3.16	“Hittoori hatĩ naa huciith hatĩ ũũkca loholeec
GEN.3.16	nẽ hatĩ gõõng ũtũhũa nii lõhõlĩ huciitha.
GEN.3.16	Abũraneehi hatĩ gõõng nii maac cunni
GEN.3.16	nẽ ĩnõõnnõ hatĩ gõõng ꞌcĩ ĩĩn makayyioohit cunni.”
GEN.3.17	Nẽ ĩĩnnĩk Nyekuci Aadam, “Hĩ ꞌyioko hatĩ ithihu nii thõõth cĩ ngaa cunni ho nẽ uduhu hẽẽt baa hanneekii naa ma haduhi ho,
GEN.3.17	“Hĩccĩĩna naa ꞌthẽẽm, hĩnĩngĩtĩ thõõth ꞌcĩ ẽꞌthẽcani nii ho.
GEN.3.17	Ammũda hatĩ gõõng nii ꞌgẽẽn cunni vẽlẽk mũlũhĩ waathinnioohĩĩ cĩg rũgẽt cunni.
GEN.3.18	Ẽhẽc hatĩ gõõng ꞌdwaanĩ mana cunni, hĩnĩngĩtĩ ꞌthẽccan cunni ho
GEN.3.18	nẽ hatĩ gõõng uduhu nii haal cĩgĩnnĩg.
GEN.3.19	Ammũda hatĩ gõõng ꞌgẽẽn cunni vẽlẽk
GEN.3.19	mũlũhĩ ĩꞌthõng daahõ.
GEN.3.19	Baa ẽhẽnyta nii ꞌthẽẽmĩ,
GEN.3.19	nẽ õbõdõõthĩ hatĩ ꞌthẽẽmĩ tarĩ.”
GEN.3.20	Nĩngĩtĩ akannẽẽkĩ Aadamĩ ngaa cĩnnĩ ꞌthaar ꞌcĩg haĩ Ẽẽvva,
GEN.3.21	Ma ho, ũttũũba Makayyioohiti Nyekuci ceremwa cĩg idiꞌngwaanu nẽ aaꞌnyĩk Aadam hĩ Ẽẽvva hitihimit.
GEN.3.22	Nẽ ummuk Makayyioohiti Nyekuci ĩĩ, “Eggeenyito eeta cieeg aauto hĩ naaga, agaacõ thõõth ꞌcĩ abũnnaa hĩcĩ abathĩ. Hetedeyyieehi ĩhõõggõ ngaatĩ aduhi hẽẽt cĩ rũgẽtõ buúk, hátĩ hiittiõõ hõllõngaa arũgĩ ũdũt.” 
GEN.3.23	Nĩngĩtĩ iiggiaĩ Makayyioohiti Nyekuci ĩhõõggõ manatõõ cĩ Ẽẽdẽnĩ ho, hõõt battaala nẽ aaꞌnyĩk ĩhõõggõ hakatit ꞌthẽẽm baag ẽhẽnytaanĩ nẽẽgĩ. 
GEN.3.24	Ma baa iiggia Makayyioohiti Nyekuci ĩhõõggõ manaa cĩ Ẽẽdẽnĩ ho, ikia uduhaak aajĩlẽẽt
GEN.4.1	Nẽẽthĩ ꞌyioko, iita atagguutho Aadamĩ hĩ ngaa cĩnnĩ Ẽẽvva, nĩngĩtĩ aku aꞌnyahiini nẽẽnĩ. Ma baa ittira nẽẽ Kaiino, ikia õthõõth ĩĩ, “Eliittaa cĩ Makayyiookto, hittira eet ꞌcĩ maacĩ!”
GEN.4.2	Ma uruta, ikia ũtũhũa loholeec umwa tarĩ ꞌcĩ haĩ Abeele.
GEN.4.2	Baa ĩĩn Abeele tũhayyioohit nẽ ĩĩ Kaiino kattioohit. 
GEN.4.3	Ma kõr umwa, ẽbẽra Kaiino haal ũgĩ nẽ ikia aaꞌnyĩk Nyekuc hĩĩ ꞌbaaninit. 
GEN.4.4	Nẽ baa aꞌnyaha Abeele aꞌtheet ꞌcĩ anyũttĩĩ, nĩngĩtĩ acuhanĩ nẽ ẽbẽra iding ꞌcĩ adĩhĩ nẽ aaꞌnyĩk Makayyioohit hĩĩ ꞌbaaninit. Baa atalĩ Makayyioohiti ꞌbaaninit cĩ Abeele ho gẽrrẽẽt, 
GEN.4.5	nẽ ahareek cĩ Kaiino ho. Ma ho, ikia ĩlĩĩlĩ Kaiino gẽrrẽẽt.
GEN.4.6	Nĩngĩtĩ ajini Makayyioohiti ĩnõõnnõ annẽẽkĩ, “Ẽlẽ Kaiino, alĩĩlĩ inni? Aꞌngurruunyi muum cunni gẽrrẽẽt noho inni? 
GEN.4.7	Má baa hĩĩ ꞌcĩ adticanĩ nii ꞌgii ꞌcĩ abũnnaa, occa ꞌyioko hõllõngaa accamanoothihi? Nẽẽthĩ, hĩnĩngĩtĩ baa idticanuu nii thõõth ꞌcĩ abathĩ, õtõgõlaahi nganiit ꞌthẽccanĩ hattũũgaa cunni, adiim aggammi nganiita, ma hẽlẽmaakĩ hĩllõõaniina.”
GEN.4.8	Ma nĩngaata, uduhaak Kaiino ꞌgõtõnĩ ĩĩnnĩk, “Hõõt da hotooyyi mana.” Ĩko nẽẽ allab Kaiino ꞌgõtõnĩ thõng. Ma baa õõ õvvõõĩ nẽẽg mana ho, ũtũhũoothĩk Kaiino ꞌgõtõnĩ, nĩngĩtĩ aruhi ĩnõõnnõ hadaak.
GEN.4.9	Ma ho, ikia ijin Makayyioohiti Kaiino ĩĩnnĩk, “Aaĩ ꞌgotonu Abeele ngaana?”
GEN.4.9	Ẽtẽẽtha hinnia Kaiino Nyekuc anneek, “Hõllõngaa haga naana. Nganĩĩt ꞌthẽk gõõng ꞌcĩ hĩĩnĩ bekioohit cĩnnĩ?”
GEN.4.10	Nẽ othoothĩk Makayyioohiti Kaiino ĩĩnnĩk, “Ne ꞌyioko ꞌthẽk ꞌcĩ adĩmani nii noho ho? Allweeka nganĩĩt biyyieeta cĩg ꞌgotonoonu loota. 
GEN.4.11	Nẽẽthĩ hoti ho, hicciinii naa nganiit, hĩnĩngĩtĩ uruhu nii Abeele nẽ aaꞌnyĩhuu biyyi cĩgĩnnĩg hirihit loota, iittiõõ hatĩ hõllõngaa akati mana loota nĩnga tarĩ. 
GEN.4.12	Ma hatĩ aĩ kaat mana, aitiõõ hatĩ hõllõngaa abbiiri buúk nẽ iinu hatĩ eet ꞌcĩ õvvõ ꞌjieena haaga looccaa nĩĩcĩ.”
GEN.4.13	Ẽdẽcĩ Kaiino Makayyioohit anneek, “Maka ꞌcĩĩnẽnĩtĩ ciee hĩ nganĩĩt gẽrrẽẽt nẽ occa aꞌnyamannaa ngaatĩ hẽhẽẽlĩ. 
GEN.4.14	Itiggiawaa ꞌyioko looccaa ĩbaa haayyi ho hĩ ngaatĩ aayyi niina, hikia hatĩ hĩĩna eet umwa ꞌcĩ hõvvõ ꞌjieena nẽ huruhi hatĩ ꞌgoolliohĩ haaga.”
GEN.4.15	Ẽdẽcĩ Makayyioohiti Kaiino anneek, “Aitiõõ, má uruhi ẽẽtĩ umwaanĩ, huuki hatĩ naa eet tĩho buúk tabattĩ tũrkĩramma hĩllõõan ukẽẽnĩt cunni ho.” Nĩngĩtĩ aarĩkĩ Makayyioohiti Nyekuci nyamacaar ẽllaa cĩ Kaiino, hátĩ hiittiõõ hõllõngaa aruk eet umwaa ĩnõõnnõ hatĩ õmmõtõõ. 
GEN.4.16	Nĩngĩtĩ ũũnnĩkĩ Kaiino Makayyioohit nẽ ũũk aau looccaa ꞌcĩ haĩ Nood,
GEN.4.17	Iita aꞌnyahit Kaiino hĩ ngaa cĩnnĩ loholeec ꞌcĩ maacĩ ꞌcĩ haĩ Ẽẽnõk. Nĩngĩtĩ ẽhẽnytĩ Kaiino ꞌtaaũn umwa cobbi nẽ akateek ꞌthaar cĩg ngeerĩnĩ. 
GEN.4.18	Nẽ ikia ittira Ẽẽnõhĩ ngeerĩnĩ ꞌcĩ haĩ Ĩrad. Ma urutaa cĩnnĩ, ikia ittira Iradĩ buúk ngeerĩnĩ ꞌcĩ haĩ Mehujaẽl. Ma baa urutaa cĩ irkiꞌnyia ũgĩ, ikia Mehujaẽlĩ ĩĩ maaꞌnyĩ Methuthaẽlĩ nẽ ikia ĩĩ Methuthaẽlĩ maaꞌnyĩ nyahaappan ꞌcĩ haĩ Lamẽk.
GEN.4.19	Baa aꞌnyak Lamẽhĩ ngaaĩ ꞌramma. Haĩ cobbi Aada nẽ hĩĩtõ ꞌcĩ hidici ꞌThĩĩlla. 
GEN.4.20	Ikia ittira Aada loholeec ꞌcĩ maacĩ ꞌcĩ haĩ ꞌJabal, ꞌcĩ baa aku ĩĩn maaꞌnyĩ eet ꞌcĩg baag abal hẽlẽggĩ nẽ õlõmanit ꞌcieethinii ꞌcĩg ĩĩn tuggẽẽta. 
GEN.4.21	Nẽ baa aꞌnyak nẽẽ ꞌgõtõnĩ ꞌcĩ haĩ ꞌJũbaal ꞌcĩ baa aku ĩĩn maaꞌnyĩ eet ꞌcĩg ĩĩn benniook nẽ akũman ngaatĩ aruhi bohollwa hĩ ngaatĩ adtahĩ loboruẽẽta.
GEN.4.22	Ma ho, ittira ꞌThĩĩlla loholeec ꞌcĩ maacĩ buúk ꞌcĩ haĩ Tubal Kaiino, ꞌcĩ baa aku ĩĩn eet ꞌcĩ attura hõllẽẽn hĩ meleekwa hĩ dĩlaꞌnya hĩ ijjio ũgĩ ꞌthẽk vẽlẽk ꞌcĩg adĩmanniaa ꞌthĩĩhĩ. Nẽ baa aꞌnyak nẽẽ ngõõnĩ ꞌcĩ haĩ Naama.
GEN.4.23	Ma kõr umwa, uduhaak Lamẽhĩ ngaaĩ cĩgĩnnĩg ĩĩnnĩk, “Niiga Aada hĩ ꞌThĩĩlla, niiga ngaaĩ cĩg Lamẽhĩ, ĩthĩktaangu da nõõnĩ. Haruhi hatĩ naa eet ꞌcĩ haruhoonna hĩ nganĩĩta, occa haruhi nyahaappan ꞌcĩ õhõdaanna nganĩĩta. 
GEN.4.24	Má aruhi eeta tũrkĩramma, hĩnĩngĩtĩ daahĩth cĩ Kaiino, aruhi hatĩ eeta hẽẽn tũrkĩramma hĩ tũrkĩramma, hĩnĩngĩtĩ daahĩth cĩ Lamẽhĩ.”
GEN.4.25	Baa oogin Aadamĩ hĩ ngaa cĩnnĩ tarĩ, nẽ ikia ittira nẽẽ loholeec umwa ꞌcĩ maacĩ tarĩ. Ikia akateek nẽẽ ĩnõõnnõ ꞌthaar ꞌcĩg haĩ Thẽth, nẽ ĩĩ, “Aaꞌnya Nyekuci loholeec ꞌcĩ maacĩ umwa tarĩ, hirigith Abeele baa aruk Kaiino.”
GEN.4.26	Ma baa uruta, ikia ittira Thẽthĩ loholeec ꞌcĩ maacĩ, nẽ akateek ꞌthaar ꞌcĩg haĩ Ẽnõth.
GEN.4.26	Nẽ korrioohĩĩ ĩĩcĩg, iita iꞌthiattaaĩ alaacõ eeta Makayyioohit.
GEN.5.1	Hattũũg cĩ õlõ cĩ Aadamĩ cieeni.
GEN.5.1	Baa ẽhẽnyta Nyekuci eet hĩ ngaaĩ haauto hĩ nẽẽnĩ. 
GEN.5.2	Baa aggatan nẽẽ ĩhõõggõ nẽ akateek ꞌthaar ꞌcĩg kaĩ eeta.
GEN.5.3	Ma baa õdõlanit irkiꞌnyia cĩg Aadamĩ ĩĩtõ ꞌmiia hõdẽĩ hĩ hẽẽn iyyio (130), ikia ittira loholeec umwa ꞌcĩ aaĩ hĩ nẽẽ dẽẽdẽ nẽ akateek ĩnõõnnõ ꞌthaar ꞌcĩg haĩ Thẽth. 
GEN.5.4	Ikia aꞌnyak Aadamĩ lõhõlĩ ũgĩ tarĩ, 
GEN.5.5	nẽ adaak baa ĩĩtõ irkiꞌnyia cĩgĩnnĩg ꞌmiiaꞌnya tũrkũwwec hĩ hẽẽn iyyio (930).
GEN.5.6	Ma baa õdõlanit Thẽth irkiꞌnyia cĩgĩnnĩg ĩĩtõ ꞌmiia hõdẽĩ hĩ ꞌtur (105), ikia ittira nẽẽ loholeec ꞌcĩ maacĩ ꞌcĩ haĩ Ẽnõth. 
GEN.5.7	Ma baa ittirria Ẽnõthĩ, ikia aau ꞌThẽẽthĩ ĩꞌthõng hõdõlanit irkiꞌnyia hĩĩtõ ꞌmiiaꞌnya turkiyyio hĩ tũrkĩramma (807) nẽ aꞌnyak lõhõlĩ ũgĩ tarĩ. 
GEN.5.8	Nĩngĩtĩ adaaknĩ nẽẽ baa ĩĩtõ irkiꞌnyia cĩgĩnnĩg ꞌmiiaꞌnya tũrkũwwec hĩ õmmõtõ hĩ ꞌramma (912).
GEN.5.9	Ma baa õdõlanit Ẽnõthĩ irkiꞌnyia cĩgĩnnĩg ĩĩtõ hẽẽn tũrkũwwec (90), ikia ittira loholeec ꞌcĩ maacĩ ꞌcĩ haĩ Kẽnaan. 
GEN.5.10	Ma baa ittirria Kẽnaanĩ, ikia aau Ẽnõthĩ ĩꞌthõng hõdõlanit irkiꞌnyia hĩĩtõ ꞌmiiaꞌnya turkiyyio hĩ õmmõtõ hĩ ꞌtur (815) nẽ aꞌnyak lõhõlĩ ũgĩ tarĩ. 
GEN.5.11	Nĩngĩtĩ adaaknĩ Ẽnõthĩ baa ĩĩtõ irkiꞌnyia cĩgĩnnĩg ꞌmiiaꞌnya tũrkũwwec hĩ ꞌtur (905).
GEN.5.12	Ma baa õdõlanit Kẽnaan irkiꞌnyia ĩĩtõ hẽẽn tũrkĩramma (70), ikia ittira loholeec ꞌcĩ maacĩ ꞌcĩ haĩ Mahalalẽl. 
GEN.5.13	Ma baa ittirria Mahalalẽlĩ, ikia aau Kẽnaanĩ ĩꞌthõng hõdõlanit irkiꞌnyia hĩĩtõ ꞌmiiaꞌnya turkiyyio hĩ hẽẽn ꞌwec (840) nẽ aꞌnyak lõhõlĩ ũgĩ tarĩ. 
GEN.5.14	Nĩngĩtĩ adaaknĩ Kẽnaanĩ baa ĩĩtõ irkiꞌnyia cĩgĩnnĩg ꞌmiiaꞌnya tũrkũwwec hĩ õmmõtõ (910).
GEN.5.15	Ma baa õdõlanit irkiꞌnyia cĩg Mahalalẽlĩ ĩĩtõ hẽẽn tõrkõnõn hĩ ꞌtur (65), ikia ittira loholeec ꞌcĩ maacĩ ꞌcĩ haĩ ꞌJaarẽd. 
GEN.5.16	Ma baa ittirria ꞌJaarẽdĩ, ikia aau Mahalalẽlĩ ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiiaꞌnya turkiyyio hĩ hẽẽn iyyio (830) nẽ aꞌnyak lõhõlĩ ũgĩ tarĩ. 
GEN.5.17	Nĩngĩtĩ adaaknĩ Mahalalẽlĩ baa ĩĩtõ irkiꞌnyia ꞌmiiaꞌnya turkiyyio hĩ hẽẽn tũrkũwwec hĩ ꞌtur (895).
GEN.5.18	Ma baa õdõlanit ꞌJaarẽdĩ irkiꞌnyia ĩĩtõ ꞌmiia hõdẽĩ hĩ hẽẽn tõrkõnõn hĩ ꞌramma (162), ikia ittira nẽẽ loholeec ꞌcĩ maacĩ ꞌcĩ haĩ Ẽẽnõk. 
GEN.5.19	Ma baa ittirria Ẽẽnõhĩ, ikia aau ꞌJaarẽdĩ ĩꞌthõng hõdõlanit irkiꞌnyia hĩĩtõ ꞌmiiaꞌnya turkiyyio (800) nẽ aꞌnyak lõhõlĩ ũgĩ tarĩ. 
GEN.5.20	Nĩngĩtĩ adaaknĩ ꞌJaarẽdĩ baa ĩĩtõ irkiꞌnyia cĩgĩnnĩg ꞌmiiaꞌnya tũrkũwwec hĩ hẽẽn tõrkõnõn hĩ ꞌramma (962).
GEN.5.21	Ma baa õdõlanit irkiꞌnyia cĩg Ẽẽnõhĩ ĩĩtõ hẽẽn tõrkõnõn hĩ ꞌtur (65), ikia ittira nẽẽ loholeec ꞌcĩ maacĩ ꞌcĩ haĩ Methuthẽla. 
GEN.5.22	Ma baa ittirria Methuthẽla, iita ookorriõõ Ẽẽnõhĩ hĩ Nyekuc irkiꞌnyia ꞌmiiaꞌnya iyyio (300) nẽ aꞌnyak lõhõlĩ ũgĩ tarĩ. 
GEN.5.23	Baa ĩĩn irkiꞌnyia cĩg Ẽẽnõhĩ vẽlẽk ꞌmiiaꞌnya iyyio hĩ hẽẽn tõrkõnõn hĩ ꞌtur (365). 
GEN.5.24	Baa aga Ẽẽnõhĩ ngaatĩ aayyi Nyekuci hĩ ĩnõõnnõ hõdõõkõthĩ waathinnioohĩĩ cĩg rũgẽt cĩnnĩ vẽlẽk, nĩngĩtĩ õkõõĩ Nyekuci ĩnõõnnõ, hĩnĩngĩtĩ baa ammĩnan Nyekuci ĩnõõnnõ gẽrrẽẽt.
GEN.5.25	Ma baa õdõlanit irkiꞌnyia cĩg Methuthẽla ĩĩtõ ꞌmiia hõdẽĩ hĩ hẽẽn turkiyyio hĩ tũrkĩramma (187), ikia ittira loholeec ꞌcĩ maacĩ ꞌcĩ haĩ Lamẽk. 
GEN.5.26	Ma baa ittirria Lamẽhĩ, ikia aau Methuthẽla ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiiaꞌnya tũrkĩramma hĩ hẽẽn turkiyyio hĩ ꞌramma (782) nẽ aꞌnyak lõhõlĩ ũgĩ tarĩ. 
GEN.5.27	Nĩngĩtĩ adaaknĩ Methuthẽla baa iita ĩĩtõ irkiꞌnyia cĩgĩnnĩg ꞌmiiaꞌnya tũrkũwwec hĩ hẽẽn tõrkõnõn hĩ tũrkũwwec (969).
GEN.5.28	Ma baa õdõlanit Lamẽk irkiꞌnyia ĩĩtõ ꞌmiia hõdẽĩ hĩ hẽẽn turkiyyio hĩ ꞌramma (182), ikia ittira loholeec ꞌcĩ maacĩ. 
GEN.5.29	Nĩngĩtĩ akannẽẽkĩ ĩnõõnnõ ꞌthaar ꞌcĩg haĩ Nõõa.
GEN.5.30	Ma baa ittirria Nõõa, ikia aau Lamẽhĩ ĩꞌthõng hõdõlanit irkiꞌnyia hĩĩtõ ꞌmiiaꞌnya ꞌtur hĩ hẽẽn tũrkũwwec hĩ ꞌtur (595) nẽ aꞌnyak lõhõlĩ ũgĩ tarĩ. 
GEN.5.31	Nĩngĩtĩ adaaknĩ baa iita ĩĩtõ irkiꞌnyia cĩgĩnnĩg ꞌmiiaꞌnya tũrkĩramma hĩ hẽẽn tũrkĩramma hĩ tũrkĩramma (777).
GEN.5.32	Ma baa õdõlanit Nõõa irkiꞌnyia ĩĩtõ ꞌmiiaꞌnya ꞌtur (500), ikia ittira nẽẽ lõhõlĩ iyyio ꞌcĩg maacĩg. Haĩ ꞌcĩ oou ꞌThẽm, haĩ ꞌcĩ anũẽẽkĩ Haam nẽ hĩĩtõ ꞌcĩ ĩĩn nyangorori ꞌJavẽth.
GEN.6.1	Ma baa iita ĩĩtõ mẽẽlĩg eeta loota nĩnga, iita ĩꞌthaattothoothĩk looc vẽlẽk nẽ ittirria lõhõlĩ ꞌcĩg ngayyig ũgĩ buúk. 
GEN.6.2	Nẽ baa iita abarrittieek lohollia ꞌcĩg maacĩg cĩg Nyekuci lõhõlĩ ꞌcĩg ngayyig cĩg eetuk ko gẽrrẽẽt, nĩngĩtĩ aꞌthũwanĩ ũgĩ. 
GEN.6.3	Ma kõr umwa, õthõõth Nyekuci Makayyioohiti ĩĩ, “Iittiõõ hatĩ hõllõngaa hẽlẽmaakĩ Lori caannĩ ꞌcĩ aꞌnyĩĩk eet rũgẽt ko, haau hĩ ĩhõõggõ ĩꞌthõng, hĩnĩngĩtĩ ĩĩn nẽẽg eet haaga. Nẽ kõr nicci ĩꞌthõng dtuurnanĩt cĩ lootu, iittiõõ hatĩ ẽẽtĩ ꞌcĩ nga arũgĩ hallaꞌnganit irkiꞌnyia cĩgĩnnĩg hĩĩtõ ꞌmiia hõdẽĩ hĩ hẽẽn ꞌramma tõõ (120).”
GEN.6.4	Ma urutaa cĩnnĩ, iita ittirria eeta ꞌcĩg ꞌcilangĩk gẽrrẽẽt loota nĩnga, ꞌcĩg arrita ngaaĩ baag aꞌthũwan lohollia ꞌcĩg maacĩg cĩg Nyekuci. Baa haĩ eet tĩko Nevilim. Baa ĩĩn nẽẽg eet ꞌcĩg aꞌthĩlan nẽ ubulli baarkit gẽrrẽẽt ũdũt.
GEN.6.5	Baa aga Makayyioohiti ꞌthẽccanẽẽt ꞌcĩg adĩman eeta loota nĩnga vẽlẽk nẽ aga ngaatĩ abaꞌthĩ muhẽẽnĩtĩ vẽlẽk ꞌcĩ aꞌnyak eeta ꞌthinneetinii cĩggĩĩng buúk. 
GEN.6.6	Nĩngĩtĩ aku alĩĩllĩ Makayyioohiti nẽ õppõdan gẽrrẽẽt ngaatĩ baa ẽhẽnytaanĩ ĩhõõggõ. 
GEN.6.7	Ma ho, õthõõth Makayyioohiti ĩĩ, “Hamummuunyani hatĩ naa eet baag hẽhẽnyta loota nĩnga, hĩ idiꞌngwa hĩ hĩbaallĩ hĩ hẽlẽggĩ ꞌcĩg õgõlĩt loota buúk hĩĩ lõõcĩ ꞌthĩĩ, hĩnĩngĩtĩ halĩĩlĩ gẽrrẽẽt ngaatĩ baa hẽhẽnytaanĩ ĩhõõggõ.” 
GEN.6.8	Nẽẽthĩ, baa accamana Makayyioohiti Nõõa.
GEN.6.9	Nẽ thõõth cĩ Nõõa cieeni:
GEN.6.9	Baa ĩĩn Nõõa eet umwa ꞌcĩ ammĩnan Nyekuci gẽrrẽẽt, hĩnĩngĩtĩ baa ĩĩn nẽẽ eet ꞌcĩ abũnnaa eetini vẽlẽk. Baa aga Nõõa ngaatĩ aayyi Nyekuci hĩ ĩnõõnnõ hõdõõkõthĩ waathinnioohĩĩ cĩg rũgẽt cĩnnĩ vẽlẽk. 
GEN.6.10	Nẽ baa aꞌnyak nẽẽ lõhõlĩ ꞌcĩg maacĩg iyyio, ꞌcĩg haĩ ꞌThẽm hĩ Haam hĩ ꞌJavẽth.
GEN.6.11	Ma waathinnioohĩĩ ĩtĩko, baa adĩman eeta thooꞌthiok ꞌcĩg ĩĩn ꞌriiring diooni hẽbẽrẽẽnnĩĩ cĩg Nyekuci nẽ urukto tahatak lõkõrẽẽt vẽlẽk. 
GEN.6.12	Ma baa udtuuha Nyekuci ngaatĩ ũllũngattĩ ꞌthẽccanẽẽta ꞌcĩg adĩman eeta looc ko, 
GEN.6.13	ikia uduhaak nẽẽ Nõõa ĩĩnnĩk, “Hataba naa hũcũda eet hĩ looc vẽlẽk hĩĩ ꞌthĩĩ, hĩnĩngĩtĩ ꞌthẽccanẽẽt ꞌcĩg adtican nẽẽg ko. 
GEN.6.14	Nẽẽthĩ hoti ho, tẽhẽnya haahũl hẽẽnĩĩ ꞌcĩg ĩĩgĩthĩ nẽ eꞌngeru haꞌnyak ũũdaꞌnya ꞌcĩg mẽẽlĩg nẽ idilu doollianga jurrung ĩĩttõõ hĩ battaala vẽlẽk, hátĩ hiittiõõ hõllõngaa aduhun maama. 
GEN.6.15	Tẽhẽnya hĩĩ maka hĩttĩmanĩ hĩĩ ꞌthoo ꞌmiiaꞌnya ꞌwec hĩ hẽẽn ꞌtur (450) uuttetha nẽ ĩttĩmanĩ ĩĩ ꞌthoo hẽẽn tũrkĩramma hĩ ꞌtur (75) hatĩ haliit thõng nẽ tarĩ ĩttĩmanĩ ĩĩ ꞌthoo hẽẽn ꞌwec hĩ ꞌtur (45) hatĩ hõtõd lokora. 
GEN.6.16	Kũmman lokor cĩ haahũlõ jurrung nẽ ũtũngeehu nĩngĩmwa ꞌcĩ abadtẽc ꞌcĩ ũũppan ꞌthoo ꞌramma hĩĩ hutuli. Tẽhẽny ĩĩttõõ hatattadĩ hĩĩ ꞌgoolliok iyyio nẽ aarihuu hattũũg ngadiiha.
GEN.6.17	“Hõkõ hatĩ hĩꞌthõõa naa maam ꞌcĩg au aruk eet hĩ hẽlẽggĩ vẽlẽk ꞌcĩg arũgĩ loota nĩnga hĩĩ lõõcĩ ꞌthĩĩ. 
GEN.6.18	Nẽẽthĩ, hadak hatĩ lõhõt hĩ nganiit kõr tĩho. Haaꞌnyii hatĩ bĩĩt haahũlatõõ hĩ ngaa cunni hĩ lõhõlĩ cugunnig vẽlẽk hĩ ngaaĩ cĩggĩĩng buúk. 
GEN.6.19	Haaꞌnyii hatĩ bẽra hẽlẽggĩ ꞌcĩg arũgĩ loota nĩnga vẽlẽk, ꞌcĩ ngayyi hĩ ꞌcĩ maacĩ nẽ ũũhĩ haahũlatõõ, hátĩ hũrũgĩt. 
GEN.6.20	Adukna hatĩ idiꞌngwaana vẽlẽk cũũmõ cũũmõ, ꞌcĩ ngayyi hĩ ꞌcĩ maacĩ hĩbaallĩnĩ noho buúk, hĩ hẽlẽggĩ vẽlẽk ꞌcĩg õgõlĩt loota nĩnga haahũlatõõ, hátĩ hiita hũrũgĩt. 
GEN.6.21	Õkõõĩ hatĩ ꞌgeenniok cũũmõ cũũmõ buúk cĩg idiꞌngwa vẽlẽk ꞌcĩg aattĩg haahũlatõõ ho, hĩ ꞌgẽẽn cunuung buúk.”
GEN.6.22	Ma ho, ĩdĩman Nõõa thooꞌthiok iccig vẽlẽk hĩ baa aduhaak Nyekuci ĩnõõnnõ.
GEN.7.1	Ma ho, uduhaak Makayyioohiti Nõõa ĩĩnnĩk, “Nganiit dioo ꞌcĩ hammũdaannii loota nĩnga vẽlẽk ngaatĩ ĩĩnnĩ eet ꞌcĩ abũnnaa. Uduhunit haahũlatõõ hĩ õlõ cunni vẽlẽk. 
GEN.7.2	Bĩtĩ idiꞌngwa ꞌcĩg tẽllĩg ꞌcĩg occa ĩĩn ꞌgaarriẽẽn, hĩ ꞌramma hĩ ꞌramma tabattĩ tũkĩramma, hõkõõcan thõng, ꞌcĩ ngayyi hĩ ꞌcĩ maacĩ. Nẽ ũũhĩ idiꞌngwa hĩ ꞌramma hĩ ꞌramma idiꞌngwaanĩĩ ꞌcĩg hõllõngaa tẽllĩg,
GEN.7.3	Nẽ tarĩ, bẽra hĩbaallĩ õmmõtõ hĩ ꞌwec ꞌcĩg aattĩg cũũmõ cũũmõ, ꞌcĩg ngayyig hĩ ꞌcĩg maacĩg. Dĩman hĩcĩ haduhaakii naa ho, hátĩ hiita hittirit idiꞌngwaana cieeg urutaa ꞌcĩ ũmmũlũũnyattĩ maama looc. 
GEN.7.4	Hĩꞌthõõa hatĩ naa tammu ꞌcĩ maka gẽrrẽẽt urutaa cĩ waathinniook tũrkĩramma, ꞌcĩ hatĩ aku atĩĩlĩ waathĩn hĩ baalin waathinniook hẽẽn ꞌwec, ĩꞌthõng hũcũda hẽlẽggĩ baag hẽhẽnyta naa loota nĩnga vẽlẽk hĩĩ ꞌthĩĩ.”
GEN.7.5	Nĩngĩtĩ adticanĩ Nõõa thõõth ꞌcĩ aduhaak Makayyioohiti ho vẽlẽk jurrung.
GEN.7.6	Baa ĩĩn Nõõa irkiꞌnyia ꞌmiiaꞌnya tõrkõnõn (600) baa aku ammũlũũnyan tawanĩ looc. 
GEN.7.7	Nẽ baa Nõõa dioo hĩ ngaa cĩnnĩ hĩ buul cĩgĩnnĩg hĩ ngaaĩ cĩggĩĩng, ꞌcĩg baag aduhun haahũlatõõ, hátĩ hĩlĩĩttia tawan. 
GEN.7.8	Nĩngĩtĩ adukni idiꞌngwaana ꞌcĩg tẽllĩg hĩ ꞌcĩg hõllõngaa tẽllĩg, hĩbaallĩ hĩ hẽlẽggĩ ꞌcĩg õvvõ loota haahũlatõõ. 
GEN.7.9	Baa aduhun nẽẽg haahũlatõõ hĩ ꞌramma hĩ ꞌramma, ꞌcĩ ngayyi hĩ ꞌcĩ maacĩ, ꞌgõõlaa ĩbaa aduhaakĩ Nyekuci Nõõa. 
GEN.7.10	Ma urutaa cĩ waathinniook tũrkĩramma, ikia tawanĩ ꞌcĩ ammũlũũnyan looc hĩĩ ꞌthĩĩ.
GEN.7.11	Nẽ baa ĩĩn Nõõa irkiꞌnyia ꞌmiiaꞌnya tõrkõnõn (600) baa iꞌthianaanĩ tammu. Ma baa ĩĩtõ waathinniooha õmmõtõ hĩ tũrkĩramma, nyĩlõk ꞌcĩ ꞌramma irkit niccia, iita ubbuukti ũꞌngĩ cĩg hidiowweenu nẽ ulubta maama nẽ iꞌthianaaĩ ĩtĩĩl tammu cobbi gẽrrẽẽt buúk. 
GEN.7.12	Baa atĩĩlĩ tammu baalin hĩ waathĩn, waathinniook hẽẽn ꞌwec habath lõõcĩ dtẽc.
GEN.7.13	Ma kõr niccia, iita uduhunit Nõõa hĩ ngaa cĩnnĩ hĩ buul cĩgĩnnĩg ꞌcĩg ĩĩn iyyio ho, ꞌThẽm hĩ Haam hĩ ꞌJavẽth hĩ ngaaĩ cĩggĩĩng haahũlatõõ. 
GEN.7.14	Baa aꞌngĩdeek nẽẽg idiꞌngwa cĩg olu hĩ cĩg moru hĩ hĩbaallĩ hĩ hẽlẽggĩ ꞌcĩg õgõlĩt loota vẽlẽk, baag ẽbẽra nẽẽ ho haahũlatõõ buúk. 
GEN.7.15	Nĩngĩtĩ aduknõõthĩkĩ idiꞌngwaana Nõõa hõdẽĩ hõdẽĩ, ꞌcĩ ngayyi hĩ ꞌcĩ maacĩ haahũlatõõ. 
GEN.7.16	Ma baa uduhunit idiꞌngwaana haahũlatõõ hĩ baa aduhaak Nyekuci Nõõa, ikia ũꞌnyũũg Makayyioohiti Nyekuci hattũũg cĩ haahũlõ.
GEN.7.17	Baa atĩĩlĩ tammu waathinniook ꞌcĩg ĩĩn hẽẽn ꞌwec ko, baalin hĩ waathĩn ĩꞌthõng hĩbbĩtĩt maama looc, hataadĩ haahũlĩ lokora. 
GEN.7.18	Ma baa iita ittoorri maama loota gẽrrẽẽt, ikia ataadĩ haahũlĩ maamĩ lokora. 
GEN.7.19	Ma baa uruta, iita ũmmũlũũnyanit maama muurriok vẽlẽk, 
GEN.7.20	nẽ aalla õtõd noho ĩꞌthõng hĩttĩmattĩ hõdõlanit ꞌthoo hẽẽn ꞌramma muurriõhĩ hujjieen. 
GEN.7.21	Nĩngĩtĩ acũdaanĩ maama nicciag eet vẽlẽk hĩ idiꞌngwa cĩg moru hĩ hẽlẽggĩ cĩg olu hĩ hĩbaallĩ hĩ hẽlẽggĩ ꞌcĩg õvvõ loota vẽlẽk hĩĩ lõõcĩ ꞌthĩĩ. 
GEN.7.22	Nĩngĩtĩ adaaknĩ hẽlẽggĩ vẽlẽk baag abbeek Nyekuci ꞌlaũk habath dtẽc. 
GEN.7.23	Ma nĩngaata ikia ũcũda Nyekuci hẽlẽggĩ baag ẽhẽnyta nẽẽ vẽlẽk, nĩngĩtĩ ũũnnĩkĩ Nõõa dioo hĩ õlõ cĩnnĩ hĩ idiꞌngwa hĩ hĩbaallĩ baag õkõõĩ nẽẽ haahũlatõõ.
GEN.7.24	Baa aalla maama ꞌcĩg ammũlũũnyan looc ko waathinniook ꞌmiia hõdẽĩ hĩ hẽẽn ꞌtur (150).
GEN.8.1	Baa ammuha Nyekuci Nõõa hĩ eet cĩg õlõ cĩnnĩ hĩ idiꞌngwa baag aꞌngĩdeek nẽẽ haahũlatõõ vẽlẽk waathinnioohĩĩ baag ammũlũũnyanĩ tawanĩ looc, nĩngĩtĩ aaꞌnyĩkĩ ngõõt huuhan looc hõdõhõk. 
GEN.8.2	Ma ho, ikia ũꞌnyũũg Nyekuci ũꞌngĩ cĩg hidiowwẽẽn baag arihaanĩ maama loota nẽ ĩbĩlĩ tammu buúk. 
GEN.8.3	Nĩngĩtĩ arritaniini maama hĩdĩĩc hĩdĩĩc waathinnioohĩĩ ꞌcĩg ĩĩn ꞌmiia hõdẽĩ hĩ hẽẽn ꞌtur (150). 
GEN.8.4	Ma baa nyĩlõk cĩ tũrkĩramma, baa ĩĩn õmmõtõ hĩ tũrkĩramma irkit niccia, ikia ĩbĩl haahũlĩ muurriõhĩĩ ꞌcĩg haĩ Ararat. 
GEN.8.5	Nẽ baa aalla arritanni maama noho ĩꞌthõng nyĩlõk cĩ õmmõtõ. Ma kõr ꞌcĩ oou cĩ nyĩlõk cĩ õmmõtõ, iita ẽdẽẽnyta ooti cĩg muurriohu.
GEN.8.6	Ma urutaa cĩ waathinniook hẽẽn ꞌwec, ubbuuk Nõõa hutuli cĩ haahũlõ, 
GEN.8.7	nĩngĩtĩ ĩꞌthõõĩ hũrrũũk hũũk hĩcĩn looc. Õkõ hinnia awanĩt hũrrũũk nicciee ĩꞌthõng hõdõhõk lõõcĩ hĩĩ vẽr nẽ hõllõngaa õbõda buúk. 
GEN.8.8	Ma ho, ĩꞌthõ Nõõa ngabuuthi hũũk hĩcĩn hatĩ õdõhõk lõõcĩ. 
GEN.8.9	Ammũdoothĩk hinnia ngabuuthi nicciee maam nga abbĩꞌthĩĩ looc vẽlẽk, nĩngĩtĩ alilliaananĩ õbõdaanĩ haahũlatõõ tarĩ nẽ aggam Nõõa ĩnõõnnõ õbõdĩ ĩĩttõõ. 
GEN.8.10	Ma ho, ẽrẽẽõ Nõõa waathinniook tũrkĩramma, nĩngĩtĩ ĩꞌthõõĩ ngabuuthi tarĩ. 
GEN.8.11	Ma baa ꞌjiaat, õbõda ngabuuthi nicciee aꞌnyaha bolloohinit cĩ hẽẽt ꞌcĩ haĩ oliv
GEN.8.12	Ma ho, ẽrẽẽõ Nõõa waathinniook tũrkĩramma tarĩ nẽ ĩꞌthõ ngabuuthi umwa. Ma kõr niccia, iittiõõ aattĩ hõllõngaa õbõda ngabuuthi tarĩ.
GEN.8.13	Ma abbuuk Nõõa hutuli cĩ haahũlõ ho, adtuuha hinnia hiꞌthihi tawan hode nẽẽ maam ꞌcĩg oorĩk buúk. Nẽ kõr niccia, nyĩlõk ꞌcĩ hõdẽĩ baa ĩĩn hõdẽĩ, iita õdõlanit irkiꞌnyia cĩg Nõõa ꞌcĩg aayyi loota nĩnga ĩĩtõ ꞌmiiaꞌnya tõrkõnõn hĩ hõdẽĩ (601). 
GEN.8.14	Ma baa nyĩlõk ꞌcĩ ꞌramma, baa ĩĩn hẽẽn ꞌramma hĩ tũrkĩramma, ikia õdõhõk lõõcĩ vẽlẽk ĩĩ vẽr.
GEN.8.15	Ma ho, uduhaak Nyekuci Nõõa ĩĩnnĩk, 
GEN.8.16	“Uduhutta battaala hĩ ngaa cunni hĩ lõhõlĩ cugunnig hĩ ngaaĩ cĩggĩĩng vẽlẽk. 
GEN.8.17	Aꞌnyĩĩk idiꞌngwa buúk hĩ hĩbaallĩ hĩ hẽlẽggĩ ꞌcĩg õvvõ loota, baag aꞌngĩdeehi nii haahũlatõõ hiita battaala, hátĩ hiita hittirit nẽ ĩꞌthaattothoothĩk looc vẽlẽk.”
GEN.8.18	Ma baa uduhutta Nõõa hĩ ngaa cĩnnĩ hĩ lõhõlĩ cĩgĩnnĩg hĩ ngaaĩ cĩg lõhõlĩ cĩgĩnnĩg battaala, 
GEN.8.19	iita uduhutta idiꞌngwaana buúk hĩ hĩbaallĩ hĩ hẽlẽggĩ ꞌcĩg õgõlĩt loota vẽlẽk battaala cũũmõ cũũmõ.
GEN.8.20	Ikia ẽtẽhẽnya Nõõa nĩngĩtĩ ĩbbõõrĩkĩ Makayyioohit ꞌgaarrieenit nẽ ẽbẽra idiꞌngwa hõdẽĩ hõdẽĩ ꞌcĩg tẽllĩg ꞌcĩg occa ĩĩn ꞌgaarriẽẽn hĩ hĩbaallĩ buúk noho, nĩngĩtĩ ĩwaadĩ idiꞌngwa niccig hĩĩtõ ꞌgaarriẽẽn ꞌcĩg aaꞌnyĩk Makayyioohit. 
GEN.8.21	Ma baa õdõlan muyuuhĩ cĩ mẽdĩĩth cĩ idiꞌngwaanu Nyekuc ko, ikia atal Nyekuci, nĩngĩtĩ abũtanĩ aĩnnĩ, “Iittiõõ hatĩ naa hõllõngaa hacciini looc tarĩ, hĩnĩngĩtĩ ꞌthẽccanẽẽt cĩg eetuk. Tananga ammuk nẽẽg thooꞌthiok ꞌcĩg abathĩ ngaanĩngĩtĩ hĩdĩꞌthẽẽtõ, iittiõõ ꞌthẽk hatĩ naa hõllõngaa hacũda eet hĩ hẽlẽggĩ ꞌcĩg arũgĩ tarĩ.”
GEN.8.22	“Nẽ ma ꞌthẽk nga aaĩ lõõcĩ cieeni,
GEN.8.22	aattĩg ꞌthẽk hatĩ gõõng waathinniooha cĩg kanniittak hĩ cĩg janiittak.
GEN.8.22	Nẽ aalla ꞌthẽk hatĩ lalĩĩthĩ hĩ abuurꞌthet buúk ũdũt.
GEN.8.22	Nẽ tarĩ aalla ꞌthẽk hatĩ gõõng ũrraatĩ buúk hĩ tagĩĩth
GEN.8.22	hĩ baalin hĩ waathĩn vẽlẽk ũdũt.”
GEN.9.1	Baa aggatan Nyekuci Nõõa hĩ buul cĩgĩnnĩg anneek, “Aꞌnyahit lõhõlĩ ꞌcĩg mẽẽlĩg ꞌrĩng. Aꞌnyĩĩk lõhõlĩ cugguung buúk hiita haꞌnyahit lõhõlĩ ꞌcĩg mẽẽlĩg, hátĩ hĩbbĩtĩt looc nicci vẽlẽk. 
GEN.9.2	Au hatĩ itieelinnii idiꞌngwaana hĩ hĩbaallĩ hĩ hẽlẽggĩ ꞌcĩg õgõlĩt loota hĩ ulugo vẽlẽk nganiita. Aattĩg hatĩ nẽẽg vẽlẽk attiaa cunni. 
GEN.9.3	Haaꞌnyuung naa ngagiit ĩhõõggõ hĩĩtõ ꞌgẽẽn cunuung hĩ baa haaꞌnyuung haal hĩ ꞌdiaatĩna.
GEN.9.4	“Nẽẽthĩ, ꞌgii hõdẽẽthõng ꞌcĩ haduhaakuung naa cieeni, ma hadaku iding ꞌcĩ nga aꞌnyak biyyi cĩg rũgẽtaak. 
GEN.9.5	Nẽ ẽẽtĩ ꞌcĩ aruk eet, aruhi hatĩ ẽẽtĩ tĩho buúk. Nẽ má aruk idingi eet, aruhi hatĩ idingi tĩho buúk, hĩnĩngĩtĩ baa hẽhẽnyta naa eet haau hĩ naana.
GEN.9.6	“Ma aruk eet umwaa ꞌgõõnĩ,
GEN.9.6	aruk hatĩ eet tĩho buúk ẽẽtĩ umwaanĩ;
GEN.9.6	hĩnĩngĩtĩ baa ẽhẽnyta Nyekuci
GEN.9.6	eet haau hĩ nẽẽnĩ.
GEN.9.7	Nẽẽthĩ, hadiimmuung naa ngagiit aꞌnyahit lõhõlĩ ꞌcĩg mẽẽlĩg ꞌrĩng, hátĩ hiita hõlõmanit lohollia cĩg lõhõlĩ cugguung looc nicci vẽlẽk.”
GEN.9.8	Nẽ tarĩ uduhaak Nyekuci Nõõa hĩ buul cĩgĩnnĩg ĩĩnnĩk, 
GEN.9.9	“Kõr nicci, hadak naag lõhõt hĩ ngagiit hĩ eet vẽlẽk ꞌcĩg hatĩ au urutaa cunuung, 
GEN.9.10	hĩ hẽlẽggĩ ꞌcĩg arũgĩ vẽlẽk, idiꞌngwa hĩ hĩbaallĩ baag auunnu hĩ ngagiit haahũlatõõ hõdẽĩ. 
GEN.9.11	Dĩdĩ, hadak naag hĩ ngagiit lõhõt. Iittiõõ hatĩ naa hõllõngaa hĩꞌthõõa tawan hikia hũcũda hẽlẽggĩ ꞌcĩg arũgĩ tarĩ.”
GEN.9.12	Nẽ õthõõth Nyekuci tarĩ ĩĩ, “Ĩĩn ciee terethiinit cĩ lõhõt ꞌcĩ hadak naag hĩ ngagiit hĩ hẽlẽggĩ vẽlẽk ꞌcĩg arũgĩ. Lõhõt cĩ lõhõlĩ ꞌcĩg nga au horumwa irkiꞌnyiaannĩ. 
GEN.9.13	Hõhõrraneeha naa toolongeec caannĩ diiꞌthiohĩtõõ nẽ hatĩ ĩĩ ciee terethiinit cĩ lõhõt ꞌcĩ hadahi naa hĩ hẽlẽggĩ vẽlẽk ꞌcĩg arũgĩ cĩg lootu. 
GEN.9.14	Ma haarihi hatĩ gõõng naa diiꞌthiok lokora hũmmũtĩt looc nẽ edeeꞌnyia tõõlõngẽẽcĩ, 
GEN.9.15	hammuhunoothi hatĩ naa lõhõt baa hadak hĩ nganiit baa haini, ‘Iittiõõ hatĩ hõllõngaa hacũda naa eet hĩ hẽlẽggĩ ꞌcĩg arũgĩ vẽlẽk loota nĩnga tarĩ.’ 
GEN.9.16	Thõõth caannĩ nicciaani. Ma ꞌthẽk hĩcĩna toolongeec õhõõrranĩ diitha, hammuhunoothi ꞌthẽk hatĩ gõõng lõhõt baa hadahi naa Nyekuci hĩ eet hĩ hẽlẽggĩ ꞌcĩg arũgĩ loota nĩnga vẽlẽk.”
GEN.9.17	Nĩngĩtĩ annẽẽkĩ Nyekuci Nõõa, “Terethiinit cĩ lõhõt ꞌcĩ hakumanẽẽkĩ naa hẽlẽggĩ ꞌcĩg arũgĩ vẽlẽk loota nĩnga ho cieeni.”
GEN.9.18	Baa lõhõlĩ cĩg Nõõa ꞌcĩg au haahũlatõõ cieegi: ꞌThẽm hĩ Haam hĩ ꞌJavẽth. Ĩĩn Haamĩ maaꞌnyĩ Kanaanĩ. 
GEN.9.19	Au eeta vẽlẽk loota nĩnga hattũũgẽtĩĩ cĩg lõhõlĩ ꞌcĩg ĩĩn iyyio cĩg Nõõa ho.
GEN.9.20	Ma baa urutaa cĩ tawaanõ, baa Nõõa ꞌcĩ iꞌthianaanĩ ngaatĩ akannĩ mana cĩ viinoo. 
GEN.9.21	Ma baa kõr umwa, ũhũd Nõõa mẽrtĩ cĩ viinoo gẽrrẽẽt, nĩngĩtĩ adũũnnĩ hatangu ngũtũtũũny ꞌcieethaa cĩnnĩ. 
GEN.9.22	Ma baa aku Haamĩ maaꞌnyĩ Kanaanĩ ho, ikia ũmmũdeek maaꞌnyĩ Nõõa atangu ngũtũtũũny, nĩngĩtĩ õkõ aduhaakĩ ꞌgõtõõnõgĩ battaala. 
GEN.9.23	Ma nĩngaata, aꞌnyakta ꞌgotoonoggia ꞌThẽmĩ hĩ ꞌJavẽth ngĩtõõga nẽ otooyyiaĩ ĩĩcĩ bahucciinnu aĩ, hátĩ hiittiõõ hõllõngaa acĩn maaꞌnyĩ. Nĩngĩtĩ adukni nẽẽg ꞌcieetõõ nẽ ubungit maaꞌnyĩ.
GEN.9.24	Ma baa ikia ammanyanĩ Nõõa dũũtĩthĩ, ikia ĩthĩk aĩ udtuuha ngeerĩnĩ ꞌcĩ horggeeno ĩnõõnnõ ngaatĩ aayyi ngũtũtũũny. 
GEN.9.25	Nĩngĩtĩ alĩĩllĩ gẽrrẽẽt ĩꞌthõng hĩccĩĩn Kanaan ngeertĩ Haamĩ anneek,
GEN.9.25	“Aku hatĩ ĩĩnĩ nii appahaca
GEN.9.25	ꞌcĩ adticanoothihi ꞌgotoonogu.”
GEN.9.26	Nẽ tarĩ ĩĩ,
GEN.9.26	“Aꞌnyĩĩk Makayyioohit Nyekuc cĩ ꞌThẽmĩ hubuluthi
GEN.9.26	nẽ aꞌnyĩĩk Kanaan hĩĩ appahaca cĩnnĩ.
GEN.9.27	Hala naa Nyekuc hĩttõõrĩhĩ ꞌJavẽth looc ꞌcĩ maka
GEN.9.27	nẽ aaꞌnyĩk ĩnõõnnõ hotholit baliinit hĩ ꞌThẽm.
GEN.9.27	Aꞌnyĩĩk ĩnõõnnõ haaꞌnyĩk Kanaan hĩĩ appahaca cĩ ꞌJavẽthĩ.”
GEN.9.28	Ma baa urutaa cĩ tawaanõ, ikia aau Nõõa hĩĩtõ irkiꞌnyia ꞌmiiaꞌnya iyyio hĩ hẽẽn ꞌtur (350) tarĩ. 
GEN.9.29	Nĩngĩtĩ adaaknĩ nẽẽ baa ĩĩtõ irkiꞌnyia ꞌmiiaꞌnya tũrkũwwec hĩ hẽẽn ꞌtur (950).
GEN.10.1	Baa urutaa cĩ tawaanõ, iita ittirria lohollia cĩg Nõõa ꞌThẽm hĩ Haam hĩ ꞌJavẽth lõhõlĩ cĩggĩĩng ꞌcĩg mẽẽlĩg ꞌrĩng.
GEN.10.2	Baa aꞌnyak ꞌJavẽthĩ lõhõlĩ ꞌcĩg maacĩg ꞌcĩg haĩ:
GEN.10.2	ꞌGõmẽr hĩ Magõg hĩ Madaĩ hĩ ꞌJavan hĩ Tubal hĩ Methek hĩ ꞌTirath.
GEN.10.3	Baa nẽ ikia aꞌnyak ꞌGõmẽrĩ buul ꞌcĩg haĩ:
GEN.10.3	Athĩkena, hĩ Rivath hĩ Tõgarma.
GEN.10.4	Nẽ baa ikia aꞌnyak ꞌJavanĩ buúk buul ꞌcĩg haĩ:
GEN.10.4	Eliiꞌtha hĩ Tarthith hĩ Kittim hĩ ꞌcĩ haĩ ꞌRodanim. 
GEN.10.5	Nẽ baa ikia ĩĩ ꞌJavẽthĩ maaꞌnyĩ eet ꞌcĩg baag õlõman dẽmẽtaa cĩ bũlũc cobbi. Nĩngĩtĩ au õlõmanĩ eeta cieeg loonyini cũũmõ cũũmõ. Baa õthõõth eeta cieeg thooꞌthiohĩ cũũmõ cũũmõ loonyinii hĩ hattũũgẽtĩĩ cĩggĩĩng.
GEN.10.6	Baa aꞌnyak Haamĩ buúk lõhõlĩ ꞌcĩg maacĩg ꞌcĩg haĩ:
GEN.10.6	Kuuth hĩ Mĩthiraim
GEN.10.7	Nẽ baa ikia aꞌnyak Kuuthĩ lõhõlĩ ꞌcĩg maacĩg ꞌcĩg haĩ:
GEN.10.7	ꞌThẽẽba hĩ Havvila hĩ Thabta hĩ Raama hĩ ꞌcĩ haĩ Thabteka.
GEN.10.7	Nẽ baa aꞌnyak Raama buul ꞌcĩg haĩ:
GEN.10.7	ꞌThẽẽba hĩ Dedan.
GEN.10.8	Baa aꞌnyak Kuuthĩ ngeerĩnĩ umwa tarĩ ꞌcĩ haĩ Nimirod ꞌcĩ baa aku ĩĩn toromeec ꞌcĩ atiman ngaatĩ aggamĩ looc nicci vẽlẽk. 
GEN.10.9	Baa ẽẽl Makayyioohiti ĩnõõnnõ hikia hĩĩ likioohit cobbi gẽrrẽẽt. Ĩnõõ ꞌcĩ õthõõthĩ eeta aĩnnĩ, “Aꞌnyĩĩk Nyekuc haaꞌnyi au hĩ likioohiti Nimirodĩ.” 
GEN.10.10	Baa iꞌthianaanĩ Nimirodĩ aggam eet cĩg ꞌtaaũnniook cĩg Babiloonnia hĩ cĩg Ereecĩ hĩ Akkaad hĩ cĩg Kalne looccaa ꞌcĩ haĩ ꞌThĩnaar. 
GEN.10.11	Ma nĩngaata, ũũk looccaa cĩ Athiiria nẽ ẽtẽhẽny ꞌtaaũnniook ꞌcĩg obbitig ꞌcĩg haĩ Nineve hĩ Rehoboth Ir hĩ ꞌcĩ haĩ Kala, 
GEN.10.12	hĩ ꞌcĩ ꞌRẽthẽnĩ, ꞌcĩ baa aaĩ hõrggẽẽnaa cĩ Nineve hĩ Kala.
GEN.10.13	Nẽ baa ĩĩ Mĩthiraimi maaꞌnyĩ eet ꞌcĩg haĩ:
GEN.10.13	Lud hĩ cĩg Anamĩ hĩ cĩg Lehabĩ hĩ eet cĩg Navtu, 
GEN.10.14	hĩ cĩg Pathuru hĩ cĩg Kathulu, ꞌcĩg arrittiaanĩ eeta ꞌcĩg haĩ Viliꞌthia hĩ Kavtor.
GEN.10.15	Baa ĩĩn Kanaanĩ maaꞌnyĩ buulenit ꞌcĩ oou ꞌcĩ haĩ ꞌThidõõnẽ, hĩ eet ꞌcĩg haĩ Hiiti.
GEN.10.16	Baa ĩĩn Kanaanĩ buúk maaꞌnyĩ:
GEN.10.16	Eet cĩg ꞌJeebu hĩ cĩg Amoorĩ hĩ cĩg ꞌGirgathĩ, 
GEN.10.17	hĩ cĩg Hiivvi hĩ cĩg Arki hĩ cĩg Thini 
GEN.10.18	hĩ eet cĩg Arvadĩ hĩ cĩg Themari hĩ cĩg Haamĩ.
GEN.10.18	Ma baa urutaa ꞌcĩ iita ĩꞌthaattõthõõthĩhĩ habuccieeꞌnya cĩg eet cĩg Kanaanĩ Kanaana, 
GEN.10.19	baa õdõlan lõkõõrĩ cĩ looc cĩ Kanaanĩ ꞌgõõl ꞌcĩ aku ĩĩcĩ ꞌThidõõnẽ ĩꞌthõng hõdõlan ꞌGerar, ngaatĩ õbõhõõ hĩ ꞌGaaꞌtha. Nẽ ĩĩcĩ hujjieen, õdõlan ꞌThõõdõm hĩ ꞌGõmõõra hĩ Adma hĩ ꞌTheboiim ngaatĩ õbõhõõ hĩ Laatha.
GEN.10.20	Nẽ hattũũgẽt cĩg Haamĩ ho cieegi, ꞌcĩg baag õlõman habuccieeꞌnyanĩĩ cĩggĩĩng nẽ othoothito thooꞌthiok cĩggĩĩng cũũmõ cũũmõ, loonyinii ꞌcĩg aattiyyi.
GEN.10.21	Baa ĩĩn ꞌThẽmĩ ꞌgõtõnĩ ꞌJavẽthĩ cobbi nẽ baa aꞌnyak nẽẽ lõhõlĩ. Baa ĩĩn Ẽbẽrĩ ngeertĩ loholeec cĩ loholeec cĩ ꞌThẽmĩ.
GEN.10.22	Nẽ baa aꞌnyak ꞌThẽmĩ buul ꞌcĩg haĩ:
GEN.10.22	Ẽlam hĩ Athur hĩ Arpakthad hĩ Lud hĩ ꞌcĩ haĩ Aram.
GEN.10.23	Baa aꞌnyak Aramĩ buúk buul ꞌcĩg haĩ:
GEN.10.23	Uth hĩ Hul hĩ ꞌGetheri hĩ ꞌcĩ haĩ Methek.
GEN.10.24	Ma baa ho, ikia ĩĩ Arpakthadĩ maaꞌnyĩ ꞌThẽẽla,
GEN.10.24	nẽ ikia ĩĩ ꞌThẽẽla maaꞌnyĩ Ẽbẽrĩ.
GEN.10.25	Baa aꞌnyak Ẽbẽrĩ lõhõlĩ ꞌcĩg maacĩg ꞌramma.
GEN.10.25	Haĩ ꞌcĩ oou Pẽlẽk,
GEN.10.26	Baa ĩĩn ꞌJõktanĩ maaꞌnyĩ
GEN.10.26	Almodadi hĩ ꞌThelevi hĩ Hatharmaveth hĩ ꞌJera, 
GEN.10.27	hĩ Hadoram hĩ Uthal hĩ Dĩkĩla 
GEN.10.28	hĩ Õbal, hĩ Abimael, hĩ ꞌThẽẽba. 
GEN.10.29	Nẽ baa ĩĩn ꞌJõktanĩ buúk maaꞌnyĩ Ovviri hĩ Havvila hĩ ꞌJõbaab. Baa ĩĩn cieeg vẽlẽk lõhõlĩ cĩg ꞌJõktanĩ.
GEN.10.30	Baa iꞌthianaanĩ lõõcĩ ꞌcĩ õlõman ꞌJõktanĩ ho looccaa ꞌcĩ haĩ Mẽẽtha ĩꞌthõng hõdõlan muurriok cĩg ꞌThẽẽvarĩ ĩĩcĩ uruto.
GEN.10.31	Nẽ baa õlõman lohollia cĩg ꞌThẽmĩ habuccieeꞌnyanĩ nẽ othoothito thooꞌthiohĩĩ cĩggĩĩng cũũmõ cũũmõ loonyinii ꞌcĩg baag aattiyyi.
GEN.10.32	Ĩĩn eeta cieeg vẽlẽk hattũũg cĩ lõhõlĩ cĩg Nõõa. Baa aattĩg nẽẽg loonyini hĩ ꞌgoolliohĩĩ baag arrittiaanĩ baa urutaa cĩ tawaanõ. Baa eet ꞌcĩg au ĩꞌthanothoothĩk looc vẽlẽk ko cieegi.
GEN.11.1	Baa ꞌthianaatta, baa õthõõth eeta loota nĩnga vẽlẽk thõõth hõdẽẽthõng. 
GEN.11.2	Ma baa õõ eeta ĩĩcĩ uruto ho, õõt ummuddia nĩngĩmwa ꞌcĩ ĩĩn unak ꞌcĩ haĩ ꞌThĩnaar, nĩngĩtĩ õlõmanĩ nĩngaata.
GEN.11.3	Ma nĩngaata, othoothito ĩĩtõ, “Hutturria namatavvaalĩ nẽ hĩwaadito jurrung.” Baa adticaniini nẽẽg namatavvaalĩ hirigithit biyyiẽẽn nẽ idticattõõĩ ꞌgiimwa ꞌcĩ aĩ maccahadak ꞌcĩ aaĩ hĩ ꞌthooyyi hirigith ꞌthomoti. 
GEN.11.4	Nẽ othoothito nẽẽg ĩĩtõ, “Nẽẽthĩ ꞌyioko, hẽtẽhẽnyta ꞌtaaũn cĩnaac ꞌcĩ aꞌnyak ꞌcieeth ꞌcĩ uuni ꞌcĩ õdõlan hẽẽtkujjieen, hátĩ hubulli ꞌthaara cĩggaac ũdũt nẽ iittiõõ hõllõngaa hĩꞌthanothoothĩk looc nicci vẽlẽk.”
GEN.11.5	Ma ho, ulluuccia Makayyioohiti Nyekuci loota hikia hĩcĩn ꞌtaaũn hĩ ꞌcieeth ꞌcĩ uuni ꞌcĩ ẽhẽnyĩt eeta niccieeg ko, 
GEN.11.6	nẽ ĩĩ Makayyioohiti, “Adticanni eeta cieeg hoti, hĩnĩngĩtĩ õthõõth nẽẽg vẽlẽk thõõth hõdẽẽthõng. Ĩĩn ꞌyioko ciee ꞌthianaanĩt cĩ hẽlẽggĩ ꞌcĩg hatĩ õõ adtican nẽẽgĩ. Nẽ hatĩ hĩdĩĩkoothong, iita agaacõ nẽ idticanit hẽlẽggĩ vẽlẽk ꞌcĩg adiim adtican nẽẽgĩ! 
GEN.11.7	Hõõt hatalmanyanit ĩhõõggõ hothoothito thooꞌthiok cũũmõ cũũmõ, hátĩ hiittiõõ hõllõngaa athĩknõõ tarĩ.”
GEN.11.8	Nĩngĩtĩ atalmaanyanĩ Makayyioohiti ĩhõõggõ ĩꞌthõng hibilli tehenyiinit cĩ ꞌtaaũn tĩho. Ma ho, iita ĩꞌthaattothoothĩk nẽẽg looc nicci vẽlẽk. 
GEN.11.9	Ĩnõõ ꞌcĩ akannõõthĩkĩ ꞌtaaũn tĩho ꞌthaara ꞌcĩg haĩ Babel
GEN.11.10	Thõõth ꞌcĩ eterꞌtheekeet eet ꞌcĩ haĩ ꞌThẽm cieeni.
GEN.11.10	Baa irkiꞌnyiaannĩĩ ꞌcĩg ĩĩn ꞌramma urutaa cĩ tawaanõ, baa iita ĩĩtõ irkiꞌnyia cĩg ꞌThẽmĩ ꞌmiia hõdẽĩ (100). Ma baa urutaa cĩnnĩ, ikia ittira nẽẽ ngeerĩnĩ ꞌcĩ haĩ Arpakthad. 
GEN.11.11	Ma baa urutaa cĩ ittirriaaĩ Arpakthadĩ, ikia aau ꞌThẽmĩ ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiiaꞌnya ꞌtur (500) nẽ aꞌnyak lõhõlĩ ũgĩ tarĩ.
GEN.11.12	Ma baa õdõlanit Arpakthad irkiꞌnyia ĩĩtõ hẽẽn iyyio hĩ ꞌtur (35), ikia ittira ngeerĩnĩ ꞌcĩ haĩ ꞌThẽẽla. 
GEN.11.13	Ma baa urutaa ꞌcĩ ittiraaĩ ꞌThẽẽla, ikia aau Arpakthadĩ ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiiaꞌnya ꞌwec hĩ iyyio (403) nẽ aꞌnyak lõhõlĩ ũgĩ tarĩ.
GEN.11.14	Ma baa õdõlan ꞌThẽẽla irkiꞌnyia hẽẽn iyyio (30), ikia ittira ngeerĩnĩ ꞌcĩ haĩ Ẽbẽr. 
GEN.11.15	Ma baa ittirria Ẽbẽrĩ, ikia aau ꞌThẽẽla ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiiaꞌnya ꞌwec hĩ iyyio (403) nẽ ikia aꞌnyak lõhõlĩ ũgĩ tarĩ ꞌcĩg maacĩg hĩ ꞌcĩg ngayyig.
GEN.11.16	Ma baa ĩĩtõ Ẽbẽr irkiꞌnyia hẽẽn iyyio hĩ ꞌwec (34), ikia ittira nẽẽ ngeerĩnĩ ꞌcĩ haĩ Pẽlẽk. 
GEN.11.17	Urutaa ꞌcĩ ittiraaĩ Pẽlẽhĩ, ikia aau Ẽbẽrĩ ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiiaꞌnya ꞌwec hĩ hẽẽn iyyio (430) nẽ aꞌnyak lõhõlĩ ũgĩ tarĩ.
GEN.11.18	Ma baa ĩĩtõ Pẽlẽk irkiꞌnyia hẽẽn iyyio (30), ikia ittira ngeerĩnĩ ꞌcĩ haĩ ꞌReu. 
GEN.11.19	Urutaa ꞌcĩ ittiraaĩ ꞌReu, ikia aꞌnyak Pẽlẽhĩ lõhõlĩ ũgĩ ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiiaꞌnya ꞌramma hĩ tũrkũwwec (209).
GEN.11.20	Ma baa tarĩ ĩĩtõ ꞌReu irkiꞌnyia hẽẽn iyyio hĩ ꞌramma (32), ikia ittira ngeerĩnĩ ꞌcĩ haĩ Theruk. 
GEN.11.21	Urutaa ꞌcĩ ittiraaĩ Theruhi, ikia aau ꞌReu ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiiaꞌnya ꞌramma hĩ tũrkĩramma (207) nẽ aꞌnyak lõhõlĩ ũgĩ tarĩ.
GEN.11.22	Ma baa ĩĩtõ Theruk irkiꞌnyia hẽẽn iyyio (30), ikia aꞌnyak ngeerĩnĩ ꞌcĩ haĩ Naahõr. 
GEN.11.23	Urutaa ꞌcĩ ittiraaĩ Naahõrĩ, ikia aꞌnyak nẽẽ lõhõlĩ ũgĩ tarĩ nẽ aau ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiiaꞌnya ꞌramma (200).
GEN.11.24	Ma baa ĩĩtõ Naahõr irkiꞌnyia hẽẽn ꞌramma hĩ tũrkũwwec (29), ikia ittira ngeerĩnĩ ꞌcĩ haĩ ꞌTẽra. 
GEN.11.25	Urutaa ꞌcĩ ittiraaĩ ꞌTẽra, ikia aau Naahõrĩ ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiia hõdẽĩ hĩ õmmõtõ hĩ tũrkũwwec (119) nẽ aꞌnyak lõhõlĩ ũgĩ tarĩ.
GEN.11.26	Ma baa ĩĩtõ irkiꞌnyia cĩg ꞌTẽra hẽẽn tũrkĩramma (70), ikia ittira nẽẽ Abũraamõ hĩ Naahõr hĩ Haraan.
GEN.11.27	Thõõth ꞌcĩ eterꞌtheekeet ꞌTẽra cieeni.
GEN.11.27	Baa ĩĩn ꞌTẽra maaꞌnyĩ Abũraamõ hĩ Naahõr hĩ Haraan. Baa ĩĩn Haraanĩ maaꞌnyĩ Lõõtĩ. 
GEN.11.28	Ma baa nga arũgĩ ꞌTẽra, ikia adaak Haraanĩ ꞌtaaũnaa cĩnĩĩng ĩĩcĩ haĩ Ur, looccaa cĩ Kaldea nga baa arrittiaanĩ nẽẽnĩ. 
GEN.11.29	Ma nĩngaata, ikia ũꞌthũwan Abũraamõ bũhẽẽc ꞌcĩ haĩ Tharaĩ nẽ ũꞌthũwan Naahõrĩ bũhẽẽc ꞌcĩ haĩ Mĩĩlka, tĩnaatĩ Haraanĩ. Baa ĩĩn Haraanĩ maaꞌnyĩ buulenit ꞌcĩ haĩ Ĩthka. 
GEN.11.30	Ammũdeek hinnia aitiõõ hõllõngaa aꞌnyaki Tharaĩ.
GEN.11.31	Ma ho, ikia ũtũngeek ꞌTẽra ꞌtaaũn cĩ Uri looccaa cĩ Kaldea,
GEN.11.32	Ma ho, aau ꞌTẽra nĩngaata ĩꞌthõng hadaak baa ĩĩtõ irkiꞌnyia ꞌmiiaꞌnya ꞌramma hĩ ꞌtur (205).
GEN.12.1	Ma baa aau Abũraamõ looccaa cĩ Haraanĩ ĩꞌthõng, ikia ũtũvvũ Nyekuci Makayyioohiti ĩnõõnnõ ĩĩnnĩk, “Abũraamõ, tũngeek looc cunni hĩ eet cugunnig hĩ õlõ cĩ maaconu vẽlẽk nẽ uuhu looccaa ꞌcĩ hatĩ hõkõ heterꞌtheekii naana.”
GEN.12.2	“Hõkõ hatĩ haaꞌnyii naa nganiit lõhõlĩ ꞌcĩg mẽẽlĩg ꞌrĩng ꞌcĩg hatĩ õlõman looc cobbi gẽrrẽẽt.
GEN.12.2	Haggatannii hatĩ naa nganiit
GEN.12.2	nẽ haaꞌnyĩha ꞌthaar cugunnig hubulli, hátĩ haggatattĩ eeta vẽlẽk, hĩnĩngĩtĩ nganiita.
GEN.12.3	Haggatani hatĩ naa eet ꞌcĩg aggatannii nganiita,
GEN.12.3	nẽ hĩccĩĩna eet ꞌcĩg acciinni nganiita.
GEN.12.3	Haggatani hatĩ naa eet loonyini vẽlẽk,
GEN.12.3	hĩnĩngĩtĩ nganiita.”
GEN.12.4	Nĩngĩtĩ ĩꞌngaannĩ Abũraamõ õkõõĩ hĩ baa aduhaak Makayyioohiti ĩnõõnnõ nẽ baa õõkõr Lõõtĩ hĩ ĩnõõnnõ. Baa ĩĩn Abũraamõ irkiꞌnyia hẽẽn tũrkĩramma hĩ ꞌtur (75), baa ũũnnĩk nẽẽ looc cĩ Haraanĩ. 
GEN.12.5	Baa õõkõr nẽẽ hĩ ngaa cĩnnĩ Tharaĩ, hĩ ngeertĩ ꞌgõtõnõõnĩ ꞌcĩ haĩ Loot, hĩ appahacaaꞌnya cĩgĩnnĩg. Baa aꞌngĩd nẽẽ hẽlẽggĩ cĩggĩĩng vẽlẽk baa aꞌnyak nẽẽ looccaa cĩ Haraanĩ buúk. Nĩngĩtĩ õdõlanĩ Abũraamõ looc ꞌcĩ haĩ Kanaan.
GEN.12.6	Ma baa õdõlanit nẽẽg Kanaan, ikia õtõõĩ Abũraamõ looc ĩꞌthõng hõdõlan hẽẽt cobbi ngaatĩ haĩ Mõõrẽ ꞌcĩ õbõhõõ hĩ ꞌtaaũn cĩ ꞌThẽkẽmĩ. Baa nohota, baa nga aattĩg eeta cĩg Kanaanĩ looccaa cĩnĩĩng. 
GEN.12.7	Ma nĩngaata, uppwaannak Makayyioohiti Nyekuci Abũraamõ tarĩ nẽ ĩĩnnĩk ĩnõõnnõ, “Ĩĩn lõõcĩ ciee looc ꞌcĩ hatĩ haaꞌnyihi naa ngeeruni.” Ma nĩngaata, etehenyeek Abũraamõ Makayyioohit ꞌcĩ uppwaannak ĩnõõnnõ ho, nĩngĩtĩ ĩbbõõrĩkĩ Nyekuc ꞌgaarrieenit.
GEN.12.8	Ma nĩngaata, ikia ũũk nẽẽ ĩĩcĩ muurriok ꞌcĩg aattĩg ĩĩcĩ uruto cĩ ꞌtaaũn cĩ Bẽthẽlĩ, nĩngĩtĩ õkõ ẽhẽnytĩ tuggu cĩnnĩ nĩngaata. Baa aaĩ Bẽthẽlĩ ĩĩ gõõng õkõlõõthĩkĩ kõrra nẽ aau Ai ĩĩcĩ uruto, ĩĩ gõõng uppwaannanĩ kõrra. Ma tarĩ nĩngaata, ẽtẽhẽnya nẽẽ nĩngĩtĩ ĩbbõõrĩkĩ Makayyioohit ꞌgaarrieenit nẽ ubuluth ĩnõõnnõ nĩngaata. 
GEN.12.9	Ma tarĩ ho, ũllũũcĩ Abũraamõ ũũk ĩĩcĩ horu ꞌcĩ õdõhõhĩĩ kak ꞌcĩ haĩ Negeve.
GEN.12.10	Aku Abũraamõ annõõ hĩ nyarõn ꞌcĩ baa aaĩ Kanaana noho ꞌtur. Nẽ hĩnĩngĩtĩ baa maka nyarõnĩ tĩho gẽrrẽẽt, ikia ummuk Abũraamõ ĩĩ, “Ĩꞌnya nõõ hũũk hĩbĩlẽẽhĩ Ijjiba hĩdĩhĩdĩĩc.” 
GEN.12.11	Ma baa õbõktõ nẽẽ hĩ Ijjib, ikia uduhaak ngaa cĩnnĩ Tharaĩ ĩĩnnĩk, “Ĩĩnĩ nii ngaa ꞌcĩ elleemi gẽrrẽẽt. 
GEN.12.12	Ma icitti nganiit eeta cĩg Ijjibi, ammuhuneek hatĩ nẽẽg aĩ iini nii ngaa caannĩ nẽ urukta nganĩĩt, hátĩ hootti nganiita. 
GEN.12.13	Ma hõdõlanit ĩĩca, ꞌgõõl nẽẽ nii ĩhõõggõ ĩĩnnĩk, iini nii ngõõna. Ĩnõõ hatĩ ꞌcĩ hõllõngaa õõ aruka nẽẽg nganĩĩta. Ma ĩĩnnĩhuu noho, au hatĩ akũmaneeka nẽẽg nganĩĩt jurrung, hĩnĩngĩtĩ nganiita.”
GEN.12.14	Ma baa õdõlan Abũraamõ lõkõõrĩ cĩ Ijjibi ho, adtuuha hinnia eeta cĩg Ijjibi dĩdĩ ngaatĩ ĩĩnnĩ Tharaĩ ngaa ꞌcĩ ẽllẽẽmĩth gẽrrẽẽt. 
GEN.12.15	Ma baa adtuuha athegereeꞌnya cĩg habu cĩ Ijjibi
GEN.12.16	Ma baa ũũhĩ habuui Tharaĩ haar hĩĩ ngaa cĩnnĩ, ikia ũkũmaneek habuui Abũraamõ jurrung nẽ aaꞌnyĩk ĩnõõnnõ aꞌtha hĩ ẽẽtha, hĩ tĩĩna, hĩ thigirẽẽta hĩ nyaakaalnya hĩ appahacaaꞌnya ꞌcĩg maacĩg hĩ ꞌcĩg ngayyig ꞌcĩg mẽẽlĩg ꞌrĩng.
GEN.12.17	Nẽ hĩnĩngĩtĩ thõõth ꞌcĩ õkõõĩ habuui ngaa cĩ Abũraamõ Tharaĩ haar hĩĩ ngaa cĩnnĩ ho, ikia ĩꞌthõõak Makayyioohiti habu hĩ eet cĩg halang cĩnnĩ vẽlẽk mooriꞌthiook ꞌcĩg abathĩ gẽrrẽẽt. 
GEN.12.18	Ma nĩngaata, okoleek habuui Abũraamõ ꞌthooc hikia halaangatõõ cĩnnĩ nẽ ijin ĩnõõnnõ ĩĩnnĩk, “Ẽlẽ, adĩmannaa hutuno? Hõllõngaa baa occa aduhaakaa lõꞌngõõc anneekaa ĩĩn ngaa cunni inni? 
GEN.12.19	Inni baa nõõ ĩnnĩhaa ĩĩn nẽẽ ngoonu nẽ ĩtĩhĩĩnaa haar ĩnõõnnõ hĩĩ ngaa caannĩ ho? Nẽ ꞌyioko, ngaa cunni cieeni, bĩtĩ ĩnõõnnõ õõtõ!” 
GEN.12.20	Nĩngĩtĩ aaꞌnyĩkĩ habuui athegereeꞌnya hittioonito Abũraamõ hĩ ngaa cĩnnĩ, hĩ hẽlẽggĩ cĩgĩnnĩg vẽlẽk hoboddiõõthĩ looccaa ꞌcĩ baa auuni.
GEN.13.1	Ma baa ũtũngteek Abũraamõ hĩ ngaa cĩnnĩ hĩ hẽlẽggĩ cĩgĩnnĩg vẽlẽk Ijjib, ikia õbõdõõthĩ nẽẽ looccaa cĩ Negeve. Nẽ baa nga õõkõr nẽẽ hĩ Loot buúk. 
GEN.13.2	Baa ĩĩn Abũraamõ eet ꞌcĩ aballi gẽrrẽẽt. Baa abal nẽẽ aꞌtha hĩ ẽẽtha hĩ tĩĩna nẽ tarĩ aꞌnyak maccĩrẽẽn hĩ ꞌdaab buúk. 
GEN.13.3	Ma nĩngaata, ikia ũtũngeek Negeve nẽ õtõõĩ looc ĩꞌthõng Bẽthẽl, nga baa ẽhẽnytĩ nẽẽ tuggu, hõrggẽẽnaa cĩ ꞌtaaũn cĩ Bẽthẽlĩ hĩ Ai, 
GEN.13.4	baa nĩngĩtĩ ẽhẽnyĩt nẽẽ nẽ ĩbbõõrĩhĩĩ Nyekuc ꞌgaarrieenit baa ĩĩcĩ oou nẽ ala Makayyioohit nĩngaata niccia.
GEN.13.5	Nẽ baa ĩĩn Lõõtĩ buúk ballioohit ꞌcĩ baa abal aꞌtha hĩ ẽẽtha hĩ tĩĩna nẽ aꞌnyak tuggẽẽt buúk. Baa õõkõr nẽẽ hĩ Abũraamõ. 
GEN.13.6	Nẽ hĩnĩngĩtĩ baa aꞌnyak nẽẽg vẽlẽk nyalõmaarwa ꞌcĩg obbitig gẽrrẽẽt, ikia akadanõõ arteeniti ꞌcĩ occa ẽgĩ hẽlẽggĩ. 
GEN.13.7	Nĩngĩtĩ au ẽggẽrꞌnyõõnĩ tũhayyiooha cĩg Abũraamõ hĩ cĩg Lõõtĩ. Baa nohota, baa nga aattĩg eeta cĩg Kanaanĩ hĩ eet cĩg Peri looccaa nĩĩca.
GEN.13.8	Ma baa acĩn Abũraamõ ngaatĩ abathĩ authetĩ ho, ikia uduhaak Loot ĩĩnnĩk, “Ẽlẽ, hĩĩgĩnnõõ naag ꞌgõtõn, occa hõllõngaa hẽggẽrnyõõ naag hode tũhayyiooha cĩggaac, hĩnĩngĩtĩ arteenit. 
GEN.13.9	Maka lõõcĩ gẽrrẽẽt, bẽra dhoorit ꞌcĩ ũũppan hẽbẽrĩ cugunnig nẽ ũũhĩ, hátĩ heꞌngerrio. Má adiimi õkõõĩ looc ĩĩcĩ hujjieen, hõkõõĩ hatĩ naa ĩĩcĩ holooc hode má adiimi õkõõĩ looc ĩĩcĩ holooc, hõkõõĩ hatĩ naa ĩĩcĩ hujjieen.”
GEN.13.10	Ma nĩngaata, ikia ẽlẽm Lõõtĩ muhẽẽnĩt cĩ Abũraamõ ho, nẽ ĩtĩnga ĩcĩnõõthĩ unak cĩ ꞌJõrdanĩ ĩĩcĩ ꞌThõõarĩ. Baa ammũdeek aꞌnyak unahĩ cĩ ꞌJõrdanĩ maam hĩ arteenit ꞌcĩ cũlakĩc, haau hĩ Ẽẽdẽnĩ mana cĩ Makayyiookto hode hĩ lõõcĩ ꞌcĩ ẽllẽẽmĩth cĩ Ijjibi. Baa aku thõõth ciee õõa ꞌcĩ nga hũtũũthĩ Makayyioohiti ꞌtaaũnniook cĩg ꞌThõõdõmĩ hĩ cĩ ꞌGõmõõra. 
GEN.13.11	Nĩngĩtĩ ẽbẽraanĩ Lõõtĩ unak cĩ ꞌJõrdanĩ hĩĩ cĩnnĩ nẽ ĩtĩnga ũũk õlõman ĩĩcĩ uruto. ꞌGõõl ꞌcĩ baa au ẽꞌngẽrõõnĩ eeta cieeg ko cieeni. 
GEN.13.12	Baa nẽ idiongan Abũraamõ looccaa cĩ Kanaanĩ nẽ ũũk õlõman Lõõtĩ hõrggẽẽnaa cĩ ꞌtaaũnniook ꞌcĩg aattĩg unaahatõõ cĩ ꞌJõrdanĩ, nĩngĩtĩ õkõ ẽhẽnytĩ tuggẽẽt ngaatĩ õbõhõõ hĩ ꞌtaaũn cĩ ꞌThõõdõmĩ. 
GEN.13.13	Baa ĩĩn eeta cĩg ꞌtaaũn cĩ ꞌThõõdõmĩ ho ꞌthẽccanniook gẽrrẽẽt muumaa cĩ Makayyiookto.
GEN.13.14	Ma baa urutaa ꞌcĩ eꞌngerriõõĩ Abũraamõ hĩ Loot, ikia ĩĩnnĩk Makayyioohiti Abũraamõ, “ꞌBuudi da nõõ cĩnooth looc ngaatĩ abĩllĩ nii hataa, cĩnooth da looc ĩĩcĩ holooc nẽ icinoothu ĩĩcĩ uruto nẽ icinoothu ĩĩcĩ hujjieen nẽ icinoothu ĩĩ gõõng õkõlõõthĩkĩ kõrra. 
GEN.13.15	Hõkõ hatĩ haaꞌnyii naa nganiit hĩ lõhõlĩ cugunnig looc ꞌcĩ acini nii ho vẽlẽk hĩĩ cunuung ũdũt. 
GEN.13.16	Haaꞌnyii hatĩ naa nganiit lõhõlĩ ꞌcĩg mẽẽlĩg ꞌcĩg ĩĩkĩ ꞌthẽẽm loota nĩnga. Nẽ ma aaĩ ẽẽtĩ ꞌcĩ occa agiil ꞌthẽẽm, occa hatĩ agiil nẽẽ lõhõlĩ cugunnig buúk. 
GEN.13.17	Nẽ ꞌyioko, hanneekii naa bĩĩt tõõĩ looc nicci vẽlẽk, hĩnĩngĩtĩ hõkõ hatĩ haaꞌnyii naa hĩĩ cunni.”
GEN.13.18	Ma baa õtõõĩ Abũraamõ looc vẽlẽk, ikia uluugi õlõ nẽ ũũk õlõmaneek ngaatĩ õbõhõõ hĩ hẽẽn ꞌcĩg obbitig cĩg eet ꞌcĩ haĩ Mamre, ngaatĩ õbõhõõ hĩ ꞌtaaũn cĩ Heboronĩ. Nĩngĩtĩ ẽhẽnytaanĩ nĩngĩtĩ ĩbbõõrĩkĩ Makayyioohit ꞌgaarrieenit nĩngaata.
GEN.14.1	Waathinnioohĩĩ ĩĩcĩg, baa ĩĩn Amravele habu cĩ ꞌThĩnaarĩ nẽ ĩĩ Ariocĩ habu cĩ Ẽllatharĩ nẽ ĩĩ Kedorlaomerĩ habu cĩ Ẽlamĩ nẽ ĩĩ Tidalĩ habu cĩ ꞌGoiimi, 
GEN.14.2	baa au habuẽẽta cieeg ĩĩn ꞌwec ko, alũtĩ hõdẽĩ nẽ aahito jore ꞌcĩ õõ aruhõõnĩ hĩ habuẽẽt ꞌcĩg ĩĩn ꞌtur ꞌcĩg haĩ Bẽra cĩ ꞌtaaũn cĩ ꞌThõõdõmĩ, hĩ Biritha cĩ ꞌtaaũn cĩ ꞌGõmõõra, hĩ ꞌThĩĩnab cĩ ꞌtaaũn cĩ Adma, hĩ Thẽmẽbẽr cĩ ꞌtaaũn cĩ ꞌTheboiimi, hĩ habu cĩ ꞌtaaũn cĩ ꞌBẽẽla. Haĩ ꞌThõõar ꞌthaar ũgĩ ꞌBẽẽla.
GEN.14.3	Baa au arũm habuẽẽta cieeg vẽlẽk athegereeꞌnya cĩggĩĩng unaahatõõ cĩ ꞌThidimi, Bũlũc ꞌcĩ Adaahĩ.
GEN.14.4	Baa aggam habuui Kedorlaomerĩ ĩhõõggõ irkiꞌnyia õmmõtõ hĩ ꞌramma nẽ iita ũtũbũrĩt nẽẽg ĩnõõnnõ baa ĩĩtõ irkiꞌnyia õmmõtõ hĩ iyyio.
GEN.14.5	Ma tarĩ irkitaa ꞌcĩ ĩĩn õmmõtõ hĩ ꞌwec, iita Kedorlaomerĩ hĩ habuẽẽt ꞌcĩg arũm ũũrũta hĩ ĩnõõnnõ ho, urukto nẽ ĩllõõanit eet ꞌcĩg ꞌRẽẽva, ngaatĩ haĩ Atheroth Karanaim nẽ tarĩ ĩllõõanit eet ꞌcĩg haĩ Thuth ngaatĩ haĩ Haam, hĩ eet ꞌcĩg haĩ Eem ngaatĩ haĩ Thaavve Kiriathaim. 
GEN.14.6	Baa nẽ ĩllõõanit eet ꞌcĩg haĩ Hõõr muurriõhĩĩ cĩg Theiri ĩꞌthõng Eliparan, nĩngĩtĩ õbõhõõ hĩ horu ꞌcĩ õdõhõhĩĩ kak. 
GEN.14.7	Ma baa õbõda horrwaa tĩho ho, iita õõt ĩꞌthõng ꞌtaaũn ꞌcĩ haĩ Enmithivat, looc ꞌcĩ haĩ ꞌthaar ũgĩ Kadeeth nẽ aggamit looc cĩ eet cĩg Amalẽhĩ nẽ ĩllõõanit eet cĩg Amoorĩ baag õlõman ngaatĩ haĩ Hathathon Tamar.
GEN.14.8	Nĩngĩtĩ õõĩ habuui cĩ ꞌThõõdõmĩ hĩ cĩ ꞌGõmõõra hĩ cĩ Adma hĩ cĩ ꞌTheboiimi hĩ cĩ ꞌBẽẽla ꞌcĩ haĩ ꞌthaar ũgĩ ꞌThõõar jora nẽ õõt aarrik athegereeꞌnya cĩggĩĩng unaahatõõ cĩ ꞌThidimi, 
GEN.14.9	nĩngĩtĩ aruhõõnĩ habuẽẽta ꞌcĩg ĩĩn ꞌtur ko hĩ habuẽẽt ꞌcĩg ĩĩn ꞌwec: Kedorlaomer habu cĩ Ẽlamĩ hĩ Tidal habu cĩ ꞌGoiimi hĩ Amravele habu cĩ Babiloonnia hĩ Arioc habu cĩ Ẽllatharĩ. Baa ĩĩn jõrẽẽĩ nicciee jore ꞌcĩ aruhõõnĩ habuẽẽta ꞌtur hĩ habuẽẽt ꞌwec. 
GEN.14.10	Baa aruhõõ habuẽẽta cieegi, baa aꞌnyak unahĩ cĩ ꞌThidimi ho vohorriook ꞌcĩg aꞌnyak ꞌgiimwa ꞌcĩ aĩ maccahadak ꞌcĩ aaĩ hĩ mudhullõõcĩ. Ma baa aĩ habuui cĩ ꞌThõõdõmĩ hĩ cĩ ꞌGõmõõra hĩlĩĩttiawa jore ho, adhuhoothĩk hinnia athegereeꞌnya cĩggĩĩng ũgẽẽgĩ vohorriook ꞌcĩg ꞌgii ꞌcĩ aĩ maccahadak ko nẽ aggam ꞌgii nicciee ĩhõõggõ, nĩngĩtĩ õõ aguꞌthẽẽnĩ ũgẽẽgĩ hõrõmẽẽtĩ tõõ. 
GEN.14.11	Ma nĩngaata, iita ũllũnganit habuẽẽta ꞌcĩg ĩĩn ꞌwec ko hẽlẽggĩ vẽlẽk ꞌtaaũnnioohĩĩ cĩg ꞌThõõdõmĩ hĩ cĩ ꞌGõmõõra hĩĩ lõõcĩ ꞌthĩĩ, nĩngĩtĩ õõĩ ꞌgõõlaa cĩnĩĩng. 
GEN.14.12	Ma baa nohota, iita aggamit mĩrõha cieeg Loot ngeertĩ ꞌgõtõnĩ Abũraamõ buúk, hĩnĩngĩtĩ baa aaĩ nẽẽ ꞌThõõdõma, nĩngĩtĩ aꞌngĩdĩ ĩnõõnnõ hẽlẽggẽẽnnĩĩ cĩgĩnnĩg noho.
GEN.14.13	Ma ho, ikia uduhaak eet umwaa ꞌcĩ avvira joratõõ Abũraamõ eet ꞌcĩ ĩĩn Ebereeinit, thõõth ꞌcĩ aggamiini Lõõtĩ ho. Baa aꞌnyak Abũraamõ õlõ cĩnnĩ nohota ngaatĩ õbõhõõ hĩ hẽẽn cĩg Mamre eet cĩ Amoorĩ. Baa ĩĩn Mamre hĩ ꞌgõtõõnõgĩ ꞌcĩg haĩ Ethokol hĩ Aner, eet ꞌcĩg õõkõrõõ hĩ Abũraamõ gẽrrẽẽt.
GEN.14.14	Ma baa athĩhĩ Abũraamõ aĩ aggamĩ Lõõtĩ ittioonniohiti cĩnnĩ ho, ikia ũtũvva eet cĩgĩnnĩg cĩg joraak ꞌcĩg baag arrittiaa nẽ illimattĩ õlõõ cĩnnĩ. Baa ĩĩn eeta tĩko ꞌmiiaꞌnya iyyio hĩ õmmõtõ hĩ turkiyyio (318). Nĩngĩtĩ anũõõꞌthĩ mĩrõk ĩꞌthõng ꞌtaaũn ꞌcĩ haĩ ꞌDaan. 
GEN.14.15	Ma baa baal, ikia ẽꞌngẽr Abũraamõ ũũrũta cĩgĩnnĩg, nẽ irriamatteek mĩrõk ꞌgoolliohĩ vẽlẽk, nĩngĩtĩ aruhõõnĩ nẽ ĩllõõanit ĩhõõggõ gẽrrẽẽt ũdũt. Nẽẽthĩ, baa ivvirit mĩrõha ũgẽẽgĩ õõt ĩĩcĩ ꞌtaaũn ꞌcĩ haĩ Hõba ꞌcĩ aaĩ Damaathĩko ĩĩcĩ holooc. 
GEN.14.16	Nĩngĩtĩ ẽẽlanĩ Abũraamõ Loot hĩ ngaaĩ hĩ eet ũgĩ buúk ꞌcĩg baag aggam mĩrõha nẽ õbõdaaĩ hẽlẽggĩ cĩg Lõõtĩ vẽlẽk buúk, hĩ ijjio hĩ hẽlẽggĩ cĩg eet baag aggam mĩrõha vẽlẽk.
GEN.14.17	Ma baa õbõda Abũraamõ ĩbaa õkõ ĩllõõanĩ Kedorlaomer hĩ habuẽẽt baag arũm hĩ ĩnõõnnõ athegereeꞌnya ho, ĩtĩnga habuui cĩ ꞌThõõdõmĩ ũũk ithirriaamanõõthĩ Abũraamõ unaahatõõ ꞌcĩ haĩ Thaavve. Haĩ unak icci ꞌthaar ũgĩ unak cĩ habueetu.
GEN.14.18	Nẽ baa aꞌnyahaak ẽẽtĩ ꞌcĩ haĩ Melkithẽdẽk
GEN.14.19	Nĩngĩtĩ aggatanĩ Melkithẽdẽhĩ Abũraamõ annẽẽkĩ,
GEN.14.19	“Aꞌnyĩĩk Nyekuc ꞌcĩ ĩllõõan vẽlẽk,
GEN.14.19	Teheꞌnyioohit cĩ hẽẽtkujjieen hĩ cĩ lootu, haggataniina.
GEN.14.20	Aꞌnyĩĩk Nyekuc ꞌcĩ ĩllõõan vẽlẽk
GEN.14.20	baa aaꞌnyi ꞌtirriani ꞌcĩ ĩllõõanĩĩ mĩrõk hubuluthi.”
GEN.14.20	Ma nĩngaata, ẽꞌngẽraak Abũraamõ Melkithẽdẽk hẽlẽggĩ ũgĩ ꞌcĩg abadtẽc
GEN.14.21	Ma ho, ala habuui cĩ ꞌThõõdõmĩ Abũraamõ ĩĩnnĩk, “Bĩtĩ baaĩ nuun ijjio nẽ õbõdaaka eet cĩgannĩg diooni.”
GEN.14.22	Ẽdẽcĩ hinnia Abũraamõ habu cĩ ꞌThõõdõmĩ ho anneek, “Hõllõngaa occa hahumeehi naa hẽlẽggĩ cugunnig ko aꞌthiit caannĩ ũdũt. Habũtani muumaa cĩ Makayyioohit Nyekuc ꞌcĩ ĩllõõan vẽlẽk, Teheꞌnyioohit cĩ hẽẽtkujjieen hĩ cĩ lootu, 
GEN.14.23	hõllõngaa occa helemi ngaatĩ hõkõõĩ ꞌgiimwa cunni ũdũt, tananga ꞌloorong hode lõhamũceec cĩ caawacõ haaga, hátĩ hiittiõõ hõllõngaa aini, ‘Nganĩĩt ꞌcĩ haaꞌnyihi Abũraamõ habalõ ho.’ 
GEN.14.24	Aꞌnyĩĩk ꞌgẽẽn baa adak eeta cĩgannĩg cĩg joraak diooni, hĩĩ ꞌgii ꞌcĩ occa hõkõõĩ naana. Nẽẽthĩ, baa hõõkõrra naag hĩ Mamre hĩ Aner hĩ Ethokol, eꞌngerriaak ĩhõõggõ hẽlẽggĩ ũgĩ hẽlẽggẽẽnnĩĩ baag hõbõdaanna mĩrõhĩ hootti nẽẽgĩ.”
GEN.15.1	Ma baa urutaa cĩ thooꞌthiok iccig vẽlẽk, ikia aaꞌnyĩk Makayyioohiti Abũraamõ hõhõnõõthĩ nẽ ĩĩnnĩk,
GEN.15.1	“Abũraamõ, ma hiteelli,
GEN.15.1	hĩĩnĩ hatĩ naa hilib ꞌcĩ heteiinni nganiit thooꞌthiohĩĩ ꞌcĩg abathĩ.
GEN.15.1	Haggatannii hatĩ naa nganiit gẽrrẽẽt.”
GEN.15.2	Ẽdẽcĩ hinnia Abũraamõ Makayyioohit anneek, “Makayyioohit ꞌcĩ iini ꞌTirriannioohit, hĩĩnĩ naa eet ꞌcĩ aitioonna loholeec tõõ. Ma hadaaha, arigith hatĩ appahaca caannĩ Elietherĩ cĩ Damaathĩko baliinit caannĩ. Aaꞌnyaa occa hatĩ nii nganĩĩt neegi? 
GEN.15.3	Nẽẽthĩ, hĩcĩ hõllõngaa aaꞌnyaa nii nganĩĩt lõhõlĩ ho, arigith hatĩ appahaca haaga baliinit cĩ õlõ caannĩ ho.”
GEN.15.4	Ma ho, ĩĩnnĩk Makayyioohiti Abũraamõ, “Aitiõõ hatĩ hõllõngaa arigith Elietherĩ baliinit cunni. Ngeeruni dẽẽdẽ ꞌcĩ hatĩ arigithi.” 
GEN.15.5	Ma nĩngaata, ũũhĩ Nyekuci Abũraamõ battaala nẽ ĩĩnnĩk, “Deenyoth da nõõ hẽẽtkujjieen nẽ má ũũlũ ngaatĩ occa agiili mũnyũny, occa thĩ hatĩ agiili lõhõlĩ ꞌcĩg hõkõ haaꞌnyii naa nganiit ko buúk.”
GEN.15.6	Nĩngĩtĩ ẽlẽmmĩ Abũraamõ thõõth cĩ Makayyiookto nẽ hĩnĩngĩtĩ thõõth icci, ikia accamana Makayyioohiti ĩnõõnnõ ngaatĩ iini eet ꞌcĩ abũnnaa.
GEN.15.7	Ma nĩngaata, uduhaak Makayyioohiti Abũraamõ ĩĩnnĩk, “Hĩĩnĩ naa Makayyioohit baa haꞌnyahaannii nganiit ꞌtaaũnaa cĩ Uri looccaa cĩ Kaldea hikia haaꞌnyii looc icci ho.”
GEN.15.8	Ma tarĩ ho, ijin Abũraamõ Makayyioohit ĩĩnnĩk, “Makayyioohit, haga hatĩ naa ngaatĩ ĩĩnnĩ lõõcĩ ciee caannĩ hutuno?”
GEN.15.9	Ẽdẽcĩ Makayyioohiti ĩnõõnnõ anneek, “ꞌNyahaahaa da moolĩt ꞌcĩ ĩĩn ꞌthorohit hĩ ẽẽth hĩ merkec, ꞌcĩg aꞌnyak nẽẽg vẽlẽk irkiꞌnyia iyyio, nẽ aꞌnyaha bollo hĩ ngabuuthi buúk.” 
GEN.15.10	Nĩngĩtĩ aꞌnyahõõthĩkĩ Abũraamõ Nyekuc hẽlẽggĩ iccig vẽlẽk nẽ appak hõrggẽẽna hĩĩtõ hĩ ꞌramma hĩ ꞌramma nẽ ẽꞌthẽdaneek halaaccio ꞌtheeriꞌnyaannĩĩ ꞌcĩg ĩĩn ꞌramma. Baa ẽꞌthẽdaneek nẽẽ bollo hĩ ngabuuthi hũtũrũũr. 
GEN.15.11	Ma ho, ililliaatta hodobwaana aĩ hiita hadakta idiꞌngwa niccig, iiggiaĩ hinnia Abũraamõ ĩhõõggõ thõng.
GEN.15.12	Ma baa õbõhĩ okoloothĩk kõrra, iita ohoddia Abũraamõ ũꞌnyaaha nẽ ikiaak ĩnõõnnõ tẽẽlꞌthĩtĩ hĩ barriti cobbi gẽrrẽẽt. 
GEN.15.13	Nĩngĩtĩ annẽẽkĩ Makayyioohiti ĩnõõnnõ, “Gaooth thĩ ngaatĩ au hatĩ õlõmanĩ lohollia cugunnig looccaa ꞌcĩ ꞌrĩĩng pir. Adĩman hatĩ eeta cĩg looc tĩho ĩhõõggõ ꞌbuth nẽ aarito hĩĩtõ appahacaaꞌnya irkiꞌnyia ꞌmiiaꞌnya ꞌwec (400). 
GEN.15.14	Nẽẽthĩ, hõkõ hatĩ huuki naa eet cĩg looc ꞌcĩ aaꞌnyĩk ĩhõõggõ hĩĩtõ appahacaaꞌnya ho. Nẽ urutaa cĩnnĩ, aluuga hatĩ nẽẽg looccaa ꞌcĩ ꞌrĩĩng hata. Õthõkta hatĩ nẽẽg baliinit cobbi gẽrrẽẽt. 
GEN.15.15	Nẽ niina Abũraamõ, arugi hatĩ nii irkiꞌnyia ꞌcĩg mẽẽlĩg gẽrrẽẽt. Nẽ kõr ꞌcĩ adaaknĩ, adayyi hatĩ nii taliitta nẽ õõt ũrũmteeu hĩ maajihu cugunnig. 
GEN.15.16	Aꞌnyak hatĩ lohollia cugunnig irkiꞌnyia ꞌmiiaꞌnya ꞌwec (400) nga hoboddia hiita ngaati, hĩnĩngĩtĩ hõllõngaa hatĩ hiiggia naa eet cĩg Amoorĩ hĩdĩĩkoothong. Aattĩg hatĩ nẽẽg ngaati ĩꞌthõng hẽꞌthẽcattõõ gẽrrẽẽt, nẽẽthĩ hatĩ huuka naa ĩhõõggõ.”
GEN.15.17	Ma baa ĩĩ baalin lõõcĩ, adtuuha hinnia Abũraamõ ijjio ꞌcĩ aꞌnyak ꞌgwoo ꞌcĩ aburrut nẽ tarĩ udtuuha lanyit ꞌcĩ aaĩ hĩ ꞌcĩ attũllĩ ẽẽtĩ looc arteetta, ngaatĩ ẽttẽẽdĩ hõrggẽẽnaa cĩ idiꞌngwa baag appak nẽẽ ho. 
GEN.15.18	Nẽ ꞌgõõlẽẽ cĩ, iita adahit Makayyioohiti hĩ Abũraamõ lõhõt. Nĩngĩtĩ annẽẽkĩ Makayyioohiti Abũraamõ “Hẽlẽma naa ngaatĩ haaꞌnyĩkĩĩ lõhõlĩ cugunnig looc nicci vẽlẽk. Iꞌthianaanĩ hatĩ lokoorriaa cĩ Ijjibi ĩꞌthõng hõdõlan hidioo cobbi cĩ Euvaratẽthĩ, 
GEN.15.19	loonyin cĩg eet cĩg Kẽẽnĩ, hĩ cĩg Keniithi hĩ eet cĩg Kadmonĩ, 
GEN.15.20	hĩ looc cĩ eet cĩg Hiiti, hĩ cĩg Peri, hĩ cĩg ꞌRẽẽva, 
GEN.15.21	ĩꞌthõng looc cĩ eet cĩg Amoorĩ, hĩ cĩg Kanaanĩ, hĩ cĩg ꞌGirgathĩ, hĩ cĩg ꞌJeebu buúk.”
GEN.16.1	Baa aitiõõ Tharaĩ ngaa cĩ Abũraamõ lohollia tõõ. Nẽẽthĩ nẽẽꞌthẽk, baa aꞌnyak nẽẽ appahaca ꞌcĩ ngayyi ꞌcĩ haĩ Hagaar ꞌcĩ baa aꞌnyaha nẽẽ Ijjiba. 
GEN.16.2	Ma baa kõr umwa, ũtũvva Tharaĩ maac cĩnnĩ nẽ ĩĩnnĩk, “Hĩ ꞌyioko ĩcaaca nganĩĩt Makayyioohiti Nyekuci lõhõlĩ ho, õõt mĩĩ nuun atagguuth hĩ appahaca caannĩ ho, hátĩ hittiraheet lõhõlĩ.”
GEN.16.2	Nĩngĩtĩ ẽlẽmmĩ Abũraamõ thõõth cĩ Tharaĩ ho. 
GEN.16.3	Baa aku edeeꞌnyia thõõth ciee urutaa cĩ irkiꞌnyia õmmõtõ baag aayyi Abũraamõ looccaa cĩ Kanaanĩ, nĩngĩtĩ aaꞌnyĩkĩ Tharaĩ ĩnõõnnõ Hagaar dticciannioohit cĩ Ijjibi hĩĩ ngaa cĩnnĩ. 
GEN.16.4	Nĩngĩtĩ arũmẽẽnĩ Abũraamõ hĩ Hagaar ĩꞌthõng hikia haꞌnyahõ.
GEN.16.4	Ma baa ma acĩn Hagaarĩ ngaatĩ aꞌnyahiini ho, ikia accamanoothĩk gẽrrẽẽt nẽ atararĩ ꞌcĩ ĩĩn Tharaĩ. 
GEN.16.5	Ma nĩngaata, ĩĩnnĩk Tharaĩ Abũraamõ, “Baa haaꞌnyii naa nganiit ũrũmtĩ hĩ Hagaar, ma ꞌyioko ma aꞌnyaki ho, ikia ĩthĩngõõnyan gẽrrẽẽt nẽ atararra nganĩĩta. Nganiit ꞌthẽk ꞌcĩ ahĩĩnakaa nganĩĩt thõõth icci vẽlẽk ko. Aꞌnyĩĩk Makayyioohit hũmmũda nganĩ ꞌcĩ ĩĩn nyeꞌtheccioohit hõrggẽẽnaa cĩnaac.”
GEN.16.6	Ẽdẽcĩ hinnia Abũraamõ aĩ, “Ĩĩn nõõ ngaa ciee appahaca cunni, dahĩ mĩĩ ꞌgii ꞌcĩ aga niina.” Nĩngĩtĩ õhõggõõranĩ Tharaĩ appahaca cĩnnĩ ho ĩꞌthõng hitiggiaeek mõrõ.
GEN.16.7	Ma ho, ikia ũmmũda aajĩlõ cĩ Makayyiookto
GEN.16.8	Nẽ ijin aajĩlõ ĩnõõnnõ ĩĩnnĩk, “Hagaar, dticciannioohit cĩ Tharaĩ, akuu hatĩ nii ngaati hutuno?”
GEN.16.8	Ẽdẽcĩ Hagaarĩ anneek, “Ĩtĩkĩĩanaa thõõth cĩ õlõ cĩ Tharaĩ.” Nĩngĩtĩ ajini aajĩlõ nicciee ĩnõõnnõ tarĩ annẽẽkĩ, “Õkõ ꞌyioko nii ĩĩna?”
GEN.16.9	Ma ho, ĩĩnnĩk aajĩlõ cĩ Makayyiookto ĩnõõnnõ, “Bodooth õlõõ cĩ Tharaĩ, bĩĩt dticcianoothĩk ĩnõõnnõ. 
GEN.16.10	Haaꞌnyii hatĩ naa nganiit lõhõlĩ ꞌcĩg mẽẽlĩg ꞌrĩng ꞌcĩg ĩĩkĩ ꞌthẽẽm ꞌcĩg occa hõllõngaa agiili.”
GEN.16.11	Ma ho, uduhaak aajĩlõ cĩ Makayyiookto ĩnõõnnõ tarĩ ĩĩnnĩk,
GEN.16.11	“Adiddingi ꞌyioko niina,
GEN.16.11	ũũkca hatĩ loholeec ꞌcĩ maacĩ.
GEN.16.11	Kateek hatĩ ĩnõõnnõ ꞌthaar ꞌcĩg haĩ Ĩthĩmaĩl,
GEN.16.11	hĩnĩngĩtĩ ĩthĩk Makayyioohiti ꞌcannani cunni.
GEN.16.12	Aaĩ hatĩ nẽẽ hĩ thigiri ꞌcĩ moru.
GEN.16.12	Aaburreek hatĩ gõõng nẽẽ eet looc nicci vẽlẽk
GEN.16.12	nẽ aaburrieek hatĩ eeta ĩnõõnnõ buúk gẽrrẽẽt.
GEN.16.12	Aburrõõ hatĩ nẽẽ hĩ ꞌgõtõõnõgĩ vẽlẽk.”
GEN.16.13	Nĩngĩtĩ akannẽẽkĩ Hagaarĩ ꞌthaar iccig Makayyioohit baa õthõõthõõ hĩ ĩnõõnnõ aĩ, “Iini nii Nyekuc ꞌcĩ acĩnnaa nganĩĩta, hĩcĩna aattĩ eet ꞌcĩ acĩnna nganĩĩt ko.” 
GEN.16.14	Ĩnõõ ꞌcĩ akannẽẽkĩ eeta wĩĩtaneec tĩho annẽẽkĩ Beer Lahai Roi ho,
GEN.16.15	Nĩngĩtĩ ũũkcanĩ Hagaarĩ loholeec ꞌcĩ maacĩ nẽ akateek Abũraamõ ĩnõõnnõ ꞌthaar ꞌcĩg haĩ Ĩthĩmaĩl. 
GEN.16.16	Ma baa ĩĩtõ Abũraamõ irkiꞌnyia hẽẽn turkiyyio hĩ tõrkõnõn (86) ikia ũtũhũa Hagaarĩ Ĩthĩmaĩl.
GEN.17.1	Ma baa õdõlanit Abũraamõ irkiꞌnyia ĩĩtõ hẽẽn tũrkũwwec hĩ tũrkũwwec (99), ikia uppwaannak Makayyioohiti ĩnõõnnõ nẽ ĩĩnnĩk, “Nganĩĩt Nyekuc ꞌTirriannioohit ꞌcĩ hĩllõõani vẽlẽk. Má athihi thõõth caannĩ hõdõõkõthĩ, dĩman thõõth ꞌcĩ aũlanĩ. 
GEN.17.2	Haꞌthũũnnĩ hatĩ naa lõhõt cĩnaac ko nẽ hĩttõõra lõhõlĩ cugunnig hĩĩtõ mẽẽlĩg ꞌrĩng.”
GEN.17.3	Nĩngĩtĩ akannĩ Abũraamõ huruꞌnyia nẽ ĩĩnnĩk Nyekuci ĩnõõnnõ, 
GEN.17.4	“Hĩ ꞌyioko hadahit naag hĩ nganiit lõhõt icci ho, haduha naa haini, ĩĩnĩ hatĩ nii maaꞌnyĩ eet ꞌcĩg mẽẽlĩg ꞌrĩng. 
GEN.17.5	Iittiõõ hatĩ hõllõngaa hainni nganiit Abũraamõ tarĩ, hiitti hatĩ Abũrahaamõ,
GEN.17.6	Haaꞌnyii hatĩ naa nganiit lõhõlĩ ꞌcĩg mẽẽlĩg ꞌrĩng. Nẽ lõhõlẽẽnĩĩ tĩko, au hatĩ habuẽẽta ꞌcĩg aggam loonyin ꞌcĩg mẽẽlĩg gẽrrẽẽt. 
GEN.17.7	Haꞌthũũnnĩ hatĩ naa lõhõt ꞌcĩ hadak hĩ nganiit ko, ĩꞌthõng hõdõlan lõhõlĩ cĩg lõhõlĩ cugunnig vẽlẽk irkiꞌnyia hĩ irkiꞌnyia. Hĩĩnĩ hatĩ naa Nyekuc cunni hĩ cĩ lõhõlĩ cugunnig urutaa cunni buúk. 
GEN.17.8	Haaꞌnyuung hatĩ naa nganiit hĩ lõhõlĩ cugunnig looc cĩ Kanaanĩ ꞌcĩ ꞌyioko aayyi nii ho, hĩĩ cunuung ũdũt. Hĩĩnĩ hatĩ naa Nyekuc cĩ lõhõlĩ cugunnig.”
GEN.17.9	Nĩngĩtĩ annẽẽkĩ Nyekuci Abũrahaamõ, “ꞌThũũtĩ nii buúk lõhõt cĩnaac ko jurrung nẽ tarĩ aaꞌnyĩhuu lõhõlĩ cugunnig buúk hĩ lõhõlĩ ꞌcĩg hatĩ au urutaa cĩnĩĩng vẽlẽk, huꞌthuutti lõhõt icci ũdũt. 
GEN.17.10	Ĩĩn ciee lõhõt caannĩ hĩ nganiita hĩ lõhõlĩ cugunnig, nẽẽꞌthẽk hĩ lõhõlĩ ꞌcĩg nga hatĩ arrittiaa irkiꞌnyiaannĩ vẽlẽk. ꞌTẽẽd eleeti cĩg lõhõlĩ ꞌcĩg maacĩg
GEN.17.11	Iꞌthianaanĩ kõr nicci, adiim etteeddu eleeti cugguung vẽlẽk nẽ ĩĩn hatĩ ciee terethiinit cĩ lõhõt ꞌcĩ hadak naag hĩ nganiit ko. 
GEN.17.12	Aꞌnyĩĩk lõhõlĩ ꞌcĩg maacĩg vẽlẽk ꞌcĩg hatĩ arrittiaa irkiꞌnyiaannĩ hetteeddi eleeti, hatĩ ĩĩtõ waathinniooha turkiyyio urutaa cĩ tuhuyyiaattõ. Aꞌnyĩĩk hetteeddi eleeti ꞌcĩg eet ꞌcĩg arrittiaa halaꞌngiõõhĩtõõ cugguung, hĩ eet ꞌcĩg baag uuttiaa ꞌrabbẽẽtĩ, eetaa cĩ looc ꞌcĩ ꞌrĩĩng. 
GEN.17.13	Adiim appahacaaꞌnya ꞌcĩg hatĩ arrittiaa õlõõ cunni hode ꞌcĩg uuttiaa ꞌrabbẽẽtĩ eetaa cĩ looc ꞌcĩ ꞌrĩĩng buúk, hetteeddi eleeti cĩggĩĩng. Ĩĩn hatĩ nyamacaar cĩ eleeti cugguung ko, terethiinit cĩ lõhõt ꞌcĩ hatĩ aalla irkiꞌnyia hĩ irkiꞌnyia. 
GEN.17.14	Nẽ ẽẽtĩ umwaa ꞌcĩ nga hẽttẽẽdĩ ẽlẽ cĩnnẽẽnĩ, iiggiayyi hatĩ hõrggẽẽnaa cunuung, hĩnĩngĩtĩ abũrĩ nẽẽ lõhõt caannĩ ho.”
GEN.17.15	Ma ho, uduhaak Nyekuci Abũrahaamõ tarĩ ĩĩnnĩk, “Iꞌthianaanĩ kõr nicci, iittiõõ hatĩ nii hõllõngaa avvĩ ngaa cunni anneehi Tharaĩ tarĩ. Hĩĩtõ hatĩ ꞌthaar cĩgĩnnĩg Thaara.
GEN.17.16	Haggatani hatĩ naa ĩnõõnnõ hittira loholeec ꞌcĩ maacĩ nẽ haggatana ĩnõõnnõ hikia hĩĩ aattĩ eet ꞌcĩg mẽẽlĩg loota nĩnga. Au hatĩ habuẽẽta cĩg eetuk lõhõlẽẽnĩĩ ĩcĩgĩnnĩg ko.”
GEN.17.17	Ma nĩngaata, akatĩ Abũrahamĩ hẽbẽrĩ looc nẽ ikidan ĩĩ, “Ĩcca occa gõõng aꞌnyaki Thaara ngaa ꞌcĩ aꞌnyak irkiꞌnyia hẽẽn tũrkũwwec ko hutuno?” Nẽ ĩccaad tarĩ ĩĩ, “Nẽ tarĩ ꞌyioko, hatahaanya naa buúk haꞌnyaha irkiꞌnyia ꞌmiia hõdẽĩ, ĩcca occa ꞌthẽk hatĩ nga haꞌnyaka lõhõlĩ dĩdĩ?” 
GEN.17.18	Nĩngĩtĩ annẽẽkĩ Abũrahamĩ Nyekuc, “Aꞌnyĩĩk nuun ꞌgattan cunni ho hũũppan Ĩthĩmaĩlĩ diooni!”
GEN.17.19	Ẽdẽcĩ hinnia Nyekuci anneek, “Aitiõõ hõllõngaa occa aaĩ noho, arrita hatĩ Thaara ngaa cunni dẽẽdẽ loholeec ꞌcĩ maacĩ ꞌcĩ hatĩ akanneehi ꞌthaar ꞌcĩg haĩ Iꞌthaako. Haꞌthũũnnĩ hatĩ naa lõhõt caannĩ hĩ ĩnõõnnõ hĩ lõhõlĩ cĩgĩnnĩg vẽlẽk ũdũt. 
GEN.17.20	Nẽ hĩ ꞌyioko hĩthĩha naa thõõth cunni ho, haggatani hatĩ naa Ĩthĩmaĩl buúk nẽ haaꞌnyĩha lõhõlĩ ꞌcĩg mẽẽlĩg. Arrita hatĩ lohollia cĩgĩnnĩg ko, lõhõlĩ ꞌcĩg mẽẽlĩg ꞌrĩng buúk. Aku hatĩ Ĩthĩmaĩlĩ ĩĩn maaꞌnyĩ lõhõlĩ õmmõtõ hĩ ꞌramma, ꞌcĩg hatĩ au ĩĩn habuẽẽta. Haaꞌnyihi hatĩ naa lõhõlĩ cĩgĩnnĩg hĩĩtõ eet cĩg looc ꞌcĩ abuli. 
GEN.17.21	Nẽẽthĩ, hadaka hatĩ naag lõhõt hĩ Iꞌthaako ꞌcĩ hatĩ arritaaki Thaara ho. Arrittiaa hatĩ Iꞌthaako kõr ꞌcĩ aaĩ hĩ ciee irkit ꞌcĩ gõlla.” 
GEN.17.22	Ma baa ẽdẽcaak Nyekuci ngaatĩ õthõõthõnĩ hĩ Abũrahaamõ ho, ikia ũtũngeek nẽẽ Abũrahaamõ nĩngaata nẽ õbõdõõthĩ hẽẽtahujjieen.
GEN.17.23	Ma kõr niccia noho, ikia ũũhĩ Abũrahamĩ ngeerĩnĩ Ĩthĩmaĩl hĩ lõhõlĩ vẽlẽk ꞌcĩg arrittiaa halaangatõõ cĩnnĩ, hĩ ꞌcĩg uuttiaa ꞌrabbẽẽtĩĩ cĩgĩnnĩg, hĩ lõhõlĩ vẽlẽk ꞌcĩg maacĩg ꞌcĩg aattĩg halaangatõõ cĩnnĩ, hĩ appahacaaꞌnya ꞌcĩg arrittiaa õlõõ cĩnnĩ nẽ ẽttẽẽd eleeti cĩggĩĩng, hĩ baa aduhaak Nyekuci ĩnõõnnõ. 
GEN.17.24	Baa etteeddi Abũrahaamõ ẽlẽ baa ĩĩtõ irkiꞌnyia cĩgĩnnĩg hẽẽn tũrkũwwec hĩ tũrkũwwec (99). 
GEN.17.25	Baa ĩĩtõ ngeerĩnĩ Ĩthĩmaĩl irkiꞌnyia õmmõtõ hĩ iyyio. 
GEN.17.26	Nẽ baa etteeddi Abũrahaamõ hĩ ngeerĩnĩ kõr niccia hõdẽĩ. 
GEN.17.27	Baa etteeddi eleeti cĩg eet vẽlẽk ꞌcĩg maacĩg ꞌcĩg arrittiaa õlõõ cĩ Abũrahamĩ hĩ appahacaaꞌnya, hĩ ꞌcĩg baag uuttiaa eetaa cĩ looc ꞌcĩ ꞌrĩĩng hĩ Abũrahaamõ hõdẽĩ.
GEN.18.1	Baa uppwaannak Makayyioohiti Nyekuci Abũrahaamõ õlõõ cĩnnĩ hẽẽnĩĩ cĩg eet ꞌcĩ haĩ Mamre baa aaĩ kõrra lokora. Baa iccioloongan Abũrahamĩ ngaatĩ õbõhõõ hĩ hattũũg cĩ ꞌcieethu, hĩnĩngĩtĩ baa ammũdeek aaburii kõrra kõr tĩho gẽrrẽẽt. 
GEN.18.2	Ma baa abbuudi Abũrahamĩ ho, adtuuha hinnia eet ũgĩ iyyio abĩlĩ ngadiiha nĩngaata. Ma baa acĩn nẽẽ ĩhõõggõ ho, ĩtĩnga ũꞌthũkũcoothĩk ĩhõõggõ nĩngĩtĩ õkõ ĩꞌthaaĩ.
GEN.18.3	Ma nĩngaata, ĩĩnnĩk Abũrahaamõ makayyioohit cĩnĩĩng, “Ma baaĩ nuun hedeceeku haaga, iita nuun nõõ iyyiomanit hĩdĩhĩdĩĩc õlõõ caannĩ, hátĩ haaꞌnyuung ꞌgẽẽn. 
GEN.18.4	Aꞌnyĩĩk nõõ haꞌnyaktaahuung eeta maam ꞌcĩg acũũrannu ꞌthoo nẽ iyyiomattu hẽẽta urutaa cĩ. 
GEN.18.5	Hĩ ꞌyioko uppwaattahaangu nganĩĩt dticciannioohit cunuung ko, ĩꞌnya nõõ haꞌnyahaahuung ꞌgiimwa ꞌcĩ abadtẽc adahit, hátĩ haaꞌnyuung ꞌtirrian ꞌcĩ ovvooyyu.”
GEN.18.5	Nĩngĩtĩ annẽẽkĩ eeta niccieeg ĩnõõnnõ, “Ĩlaallẽ, dĩman thĩ hĩcĩ aduha nii ho.”
GEN.18.6	Ma nĩngaata, ũꞌthũkũc Abũrahamĩ ũũk uduhun ꞌcieeth nẽ ĩĩnnĩk ngaa cĩnnĩ, “Thaara, ꞌtiha tũkan nẽ ũthũha ũbũnẽẽt ũgĩ hĩdĩĩkoothong.”
GEN.18.7	Ma tarĩ ho, ivvir Abũrahamĩ ũũk ngaatĩ aattiyyi hẽlẽggĩ nẽ ẽbẽra moolĩt ꞌcĩ adĩhĩ, nĩngĩtĩ aaꞌnyĩkĩ tũhayyioohit hucuhanneek hẽẽrõn niccig hĩdĩĩkoothong. 
GEN.18.8	Ma baa ũkũmaneek Thaara ꞌgẽẽn ẽlẽk, ikia aꞌnyaha Abũrahamĩ ira ꞌcĩg ĩĩn mũcahar hĩ callang hĩ iding ꞌcĩ ĩwaaddi ho nẽ aꞌnyahoothĩk hẽẽrõn niccig. Baa abĩlĩ Abũrahamĩ ngadiiha hẽẽta uruta nĩngaata, baa nga aduhi hẽẽrõnĩ.
GEN.18.9	Ma ho, ijinit eeta niccieeg Abũrahaamõ ĩĩttĩk, “Aaĩ ngaa cunni Thaara ngaana?”
GEN.18.9	Ẽdẽcĩ Abũrahamĩ anneek, “Ĩnõõnnõ caa aaĩ ꞌcieetõõ hata.”
GEN.18.10	Nĩngĩtĩ õthõõthĩ Makayyioohiti cĩ hẽẽrõn niccig aĩnnĩ, “Má hõbõda naa irkit ꞌcĩ gõlla kõr ꞌcĩ aaĩ hĩ cieeni, hũmmũdeeha hatĩ ngaa cunni Thaara ũtũhũa loholeec ꞌcĩ maacĩ.”
GEN.18.10	Baa athĩkna Thaara buúk thõõth cĩ eet nicci ho, hĩnĩngĩtĩ baa aaĩ nẽẽ hattũũgaa cĩ ꞌcieethu ĩcĩ bahuc cĩ Abũrahamĩ. 
GEN.18.11	Baa ũmmũdeek atahaanyito Abũrahaamõ hĩ Thaara nẽ allanganit irkiꞌnyia ꞌcĩg occa arritaanĩ Thaara loholeec. 
GEN.18.12	Ma ho, atarar Thaara ẽmmẽn ĩĩ, “ꞌYioko ꞌthẽk naag hĩ maac caannĩ ꞌcĩg hĩĩtta morwak haaga ho, ĩcca occa nga harritaanna loholeec?”
GEN.18.13	Nĩngĩtĩ ajini Makayyioohiti Nyekuci Abũrahaamõ annẽẽkĩ, “Inni Thaara hatarar ẽmmẽn hĩĩ, ‘Occa ꞌthẽk naa dẽẽdẽ nga haꞌnyaki ngaa ꞌcĩ hatahaanya ho?
GEN.18.14	Aaĩ occa ꞌthẽk ꞌgiimwaa ꞌcĩ aꞌnyaman Makayyioohit? Hĩcĩ haduha naa ho, ma hõbõda naa irkit cĩ gõlla kõr ꞌcĩ aaĩ hĩ cieeni, hũmmũdeeha hatĩ Thaara ũtũhũa loholeec ꞌcĩ maacĩ.”
GEN.18.15	Baa nẽ itiẽẽlĩ Thaara gẽrrẽẽt, nĩngĩtĩ ĩggõõlĩ Makayyioohit annẽẽkĩ, “Nga hatararõ.”
GEN.18.15	Nẽ ẽdẽc Makayyioohiti ĩĩnnĩk, “Eei, iyyia ꞌthẽk atararuu.”
GEN.18.16	Ma baa udukto eeta cieeg ẽlẽk, iita ĩtĩngaacõ nẽ ẽdẽẽnytõthĩ looc ĩĩcĩ ꞌThõõdõmĩ, nĩngĩtĩ ittioonĩkĩ Abũrahamĩ ĩhõõggõ ꞌgõõla. 
GEN.18.17	Ma ho, ummuk Nyekuci Makayyioohiti ĩĩ, “Hõllõngaa hatĩ hammiꞌthẽẽkĩ naa Abũrahaamõ thõõth ꞌcĩ hatĩ hõkõ hadĩmani naana. 
GEN.18.18	Aku hatĩ Abũrahamĩ ĩĩn baattĩ loonyin ꞌcĩg aꞌthĩlan nẽ ubulli gẽrrẽẽt. Haggatani hatĩ naa eet loonyini vẽlẽk, hĩnĩngĩtĩ ĩnõõnnõ. 
GEN.18.19	Baa hẽbẽra naa ĩnõõnnõ, hátĩ heteretheek lõhõlĩ cĩgĩnnĩg hĩ lõhõlĩ cĩg lõhõlĩ cĩgĩnnĩg, hĩthĩhĩt hatĩ gõõng nẽ uꞌthuutti thõõth cĩ Makayyiookto, ngaatĩ adĩmanĩ thooꞌthiok ꞌcĩg aũlanĩ ꞌcĩg ĩĩn dĩdĩ, hátĩ haꞌnyahaak Makayyioohiti Abũrahaamõ thooꞌthiok baag aduhaak nẽẽ ĩnõõnnõ.”
GEN.18.20	Ma ho, õthõõth tarĩ Makayyioohiti ĩĩ “Abũrahaamõ, hĩthĩha naa ngaatĩ adĩmanĩ eeta cĩg ꞌThõõdõmĩ hĩ cĩg ꞌGõmõõra thooꞌthiok ꞌcĩg ĩĩn ꞌriiring gẽrrẽẽt ũdũt. 
GEN.18.21	Hadiimi ꞌyioko naa hõkõ hacini nyeemuut ꞌcĩ hathĩkna ho hatĩ ĩĩn dĩdĩ.”
GEN.18.22	Ma nĩngaata, ĩtĩngaacõ heerinniooha ꞌramma õõt ĩĩcĩ ꞌThõõdõmĩ nẽ idionganit Makayyioohiti dioo hĩ Abũrahaamõ uruta hĩdĩhĩdĩĩc. 
GEN.18.23	Nĩngĩtĩ ẽẽjẽhõõthĩkĩ Abũrahamĩ Nyekuc Makayyioohit nẽ ijin ĩĩnnĩk, “Õkõ ꞌyioko ꞌthẽk nii aruhi eet ꞌcĩg ĩĩn ꞌthẽccanniook hĩ ꞌcĩg abũnnaa hõdẽĩ? 
GEN.18.24	Má hĩĩ ꞌcĩ aattiyyi eeta hẽẽn ꞌtur ꞌcĩg abũnnaa, ĩcca occa ꞌthẽk hõllõngaa ammaannihi eet ꞌtaaũnaa hũtũrũũr, hĩnĩngĩtĩ eet ꞌcĩg ĩĩn hẽẽn ꞌtur ko? 
GEN.18.25	Nẽ dĩdĩ, occa ꞌthẽk hõllõngaa aruhi eeta ꞌcĩg abũnnaa hĩ ꞌthẽccanniook hõdẽĩ. Nganiit loota nĩnga ꞌcĩ etteedi thooꞌthiok jurrung nẽ occa hõllõngaa adĩmani eet ꞌcĩg ammĩrĩ ꞌbuth.”
GEN.18.26	Ẽdẽcĩ Nyekuci Makayyioohiti anneek, “Má hõkõ hammũda naa eet hẽẽn ꞌtur ꞌcĩg abũnnaa ꞌtaaũnaa cĩ ꞌThõõdõmĩ ho, occa hatĩ huunnihi naa ꞌtaaũn hũtũrũũr, hĩnĩngĩtĩ ĩhõõggõ.”
GEN.18.27	Ma ho, ĩĩlaleek Abũrahamĩ Makayyioohit tarĩ ĩĩnnĩk, “Makayyioohit, hĩĩnĩ nuun naa eet haaga, ma haharreekaanĩ, aꞌnyaa nuun hijinii tarĩ. 
GEN.18.28	Má hatĩ ĩĩn eeta hẽẽn ꞌwec hĩ ꞌtur ꞌcĩg abũnnaa, ĩcca occa nga atuuthi ꞌtaaũn noho?”
GEN.18.28	Ẽdẽcĩ Nyekuci anneek, “Má hammũdoothihi naa eet hẽẽn ꞌwec hĩ ꞌtur ꞌcĩg ammĩrĩ, occa hatĩ huunnihi ꞌtaaũn hũtũrũũr.”
GEN.18.29	Ẽdẽcĩ Abũrahamĩ tarĩ aĩ, “Má ꞌyioko mũdoothĩk eet ꞌcĩg ammĩrĩ ꞌcĩg ĩĩn hẽẽn ꞌwec haaga?”
GEN.18.29	Ẽdẽcĩ Nyekuci anneek, “Má hammũdoothihi eet hẽẽn ꞌwec, occa hatĩ hõllõngaa hatuuthi ꞌtaaũn.”
GEN.18.30	Nĩngĩtĩ ĩĩlalẽẽkĩ Abũrahamĩ Makayyioohit tarĩ annẽẽkĩ, “Ma nuun haharreekaa ngaatĩ hajinni hiriiri, má ꞌyioko ꞌthẽk mũdoothĩk hĩĩtõ hẽẽn iyyio thõng?”
GEN.18.30	Ẽdẽcĩ Nyekuci anneek, “ꞌYioko hũmmũdoothĩk hẽẽn iyyio thõng, occa hõllõngaa hatuuthi ꞌtaaũn cĩnĩĩng ko.”
GEN.18.31	Nẽ õthõõth Abũrahamĩ tarĩ ĩĩ, “Makayyioohit, ma nuun haharreekaa thõõthaa ꞌcĩ haraeekii ho, má mũdoothĩk eet hẽẽn ꞌramma thõng?” Ẽdẽcĩ Makayyioohiti anneek, “Má hammũdoothihi eet hẽẽn ꞌramma thõng, occa hõllõngaa hatuuthi ꞌtaaũn cĩnĩĩng ko.”
GEN.18.32	Nẽ ĩĩlaleek Abũrahamĩ ĩnõõnnõ tarĩ ĩĩnnĩk, “Makayyioohit caannĩ, ma nuun halĩĩllĩkaanĩ. Má ꞌyioko mũdoothĩk eet õmmõtõ haaga?”
GEN.18.32	Ẽdẽcĩ Makayyioohiti aĩ, “Má hammũdoothihi eet õmmõtõ haaga, occa ꞌthẽk huunnihi eet ꞌtaaũna hũtũrũũr, hĩnĩngĩtĩ ĩhõõggõ.”
GEN.18.33	Ma baa edecciaak nẽẽg ngaatĩ õthõõthõnĩ, ĩtĩnga Makayyioohiti ũũha. Nĩngĩtĩ õbõdõõꞌthĩ Abũrahamĩ buúk ĩĩcĩ õlõ cĩnnĩ.
GEN.19.1	Ma baa ꞌjiaatĩn niccia, uppwaattĩ aajĩlẽẽta baag ĩĩn ꞌramma ꞌtaaũnaa cĩ ꞌThõõdõmĩ nẽ õõt ummuddioothĩk Loot iccioloongan ngaatĩ õbõhõõ hĩ hattũũg cobbi cĩ ꞌtaaũnõõ. Ma baa adtuuha Lõõtĩ ĩhõõggõ ho, ĩtĩnga ũꞌthũkũcoothĩk nĩngĩtĩ õkõ ĩꞌthaaĩ, 
GEN.19.2	nẽ othoothĩk ĩhõõggõ ĩĩnnĩk, “Makayyiook cĩgannĩg, iita baaĩ nuun hõõt õlõõ caannĩ, hátĩ hĩdĩmanaahuung ꞌgẽẽn ꞌcĩ abadtẽc. Õõt nuun ucuurria ꞌthoo nẽ atagguuꞌthu nẽ nuun hatĩ ĩcĩttu ꞌgõõl ꞌcĩ ooyyu lohotha.”
GEN.19.2	Ẽdẽcĩ aajĩlẽẽta niccieeg ĩnõõnnõ anneek, “Aitiõõ, hooginna hatĩ naag battaala nga gõõng iyyiomanĩ eeta hata.”
GEN.19.3	Ikia ĩĩlaleek Lõõtĩ ĩhõõggõ ĩꞌthõng helemit thõõth cĩnnĩ ho, nĩngĩtĩ õõkõrĩ õõĩ ĩĩcĩ olu. Ma ho, ũũk ũthũha Lõõtĩ ũbũnẽẽt ũgĩ noho nẽ aaꞌnyĩk ĩhõõggõ.
GEN.19.4	Ma baa nga hõõt eeta ũꞌnyaahĩ, iita irriamatteek nyakangaaꞌnya hĩ buul vẽlẽk cĩg ꞌThõõdõmĩ õlõ cĩ Lõõtĩ 
GEN.19.5	nẽ ũtũvvẽẽcõ Loot nẽ ijittõõthĩ ĩĩttĩk, “Õõt eeta aag au õlõõ cunni ngaati ĩĩna? ꞌNyahaaheet ĩhõõggõ battaala ngaati haarria hĩĩ ngaaĩ cĩggaang.”
GEN.19.6	Ma baa athĩhĩ Lõõtĩ ho, ĩtĩnga uduhun battaala nẽ ũꞌnyũũg hattũũg, 
GEN.19.7	nẽ ĩĩnnĩk ĩhõõggõ, “Hõlõ, hammaannikuung baaĩ nuun thõng, ma hadĩmannu thõõth ꞌcĩ abathĩ ꞌcĩ aaĩ noho! 
GEN.19.8	Ĩthĩhĩt dako nõõ, haꞌnyahi naa lõhõlĩ ꞌramma ꞌcĩg ĩĩn buheeci ꞌcĩg nga hatagguutho hĩ eet ũgĩ ũdũt, ĩꞌnya nuun haꞌnyahaahuung ĩhõõggõ nẽ ĩdĩmattu ꞌgii ꞌcĩ adiimmu ho. Ma hadĩmaneekaangu eet iccig ꞌbuth, ĩĩn eeta cieeg heerinniook cĩgannĩg, hadiimi ꞌthẽk haꞌthũũnnĩ ĩhõõggõ.”
GEN.19.9	Ẽdẽcĩ hinnia eeta niccieeg Loot anneek, “ꞌNyẽẽhĩ ꞌgõõlaa cĩnaang! Ĩĩnĩ nõõ nii eet cĩ looc ꞌcĩ ꞌrĩĩng haaga, nganiit ꞌyioko ꞌthẽk nganĩ ꞌcĩ occa eterꞌtheekeet ngagĩĩt ꞌgii ꞌcĩ occa hadĩmanna ho? Tũngeeheet ngagĩĩt ẽmmẽn. Má illoori hadĩmannii ꞌyioko hatĩ nganiit buúk ꞌbuth hĩllõõan ĩhõõggõ.” Ma ho, eektĩk eeta niccieeg Loot ngadiiha, nĩngĩtĩ adiim avvahanĩ hattũũg cĩ ꞌcieethu.
GEN.19.10	Ma ngaati, utugurrieek hẽẽrõnĩ tĩko Loot ꞌcieetõõ nẽ ũꞌnyũũgĩtõ hattũũg. 
GEN.19.11	Ma nĩngaata noho, aanytĩk aajĩlẽẽta niccieeg eet vẽlẽk ꞌcĩg adiim ĩhõõggõ ho, hĩĩtõ rubettĩg hiittiõõ hõllõngaa acĩn ꞌgõõl ꞌcĩ aayyi hattũũg buúk.
GEN.19.12	Ma ho, ijinit aajĩlẽẽta niccieeg Loot ĩĩttĩk, “Má aꞌnyahi ittioonniok cugunnig ꞌtaaũnaa cĩ, hode hõmõnnẽẽn hode lõhõlĩ hĩ eet ũgĩ cugunnig, duhaak hũtũngteek ꞌtaaũn icci. 
GEN.19.13	Hĩnĩngĩtĩ hobokteea naag ngaatĩ hau hatũũꞌtha ꞌtaaũn icci obbi ho hĩĩ ꞌthĩĩ. Ĩthĩk Makayyioohiti thooꞌthiok ꞌcĩg mẽẽlĩg ꞌcĩg abathĩ cĩg nĩngĩtĩ nẽ ĩꞌthõõaeet ngagĩĩt hiita hutuuꞌthia ꞌtaaũn.”
GEN.19.14	Nĩngĩtĩ õkõ aduhaakĩ Lõõtĩ nyahaappanĩt ꞌcĩg baag adiim aꞌthũwan lõhõlĩ cĩgĩnnĩg ko annẽẽkĩ, “Ĩtĩngaac ngaati hĩdĩĩkoothong, idiim Makayyioohiti akatĩ ꞌtaaũn icci ꞌgwoo!” Baa hinnia ammuk nyahaappanĩta niccieeg aĩ, ĩggõõl Lõõtĩ ĩhõõggõ thõng.
GEN.19.15	Ma baa ngerrenita ꞌrĩng, ũbũbũũranit aajĩlẽẽta Loot ĩĩttĩk, “Bĩtĩ ngaa hĩ lõhõlĩ cugunnig ꞌcĩg ngayyig ko ꞌrammaattiyyiaak hĩdĩĩkoothong battaalaa cĩ ꞌtaaũnõõ, hátĩ hiittiõõ hõllõngaa atũũthĩ hatĩ ĩꞌthooyyia ꞌgwaa.”
GEN.19.16	Baa ammũdeek awanĩt Lõõtĩ looc aĩ gigigigi, nĩngĩtĩ aggamĩ aajĩlẽẽta ĩnõõnnõ aꞌthiit hĩ ngaa cĩnnĩ hĩ lõhõlĩ cĩgĩnnĩg buúk nẽ ootti ĩhõõggõ battaalaa cĩ ꞌtaaũnõõ, hĩnĩngĩtĩ baa ammaannĩk Makayyioohiti ĩhõõggõ.
GEN.19.17	Ma baa õdõlanit nẽẽg battaali cĩ ꞌtaaũnõõ ho, ũũk uduhaak aajĩlõ umwaa ꞌcĩ ittioon ĩhõõggõ ho ĩĩnnĩk, “Ukulit thõng, õõt utuguꞌthi nẽ ma habbuudennu hode ma habĩllu ngaamwaanĩ unaahatõõ ũdũt! Ivvirit ꞌthẽk edeccieek muurriõhĩ hujjieen, hátĩ hiittiõõ hõllõngaa ommotoonnu hĩ daahĩth.”
GEN.19.18	Ẽdẽcĩ hinnia Lõõtĩ ĩhõõggõ anneek, “Aitiõõ, ma hadĩmannaangu nohotaa makayyiook cĩgannĩg. 
GEN.19.19	Hĩ ꞌyioko etereꞌthiaau bũnnai cunuung ngaatĩ aꞌthũũnnaangu nganĩĩt dticciannioohit cunuung ĩꞌthõng ngaati ho, ꞌrẽẽttĩg muurrioha caak gẽrrẽẽt, hadaahi hinnia hatĩ nga hõdõlan ĩĩca. 
GEN.19.20	Aaĩ ꞌtaaũnĩ umwaa ꞌcĩ hidici ngaati noho, occa nuun hooyyia haattiyyia hĩ eet cĩg halang caannĩ ho ngaata, hatĩ nuun ẽlẽmaakeetu. Tananga ꞌthẽk hĩdĩca, occa aaꞌnyĩk rũgẽt caannĩ haau lõꞌngõõc.”
GEN.19.21	Ẽdẽcĩ aajĩlõ anneek, “Eei, hĩthĩha thõõth cunni hataa, aitiõõ hatĩ naa hõllõngaa hatuuthi ꞌtaaũn iccia. 
GEN.19.22	Nẽẽthĩ, tĩnga hĩdĩĩkoothong! Aitiõõ hatĩ naa hõllõngaa hadĩmani thõõth umwa ĩꞌthõng õdõlanit nĩngĩtĩ iccia.”
GEN.19.22	Iꞌthianaanĩ kõr tĩho hĩĩ noho, akattieek eeta ꞌtaaũn ꞌcĩ hidici ꞌthaar ꞌcĩg haĩ ꞌThõõar,
GEN.19.23	Nĩngĩtĩ õkõ õdõlanĩ Lõõtĩ ꞌThõõar
GEN.19.24	Ma ho, udhuha Makayyioohiti Nyekuci ꞌgwoo ꞌcĩ aaburii padtahac hẽẽtahujjieen hikia hũtũũth ꞌThõõdõm
GEN.19.25	Nĩngĩtĩ atũũthĩ ꞌgwaa nicciee ꞌtaaũnniook hĩ eet hĩ hẽẽn hĩ arteenit vẽlẽk hĩ hẽlẽggĩ vẽlẽk unaahaa tĩho hĩĩ lõõcĩ ꞌthĩĩ. 
GEN.19.26	Ma baa ho, abbuudothi hinnia ngaa cĩ Lõõtĩ ho looc uruta, nĩngĩtĩ ũũkcẽnĩ ẽlẽ cĩnnĩ hĩĩ bẽẽ ꞌcĩ ammũccarĩĩ.
GEN.19.27	Ma ngerrenitaa cĩnnĩ, ĩtĩnga Abũrahamĩ õbõdõõthĩ nga baa õthõõthõnĩ hĩ Makayyioohit. 
GEN.19.28	Ma baa acĩnoothi nẽẽ unak cĩ ꞌThõõdõmĩ hĩ cĩ ꞌGõmõõra ho, adtuuhothi hinnia bũrrẽt cobbi gẽrrẽẽt ĩꞌngaanna loota haau hĩ bũrrẽtĩ ꞌcĩ atũũth mõrõ.
GEN.19.29	Nẽ hoti ho, ꞌgõõl ꞌcĩ baa atũũthĩ Nyekuci ꞌtaaũnniook cĩg unak baa aayyi Lõõtĩ ho cieeni. Baa ammuhunoothi nẽẽ ĩlaali baa Abũrahamĩ, ĩnõõ ꞌcĩ ẽlẽmaakĩ nẽẽ Loot hũũk hutuguthi nga hũtũũth nẽẽ ꞌtaaũnniook baag aayyi Lõõtĩ ho.
GEN.19.30	Baa ammũdeek iꞌngolli Lõõtĩ eet cĩg ꞌThõõarĩ gẽrrẽẽt, nĩngĩtĩ ĩꞌngaannĩ hĩ lõhõlĩ cĩgĩnnĩg ꞌcĩg ngayyig ꞌcĩg ĩĩn ꞌramma ho nẽ õõt otodit muur umwa nẽ õõt aauto iloomatõõ. 
GEN.19.31	Ma kõr umwa, ĩtĩnga bũhaanyĩnĩ cobbi nẽ ĩĩnnĩk ngõõnĩ ꞌcĩ hidici, “Atahaany ꞌyioko nyakangaan cĩnaac nẽ hiꞌthihi eet umwa looccaa nĩĩcĩ ꞌcĩ occa aꞌthũwanneet ngagĩĩt, hátĩ hittirria lõhõlĩ. 
GEN.19.32	Ijjia hõõt hallabteek nyakangaan mẽrtĩ hũdũũt nẽ hõõt hatagguutho hĩ ĩnõõnnõ, hátĩ hittiraheet lõhõlĩ.”
GEN.19.33	Ma baalin niccia, idtiillia nẽẽg mẽrtĩ nẽ aanytĩk maaꞌnyĩ hũhũd. Ma baa õhõda maaꞌnyĩ mẽrta ho, ĩtĩnga bũhaanyĩnĩ cobbi ho nẽ ũũk atagguutho hĩ maaꞌnyĩ. Baa aitiõõ maaꞌnyia hõllõngaa aga thõõth icci ũdũt.
GEN.19.34	Ma loohoth cĩnnĩ, uduhaak bũhaanyĩnĩ cobbi ho ngõõnĩ ĩĩnnĩk, “Iyyia hatagguuꞌtha naag hĩ nyakangaan aabaal nẽ ꞌyioko, hõõt hallabteek ĩnõõnnõ mẽrtĩ hatĩjjiaat hũdũũt tarĩ nẽ atagguuꞌthu hĩ nganiit buúk, hátĩ hittiraheet lõhõlĩ ꞌcĩg hatĩ ĩĩn cõrrẽẽn cĩg halang cĩnaac.” 
GEN.19.35	Ma ꞌjiaatĩn niccia allabteek nẽẽg maaꞌnyĩ mẽrtĩ tarĩ, ma baa õhõda maaꞌnyĩ mẽrta ho, ĩtĩnga bũhaanyĩnĩ ꞌcĩ hidici ho buúk õõt atagguutho hĩ maaꞌnyĩ. Baa aitiõõ maaꞌnyia hõllõngaa aga thõõth icci ũdũt.
GEN.19.36	Nĩngĩtĩ au aꞌnyahiini lohollia cieeg Lõõtĩ ho ꞌgõõlaa ꞌcĩ ooginni hĩ maaꞌnyĩ ho. 
GEN.19.37	Ikia ittira bũhaanyĩnĩ cobbi loholeec ꞌcĩ maacĩ nẽ akateek ꞌthaar ꞌcĩg haĩ Mõab.
GEN.19.38	Nẽ ikia ittira bũhaanyĩnĩ ꞌcĩ hidici ho buúk loholeec ꞌcĩ maacĩ nẽ akateek ꞌthaar ꞌcĩg haĩ Ben Ammi.
GEN.20.1	Baa ikia uluug Abũrahamĩ ũũk õlõman Negeve hõrggẽẽnaa cĩ Kadẽẽthĩ hĩ ꞌThur. Ma urutaa cĩnnĩ, ikia ũũk ĩĩcĩ ꞌtaaũn ꞌcĩ haĩ ꞌGerar. Ma baa nga aaĩ nĩngaata, 
GEN.20.2	uduhaak eet vẽlẽk ĩĩnnĩk, “Ĩĩn Thaara ngõõna.” Nĩngĩtĩ ĩꞌthõõĩ habuui ꞌcĩ haĩ Abimelek cĩ looc cĩ ꞌGerarĩ eet hõõt haꞌnyaktaak ĩnõõnnõ Thaara.
GEN.20.3	Ma baalin umwa, uppwaannak Nyekuci Abimelek honoothittatõõ nẽ ĩĩnnĩk, “Ĩĩnu nii eet ꞌcĩ adaahu ẽlẽk, hĩnĩngĩtĩ thõõth ꞌcĩ õkõõĩ ngaa cĩ eeto.”
GEN.20.4	Nẽ ammũdaak Abimelek buúk nga hatagguutho hĩ Thaara, nĩngĩtĩ annẽẽkĩ nẽẽ Nyekuc, “Makayyioohit, occa ꞌthẽk aruhi eet ꞌcĩg ammĩrĩ? Ma haꞌngaaꞌnyeet haaga. 
GEN.20.5	Hõllõngaa nooyyia aduhaaka nganĩĩt Abũrahamĩ anneeka ĩĩn Thaara ngõõnĩ nẽ tarĩ uduhaaha Thaara buúk ĩĩnnĩhaa, ĩĩn Abũrahamĩ ꞌgõtõnĩ? Nẽ ꞌyioko hadĩmani thõõth icci ꞌgõõlaa ꞌcĩ hõllõngaa haga buúk. Nẽ nga hĩdĩman thõõth ꞌcĩ abathĩ.”
GEN.20.6	Nĩngĩtĩ ẽdẽcĩ Nyekuci ĩnõõnnõ honoothittatõõ annẽẽkĩ, “Eei, haga naa ammiri niina, ĩnõõ ꞌcĩ haꞌthuunni naa nganiit ngaatĩ occa adĩmanĩĩ ꞌthẽccan nẽ occa hõllõngaa haaꞌnyii huum Thaara. 
GEN.20.7	Nẽ ꞌyioko, bõdẽẽhĩ Abũrahaamõ ngaa cĩnnĩ, hĩnĩngĩtĩ ĩĩn nẽẽ põrõvẽtaac
GEN.20.8	Ma baa ngerrenita, ũtũvva Abimẽlẽhĩ ꞌgaala cĩgĩnnĩg vẽlẽk nẽ uduhaak ĩhõõggõ thõõth icci. Ma athĩhĩ ꞌgaala thõõth icci ho, iita abarritit gẽrrẽẽt. 
GEN.20.9	Ma ho, ũtũvvũ Abimẽlẽhĩ Abũrahaamõ nẽ ijin ĩĩnnĩk, “Ne ꞌcĩ adĩmaneekeet nii ngagĩĩt ko? Ne baa ꞌcĩ hadĩmaneekii naa nganiit ꞌcĩ abathĩ gẽrrẽẽt, ĩꞌthõng ꞌnyahaahaa thõõth ꞌcĩ abathĩ hĩ eet cĩgannĩg ko? Aitiõõ hatĩ ẽẽtĩ umwaa ꞌcĩ adtican thõõth ꞌcĩ adĩmaneekaa nii nganĩĩt ko tõõ.” 
GEN.20.10	Nẽ ijin Abimẽlẽhĩ Abũrahaamõ ĩĩnnĩk, “Inni ꞌthẽk dĩmaneeheet thõõth ꞌcĩ aaĩ hoti ho?”
GEN.20.11	Ẽdẽcĩ Abũrahamĩ ĩnõõnnõ anneek, “Baa hammuhi naa haini, ‘Aitiõõ ẽẽtĩ umwaa ngaati ꞌcĩ iꞌngolli Nyekuc tõõ, aruhaanna hatĩ nẽẽg nganĩĩt ngaa caannĩ ho.’ 
GEN.20.12	Nẽ dĩdĩ, ĩĩn ngaa ciee ngõõna, hĩnĩngĩtĩ odoyyii nyakangaana nẽ ĩĩn morwaha nyigar nẽ baa hũꞌthũwana naa ĩnõõnnõ. 
GEN.20.13	Baa avvaanna Nyekuci nganĩĩt hũtũngeek õlõ cĩ baaba nẽ hõtõõa lõkõrẽẽt vẽlẽk, baa haduhaahi Thaara hanneehi, ‘Má amĩnannaanĩĩ, migithooyya nẽ uduhaahu eet ꞌcĩg hõmmõtõõ ꞌgõõla vẽlẽk anneek, hĩĩnĩ naa ꞌgotonu.’ ”
GEN.20.14	Nĩngĩtĩ õbõdẽẽkĩ Abimẽlẽhĩ Abũrahaamõ ngaa cĩnnĩ Thaara nẽ tarĩ aaꞌnyĩk aꞌtha hĩ tĩĩn hĩ appahacaaꞌnya ꞌcĩg ngayyig hĩ ꞌcĩg maacĩg, 
GEN.20.15	nẽ ĩĩnnĩk, “Looc caannĩ ciee ngaati vẽlẽk, lõman ngaatĩ adiimi niina.” 
GEN.20.16	Nẽ uduhaak ꞌcĩ ĩĩn Thaara ĩĩnnĩk, “Haaꞌnyĩha naa ꞌgotonu Abũrahaamõ maccĩrẽẽn
GEN.20.17	Nĩngĩtĩ alaĩ Abũrahamĩ Nyekuc nẽ aaꞌnyĩk Nyekuci Abimelek hĩ ngaa cĩnnĩ hĩ dticcianniook ꞌcĩg ngayyig cĩgĩnnĩg hũbũttaathõ haꞌnyahit lõhõlĩ. 
GEN.20.18	Hĩnĩngĩtĩ baa aaꞌnyĩk Makayyioohiti ngaaĩ vẽlẽk hiittiõõ hõllõngaa arrit, hĩnĩngĩtĩ thõõth ꞌcĩ õkõõĩ Abimẽlẽhĩ ngaa cĩ Abũrahaamõ Thaara.
GEN.21.1	Baa accamana Makayyioohiti Thaara gẽrrẽẽt, nĩngĩtĩ adĩmanẽẽkĩ ĩnõõnnõ thõõth baa aduha nẽẽnĩ. 
GEN.21.2	Baa nẽ ikia aꞌnyahõ Thaara nẽ ũtũhũa loholeec ꞌcĩ maacĩ, tananga ꞌthẽk baa atahaanyito nẽẽg vẽlẽk hĩ Abũrahaamõ gẽrrẽẽt. Baa arrittiaa loholeec ciee waathinnioohĩĩ ĩbaag aduha Nyekuci dẽẽdẽ. 
GEN.21.3	Baa nẽ akateek Abũrahamĩ loholeec baa arritaak ĩnõõnnõ Thaara, ꞌthaar ꞌcĩg haĩ Iꞌthaako.
GEN.21.4	Ma baa ĩĩtõ loholeec waathinniooha turkiyyio, ikia ẽttẽẽd maaꞌnyia ẽlẽ cĩ loholeeco,
GEN.21.5	Baa ĩĩn Abũrahaamõ irkiꞌnyia ꞌmiia hõdẽĩ, baa irkit ꞌcĩ arrittiaanĩ Iꞌthaako ho.
GEN.21.6	Ma ho, õthõõth Thaara ĩĩ, “Aꞌnyahaaha Nyekuci taliinit hĩ tarari cobbi gẽrrẽẽt. Nẽ eeta vẽlẽk ꞌcĩg athĩhĩ thõõth icci, ararĩ hatĩ taliitta. 
GEN.21.7	Nganĩ ꞌyioko baa umwaa ꞌcĩ occa anneek Abũrahaamõ, ‘Aꞌnyak hatĩ ngaa cunni Thaara ĩdõlĩ?’ Cĩĩn da ngaatĩ harritaanna loholeec morwaꞌthẽẽta hõrggẽẽna.”
GEN.21.8	Ma baa õtõ Iꞌthaako nẽ iittiõõ hõllõngaa õrõõktĩ, ikia aarĩk maaꞌnyia karrama cobbi gẽrrẽẽt. 
GEN.21.9	Ma baa kõr cĩ karramaaõ ho, ikia udtuuha Thaara ngaatĩ õdõõmĩ Ĩthĩmaĩlĩ loholeec cĩ Hagaarĩ Iꞌthaako. Baa ĩĩn Hagaarĩ Ijjibeenit. 
GEN.21.10	Nĩngĩtĩ annẽẽkĩ Thaara Abũrahaamõ, “Tiggia appahaca icci hĩ ngeerĩnĩ vẽlẽk hõõt, hĩnĩngĩtĩ aitiõõ loholeec cĩ ngaa icci hõllõngaa occa õthõl hĩ loholeec caannĩ baliinit ꞌcĩ hatĩ arigith loholeec caannĩ Iꞌthaako ho.”
GEN.21.11	Nẽ baa õꞌngõnyõõ Abũrahamĩ hĩ ꞌthĩnĩt gẽrrẽẽt, hĩnĩngĩtĩ baa ĩĩn Ĩthĩmaĩlĩ buúk loholeec cĩnnĩ. 
GEN.21.12	Ma ho, õthõõthak Nyekuci Abũrahaamõ ĩĩnnĩk, “Ma homoꞌthi thõõth cĩ Ĩthĩmaĩlĩ hĩ dticciannioohit cunni ꞌcĩ ngayyi ho, dĩman hĩcĩ aduhaaki Thaara ho, hĩnĩngĩtĩ Iꞌthaako hatĩ ꞌcĩ aku ĩĩn maaꞌnyĩ lõhõlĩ baag haduhaakii naana. 
GEN.21.13	Nẽẽthĩ nẽẽꞌthẽk, haaꞌnyihi hatĩ naa ngeertĩ dticciannioohit cunni ꞌcĩ ngayyi buúk lõhõlĩ ꞌcĩg mẽẽlĩg ꞌrĩng, hĩnĩngĩtĩ ĩĩn nẽẽ buúk loholeec cunni.”
GEN.21.14	Ma baa ngerrenita, ittiha Abũrahamĩ ꞌgẽẽn hĩ maam deera nẽ õdõngẽẽhĩ Hagaar iꞌnyiaawa nẽ ĩĩnnĩk, “Õõtõ.” Nĩngĩtĩ õõ atawwaꞌnyini nẽẽg mõrõtõõ tõõ cĩ looc ꞌcĩ haĩ Bẽẽrthẽba.
GEN.21.15	Ma baa edeccia maama deeratõõ, ũũk aarĩk Hagaarĩ ngeerĩnĩ tumuthatõõ 
GEN.21.16	nẽ ũũk aau ngadiiha. Nĩngĩtĩ õthõõthĩ aĩnnĩ, “Occa hõllõngaa hadiimi hacini ꞌgõõl ꞌcĩ adaaknĩ loholeec caannẽẽnĩ.” Ma nĩngaata, akatĩ ulwa.
GEN.21.17	Ma ho, ĩthĩha Nyekuci buulenit ngaatĩ arruuẽnĩ nẽ õthõõtha aajĩlõ cĩ Nyekuci hẽẽtahujjieen ĩĩ, “Hagaar, ne ꞌcĩ abathĩ? Ma homoꞌthi, ĩthĩha Nyekuci buulenit ngaatĩ arruuẽnĩ tumuthatõõ. 
GEN.21.18	Tĩnga bĩĩt dõõng ĩnõõnnõ, haaꞌnyihi hatĩ naa ĩnõõnnõ hĩĩ maaꞌnyĩ eet cĩg looc cobbi gẽrrẽẽt.”
GEN.21.19	Ma nĩngaata eteretheek Nyekuci Hagaar wĩĩtaneec umwa, nĩngĩtĩ õkõ adtĩĩlanĩ Hagaarĩ maam deera hĩbbĩt nẽ aꞌnyahoothĩk buulenit.
GEN.21.20	Baa aꞌthũũnnĩ Nyekuci buulenit icci ĩꞌthõng hĩtĩlĩtha hĩĩ maka. Baa aaĩ nẽẽ mõrõtõõ nẽ ikia ĩĩ eet ꞌcĩ aga lĩhõ lĩꞌthaanĩtĩ gẽrrẽẽt. 
GEN.21.21	Nẽ ikia õlõman horrwatõõ ꞌcĩ õdõhõhĩĩ kak ĩĩcĩ Paranĩ, nĩngĩtĩ aꞌthũwanaakĩ ngaannia bũhẽẽc umwa ꞌcĩ aku looccaa cĩ Ijjibi nẽ aaꞌnyĩk ĩnõõnnõ hĩĩ ngaa cĩnnĩ.
GEN.21.22	Ma baa waathinniook nicciag, iita ookorit Abimẽlẽhĩ hĩ makayyioohit cĩ ũũrũta cĩgĩnnĩg ꞌcĩ haĩ Vikol nẽ õõt ĩĩttĩk Abũrahaamõ, “Ẽlẽ, eelli nganiit Nyekuci dĩdĩ hẽlẽggẽẽnnĩ vẽlẽk ĩcĩg adticani. 
GEN.21.23	Nẽ ꞌyioko kõr nicci, bũtan ngaati muumaa cĩ Nyekuci, hátĩ hiittiõõ hõllõngaa ĩggõõllaa nganĩĩt hĩ lõhõlĩ cĩgannĩg, hode lõhõlĩ cĩg lõhõlĩ cĩgannĩg vẽlẽk. Iini nii eet cĩ looc ꞌcĩ ꞌrĩĩng nẽ baa hadĩmannii naag nganiit jurrung, nẽẽthĩ ꞌyioko, dĩmaneet nii buúk ngagĩĩt jurrung.”
GEN.21.24	Ẽdẽcĩ Abũrahamĩ Abimelek anneek, “Hũbũtana dĩdĩ.”
GEN.21.25	Ma nĩngaata, ikia uduhaak Abũrahamĩ Abimelek thõõth ꞌcĩ aggamaanĩ appahacaaꞌnya cĩg Abimẽlẽhĩ Abũrahaamõ wĩĩtaneec umwa. 
GEN.21.26	Ẽdẽcĩ hinnia Abimẽlẽhĩ anneek, “Nga hĩthĩk thõõth nicciaa, nganĩ occa baa ꞌcĩ adĩman thõõth ꞌcĩ aaĩ hoti ho? Nẽ nga duhaahaanĩ, kõr ꞌyioko hinnia ꞌcĩ hathĩknĩ naa cieeni.”
GEN.21.27	Ma ho, iita agayyio Abũrahamĩ hĩ Abimelek nẽ aaꞌnyĩk Abũrahamĩ ĩnõõnnõ aꞌtha hĩ tĩĩna nẽ adahit eeta ꞌcĩg ĩĩn ꞌramma ho lõhõt. 
GEN.21.28	Ma urutaa cĩnnĩ, ahala Abũrahamĩ mĩꞌnyõ ꞌcĩg aꞌthaannu tũrkĩramma ꞌgoonoginnitõõ nẽ aarĩk ĩhõõggõ ngadiiha, 
GEN.21.29	nĩngĩtĩ ajini Abimẽlẽhĩ ĩnõõnnõ annẽẽkĩ, “Adĩmani nohotaa inni?”
GEN.21.30	Ẽdẽcĩ Abũrahamĩ aĩ, “Hadĩmani naa hoti, hátĩ gaa nii ĩĩ, baa nganĩĩt ꞌcĩ hadawa wĩĩtaneec tĩho ho. Bĩtĩ aꞌtha ꞌcĩg ĩĩn tũrkĩramma ho hĩĩ terethiinit cĩ thõõth icci.”
GEN.21.31	Baa nẽ akattieek eeta looc tĩho ĩĩttĩk, Bẽẽrthẽba,
GEN.21.32	Ma urutaa ꞌcĩ ĩdĩmattĩ nẽẽg lõhõt Bẽẽrthẽbattĩ ẽlẽk, ĩtĩngaacõ Abimẽlẽhĩ hĩ Vikol oboddioothĩ ĩĩcĩ õlõ cĩnĩĩng looccaa ꞌcĩ haĩ Viliꞌthia. 
GEN.21.33	Ma ho, ikia itiboolan Abũrahamĩ motooꞌngĩt Bẽẽrthẽbattĩ nẽ ubuluth Makayyioohit Nyekuc ꞌcĩ aalla ooo nĩngaata. 
GEN.21.34	Nĩngĩtĩ õkõ aayyi Abũrahamĩ looccaa cĩ Viliꞌthia irkiꞌnyia ꞌcĩg mẽẽlĩg ꞌrĩng.
GEN.22.1	Ma baa urutaa cĩ waathinniook ũgĩ, ikia ũtũvvũ Nyekuci Abũrahaamõ nẽ ĩttĩman ĩĩnnĩk, “Abũrahaamõ!”
GEN.22.1	Ẽdẽcĩ Abũrahamĩ anneek, “Ee! Nganĩĩt cieeni!”
GEN.22.2	Ma ho, uduhaak Nyekuci Abũrahaamõ ĩĩnnĩk “Bĩtĩ ngeeruni Iꞌthaako, ꞌcĩ odoyyii, ꞌcĩ ammĩnani gẽrrẽẽt ko ngaatĩ haĩ Moria nẽ ĩbboorĩhaa nganĩĩt hĩĩ ꞌgaarrieenit ꞌcĩ ĩĩn ꞌbaaninit. Bĩĩt ꞌbõõr ĩnõõnnõ muuraa ꞌcĩ hatĩ hõkõ heterꞌtheekii naana.”
GEN.22.3	Ma baa ngerrenita, ikia ũlũta Abũrahamĩ ꞌrĩĩma ꞌcĩg occa ũũppan ngaatĩ ĩwaadĩ ꞌgaarrieenit nẽ ecebeek thigiira, nĩngĩtĩ õõĩ hĩ ngeerĩnĩ Iꞌthaako ĩbaa aduhaak Nyekuci ĩnõõnnõ. Baa õõkõr nẽẽg hĩ dticcianniook cĩgĩnnĩg ꞌramma ꞌcĩg aꞌngĩd thigir. 
GEN.22.4	Ma urutaa ꞌcĩ otooyyi nẽẽg waathinniook iyyio, ũũk ẽdẽẽnyõthĩ Abũrahamĩ nĩngĩtĩho ꞌrẽẽna. 
GEN.22.5	Nĩngĩtĩ annẽẽkĩ Abũrahamĩ dticcianniook cĩgĩnnĩg ko, “Ereeyyõĩ thigir ngaati, nga hõõ halaiinna naag hĩ loholeec nẽ hatĩ hoboddiaawa hatĩnĩ.”
GEN.22.6	Ma nĩngaata, aaꞌnyĩk Abũrahamĩ Iꞌthaako hirriongan ꞌrĩĩma cĩg ꞌgaarrieettak ko nẽ aꞌnyak nẽẽ habath hĩ ꞌgwoo, nĩngĩtĩ õõkõrĩ nẽẽ hĩ loholeec diooni. 
GEN.22.7	Ma nĩngaata, ijin Iꞌthaako maaꞌnyĩ ĩĩnnĩk, “Baaba, ꞌgwoo cieeni nẽ ꞌrĩĩma cieegi, aꞌtheet thĩ inoo ꞌcĩ hõõ hĩbbõõr ko?”
GEN.22.8	Ẽdẽcĩ Abũrahamĩ ngeerĩnĩ anneek, “Aaꞌnyeet hatĩ Nyekuci nẽẽnĩ.” Nĩngĩtĩ õõĩ ĩĩcĩ oou.
GEN.22.9	Ma baa õdõlan nẽẽg nĩngĩtĩ baa aduha Nyekuci ho, ũũk ẽtẽhẽnya Abũrahamĩ nĩngĩtĩ ĩbbõõrĩ ꞌgaarrieenit nẽ ẽꞌthẽdaneek ꞌrĩĩma lokora. Nĩngĩtĩ ẽcẽbĩ nẽẽ Iꞌthaako nẽ ataadĩk ĩnõõnnõ ꞌrĩĩma lokora. 
GEN.22.10	Ma ho, ittiha habath aĩ hucuuhan ĩnõõnnõ.
GEN.22.11	Ma hĩdĩĩkoothong, õthõõthak aajĩlõ cĩ Makayyiookto ĩnõõnnõ hẽẽtahujjieen ĩĩnnĩk, “Abũrahaamõ! Abũrahaamõ!”
GEN.22.11	Ẽdẽcĩ Abũrahamĩ ĩnõõnnõ anneek, “Ee! Nganĩĩt cieeni!”
GEN.22.12	Ma nĩngaata, ĩĩnnĩk aajĩlõ ĩnõõnnõ, “Ma haruhi loholeec! Hagawa naa ngaatĩ iꞌngoliini nii Nyekuc dĩdĩ, hĩnĩngĩtĩ hõllõngaa ẽdẽnĩ nii ngeeruni ꞌcĩ odoyyii ho.”
GEN.22.13	Ma baa abbuudi Abũrahamĩ ho, adtuuha hinnia merkec tumuthatõõ ꞌcĩ aggam hẽẽna otto. Ma ho, ũũk utugura merkec nicci nẽ ikia ĩbboorĩk Nyekuc hĩĩ ꞌgaarrieenit, hirigith nĩngĩtĩ loholeec cĩnnĩ ho.
GEN.22.14	Nĩngĩtĩ akannẽẽkĩ Abũrahamĩ nĩngĩtĩho ꞌthaar ꞌcĩg haĩ, “Aaꞌnya hatĩ Makayyioohiti.” Tananga ꞌyioko buúk, nga õthõõth eeta aĩ, “Aaꞌnyeet hatĩ Makayyioohiti muuraa cĩnnĩ.”
GEN.22.15	Ma ho, õthõõthak aajĩlõ cĩ Makayyiookto Abũrahaamõ 
GEN.22.16	tarĩ ĩĩnnĩk, “Habũtani ꞌthaarĩĩ cĩgannĩg, nganĩĩt Makayyioohit ꞌcĩ hothoothi ho, haggatannii hatĩ naa nganiit gẽrrẽẽt, hĩnĩngĩtĩ thõõth ꞌcĩ ẽlẽmaaka loholeec cunni ꞌcĩ odoyyii ho. 
GEN.22.17	Haduhaakii ꞌyioko hanneekii nẽẽ, haaꞌnyii hatĩ naa lõhõlĩ ꞌcĩg mẽẽlĩg gẽrrẽẽt ꞌcĩg hatĩ ĩĩkĩ mũnyũny cĩg hẽẽtkujjieen ko, hode ꞌcĩg mẽẽlĩg ĩĩkĩ hathaac ꞌcĩ aaĩ dẽmẽtaa cĩ bũlũcõ. Ĩllõõan hatĩ lohollia cugunnig mĩrõk nẽ aggamta ĩhõõggõ ꞌtaaũnniook cĩggĩĩng. 
GEN.22.18	Nẽ hĩnĩngĩtĩ athĩknaa nii nganĩĩta, ammũda hatĩ eeta cĩg loonyinu vẽlẽk ꞌgattan lõhõlẽẽnĩĩ cugunnig.”
GEN.22.19	Ma nĩngaata, ikia õbõdõõthĩ Abũrahamĩ ũmmũdoothĩk dticcianniook cĩgĩnnĩg nẽ oboddioothĩ õlõ Bẽẽrthẽbattĩ.
GEN.22.20	Ma baa urutaa cĩ waathinniook ũgĩ, ikia ĩthĩk Abũrahamĩ aĩ, ittiho ꞌgotonnia Naahõrĩ buúk. Baa haĩ ngaa cĩnnĩ Mĩĩlka nẽ baa aꞌnyak nẽẽg lõhõlĩ ꞌcĩg maacĩg. 
GEN.22.21	Baa haĩ ꞌcĩ oou Uth nẽ baa haĩ ꞌgõtõnĩ umwa Buuth nẽ haĩ umwa Kemuele. Baa nẽ ikia aꞌnyak Kemuele ngeerĩnĩ ꞌcĩ haĩ Aram. 
GEN.22.22	Baa aꞌnyak Naahõrĩ hĩ Mĩĩlka lõhõlĩ ũgĩ tarĩ ꞌcĩg haĩ Kethed hĩ Hatho hĩ Pildath hĩ ꞌJidilav hĩ Bethuele. 
GEN.22.23	Baa nẽ ikia ittira Bethuele bũhẽẽc ꞌcĩ haĩ Rẽbẽka. Nẽẽthĩ hoti ho, baa arrita Mĩĩlka lõhõlĩ ꞌcĩg ĩĩn turkiyyio ho hĩ Naahõr ꞌgõtõnĩ Abũrahamĩ. 
GEN.22.24	Baa aꞌnyak Naahõrĩ ngaa ꞌcĩ hidici ꞌcĩ haĩ ꞌReuma. Baa arrita nẽẽ hĩ ngaa icci buúk lõhõlĩ ꞌcĩg maacĩg ꞌcĩg haĩ Teba, hĩ ꞌGaham hĩ Tahath hĩ Maaka.
GEN.23.1	Baa arũgĩ Thaara ĩꞌthõng hõdõlanit irkiꞌnyia cĩgĩnnĩg hĩĩtõ ꞌmiia hõdẽĩ hĩ hẽẽn ꞌramma hĩ tũrkĩramma (127), 
GEN.23.2	nẽ ikia adaak looccaa cĩ Kanaanĩ ꞌtaaũnaa ꞌcĩ haĩ Kiriath Arba ꞌcĩ ꞌyioko haĩ Heboron ko. Nĩngĩtĩ aluyyi Abũrahamĩ ngaa cĩnnĩ Thaara gẽrrẽẽt.
GEN.23.3	Ma ho, ĩtĩnga Abũrahamĩ baa nga hadaĩ ngaa cĩnnĩ nẽ ala maajihi lootu ꞌcĩg haĩ Hiiti ĩĩnnĩk, 
GEN.23.4	“Hõlõ, hĩĩnĩ naa eet cĩ looc ꞌcĩ ꞌrĩĩng ngaati haaga, aanytaangu looc umwa hũtũ, hátĩ hadaĩ ngaa caannĩ.”
GEN.23.5	Ẽdẽcĩ eeta cĩg Hiiti ho Abũrahaamõ anneek, 
GEN.23.6	“Makayyioohit, thĩheet da nõõ ngagĩĩta, ĩĩnĩ nii habu cobbi hõrggẽẽnaa cĩnaang. Daa nẽẽ nii ngaa cunni ngaatĩ adiimi niina. Aitiõõ ẽẽtĩ ꞌcĩ occa edeneeki nganiit nĩngĩtĩ ammũtĩ ngaa cunni tõõ.”
GEN.23.7	Nĩngĩtĩ atallĩ Abũrahamĩ eet cĩg Hiiti ho. 
GEN.23.8	Ma ho, ĩĩnnĩk ĩhõõggõ, “Má elemtu ngaatĩ hadaĩ naa ngaa caannĩ ngaati, alayyieehaangu baaĩ nuun Evoron ngeertĩ ꞌThõharĩ, 
GEN.23.9	haaꞌnya hũtũ ilom cĩ Makpẽẽla, ꞌcĩ aaĩ tẽrẽtẽraa cĩ mana cĩnnĩ hata. Uduktaak haaꞌnya hũtũ mana hũtũrũũr hẽbẽrẽẽnnĩĩ cugguung ngaati, hátĩ hĩĩ caannĩ ũdũt, hadaĩ hatĩ gõõng eet cĩgannĩg.”
GEN.23.10	Baa aaĩ Evoronĩ loota hõrggẽẽnaa cĩ eet cĩg Hiiti ho, hattũũgaa cobbi cĩ ꞌtaaũnõõ nẽ ẽdẽc nẽẽ Abũrahaamõ hẽbẽrẽẽnnĩĩ cĩg eetuk vẽlẽk ĩĩnnĩk, 
GEN.23.11	“Aitiõõ hõllõngaa aaĩ nohotaa makayyioohit caannĩ, hippotaneekii hatĩ naa nĩngĩtĩho vẽlẽk hĩ ilom buúk haaga, hẽbẽrẽẽnnĩĩ cĩg eet cĩgannĩg ko vẽlẽk, hátĩ mũtĩ ngaa cunni.”
GEN.23.12	Ma ho, atal Abũrahamĩ maajihi lootu ho tarĩ 
GEN.23.13	nẽ uduhaak Evoron hõrggẽẽnaa cĩ eet niccig vẽlẽk ĩĩnnĩk, “Thĩhaa dako nõõ, má ẽlẽmaaka nĩngĩtĩho dĩdĩ, aꞌnyaa hũtũ thõng, hõllõngaa occa hõkõõĩ haaga. Lẽẽm nuun noho, hátĩ hadaĩ ngaa caannĩ.”
GEN.23.14	Ẽdẽcĩ Evoronĩ Abũrahaamõ anneek, 
GEN.23.15	“Makayyioohit caannĩ, ne ꞌcĩ hõthõõthõnĩ gẽrrẽẽt ko? Adahĩ nĩngĩtĩ nicciee maccĩrẽẽn ꞌmiiaꞌnya ꞌwec, occa ꞌyioko ꞌthẽk haaĩ naa nẽ hiinnihi dũman nĩngĩtĩ icci maccĩrẽẽnĩ? Ma haallahi thõõth cĩ dũmaanõ, bĩĩt daa nẽẽ nii ngaa cunni.”
GEN.23.16	Nĩngĩtĩ ẽlẽmmĩ Abũrahamĩ thõõth cĩ Evoronĩ ho hẽbẽrẽẽnnĩĩ cĩg eet cĩg Hiiti nẽ itigiilak ĩnõõnnõ maccĩrẽẽn ꞌmiiaꞌnya ꞌwec ꞌgõõlaa ꞌcĩ gõõng appiimanĩ tuuyyioha hĩ aa aduha Evoronĩ hõrggẽẽnaa cĩ lothippito.
GEN.23.17	ꞌGõõl ꞌcĩ baa aku õkõõĩ Abũrahamĩ mana cĩ Evoronĩ hĩ ilom hĩ hẽẽn buúk ko Makpẽẽlattĩ, ngaatĩ õbõhõõ hĩ hẽẽn cĩg Mamre ho cieeni. 
GEN.23.18	Baa nẽ iita agaacõ eeta cĩg Hiiti vẽlẽk, ꞌcĩg baag aattĩg ngaatĩ õbõhõõ hĩ hattũũg cobbi cĩ ꞌtaaũnõõ, aĩ ĩĩ mana tĩho cĩ Abũrahamĩ.
GEN.23.19	Ma nĩngaata, ũũk ada Abũrahamĩ ngaa cĩnnĩ Thaara iloomaa cĩ Makpẽẽla, ngaatĩ õbõhõõ hĩ hẽẽn cĩg Mamre ꞌcĩ haĩ ꞌthaar ũgĩ Heboron looccaa cĩ Kanaanĩ. 
GEN.23.20	Nĩngĩtĩ aaꞌnyĩkĩ eeta cĩg Hiiti Abũrahaamõ mana tĩho hĩ ilom vẽlẽk, hĩĩ nĩngĩtĩ adaĩ nẽẽ eet cĩgĩnnĩg.
GEN.24.1	Ma baa ikia atahaany Abũrahamĩ gẽrrẽẽt, ikia aggatan Makayyioohiti ĩnõõnnõ ngaatĩ aaꞌnyĩkĩ hẽlẽggĩ ꞌcĩg mẽẽlĩg. 
GEN.24.2	Ma kõr umwa, ikia ũtũvvũ Abũrahamĩ dticciannioohit cĩnnĩ cobbi, ꞌcĩ aggam ijjio vẽlẽk cĩg olu nẽ ĩĩnnĩk, “Taadĩk aꞌthiit cunni athaanaa caannĩ. 
GEN.24.3	Hadiimmii naa nganiit bũtan ꞌthaarĩĩ cĩg Makayyioohit Nyekuc cĩ hẽẽtkujjieen hĩ cĩ lootu, ngaatĩ hõllõngaa hatĩ aꞌthũwanaakĩ loholeec caannĩ Iꞌthaako ngaa looccaa cĩ Kanaanĩ ho. 
GEN.24.4	Bĩĩt looccaa caannĩ hĩ ĩĩcĩ ittioonniok cĩgannĩg nẽ idiimahuu loholeec caannĩ Iꞌthaako ngaa ĩĩca.”
GEN.24.5	Nĩngĩtĩ ajini dticciannioohiti cĩnnĩ ho annẽẽkĩ, “Má da hatĩ hũũk hũtũbũr bũhẽẽcĩ tĩho ngaatĩ hõõkõraanna hĩ nganĩĩt ĩꞌthõng nĩngĩtĩ? Ĩcca occa aaꞌnyaa hũũhĩ ngeeruni ĩĩcĩ looc baa akuuni nii ho?”
GEN.24.6	Ẽdẽcĩ Abũrahamĩ ĩnõõnnõ anneek, “Aitiõõ, ma hõkõõĩ loholeec caannĩ ĩĩca. 
GEN.24.7	Baa Makayyioohit Nyekuc cĩ hẽẽtkujjieen ꞌcĩ aaꞌnya nganĩĩt hũtũngeek looc cĩ baaba hĩ ittioonniok cĩgannĩg ko. Ĩꞌthõõakii hatĩ nẽẽ aajĩlõ cĩnnĩ hikia heteretheehi ngaa cĩ loholeec caannĩ ĩĩca. Hĩnĩngĩtĩ baa abũtaneeka nẽẽ aĩ, ‘Haaꞌnyihi hatĩ looc icci lõhõlĩ cugunnig.’ 
GEN.24.8	Má abũrĩ bũhẽẽcĩ tĩho ngaatĩ õõkõraannu hõdẽĩ, aitiõõ hatĩ lõbũtĩ caannĩ ho hõllõngaa aggammi nganiita. Nẽẽthĩ haduhaakii dĩdĩ, ma hõkõõĩ loholeec caannĩ ĩĩca.” 
GEN.24.9	Nĩngĩtĩ ataadĩkĩ dticciannioohiti aꞌthiit cĩnnĩ athaanaa cĩ Abũrahamĩ makayyioohit cĩnnĩ nẽ ũbũtan ngaatĩ hatĩ adĩmanĩ thõõth ꞌcĩ aduha Abũrahamĩ ho.
GEN.24.10	Ma ho, ahala dticciannioohiti nicciee nyaakaalnya õmmõtõ nyaakaalnyanĩĩ cĩg Abũrahamĩ, nĩngĩtĩ aꞌngĩdĩ õkõõĩ ĩĩcĩ looc ꞌcĩ haĩ Aram Naharaim,
GEN.24.11	Ma baa iggiingi kõrra, hĩgõõng õõt ngaaĩ hidiowwa, ikia õdõlan nẽẽ wĩĩtaneec umwa ꞌcĩ õbõhõõ hĩ ꞌtaaũn, nĩngĩtĩ aaꞌnyĩkĩ nyaakaalnya hiyyiomanit wĩĩtaneeca lõmẽrra.
GEN.24.12	Ma ho, alaõ dticciannioohiti cĩ Abũrahamĩ ho ĩĩ, “Makayyioohit Nyekuc cĩ makayyioohit caannĩ Abũrahaamõ, ẽlaa hũmmũda ngaa ꞌcĩ hakuunahi ho. Teretheek makayyioohit caannĩ Abũrahaamõ tarbalꞌthẽẽt cunni. 
GEN.24.13	Nganĩĩt ciee haaĩ wĩĩtaneecaa ꞌcĩ hatĩ au ogoocini buheeci cĩg ꞌtaaũnaak ko. 
GEN.24.14	Aꞌnyĩĩk bũhẽẽc ꞌcĩ hatĩ hanneehi naa, ‘Bũhẽẽcĩ ciee ꞌbaanaa baaĩ nuun maam hũhũdĩ.’ Má anneeka, ‘Hũdĩ nẽ heeliki nyaakaalnya cugunnig buúk huhuddi.’ Aꞌnyĩĩk hĩĩ ĩnõõnnõ ꞌcĩ ẽbẽraahi nii dticciannioohit cunni Iꞌthaako ho. Ma hatĩ aaĩ thõõth ciee hoti, hikia hatĩ hagawa naa hĩĩna, ũꞌthũũtĩ nii makayyioohit caannĩ.”
GEN.24.15	Ma baa nga hẽdẽcaak nẽẽ laiinit, uppwaanna bũhẽẽcĩ umwaa ꞌcĩ haĩ Rẽbẽka, aꞌnyaha deeri iꞌnyiaawa. Baa ĩĩn nẽẽ tĩnaatĩ Bethuele ngeertĩ ngaa ꞌcĩ haĩ Mĩĩlka. Baa ĩĩn Mĩĩlka ngaa cĩ ꞌgõtõnĩ Abũrahamĩ ꞌcĩ haĩ Naahõr. 
GEN.24.16	Baa ĩĩn nẽẽ bũhẽẽc ꞌcĩ ẽllẽẽmĩth gẽrrẽẽt nẽ nga hatagguutho hĩ eet umwa ũdũt. Nĩngĩtĩ allũũcẽnĩ õkõõĩ wĩĩtaneeca nẽ otogooccik maam deeraa cĩnnĩ hĩbbĩt, nĩngĩtĩ õtõdaanĩ akuuni battaala.
GEN.24.17	Ma ho, ũꞌthũkũcoothĩk dticciannioohiti cĩ Abũrahamĩ ho Rẽbẽka nẽ ĩĩnnĩk, “Bũhẽẽcĩ ciee, ꞌbaanaa baaĩ nuun maam hũhũdĩ.”
GEN.24.18	Nĩngĩtĩ aaꞌnyĩkĩ Rẽbẽka ĩnõõnnõ maam deera nẽ ĩĩnnĩk, “Hũdĩ.”
GEN.24.19	Ma baa ũhũdĩ ẽẽtĩ nicciee ẽlẽk, uduhaak Rẽbẽka ĩnõõnnõ ĩĩnnĩk, “Ĩꞌnya thĩ heeliki nyaakaalnya buúk huhuddi.” 
GEN.24.20	Ma hĩdĩĩkoothong ĩcĩĩdĩk maam ꞌcĩg anyiꞌthiaa deera ho haahũlatõõ nẽ ukul ũũk otogooca maam ũgĩ tarĩ, ĩꞌthõng heelĩk nyaakaalnya vẽlẽk. 
GEN.24.21	Nĩngĩtĩ ẽbẽhĩ dticciannioohiti cĩ Abũrahamĩ ho loholeec nicci muguruur nẽ ittiaman hatĩ má ĩĩn bũhẽẽc nicci ꞌcĩ ẽbẽraak Makayyioohiti Iꞌthaako ho.
GEN.24.22	Ma baa uhuddi nyaakaalnya ẽlẽk, ittiha dticciannioohiti cĩ Abũrahamĩ ho ꞌralit ꞌcĩ ĩĩn ꞌdaab nẽ aarĩhĩ ũꞌngeeca nẽ itihimẽẽhĩ maccĩrẽẽn ꞌramma ꞌcĩg obbitig ꞌcĩg ĩĩn ꞌdaab attiaa cĩnnĩ. 
GEN.24.23	Nĩngĩtĩ ajini ĩnõõnnõ annẽẽkĩ, “Ĩĩnĩ nii tĩnaatĩ nganĩ? Má occa nĩngĩtĩ hooginna hĩ eet cĩgannĩg ko baalin nicci õlõõ cĩ maaconu aaĩ?”
GEN.24.24	Ẽdẽcĩ Rẽbẽka ĩnõõnnõ anneek, “Hĩĩnĩ naa tĩnaatĩ Bethuele, ngeertĩ Naahõrĩ, haĩ aattĩ nyakangaan caannĩ Mĩĩlka. 
GEN.24.25	Aaĩ nĩngĩtĩ occa ooginnu niig õlõõ cĩnaang nẽ aaĩ arteeniti ꞌcĩ occa ẽgĩ nyaakaalnya buúk.”
GEN.24.26	Ma nĩngaata, akat dticciannioohiti cĩ Abũrahamĩ ho huruꞌnyia nẽ ala Makayyioohit ĩĩnnĩk, 
GEN.24.27	“Hatali Makayyioohit Nyekuc cĩ Abũrahamĩ gẽrrẽẽt, ngaatĩ ĩĩnnĩ tarbal nẽ ĩdĩmaneek makayyioohit caannĩ thõõth baa aduha. Aꞌnyahaawa Makayyioohiti Nyekuci ĩꞌthõng õlõ cĩ ittioonniok cĩg makayyioohit caannĩ Abũrahaamõ.”
GEN.24.28	Ma nĩngaata, ukul Rẽbẽka ũũk uduhaak eet cĩg halang cĩnĩĩng nyeemuut cĩ dticciannioohit cĩ Abũrahamĩ ho. 
GEN.24.29	Nẽẽthĩ ꞌyioko, baa aꞌnyak Rẽbẽka ꞌgõtõnĩ umwa ꞌcĩ haĩ Laban, ꞌcĩ baa avir õkõ battaala hũũk hĩcĩn eet ꞌcĩ aaĩ hebereecaa cĩ hidioo ho. 
GEN.24.30	Ma baa acĩn Labanĩ ꞌralit ꞌcĩ aꞌnyak ngoonnia ũꞌngeeca hĩ buruhi ꞌcĩg ahimit athĩnĩĩ nẽ ĩthĩk ngaatĩ aduhaanĩ ngoonnia thõõth ꞌcĩ aduhaak ẽẽtĩ ĩnõõnnõ ho, ikia ivvir Labanĩ hĩdĩĩkoothong ũũk ĩĩcĩ hebereec cĩ hidioo, ngaatĩ baa nga abĩllĩ ẽẽtĩ hĩ nyaakaalnya cĩgĩnnĩg. 
GEN.24.31	“Ne ꞌcĩ abillu battaala ngaati ho? Hõõt ĩĩcĩ olu. Aggatannii Makayyioohiti nganiita, hũkũmaneeha naa ꞌcieeth ꞌcĩ occa ooginnu õlõõ cĩnaang ẽlẽk hĩ nĩngĩtĩ ꞌcĩ occa ooginni nyaakaalnya buúk.”
GEN.24.32	Nĩngĩtĩ õkõõĩ dticciannioohiti cĩ Abũrahamĩ ho ĩĩcĩ õlõ cĩ kĩ Labanĩ nẽ ũũk õõga Labanĩ ijjio nyaakaalnyanĩ, nĩngĩtĩ aaꞌnyĩkĩ ĩhõõggõ arteenit hẽgẽẽcõ. Nẽ aꞌnyahaak hẽẽrõn niccig buúk maam ꞌcĩg acũũranĩ ꞌthoo. 
GEN.24.33	Ma baa aꞌnyahaak eeta dticciannioohit nicci ꞌgẽẽn ko, õthõõth hinnia nẽẽ aĩ, “Hõllõngaa occa haduhi, ĩꞌnya nõõ huduhaahuung thõõth ꞌcĩ hatĩ hakuuni ngaati ho.”
GEN.24.33	Ma ho, ẽdẽc Labanĩ ĩnõõnnõ ĩĩnnĩk, “Thõõthõ.”
GEN.24.34	Nĩngĩtĩ õthõõthĩ nẽẽ aĩnnĩ, “Hĩĩnĩ naa dticciannioohit cĩ Abũrahamĩ. 
GEN.24.35	Aggatan Makayyioohiti Nyekuci Abũrahaamõ gẽrrẽẽt, aaꞌnyĩk ĩnõõnnõ tĩĩn, hĩ ẽẽtha, hĩ aꞌtha, hĩ maccĩrẽẽn hĩ ꞌdaab, hĩ appahacaaꞌnya ꞌcĩg maacĩg hĩ ꞌcĩg ngayyig, hĩ nyaakaalnya hĩ thigirẽẽt buúk. 
GEN.24.36	Ikia ũtũhũa Thaara ngaa cĩ makayyioohit caannĩ buúk loholeec ꞌcĩ maacĩ ꞌcĩ haĩ Iꞌthaako baa atahaany nẽẽnĩ. Aaꞌnyĩk Abũrahamĩ ngeerĩnĩ tĩho hẽlẽggĩ cĩgĩnnĩg vẽlẽk. 
GEN.24.37	Nẽ baa aaꞌnya makayyioohiti caannĩ hũbũtan anneeka, ‘Ma hẽlẽmaakĩ loholeec caannĩ hũꞌthũwana ngaa ngaaĩnĩĩ cĩg looc cĩ Kanaanĩ ho. 
GEN.24.38	Bĩĩt looccaa cĩ eet cĩg baaba, mũdoothĩk ittioonniok cĩgannĩg nẽ ũũk idiimahuu loholeec caannĩ Iꞌthaako ngaa ĩĩca.’
GEN.24.39	“Nĩngĩtĩ hajini makayyioohit caannĩ ho hannẽẽkĩ, ‘Má hatĩ abũrĩ bũhẽẽcĩ tĩho ngaatĩ hõõkõraanna hõdẽĩ, hadĩmani occa hatĩ hutuno?’
GEN.24.40	“Ẽdẽcĩ nẽẽ aĩ, ‘Gõõng hathihi naa Makayyioohit hõdõõkõthĩ, ĩꞌthõõakii hatĩ nẽẽ aajĩlõ cĩnnĩ hikia hẽtẽrẽthaahi bũhẽẽc cĩ loholeec caannĩ ittioonniohĩĩ ĩcĩg nyakangaan caannĩ. 
GEN.24.41	Má abũrĩ maajihi bũhẽẽc tĩho ngaatĩ õõkõraannu hĩ bũhẽẽc hõdẽĩ, aitiõõ hatĩ lõbũtĩ caannĩ ho hõllõngaa aggammi nganiita.’
GEN.24.42	“Ma hõdõlani wĩĩtaneec aangaani ho, hikia halaõ hĩĩna, ‘Makayyioohit Nyekuc cĩ makayyioohit caannĩ Abũrahaamõ, ẽlaa hũmmũda bũhẽẽc ꞌcĩ hakuuni ngaati ho. 
GEN.24.43	Nganĩĩt ciee haaĩ wĩĩtaneecaa ꞌcĩ hatĩ au ogoocini ngaaĩ cĩg ꞌtaaũnaak ko. Aꞌnyĩĩk bũhẽẽc ꞌcĩ hatĩ má hanneehi naa, “Bũhẽẽcĩ ciee, ꞌbaanaa baaĩ nuun maam hũhũdĩ.” 
GEN.24.44	Má anneeka, “Hũdĩ nẽ heeliki nyaakaalnya cugunnig buúk,” aꞌnyĩĩk hĩĩ ĩnõõnnõ ꞌcĩ ẽbẽra Makayyioohiti hĩĩ ngaa cĩ ngeertĩ makayyioohit caannĩ Abũrahaamõ.’
GEN.24.45	“Ma baa nga hẽdẽcaak laiinit caannĩ ho buúk, uppwaanna hinnia Rẽbẽka, aꞌnyaha deeri iꞌnyiaawa nẽ ũllũũcĩ ũũk ĩĩcĩ wĩĩtaneeco, õkõ adtĩĩla maam. Nĩngĩtĩ hõthõõthĩkĩ hannẽẽkĩ, ‘Bũhẽẽcĩ ciee ꞌbaanaa baaĩ maam hũhũdĩ.’
GEN.24.46	“Ma nĩngaata, õdõnga loholeec deeri iꞌnyiaawa hĩdĩĩkoothong nẽ ĩnnĩhaa, ‘Eri thiggia hũdĩ nẽ heeliki nyaakaalnya cugunnig ko buúk huhuddi.’ Nĩngĩtĩ hahũdẽẽnĩ nẽ eelĩka loholeec nyaakaalnya.
GEN.24.47	“Ma ho, hijina hĩĩnnĩha, ‘Ĩĩnĩ nii tĩnaatĩ nganĩ?’
GEN.24.47	“Ẽdẽcca anneeka, ‘Hĩĩnĩ naa tĩnaatĩ Bethuele ngeertĩ Naahõrĩ. Haĩ aattĩ nyakangaan caannĩ Mĩĩlka.’
GEN.24.47	“Nĩngĩtĩ haarĩkĩĩ ꞌralit ũꞌngeecaa cĩnnĩ nẽ hitihimẽẽhĩ maccĩrẽẽn attia. 
GEN.24.48	Nĩngĩtĩ hakannĩ huruꞌnyia nẽ halawa Makayyioohit. Hĩdĩhĩtha Makayyioohit Nyekuc cĩ Abũrahaamõ, ngaatĩ aꞌnyahaanna ĩꞌthõng huppwaannak ittioonniok cĩg makayyioohit caannĩ Abũrahaamõ nẽ aaꞌnya hũmmũda tĩnaatĩ ngeertĩ ꞌgõtõnĩ Abũrahamĩ hĩĩ ngaa cĩ Iꞌthaako. 
GEN.24.49	Nẽẽthĩ ꞌyioko, má ammaanniku makayyioohit caannĩ Abũrahaamõ nẽ ĩdĩmattu thõõth cĩnnĩ, uduktaahaangu hode má aꞌnyamanni, hátĩ hagawa ꞌgõõl ꞌcĩ hõkõõĩ.”
GEN.24.50	Ma nĩngaata, edecit Labanĩ hĩ Bethuele ĩĩtõ, “Hĩ ꞌyioko aku thõõth ciee hĩ Makayyioohit ko, aitiõõ thõõth ꞌcĩ occa haduhaanna naag tõõ. 
GEN.24.51	Rẽbẽka cieeni, ookorit õõtõ, aꞌnyĩĩk hĩĩ ngaa cĩ Iꞌthaako hĩcĩ baa eteretheehi Makayyioohiti ho.”
GEN.24.52	Ma baa athĩhĩ dticciannioohiti cĩ Abũrahamĩ thõõth icci ho, akat huruꞌnyia nẽ ubuluth Makayyioohit. 
GEN.24.53	Nĩngĩtĩ attihaanĩ ꞌdaab hĩ maccĩrẽẽn aagõõng irrianĩ eeta hĩ ceremwa nẽ aaꞌnyĩk Rẽbẽka nẽ aaꞌnyĩk ꞌgõtõnĩ Rẽbẽka hĩ aattĩnnĩ buúk ꞌbaaninit cobbi gẽrrẽẽt.
GEN.24.54	Nĩngĩtĩ aduhẽẽnĩ thĩ dticciannioohiti cĩ Abũrahamĩ hĩ eet ꞌcĩg õõkõra hĩ ĩnõõnnõ ho vẽlẽk. Ma baa ĩcĩttĩ nẽẽg loohoth cĩnnĩ, ikia uduhaak nẽẽ eet ĩĩnnĩk, “Hidiima mĩĩ naa hobodootha hõlõ. Hidiim hũmmũdoothĩha makayyioohit caannĩ.”
GEN.24.55	Ma nĩngaata, edecit ꞌgõtõnĩ Rẽbẽka hĩ aattĩnnĩ ĩĩtõ, “Aꞌnyĩĩk nõõ loholeec haau waathinniook tũrkĩramma hode õmmõtõ nẽ nuun hatĩ oottu.”
GEN.24.56	Ẽdẽcĩ dticciannioohiti cĩ Abũrahamĩ ho anneek, “Ma baaĩ nuun habĩllaangu. Hĩ ꞌyioko aaꞌnya Makayyioohiti heeroni ꞌcĩ abũnnaa ho, aanytaangu hobodooth hĩ makayyioohit caannĩ.”
GEN.24.57	Ẽdẽcĩ nẽẽg aĩ, “Hutuvuyyia dako loholeec ꞌcĩ ngayyi hikia huduhaaheet thõõth ꞌcĩ ammuk nẽẽnĩ.” 
GEN.24.58	Ma ho, utuvuyyia nẽẽg Rẽbẽka nẽ ijinit ĩĩttĩk, “Atabi ꞌyioko nii ookorru hĩ eet icci?”
GEN.24.58	Ẽdẽcĩ Rẽbẽka aĩ “Eei.”
GEN.24.59	Nĩngĩtĩ ẽlẽmaakĩ nẽẽg Rẽbẽka hĩ dticciannioohit ꞌcĩ gõõng adticanoothĩk ĩnõõnnõ õlõõ cĩnĩĩng, hookorit hĩ dticciannioohit cĩ Abũrahamĩ hĩ lothippit cĩnnĩ hõõt. 
GEN.24.60	Ma nĩngaata, aggatanit ꞌgotonnia hĩ aattĩnnĩ Rẽbẽka ĩĩttĩk,
GEN.24.60	“Aꞌnyĩĩk Nyekuc haaꞌnyi lõhõlĩ ꞌcĩg mẽẽlĩg ꞌrĩng.
GEN.24.60	Aꞌnyĩĩk Nyekuc haaꞌnyĩk lõhõlĩ cugunnig hĩllõõanit mĩrõk cĩggĩĩng.”
GEN.24.61	Nĩngĩtĩ, akũmanõõthĩkĩ Rẽbẽka hĩ buheeci ꞌcĩg ĩĩn dticcianniook cĩgĩnnĩg ko nẽ otodit nyaakaalnya, hátĩ hookorit hĩ dticciannioohit cĩ Abũrahamĩ ho, nĩngĩtĩ õõĩ.
GEN.24.62	Ammũdeek hinnia baa õbõda Iꞌthaako ĩĩcĩ looc cĩ Beer Lahai Roi ĩĩcĩ baa aayyi nẽẽ Negeva. 
GEN.24.63	Ma ꞌjiaatĩn umwa, ikia õtõ nẽẽ manatõõ tõõ. Ma nĩngaata, acĩnoothi hinnia nyaakaalnya ngaatĩ auuni. 
GEN.24.64	Ma baa acĩn Rẽbẽka Iꞌthaako ho, ulluuccia nyaakaala, 
GEN.24.65	nẽ ijin Rẽbẽka dticciannioohit cĩ Abũrahamĩ ho ĩĩnnĩk, “Nganĩ caa ovvooyyia ĩĩca hata?”
GEN.24.65	Ẽdẽcĩ dticciannioohiti cĩ Abũrahamĩ ho anneek, “Makayyioohit caannĩ Iꞌthaako.” Nĩngĩtĩ abungi Rẽbẽka õõ cĩnnĩ cẽrẽma.
GEN.24.66	Ma nĩngaata, uduhaak dticciannioohiti Iꞌthaako thõõth vẽlẽk ꞌcĩ baa adĩman nẽẽnĩ. 
GEN.24.67	Nĩngĩtĩ õkõõĩ Iꞌthaako Rẽbẽka ꞌcieethaa ĩbaa aayyi morwahit cĩnnĩ Thaara nẽ ũrũmtĩ hĩĩ ngaa cĩnnĩ nĩngaata. Baa ammĩnan Iꞌthaako Rẽbẽka gẽrrẽẽt, nĩngĩtĩ aku aaꞌnyĩkĩ Rẽbẽka ĩnõõnnõ haccamanoothĩk hataarõthĩ thõõth baa daahĩth cĩ aattĩnnĩ.
GEN.25.1	Baa ikia ũꞌthũwan Abũrahamĩ ngaa umwa tarĩ ꞌcĩ haĩ Ketura, 
GEN.25.2	nẽ iita ittirria nẽẽg lõhõlĩ ꞌcĩg maacĩg tõrkõnõn ꞌcĩg haĩ ꞌthaarriok cĩggĩĩng, ꞌThimiran hĩ ꞌJõkthan hĩ Medan hĩ Midian hĩ Ithbak hĩ ꞌThũa. 
GEN.25.3	Baa ĩĩn ꞌJõkthanĩ maaꞌnyĩ buul ꞌcĩg haĩ ꞌThẽẽba hĩ Dedan. Lõhõlĩ cĩg Dedanĩ eeta cĩg Athuri hĩ cĩg Letuthi hĩ cĩg Leummi. 
GEN.25.4	Nẽ baa ĩĩn lohollia cĩg Midianĩ ꞌtur, ꞌcĩg haĩ Ẽẽppa hĩ Ẽppẽr hĩ Hanok hĩ Abida hĩ Eldaa. Baa lõhõlĩ cĩg Ketura vẽlẽk cieegi.
GEN.25.5	Baa aduha Abũrahamĩ aĩ arigith hatĩ Iꞌthaako hẽlẽggĩ cĩgĩnnĩg vẽlẽk. 
GEN.25.6	Nẽẽthĩ, baa nga arũgĩ Abũrahamĩ, baa ẽꞌngẽraak hẽlẽggĩ cĩgĩnnĩg ũgĩ lõhõlĩ cĩg ngaaĩ cĩgĩnnĩg ꞌcĩg hidicig nẽ ĩꞌthooĩk lõhõlĩ tĩko ĩĩcĩ uruto, hĩĩtõ ꞌrẽẽttĩg hĩ ngeerĩnĩ Iꞌthaako.
GEN.25.7	Ma nĩngaata, ikia adaak Abũrahamĩ urutaa cĩ irkiꞌnyia ꞌmiia hõdẽĩ hĩ hẽẽn tũrkĩramma hĩ ꞌtur (175). 
GEN.25.8	Baa adaahĩ nẽẽ baa atahaany ĩĩ hõrõdtõr, 
GEN.25.9	nĩngĩtĩ au adaĩ Iꞌthaako hĩ Ĩthĩmaĩl ĩnõõnnõ iloomaa cĩ Makpẽẽla, ngaatĩ õbõhõõ hĩ hẽẽn cĩg Mamre, manaa ĩbaa Evoronĩ ngeertĩ ꞌThõharĩ baa ĩĩn eet cĩ Hiiti. 
GEN.25.10	Mana baa ũũta Abũrahamĩ hĩ eet cĩg Hiiti niccia. Baa ada nẽẽg Abũrahaamõ nga baa adaiini ngaa cĩnnĩ Thaara. 
GEN.25.11	Ma baa adaak Abũrahamĩ, ikia aggatan Nyekuci Iꞌthaako, nĩngĩtĩ aku aarĩkĩ Iꞌthaako õlõ cĩnnĩ ngaatĩ õbõhõõ hĩ wĩĩtaneec cĩ Beer Lahai Roi.
GEN.25.12	Baa ĩĩn Ithimaĩlĩ ngeertĩ Abũrahamĩ ꞌcĩ baa arritaak Hagaarĩ, ngaa baa ĩĩn appahaca cĩ Thaara. Baa aꞌnyaha Thaara Hagaar Ijjiba.
GEN.25.13	Ĩĩn lohollia cĩg Ithimaĩlĩ õmmõtõ hĩ ꞌramma. Haĩ ꞌcĩ oou Nebaioth nẽ hĩĩtõ ꞌcĩg anũẽẽkĩ Kẽdaar hĩ Adbeel hĩ Mibtham, 
GEN.25.14	Mithma hĩ Duma hĩ Maaꞌtha 
GEN.25.15	hĩ Hadad hĩ Tẽẽma hĩ ꞌJetur hĩ Navith hĩ Kedema. 
GEN.25.16	ꞌThaarriok cĩg lõhõlĩ cĩg Ithimaĩlĩ ho cieegi. Baa au aggam nẽẽg habuccieeꞌnya ꞌcĩg ĩĩn õmmõtõ hĩ ꞌramma. Nẽ baa akannoothĩk ꞌthaarrioha cĩggĩĩng ko olooyyiok cĩggĩĩng. 
GEN.25.17	Baa adaahĩ Ithimaĩlĩ baa ũũppanit irkiꞌnyia cĩgĩnnĩg ĩĩtõ ꞌmiia hõdẽĩ hĩ hẽẽn iyyio hĩ tũrkĩramma (137). Nĩngĩtĩ õõ adaĩ eeta ĩnõõnnõ hĩ eet cĩgĩnnĩg. 
GEN.25.18	Baa õlõman lohollia cĩg Ĩthĩmaĩlĩ hõrggẽẽnaa cĩ looc cĩ Havvila hĩ ꞌThur, ngaatĩ õbõhõõ hĩ Ijjib ĩĩcĩ uruto, ꞌgõõlaa ꞌcĩ õkõ Athuuria. Baa õlõman nẽẽg ẽmmẽn hĩ lõhõlĩ cĩg Abũrahamĩ ũgĩ vẽlẽk.
GEN.25.19	Hattũũg cĩ Iꞌthaako ngeertĩ Abũrahamĩ cieeni.
GEN.25.20	Ma baa ĩĩtõ irkiꞌnyia cĩg Iꞌthaako hẽẽn ꞌwec, ikia ũꞌthũwan nẽẽ Rẽbẽka tĩnaatĩ Bethuele, ꞌcĩ baa aku Paddan Arama looccaa cĩ Aramĩ. Baa ĩĩn Rẽbẽka ngõõnĩ Labanĩ.
GEN.25.21	Baa alaiini Iꞌthaako Rẽbẽka hĩ Makayyioohit, hĩnĩngĩtĩ baa aitiõõ nẽẽ hõllõngaa aꞌnyaki. Baa nẽ ĩthĩk Makayyioohiti laiinit cĩ Iꞌthaako, nĩngĩtĩ aku aꞌnyahiini Rẽbẽka. 
GEN.25.22	Ma baa nga hutuhuyyiaa Rẽbẽka, baa aga nẽẽ ngaatĩ aꞌnyahĩ hũũhũꞌnya, hĩnĩngĩtĩ baa athĩknoothi nẽẽ ngaatĩ ĩddaaõnĩ hũũhũꞌnya niccieeg hẽẽngatõõ. Nĩngĩtĩ ammuhi Rẽbẽka aĩnnĩ, “Inni occa gõõng hikiaaha thõõth ꞌcĩ aaĩ hoti ho?” Ma nĩngaata, ũũk ala nẽẽ Makayyioohit, hĩnĩngĩtĩ thõõth icci.
GEN.25.23	Nĩngĩtĩ ẽdẽcĩ Makayyioohiti ĩnõõnnõ annẽẽkĩ,
GEN.25.23	“Au hatĩ eꞌngerri lohollia cugunnig ko
GEN.25.23	hĩĩtõ eet cĩg loonyin ꞌramma.
GEN.25.23	Attiran hatĩ ꞌcĩ hidici hĩllõõan cobbi,
GEN.25.23	nẽ hatĩ idticanoothĩk cobbi ꞌcĩ hidici.”
GEN.25.24	Ma baa õdõlan kõrra ꞌcĩ ũũkcanĩ Rẽbẽka lõhõlĩ niccig ko, ikia ũtũhũa nẽẽ lõhõlĩ ꞌcĩg maacĩg ꞌcĩg ĩĩn heengti. 
GEN.25.25	Baa marik ĩdõlĩ ꞌcĩ oou nẽ õlõõ ẽlẽ haau hĩ aꞌthẽẽtĩ. Nĩngĩtĩ akannẽẽkĩ eeta ꞌthaar ꞌcĩg haĩ Eꞌthaau.
GEN.25.26	Ma baa ũũkcaa ĩdõlĩ ꞌcĩ uruto ho, aggam hinnia ꞌgõtõnĩ ꞌcĩ oou ho tiitinyooc, nĩngĩtĩ akannõõthĩkĩ ꞌthaara ꞌcĩg haĩ Yakobo.
GEN.25.27	Ma baa iita itiliꞌthia lohollia niccieegi, ikia Eꞌthaau ĩĩ nyahaappan ꞌcĩ aga lĩhõ hĩ ngaatĩ õvvõõĩ mõrõtõõ gẽrrẽẽt. Nẽ baa ĩĩn Yakobo eet ꞌcĩ tarbalĩ ꞌcĩ aalla õlõ haaga. 
GEN.25.28	Baa ammĩnan Iꞌthaako Eꞌthaau, hĩnĩngĩtĩ baa gõõng ammĩnan Iꞌthaako ngaatĩ adahĩ iding cĩ moru ꞌcĩg aruk Eꞌthaau. Baa ammĩnan Rẽbẽka ꞌcĩ ĩĩn Yakobo.
GEN.25.29	Ma kõr umwa, baa aku Eꞌthaau lĩka appĩĩrna nẽ adak magĩthĩ buúk gẽrrẽẽt, ammũdeek hinnia Yakobo aak mõrdõ, 
GEN.25.30	nĩngĩtĩ annẽẽkĩ nẽẽ Yakobo, “Õhõdaawa magĩthĩ ẽlẽ, ꞌbaanaa baaĩ mõrdõ ũgĩ huduho.” Ĩnõõ ꞌcĩ akannõõthĩkĩ ĩnõõnnõ ꞌthaara ꞌcĩg haĩ Edom ko.
GEN.25.31	Ẽdẽcĩ hinnia Yakobo ꞌgõtõnĩ anneek, “ꞌBaanaa thĩ nõõ makaaꞌthĩt cunni ꞌcĩ ĩĩnĩ loholeec ꞌcĩ oou ho, nẽẽthĩ, haaꞌnyii mõrdõ.”
GEN.25.32	Ẽdẽcĩ Eꞌthaau anneek, “Abũnnaa! Hõbõhĩ naa hadaaha nẽ nga hatĩ hadahĩ makaaꞌthĩt caannĩ ho ne?”
GEN.25.33	Ẽdẽcĩ Yakobo Eꞌthaau anneek, “Bũtan thĩ nõõ ĩĩ, aaꞌnyaa hatĩ nii nganĩĩt makaaꞌthĩt cunni ho.” Nĩngĩtĩ abũtanĩ Eꞌthaau nẽ aaꞌnyĩk makaaꞌthĩt cĩnnĩ Yakobo.
GEN.25.34	Ma ho, aaꞌnyĩk Yakobo Eꞌthaau ũbũnẽẽt ũgĩ hĩ mõrdõ ꞌcĩg hatĩ aak nẽẽ ho. Ma nĩngaata, uduho Eꞌthaau nẽ ũhũd maam nĩngĩtĩ ĩꞌngaannĩ õkõõĩ.
GEN.25.34	Baa hõllõngaa aallak Eꞌthaau makaaꞌthĩt cĩnnĩ ꞌcĩ ĩĩnĩ loholeec ꞌcĩ oou ho gẽrrẽẽt.
GEN.26.1	Baa aaĩ nyarõnĩ umwaa cobbi gẽrrẽẽt ꞌcĩ anũẽẽkĩ baa oou korrioohĩĩ baag Abũrahamĩ. Nĩngĩtĩ õkõõĩ Iꞌthaako looccaa cĩ ꞌGerarĩ. Baa ĩĩn Abimẽlẽhĩ habu cobbi cĩ eet cĩg Viliꞌthia ꞌGerara baa nohota. 
GEN.26.2	Ma ho, uppwaannak Makayyioohiti Nyekuci Iꞌthaako nẽẽ ĩĩnnĩk, “Ma hõkõ Ijjiba, au looccaa ꞌcĩ hanneekii naa avvi ho. 
GEN.26.3	Au nõõ looccaa cĩ hĩdĩhĩdĩĩc. Haꞌthuunni hatĩ naa nganiit nẽ haggataniina. Haaꞌnyii hatĩ naa nganiit hĩ lõhõlĩ cugunnig vẽlẽk looc icci nẽ hũꞌthũũtĩ thõõth baa habũtaneehi naa maaꞌnyu Abũrahaamõ. 
GEN.26.4	Haaꞌnyihi hatĩ naa lõhõlĩ cugunnig hiita hĩĩtõ mẽẽlĩg gẽrrẽẽt, haauto hĩ mũnyũnya nẽ haaꞌnyĩha ĩhõõggõ looc icci vẽlẽk. Haari hatĩ naa lõhõlĩ cugunnig hĩĩ ꞌcĩg haggatanĩĩ loonyin vẽlẽk loota nĩnga. 
GEN.26.5	Hĩnĩngĩtĩ baa athĩkna Abũrahamĩ nganĩĩta, nẽ ũꞌthũũtĩ nyattal hĩ tilooinit caannĩ vẽlẽk.” 
GEN.26.6	Ma ho, õlõman Iꞌthaako ꞌGerara.
GEN.26.7	Ma baa ajin eeta cĩg lootu Iꞌthaako thõõth cĩ ngaa cĩnnĩ ho, ẽdẽcĩ hinnia nẽẽ ĩhõõggõ anneek, “Ngõõna cieeni.” Hĩnĩngĩtĩ baa itieelli nẽẽ ngaatĩ aduhaakĩ ĩhõõggõ annẽẽkĩ ĩĩn Rẽbẽka ngaa cĩnnĩ. Baa ammuk nẽẽ aĩ, “Aruka mõnõ hatĩ eeta cĩg lootu, hĩnĩngĩtĩ ꞌlẽẽmĩth cĩ Rẽbẽka ho thõng!”
GEN.26.8	Ma baa aau Iꞌthaako nĩngaata ĩꞌthõng, ẽdẽẽnya Abimẽlẽhĩ habuui cĩ Viliꞌthia Iꞌthaako hĩ Rẽbẽka hutulaa cĩnnĩ, ngaatĩ arabũũtõnĩ mĩnnaniitta. 
GEN.26.9	Ma nĩngaata, ũtũvvũ Abimẽlẽhĩ Iꞌthaako nẽ ĩĩnnĩk, “Ĩko ĩĩn Rẽbẽka ngaa cunni ẽlẽ? Nẽ baa ĩĩnnĩheet ĩĩn ngoonu inni?”
GEN.26.9	Ẽdẽcĩ Iꞌthaako ĩnõõnnõ anneek, “Baa hiꞌngolli haini, aruka mõnõ hatĩ maajihi lootu hatĩ hanneehi ĩĩn Rẽbẽka ngaa caannĩ thõng.”
GEN.26.10	Ẽdẽcĩ Abimẽlẽhĩ anneek, “Ne ꞌyioko ꞌthẽk ciee adĩmaneekeet nii ngagĩĩt ko? ꞌYioko ꞌthẽk baa hatagguutho eet umwaa hĩ ngaa cunni, occa ꞌthẽk baa uukeet Nyekuci ngagĩĩt tananga ꞌgooleet nii thõng.” 
GEN.26.11	Nĩngĩtĩ irrioonĩkĩ habuui eet cĩgĩnnĩg annẽẽkĩ, “Má uhum ẽẽtĩ umwaa eet icci hode ngaa cĩnnĩ, haruhi hatĩ naa eet tĩho hadaak.”
GEN.26.12	Ma nĩngaata, akat Iꞌthaako mana looccaa cĩ ꞌGerarĩ irkit tĩho, nĩngĩtĩ abbiirnĩ mana cĩnnĩ gẽrrẽẽt, hĩnĩngĩtĩ baa aggatan Makayyioohiti ĩnõõnnõ. 
GEN.26.13	Ma ho, ikia ĩĩ Iꞌthaako eet ꞌcĩ aballi gẽrrẽẽt. 
GEN.26.14	Baa aꞌnyak nẽẽ aꞌtha hĩ tĩĩn ꞌcĩg mẽẽlĩg gẽrrẽẽt nẽ ĩĩtõ mẽẽlĩg dticcianniooha buúk gẽrrẽẽt. Ma nĩngaata, iita ũbũratteek eeta cĩg Viliꞌthia hẽlẽggĩ cĩgĩnnĩg. 
GEN.26.15	Nĩngĩtĩ au adtibanĩ eeta cĩg Viliꞌthia wĩĩtanĩ vẽlẽk baag adawa dticcianniooha cĩg maaꞌnyĩ Iꞌthaako baa nga arũgĩ.
GEN.26.16	Ma nĩngaata, ikia uduhaak Abimẽlẽhĩ Iꞌthaako ĩĩnnĩk, “Tũngeek looc cĩnaang, ikia tarĩ ĩllõõanneet nii ngagĩĩt gẽrrẽẽt.”
GEN.26.17	Nĩngĩtĩ ũũnnĩkĩ Iꞌthaako looc niccia nẽ uluug ũũk õlõman unaahatõõ cĩ ꞌGerarĩ. 
GEN.26.18	Ma ho, ũũk uhutan nẽẽ wĩĩtanĩ baag adawa maaꞌnyia nẽ iita idtibanit eeta cĩg Viliꞌthia urutaa baa adaahĩ Abũrahaamõ ẽlẽk nẽ ikia akateek nẽẽ wĩĩtanĩ tĩko ꞌthaarriok ꞌcĩg aduhõõ hĩ baag akanneek maaꞌnyia.
GEN.26.19	Ma unaahatõõ ꞌcĩ õlõmanĩ Iꞌthaako ho, õõt adaacõ dticcianniooha cĩgĩnnĩg wĩĩtaneec umwa, nĩngĩtĩ ammũdaanĩ maam ꞌcĩg tẽllĩg. 
GEN.26.20	Ma ho, iita ẽggẽrẽnytõõĩ tũhayyiooha cĩg ꞌGerarĩ hĩ cĩg Iꞌthaako wĩĩtaneec nicci. Aĩ tũhayyiooha cĩg ꞌGerarĩ, “Maam cĩggĩĩng.” Nĩngĩtĩ akannẽẽkĩ Iꞌthaako wĩĩtaneec tĩho ꞌthaar ꞌcĩg haĩ Ethek,
GEN.26.21	Ma nĩngaata, adayyia dticcianniooha cĩg Iꞌthaako wĩĩtaneec umwa tarĩ nẽ iita ẽggẽrẽnytõõĩ hĩ eet nicciag tarĩ, nĩngĩtĩ akannẽẽkĩ Iꞌthaako wĩĩtaneec niccia ꞌthaar ꞌcĩg haĩ Thĩtna.
GEN.26.22	Ma ho, uluug Iꞌthaako nĩngaata nẽ ũũk adawa wĩĩtaneec umwa tarĩ. Baa aattĩ aitiõõ hõllõngaa ẽggẽrꞌnyõõ tũhayyiooha. Nĩngĩtĩ akannẽẽkĩ wĩĩtaneec tĩho ꞌthaar ꞌcĩg haĩ Rehoboth,
GEN.26.23	Ma nĩngaata, ĩtĩnga Iꞌthaako ũũk ĩĩcĩ Bẽẽrthẽba. 
GEN.26.24	Ma baalin niccia, ũũk uppwaannak Makayyioohiti Nyekuci ĩnõõnnõ nẽ ĩĩnnĩk, “Hĩĩnĩ naa Nyekuc cĩ maaconu Abũrahaamõ. Ma hiteelli, haꞌthuunni hatĩ naa nganiit nẽ haggataniina nẽ haaꞌnyii lõhõlĩ ꞌcĩg mẽẽlĩg, hĩnĩngĩtĩ thõõth baa haduhaahi naa dticciannioohit caannĩ Abũrahaamõ.” 
GEN.26.25	Ma nĩngaata, ẽtẽhẽnya Iꞌthaako nĩngĩtĩ ĩbbõõrĩkĩ Makayyioohit ꞌgaarrieenit nẽ ala ĩnõõnnõ. Ma ho, õlõman nĩngaata nẽ adayyia dticcianniooha cĩgĩnnĩg wĩĩtaneec umwa tarĩ.
GEN.26.26	Ma kõr umwa, ĩtĩngaayyia Abimẽlẽhĩ ꞌGerara, õõkõra hĩ Ahutha ꞌcĩ baa ĩĩn tilooyyiohit cĩnnĩ hĩ Vikol, makayyioohit cĩ ũũrũta. Baa au acĩn nẽẽg Iꞌthaako. 
GEN.26.27	Nĩngĩtĩ ajini Iꞌthaako ĩhõõggõ annẽẽkĩ, “Auunnu aattĩ hatĩ hĩ nganĩĩt inni? Ma baa aaburreekaangu nẽ itiggiayyiaangu looccaa cunuung?”
GEN.26.28	Ẽdẽcĩ Abimẽlẽhĩ hĩ eet cĩgĩnnĩg ko aĩ, “Hagayyia naag dĩdĩ, aaĩ Makayyioohiti Nyekuci hĩ nganiita nẽ hammuka haĩnna, ‘Hiita haꞌnyahit lõbũtĩ cĩ lohoto.’ Haĩnna naag hũbũtanit hĩĩtõ, 
GEN.26.29	hõllõngaa hatĩ adĩmanneetu niig ngagĩĩt ꞌbuth tarĩ, hĩ baa hõllõngaa hadĩmannii naag nganiit buúk ꞌbuth. Baa huunnikii naag tĩnga looccaa cĩnaang lõꞌngõõc. Nẽ baa aggatannii nganiit Makayyioohiti Nyekuci buúk bĩĩt lõꞌngõõc.”
GEN.26.30	Ma nĩngaata, aarĩhĩ Iꞌthaako ĩhõõggõ karrama, nĩngĩtĩ aduhẽẽnĩ nẽ uhuddi lõꞌngõõc. 
GEN.26.31	Ma loohoth cĩnnĩ, ĩdĩmanit nẽẽg ganõn hõdẽĩ. Nĩngĩtĩ ĩꞌthaaĩkĩ Iꞌthaako ĩhõõggõ ꞌgõõl hõõt lõꞌngõõc nẽ ũtũngteek nẽẽg buúk Iꞌthaako haau lõꞌngõõc.
GEN.26.32	Ma kõr tĩho, iita uduktaak Iꞌthaako dticcianniooha cĩgĩnnĩg ĩĩttĩk, “Hibboorriawa maam wĩĩtaneecaa ĩbaa hadayya.” 
GEN.26.33	Nĩngĩtĩ akannẽẽkĩ Iꞌthaako wĩĩtaneec tĩho annẽẽkĩ Thiba.
GEN.26.34	Ma baa õdõlanit Eꞌthaau irkiꞌnyia ĩĩtõ hẽẽn ꞌwec, ikia ũꞌthũwan nẽẽ ꞌJudita tĩnaatĩ Bẽẽrĩ hĩ Bathemath tĩnaatĩ Elonĩ, ꞌcĩg baag ĩĩn lõhõlĩ cĩg looc cĩ Hiiti. 
GEN.26.35	Nẽ baa aꞌnyahaak thõõth cĩ ngaaĩ iccig Iꞌthaako hĩ Rẽbẽka liilii cobbi gẽrrẽẽt.
GEN.27.1	Ma baa atahaany Iꞌthaako ĩĩ ruben, ikia ũtũvvũ nẽẽ ngeerĩnĩ cobbi Eꞌthaau nẽ ĩĩnnĩk, “Loholeec caannĩ.”
GEN.27.1	Ẽdẽcĩ Eꞌthaau maaꞌnyĩ anneek, “Ee, nganĩĩt cieeni.”
GEN.27.2	Ma nĩngaata, ikia uduhaak Iꞌthaako Eꞌthaau ĩĩnnĩk, “Hatahaanya ꞌyioko naana nẽ hõllõngaa haga kõr cĩ daahĩth caannĩ. 
GEN.27.3	ꞌTiha irigi hĩ lĩꞌthaanĩt cugunnig, bĩĩt lĩhaahaa iding cĩ moru. 
GEN.27.4	Nẽ ikia ĩwaadu ꞌgõõlaa ĩgõõng haccamanaa naana nẽ aꞌnyahaahaa hátĩ haggatanii nga hadaahõ.”
GEN.27.5	Baa athĩkna Rẽbẽka thõõth ꞌcĩ õthõõth Iꞌthaako hĩ Eꞌthaau ho. Ma baa ĩꞌngaathĩ Eꞌthaau õkõ lĩka ho, 
GEN.27.6	ikia uduhaak Rẽbẽka Yakobo ĩĩnnĩk, “Hathihi naa maaꞌnyu aa ꞌyiohoothong aduhaak Eꞌthaau anneek, 
GEN.27.7	‘Bĩĩt lĩhaahaa iding nẽ ikia ĩwaadu ꞌgõõlaa ĩĩ gõõng haccamanaa naana nẽ aꞌnyahaahaa, hátĩ haggatanii muumaa cĩ Makayyiookto nga hadaahõ.’ ” 
GEN.27.8	Nĩngĩtĩ annẽẽkĩ Rẽbẽka Yakobo, “Nẽẽthĩ ꞌyioko, loholeec caannĩ, thĩhaa jurrung nẽ ĩdĩmanuu thõõth ꞌcĩ haduhaakii naa ngaanu ho. 
GEN.27.9	Bĩĩt hẽlẽggẽẽnnĩtõõ nẽ ẽbẽra mĩꞌnyõ ꞌramma ꞌcĩg ĩĩn ꞌthõrõk nẽ aꞌnyahaahaa hátĩ hĩwaadĩk maaꞌnyu ꞌgõõlaa gõõng accamana nẽẽ gẽrrẽẽt. 
GEN.27.10	Nẽ hatĩ aꞌnyahoothihuu ĩnõõnnõ hũũk hadak, hátĩ haggatanii nẽẽ nganiit nga hadaak.”
GEN.27.11	Aduhaak hinnia Yakobo aattĩnnĩ Rẽbẽka anneek, “Aga nii buúk õlõõ Eꞌthaau ẽlẽ nẽ ĩĩ nganĩĩt ẽlẽ lũlũlũlũ. 
GEN.27.12	Má da hatĩ huhuma baaba nẽ ũmmũda ngaatĩ hĩggõõlĩ naa ĩnõõnnõ thõng, aĩnanaaka mõnõ hinnia hatĩ nganĩĩt thõõth ciee ꞌcĩĩnẽnĩt thõng!”
GEN.27.13	Ẽdẽcĩ ngaannia ĩnõõnnõ anneek, “Aꞌnyĩĩk ꞌcĩĩnẽnĩt tĩho hikia hĩ nganĩĩta. Dĩman nẽẽ nii hĩcĩ haduhaakii naa ho. Bĩĩt ꞌnyahaahaa mĩꞌnyõ ꞌcĩg hanneekii ho.”
GEN.27.14	Nĩngĩtĩ õkõ aꞌnyahaanĩ Yakobo mĩꞌnyõ ꞌcĩg anneek ngaannia ho nẽ aaꞌnyĩk aattĩnnĩ hĩwaadĩk maaꞌnyĩ ꞌgõõlaa ꞌcĩ gõõng accamana maaꞌnyia. 
GEN.27.15	Ma ho, ittiha Rẽbẽka ceremwa cĩg Eꞌthaau ꞌcĩg ẽllẽẽmĩth gẽrrẽẽt, ꞌcĩg gõõng aattĩg ꞌcieetõõ nẽ itihimẽẽhĩ Yakobo ngeerĩnĩ ꞌcĩ hidici ho. 
GEN.27.16	Nẽ ũmmũt ĩbaati hĩ iꞌnyia cĩ Yakobo buúk ceremwaanĩĩ cĩg ẽẽthak. 
GEN.27.17	Nĩngĩtĩ aaꞌnyĩkĩ Rẽbẽka Yakobo iding hĩ ũbũnẽẽt haꞌnyahoothĩk maaꞌnyĩ.
GEN.27.18	Ma nĩngaata, ũũk Yakobo hĩ maaꞌnyĩ nẽ ĩĩnnĩk, “Baaba.”
GEN.27.18	Ẽdẽcĩ maaꞌnyia anneek, “Ee.”
GEN.27.18	Ma ho, ijin Iꞌthaako Yakobo ĩĩnnĩk, “Loholeec caannĩ iina nii?”
GEN.27.19	Ẽdẽcĩ Yakobo maaꞌnyĩ anneek, “Nganĩĩt ngeeruni cobbi Eꞌthaau, hũmmũda iding aa adiimi niina. Tĩnga daak iding cieeni nẽ aggatanaanĩ.”
GEN.27.20	Ẽdẽcĩ hinnia Iꞌthaako ngeerĩnĩ anneek, “Õkõ hatĩ õbõha nii iding hĩdĩĩkoothong hutuno?”
GEN.27.20	Ẽdẽcĩ Yakobo anneek, “Iyyia ẽẽlla Makayyioohiti Nyekuci cunni hũmmũda!”
GEN.27.21	Ma nĩngaata, uduhaak Iꞌthaako Yakobo ĩĩnnĩk, “Ẽjẽẽha da ngaati huhumii naa hatĩ ĩĩnĩ Eꞌthaau dĩdĩ?”
GEN.27.22	Nĩngĩtĩ ẽẽjẽhõõthĩkĩ Yakobo maaꞌnyĩ Iꞌthaako nẽ uhum Iꞌthaako ĩnõõnnõ nẽ ĩĩnnĩk, “Aaĩ mõlõõhĩ cunni hĩcĩ Yakobo nẽ aauto ibaati hĩcĩg Eꞌthaau.” 
GEN.27.23	Baa hinnia hõllõngaa aga Iꞌthaako ngaatĩ ĩĩnnĩ Yakobo niccieeni, hĩnĩngĩtĩ baa õlõõ ĩnõõnnõ ibaati haauto hĩcĩg Eꞌthaau. Nĩngĩtĩ adiim aggaatanĩ Iꞌthaako Yakobo. 
GEN.27.24	Ma nĩngaata ijin Iꞌthaako Yakobo ĩĩnnĩk, “Ĩĩnĩ nẽẽꞌthẽk nii loholeec caannĩ Eꞌthaau dĩdĩ?”
GEN.27.24	Ẽdẽcĩ Yakobo aĩ, “Eei! Nganĩĩt ꞌthẽk dẽẽdẽ cieeni!”
GEN.27.25	Ma ho ĩĩnnĩk Iꞌthaako Yakobo, “Daaĩ thĩ dako iding cunni ho hátĩ haggataniina.”
GEN.27.25	Ma nĩngaata, aaꞌnyĩk Yakobo maaꞌnyĩ iding hĩ mẽrtĩ cĩ viinoo hũhũd. 
GEN.27.26	Ma ho, ĩĩnnĩk Iꞌthaako ĩnõõnnõ, “Ẽjẽẽha ngaati, ijjia ꞌthaawaanĩ loholeec caannĩ.”
GEN.27.27	Nĩngĩtĩ ẽẽjẽhõõthĩkĩ Yakobo maaꞌnyĩ nẽ ĩꞌtha ĩnõõnnõ. Ma baa akatĩ Iꞌthaako muyuuhi cĩ ceremwa cĩg Eꞌthaau ꞌcĩg ahimit Yakobo ho, ikia aggatan ĩnõõnnõ ĩĩnnĩk,
GEN.27.27	“Õꞌngõlĩ loholeec caannĩ ẽmmẽdĩ
GEN.27.27	aaĩ hĩ mana ꞌcĩ aggatan Makayyioohiti.
GEN.27.28	Aꞌnyĩĩk Nyekuc haaꞌnyi tammu, hátĩ hũbũtha mana cunni jurrung.
GEN.27.28	Aꞌnyĩĩk ĩnõõnnõ haaꞌnyi ꞌgẽẽn hĩ viino ꞌcĩ maka.
GEN.27.29	Aꞌnyĩĩk eet cĩg looc nicci hidticattoothihii nganiit
GEN.27.29	nẽ akattieehi huruꞌnya.
GEN.27.29	Aꞌnyĩĩk Nyekuc haaꞌnyi ĩĩ makayyioohit cĩ ꞌgotoonogu vẽlẽk.
GEN.27.29	Aꞌnyĩĩk ĩhõõggõ hitingollieei nganiita.
GEN.27.29	Aꞌnyĩĩk Nyekuc haggatan eet ꞌcĩg aggatannii nganiit
GEN.27.29	nẽ ĩccĩĩn eet ꞌcĩg acciinni nganiita.”
GEN.27.30	Ma baa ẽdẽcaak Iꞌthaako ꞌgattan cĩnnĩ ho, ikia ĩtĩnga Yakobo nĩngĩtĩ õkõõĩ. Ma baa nga ĩꞌngaathĩ nẽẽ thõng, õbõda hinnia Eꞌthaau lĩka ĩĩ aa õkõõĩ. 
GEN.27.31	Nĩngĩtĩ aku ĩwaadĩ nẽẽ buúk iding ꞌcĩ aꞌnyaha ho nẽ aꞌnyahoothĩk maaꞌnyĩ nẽ ĩĩnnĩk, “Baaba, tĩnga daak iding ciee haꞌnyahaahi naa ho hátĩ ꞌgattanaanĩ.”
GEN.27.32	Ajin hinnia Iꞌthaako Eꞌthaau anneek, “Nganĩ tarĩ nii?”
GEN.27.32	Ẽdẽcĩ Eꞌthaau maaꞌnyĩ anneek, “Nganĩĩt Eꞌthaau, ngeeruni cobbi.”
GEN.27.33	Nĩngĩtĩ abarti Iꞌthaako gẽrrẽẽt nẽ ijin ngeerĩnĩ ĩĩnnĩk, “Nganĩ hatĩ aa aꞌnyahaaka iding ngaati? Nga hẽdẽcaahi iding tĩho ꞌyioko noho. Haggatana ĩnõõnnõ ẽlẽk, ũũhĩ nẽẽ ꞌgattan cunni ũdũt.”
GEN.27.34	Ma baa athĩhĩ Eꞌthaau thõõth icci ho, akatĩ ulwa habath dtẽc nẽ ĩĩ, “Baaba, ꞌgattaanaa thĩ mĩĩ ꞌthẽk nganĩĩt buúk.”
GEN.27.35	Ẽdẽcĩ hinnia maaꞌnyia anneek, “Ĩggõõla ꞌgotonu, nĩngĩtĩ haaꞌnyĩkĩĩ ꞌgattan cunni.”
GEN.27.36	Ẽdẽcĩ Eꞌthaau Iꞌthaako anneek, “Ĩggõõla ꞌyioko nẽẽ nganĩĩt ĩĩ tabattĩ ꞌramma, ĩnõõ ꞌcĩ haĩnnĩ ꞌthaar cĩgĩnnĩg Yakobo
GEN.27.37	Baa nẽ ẽdẽc Iꞌthaako ĩnõõnnõ ĩĩnnĩk, “Iittiõõ ꞌgii ꞌcĩ occa nga haaꞌnyii nganiit tõõ loholeec caannĩ! Iyyia ꞌthẽk haaꞌnyĩha naa ĩnõõnnõ ĩĩ makayyioohit cunni ẽlẽk nẽ haaꞌnyĩha ittioonniok hĩ appahacaaꞌnya vẽlẽk hĩĩtõ dticcianniook cĩgĩnnĩg. Haggatanaaha ꞌgẽẽn buúk ẽlẽk.”
GEN.27.38	Õbõdẽẽkĩ Eꞌthaau tarĩ aĩ, “Baaba, aꞌnyahi gõõng nii ꞌgattan hõdẽẽthõng? ꞌGattaanaa mĩĩ ꞌthẽk nganĩĩt buúk.” Nĩngĩtĩ õkõlẽẽkĩ Eꞌthaau luulu.
GEN.27.39	Ma nĩngaata, uduhaak maaꞌnyia ĩnõõnnõ ĩĩnnĩk, “Abathĩ hatĩ gõõng ꞌthẽẽma cĩg manẽẽn cugunnig nẽ akadan hatĩ gõõng tammu. 
GEN.27.40	Ammũda hatĩ gõõng nii ꞌgẽẽn cunni vẽlẽk joratõõ, nẽ iinu dticciannioohit cĩ ꞌgotonoonu. Nẽẽthĩ, ma idiimu õõga ẽlẽ cunni,
GEN.27.41	Ma baa ho, aꞌnyaheek Eꞌthaau Yakobo mẽdẽr, hĩnĩngĩtĩ thõõth ꞌcĩ aggatanĩ maaꞌnyia Yakobo ho. Baa ammuk Eꞌthaau aĩ, “Õbõhĩ kõrra ꞌcĩ hatĩ adaaknĩ nyakangaana, ma edeccia ulwaanĩ, haruhi hatĩ naa Yakobo.”
GEN.27.42	Ma baa athĩhĩ Rẽbẽka mẽdẽr ꞌcĩ aꞌnyaheek Eꞌthaau Yakobo ho, ikia ũtũvvũ nẽẽ Yakobo nẽ ĩĩnnĩk, “Adiim ꞌgotonu Eꞌthaau aruki nganiita. 
GEN.27.43	Viir hĩdĩĩkoothong bĩĩt hĩ ꞌgõtõna Laban, looccaa cĩ Haraanĩ. Dĩman hĩcĩ haduhaakii naa ho. 
GEN.27.44	Õõt nõõ ũrũmtĩ hĩ ĩnõõnnõ hĩdĩĩc ĩꞌthõng halalõõthĩ ꞌthĩnĩt cĩ ꞌgotonoonu. 
GEN.27.45	Ma ataarõthĩ Eꞌthaau thõõth ꞌcĩ adĩmaneehi nii ĩnõõnnõ ho, hĩꞌthõõa hatĩ naa eet umwa hikia hõbõdaayyiina. Ne occa gõõng hatĩ ꞌcĩ occa hadhuhẽẽkĩ lõhõlĩ ꞌramma vẽlẽk tuu kõr hõdẽẽthõng ko?”
GEN.27.46	Nĩngĩtĩ annẽẽkĩ Rẽbẽka maac cĩnnĩ Iꞌthaako, “Alĩĩlĩ nganĩĩt ꞌthĩnĩt thõõth ꞌcĩ aꞌthũwanaanĩ Eꞌthaau ngaaĩ ꞌcĩg ĩĩn Hiiti cĩg looc cĩ Kanaanĩ ho gẽrrẽẽt. Nẽ má aꞌthũwanni Yakobo buúk looccaa ꞌcĩ ꞌrĩĩng ko hĩ Eꞌthaau, occa hinnia hatĩ hadaahi.”
GEN.28.1	Nĩngĩtĩ avvaanĩ Iꞌthaako ngeerĩnĩ Yakobo nẽ aggatan nẽ ĩĩnnĩk, “Ma haꞌthũwanaa ngaa looccaa cĩ Kanaanĩ ho. 
GEN.28.2	Bĩĩt Paddan Arama hĩ Bethuele maaꞌnyĩ maaconu nẽ ũũk icinu maarnu Laban. Aꞌnyĩĩk ĩnõõnnõ haaꞌnyi loholeec umwa cĩnnĩ nĩngaata nẽ aꞌnyaha hikia hĩĩ ngaa cunni.” 
GEN.28.3	Nẽ aggatan tarĩ ĩĩnnĩk, “Aꞌnyĩĩk haggatanii Nyekuci ꞌTirriannioohiti ꞌcĩ ĩllõõan vẽlẽk nẽ aaꞌnyi ꞌtira lõhõlĩ ꞌcĩg mẽẽlĩg ĩꞌthõng ĩĩ maaꞌnyĩ eet ꞌcĩg mẽẽlĩg looccaa nĩĩcĩ. 
GEN.28.4	Aꞌnyĩĩk Nyekuc haaꞌnyi nganiit hĩ lõhõlĩ cugunnig ꞌgattan ꞌcĩ aaĩ hĩ baa aaꞌnyĩk nẽẽ Abũrahaamõ, hátĩ bĩtĩ looc nicci aayyi ho, baa ippotaneek nẽẽ Abũrahaamõ.”
GEN.28.5	Nĩngĩtĩ ĩꞌthõõĩ Iꞌthaako Yakobo hũũk Paddan Arama, hũmmũdoothĩk maarnĩ Laban ngeertĩ Bethuele ꞌgõtõnĩ Rẽbẽka aattĩ Yakobo hĩ Eꞌthaau.
GEN.28.6	Baa ũmmũda Eꞌthaau ngaatĩ aggatanĩ Iꞌthaako Yakobo nẽ itilo ĩnõõnnõ hiittiõõ hõllõngaa aꞌthũwana ngaa, ngaaĩnĩĩ cĩg looc cĩ Kanaanĩ. Nẽ tarĩ ikia ũmmũda ngaatĩ baa ĩꞌthõõĩ Iꞌthaako Yakobo, hũũk hũꞌthũwana ngaa Paddan Arama looccaa cĩ Thiiria ĩĩcĩ holooc. 
GEN.28.7	Ma tarĩ ho, ikia aga Eꞌthaau ngaatĩ athĩknĩ Yakobo maaꞌnyĩ hĩ aattĩnnĩ. 
GEN.28.8	Ma ngaati, ikia agaõõthĩ Eꞌthaau ngaatĩ hõllõngaa accamanaanĩ maaꞌnyia Iꞌthaako, ngaaĩ cĩg looc cĩ Kanaanĩ. 
GEN.28.9	Nĩngĩtĩ õkõõĩ Eꞌthaau ĩĩcĩ õlõ cĩ ꞌgõtõnĩ maacõnĩ Ĩthĩmaĩl nẽ ũũk ũꞌthũwan tĩnaatĩ Ĩthĩmaĩlĩ ꞌcĩ haĩ Mahalath, hũrũmeek hĩ ngaaĩ baag aꞌnyak nẽẽ ẽlẽk. Baa ĩĩn Mahalaathĩ ngõõnĩ Nẽbaiõõthĩ nẽ ĩĩ tĩnaatĩ Ĩthĩmaĩlĩ ngeertĩ Abũrahamĩ.
GEN.28.10	Ma nĩngaata, ĩtĩnga Yakobo ũtũngeek looc cĩ Bẽẽrthẽba nẽ ũũk ĩĩcĩ ꞌtaaũn cĩ Haraanĩ. 
GEN.28.11	Ma baa okoloothĩk kõrra, ũũk õdõlan nẽẽ nĩngĩmwa, nĩngĩtĩ oongiyyi nĩngaata, hĩnĩngĩtĩ baa utub lõõcĩ. Ma ngaatĩho, ittiha bẽẽ umwa nẽ uruhaaĩ õõ. 
GEN.28.12	Ma ũꞌnyaahĩtõõ, õhõnõõthĩ nẽẽ ĩcĩn lõkĩrrĩhĩ umwa ꞌcĩ uuni akatĩ looc hõdõlan õlõ cĩ Nyekuci hẽẽtahujjieen. Baa adtuuha nẽẽ aajĩlẽẽt cĩg Nyekuci ngaatĩ õtõdĩ õõĩ hẽẽtahujjieen nẽ ulluuccia ũgẽẽgĩ iita loota lõkĩrrĩhaa nĩĩcĩ. 
GEN.28.13	Baa abĩllaa Makayyioohiti hẽẽtahujjieen nẽ õthõõthak ĩnõõnnõ ĩĩnnĩk, “Nganĩĩt Makayyioohit Nyekuc cĩ maaconu Abũrahaamõ hĩcĩ Iꞌthaako. Haaꞌnyii hatĩ naa nganiit hĩ lõhõlĩ cugunnig, looc ꞌcĩ ꞌyioko oongiyyii nii ho. 
GEN.28.14	Mẽẽlĩg hatĩ lohollia cĩg lõhõlĩ cugunnig haauto hĩ ꞌthẽẽma cĩg lootu. Ĩꞌthanothoothĩk hatĩ nẽẽg looc ĩĩ gõõng õkõlõõthĩkĩ kõrra hĩ ĩĩcĩ uruto nẽ ĩꞌthaattothoothĩk ĩĩcĩ hujjieen hĩ ĩĩcĩ holooc buúk. Ĩĩn hatĩ eeta cĩg õlõ cunni ꞌgattan cĩ eet vẽlẽk. 
GEN.28.15	Haꞌthuunni hatĩ naa nganiit ꞌgoolliohĩ vẽlẽk ĩcĩg õvvõõĩ nẽ hõbõdaayyi ĩꞌthõng looc cunni ho. Hõllõngaa hatĩ huunnikii naa nganiit ĩꞌthõng hĩdĩman hẽlẽggĩ vẽlẽk ꞌcĩg haduhaakii ho.”
GEN.28.16	Ma baa acĩnĩ Yakobo ho, ikia ummuk ĩĩ, “Ĩko aaĩ Nyekuci Makayyioohiti ngaati dĩdĩ nẽ baa hõllõngaa haga ũdũt!” 
GEN.28.17	Nĩngĩtĩ itieelini nẽẽ gẽrrẽẽt nẽ ummuk ĩĩ, “Nĩngĩtĩ occa gõõng ꞌcĩ aaĩ hutuno ciee! Occa ꞌthẽk ꞌgõõl cĩ hattũũg cĩ õlõ cĩ Nyekuci cieeni!”
GEN.28.18	Ma baa ngerrenita, ĩtĩnga Yakobo nẽ ittiha bẽẽ baa aruhaanĩ õõ adaeek hĩbĩl ꞌcũl nẽ udduuttik ngõõrrõ lokora, hátĩ hubuluth Nyekuc. 
GEN.28.19	Tananga agayyi ꞌtaaũnĩ ꞌcĩ baa õbõhõõ hĩ nĩngĩtĩho haĩ ꞌLuuth, ũũk akateek nẽẽ ꞌthaar ꞌcĩg haĩ Bẽthẽl.
GEN.28.20	Ma nĩngaata, ũbũtan Yakobo muumaa cĩ Nyekuci ĩĩ, “Má aaĩ Nyekuci hĩ nganĩĩt nẽ ũꞌthũũtta ꞌgõõlaa ꞌcĩ hõkõõĩ ho nẽ aaꞌnya ꞌgẽẽn hĩ ceremwa buúk, 
GEN.28.21	nẽ aaꞌnya hõbõda lõꞌngõõc ĩꞌthõng õlõ cĩ baaba, aku thĩ hatĩ ĩĩn Makayyioohiti Nyekuc caannĩ dĩdĩ. 
GEN.28.22	Nẽ bẽẽ ciee hadaeehi naa hĩbĩl ngaati ho, ĩĩn hatĩ gõõng nĩngĩtĩ abulꞌthĩ eeta Nyekuc. Nẽ hẽlẽggẽẽnnĩ vẽlẽk ĩcĩg aaꞌnyaa nii nganĩĩta, hẽꞌngẽraakii hatĩ gõõng naa nganiit Nyekuc ꞌgiimwa ꞌcĩ abadtẽc.”
GEN.29.1	Ma baa ẽdẽcaak Yakobo ngaatĩ adduutĩkĩ ngõõrrõ biyyia ho, ikia ũũk nẽẽ ĩĩcĩ uruto cĩ looc baa akuuni ngaannia. 
GEN.29.2	Ma hĩdĩĩkoothong, udtuuha wĩĩtaneec
GEN.29.3	Ma baa ũllũngattaa hẽlẽggĩ vẽlẽk geyyia, baa gõõng au eꞌnyeehĩk tũhayyiooha bẽẽ nicci ngadiiha nẽ eellik aꞌtha. Nẽẽthĩ, ma uhuddi aꞌtha ẽlẽk, iita oboddiẽẽhĩ tũhayyiooha bẽẽ nicci hũꞌnyũũg wĩĩtaneec.
GEN.29.4	Nĩngĩtĩ ajini Yakobo tũhayyiook annẽẽkĩ, “Auunnu ĩĩna hõlõ?”
GEN.29.4	Ẽdẽcĩ tũhayyiooha aĩ, “Haaunna Haraana.”
GEN.29.5	Nẽ ijin nẽẽ ĩhõõggõ tarĩ ĩĩnnĩk, “Agayyu occa eet umwa ꞌcĩ haĩ Laban, loholeec cĩ ngeertĩ Naahõrĩ?”
GEN.29.5	Ẽdẽcĩ hatĩ eeta niccieeg aĩ, “Eei, hagayya.”
GEN.29.6	Nẽ ijin ĩhõõggõ tarĩ ĩĩnnĩk, “Ma acinnu aaĩ occa lõꞌngõõc?”
GEN.29.6	Ẽdẽcĩ tũhayyiooha anneek, “Eei, aaĩ lõꞌngõõc. Bũhaanyĩnĩ ꞌcĩ haĩ Rakĩlẽ caa aꞌngĩda aꞌtha hata.”
GEN.29.7	Nĩngĩtĩ annẽẽkĩ Yakobo tũhayyiook, “Ma nga waathĩn lõõcĩ ho, eellik aꞌtha nẽ nõõ iꞌngiddieehu geyyia tarĩ.”
GEN.29.8	Ẽdẽcĩ hinnia tũhayyiooha aĩ, “Hõllõngaa aaĩ nohotaa, nga nõõ hẽrẽẽyya nyalõmaarwa cĩg aꞌthaannu vẽlẽk hiita ngaati, nẽẽthĩ, hẽꞌnyẽẽkta bẽẽ.”
GEN.29.9	Ma baa nga õthõõthõõ Yakobo hĩ ĩhõõggõ, uppwaanna Rakĩlẽ aꞌngĩda aꞌtha cĩg maacõnĩ. 
GEN.29.10	Ma baa adtuuha Yakobo Rakĩlẽ tĩnaatĩ Labanĩ ho, ukul ũũk ubbuuk wĩĩtaneec nẽ eelĩk aꞌtha cĩg maalõnĩ ho. 
GEN.29.11	Ma baa uhuddi aꞌtha ẽlẽk, ikia ĩꞌtha nẽẽ Rakĩlẽ taliitta, 
GEN.29.12	nẽ uduhaak ĩĩnnĩk, “Hĩĩnĩ naa ngeerathonu ngeertĩ Rẽbẽka, ngõõnĩ maaconu.” Nĩngĩtĩ akannĩ ulwa. Ma athĩhĩ Rakĩlẽ thõõth icci ho, ukul ũũk uduhaak maaꞌnyĩ.
GEN.29.13	Ma baa athĩhĩ Labanĩ nyeemuut cĩ ngeerĩngõõnõnĩ ho, ukul nẽ buúk õõt ommottio hĩ Yakobo ꞌgõõla, nĩngĩtĩ ĩꞌthaaĩ ĩnõõnnõ taliitta nẽ ũũhĩ ĩĩcĩ olu, nĩngĩtĩ aduhaakĩ Yakobo ĩnõõnnõ thooꞌthiok vẽlẽk. 
GEN.29.14	Ma nĩngaata, ĩĩnnĩk Labanĩ ĩnõõnnõ, “Ĩĩnĩ nii ngeerĩngoonona dẽẽdẽ.”
GEN.29.14	Ma baa aau Yakobo nyĩlõk hõdẽĩ õlõõ cĩ maalõnĩ, 
GEN.29.15	ikia uduhaak Labanĩ ĩnõõnnõ ĩĩnnĩk, “Occa hõllõngaa adticanoothĩkaa nii nganĩĩt haaga, hĩnĩngĩtĩ ittiẽẽꞌthĩt. Duhaahaa dako ꞌgiimwa ꞌcĩ occa hadumanniina.”
GEN.29.16	Baa aꞌnyak Labanĩ lõhõlĩ ꞌramma ꞌcĩg ĩĩn buheeci. Baa haĩ cobbi Lẽẽa, nẽ hĩĩtõ ꞌcĩ hidici Rakĩlẽ. 
GEN.29.17	Baa ẽllẽẽmĩth Rakĩlẽ hĩllõõan Lẽẽa, hĩnĩngĩtĩ baa aꞌnyak Rakĩlẽ hẽbẽrĩ ꞌcĩg õõppẽr nẽ ĩĩ mũrra thõng buúk. 
GEN.29.18	Baa ammĩnan Yakobo Rakĩlẽ, nĩngĩtĩ aduhaakĩ Laban annẽẽkĩ, “Hatabi hadticanoothikii irkiꞌnyia tũrkĩramma nẽ aaꞌnyaa hũꞌthũwan Rakĩlẽ.”
GEN.29.19	Ẽdẽcĩ Labanĩ aĩ, “Abũnnaa, hatabi ꞌthẽk naa buúk õkõõĩ nii dẽẽdẽ ĩnõõnnõ hĩllõõan ngaatĩ occa õkõõĩ ẽẽtĩ umwaa haaga. Hũrũmtĩ hĩ nganĩĩt ngaati.” 
GEN.29.20	Nĩngĩtĩ adtũhanniini Yakobo irkiꞌnyia tũrkĩramma. Baa aattĩg irkiꞌnyia ꞌcĩg ĩĩn tũrkĩramma ho, hĩ ĩnõõnnõ hĩ waathinniooha haaga, hĩnĩngĩtĩ baa ammĩnan Yakobo Rakĩlẽ gẽrrẽẽt.
GEN.29.21	Ma urutaa cĩ irkiꞌnyia ꞌcĩg ĩĩn tũrkĩramma ho, uduhaak Yakobo Laban ĩĩnnĩk, “Aꞌnyaa thiggia hĩꞌngĩdõ, ũũppanit mĩĩ irkiꞌnyia ꞌcĩg hadtũhaniini.”
GEN.29.22	Nĩngĩtĩ alũtaanĩ Labanĩ eet cĩg olu vẽlẽk nẽ aarĩk nyahũũta. 
GEN.29.23	Ma baa õõt eeta ũꞌnyaahĩ, anĩhẽẽkĩ hinnia Labanĩ Lẽẽa bũhaanyĩnĩ cobbi hõõt hatagguutho hĩ Yakobo. 
GEN.29.24	Baa aaꞌnyĩk Labanĩ dticciannioohit cĩnnĩ ꞌcĩ haĩ ꞌThĩlpa hittioon Lẽẽa.
GEN.29.25	Ma baa ngerrenita, adtuuha hinnia ẽẽtĩ Lẽẽa! Ma ho, ĩĩnnĩk Yakobo Laban, “Adĩmannaa occa hoti inni? Baa hadtũhannii naa, hĩnĩngĩtĩ Rakĩlẽ. Inni ꞌgõõlaa ho?”
GEN.29.26	Ẽdẽcĩ Labanĩ anneek, “Aꞌngirannii nyattaalaa cĩnaang ngaatĩ aꞌthũwaniini loholeec ꞌcĩ uruto hatĩ nga hũꞌthũwanĩ ꞌcĩ oou. 
GEN.29.27	ꞌRẽẽõ nõõ waathinniook tũrkĩramma, hedeccia kõrra cĩ nyahũũtaaõ, nẽẽthĩ hatĩ haaꞌnyii Rakĩlẽ buúk nẽ õdtõhanõ irkiꞌnyia tũrkĩramma tarĩ.”
GEN.29.28	Ma urutaa ꞌcĩ ũrũmtõõĩ Yakobo hĩ Lẽẽa waathinniook tũrkĩramma, ittiha Labanĩ Rakĩlẽ buúk aaꞌnyĩk Yakobo hĩĩ ngaa cĩnnĩ. 
GEN.29.29	Baa nẽ aaꞌnyĩk Labanĩ dticciannioohit cĩnnĩ ꞌcĩ haĩ Bĩlha hũũk hidticanoothĩk Rakĩlẽ. 
GEN.29.30	Nĩngĩtĩ arũmẽẽnĩ Yakobo hĩ Rakĩlẽ buúk hĩĩ ngaa cĩnnĩ nẽ ĩmmĩnan ĩnõõnnõ gẽrrẽẽt hĩllõõan Lẽẽa. Nĩngĩtĩ õdtõhaniini Yakobo irkiꞌnyia tũrkĩramma tarĩ.
GEN.29.31	Ma baa acĩn Makayyioohiti Nyekuci ngaatĩ hõllõngaa ammĩnanĩ Yakobo Lẽẽa ho, ikia aaꞌnyĩk Nyekuci Lẽẽa haꞌnyak lõhõlĩ nẽ aau Rakĩlẽ haaga. 
GEN.29.32	Nĩngĩtĩ aku aꞌnyahiini Lẽẽa nẽ ũtũhũa loholeec ꞌcĩ maacĩ. Ma ho, akateek Lẽẽa loholeec ꞌthaar ꞌcĩg haĩ ꞌRuuben, hĩnĩngĩtĩ aĩ nẽẽ, “Ĩcĩna Makayyioohiti pĩĩrnanĩt caannĩ nẽ kõr icci, ĩmmĩnanaa thĩ hatĩ gõõng maac caannĩ nganĩĩta.” Nĩngĩtĩ akannẽẽkĩ loholeec ꞌthaar ꞌcĩg haĩ ꞌRuuben.
GEN.29.33	Ma urutaa cĩ irkit niccia, ikia aꞌnyahõ Lẽẽa tarĩ nẽ ũtũhũa loholeec ꞌcĩ maacĩ nẽ õthõõth ĩĩ, “Aaꞌnya Makayyioohiti loholeec icci buúk, hĩnĩngĩtĩ ĩthĩk nẽẽ ngaatĩ aaburreeka maac caannĩ nganĩĩta.” Nĩngĩtĩ akannẽẽkĩ loholeec ꞌthaar ꞌcĩg haĩ ꞌThimiõõnẽ.
GEN.29.34	Ma ho, ikia aꞌnyak Lẽẽa loholeec umwa tarĩ ꞌcĩ maacĩ nẽ ikia ummuk ĩĩ, “Ikia aattĩ hatĩ ĩmmĩnanaa maac caannĩ, hĩnĩngĩtĩ hittiraaha buul iyyio.” Nĩngĩtĩ akannẽẽkĩ loholeec ꞌthaar ꞌcĩg haĩ ꞌLeevi.
GEN.29.35	Ma nĩngaata, ikia aꞌnyahõ tarĩ nẽ ũtũhũwa loholeec ꞌcĩ maacĩ nẽ õthõõth ĩĩ, “Hadihithi hatĩ Makayyioohit gẽrrẽẽt, hĩnĩngĩtĩ loholeec icci.” Nĩngĩtĩ akannẽẽkĩ ꞌthaar ꞌcĩg kaĩ ꞌJuuda.
GEN.30.1	Ma baa aga Rakĩlẽ ngaatĩ hõllõngaa arritaanĩ lõhõlĩ hĩ Yakobo ho, ikia inyigaaran nẽẽ Lẽẽa nẽ ĩĩnnĩk maac cĩnnĩ, “ꞌTiraahaa lõhõlĩ, má aitiõõ tõõ, hathingti ꞌyioko hatĩ thõng.”
GEN.30.2	Baa alĩĩlĩ Yakobo thõõth ꞌcĩ aduhaak ĩnõõnnõ ngaa cĩnnĩ ho gẽrrẽẽt, nĩngĩtĩ annẽẽkĩ ĩnõõnnõ, “Aitiõõ hõllõngaa hĩĩnĩ naa Nyekuc. Ĩnõõnnõ ꞌcĩ hõllõngaa aaꞌnyi nganiit lõhõlĩ ho.”
GEN.30.3	Ma ho, uduhaak Rakĩlẽ maac cĩnnĩ ĩĩnnĩk, “Bĩtĩ thĩ Bĩlha, dticciannioohit caannĩ ꞌcĩ ngayyi ho nẽ atagguuꞌthu hĩ ĩnõõnnõ, hátĩ hittiraaha lõhõlĩ. Ĩnõõ ꞌcĩ hatĩ hakuu hĩĩnnĩ naa buúk ngaa.”
GEN.30.4	Nĩngĩtĩ ooginni Yakobo hĩ Bĩlha. 
GEN.30.5	Ma ho, ikia aꞌnyahõ Bĩlha nẽ ittiraak ĩnõõnnõ loholeec ꞌcĩ maacĩ. 
GEN.30.6	Nẽ õthõõth Rakĩlẽ ĩĩ, “Udhukiaaha aattĩ bũnnai cĩ Nyekuci nganĩĩta. Ĩthĩk nẽẽ laiinit caannĩ nẽ aaꞌnya loholeec ꞌcĩ maacĩ.” Nĩngĩtĩ akannẽẽkĩ loholeec ꞌthaar ꞌcĩg haĩ ꞌDaan.
GEN.30.7	Ma urutaa cĩ loholeec ꞌcĩ oou ho, ikia aꞌnyahõ Bĩlha dticciannioohiti cĩ Rakĩlẽ tarĩ nẽ ittiraak Yakobo loholeec ꞌcĩ maacĩ ꞌcĩ ĩĩn ꞌramma. 
GEN.30.8	Nĩngĩtĩ õthõõthĩ Rakĩlẽ aĩnnĩ, “Hoꞌngonytooa hĩ ngõõna gẽrrẽẽt nẽ hĩllõõana.” Nĩngĩtĩ akannẽẽkĩ loholeec ꞌthaar ꞌcĩg haĩ Navtali.
GEN.30.9	Ma baa aku adtuuha Lẽẽa ngaatĩ abĩllĩ nẽẽ ꞌnyahiitta ho, ikia ittiha ꞌThĩlpa, dticciannioohit cĩnnĩ nẽ aaꞌnyĩk hatagguutho hĩ Yakobo. 
GEN.30.10	Nĩngĩtĩ arritaakĩ ꞌThĩlpa dticciannioohiti cĩ Lẽẽa Yakobo, loholeec ꞌcĩ oou ꞌcĩ maacĩ. 
GEN.30.11	Nẽ õthõõth Lẽẽa ĩĩ, “Ayyia! Uruheeka dtõõdtõrĩ ꞌcĩ adhukiaaka bũnnai.” Nĩngĩtĩ akannẽẽkĩ loholeec ꞌthaar ꞌcĩg haĩ ꞌGad.
GEN.30.12	Ma ho, ittiraak ꞌThĩlpa dticciannioohiti cĩ Lẽẽa Yakobo loholeec umwa tarĩ ꞌcĩ maacĩ, 
GEN.30.13	nẽ õthõõth Lẽẽa tarĩ ĩĩ, “Haccamanoothĩha naana! Nẽ kõr nicci, ĩĩttĩhaa hatĩ ngaaĩ vẽlẽk tallioohit.” Nĩngĩtĩ akannẽẽkĩ loholeec ꞌthaar ꞌcĩg haĩ Aathẽr.
GEN.30.14	Ma baa nyĩlõhaa ꞌcĩ ajanĩ eeta ꞌgẽẽmẽ, ikia ũmmũda ꞌRuubenĩ hẽẽt umwa ꞌcĩ ĩĩn ẽgẽrnaac ꞌcĩ aaꞌnyĩk ngaa hode eet ꞌcĩ maacĩ hittir gẽrrẽẽt nẽ aꞌnyahoothĩk aattĩnnĩ Lẽẽa. Ma adtuuha Rakĩlẽ ho, ala ĩnõõnnõ ĩĩnnĩk, “Aꞌnyaa baaĩ ẽgẽrnaac aa aꞌnyaha ngeeruni nĩnga umwa.”
GEN.30.15	Ẽdẽcĩ hinnia Lẽẽa nyigaarrĩ anneek, “Nga hũũppanii maac caannĩ ꞌcĩ aggamaannaa ho?” Nẽ ẽdẽc Rakĩlẽ nyigaarrĩ ĩĩnnĩk, “Aꞌnyaa thĩ nõõ ẽgẽrnaac nicci umwa nẽ halahaneeki Yakobo atagguuth hatĩbaal.”
GEN.30.16	Ma baa õbõda Yakobo manatõõ ꞌjiaatĩn niccia ho, ikia uduhaak Lẽẽa ĩnõõnnõ ĩĩnnĩk, “Oongi aattĩ nii baalin nicci ꞌcieethaa caannĩ, hĩnĩngĩtĩ hũdũmanaaii ẽlẽk ẽgẽrnaacaa ĩĩcĩ aa aꞌnyaha loholeec caannẽẽnĩ.” Nĩngĩtĩ ooginni Yakobo hĩ Lẽẽa baalin niccia.
GEN.30.17	Nĩngĩtĩ athĩknĩ Nyekuci laiinit cĩ Lẽẽa nẽ ikia aꞌnyahõ hittiraak Yakobo loholeec ꞌcĩ maacĩ tarĩ hĩĩtõ ꞌtur. 
GEN.30.18	Nẽ õthõõth nẽẽ ĩĩ, “Aaꞌnya aattĩ Nyekuci ꞌbaaninit ꞌcĩ abũnnaa gẽrrẽẽt, hĩnĩngĩtĩ baa haaꞌnyihi naa dticciannioohit caannĩ hatagguutho hĩ Yakobo.” Nĩngĩtĩ akannẽẽkĩ loholeec ꞌthaar ꞌcĩg haĩ Iꞌthakar.
GEN.30.19	Ma urutaa cĩnnĩ, ikia aꞌnyahõ Lẽẽa tarĩ nẽ ittiraak Yakobo loholeec ꞌcĩ maacĩ. 
GEN.30.20	Nĩngĩtĩ õthõõthĩ Lẽẽa aĩnnĩ, “Aaꞌnya aattĩ Nyekuci ꞌbaaninit umwa tarĩ ꞌcĩ anyũttĩĩ. Nẽ kõr nicci, ikia aattĩ hatĩ itingoleea maac caannĩ gẽrrẽẽt, hĩnĩngĩtĩ hittiraaha lõhõlĩ tõrkõnõn ꞌcĩg maacĩg.” Nĩngĩtĩ akannẽẽkĩ ĩdõlĩ ꞌthaar ꞌcĩg haĩ ꞌThebulun.
GEN.30.21	Ma urutaa cĩnnĩ tarĩ, ikia ũtũhũa Lẽẽa loholeec ꞌcĩ ngayyi nẽ akateek ꞌthaar ꞌcĩg haĩ ꞌDiina.
GEN.30.22	Nẽ baa hõllõngaa ataarrothi Nyekuci Rakĩlẽ, nĩngĩtĩ aku athĩknĩ nẽẽ laiinit cĩnnĩ, nẽ aaꞌnyĩk ĩnõõnnõ haꞌnyahõ. 
GEN.30.23	Ma ho, aꞌnyahõ Rakĩlẽ noho nẽ ikia ũtũhũa loholeec ꞌcĩ maacĩ nẽ õthõõth ĩĩ, “Ittiheeha Nyekuci ngaaoni gõõng haꞌnyahi vẽlẽk ngaatĩ aaꞌnya loholeec ꞌcĩ maacĩ. 
GEN.30.24	Ĩttoorĩka occa hatĩ Makayyioohiti umwa tarĩ nuun!” Nĩngĩtĩ akannẽẽkĩ loholeec ꞌthaar ꞌcĩg kaĩ Yothebo.
GEN.30.25	Ma baa ittira Rakĩlẽ Yothebo ẽlẽk, ikia ĩĩnnĩk Yakobo Laban, “Aꞌnyaa ngaaĩ hĩ lõhõlĩ cĩgannĩg vẽlẽk baag hadtũhaniini nẽ alahaneehaa hũũk looccaa cĩnaang. 
GEN.30.26	Aga ꞌthẽk nii noho, baa hadticanoothikii naa nganiit jurrung nẽ hataba ꞌyioko hũũha.”
GEN.30.27	Ẽdẽcĩ hinnia Labanĩ Yakobo anneek, “Má ammĩnannaa nii nganĩĩta, au. Aduhaaka bõllõõha
GEN.30.28	Duhaahaa dako ꞌgii ꞌcĩ adiimi, hátĩ hũdũmaniina.”
GEN.30.29	Ẽdẽcĩ Yakobo anneek, “Aga ꞌthẽk nii buúk hidticanoothihii naa nganiit gẽrrẽẽt, ĩnõõ ꞌcĩ ꞌyioko abaliini ho. 
GEN.30.30	Baa ngatũrĩg hẽlẽggĩ cugunnig haaga, baa nga hakuu naa thõng nẽ ꞌyioko, aggatanii Makayyioohiti nganiit ꞌgoolliohĩ vẽlẽk ĩĩ baag haayyi naana. Nẽẽthĩ ꞌyioko, hidiima haꞌnyaha caha cĩgannĩg ẽmmẽn.”
GEN.30.31	Nĩngĩtĩ ajini Labanĩ ĩnõõnnõ annẽẽkĩ, “Hũdũmanii ꞌyioko niiyyia?”
GEN.30.31	Ẽdẽcĩ Yakobo aĩ, “Aitiõõ ꞌgii ꞌcĩ hadiimi naa hĩ nganiit tõõ. Má elemi thõõth ꞌcĩ hatĩ haduhaakii naana, occa hatĩ haalla hũhaothikiina. 
GEN.30.32	Nẽ haini naa nẽẽ, aꞌnyaa dako hiiyyiel hẽlẽggĩ cugunnig ko vẽlẽk, hátĩ hẽbẽra aꞌtha hĩ ẽẽtha ꞌcĩg buꞌthattĩg, hĩ mĩꞌnyõ ꞌcĩg kollig vẽlẽk hĩĩtõ dũmaniinit ꞌcĩ hadiimi naa hĩ nganiit ko. 
GEN.30.33	Ma hatĩ kõr umwa, ma aku iiyyielĩ hẽlẽggĩ nẽ atabu ẽꞌngẽraaha nganĩĩt cĩgannĩg, ammũdeehi hatĩ aꞌtha hĩ ẽẽtha ꞌcĩg buꞌthattĩg diooni hĩ mĩꞌnyõ ꞌcĩg kollig nẽ hatĩ agau ngaatĩ hõllõngaa higgoolli naa nganiita.”
GEN.30.34	Ẽdẽcĩ Labanĩ anneek, “Hẽlẽma thõõth cunni hataa nẽ aꞌnyĩĩk haau hĩcĩ aduha nii ho.” 
GEN.30.35	Ma kõr niccia, ahala Labanĩ hõõnyĩt ꞌcĩg lõbaacĩg hĩ ẽẽtha ꞌcĩg ngayyig vẽlẽk ꞌcĩg buꞌthattĩg hĩ mĩꞌnyõ ꞌcĩg kollig vẽlẽk haauto ẽmmẽn. Ma nĩngaata, ittiha buul cĩgĩnnĩg hõõt hũtũhaacõ ĩhõõggõ. 
GEN.30.36	Nĩngĩtĩ aluugi nẽẽ hĩ buul cĩgĩnnĩg õõĩ ꞌrẽẽna ĩĩcĩ looc ꞌcĩ õvvõõĩ eeta waathinniook iyyio ꞌgõõla. Baa ũũnnĩkĩ nẽẽ Yakobo hũtũha hẽlẽggĩ cĩg Labanĩ ꞌcĩg baag idiongan õlõ.
GEN.30.37	Ma tũhaiittatõõ, ẽtẽngẽda Yakobo taba cĩg heenu nẽ õbõllõc ũgĩ hĩĩtõ lõbaacĩg. 
GEN.30.38	Ma ho, ittiha taba niccig aarĩk hõbõktõ hĩ haahũlĩt, hátĩ hudtuukta hẽlẽggĩ hatĩ au ahũdĩ. Hĩnĩngĩtĩ baa ĩĩn waathinniook ꞌcĩg irrõõhõnĩ hẽlẽggĩ gẽrrẽẽt nicciag. 
GEN.30.39	Ma baa irrõõhõ hẽlẽggĩ ngaatĩ õbõhõõ hĩ taba niccig ko, iita ittirria mĩꞌnyõ ꞌcĩg buꞌthattĩg hode ꞌcĩg lõbaacĩg.
GEN.30.40	Baa nga aattĩg aꞌtha ꞌcĩg lõbaacĩg hẽlẽggẽẽnnĩĩ ꞌcĩg ũũha Yakobo ho. Ma baa waathinniook ꞌcĩg irrõõhõnĩ hẽlẽggĩ ho, baa aaꞌnyĩk nẽẽ hẽbẽktõõthĩ looc ĩĩcĩ aattiyyi aꞌtha ꞌcĩg lõbaacĩg ko, hátĩ hittirria mĩꞌnyõ ꞌcĩg lõbaacĩg. Nẽ ꞌgõõlaa cĩ, ũtũhawa Yakobo hẽlẽggĩ cĩgĩnnĩg ẽmmẽn nẽ hõllõngaa aaꞌnyĩk hũrũmtĩ hĩ cĩg Labanĩ.
GEN.30.41	Ma baa irrõõhõ hẽlẽggĩ ꞌcĩg atũnyĩ, baa gõõng attiha Yakobo taba ꞌcĩg abũkca ho nẽ aarĩk hõbõktõ hĩ haahũlĩt ꞌcĩg ahũdẽẽnĩ hẽlẽggĩ aĩ, hátĩ hittirit. 
GEN.30.42	Baa gõõng hõllõngaa aarĩk Yakobo taba niccig hatĩ irrõõhõ ꞌcĩg akaranĩ. Ma hĩdĩĩkoothong, iita ĩĩtõ ẽẽtha hĩ aꞌtha ꞌcĩg atũnyĩ ho vẽlẽk cĩg Yakobo nẽ ĩĩtõ ꞌcĩg akaran vẽlẽk cĩg Labanĩ. 
GEN.30.43	Nĩngĩtĩ aku abaliini Yakobo gẽrrẽẽt ꞌgõõlaa cĩ. Aꞌnyak hõrõõk cĩ tiinu, hĩ cĩ ẽẽtha hĩ cĩ aꞌthaannu hĩ cĩ nyaakaalnyanu hĩ cĩ thigireetu hĩ appahacaaꞌnya ꞌcĩg mẽẽlĩg ꞌrĩĩng buúk.
GEN.31.1	Baa aku athĩhĩ Yakobo lõhõlĩ cĩg Labanĩ õthõõth aĩ, “Ũũhĩ bẽrẽ Yakobo hẽlẽggĩ cĩg nyakangaan cĩnaac ko vẽlẽk. Aku baliinit cĩnnĩ vẽlẽk hĩ nyakangaan cĩnaac.” 
GEN.31.2	Ma ho, ikia ũmmũda Yakobo ngaatĩ aharrẽẽkĩ Labanĩ ĩnõõnnõ, iittiõõ hõllõngaa ĩĩn ꞌgõõnĩ hĩ baa gõõng. 
GEN.31.3	Nĩngĩtĩ annẽẽkĩ Nyekuci Makayyioohiti ĩnõõnnõ, “Bodooth looccaa cĩ maajihu cugunnig hĩcĩ ittioonniok cugunnig. Haꞌthũũnnĩ hatĩ naa nganiita.”
GEN.31.4	Nĩngĩtĩ ĩꞌthõõĩkĩ Yakobo Rakĩlẽ hĩ Lẽẽa nyeemuut annẽẽkĩ ĩhõõggõ, “Hommottio ngaatĩ ẽgẽĩ hẽlẽggĩ.” 
GEN.31.5	Nẽ ũũk uduhaak ĩhõõggõ ĩĩnnĩk, “Iittiõõ maaꞌnyu hõllõngaa abũnnaa haau hĩ baa gõõng. Nẽẽthĩ nẽẽꞌthẽk, aꞌthũũnna nganĩĩt Nyekuci cĩ baaba. 
GEN.31.6	Nẽ agayyu niig baa hidticanoothĩha naa maaꞌnyu mũlũhĩĩ cĩgannĩg vẽlẽk, 
GEN.31.7	nẽ ĩggõõla nẽẽ nganĩĩt nẽ ũtũhũ dũman caannĩ tabattĩ õmmõtõ. Nẽẽthĩ, baa aꞌthũũnna nganĩĩt Nyekuci ngaatĩ hõllõngaa ẽlẽmaakĩ maaꞌnyu hĩdĩmanaa nganĩĩt ꞌbuth. 
GEN.31.8	Má baa aĩ maaꞌnyu, ‘Hadũmannii hatĩ naa nganiit hẽlẽggẽẽnnĩĩ ꞌcĩg buꞌthattĩg,’ arrita hinnia hẽlẽggĩ vẽlẽk mĩꞌnyõ ꞌcĩg buꞌthattĩg. Ma baa aĩ nẽẽ, ‘Hadũmannii hatĩ hẽlẽggẽẽnnĩĩ ꞌcĩg lõbaacĩg,’ arrita hinnia hẽlẽggĩ vẽlẽk mĩꞌnyõ ꞌcĩg lõbaacĩg. 
GEN.31.9	Nĩngĩtĩ aggamaanĩ Nyekuci maaꞌnyu hẽlẽggĩ vẽlẽk nẽ aaꞌnya nganĩĩta.
GEN.31.10	“Ma baa nyĩlõhẽẽnnĩ ĩĩ gõõng irroohonĩ hẽlẽggĩ, baa hohonooꞌthi hacini hõõnyĩt ꞌcĩg lõbaacĩg hĩ ꞌcĩg buꞌthattĩg ꞌcĩg irrooki. 
GEN.31.11	Ma ho, ĩĩnnĩhaa aajĩlõ cĩ Nyekuci honoothittatõõ, ‘Ẽlẽ Yakobo!’ Hedeci hanneehi, ‘Ee!’ 
GEN.31.12	Nẽ ẽdẽc ĩnnĩhaa, ‘Cĩĩn nõõ hõõnyĩt ꞌcĩg irrooki ho, buꞌthattĩg ũgẽẽgĩ nẽ lõbaacĩg
GEN.31.13	Hĩĩnĩ naa Nyekuc baa huppwanakii Bẽẽthẽla, nga baa anĩĩbĩ nii bẽẽ ngõõrra nẽ ĩdĩmaneehaa nganĩĩt lõbũtĩ. Nẽẽthĩ ꞌyioko, bodooth ĩĩcĩ looc baa arrittiaanĩ hataman.’ ”
GEN.31.14	Ma nĩngaata, edecit Rakĩlẽ hĩ Lẽẽa Yakobo ĩĩttĩk, “Iittiõõ ꞌgii ꞌcĩ ũũnnĩkeet nyakangaan cĩnaang ngagĩĩt tõõ. 
GEN.31.15	Ĩcĩneet nẽẽ ngagĩĩt hĩ lohollia cĩg looc ꞌcĩ ꞌrĩĩng haaga nẽ ũtũũoyyeet ngagĩĩt hĩ nganiita. Ẽdẽcaak nẽẽ dioo hẽlẽggĩ baag arukiaa, hĩnĩngĩtĩ ngagĩĩt hĩĩ ꞌthĩĩ. 
GEN.31.16	Ĩĩn baliiniti
GEN.31.17	Nĩngĩtĩ aduhaakĩ Yakobo ngaaĩ hĩ lõhõlĩ cĩggĩĩng hotodit nyaakaalnya, 
GEN.31.18	nẽ ĩꞌngĩd hẽlẽggĩ vẽlẽk utuanõõĩ ĩĩcĩ oou. Baa alũt nẽẽ ijjio cĩgĩnnĩg vẽlẽk baag athada Paddan Arama nẽ ũũk ĩĩcĩ looc cĩ Kanaanĩ, ĩĩcĩ baa aayyi maaꞌnyia Iꞌthaako.
GEN.31.19	Ma baa kõr ꞌcĩ ĩꞌngaannĩ Labanĩ õkõ aꞌthudanĩ aꞌtha
GEN.31.20	Baa hõllõngaa aduhaak Yakobo Laban eet cĩ looc cĩ Aramĩ, ngaatĩ adiim aluugi nẽẽnĩ. 
GEN.31.21	Nẽ baa aꞌthũũnnĩ Yakobo hẽlẽggĩ cĩgĩnnĩg vẽlẽk ĩꞌthõng habaahĩ hidioo cĩ Euvaratẽthĩ hũũk hõdõlan muurriok ꞌcĩg kaĩ ꞌGilead.
GEN.31.22	Ma baa allacattĩ waathinniooha iyyio, iita uduktaak eeta Laban ĩĩttĩk, “Ukul Yakobo.” 
GEN.31.23	Nĩngĩtĩ alũtaanĩ Labanĩ eet cĩgĩnnĩg nẽ unuyyiõõthĩ Yakobo waathinniook tũrkĩramma nẽ õõt õdõlanit ĩnõõnnõ muurriõhĩĩ cĩg ꞌGileadĩ. 
GEN.31.24	Ma baalin niccia ũꞌnyaahĩtõõ uduhaak Nyekuci Laban eet cĩ Arameea, ĩĩnnĩk, “ꞌMuuk jurrung, ma hõkõ hadĩmani Yakobo ꞌbuth.”
GEN.31.25	Nĩngĩtĩ õdõlanĩ Labanĩ Yakobo nga baa aarĩkĩ Yakobo taban muurriõhĩĩ cĩg ꞌGileadĩ nẽ atagguutho Labanĩ hĩ ittioonniok cĩgĩnnĩg ko buúk nĩngaata. 
GEN.31.26	Ma ho, uduhaak Labanĩ Yakobo ĩĩnnĩk, “Avviri lõhõlĩ cĩgannĩg hĩ ngaaĩ ꞌcĩg aggammiaa jora inni? 
GEN.31.27	Ĩggõõllaa nẽ ukulu hõllõngaa aduhaakaa buúk inni? Má baa duhaahaanĩ, occa baa haarikuung karrama cobbi ꞌcĩ adtahĩ eeta illieerẽẽt hĩ tũũrẽna nẽ uruhit bohollwa. 
GEN.31.28	Nẽ tarĩ nga aꞌnyaa hĩꞌthaaĩk lõhõlĩ cĩgannĩg hĩ lõhõlĩ cĩggĩĩng ꞌgõõl buúk. Ĩdĩmanuu thõõth ꞌcĩ ẽꞌngẽjĩ gẽrrẽẽt ũdũt. 
GEN.31.29	Haꞌnyahi naa ꞌtirriani ꞌcĩ occa haruki nganiita, nẽẽthĩ hinnia, uppwaannahaa Nyekuci cĩ maaconu aabaal nẽ ĩnnĩhaa, ‘ꞌMuuk jurrung, ma hõkõ hadĩmani Yakobo ꞌbuth.’ 
GEN.31.30	Haga naa thõõth ꞌcĩ aaꞌnyi nganiit diim bodooth ĩĩcĩ õlõ cĩ maaconu ho. Nẽẽthĩ nẽẽ, ĩgorĩtheehaa hẽlẽggĩ ꞌcĩg ĩĩn nyekuꞌnya cĩgannĩg buúk inni?”
GEN.31.31	Ẽdẽcĩ Yakobo Laban anneek, “Baa hiteellinnii haini aggamaannaa mõnõ hatĩ lõhõlĩ cugunnig nẽ ũũhĩ thõng. 
GEN.31.32	Nẽẽthĩ ꞌyioko, má ammũda eet umwa ꞌcĩ aꞌnyak hẽlẽggĩ ꞌcĩg aari nii hĩĩ nyekuꞌnya cugunnig ko ngaati, aꞌnyĩĩk eet tĩho huruhi thõng. Diim hẽlẽggĩ cugunnig ko ijjiõõnnĩtõõ ĩcĩgannĩg hẽbẽrẽẽnnĩĩ cĩg ittioonniok cĩggaac ko, má ũmmũda nẽ ũũhĩ.” Baa hõllõngaa aga Yakobo ngaatĩ ĩgõrĩthaaĩ Rakĩlẽ hẽlẽggĩ ꞌcĩg ĩĩn nyekuꞌnya cĩg Labanĩ ho.
GEN.31.33	Nĩngĩtĩ õkõ adiimẽnĩ Labanĩ tuggatõõ cĩ Yakobo nẽ ũũk atarraaban cĩ Lẽẽa buúk, hĩ cĩg ngaaĩ ꞌcĩg ĩĩn ꞌramma ꞌcĩg ĩĩn dticcianniook ko buúk nẽ hõllõngaa ammũda hẽlẽggĩ niccig bũtĩ. Nĩngĩtĩ adukni tuggu cĩ Rakĩlẽ. 
GEN.31.34	Ĩko baa ĩgõrĩth Rakĩlẽ hẽlẽggĩ ꞌcĩg aar maaꞌnyia hĩĩ nyekuꞌnya ho dĩdĩ nẽ utuguny ijjiõõnnĩĩ ꞌcĩg irriongan nyaakaalĩ nẽ aavvi thõng. Baa atarraaban Labanĩ tuggu cĩ Rakĩlẽ ĩꞌthõng nẽ hõllõngaa ammũda buúk.
GEN.31.35	Nĩngĩtĩ annẽẽkĩ Rakĩlẽ maaꞌnyĩ, “Baaba, ma baaĩ nuun halĩĩllĩkaanĩ, aꞌnyaa haala loota, hĩnĩngĩtĩ õvvõ ẽlẽ.” Nẽ idiimo Labanĩ ĩꞌthõng hõllõngaa ammũda nyekuꞌnya cĩgĩnnĩg ko ũdũt.
GEN.31.36	Ma ho, ĩlĩĩlĩ Yakobo nẽ ijin Laban lĩlĩẽẽttaa ĩĩnnĩk, “Ne ꞌcĩ hẽꞌthẽcani naa ꞌcĩ alĩka gẽrrẽẽt noho ho? 
GEN.31.37	Hĩ ꞌyioko attamanuu ijjio cĩgannĩg vẽlẽk ko, ne ꞌyioko ꞌcĩ ũmmũda nii ꞌcĩ ĩĩn cunni? Daaĩ da hĩcĩnĩt eeta cugunnig hĩ cĩgannĩg buúk vẽlẽk battaalaa ngaati, hátĩ hudukta nẽẽg dẽẽdẽ nganĩ ꞌcĩ aduha thõõth ꞌcĩ ĩĩn dĩdĩ hõrggẽẽnaa cĩnaac.
GEN.31.38	“Hũrũmtĩ naag hĩ nganiit irkiꞌnyia hẽẽn ꞌramma nẽ arrit aꞌtha hĩ ẽẽtha cugunnig vẽlẽk jurrung nẽ nga hadak hõõny umwa cunni ũdũt. 
GEN.31.39	Nga halahaneek hẽlẽggĩ cugunnig hadahit idiꞌngwaana cĩg moru. Nẽ má adak ꞌgii cĩ moru umwa, aku thõõth niccia vẽlẽk hĩ nganĩĩta. Nẽ baa helemi thõõth vẽlẽk ꞌcĩ aggam hẽlẽggĩ cugunnig. Má anneekaa dũman aꞌtheet hode ẽẽth ꞌcĩ ĩgõrꞌthĩ waath hode baal, helemi noho. 
GEN.31.40	Baa pĩĩrnanĩt caannĩ cieeni. Ĩwaadda kõrra hõdõhõk kak nẽ hõllõngaa hoongi baal buúk, hĩnĩngĩtĩ lajjõ. 
GEN.31.41	Baa happĩĩrna hoti irkiꞌnyia hẽẽn ꞌramma baag harũmẽẽnĩ hĩ nganiit ko. Hadticanoothikii irkiꞌnyia õmmõtõ hĩ ꞌwec, hĩnĩngĩtĩ lõhõlĩ cugunnig ꞌcĩg ĩĩn ꞌramma ho nẽ irkiꞌnyia tõrkõnõn tarĩ, hĩnĩngĩtĩ hẽlẽggĩ. Nẽ aalla ũũhũ dũman caannĩ tabattĩ õmmõtõ. 
GEN.31.42	Má hiittiõõ Nyekuci cĩ baaba Abũrahaamõ hĩ Iꞌthaako ngaatĩ ẽbẽka nganĩĩt tõõ, occa baa itiggiawaa haaga hiꞌthihi ꞌgii ꞌcĩ hõkõõĩ buúk. Nẽ ꞌyioko, ĩcĩn Nyekuci pĩĩrnanĩt caannĩ, hĩ dtiic baa hadĩmaneekii naa nganiita, ĩnõõ ꞌcĩ eggerꞌnyeeki nẽẽ nganiit aabaal ko.”
GEN.31.43	Nẽ ẽdẽc Labanĩ Yakobo ĩĩnnĩk, “Ĩĩn lohollia cieeg lõhõlĩ cĩgannĩg nẽ lohollia cĩggĩĩng buúk ĩĩn cĩgannĩg nẽ hẽlẽggĩ cieegi, ĩĩn cĩgannĩg buúk noho. Ĩĩn hẽlẽggĩ vẽlẽk ꞌcĩg acini nii ngaati ho vẽlẽk cĩgannĩg. Nẽẽthĩ, aitiõõ ꞌgõõl ꞌcĩ occa halaamĩ naa lõhõlĩ cĩgannĩg hĩ lõhõlĩ cĩggĩĩng ko tõõ. 
GEN.31.44	Nẽẽthĩ ꞌyioko, ijjia hadahit naag hĩ nganiit lõhõt. Aꞌnyĩĩk hĩĩ lõhõt hebereec caannĩ hĩ nganiita.”
GEN.31.45	Nĩngĩtĩ õdõngaanĩ Yakobo bẽẽ umwa nẽ adaeek hĩbĩl ꞌcũl, hátĩ hĩĩ terethiinit ꞌcĩ aalla ũdũt. 
GEN.31.46	Ma nĩngaata, uduhaak Yakobo ittioonniok cĩgĩnnĩg huluttia biyyiẽẽn ũgĩ hurruthatteek hĩĩ muur nẽ udukto nĩngaata. 
GEN.31.47	Nĩngĩtĩ akannẽẽkĩ Labanĩ muur cĩ biyyieenu ho annẽẽkĩ, ꞌJegar ꞌThahadutha
GEN.31.48	Ma ho, uduhaak Labanĩ Yakobo ĩĩnnĩk, “Ĩĩn hatĩ muur ciee biyyieenu ho hebereec cĩnaac vẽlẽk.” Ĩnõõ ꞌcĩ akannõõthĩkĩ nĩngĩtĩho ꞌthaara ꞌcĩg haĩ, ꞌGaleed ko. 
GEN.31.49	Baa akannoothĩk nĩngĩtĩho buúk ꞌthaara ꞌcĩg haĩ Mĩthpa,
GEN.31.50	Ma ho, uduhaak Labanĩ Yakobo ĩĩnnĩk, “Má ĩdĩmanuu lõhõlĩ cĩgannĩg ꞌbuth, hode má ũꞌthũwanaa ngaaĩ ũgĩ ꞌcĩg ĩĩn mĩrõk, tananga hõllõngaa haga naana, gaa ngaatĩ agaĩ Nyekuci.”
GEN.31.51	Nẽ uduhaak Labanĩ Yakobo ĩĩnnĩk, “Ĩĩn hatĩ bẽẽ ꞌcĩ adaeehi nii ngaati ho hĩ biyyiẽẽn ꞌcĩg harruthaneehi naa looc ko hẽbẽrĩ cĩggaac. 
GEN.31.52	Aitiõõ hatĩ naa hõllõngaa hetteedi nĩngĩtĩ nẽ hikia hĩdĩmanii nganiit ꞌbuth nẽ aitiõõ hatĩ nii buúk hõllõngaa etteedi nẽ ikia ĩdĩmanaa nganĩĩt ꞌbuth. 
GEN.31.53	Aꞌnyĩĩk Nyekuc cĩ Abũrahamĩ hĩ cĩ Naahõrĩ, Nyekuc cĩ nyakangaaꞌnya cĩggĩĩng hẽttẽẽd thõõth cĩnaac ko.”
GEN.31.53	Nĩngĩtĩ abũtanĩ Yakobo ꞌthaarĩĩ cĩg Nyekuc hõdẽẽthõng baa abuluth maaꞌnyia Iꞌthaako. 
GEN.31.54	Ma ho, ĩbbõõr Yakobo ꞌgaarrieenit ngaatĩho nẽ ĩwaad hĩĩ ꞌthĩĩ nẽ ũtũvva ittioonniok cĩgĩnnĩg vẽlẽk hiita hudukto. Ma baa udukto nẽẽg ẽlẽk, atagguutho nĩngaata ĩꞌthõng loohoth cĩnnĩ.
GEN.31.55	Ma baa ngerrenita, ĩꞌthaaĩk Labanĩ lõhõlĩ cĩgĩnnĩg vẽlẽk ꞌgõõl taliitta, nĩngĩtĩ õbõdõõꞌthĩ nẽẽ ĩĩcĩ õlõ cĩnnĩ.
GEN.32.1	Ma baa ũũk Yakobo buúk ꞌgõõlaa cĩnnĩ, õõt ommottio hĩ aajĩlẽẽt cĩg Nyekuci ꞌgõõla. 
GEN.32.2	Ma baa acĩn Yakobo ĩhõõggõ ho, ikia ummuk ĩĩ, “Nĩngĩtĩ cĩ Nyekuci cieeni.” Nĩngĩtĩ akannẽẽkĩ nĩngĩtĩho ꞌthaar ꞌcĩg kaĩ, “Mahanaim.”
GEN.32.3	Ma nĩngaata, ĩꞌthõ Yakobo dticcianniook cĩgĩnnĩg hutuattĩ hõõt hĩcĩnĩt ꞌgõtõnĩ cĩnnĩ Eꞌthaau looccaa ꞌcĩ haĩ Their, Edoma. 
GEN.32.4	Baa aduhaak nẽẽ dticcianniook anneek, “Õõt uduktaak makayyioohit caannĩ Eꞌthaau ĩĩttĩk, ‘Nganĩĩt Yakobo dticciannioohit cunni ciee hikia ho. Acini haayyia ĩꞌthõng ko, baa nga harũmeenna hĩ maarneet cĩnaac Laban. 
GEN.32.5	Nẽ ꞌyioko, haꞌnyaha hẽlẽggĩ ꞌcĩg abadtẽc noho, haꞌnyahi tĩĩn hĩ aꞌtha hĩ ẽẽtha hĩ thigirẽẽt hĩ dticcianniook ũgĩ buúk. Nẽ hĩꞌthõõakii ꞌyioko nganiit makayyioohit caannĩ nyeemuut icci, hátĩ nuun hiita haaut lõꞌngõõc.’ ”
GEN.32.6	Ma baa oboddia dticcianniooha, iita uduktaak nẽẽg Yakobo ĩĩttĩk, “Hõdõlatta ꞌgotonu. Ovvooyyia nẽẽ ꞌyioko ꞌgõõla, õõkõra hĩ eet ꞌcĩg maacĩg ꞌmiiaꞌnya ꞌwec, adiim au ommotoonnu hĩ nganiita.” 
GEN.32.7	Ma baa athĩhĩ Yakobo nyeemuut icci ho, ikia itiẽẽlĩ nẽ õmmõthĩ gẽrrẽẽt. Nĩngĩtĩ ẽꞌngẽrĩ eet cĩgĩnnĩg ko, hĩĩtõ ꞌgoolliok ꞌramma nẽ ẽꞌngẽr hẽlẽggĩ buúk hĩĩtõ ꞌgoolliok ꞌramma. 
GEN.32.8	Baa ammuk nẽẽ aĩ, “Má aku Eꞌthaau jora nẽ iꞌthianaaĩ urukto hĩ eet ꞌcĩg oou, arũgĩ hatĩ nuun eeta ꞌcĩg urutaak.”
GEN.32.9	Ma nĩngaata, alaõ Yakobo ĩĩ, “Nyekuc cĩ hĩbaangĩ cĩgannĩg Abũrahaamõ hĩ Iꞌthaako, nii Makayyioohiti baa aduhaaka nganĩĩt anneeka, ‘Bodooth looccaa cunuung, bĩĩt mũdoothĩk ittioonniok cugunnig nẽ hatĩ haaꞌnyii baliinit.’ 
GEN.32.10	Hĩĩnĩ naa eet umwa haaga ꞌcĩ occa hõllõngaa hũũppani tarbalꞌthẽẽt cunni hĩ thõõth ꞌcĩ adĩmaneekaa nganĩĩt dticcannioohit cunni. Baa hĩĩnĩ hullahaac umwa ꞌcĩ haꞌnyahi hĩbahĩt haaga, baa habaakia hidioo cĩ ꞌJõrdanĩ. Nẽẽthĩ ꞌyioko, aaꞌnyaa nii nganĩĩt habalõ gẽrrẽẽt, haꞌnyak eet ꞌgoolliok ꞌramma. 
GEN.32.11	Halayyii gẽrrẽẽt, ẽlaa nganĩĩt hatĩ adiim aku aruka ꞌgõtõna Eꞌthaau. Hiꞌngolli haini aku mõnõ hatĩ acũdaanneet nẽẽ ngagĩĩt ngaaĩnĩ hĩ lõhõlẽẽnĩ noho thõng! 
GEN.32.12	Baa aduhaakaa nii nganĩĩt anneekaa, ‘Aaĩ hatĩ nii lõꞌngõõc. Haaꞌnyii hatĩ naa nganiit lõhõlĩ ꞌcĩg mẽẽlĩg ꞌcĩg ĩĩkĩ hathaac cĩ dẽmẽt cĩ bũlũcõ, ꞌcĩg hõllõngaa occa agiili.’ ”
GEN.32.13	Nĩngĩtĩ oongiyyi Yakobo nĩngaata. Ma baa ngerrenita, ikia ẽbẽra nẽẽ hẽlẽggĩ ũgĩ, hátĩ haaꞌnyĩk ꞌgõtõnĩ Eꞌthaau hĩĩtõ ꞌbaaninit. 
GEN.32.14	Baa ẽbẽra nẽẽ ẽẽtha ꞌcĩg ngayyig ꞌmiiaꞌnya ꞌramma, hõõnyĩt hẽẽn ꞌramma nẽ ẽbẽra aꞌtha ꞌmiiaꞌnya ꞌramma hĩ mẽrkẽcĩ hẽẽn ꞌramma buúk. 
GEN.32.15	Nẽ ahala nyaakaalnya hẽẽn iyyio ꞌcĩg ahurti nẽ tarĩ ahala tĩĩn ꞌcĩg ngayyig hẽẽn ꞌwec hĩ olĩꞌnya õmmõtõ. Ma tarĩ ho, ahala thigirẽẽt ꞌcĩg ngayyig hẽẽn ꞌramma hĩ ꞌcĩg maacĩg õmmõtõ. 
GEN.32.16	Ma ho, ẽꞌngẽr hẽlẽggĩ vẽlẽk haauto cũũmõ cũũmõ nẽ aaꞌnyĩk dticcianniook cĩgĩnnĩg huꞌthuutti nẽ uduhaak ĩhõõggõ ĩĩnnĩk, “Utuwattõõĩ hẽlẽggĩ, aanytĩk hõtõõcõ cũũmõ cũũmõ hĩĩtõ ꞌrẽẽttĩg.” 
GEN.32.17	Ma baa ho, uduhaak dticciannioohit ꞌcĩ uwwattĩ ĩĩnnĩk, “Ma ommottioou hĩ Eꞌthaau nẽ ijini iinnihii, ‘Makayyioohit cunni nganĩ? Ooyyu ĩĩna? Cĩg nganĩ hẽlẽggĩ ꞌcĩg aꞌngĩddu ho?’ 
GEN.32.18	Duhaak anneek, ‘Hẽlẽggĩ ꞌcĩg ĩꞌthõõakii dticciannioohiti cunni Yakobo, hĩĩ ꞌbaaninit cĩnnĩ makayyioohit cĩnnĩ Eꞌthaau. Nga aku nẽẽ buúk urutaa cĩnaang.’ ”
GEN.32.19	Nẽ uduhaak tarĩ dticciannioohit ꞌcĩ anũẽẽkĩ ꞌcĩ oou hĩ ꞌcĩg au uruta vẽlẽk thõõth hõdẽẽthõng anneek, “Thõõth ꞌcĩ hatĩ õõ aduhaaku Eꞌthaau hatĩ ommottioou hĩ ĩnõõnnõ nicciaani. 
GEN.32.20	Õõt uduktaak ĩĩttĩk, ‘Ma hakidani, nga aku dticciannioohiti cunni Yakobo urutaa cĩnaang.’ ” Baa ammuk Yakobo aĩ, “Má hĩꞌthooĩha Eꞌthaau hẽlẽggĩ iccig ĩĩcĩ oou, horoong hatĩ aaꞌnyĩk ĩnõõnnõ halal ꞌthĩnĩt nẽ accamanaawaanĩ.” 
GEN.32.21	Nĩngĩtĩ ĩꞌthõõĩkĩ Yakobo Eꞌthaau ꞌbaaninit cĩnnĩ ho hutuwattõõĩ dticcianniooha nẽ atangu nẽẽ baalin niccia nĩngaata.
GEN.32.22	Ma ꞌjiaatĩn tĩho, ĩtĩngaacõ Yakobo hĩ ngaaĩ hĩ buul cĩgĩnnĩg ꞌcĩg ĩĩn õmmõtõ hĩ hõdẽĩ ho, abaaktĩ hidioo ꞌcĩ haĩ ꞌJabok. 
GEN.32.23	Ma urutaa ꞌcĩ abaahõĩ nẽẽ ĩhõõggõ baakĩta, ikia abaahõĩ hẽlẽggĩ vẽlẽk ꞌcĩg aꞌnyak nẽẽ buúk baakĩta. 
GEN.32.24	Ma baa idiongan Yakobo ẽmmẽn, ikia eet umwaa nẽ iita ammacuuccio hĩ ĩnõõnnõ ĩꞌthõng haal lõõcĩ. 
GEN.32.25	Ma baa acĩn ẽẽtĩ ciee ngaatĩ aꞌnyamanĩ Yakobo ĩnõõnnõ ho, ikia ũdũrkũũnyan nẽẽ pũũc cĩ Yakobo noho dũrrũhũnyũk. 
GEN.32.26	Ma ho, uduhaak ẽẽtĩ nicciee Yakobo ĩĩnnĩk, “Uppwaanna kõrra, ĩꞌnya hũũhõ.”
GEN.32.26	Ẽdẽcĩ Yakobo anneek, “ꞌGattaanaa thĩ nõõ thõng, nẽẽthĩ uuhu.”
GEN.32.27	Ajin hinnia nõõ ẽẽtĩ nicciee Yakobo anneek, “Hainni ꞌyioko nganiit nganĩ?”
GEN.32.27	Ẽdẽcĩ Yakobo anneek, “Haĩnna Yakobo.”
GEN.32.28	Ẽdẽcĩ ẽẽtĩ nicciee ĩnõõnnõ tarĩ anneek, “Iittiõõ hatĩ hõllõngaa hainni nganiit Yakobo tarĩ. Hiitti hatĩ nganiit Ĩꞌthĩraẽl,
GEN.32.29	Ẽdẽcĩ Yakobo anneek “Duhaahaa baaĩ nuun ꞌthaar cugunnig.”
GEN.32.29	Ẽdẽcĩ hinnia ẽẽtĩ nicciee aĩ, “Inni diim nii gaa ꞌthaar cĩgannĩg ko?” Ma ho, aggatan ẽẽtĩ nicciee Yakobo.
GEN.32.30	Ma nĩngaata, õthõõth Yakobo ĩĩ, “Hĩcĩna aattĩ Nyekuc hẽbẽrẽẽnnĩ dẽẽdẽ nga harugi.” Nĩngĩtĩ akannẽẽkĩ nĩngĩtĩho annẽẽkĩ Penieele.
GEN.32.31	Ma baa uppwaanna kõrra, ĩtĩnga Yakobo ũtũngeek Penieele nẽ ẽtẽhẽõõthĩ, hĩnĩngĩtĩ pũũc cĩnnĩ ho ũnũõõthĩ eet cĩgĩnnĩg. 
GEN.32.32	Nganĩngĩtĩ nohota hĩĩ kõr hĩ niccieeni, iittiõõ eeta cĩg Ĩꞌthĩraẽlĩ hõllõngaa adak iding cĩ pũũcõ, hĩnĩngĩtĩ baa adũrkũũnyan Nyekuci Yakobo pũũc.
GEN.33.1	Ma baa ĩtĩnga Yakobo ũtũngeek Penieele, acĩnoothi hinnia Eꞌthaau ngaatĩ õõkõraanĩ hĩ eet ꞌcĩg maacĩg ꞌcĩg ĩĩn ꞌmiiaꞌnya ꞌwec ko. Ma nĩngaata, uduhaak nẽẽ lõhõlĩ hũrũmtĩ hĩ ngaaggi cũũmõ cũũmõ. Aaꞌnyĩk Lẽẽa hũrũmtĩ hĩ cĩgĩnnĩg, Rakĩlẽ hĩ cĩgĩnnĩg nẽ ũrũmtĩ ngaaĩ ꞌramma baag ĩĩn dticcianniook buúk hĩ lõhõlĩ cĩggĩĩng. 
GEN.33.2	Ma ho, ikia ũkũmaneek Yakobo ngaaĩ ꞌcĩg ĩĩn dticcianniook hĩ lõhõlĩ cĩggĩĩng haauto ĩĩcĩ oou, nẽ unuyyiẽẽhĩ Lẽẽa hĩ lõhõlĩ cĩgĩnnĩg, nẽẽthĩ, udtuurria Rakĩlẽ hĩ ngeerĩnĩ Yothebo. 
GEN.33.3	Nĩngĩtĩ uwwattẽẽkĩ Yakobo ngaaĩ cĩgĩnnĩg vẽlẽk. Ma baa õbõktõ nẽẽ hĩ ꞌgõtõnĩ, ũũk akateek ĩnõõnnõ huruꞌnyia tabattĩ tũrkĩramma.
GEN.33.4	Aira hinnia Eꞌthaau hikia harabũũt Yakobo nẽ ĩꞌthaayyio gẽrrẽẽt taliitta, nĩngĩtĩ akannĩ nẽẽg vẽlẽk ulwa. 
GEN.33.5	Ma nĩngaata, ĩcĩn Eꞌthaau ngaaĩ hĩ lõhõlĩ nẽ ijin ꞌgõtõnĩ ĩĩnnĩk, “Cĩg nganĩ eeta cieeg õõkõraannu ho?”
GEN.33.5	Ẽdẽcĩ Yakobo anneek, “Ĩĩn cieeg lõhõlĩ ꞌcĩg baag aaꞌnya Nyekuci mĩnnaniitta cĩnnĩ.” 
GEN.33.6	Nĩngĩtĩ auuni ngaaĩ baag ĩĩn dticcianniook ko hĩ lõhõlĩ cĩggĩĩng vẽlẽk nẽ akattieek Eꞌthaau huruꞌnyia. 
GEN.33.7	Ma nĩngaata, unuyyiẽẽhĩ Lẽẽa hĩ lõhõlĩ cĩgĩnnĩg iita akatit huruꞌnyia. Ma urutaa cĩnĩĩng, iita akatit Rakĩlẽ buúk hĩ ngeerĩnĩ Yothebo huruꞌnyia.
GEN.33.8	Ma baa ĩꞌthaayyio nẽẽg ẽlẽk, ijin Eꞌthaau Yakobo ĩĩnnĩk, “Cĩheeggi hẽlẽggĩ ꞌcĩg ĩꞌthõõakaa hommotoonna ꞌgõõla ho?”
GEN.33.8	Ẽdẽcĩ Yakobo anneek, “Ĩĩn ꞌbaaninit ꞌcĩ nuun haaꞌnyii naa nganiit, hátĩ haaut lõꞌngõõc.”
GEN.33.9	Ẽdẽcĩ hinnia Eꞌthaau anneek, “ꞌGõtõna, habalõ naa buúk gẽrrẽẽt. Ma haaꞌnyaa ꞌgiimwa, ꞌthũũtĩ ꞌcĩg adiim aaꞌnyaa ho hĩĩtõ cugunnig.”
GEN.33.10	Ẽdẽcĩ Yakobo anneek, “Aitiõõ ẽlẽ, má nuun accamanannaanĩ, lẽẽm ꞌbaaninit caannĩ ho. Nẽ ꞌyioko, ma hacinnii nganiit ngaatĩ accamanaanna nganĩĩt hoti ho, aaĩ hĩcĩ hacini muum cĩ Nyekuci. 
GEN.33.11	Baa aaꞌnya nganĩĩt Nyekuci ꞌgii vẽlẽk ꞌcĩ hadiimi. Ẽlẽ, lẽẽm nuun ꞌbaaninit ꞌcĩ haꞌnyahaakii ho.” Baa ara Yakobo ĩĩlaleek Eꞌthaau ĩꞌthõng hẽlẽm.
GEN.33.12	Ma urutaa ꞌcĩ ẽlẽmĩ Eꞌthaau ꞌbaaninit cĩ Yakobo ho, ikia õthõõth ĩĩ, “Hũkũmattoothĩk thĩ hátĩ hĩtĩngaac.”
GEN.33.13	Ẽdẽcĩ hinnia Yakobo ĩnõõnnõ anneek, “Makayyioohit caannĩ, nga hĩdĩcĩg lohollia nẽ tarĩ ippiirria ẽẽtha hĩ mĩꞌnyõ hĩ tĩĩn hĩ maala buúk. Aꞌnyaa hiitowa ĩhõõggõ uruta hĩdĩĩc hĩdĩĩc. Má habũũhaneehi weet huutub, occa hinnia hatĩ adaahĩ hĩĩ ꞌthĩĩ. 
GEN.33.14	Tuanĩ nẽẽ niina makayyioohit caannĩ, hanũaannii nuun hatĩ naa hĩ lõhõlĩ uruta hĩdĩĩc hĩdĩĩc, ĩꞌthõng hõdõlanii nganiit looccaa cĩ Edomĩ, makayyioohit caannĩ.”
GEN.33.15	Ẽdẽcĩ Eꞌthaau Yakobo anneek, “Abũnnaa, ĩꞌnya thĩ hutungeeki eet ũgĩ eetinii ĩcĩgannĩg ko hebekti nganiita.”
GEN.33.15	Ẽdẽcĩ Yakobo anneek, “Aitiõõ hõllõngaa aaddi, ũũppanaa nganĩĩt thõõth ꞌcĩ ẽlẽmma nii nganĩĩt taliitta makayyioohit caannĩ.” 
GEN.33.16	Nĩngĩtĩ õbõdõõꞌthĩ Eꞌthaau Edoma. 
GEN.33.17	Ma baa ũũk Eꞌthaau ẽlẽk, ĩꞌngaathĩ hinnia Yakobo õkõ ĩĩcĩ looc umwa ꞌcĩ haĩ Thukoth. Nĩngĩtĩ õkõ õlõmanẽẽkĩ hõrõõk ĩtĩho. Ĩnõõ ꞌcĩ akannõõthĩkĩ looc tĩho ꞌthaara ꞌcĩg kaĩ Thukoth
GEN.33.18	Ma baa urutaa cĩnnĩ, ikia ĩtĩnga Yakobo Paddan Arama, ũũk õdõlan ꞌtaaũn cĩ ꞌThẽkẽmĩ looccaa cĩ Kanaanĩ lõꞌngõõc, nĩngĩtĩ õlõmanĩ nĩngaata. 
GEN.33.19	Baa lõhõlĩ cĩg Hamõrĩ, maaꞌnyĩ ꞌThẽkẽmĩ ꞌcĩg ũũtanĩ nẽẽ looc ko. 
GEN.33.20	Ma nĩngaata, ikia ẽtẽhẽnya Yakobo nĩngĩtĩ ĩbbõõrĩkĩ Nyekuc ꞌgaarrieenit nẽ akateek ꞌthaar ꞌcĩg haĩ El Elohe Ĩꞌthĩraẽl.
GEN.34.1	Kõr umwa, baa eheronoothĩk ꞌDiina tĩnaatĩ Yakobo hĩ Lẽẽa, carama ũgĩ ꞌcĩg baag aattĩg looccaa tĩho. 
GEN.34.2	Ma baa acĩn ꞌThẽkẽmĩ ngeertĩ Hamõrĩ ꞌDiina ho, ũũk aggam ĩnõõnnõ ꞌtirriaana nẽ atanguuyyi hĩ ngaa cĩnnẽẽnĩ. Baa ĩĩn Hamõrĩ maaꞌnyĩ ꞌThẽkẽmĩ, habu cĩ habuccieet cĩ Hiivvi looccaa cĩ Kanaanĩ. 
GEN.34.3	Ma baa adtuuha ꞌThẽkẽmĩ ngaatĩ ĩĩnnĩ ꞌDiina tĩnaatĩ Yakobo bũhẽẽc ꞌcĩ ẽllẽẽmĩth gẽrrẽẽt ko, ikia accamana ĩnõõnnõ gẽrrẽẽt nẽ ũllũlũũman aĩ, hátĩ hẽlẽm ĩnõõnnõ. 
GEN.34.4	Nĩngĩtĩ aduhaakĩ ꞌThẽkẽmĩ maaꞌnyĩ annẽẽkĩ, “Hadiimi naa bũhẽẽc nicci hĩĩ ngaa caannĩ.”
GEN.34.5	Ma baa õdõlan nyeemuut ciee Yakobo ho, ikia ĩjjaahõĩ Yakobo thõõth icci ĩꞌthõng hoboddia buul cĩgĩnnĩg tũhaiitta.
GEN.34.6	Ma baa ho, iita Hamõrĩ hĩ ngeerĩnĩ ꞌThẽkẽm aĩ hiita hothooꞌthia thõõth icci hĩ Yakobo. 
GEN.34.7	Ma baa õdõlan nyeemuut ciee buul cĩg Yakobo ho, iita ĩlĩĩllẽẽcõ nẽẽg gẽrrẽẽt, nĩngĩtĩ õbõdaanĩ õlõ. Baa ĩĩn thõõth ꞌcĩ aggamĩ ꞌThẽkẽmĩ ngõõnĩ buul iccig ꞌtirriaana ho, ngaaoni cobbi gẽrrẽẽt hĩ eet cĩg Ĩꞌthĩraẽlĩ hũtũrũũr. Baa ꞌthẽk thõõth ꞌcĩ occa hõllõngaa adĩmanni ũdũt cieeni.
GEN.34.8	Ma õdõlan nẽẽg õlõ ho, ammũdeek hinnia Hamõr aduhaak Yakobo anneek, “Accamana nganĩĩt buuleniti ꞌThẽkẽmĩ bũhaanyuni gẽrrẽẽt. Aꞌnyĩĩk nuun ĩnõõnnõ hũꞌthũwan. 
GEN.34.9	Haarrik da thõõth ꞌcĩ hatĩ gõõng haꞌthũwanõõnĩ lõhõlĩ, hátĩ hũꞌthũwanit lohollia cugunnig lõhõlĩ cĩggaang nẽ ũꞌthũwanit cĩggaang buúk cugguung. 
GEN.34.10	Nẽ nuun hõlõmanit hõdẽĩ hĩ ngagĩĩta, haaꞌnyuung hatĩ ngagiit õlõmanit looccaa cĩnaang ko, ngaatĩ adiimmu niiga. Nẽ idticattu tũũẽẽnĩt cunuung lõꞌngõõc ĩꞌthõng umuddia baliinit vẽlẽk ꞌcĩ adiimmu ngaati.”
GEN.34.11	Nĩngĩtĩ õthõõthĩkĩ ꞌThẽkẽmĩ maaꞌnyĩ ꞌDiina hĩ ꞌgõtõõnõgĩ annẽẽkĩ, “Hõlõ, atamaattihaangu baaĩ nuun hũꞌthũwan ꞌDiina, nẽ hatĩ haaꞌnyuung ꞌgii vẽlẽk ꞌcĩ atabbu niiga. 
GEN.34.12	Uduktaahaangu ꞌgii vẽlẽk ꞌcĩ adiimmu hũdũmanõ. Tananga hĩĩ tĩĩn ꞌcĩg mẽẽlĩg gẽrrẽẽt, haruheekuung ꞌthẽk hatĩnĩ. Aanytaangu ꞌthẽk hũꞌthũwan ꞌDiina hĩĩ ngaa caannĩ.”
GEN.34.13	Hĩnĩngĩtĩ adĩman ꞌThẽkẽmĩ ꞌDiina ꞌbuth, iita edecit buul cĩg Yakobo ꞌThẽkẽm hĩ Hamõr ꞌgoolitta ĩĩttĩk, 
GEN.34.14	“Hõllõngaa occa hẽlẽmaanna naag ngõõna hũꞌthũwan ẽẽtĩ ꞌcĩ nga hẽttẽẽdĩ ẽlẽ.
GEN.34.15	Aaĩ thõõth hõdẽẽthõng ꞌcĩ hadiim haduhaakuung naag ngagiita. Má etteeddu eleeti cugguung ꞌcĩg eet ꞌcĩg maacĩg vẽlẽk haauto hĩ cĩggaang, occa thĩ hatĩ hẽlẽmaakuung ũꞌthũwanit ꞌDiina. 
GEN.34.16	Nẽẽthĩ hatĩ ũꞌthũwanit eeta cugguung lõhõlĩ cĩggaang, nẽ ũꞌthũwanit lohollia cĩggaang buúk cugguung. Nẽẽthĩ hatĩ hũrũmtĩ hĩ ngagiit hõdẽĩ. 
GEN.34.17	Má aburru ngaatĩ etteedinnu, haggamannuung hatĩ ngooneet cĩnaang ko nẽ huluukta.”
GEN.34.18	Baa aaĩ hĩcĩ abũnnaa thõõth ciee hĩ Hamõr hĩ ngeerĩnĩ ꞌThẽkẽm buúk. Nĩngĩtĩ ẽlẽmmĩ nẽẽgĩ. 
GEN.34.19	Nẽ baa ammũdeek ĩĩn ꞌThẽkẽmĩ buulenit ꞌcĩ ammĩnan eeta halaangatõõ cĩnĩĩng gẽrrẽẽt ũdũt, nĩngĩtĩ mĩĩ airi hĩdĩĩkoothong hũũk hĩdĩman hĩ baa aduhaak lohollia cĩg Yakobo, hĩnĩngĩtĩ baa aau ꞌthĩnĩt cĩnnĩ hĩ ꞌDiina.
GEN.34.20	Ma ho, ookorit ꞌThẽkẽmĩ hĩ maaꞌnyĩ ĩꞌthõng hattũũg cobbi cĩ ꞌtaaũnõõ ngaatĩ gõõng õthõõthĩ eeta lokihẽẽt hĩ thooꞌthiok cĩg lootu nẽ õõt uduktaak eet cĩg ꞌtaaũnaak ĩĩttĩk, 
GEN.34.21	“Hõlõ, ĩĩn eeta cieeg eet ꞌcĩg abũnnaa gẽrrẽẽt, haanytĩk hõlõmanit hõdẽĩ nẽ hutuuyyiõõ lõꞌngõõc. Maka lõõcĩ ciee occa ũũppan ĩhõõggõ nẽ tarĩ hũꞌthũwattõõ hatĩ gõõng lõhõlĩ buúk. 
GEN.34.22	Au hatĩ ẽlẽmĩ eeta cieeg ngaatĩ harũmẽẽnĩ hõdẽĩ thõõthaa hõdẽẽthõng, ĩĩcĩ occa etteedini ngagĩĩt eet ꞌcĩg maacĩg vẽlẽk eleeti haaut hĩ nẽẽgĩ. 
GEN.34.23	Ma hĩdĩmanit hoti, hõllõngaa occa hatĩ au ĩĩn hẽlẽggĩ cĩggĩĩng vẽlẽk cĩggaac? Helemit thõõth cĩnĩĩng ko nẽ hũrũmtĩ hĩ ĩhõõggõ hõdẽĩ.”
GEN.34.24	Ma nĩngaata, iita elemit eeta cĩg ꞌtaaũnaak vẽlẽk muhẽẽnĩt ꞌcĩ aduhaak Hamõrĩ hĩ ꞌThẽkẽm ko, nĩngĩtĩ ẽttẽẽdĩ eeta ꞌcĩg maacĩg vẽlẽk eleeti.
GEN.34.25	Ma urutaa cĩ waathinniook iyyio ĩĩcĩ etteeddiõĩ ĩhõõggõ eleeti ẽlẽk nẽ nga ẽkẽdanĩ, iita aggamit lohollia ꞌcĩg maacĩg cĩg Yakobo ꞌramma, ꞌThimiõõnẽ hĩ ꞌLeevi ꞌgõtõõnõgĩ ꞌDiina dẽẽdẽ, nyetubooꞌnya cĩggĩĩng nẽ õõt ĩnĩktoothĩk ꞌtaaũn, nĩngĩtĩ aruhi eet ꞌcĩg maacĩg vẽlẽk hĩĩ lõõcĩ ꞌthĩĩ. 
GEN.34.26	Baa aruhi Hamõrĩ hĩ ngeerĩnĩ ꞌThẽkẽm buúk. Ma nĩngaata, õõt aꞌnyakta nẽẽg ꞌDiina ꞌcieethaa cĩ ꞌThẽkẽmĩ, nĩngĩtĩ õõĩ ĩĩcĩ õlõ cĩnĩĩng. 
GEN.34.27	Nẽ baa awaddaangito lohollia ꞌcĩg maacĩg cĩg Yakobo eleeti cĩg eet ꞌcĩg adaahito nẽ ẽbẽlanit ijjio ꞌtaaũnaa cobbi ngaatĩ baa aggamĩ eeta ngõõnĩ nẽ ĩdĩmanit ꞌbuth ko. 
GEN.34.28	Baa aꞌngĩd nẽẽg ẽẽtha hĩ tĩĩna hĩ thigirẽẽta hĩ hẽlẽggĩ ꞌtaaũnatõõ hĩ cĩg aattĩg battaala vẽlẽk. 
GEN.34.29	Baa allũngan lohollia cĩg Yakobo ijjio ꞌcĩg ammũda ꞌcieethinii cĩg ꞌtaaũn tĩho vẽlẽk hĩĩ ꞌthĩĩ nẽ ootti ngaaĩ hĩ lõhõlĩ buúk hĩĩtõ dticcianniook.
GEN.34.30	Ma nĩngaata, ikia ĩĩnnĩk Yakobo ꞌThimiõõnẽ hĩ ꞌLeevi, “Aꞌnyaktahaangu niig nganĩĩt bathi. Nẽ ꞌyioko, aaburrieeha hatĩ eeta cĩg Kanaanĩ hĩ cĩg Peri, hĩ eet vẽlẽk ꞌcĩg aattĩg looccaa nĩĩcĩ. Agayyu niig ngaatĩ hĩĩgĩnnĩ naag ngatũrĩg haaga, ꞌyioko hũrũmtĩ nẽẽg vẽlẽk nẽ iita jora, occa acũdaanneet hĩĩtõ dtĩng.”
GEN.34.31	Ẽdẽcĩ hinnia nẽẽg Yakobo anneek, “Hõllõngaa hatabba naag ngõõna haau hĩ ꞌwaaꞌngiahiti.”
GEN.35.1	Nĩngĩtĩ aduhaakĩ Nyekuci Yakobo annẽẽkĩ, “Tĩnga luug bĩĩt lõman Bẽẽthẽla nẽ etehenyuu nĩngĩtĩ ĩbboorĩka nganĩĩt ꞌgaarrieenit, nganĩĩt Nyekuc baa huppwanakii kõr baa airẽẽkĩ nii ꞌgotonu Eꞌthaau.”
GEN.35.2	Ma nĩngaata, uduhaak Yakobo eet cĩg halang cĩnnĩ vẽlẽk ĩĩnnĩk, “Ũtũngteek hẽlẽggĩ ꞌcĩg aarru hĩĩtõ nyekuꞌnya cugguung ko nẽ aanytĩhu eleeti cugguung helleemito nẽ itihimtu ceremwa ꞌcĩg tẽllĩg. 
GEN.35.3	Nẽ ꞌyioko, huluugit hũtũngteek looc icci nẽ hõõt Bẽẽthẽla, ngaatĩ hatĩ hõkõ hẽhẽnytĩ naa nĩngĩtĩ hĩbbõõrĩkĩĩ Nyekuc ꞌgaarrieenit, baa ẽẽlla nganĩĩt pĩĩrnatta waathinniook vẽlẽk ꞌgõõlaa ꞌcĩ hõvvõõĩ.”
GEN.35.4	Nĩngĩtĩ aaꞌnyĩkĩ nẽẽg Yakobo hẽlẽggĩ ꞌcĩg aar nẽẽg hĩĩtõ nyekuꞌnya ho nẽ uppurucciaak dihidok buúk looc nẽ aanytĩk Yakobo hadaeek hẽẽtaa cobbi uruta, ngaatĩ õbõhõõ hĩ ꞌtaaũn cĩ ꞌThẽkẽmĩ ho. 
GEN.35.5	Ma baa ĩꞌngaathĩ Yakobo hĩ eet cĩgĩnnĩg ko, ikia aggam tẽẽlꞌthĩtĩ cĩ Nyekuci eet cĩg ꞌtaaũnniook ꞌcĩg õbõhõõ hĩ ĩhõõggõ, hátĩ hiittiõõ ẽẽtĩ ꞌcĩ occa iggiaoothi ĩhõõggõ tõõ.
GEN.35.6	Ma ho, iita Yakobo hĩ eet cĩg õlõ cĩnnĩ vẽlẽk ĩꞌthõng ꞌLuuth looccaa cĩ Kanaanĩ. Haĩ ꞌtaaũn cĩ ꞌLuuthi ꞌthaar ũgĩ Bẽthẽl. 
GEN.35.7	Nĩngĩtĩ ẽhẽnytĩ Yakobo nĩngĩtĩ ĩbbõõrĩkĩ Nyekuc ꞌgaarrieenit nĩngaata nẽ akateek ꞌthaar ꞌcĩg haĩ El Bẽthẽl,
GEN.35.8	Ma urutaa cĩ thõõth icci, ikia adaak Debora dticciannioohiti cĩ Rẽbẽka nẽ ũũk adaĩ hẽẽtaa cobbi uruta Bẽẽthẽla ĩĩcĩ holooc. Nganĩngĩtĩ nohota, ũtũvvẽẽcõ eeta hẽẽt tĩho ĩĩttĩk Allon Bacuth.
GEN.35.9	Ma baa õbõda Yakobo Paddan Arama, uppwaannak Nyekuci ĩnõõnnõ tarĩ, nĩngĩtĩ aggatanĩ ĩnõõnnõ. 
GEN.35.10	Ma nĩngaata, ĩĩnnĩk Nyekuci Yakobo, “Hainni nganiit Yakobo, nẽẽthĩ ꞌyioko, iittiõõ hatĩ hõllõngaa hainni nganiit Yakobo tarĩ, hiitti hatĩ ꞌthaar cugunnig Ĩꞌthĩraẽl.”
GEN.35.11	Nẽ ĩĩnnĩk Nyekuci ĩnõõnnõ tarĩ, “Nganĩĩt Nyekuc ꞌTirriannioohit ꞌcĩ hĩllõõani vẽlẽk. ꞌTira lõhõlĩ ꞌcĩg mẽẽlĩg. Au hatĩ eeta cĩg looc nicci vẽlẽk lõhõlẽẽnĩĩ cugunnig nẽ au hatĩ ĩĩn lohollia cugunnig ũgẽẽgĩ habuẽẽt ꞌcĩg obbitig. 
GEN.35.12	Haaꞌnyii hatĩ naa nganiit looc baa hippotaneehi naa Abũrahaamõ hĩ Iꞌthaako nẽ tarĩ hatĩ haaꞌnyĩha lõhõlĩ cugunnig buúk urutaa cunni.” 
GEN.35.13	Nĩngĩtĩ ũũnnĩkĩ Nyekuci Yakobo nĩngaata.
GEN.35.14	Ma ho, ĩtĩnga Yakobo ittiha bẽẽ ꞌcĩ uuni nẽ adaeek hĩbĩl ꞌcũl nẽ urwacan mẽrtaa hĩ ngõõrra hĩĩ ꞌgaarrieenit. 
GEN.35.15	Nĩngĩtĩ akannẽẽkĩ nẽẽ nĩngĩtĩ õthõõthõnĩ hĩ Nyekuc ko annẽẽkĩ Bẽthẽl.
GEN.35.16	Ma Bẽẽthẽla, iita uluugito Yakobo hĩ eet cĩg õlõ cĩnnĩ, õõt ĩĩcĩ looc ꞌcĩ haĩ Ẽvarath. Ma baa nga õvvõ nẽẽg ꞌgõõlaa, ikia uttur Rakĩlẽ ꞌgoonnia, nĩngĩtĩ õꞌngõnyõõnĩ hĩ tuhuyyiaanĩt ĩꞌthõng. 
GEN.35.17	Ma hĩdĩhĩdĩĩc, ikia ĩĩnnĩk ngaa ꞌcĩ ũũkca Rakĩlẽ ho, “Ma nga hiꞌngolli, ũtũhũaa loholeec ꞌcĩ maacĩ tarĩ.” 
GEN.35.18	Ma baa ukuud Rakĩlẽ haaga, uduha nẽẽ thõõth hõdẽẽthõng ĩĩ, “Haĩ loholeec caannĩ ꞌthaar Ben Oni.”
GEN.35.19	Ma baa adaak Rakĩlẽ, iita adaacõ eeta ĩnõõnnõ ꞌgõõlaa ꞌcĩ õkõ ĩĩcĩ ꞌtaaũn cĩ Ẽvarathĩ. Haĩ ꞌthaar cĩg Ẽvarathĩ ũgĩ Bẽtẽlẽm. 
GEN.35.20	Ma ho, adaeek Yakobo bẽẽ ꞌcĩ ĩĩn bekioohit hĩbĩl ꞌcũl biyyiẽẽnĩĩ cĩg Rakĩlẽ. Hĩĩ kõr nicci, anneek eeta nĩngĩtĩho biyyiẽẽn cĩg Rakĩlẽ.
GEN.35.21	Nĩngĩtĩ õkõõĩ Ĩꞌthĩraẽlĩ ĩĩcĩ oou nẽ ũũk aarĩk tuggu cĩnnĩ ngaatĩ haĩ Mĩgdal Ẽdẽr ĩĩcĩ oou. 
GEN.35.22	Ma nĩngaata, ĩtĩnga ngeertĩ Ĩꞌthĩraẽlĩ ꞌcĩ oou ꞌRuubenĩ, ĩnĩhoothĩk Bĩlha ngamaacõnĩ nẽ atagguutho hĩ ĩnõõnnõ aar hĩĩ ngaa. Ma nĩngaata, ikia aga maaꞌnyia buúk thõõth icci.
GEN.35.22	Baa aꞌnyak Yakobo lõhõlĩ ꞌcĩg maacĩg õmmõtõ hĩ ꞌramma:
GEN.35.23	Haĩ loholeec cĩ Lẽẽa
GEN.35.23	ꞌcĩ oou ꞌRuuben nẽ hĩĩtõ ũgĩ ꞌThimiõõnẽ hĩ ꞌLeevi hĩ ꞌJuuda hĩ Iꞌthakar hĩ ꞌThebulun.
GEN.35.24	Ĩĩn ꞌcĩg arrita nẽẽ hĩ Rakĩlẽ ꞌramma:
GEN.35.24	Yothebo hĩ Benyemiino.
GEN.35.25	Baa arrita nẽẽ lõhõlĩ ꞌramma hĩ Bĩlha, bũhẽẽc baa ĩĩn dticciannioohit cĩ Rakĩlẽ:
GEN.35.25	Ĩhõõggõ ꞌDaanĩ hĩ Navtali.
GEN.35.26	Ĩĩn lohollia cĩg ꞌThĩlpa dticciannioohit cĩ Lẽẽa buúk ꞌramma:
GEN.35.26	Ĩhõõggõ ꞌGadĩ hĩ Aathẽr.
GEN.35.26	Baa lõhõlĩ cĩg Yakobo cieegi ꞌcĩg baag arrita nẽẽ Paddan Arama.
GEN.35.27	Ma baa ho, ikia ũmmũdoothĩk Yakobo maaꞌnyĩ Iꞌthaako looccaa cĩ Mamre ngaatĩ õbõhõõ hĩ Kiriath Arba ngaatĩ baa õlõmanĩ Abũrahamĩ hĩ Iꞌthaako. Haĩ Kiriath Arba ꞌthaar ũgĩ Heboron. 
GEN.35.28	Baa arũgĩ Iꞌthaako hatahaany hĩĩ hõrõdtõr. 
GEN.35.29	Nĩngĩtĩ adaaknĩ baa ĩĩtõ irkiꞌnyia ꞌmiia hõdẽĩ hĩ hẽẽn turkiyyio (180), nẽ iita adaacõ Yakobo hĩ Eꞌthaau ĩnõõnnõ.
GEN.36.1	Haĩ ꞌthaar cĩg Eꞌthaau ũgĩ Edom. Nẽ hattũũg cĩnnĩ ho cieeni. 
GEN.36.2	Baa aꞌthũwan Eꞌthaau ngaaĩ cĩg looc cĩ Kanaanĩ ꞌcĩg haĩ Aada hĩ Oholibama. Baa ĩĩn Aada tĩnaatĩ eet ꞌcĩ Hiiti ꞌcĩ haĩ Elon. Nẽ baa ĩĩn Oholibama tĩnaatĩ eet cĩ Hiivvi ꞌcĩ haĩ Ana, ꞌcĩ baa ĩĩn ngeertĩ Thibeonĩ. 
GEN.36.3	Nẽ aꞌnyak Eꞌthaau ngaa umwa tarĩ ꞌcĩ haĩ Bathemath. Baa ĩĩn Bathemathĩ tĩnaatĩ Ithimaĩlĩ nẽ ĩĩ ngõõnĩ Nebaiothĩ buúk.
GEN.36.4	Baa arrita Aada loholeec ꞌcĩ haĩ Elivath nẽ ittira Bathemathĩ ꞌcĩ haĩ ꞌReuel. 
GEN.36.5	Ma urutaa cĩnnĩ, iita ittirria Oholibama hĩ Eꞌthaau lõhõlĩ ꞌcĩg haĩ ꞌJeuth hĩ Jalam hĩ Kõõra. Baa arrita ngaaĩ cĩg Eꞌthaau ho buul iccig vẽlẽk looccaa cĩ Kanaanĩ.
GEN.36.6	Ma nĩngaata, ũlũta Eꞌthaau ngaaĩ hĩ lõhõlĩ hĩ ittioonniok hĩ hẽlẽggĩ hĩ ijjio cĩgĩnnĩg vẽlẽk baag ammũda nẽẽ looccaa cĩ Kanaanĩ nẽ uluug ũtũngeek ꞌgõtõnĩ Yakobo nĩngaata nẽ ũũk looccaa umwaanĩ. 
GEN.36.7	Baa aluug nẽẽ, hĩnĩngĩtĩ baa akadan hẽlẽggĩ arteeniti looccaa ꞌcĩ arũmẽẽnĩ nẽẽ hĩ Yakobo ho. Hĩnĩngĩtĩ baa abal nẽẽg hẽlẽggĩ ꞌcĩg mẽẽlĩg nẽ aꞌnyaman ngaatĩ arũmẽẽnĩ hõdẽĩ. 
GEN.36.8	Nĩngĩtĩ õkõ õlõmanĩ Eꞌthaau ꞌcĩ haĩ ꞌthaar ũgĩ Edom ko, muurriõhĩĩ cĩg looc cĩ Theiri.
GEN.36.9	Nẽ lõhõlĩ cĩg Eꞌthaau baag au ĩĩn maajihi eet ꞌcĩg haĩ Edom muurriõhĩĩ cĩg looc cĩ Theiri cieegi:
GEN.36.10	Hattũũg cĩ lõhõlĩ cĩg Eꞌthaau cieeni:
GEN.36.10	Baa ĩĩn Elivathĩ ngeertĩ Eꞌthaau ꞌcĩ arrita Aada nẽ ĩĩn ꞌReuel ngeerĩnĩ cĩ ngaa ꞌcĩ haĩ Bathemath.
GEN.36.11	Ma nĩngaata, ikia ittira Elivathĩ buul ꞌtur ꞌcĩg haĩ:
GEN.36.11	Teman hĩ Õmar hĩ ꞌThevvo hĩ ꞌGatam hĩ Kẽnaath.
GEN.36.12	Nẽ ikia ittira ngaa cĩ Elivathĩ umwaa tarĩ ꞌcĩ haĩ Tĩmĩna ngeerĩnĩ ꞌcĩ haĩ Amalek. Lõhõlĩ cĩg buul cĩg Eꞌthaau hĩ Aada cieeg vẽlẽk.
GEN.36.13	Ikia ũꞌthũwanõõ ꞌReuelĩ buúk nẽ aꞌnyak buul ꞌwec ꞌcĩg haĩ:
GEN.36.13	Nahath hĩ ꞌThẽẽra hĩ ꞌThamma hĩ Miiꞌtha. Baa lõhõlĩ cĩg ngaa cĩ Eꞌthaau ꞌcĩ haĩ Bathemath ko cieegi.
GEN.36.14	Nẽ aꞌnyak Oholibama ngaa cĩ Eꞌthaau ꞌcĩ baa ĩĩn tĩnaatĩ Ana, lõhõlĩ ꞌcĩg maacĩg iyyio ꞌcĩg kaĩ:
GEN.36.14	ꞌJeuth hĩ Jalam hĩ Kõõra. Baa ĩĩn Ana loholeec cĩ tĩnaatĩ eet ꞌcĩ haĩ Thibeone.
GEN.36.15	Ma baa urutaa cĩ irkiꞌnyia ũgĩ, iita ĩĩtõ lohollia cĩg lõhõlĩ cĩg Eꞌthaau ũgẽẽgĩ habuẽẽta.
GEN.36.15	Baa ĩĩn Elivathĩ loholeec cĩ Eꞌthaau ꞌcĩ oou maaꞌnyĩ habuẽẽt ꞌcĩg haĩ:
GEN.36.15	Teman hĩ Õmar hĩ ꞌThevvo hĩ Kẽnaath 
GEN.36.16	hĩ Kõõra hĩ ꞌGatam hĩ Amalek. Baa ĩĩn cieeg vẽlẽk habuẽẽt ꞌcĩg baag ĩĩn lõhõlĩ cĩg Elivathĩ, ngeertĩ ngaa baa haĩ Aada. Baa arrittiaa buul cieeg vẽlẽk Edoma.
GEN.36.17	Baa nẽ iita ĩĩtõ lohollia cĩg ꞌReuel habuẽẽta, haĩ ꞌthaarriok cĩggĩĩng:
GEN.36.17	Nahath hĩ ꞌThẽẽra hĩ ꞌThamma hĩ Miiꞌtha. Baa ĩĩn cieeg habuẽẽt ꞌcĩg au ĩĩcĩ hattũũg cĩ ꞌReuel looccaa cĩ Edomĩ, baa ĩĩn nẽẽg lõhõlĩ cĩg lõhõlĩ cĩg ngaa cĩ Eꞌthaau baa haĩ Bathemath.
GEN.36.18	Lõhõlẽẽnĩĩ cĩg ngaa cĩ Eꞌthaau baa haĩ Oholibama tĩnaatĩ Ana,
GEN.36.18	baa iita ĩĩtõ ꞌJeuthĩ hĩ Jalam hĩ Kõõra buúk habuẽẽta. 
GEN.36.19	Baa ĩĩn eeta cieeg vẽlẽk lõhõlĩ cĩg Eꞌthaau ꞌcĩ baa haĩ ꞌthaar ũgĩ Edom.
GEN.36.20	Baa aku Theiri habuccieetaa cĩ eet cĩg Hõõrĩ looccaa cĩ Edomĩ, baa nga hittirria Eꞌthaau. Aꞌnyak Theiri Hooritheniti lõhõlĩ ꞌcĩg haĩ:
GEN.36.20	Lõtan hĩ Thõbal hĩ Thibeone hĩ Ana, 
GEN.36.21	hĩ Dithon hĩ Ẽthẽr hĩ Dithan. Baa ĩĩn lohollia cieeg Theiri Edoma habuẽẽt cĩg eet cĩg Hõõrĩ.
GEN.36.22	Baa lõhõlĩ cĩg Lõtanĩ hĩ
GEN.36.22	Hori hĩ Hẽmam. Baa haĩ ngõõnĩ Lõtanĩ Tĩmĩna.
GEN.36.23	Baa aꞌnyak Thõbalĩ buúk lõhõlĩ ꞌcĩg maacĩg ꞌcĩg haĩ:
GEN.36.23	Alavan hĩ Manahath hĩ Ebal hĩ ꞌTheevo hĩ Õnam.
GEN.36.24	Baa aꞌnyak Thibeonĩ lõhõlĩ ꞌcĩg maacĩg ꞌramma ꞌcĩg haĩ:
GEN.36.24	Aia hĩ Ana. Baa Ana ꞌcĩ baa õrõõta wĩĩtaneec ꞌcĩ aaburii mõrõtõõ tõõ baa ũũha thigirẽẽt cĩg maacõnĩ.
GEN.36.25	Nẽ baa ikia ĩĩ Ana maaꞌnyĩ buulenit ꞌcĩ haĩ:
GEN.36.25	Dithon hĩ bũhẽẽc ꞌcĩ haĩ Oholibama.
GEN.36.26	Nẽ ikia ĩĩ Dithonĩ maaꞌnyĩ buul ꞌcĩg haĩ:
GEN.36.26	Hemdan hĩ Ethban hĩ Ithran hĩ Keran.
GEN.36.27	Ma baa ikia ĩĩ maka Ẽthẽrĩ, ikia ittiho nẽ aꞌnyak lõhõlĩ ꞌcĩg haĩ:
GEN.36.27	Bĩlhan hĩ ꞌThaavan hĩ Akan.
GEN.36.28	Baa haĩ lõhõlĩ ꞌcĩg maacĩg cĩg Dithanĩ
GEN.36.28	Uth hĩ Aran.
GEN.36.29	Baa makayyiook cĩg eet cĩg hattũũg cĩ eet cĩg Hõõrĩ cieegi:
GEN.36.29	Lõtan hĩ Thõbal hĩ Thibeone hĩ Ana, 
GEN.36.30	hĩ Dithon hĩ Ẽthẽr hĩ Dithan. Baa akannoothĩk hattũũgẽt cĩg Hõõrĩ ꞌthaarrioha cĩg makayyiook cĩggĩĩng, ꞌcĩg baag aattĩg looccaa cĩ Theiri.
GEN.36.31	Baa nga haꞌnyahit eeta cĩg Ĩꞌthĩraẽlĩ habuẽẽt cĩggĩĩng, baa aattĩg habuẽẽta ũgẽẽgĩ ꞌcĩg baag aggam looc cĩ Edomĩ. Nẽ ꞌthaarriok cĩggĩĩng ko cieegi:
GEN.36.32	Baa habu ꞌcĩ haĩ ꞌBẽẽla, ngeertĩ Beorĩ ꞌcĩ baa ĩĩn habu Edoma ĩĩcĩ oou. Baa aaĩ nẽẽ ꞌtaaũnaa ꞌcĩ haĩ Dinhaba.
GEN.36.33	Ma baa adaak ꞌBẽẽla, ikia irigith habuui ꞌcĩ haĩ ꞌJõbaab ngeertĩ ꞌThẽẽra cĩ looc cĩ Bõthõra ĩnõõnnõ.
GEN.36.34	Ma baa tarĩ adaak ꞌJõbaabĩ, ikia irigith ĩnõõnnõ habuui ꞌcĩ haĩ Hutham cĩ eet ꞌcĩg haĩ Tẽẽma.
GEN.36.35	Ma urutaa cĩ daahĩth cĩ Huthamĩ, ikia irigith ĩnõõnnõ habuui ꞌcĩ haĩ Hadad ꞌcĩ ĩĩn ngeertĩ eet ꞌcĩ haĩ Bẽdaad. Baa iiggia Hadadĩ eet cĩg Midianĩ jora looccaa cĩ Mõabĩ. Baa haĩ ꞌtaaũn ꞌcĩ aayyi nẽẽ Avith.
GEN.36.36	Ma baa tarĩ adaak Hadadĩ, ikia ĩĩ ẽẽtĩ ꞌcĩ haĩ Thamla habu. Baa ĩĩn Thamla eet cĩ looc ꞌcĩ haĩ Mathẽrẽka.
GEN.36.37	Ma baa adaak Thamla, ikia irigith ĩnõõnnõ habuui ꞌcĩ haĩ ꞌThaaulo cĩ looc ꞌcĩ haĩ Rehoboth ꞌcĩ õbõhõõ hĩ hidioo.
GEN.36.38	Nẽ tarĩ baa ikia adaak ꞌThaaulo, ikia ĩĩ ẽẽtĩ ꞌcĩ haĩ ꞌBaal Hanan habu. Baa ĩĩn ꞌBaal Hananĩ ngeertĩ eet ꞌcĩ haĩ Acbor.
GEN.36.39	Ma baa urutaa cĩ daahĩth cĩ ꞌBaal Hananĩ, ikia irigith habuui ꞌcĩ haĩ Hadad cĩ looc ꞌcĩ haĩ Pau. Baa haĩ ngaa cĩnnĩ Mehetabel tĩnaatĩ eet ꞌcĩ haĩ Matereed ꞌcĩ ĩĩn tĩnaatĩ eet ꞌcĩ haĩ Methahab.
GEN.36.40	Baa habuẽẽt ꞌcĩg au hattũũgaa cĩ Eꞌthaau cieegi:
GEN.36.40	Tĩmĩna hĩ Alava hĩ ꞌJetheth, 
GEN.36.41	hĩ Oholibama hĩ Ela hĩ Pinon, 
GEN.36.42	hĩ Kẽnaath hĩ Teman hĩ Mibthar, 
GEN.36.43	hĩ Magdiel hĩ Iram. Baa habuẽẽt cĩg Edomĩ cieeg vẽlẽk. Baa aattĩg nẽẽg cũũmõ cũũmõ ꞌgoolliohĩĩ cĩg ꞌthaarriok cĩg loonyin cĩggĩĩng.
GEN.36.43	Baa hattũũg cĩ õlõ cĩ Eꞌthaau maaꞌnyĩ eet cĩg Edomĩ cieeni.
GEN.37.1	Baa õlõman Yakobo ligaa cĩ maacõnĩ Iꞌthaako looccaa cĩ Kanaanĩ.
GEN.37.2	Nẽẽthĩ, nyeemuut cĩ õlõ cĩnnĩ cieeni.
GEN.37.2	Ma baa ĩĩtõ Yothebo irkiꞌnyia õmmõtõ hĩ tũrkĩramma, baa gõõng ũũha nẽẽ hĩ ꞌgõtõõnõgĩ cĩg ꞌcieethi ũgĩ hẽlẽggĩ cĩg maacõnĩ. Baa lõhõlĩ cĩg Bĩlha hĩ ꞌThĩlpa ũgẽẽgĩ. Baa gõõng aku aduhaak Yothebo maaꞌnyĩ thooꞌthiok ꞌcĩg abathĩ vẽlẽk ꞌcĩg adĩman ꞌgotoonoggia.
GEN.37.3	Baa ammĩnan Ĩꞌthĩraẽlĩ ngeerĩnĩ Yothebo gẽrrẽẽt hĩllõõan lõhõlĩ cĩgĩnnĩg vẽlẽk, hĩnĩngĩtĩ baa arrittiaa Yothebo baa atahaany nẽẽnĩ. Baa aaꞌnyĩk nẽẽ Yothebo cẽrẽm ꞌcĩ ẽllẽẽmĩth gẽrrẽẽt. 
GEN.37.4	Ma baa õrõõta ꞌgotoonoggia cieeg ngaatĩ ammĩnanĩ maaꞌnyia Yothebo ho, iita ongoongoyyieek nẽẽg Yothebo gẽrrẽẽt nẽ iittiõõ hõllõngaa õthõõthõõ hĩ ĩnõõnnõ jurrung.
GEN.37.5	Ma baalin umwa, õhõnõõthĩ Yothebo nẽ ikia uduhaak ꞌgõtõõnõgĩ honoothi cĩnnĩ ho 
GEN.37.6	ĩĩnnĩk, “Ĩthĩhĩt nõõ honoothinit caannĩ. 
GEN.37.7	Hohonooꞌthi naa aabaal haluc naag vẽlẽk haal manatõõ. Ma hĩdĩĩkoothong, ikia ĩbĩl lucciaahiniti caannĩ ĩĩ maka nẽ iita akattieek lucciaaha cugguung vẽlẽk caannĩ ho huruꞌnyia.” Ma athĩhĩ ꞌgotoonoggia thõõth icci ho, iita aaburrieek ĩnõõnnõ gẽrrẽẽt.
GEN.37.8	Nĩngĩtĩ ajini ĩnõõnnõ annẽẽkĩ, “Ma haaꞌnyeet õlõng ẽlẽ, ammuhi nii aini occa hatĩ akuu ĩĩnĩ habu cĩnaang?” Ma ngaati, iita aaburrieek nẽẽg Yothebo gẽrrẽẽt, hĩllõõan ꞌgõõl baa aaburrẽẽkĩ ĩĩcĩ oou.
GEN.37.9	Ma uruta, ikia õhõnõõthĩ Yothebo tarĩ. Ohonooꞌthi aattĩ aĩ, “Hadtuuha au akanneeka kõrra hĩ nyĩlõk hĩ mũnyũny õmmõtõ hĩ hõdẽĩ huruꞌnyia.” Ma nĩngaata, ũũk uduhaak ꞌgõtõõnõgĩ tarĩ ĩĩnnĩk, “Hõlõ lõggõõ cieeg ĩthĩhĩt nõõ, iyyia aattĩ hohonooꞌthi naa tarĩ, aku kõrra hĩ nyĩlõk hĩ mũnyũny õmmõtõ hĩ hõdẽĩ nẽ akattieeha huruꞌnyia.”
GEN.37.10	Ma baa õkõ aduhaak maaꞌnyĩ ho, eggerꞌnyeek hinnia maaꞌnyia ĩnõõnnõ anneek, “Õdõranneet thõng ẽlẽ! Honoothinit gõõng ꞌcĩ ĩĩn ne nicciee? Ĩcca ꞌyioko hatĩ haattiyyia naag hĩ ngaanu hĩ ꞌgotoonogu ĩꞌthõng nẽ hakattieehi nganiit huruꞌnyia?” 
GEN.37.11	Nĩngĩtĩ aaburrẽẽkĩ ꞌgotoonoggia cieeg ĩnõõnnõ gẽrrẽẽt, ĩko thĩ nẽẽ ara ammuk maaꞌnyia thõõth icci ꞌthĩnĩtatõõ.
GEN.37.12	Ma kõr umwa, baa aꞌngĩd ꞌgõtõõnõgĩ Yothebo hẽlẽggĩ cĩg maacõnĩ õõ õlõmaneek ngaatĩ õbõhõõ hĩ ꞌThẽkẽm. 
GEN.37.13	Nĩngĩtĩ annẽẽkĩ Ĩꞌthĩraẽlĩ Yothebo, “Hadiimmii naa nganiit mũdoothĩk ꞌgotoonogu. Ũũha nẽẽg aꞌtha ngaatĩ õbõhõõ hĩ ꞌThẽkẽm.”
GEN.37.13	Nĩngĩtĩ airaanĩ Yothebo hĩdĩĩkoothong nẽ ẽdẽc ĩĩ, “Abũnnaa.”
GEN.37.14	Ma nĩngaata, ikia ĩꞌthõ maaꞌnyia ĩnõõnnõ ĩĩnnĩk, “Mũdoothĩk dako ꞌgotoonogu icciag aattĩg hõrgga hata, hatĩ aattĩg lõꞌngõõc nẽ ikia uduhaahaanĩ.” Baa aaĩ õlõ cĩ Yakobo nohota Heborona.
GEN.37.14	Ma baa õdõlan Yothebo ꞌThẽkẽm ko, 
GEN.37.15	ikia arahan nẽẽ gẽrrẽẽt, nĩngĩtĩ õmmõtõõnĩ hĩ eet umwa nẽ ijin ẽẽtĩ tĩho ĩnõõnnõ ĩĩnnĩk, “Ne thĩnõ ꞌcĩ adiimi ho nyahaappan?”
GEN.37.16	Ẽdẽcĩ Yothebo anneek, “Hadiimi lõggõõ ũgĩ ꞌcĩg ĩĩn ꞌgotoonoga ꞌcĩg ũũhayyi lokoraa cĩ. Aga occa nĩngĩtĩ aayyi hõrõõgĩ cĩnĩĩng?”
GEN.37.17	Ẽdẽcĩ ẽẽtĩ tĩho anneek, “Iittiõõ nẽẽg hõllõngaa aattĩg lokora cĩ. Baa hathihi aduha nẽẽg aĩ haluugga hatĩ hooyyia Dõthana.”
GEN.37.17	Nĩngĩtĩ õkõ ammũdaanĩ Yothebo ꞌgõtõõnõgĩ ngaatĩ õbõhõõ hĩ Dõthan. 
GEN.37.18	Ma baa adtuuha ꞌgotoonoggia Yothebo ngaatĩ aliittianĩ lõmẽrra hoti ho, otongomit ĩnõõnnõ ĩĩtõ,
GEN.37.19	“Ikia mĩĩ honooꞌthiahiti.” Nĩngĩtĩ aꞌnyahĩ muhẽẽnĩt cĩ adiim aruhi ĩnõõnnõ. 
GEN.37.20	Ma hĩdĩĩkoothong, othoothito ĩĩtõ, “Hiita huruhit nẽ hudhukteek ꞌwooratõõ, nẽ hõõt huduktaak eet õlõ hĩĩttĩk, adak ꞌgii cĩ moru. Nẽ da hatĩ hĩcĩnĩt ꞌgii ꞌcĩ attihaakeet honoothiniti cĩnnĩ ho.”
GEN.37.21	Ma baa athĩhĩ ꞌRuubenĩ thõõth ꞌcĩ adiim aruhi ꞌgotoonoggia cieeg Yothebo ho, ikia ĩttĩman ngaatĩ ẽẽlanĩ ꞌgõtõnĩ ꞌcĩ hidici ho. Nĩngĩtĩ ẽdẽcõõthĩkĩ ĩhõõggõ noho annẽẽkĩ, “Hõllõngaa occa haruk ĩnõõnnõ thõng. 
GEN.37.22	Adakeet hatĩ biyyieeta. Hudhukteek ĩnõõnnõ ꞌwooratõõ umwaanĩ battaalaa nĩĩcĩ, nẽẽthĩ, ma hahummu ĩnõõnnõ ũdũt.” Baa õthõõth ꞌRuubenĩ hoti aĩ, hátĩ hẽẽla Yothebo nẽ õbõdĩ õlõ.
GEN.37.23	Ma baa õdõlan Yothebo ꞌgõtõõnõgĩ ho, ĩtĩngaacõ ꞌthẽk lõggõõ cieeg ngaati noho, uppuruccia ꞌgõõnĩ cẽrẽm baa alũũllak maaꞌnyia ho, 
GEN.37.24	nĩngĩtĩ adhuhẽẽkĩ ĩnõõnnõ ꞌwooratõõ.
GEN.37.25	Ma nĩngaata, iita uduhit nẽẽ nẽẽg ꞌgẽẽn cĩnĩĩng. Ma baa abbuudi ho, acĩn hinnia tuuyyiok cĩg eet cĩg Ithimaĩlĩ au ĩĩcĩ ꞌGileadĩ. Baa õvvõ eeta tĩko nyaakaalnyanĩĩ cĩg irriongan mĩlĩlla ꞌcĩg abbiiri hĩ ngõõrrõ cĩ udẽẽttõ ꞌcĩ õꞌngõlĩ ẽmmẽdĩ gẽrrẽẽt hĩ kadĩkadĩngĩ cĩg ꞌgeenniok ꞌcĩg õꞌngõlĩ ẽmmẽdĩ õõyyĩ Ijjiba.
GEN.37.26	Ma adtuuha ꞌJuuda tuuyyiok niccig ngaatĩ attĩlanniaakĩ ĩhõõggõ ho, ijin ꞌgõtõõnõgĩ ĩĩnnĩk, “Hõlõ, ne ꞌyioko occa hatĩ ꞌcĩ hammũda naag hatĩ huruhit ꞌgotooneet nẽ hummuttieek biyyi cĩgĩnnĩg ꞌthẽẽmĩtõõ? 
GEN.37.27	Hutuuyyiõõĩ baaĩ nuun ĩnõõnnõ hĩ eet cĩg Ithimaĩlĩ ho hĩllõõan ngaatĩ haruhi thõng. Má huruhit dẽẽdẽ, hattik hatĩ daahĩth cĩnnĩ hĩ otto.” Ma athĩhĩ ꞌgotoonoggia hoti ho, elemit noho.
GEN.37.28	Ma baa au obokii tuuyyioha cĩg eet cĩg Midianĩ ho, õõt utugurria nẽẽg Yothebo ꞌwooratõõ nẽ iita utuuyyiõĩ hĩ eet cĩg Ithimaĩlĩ ho maccĩrẽẽn hẽẽn ꞌramma haaga. Ma nĩngaata noho, ootti tuuyyioha niccieeg Yothebo Ijjiba.
GEN.37.29	Baa nga aayyiaa ꞌRuubenĩ ngadiiha kõr ꞌcĩ auuni tuuyyioha tĩko ho. Ma baa õbõda nẽẽ aĩ hũũk hĩcĩn Yothebo ꞌwooratõõ ho, ammũdoothĩk hinnia aitiõõ tõõ, nĩngĩtĩ ẽrrẽẽcĩ ceremwa cĩgĩnnĩg lĩlĩẽẽtta. 
GEN.37.30	Ma nĩngaata, ũũk uduhaak ꞌgõtõõnõgĩ ĩĩnnĩk, “Hõlõ! Iꞌnginõõthĩ hatĩ buuleniti aangaani. Hõkõ occa ꞌthẽk naa hutuno?”
GEN.37.31	Ẽbẽk lõggõõ niccieeg muguruur noho, nĩngĩtĩ agurraanĩ hõõny umwa noho nẽ ucuhanita. Ma hoti ho, itikta cẽrẽm cĩ Yothebo nẽ udduuttik biyyi cĩg hõõny nicci hibbiir ꞌtõl. 
GEN.37.32	Ma uruta, aꞌnyaktoothĩk cẽrẽm tĩho maaꞌnyĩ nẽ ĩĩttĩk, “Baa hammũdaanna naag cẽrẽm icci thõng, gaa da hatĩ ĩĩn cĩ ngeeruni.”
GEN.37.33	Ma baa aga maaꞌnyia cẽrẽm ho, urruuo ĩĩ, “Cẽrẽm bẽrẽ cĩ loholeec caannĩ cieeni! Adaheeha bẽrẽ loholeec caannĩ Yothebo ꞌgii cĩ moru.” 
GEN.37.34	Nĩngĩtĩ ẽrrẽẽcĩ Yakobo ceremwa ẽllaa cĩnnĩ nẽ urruuo gẽrrẽẽt, nĩngĩtĩ aayyi hatiꞌtheeta waathinniook ꞌcĩg mẽẽlĩg. 
GEN.37.35	Au lohollia cĩgĩnnĩg aĩ hiita hamammaayatta ĩnõõnnõ, abũrĩ pad. Aĩ hinnia, “Halu loholeec caannĩ ĩꞌthõng hadaoothĩk ꞌlook tilaalõnĩ noho.”
GEN.37.36	Ma tarĩ tuuyyioha cĩg eet cĩg Midianĩ ngaati, õõt utuuyyiõĩ Yothebo Ijjiba hĩ eet umwa cobbi ꞌcĩ haĩ Potivarẽ, eet ꞌcĩ baa ĩĩn ꞌgaalac ꞌcĩ ẽbẽk õlõ cĩ habuuo.
GEN.38.1	Ma waathinniook nicciag, ũtũngeek ꞌJuuda ꞌgõtõõnõgĩ looccaa ꞌcĩ ĩĩn muurriok, nẽ õõt ũrũmtĩ hĩ ꞌgõõnĩ ꞌcĩ haĩ Hĩĩra cĩ looc ꞌcĩ haĩ Adullam. 
GEN.38.2	Ma nĩngaata, ikia õtõrõõta ꞌJuuda bũhẽẽc umwa cĩ looc cĩ Kanaanĩ, tĩnaatĩ eet ꞌcĩ haĩ ꞌThũũa, nĩngĩtĩ aꞌthũwanĩ ĩnõõnnõ. 
GEN.38.3	Ikia aꞌnyahõ tĩnaatĩ ꞌThũa ho nẽ ũtũhũwa loholeec ꞌcĩ maacĩ, nĩngĩtĩ akannẽẽkĩ ꞌthaar ꞌcĩg haĩ Ẽẽr. 
GEN.38.4	Ma uruta, ikia aꞌnyahõ tarĩ nẽ ũtũhũwa buulenit ꞌcĩ haĩ Õnaan. 
GEN.38.5	Ma baa uruta, ikia ũtũhũwa buulenit umwa tarĩ ꞌcĩ haĩ ꞌThẽẽla. Baa aaĩ õlõ cĩ ꞌJuuda ngaatĩ haĩ Kethib baa nohota.
GEN.38.6	Nĩngĩtĩ aku aꞌthũwanaakĩ ꞌJuuda ngeerĩnĩ Ẽẽr bũhẽẽc ꞌcĩ haĩ Tamar. 
GEN.38.7	Nẽẽthĩ, baa aharreek Makayyioohiti Nyekuci Ẽẽr, ngeertĩ ꞌJuuda ꞌcĩ oou, hĩnĩngĩtĩ baa ĩĩn nẽẽ eet ꞌcĩ adĩman hẽlẽggĩ ꞌcĩg abathĩ dtẽc, nĩngĩtĩ aruhi Makayyioohiti ĩnõõnnõ.
GEN.38.8	Ma urutaa cĩ daahĩth cĩ Ẽẽrĩ, ikia ĩĩnnĩk ꞌJuuda ngeerĩnĩ Õnaan, “Ũrũmtĩ mĩĩ hĩ ngagotonoonu, hátĩ hikia haꞌnyak ꞌgotonu buúk lõhõlĩ.” 
GEN.38.9	Abũrĩ hinnia Õnaanĩ ngaatĩ õlõmĩ ngagõtõnõõnĩ, hĩnĩngĩtĩ agaoothi aĩ, aitiõõ hatĩ loholeec ꞌcĩ arrittiaa hõllõngaa ĩĩn cĩnnĩ. Nẽ ma adiim oogin hĩ ngaa nicci, attumaniini hinnia ĩnõõnnõ haaga hõllõngaa arritaak loholeec ũdũt.
GEN.38.10	Ma baa adtuuha Makayyioohiti ngaatĩ attumaniini Õnaanĩ ngagõtõnõõnĩ haaga ho, ikia ĩlĩĩlĩ Makayyioohiti gẽrrẽẽt, nĩngĩtĩ aruhi Õnaan buúk.
GEN.38.11	Ma ngaati, ũtũvvũ ꞌJuuda alaannĩnĩ Tamar nẽ ĩĩnnĩk, “Bodooth mĩĩ nuun nõõ ĩĩcĩ õlõ cĩ maaconu. Bĩĩt nõõ ꞌthẽk au ĩĩ ngaatĩbõyyĩ ĩĩca ĩꞌthõng hĩtĩlĩtha ꞌThẽẽla, nẽ iita ũrũmteeu hĩ ĩnõõnnõ.” Baa aduhaak ꞌJuuda Tamar hoti, hĩnĩngĩtĩ baa iꞌngolli nẽẽ aĩ, aku mõnõ hatĩ adaahĩ ꞌThẽẽla buúk hĩ baa ꞌgotoonoggia tarĩ thõng. Nĩngĩtĩ õkõõĩ Tamarĩ ĩĩcĩ õlõ cĩ maacõnĩ.
GEN.38.12	Ma baa urutaa cĩ irkiꞌnyia ũgĩ, ikia aggama lõõcĩ ꞌJuuda ngaa cĩnnĩ tĩnaatĩ ꞌThũũa. Ma baa itiwiili lõõcĩ, ĩtĩngaacõ nẽẽ hĩ ꞌgõõnĩ ꞌcĩ haĩ Hĩĩra eet cĩ Adullamĩ, õõt ĩꞌthõng nĩngĩtĩ haĩ Tĩmĩna ꞌcĩ baa aꞌthudanĩ eeta ĩma cĩg aꞌtha cĩgĩnnĩg.
GEN.38.13	Ma baa udukiaak Tamar aĩ, “Ũũk uꞌthudan mohonuni ĩma cĩg aꞌtha cĩgĩnnĩg looccaa cĩ Tĩmĩna,” 
GEN.38.14	ikia ũppũrũca ceremwa cĩg ulwaanak nẽ itihim ꞌcĩg ꞌrĩĩng nẽ ũmũmmũũran õõ.
GEN.38.15	Ma baa aku ẽttẽẽd ꞌJuuda nĩngaata ho, ammũdaak hinnia ĩnõõnnõ aaĩ ꞌgõõla ngadiiha nẽ ummuk ĩĩ, “ꞌWaaꞌngiahit baaĩ ꞌyioko nuun umwa haaga.” Ammuk nẽẽ hoti, hĩnĩngĩtĩ baa ammũt Tamarĩ muum cẽrẽma. 
GEN.38.16	Nĩngĩtĩ ammũdõõthĩkĩ ꞌJuuda Tamar nẽ idiim atagguutho hĩ ĩnõõnnõ.
GEN.38.16	Ma nĩngaata, ajin hinnia Tamarĩ ĩnõõnnõ anneek, “Ne hatĩ ꞌcĩ aaꞌnyaa nii nganĩĩt hatĩ hẽlẽma thõõth cunni ho?”
GEN.38.17	Ẽdẽcĩ ꞌJuuda anneek, “Haggameekii hatĩ mĩꞌnyõõn.”
GEN.38.17	Ẽdẽcĩ tarĩ Tamarĩ aĩ, “Ĩcca occa nõõ aaꞌnyaa ꞌgiimwa hẽrẽẽõĩ ĩꞌthõng ꞌgameehaa mĩꞌnyõõn tĩho?”
GEN.38.18	Ma ho, ijin ꞌJuuda ĩnõõnnõ ĩĩnnĩk, “Adiimi ꞌyioko nii neegi?”
GEN.38.18	Ẽdẽcĩ Tamarĩ ĩnõõnnõ anneek, “Aꞌnyaa dihidohit hĩ nyerikooc ꞌcĩ aꞌnyahi iꞌnyiaawa hataa, hĩ hĩbahĩt.” Nĩngĩtĩ ooginni hõdẽĩ nẽ ikia aꞌnyahõ nẽẽnĩ. 
GEN.38.19	Ma nĩngaata, õbõdõõthĩ Tamarĩ ĩcĩ olu nẽ ũũk itihim ceremwa baag ulwaanak tarĩ.
GEN.38.20	Ma baa urutaa cĩnnĩ, ikia ĩꞌthõ ꞌJuuda ꞌgõõnĩ Hĩĩra hutugur mĩꞌnyõõn hũũk haꞌnyahoothĩk ngaa baa oogin hĩ ĩnõõnnõ, hátĩ hõbõdaaĩ ijjio baag ũũnnĩkĩ ngaa nicci. Õkõ hinnia adiimi Hĩĩra ĩꞌthõng nẽ hõllõngaa ammũda ngaa tĩho buúk. 
GEN.38.21	Ma ho, ijin eet ũgĩ nĩngaata ĩĩnnĩk, “Ũũk ꞌwaaꞌngiahiti baa aaĩ Enaima ꞌgõõla ngaati ibiaali ĩĩna?”
GEN.38.21	Ẽdẽcĩ hinnia eeta niccieeg aĩ, “Nga haꞌnyakta ngaa ꞌcĩ ĩĩn ꞌwaaꞌngiahit ngaati ũdũt.”
GEN.38.22	Ma nĩngaata, õbõdõõthĩ Hĩĩra ũũk uduhaak ꞌJuuda ĩĩnnĩk, “Aitiõõ ngaa tĩho tõõ. Nẽ aduha maajihi lootu buúk aĩ, ‘Nga haꞌnyakta ngaa ꞌcĩ ĩĩn ꞌwaaꞌngiahit ngaati ũdũt.’ ” 
GEN.38.23	Ma ho ẽdẽc ꞌJuuda ĩĩ, “Ac, aꞌnyĩĩk baaĩ hũũhĩ nĩĩca ẽlẽ. Haburi naa ngaatĩ au aranneet eeta. Baa thĩ hadiimi naa hadũmani ĩnõõnnõ, ma tarĩ thĩ hõllõngaa ammuddiaa ho.”
GEN.38.24	Ma urutaa cĩ nyĩlõhĩ iyyio, ikia uduhaak ẽẽtĩ umwaa ꞌJuuda ĩĩnnĩk, “Ũũk tarĩ õtõ alaannuni Tamarĩ hĩ ꞌwaaꞌngiahiti haaga nẽ tarĩ ꞌyioko, aꞌnyahõ thõng buúk.”
GEN.38.24	Ma baa athĩhĩ ꞌJuuda ho, uduhaak eet nicci ĩĩnnĩk, “Õõt utugurriaak ĩnõõnnõ battaalaa cĩ ꞌtaaũnõõ nẽ utuuꞌthu hadaak!”
GEN.38.25	Ma baa nga agurut eeta Tamar õõĩ battaala, ĩꞌthõ nõõ hinnia nẽẽ eet umwa hũũk huduhaak ꞌJuuda hĩĩnnĩk, “Baattĩ hĩbahĩt icci hĩ dihidohit hĩ nyerikooc icci ꞌcĩ arritoothĩkaa nganĩĩt ko.”
GEN.38.26	Ma nĩngaata, aga hinnia ꞌJuuda hẽlẽggĩ niccig ngaatĩ ĩĩnnĩ cĩgĩnnĩg thõng. Ma ho ĩĩ, “Ammĩrĩ Tamarĩ, nganĩĩt ꞌcĩ hẽꞌthẽcana, occa baa ꞌthẽk haaꞌnyĩha ꞌThẽẽla hõlõm ĩnõõnnõ.
GEN.38.27	Ma kõr cĩ tuhuyyiaattõ, ũũkca hinnia nẽẽ lõhõlĩ ꞌcĩg ĩĩn heengti. 
GEN.38.28	Baa uwwattaanĩ loholeec ꞌcĩ oou aꞌthiit nẽ ẽdẽc ngaa ꞌcĩ alaama Tamar ko hecebeek joonniac ꞌcĩ marihi nẽ ĩĩ, “ꞌCĩ uwwattaa cieeni.” 
GEN.38.29	Ma baa õbõdĩ loholeec baa oou aꞌthiit cĩnnĩ hẽẽngatõõ tarĩ ho, aku hinnia ꞌgotonnia ꞌcĩ uruto hikia hutuhuyyiaa. Ẽdẽcĩ tarĩ ngaa nicciee alaama ꞌgõõnĩ ho hõthõõth hĩĩ, “Ĩko ꞌgõõl ꞌcĩ akĩĩnyanĩ ho cieeni?
GEN.38.30	Ma uruta, ikia utuhuyyiaa ꞌgotonnia baa eceboothĩk joonniacĩ ꞌcĩ marihi ho uruta, nĩngĩtĩ akannõõthĩkĩ ꞌthaara ꞌcĩg haĩ ꞌThẽẽra.
GEN.39.1	Ma baa ootti eeta cĩg Ithimaĩlĩ Yothebo Ijjiba, õõt utuuyyiõĩ nẽẽg ĩnõõnnõ hĩ eet ꞌcĩ haĩ Potivarẽ ꞌcĩ ĩĩn makayyioohit cĩ ũũrũta ꞌcĩg ẽbẽk habu cĩ Ijjibi.
GEN.39.2	Nẽ baa aaĩ Makayyioohiti hĩ Yothebo nẽ aaꞌnyĩk ĩnõõnnõ habalõ, baa aaĩ nẽẽ ꞌcieethaa cĩ ꞌgaalac cĩnnĩ cobbi cĩ Ijjibi. 
GEN.39.3	Ma baa adtuuha ꞌgaalacĩ ciee ngaatĩ aꞌthũũnnĩ Makayyioohiti Nyekuci Yothebo gẽrrẽẽt ngaatĩ aaꞌnyĩkĩ hĩĩ buulenit ꞌcĩ alalĩ ꞌthĩnĩt kũc ko, 
GEN.39.4	ikia aꞌnyĩĩk nẽẽ Yothebo hĩĩ bekioohit cĩnnĩ nẽ aaꞌnyĩk hũꞌthũũtĩ ijjio cĩg halang cĩnnĩ vẽlẽk. 
GEN.39.5	Nganĩngĩtĩ kõr ꞌcĩ aaꞌnyĩhõõthĩkĩ Yothebo makaaꞌthĩt cĩ õlõ cĩnnĩ hĩ ijjio baagĩnnĩg, iꞌthianaaĩ aggatan Makayyioohiti õlõ cĩ Potivarẽ, hĩnĩngĩtĩ Yothebo. Baa akũmanoothĩk hẽlẽggĩ cĩg õlõ cĩnnĩ vẽlẽk jurrung nẽ ittirit manẽẽna hĩ hẽlẽggĩ cĩgĩnnĩg vẽlẽk jurrung. 
GEN.39.6	Ma baa ikia aꞌnyĩĩk Potivarẽ Yothebo makaaꞌthĩt ꞌcĩ aꞌthũũnnĩ halang cĩnnĩ, baa aallak Potivarẽ ꞌgẽẽn ꞌcĩ adak thõng diooni nẽ ĩĩ Yothebo ꞌcĩ aga autheꞌnya cĩg õlõ cĩnnĩ vẽlẽk.
GEN.39.6	Ma baa irkiꞌnyia nicciag, ikia ĩtĩlĩtha Yothebo ĩĩ eet ꞌcĩ vikahĩ nẽ ẽllẽẽm gẽrrẽẽt, 
GEN.39.7	nĩngĩtĩ aku abũranẽẽkĩ ngaa cĩ makayyioohit cĩnnĩ ho nẽ allaba ĩnõõnnõ kõr umwa waath ĩĩnnĩk, “Ijjia baaĩ hõõt hatagguuth hõdẽĩ.”
GEN.39.8	Abũrĩ hinnia Yothebo thõõth nicci nĩngĩtĩ ẽdẽcĩ ngaa nicci annẽẽkĩ, “Hattiha occa gõõng ꞌthĩnĩt ꞌcĩ occa hadĩmanĩĩ thõõth ꞌcĩ aaĩ noho ho ngaana? 
GEN.39.9	Haga ngaatĩ ũũnnĩka baattĩ olu makaaꞌthĩt ꞌcĩ haggamĩ ꞌgii vẽlẽk cĩ õlõ icci, nẽẽthĩ hinnia, nga haaꞌnya makaaꞌthĩt cĩ occa hooginni hĩ nganiita. Hõllõngaa occa hadĩmani thõõth ꞌcĩ aaĩ hoti, hĩnĩngĩtĩ ĩĩn ꞌthẽccan hĩ Nyekuc.” 
GEN.39.10	Baa ĩĩdĩ ngaa cĩ ꞌgaalacõ ho Yothebo waathinniook ꞌcĩg mẽẽlĩg ꞌrĩng nẽ aalla abũrĩ Yothebo thõõth cĩnnĩ ho noho nẽ tarĩ ũtũbũr ngaatĩ occa õbõhõõnĩ hĩ ngaa nicci haaga buúk.
GEN.39.11	Ma kõr umwa, ũũk idticanõõ Yothebo ꞌcieethaa cĩ makayyioohit cĩnnĩ nẽ baa nga aattiyyiaa dticcianniooha ꞌcĩg gõõng adticanni hĩ ĩnõõnnõ hõdẽĩ battaala. 
GEN.39.12	Ma ho, aku hinnia aggam ngaa nicciee Yothebo cẽrẽm pik nẽ ĩĩnnĩk, “Ijjia hõõt hatagguuth hõdẽĩ.” Ma nĩngaata, appũrccaak hinnia Yothebo ngaa cĩ makayyioohit cĩnnĩ ho cẽrẽm noho pũrũc nẽ ukul ũũk battaala.
GEN.39.13	Ma baa adtuuha ngaa nicciee ngaatĩ appũrccaakĩ Yothebo cẽrẽm cĩnnĩ athĩnĩĩ cĩgĩnnĩg ko, 
GEN.39.14	ũtũvva dticcianniook cĩg halang cĩnnĩ vẽlẽk nẽ ĩĩnnĩk, “Ĩcĩnĩt nõõ! Aaĩ occa gõõng Ebereeiniti ciee nẽ idiim aara hĩĩ ngaa cĩnnĩ inni? Aku aduknaaka ngaati noho nẽ aggamaanĩ, nĩngĩtĩ hoꞌngonyoonna nẽ hũppũrũcaa cẽrẽm cĩnnĩ noho pũrũc, nĩngĩtĩ hõkõlẽẽkĩ luulu. 
GEN.39.15	Ma adtuuha hadtahi luulu ho, ulub ngaati noho puruth hũtũngeeka cẽrẽm cĩnnĩ ho ngaati.”
GEN.39.16	Nĩngĩtĩ iyyangꞌthĩ ngaa nicciee cẽrẽm cĩ Yothebo ho ĩꞌthõng hõbõda maac cĩnnĩ ĩĩcĩ baa õkõõĩ. 
GEN.39.17	Ma baa uppwaanna maac cĩnnĩ ho, ikia uduhaak ĩĩnnĩk, “Aaĩ occa gõõng appahaca aa nunni ĩĩn Ebereeinit ngaati hutuno? Aku ngaati noho nẽ idiim aara hĩĩ ngaa cĩnnĩ. 
GEN.39.18	Ma adtuuha hadtahi luulu ho, ulub ngaati noho puruth hũtũngeeka cẽrẽm cĩnnĩ ho ngaati.”
GEN.39.19	Ma athĩhĩ makayyioohiti cĩ Yothebo thõõth icci ho, ĩlĩĩlĩ hõdõhõk hẽẽng kak. 
GEN.39.20	Ma ꞌthẽk ko, aggam Yothebo nẽ ũũhĩ baabuuthaa ꞌcĩ gõõng ecebiini baabuuthnya cĩg habuuak.
GEN.39.20	Ma baa aarĩhoothĩk Yothebo baabuuthatõõ, 
GEN.39.21	ũũk ẽẽl Makayyioohiti ĩnõõnnõ nẽ accamana gẽrrẽẽt nẽ tarĩ aaꞌnyĩk ꞌgaalac ꞌcĩ ẽbẽk baabuuthnya buúk hĩĩ tarbal hĩ ĩnõõnnõ. 
GEN.39.22	Nĩngĩtĩ ẽbẽraanĩ ꞌgaalacĩ cĩ baabuuthnyanu ho Yothebo hĩĩ makayyioohit cĩ baabuuthnyanu, hĩ dtiic vẽlẽk ꞌcĩ adtican baabuuthnya. 
GEN.39.23	Ma baa ikia ĩĩ Yothebo makayyioohit cĩ baabuuthnyanu, iittiõõ authetĩ ꞌcĩ occa nga ommothiini ꞌgaalacĩ cĩ baabuuthnyanu tarĩ tõõ, hĩnĩngĩtĩ baa aaĩ Makayyioohiti Nyekuci hĩ Yothebo nẽ baa õvvõ dtiici vẽlẽk ꞌcĩ adtican nẽẽ jurrung.
GEN.40.1	Ma baa urutaa cĩ waathinniook ũgĩ, ikia ĩlĩĩlĩeek habuui cĩ Ijjibi eet ꞌcĩ gõõng aaꞌnyĩk ĩnõõnnõ mẽrtĩ, hĩ eet ꞌcĩ gõõng ĩwaadak ĩnõõnnõ ũbũnẽẽt. 
GEN.40.2	Baa alĩĩllĩk habuui ꞌgaala ꞌcĩg ĩĩn ꞌramma ho gẽrrẽẽt, 
GEN.40.3	nẽ aarĩk ĩhõõggõ baabuuthaa ꞌcĩ baa ababuuthaniini Yothebo, halaangatõõ cĩ ꞌgaalac ꞌcĩ ĩĩn bekioohit. 
GEN.40.4	Ma nĩngaata, ikia aaꞌnyĩk ꞌgaalacĩ Yothebo hũꞌthũũtĩ eet ꞌcĩg ĩĩn ꞌramma ho.
GEN.40.4	Ma urutaa cĩ waathinniook ũgĩ, 
GEN.40.5	iita ohonooꞌthi eeta cieeg adticanoothĩk habu cĩ Ijjibi ho ꞌrammaattĩg baalin umwa. Baa aꞌnyak honoothi cĩnĩĩng ko, thooꞌthiok cũũmõ cũũmõ.
GEN.40.6	Ma baa ammũdoothĩk Yothebo ĩhõõggõ loohoth cĩnnĩ ho, ammũdoothĩk hinnia ĩhõõggõ ommoꞌthi gẽrrẽẽt. 
GEN.40.7	Acĩn Yothebo hoti noho, nĩngĩtĩ ajini ꞌgaala cĩg habuuak annẽẽkĩ, “Aꞌngurruunyi aattĩ hatĩ ngagiit muumti kõr icci noho inni?”
GEN.40.8	Ẽdẽcĩ nẽẽg aĩ, “Iyyia hohonoothinna naag vẽlẽk ꞌrammaattĩg aabaal honoothinit ꞌcĩ ꞌrĩĩng nẽ aitioonneet ẽẽtĩ ꞌcĩ etereꞌtheet honoothi icci tõõ.”
GEN.40.8	Ma ho, ĩĩnnĩk Yothebo ĩhõõggõ, “Hõllõngaa nooyyia Nyekuc dioo ꞌcĩ occa ẽddẽẽbakeet thooꞌthiok ꞌcĩg aduha honoothiniti? Uduktaahaangu da honoothi cunuung ko.”
GEN.40.9	Ma hoti ho, iꞌthianaaĩ dticciannioohiti cĩ habuuo ẽdtẽbanaak Yothebo honoothinit cĩnnĩ ĩĩ, “Hohonooꞌthi hadtuuha hẽẽt cĩ viinoo, 
GEN.40.10	ꞌcĩ aꞌnyak taba iyyio. Ma hĩdĩĩkoothong, hĩcĩna accawan nẽ õddõngõt nĩĩcĩ noho. Ma tarĩ hĩdĩĩkoothong, ibbiira. 
GEN.40.11	Ma ho, hamacũeeha viino nicci hooppoaa cĩ habuuo, nĩngĩtĩ haaꞌnyĩkĩ ĩnõõnnõ hũhũd.”
GEN.40.12	Ẽdẽcĩ Yothebo ĩnõõnnõ anneek, “Acini taba ꞌcĩg ĩĩn iyyio ho, ĩthakꞌthoothĩk waathinniook ꞌcĩg ĩĩn iyyio. 
GEN.40.13	Nẽ waathinnioohĩĩ ꞌcĩg ĩĩn iyyio ho, amaannikii hatĩ nganiit habuui nẽ õõgaiina. Õõgannii hatĩ noho nẽ obodeeki dtiicaa baa nunni tarĩ nẽ hatĩ aaꞌnyĩhuu ĩnõõnnõ mẽrtĩ hĩbaa gõõng. 
GEN.40.14	Nẽẽthĩ, má ikia edeeꞌnyia thõõth ciee ĩĩ dĩdĩ, ma baaĩ nuun hataarroꞌthanĩ. Duhaaka baaĩ habu thõõth caannĩ horoong hatĩ õõgannaanĩ. 
GEN.40.15	ꞌYioko acĩnnaa haaĩ ngaati ho, baa haggammia looccaa cĩ Ebereei nẽ tarĩ ꞌyioko ikia haꞌngaaꞌnyoothĩha baabuuth haaga.”
GEN.40.16	Ma baa adtuuha tarĩ makayyioohiti cĩ eet ꞌcĩg atturroothĩk habu ngaatĩ ẽbẽanaanĩ Yothebo thõõth cĩ honoothi cĩ ꞌgõõnõnĩ jurrung ko, ikia ẽddẽẽbak nẽẽ buúk Yothebo honoothi cĩnnĩ ĩĩnnĩk, “Thĩĩk thĩ dako honoothi caannĩ ho buúk ẽlẽ. Hohonooꞌthi naa hatattadi lohoddwa iyyio cĩg ũbũneetu õõa. 
GEN.40.17	Lohodaa cĩ lokoru, baa abbĩꞌthĩĩ ũbũnẽẽta ꞌcĩg gõõng aduk habuui. Au hinnia avvucan hĩbaallĩ õõa caannĩ hĩĩ ꞌthĩĩ.”
GEN.40.18	Ẽdẽcĩ Yothebo anneek, “Ĩthakꞌthoothĩk lohoddwaana ꞌcĩg ĩĩn iyyio ho waathinniook iyyio. 
GEN.40.19	Ma waathinnioohĩĩ ꞌcĩg ĩĩn iyyio ho, õõgannii hatĩ nganiit habuui lĩĩlĩẽẽtta nẽ ẽttẽẽdaii õõ noho dtum nẽ irimith ẽlẽ cunni hẽẽtahujjieen hadahit hodobwaana.”
GEN.40.20	Ma waathinnioohĩĩ ꞌcĩg ĩĩn iyyio ho dĩdĩ, ikia aarĩk habuui karrama cĩ ammuhaanĩ nẽẽ kõr baa arrittiaanĩ, nĩngĩtĩ aku avvaanĩ ꞌgaala cĩgĩnnĩg vẽlẽk nẽ õõga makayyiook tĩko ꞌrammaattĩg hẽbẽrẽẽnnĩĩ cĩg ꞌgaala ꞌcĩg avva nẽẽ ho vẽlẽk. 
GEN.40.21	Ma nĩngaata, õbõdẽẽhĩ habuui makayyioohit gõõng aaꞌnyĩk ĩnõõnnõ mẽrtĩ dtiicaa baa nĩnnĩ. 
GEN.40.22	Ma ho, ikia itithing makayyioohit cĩ tukurrioohu hĩ baa aduha Yothebo dẽẽdẽ.
GEN.40.23	Ma ngaati, aku hinnia atarrothi makayyioohiti baa õbõdẽẽkĩ habuui dtiica Yothebo ũdũt.
GEN.41.1	Ma urutaa cĩ irkiꞌnyia ꞌramma, ikiaak habu honoothi umwaa ꞌcĩ ꞌrĩĩng. Ohonooꞌthi nẽẽ abĩlĩ dẽmẽtaa cĩ hidioo ꞌcĩ haĩ Naaĩl. 
GEN.41.2	Ma nĩngaata, udtuuha tĩĩn tũrkĩramma ꞌcĩg adĩhĩ hĩĩtõ lũlũlũlũ adukna hidiaatõõ nĩĩcĩ nẽ iita ẽgẽẽcõ dẽmẽta. 
GEN.41.3	Ma hĩdĩĩkoothong, udtuuha tĩĩn ũgĩ tarĩ tũrkĩramma ꞌcĩg dtõkõrĩk gẽrrẽẽt, adukna hidiaatõõ cĩ Naaĩlĩ nẽ iita ĩbĩlĩt ngadiiha hõbõktõ hĩ ꞌgõõnõgĩ ꞌcĩg abĩlĩ dẽmẽtaa cĩ hidioo ho. 
GEN.41.4	Ma ngaati, ĩtĩngaayyik tĩĩna ꞌcĩg dtõkõrĩk ko ꞌgõõnõgĩ ꞌcĩg adĩhĩ ho nẽ adahit hĩĩ lõõcĩ ꞌthĩĩ. Nĩngĩtĩ acĩnẽẽnĩ habuui.
GEN.41.5	Ma baa ohoddia habu ũꞌnyaaha tarĩ, ikia õhõnõõthĩ tarĩ. Ohonooꞌthi aattĩ adtuuha ooti tũrkĩramma cĩg haal ꞌcĩg accawana bahaalitooca hõdẽẽthõng. Baa abbiiri ooti ꞌcĩg ĩĩn tũrkĩramma hĩĩtõ tũdũddũng. 
GEN.41.6	Ma tarĩ ho, accawatta ooti ũgẽẽgĩ ꞌcĩg ĩĩn tũrkĩramma tarĩ ꞌcĩg atũũth ngõõtĩ ꞌcĩ uuhana ĩĩcĩ uruto. 
GEN.41.7	Ma hĩdĩĩkoothong, ĩtĩngaayyik ooti cĩg haalu ꞌcĩg uwwatan ko ꞌcĩg abbiiri, nĩngĩtĩ akuui ĩhõõggõ noho ũthaac ũthaac hĩĩ lõõcĩ ꞌthĩĩ. Nĩngĩtĩ acĩnẽẽnĩ habuui.
GEN.41.8	Ma loohoth cĩnnĩ, ĩĩ habu ꞌthĩnĩt cadũũng cadũũng, nĩngĩtĩ ĩꞌthõõĩ dticcianniook cĩgĩnnĩg hõõt huluttia ngarĩt hĩ ꞌgeeꞌnyiak vẽlẽk cĩg looc cĩ Ijjibi, hiita õlõõ cĩnnĩ. Ma nĩngaata, ẽdtẽbanaak habuui ĩhõõggõ honoothi cĩnnĩ ho. Ammũdeek hinnia hiꞌthihi eet umwa ꞌcĩ occa ẽbẽanaak ĩnõõnnõ thõõth cĩ honoothi cĩnnĩ ho ũdũt.
GEN.41.9	Nĩngĩtĩ ĩꞌngaannĩ makayyioohiti cĩ eet ꞌcĩg aaꞌnyĩk habu mẽrtĩ baa ooggiaa baabuutha nẽ ĩĩnnĩk habu, “Hummuhunootha naa ꞌthẽccan baa nannĩ kõr nicci. 
GEN.41.10	Baa aliillihi nii makayyioohit ꞌcĩ ĩwaad ũbũnẽẽt nẽ ĩlĩĩlĩeehaa nganĩĩt buúk nẽ aarĩheet baabuutha halaangatõõ cĩ makayyioohit cĩ bekioohu. 
GEN.41.11	Nẽ baa akuunakeet honoothi umwaa ꞌcĩ ꞌrĩĩng kõr umwa baal ngagĩĩt ꞌrammaattĩg. Baa aꞌnyak honoothiniti caannĩ thõõth cĩnnĩ ẽmmẽn nẽ aꞌnyak cĩ ꞌgoonona buúk thõõth cĩnnĩ ẽmmẽn. 
GEN.41.12	Nẽẽthĩ, baa ammũdeek aaĩ buuleniti umwaa ꞌcĩ ĩĩn Ebereeinit nĩngaata, ꞌcĩ baa ĩĩn appahaca cĩ Potivarẽ. Ma baa haduhaaka ĩnõõnnõ honoothi cĩnaang ko, ikia ẽbẽanaaheet thooꞌthiok cĩg honoothi cĩnaang ko. 
GEN.41.13	Ma waathinnioohĩĩ ꞌcĩg ĩĩn iyyio ho, ikia edeeꞌnyia thõõth tĩho ĩĩ dĩdĩ. Ikia obodeeka nii nganĩĩt dtiicaa baa nannĩ haau hĩĩ ꞌyioko ho nẽ itithinguu makayyioohit baa tukurrioohu hadaak.”
GEN.41.14	Ma athĩhĩ habuui thõõth icci hoti ho, ĩꞌthõ eet ũgĩ nĩĩcĩ noho hõõt hõõgta Yothebo baabuuthatõõ, hátĩ hikia hẽbẽanaak habu thõõth cĩ honoothi cĩnnĩ ho. Ma baa õõgta nẽẽg Yothebo, aanytĩk hũtũhũũca camũn cĩgĩnnĩg nẽ itihim ceremwa ꞌcĩg tẽllĩg hataman, nĩngĩtĩ õõĩ ĩnõõnnõ ĩĩcĩ õlõ cĩ habuuo.
GEN.41.15	Ma nĩngaata, ũũk ĩĩnnĩk habuui Yothebo, “Haꞌnyahi honoothinit ꞌcĩ aꞌnyaman eet vẽlẽk thõõth cĩnnẽẽnĩ. Ma ꞌcĩ hathiknii aĩ aga ngaatĩ occa ẽbẽanaanĩ honoothi ꞌcĩ aaĩ hoti.” 
GEN.41.16	Ẽdẽcĩ Yothebo habu anneek, “Hõllõngaa nganĩĩt ꞌcĩ hẽbẽanaakii thõõth icci ho. Nyekuc ꞌcĩ hatĩ ẽbẽanaaki thõõth cĩ honoothi cunni ho.”
GEN.41.17	Ma nĩngaata, iꞌthianaaĩ habuui uduha honoothinit cĩnnĩ ho ĩĩ, “Hohonooꞌthi habili dẽmẽtaa cĩ Naaĩlĩ. 
GEN.41.18	Ma nĩngaata, hĩcĩna tĩĩn tũrkĩramma ꞌcĩg adĩhĩ hĩĩtõ lũlũlũlũ adukna hidiaatõõ nĩĩcĩ nẽ iita ẽgẽẽcõ ĩhaõõnnĩtõõ. 
GEN.41.19	Ma urutaa cĩnnĩ, hudtuuha tĩĩn tũrkĩramma tarĩ ꞌcĩg dtõkõrĩk gẽrrẽẽt, adukna hidiaatõõ nĩĩcĩ dioo nẽ iita ĩbĩlĩt ngadiiha hõbõktõ hĩ ꞌgõõnõgĩ ꞌcĩg abĩlĩ dẽmẽtaa cĩ hidioo ho. Tĩĩn ũgĩ ꞌcĩg dtõkõrĩk ꞌcĩg nga hĩcĩn nganĩngĩtĩ harittiaanĩ. 
GEN.41.20	Ma ngaati, ĩtĩngaayyik tĩĩna ꞌcĩg dtõkõrĩk ko ꞌgõõnõgĩ ꞌcĩg adĩhĩ ho nẽ adahit hĩĩ lõõcĩ ꞌthĩĩ. 
GEN.41.21	Ma adak ꞌgõõnõgĩ niccig ꞌtẽl ko, hacini tarĩ aalla aꞌnyavvaaddi haauto hĩcĩ hatĩ nga hatarit ꞌgiimwa ũdũt.
GEN.41.22	“Ma urutaa cĩnnĩ, hõhõnõõthĩ tarĩ. Hohonooꞌthi aattĩ hadtuuha ooti tũrkĩramma cĩg haalu ꞌcĩg accawana bahaalitooca hõdẽẽthõng. Baa abbiiri ooti ꞌcĩg ĩĩn tũrkĩramma ho hĩĩtõ tũdũddũng. 
GEN.41.23	Ma hĩdĩĩkoothong, iita accawatta ooti ũgẽẽgĩ ꞌcĩg ĩĩn tũrkĩramma tarĩ ꞌcĩg uwwatanĩ, hĩnĩngĩtĩ baa aku atũũthĩ ngõõtĩ ꞌcĩ uuhana ĩĩcĩ uruto. 
GEN.41.24	Ma nĩngaata, ĩtĩngaayyik haala ꞌcĩg uwwatan ko ꞌcĩg abbiiri ho, nĩngĩtĩ akuui ĩhõõggõ noho ũthaac ũthaac hĩĩ lõõcĩ ꞌthĩĩ. Ma haduhaahi ngarĩt haini, hátĩ hẽbẽattaaha honoothinit caannĩ ho, ẽbẽka hinnia muguruur noho.”
GEN.41.25	Ma nĩngaata, ẽdẽc Yothebo habu ĩĩnnĩk, “Ĩĩn nganiit honoothiniti cunni ho hõdẽẽthõng. Uppulanaahi nganiit Nyekuci ꞌgii ꞌcĩ hatĩ õkõ adĩman nẽẽnĩ. 
GEN.41.26	Acini tĩĩn ꞌcĩg ĩĩn tũrkĩramma ꞌcĩg adĩhĩ hĩĩtõ lũlũlũlũ ho, ĩthakꞌthoothĩk irkiꞌnyia tũrkĩramma. Nẽ ooti cĩg haalu ꞌcĩg ĩĩn tũrkĩramma ꞌcĩg abbiiri hĩĩtõ tũdũddũng ko buúk, ĩthakꞌthoothĩk irkiꞌnyia tũrkĩramma buúk. 
GEN.41.27	Nẽ tarĩ tĩĩna ꞌcĩg dtõkõrĩk hĩ ooti cĩg haal ꞌcĩg uwwatan, hĩnĩngĩtĩ atũũth ngõõtĩ ꞌcĩ uuhana ĩĩcĩ uruto ho, ĩthakꞌthoothĩk irkiꞌnyia tũrkĩramma cĩg nyarõnaak.
GEN.41.28	“Thõõth aa huduhaahii naa nganiit habuu ẽlẽk ciee hiinnihii, uppulanaahi Nyekuci nganiit thõõth ꞌcĩ hatĩ õkõ adĩman nẽẽnĩ. 
GEN.41.29	Irkiꞌnyiaannĩĩ ꞌcĩg hatĩ ĩĩn tũrkĩramma, abatan hatĩ ꞌgẽẽn looc cĩ Ijjibi hũtũrũũr. 
GEN.41.30	Nẽẽthĩ urutaa cĩnnĩ, anũẽẽkĩ hatĩ irkiꞌnyia tũrkĩramma tarĩ cĩg nyarõn ꞌcĩ abathĩ dtẽc. Acũda hatĩ nyarõnĩ ciee looc ĩꞌthõng hataarriothĩ eeta irkiꞌnyia baag abatanĩ ꞌgẽẽn Ijjiba. 
GEN.41.31	Ataarrothi hatĩ eeta irkiꞌnyia baag abatanĩ ꞌgẽẽn, hĩnĩngĩtĩ maka hatĩ nyarõnĩ ꞌcĩ anũẽẽkĩ ho gẽrrẽẽt. 
GEN.41.32	Ẽttẽẽd Nyekuci thõõth icci ẽlẽk, ĩnõõ ꞌcĩ aaꞌnyi nganiit hõnõõthĩ tabattĩ ꞌramma ho habuu. Adtican hatĩ ꞌthẽk nẽẽ authet icci hĩdĩĩkoothong.
GEN.41.33	“Nẽẽthĩ ꞌyioko habuu, diima eet umwa ꞌcĩ aꞌnyak ꞌgẽẽnyĩth nẽ aaꞌnyĩhuu mĩĩ hĩĩ makayyioohit cĩ thõõth icci Ijjiba hũtũrũũr. 
GEN.41.34	Aꞌnyĩĩk habu haarĩk makayyiook cĩg lootu ꞌcĩg alũta haal ꞌcĩg õhõwa eeta Ijjiba vẽlẽk irkiꞌnyiaannĩĩ ꞌcĩg ĩĩn tũkĩramma ĩcĩg abatanĩ ꞌgẽẽn ko. 
GEN.41.35	Nẽ aꞌnyĩĩk ꞌthẽk makayyiook tĩko makaaꞌthĩt cĩ habuuo ꞌcĩ alũtaanĩ haal irkiꞌnyiaannĩĩ ꞌcĩg nga abbiirri lõõcĩ ho nẽ athaddieek ĩragẽẽt ꞌtaaũnnioohĩ. 
GEN.41.36	Aꞌnyĩĩk haal niccig hẽrẽẽcõ irkiꞌnyia ꞌcĩg ĩĩn tũrkĩramma ꞌcĩg hatĩ adhukiaakĩ nyarõnĩ looc cĩ Ijjibi ho, hátĩ hiittiõõ nyarõnĩ hõllõngaa acũda looc.”
GEN.41.37	Baa adtuuha habuui hĩ ꞌgaala cĩgĩnnĩg thõõth icci aaĩ hĩcĩ abũnnaa. 
GEN.41.38	Nĩngĩtĩ annẽẽkĩ habuui ꞌgaala cĩgĩnnĩg ko vẽlẽk, “Aitiõõ ẽẽtĩ umwaa ꞌcĩ occa ũũlũ thõõth icci ꞌcĩ ĩllõõan Yothebo tõõ, hĩnĩngĩtĩ aggameek Lorii cĩ Nyekuci ĩnõõnnõ aꞌthiit.” 
GEN.41.39	Ma ngaati noho, uduhaak habuui Yothebo ĩĩnnĩk, “Nyekuc ꞌcĩ eterꞌtheeki nganiit gaa thooꞌthiok iccig ko. Aitiõõ ẽẽtĩ umwaa ꞌcĩ ẽggẽẽnyĩth haau hĩ nii tõõ. 
GEN.41.40	Hẽbẽraaii naa nganiit ĩĩ makayyioohit cĩ õlõ caannĩ nẽ athikni hatĩ gõõng eeta cĩg õlõ caannĩ vẽlẽk nganiita. Nganiit hatĩ ꞌcĩ anũeeka nganĩĩt dtaabawa cĩ makaaꞌthĩtõõ.” 
GEN.41.41	Nĩngĩtĩ annẽẽkĩ habuui Yothebo, “Hẽbẽraaii naa nganiit kõr nicci iinu ꞌgaalac cobbi looccaa cĩ Ijjibi ho vẽlẽk.”
GEN.41.42	Nĩngĩtĩ appũrccaanĩ habuui maccĩreenit cĩ makaaꞌthĩtõõ
GEN.41.43	Ma ho, aaꞌnyĩk habuui Yothebo huꞌthuhan nyangõõllẽẽ ꞌcĩ agurut ꞌgadiggadi ꞌcĩ anũẽẽkĩ cĩnnĩ nẽ awacahit eeta ĩĩtõ, “Ẽꞌnyẽẽktĩ, ũtũngtẽẽhĩ Yothebo ꞌgõõl, hĩnĩngĩtĩ ĩĩ nẽẽ ꞌgaalac cĩ Ijjibi.” Ẽbẽra habuui ĩnõõnnõ hĩĩ ꞌgaalac cĩ Ijjibi hũtũrũũr.
GEN.41.44	Ma uruta, ikia ĩĩnnĩk habuui Yothebo, “Tananga hĩĩnĩ habu, hiꞌthihi hatĩ eet ꞌcĩ adtican ꞌgii umwa hode ꞌcĩ õvvõ tahatak looccaa cĩ Ijjibi ho hatĩ nga duha niina.” 
GEN.41.45	Nĩngĩtĩ akannẽẽkĩ habuui Yothebo ꞌthaar ꞌcĩg haĩ Thavẽnath Panẽa nẽ ũꞌthũwanaak bũhẽẽc ꞌcĩ haĩ Athẽnath. Baa ĩĩn bũhẽẽcĩ ciee tĩnaatĩ ngarĩ umwa ꞌcĩ haĩ Potivẽra paadĩr cĩ ꞌtaaũn cĩ Õõnĩ.
GEN.41.46	Baa ĩĩn Yothebo irkiꞌnyia hẽẽn iyyio baa irkit ꞌcĩ eberriaanĩ hĩĩ makayyioohit ko. Ma ngaati, ĩtĩnga nẽẽ ũtũngeek habu nẽ ũũk õtõõĩ looc cĩ Ijjibi hũtũrũũr. 
GEN.41.47	Baa abbiiri lõõcĩ gẽrrẽẽt irkiꞌnyiaannĩĩ ꞌcĩg ĩĩn tũrkĩramma, ĩbaag nga hikiaaĩ nyarõnĩ. 
GEN.41.48	Nẽ irkiꞌnyiaannĩĩ tĩko, baa alũta Yothebo haal Ijjiba hũtũrũũr nẽ athadeek ĩragẽẽtĩ ꞌtaaũnnioohĩ. Baa alũt nẽẽ haal nẽ aarĩk ꞌtaaũnaa ꞌcĩ õbõhõõ hĩ olooyyiok tĩko. 
GEN.41.49	Baa ocooddiaa ꞌgii ꞌcĩ haĩ haalit hẽtẽyẽẽhĩ haau hĩ hathaac haaga. Baa attĩman Yothebo haal ĩꞌthõng hanyamattõõ.
GEN.41.50	Ma baa nga hikia nyarõnĩ, iita aꞌnyahit Yothebo hĩ Athẽnath tĩnaatĩ Potivẽra paadĩr cĩ ꞌtaaũn cĩ Õõnĩ ho, lõhõlĩ ꞌramma ꞌcĩg maacĩg. 
GEN.41.51	Baa akanneek Yothebo ꞌcĩ oou ꞌthaar ꞌcĩg haĩ Manaaꞌthe.
GEN.41.52	Ma baa urutaa cĩnnĩ, ikia akateek ꞌcĩ anũẽẽkĩ ꞌthaar ꞌcĩg haĩ Evaraim
GEN.41.53	Ma baa ũttũbattoothĩk irkiꞌnyia tũrkĩramma baag abatanĩ ꞌgẽẽn looc cĩ Ijjibi vẽlẽk, 
GEN.41.54	ikia udhukia nyarõnĩ ꞌcĩ adak eet irkiꞌnyia tũrkĩramma habath lõõcĩ dtẽc, hĩ baa aduha Yothebo. Baa adhukiaak nyarõnĩ ciee loonyin vẽlẽk. Nẽẽthĩ, baa Ijjib dioo ꞌcĩ maka ꞌgẽẽna. 
GEN.41.55	Ma baa aabur nyarõnĩ Ijjiba padtahac, iita utuluuyyik eeta habu, nĩngĩtĩ ĩꞌthõõĩkĩ habuui ĩhõõggõ ꞌgõõl annẽẽkĩ, “Õõt ummuddioothĩk Yothebo nẽ ĩdĩmattu ꞌgii vẽlẽk ꞌcĩ aduhaakuung nẽẽnĩ.”
GEN.41.56	Ma baa ꞌthẽk ahahat nyarõnĩ Ijjiba dtum, ikia idtingan Yothebo ĩragẽẽt nẽ ũtũũõĩ haal hĩ eet cĩg Ijjibi, hĩnĩngĩtĩ baa ĩꞌthanothoothĩk nyarõnĩ ciee Ijjib hũtũrũũr. 
GEN.41.57	Nĩngĩtĩ allũnganiini eeta loonyini vẽlẽk õõĩ Ijjiba hõõt hũttẽẽcõ haal hĩ Yothebo, hĩnĩngĩtĩ baa ĩꞌthaan nyarõnĩ tĩho looc vẽlẽk.
GEN.42.1	Ma baa athĩhĩ Yakobo aĩ, aattĩg haala ꞌcĩg tũũwak Ijjiba ho, ikia uduhaak buul cĩgĩnnĩg ĩĩnnĩk, “Ebehoonnu nĩnga noho ꞌrẽl ꞌrẽl, hõllõngaa ooyyu Ijjiba inni? 
GEN.42.2	Ma ꞌcĩ hathihi naa aĩ, aattĩg haala Ijjiba ho. Õõt mĩĩ utuuyyia hiita heelli nyarõn icci.”
GEN.42.3	Nĩngĩtĩ ĩꞌngaannĩ ꞌgõtõõnõgĩ Yothebo õmmõtõ õõ ũũtanĩ haal Ijjiba. 
GEN.42.4	Baa ẽdẽnĩ Yakobo ngeerĩnĩ ꞌcĩ hidici ꞌcĩ haĩ Benyemiino ho ꞌgõtõnĩ Yothebo dẽẽdẽ, ngaatĩ õõkõrĩ hĩ ꞌgõtõõnõgĩ niccig, hĩnĩngĩtĩ baa iꞌngolli nẽẽ aĩ horoong hatĩ õõ õmmõtõõ hĩ thõõth ꞌcĩ abathĩ ꞌgõõla. 
GEN.42.5	Nĩngĩtĩ õõkõrĩ buul cĩg Ĩꞌthĩraẽlĩ ho hĩ eet ꞌcĩg õõ ũũta haal Ijjiba, hĩnĩngĩtĩ baa ĩĩ maka nyarõnĩ Kanaana buúk gẽrrẽẽt.
GEN.42.6	Hĩnĩngĩtĩ baa Yothebo ꞌcĩ ĩĩn makayyioohit cĩ haalu Ijjiba, õõt akattieek ꞌgotoonoggia ĩnõõnnõ huruꞌnyia noho karabuk nẽ akatti hẽbẽrĩ looc. 
GEN.42.7	Ma baa adtuuha Yothebo ꞌgõtõõnõgĩ ho, agaõõthĩ ngaatĩ ĩĩnnĩ ĩhõõggõ nẽ aau hĩcĩ hõllõngaa aga ĩhõõggõ buúk. Ma ho, ijin ĩhõõggõ ngaꞌngaritta ĩĩnnĩk, “Iiginnu eet ꞌcĩg auunnu ĩĩna?”
GEN.42.7	Ẽdẽcĩ ꞌgotoonoggia anneek, “Hĩĩgĩnna eet ꞌcĩg haaunna looccaa cĩ Kanaanĩ, haĩ nuun hiita hutuuyyiawa haal ꞌcĩg abadtẽc.”
GEN.42.8	Tananga baa aga Yothebo ꞌgõtõõnõgĩ, baa hõllõngaa aga ꞌgotoonoggia ĩnõõnnõ. 
GEN.42.9	Ma adtuuha Yothebo ĩhõõggõ ngaatĩ akannẽẽkĩ ĩnõõnnõ huruꞌnyia ho, ummuhunõõthĩ honoothi baa nĩnnĩ nẽ ũtũhũoothĩk ĩhõõggõ ĩĩnnĩk, “Aitiõõ hõllõngaa auunnu uuttu niig haala, iiginnu niig ꞌrootti ꞌcĩg auunnu oroottu looc cĩnaang.”
GEN.42.10	Ẽdẽcĩ nẽẽg aĩ, “Hõllõngaa nohotaa makayyioohit, hĩĩgĩnna eeta eet haaga. Haaunna tũũwa diooni. 
GEN.42.11	Hĩĩgĩnna naag vẽlẽk ngaati ꞌgõtõn, hõllõngaa hĩĩgĩnna ꞌrootti.”
GEN.42.12	Ẽdẽcĩ hinnia Yothebo ĩhõõggõ anneek, “Aitiõõ ũdũt! Iiginnu niig ꞌrootti ꞌcĩg au oroottu looc cĩnaang.”
GEN.42.13	Ma athĩhĩ nẽẽg õbõdẽẽkĩ Yothebo thõõth icci tarĩ hoti ho, ẽddẽẽbta thõõth cĩnĩĩng jurrung ĩĩtõ “Hĩĩgĩnna baaĩ nuun lõhõlĩ cĩg eet hõdẽẽthõng. Baa hĩĩgĩnna õmmõtõ hĩ ꞌramma õlõõ cĩnaang Kanaana. Baa iittiõõ umwaa tõõ nẽ aayyiaa ꞌcĩ hidici õlõ arũmĩ hĩ nyakangaan.”
GEN.42.14	Edecoothĩk hinnia Yothebo ĩhõõggõ anneek, “Iittiõõ thõõth umwaa ꞌcĩ haduhaakuung tõõ, iiginnu ꞌthẽk niig ꞌrootti. 
GEN.42.15	Má ẽppẽhannu, aitiõõ niig hõllõngaa ooyyu ĩĩmwaanĩ, ĩꞌthõng haꞌnyakia ꞌgotonu ꞌcĩ hidici ho ngaati! Hadiimi haꞌthalanaannuung naa ngagiita. Habũtani ꞌthaarĩĩ cĩg habu cĩ Ijjibi hũtũrũũr. 
GEN.42.16	Ĩꞌthõõc eet umwa hõrggẽẽnaa cunuung, hũũk haꞌnyaha ĩnõõnnõ. Nẽ niig ũgẽẽgĩ, ooyyu baabuutha, hátĩ hũmmũda naa hatĩ aduhaannu thõõth ꞌcĩ ĩĩn dĩdĩ. Má ummuddia thõõth cunuung ko ĩĩn õlõng, bũtĩ hĩ habuui, ĩko thĩ iiginnu ꞌrootti dĩdĩ.” 
GEN.42.17	Nĩngĩtĩ mĩĩ adhuhẽẽkĩ Yothebo ꞌgõtõõnõgĩ baabuuthatõõ waathinniook iyyio.
GEN.42.18	Ma baa kõr ꞌcĩ ĩĩn iyyio, ikia ũũk uduhaak Yothebo ĩhõõggõ ĩĩnnĩk, “Hĩĩnĩ naa eet ꞌcĩ hiteelli Nyekuc. Má adĩmannu thõõth hĩcĩ haduha naa ho, arũgnu thĩ hatĩnĩ. 
GEN.42.19	Má aduhaannu thõõth ꞌcĩ ĩĩn dĩdĩ, itikta eet umwa hõrggẽẽnaa cunuung hidiongan baabuutha ngaati, hĩĩ nĩngĩtĩ occa ecebiinnu niig vẽlẽk, hátĩ ootti niig ũgẽẽgĩ haal hõõt heelito eet õlõ. 
GEN.42.20	Nẽẽthĩ, má õdõlattu, aꞌnyaktahaangu ꞌgotonu ꞌcĩ hidici ho dẽẽdẽ, hátĩ haga, hatĩ aduhaannu thõõth dĩdĩ. Nẽ thĩ hatĩ ũrũgtu.” Nĩngĩtĩ au ẽlẽmmĩ ꞌgotoonoggia thõõth cĩnnĩ ho.
GEN.42.21	Ma nĩngaata noho, othoothito nyaagwaana ĩĩtõ, “Uukeet ꞌthẽk ngagĩĩt Nyekuci, hĩnĩngĩtĩ ꞌgotooneet baa hũũtẽnĩ naaga. Baa ꞌmẽr ĩĩlaleekeet gẽrrẽẽt, aalla hinnia hadĩĩtĩ naag pĩd noho.”
GEN.42.22	Nẽ ẽdẽc ꞌRuubenĩ ĩĩnnĩk, “Nga baa huduhaahuung naa hiinnihuung, ma hadĩmannu buulenit ꞌbuth? Aitiõõ hinnia niig hõllõngaa athĩkneennu ũdũt! Nẽẽthĩ ꞌyioko, heteheelit thõõth cĩ daahĩth cĩnnĩ ho.” 
GEN.42.23	Baa hõllõngaa aga nẽẽg ngaatĩ agaĩ Yothebo thõõth ꞌcĩ õthõõth nẽẽg ko, hĩnĩngĩtĩ baa aaĩ ẽẽtĩ umwaa hõrggẽẽnaa cĩnĩĩng ꞌcĩ õkõbanaak Yothebo thooꞌthiok ꞌcĩg aduha ꞌgotoonoggia niccieeg ko. 
GEN.42.24	Nĩngĩtĩ ũũnnĩkĩ Yothebo ĩhõõggõ nẽ ũũk utulu ngadiiha, ma nĩngaata, õbõda ikia othoothĩk ĩhõõggõ tarĩ. Ma ho, ẽbẽra nẽẽ ꞌThimiõõnẽ nẽ aaꞌnyĩk hẽcẽbĩ hẽbẽrẽẽnnĩĩ ĩcĩggĩĩng vẽlẽk.
GEN.42.25	Ma baa idiimito oboddioothĩ ꞌgotoonoggia ĩĩcĩ olu, uduhaak Yothebo dticcianniook cĩgĩnnĩg haarrik haal lohoddwaanĩĩ cĩg ꞌgotoonogiinni nẽ uduhaak ĩhõõggõ hĩnĩktẽẽhĩ ꞌrabbẽẽt baag au ũũtĩ ꞌgotoonoggia haal lohoddwaanĩtõõ cĩggĩĩng, nẽ tarĩ uduhaak hũkũmattẽẽhĩ ꞌgẽẽn ꞌcĩ adahoothi ꞌgõõla buúk. Ma baa ĩdĩmanit dticcianniooha thooꞌthiok iccig ẽlẽk, 
GEN.42.26	iita odongteek ꞌgõtõõnõgĩ Yothebo lohoddwa thigirẽẽtĩ, nĩngĩtĩ õbõdõõꞌthĩ ĩĩcĩ olu.
GEN.42.27	Ma baa ũũk abaalinẽẽhĩ lõõcĩ ꞌgõõla, ũũk õõg eet umwaa lohod cĩnnĩ, aĩ hadamutaak thigir cĩnnĩ haala, ammũda hinnia ꞌrabbẽẽt baagĩnnĩg lohodatõõ. 
GEN.42.28	Ma acĩn nẽẽ ꞌrabbẽẽt hoti ho, ukuleek ꞌjieen ĩĩ, “ꞌWui! Õbõdaaka occa gõõng hatĩ ẽẽtĩ ꞌrabbẽẽt cĩgannĩg inni? Ĩhõõggõ cieeg hammũda lohodatõõ ho!”
GEN.42.28	Ma acĩn nẽẽg vẽlẽk hoti ho, obooyyi ꞌthinneeti habathit dtẽc nĩngĩtĩ ajinõõnĩ nyaagwaana aĩnnĩ, “Adĩmanneet occa Nyekuci hutuno hõlõ?”
GEN.42.29	Ma õdõlan nẽẽg maaꞌnyĩ Yakobo Kanaana ho, õõt uduktaak maaꞌnyĩ thõõth vẽlẽk anneek, 
GEN.42.30	“Ĩdĩmaneet makayyioohiti cĩ looc cĩ Ijjibi ꞌbuth. Õkõ akanneet hẽbẽrĩ nĩĩcĩ noho, aĩ hĩĩgĩnna ꞌrootti ꞌcĩg hõõ hõrõõtta looc cĩnĩĩng. 
GEN.42.31	Ma ho, huduktaaha hĩĩttĩha, ‘Hõllõngaa hĩĩgĩnna naag ꞌrootti, hĩĩgĩnna eeta eet haaga. 
GEN.42.32	Hĩĩgĩnna naag buul cĩg eet hõdẽẽthõng. Baa hĩĩgĩnna naag vẽlẽk õmmõtõ hĩ ꞌramma õlõ cĩnaang Kanaana. Nẽẽthĩ, baa ũũhĩ lõõcĩ hõdẽĩ nẽ aayyiaa ꞌcĩ hidici õlõ arũmĩ hĩ nyakangaan.’
GEN.42.33	“Anneekeet hinnia ẽẽtĩ tĩho, ‘Hadiimi haꞌthalanaannuung naa ngagiita. Má aduhaannu thõõth ꞌcĩ ĩĩn dĩdĩ, itikta eet umwa hõrggẽẽnaa cunuung hidiongan hĩ nganĩĩt ngaati nẽ oottu niig ũgẽẽgĩ haal hõõt heelito eet õlõ. 
GEN.42.34	Nẽẽthĩ, má õdõlattu, aꞌnyaktahaangu ꞌgotonu ꞌcĩ hidici ho dẽẽdẽ, hátĩ haga hatĩ aduhaannu thõõth dĩdĩ. Nẽ hatĩ hõbõdaakuung ꞌgotonu, hátĩ utuuyyio lõꞌngõõc looccaa cĩ.’ ”
GEN.42.35	Ma baa õõg nẽẽg lohoddwa ho, ammũda hinnia ꞌrabbẽẽt baag ũũtanĩ haal aattĩg ũtũgeetinii cĩg lohoddwaanu. Ma nĩngaata, uduktaak maaꞌnyĩ nĩngĩtĩ abarti nẽẽg vẽlẽk hĩ maaꞌnyĩ hõdẽĩ. 
GEN.42.36	Ma ho, õppõdan maaꞌnyia Yakobo ĩĩ, “Ucuddiaahaangu mĩĩ niig nganĩĩt lõhõlĩ hĩĩ ꞌthĩĩ! Iittiõõ Yothebo hĩ ꞌThimiõõnẽ tõõ, nẽ ꞌyioko idiimtu tarĩ oottu Benyemiino buúk? Hõlõ ĩdĩmanaa lõõcĩ ꞌbuth ꞌgiiaa vẽlẽk!”
GEN.42.37	Ma nĩngaata, edecoothĩk ꞌRuubenĩ maaꞌnyĩ ĩĩnnĩk, “Ĩꞌnya nganĩĩt dẽẽdẽ haggameek Benyemiino aꞌthiit ĩꞌthõng hõbõdaaĩ ngaati. Má hõllõngaa hõbõdaanĩ, ruuk lõhõlĩ aagannĩg maacĩg ĩĩn ꞌramma hĩ hẽbẽrĩ nĩnga.”
GEN.42.38	Ẽdẽcĩ hinnia maaꞌnyia anneek, “Aitiõõ loholeec caannĩ hõllõngaa õkõ ĩĩmwaanĩ. Baa aggamaawa ꞌgõtõnĩ lõõcĩ nẽ idiongan ꞌyioko nẽẽ õdõĩ hĩ tiitiniti cĩ hoodo. Hatahaanya ꞌyioko naana, má da hatĩ hũũk hudhukiaak ĩnõõnnõ buúk bathi ꞌgõõla, aꞌnyahaaka hinnia hatĩ mothiiniti cĩnnĩ nganĩĩt daahĩth.”
GEN.43.1	Waathinniook nicciag, baa ꞌthẽk nga maka nyarõnĩ Kanaana noho. 
GEN.43.2	Ma baa edecciaak nẽẽg haal baag õõ ũũta Ijjiba, ikia ĩĩnnĩk Yakobo buul cĩgĩnnĩg ko tarĩ, “ꞌYioko hadĩman hutuno hõlõ? Oboddiooth mĩĩ ꞌthẽk ĩbaalĩ tarĩ, õõt utuuyyia haal ũgĩ.”
GEN.43.3	Ẽdẽcĩ hinnia ꞌJuuda maaꞌnyĩ anneek, “Nyakangaan, ẽrẽhaai thõõth baa haduhaaki ngaati thõng? Hõllõngaa nooyyia eggerꞌnyeekeet ẽẽtĩ caa anneekeet, ‘Má hõllõngaa õõkõraannu hĩ ꞌgotonu ꞌcĩ hidici ho, agayyiooth thĩ ꞌgõõl ꞌcĩ ooyyu.’ 
GEN.43.4	Má hõllõngaa aaꞌnyeet hookorria hĩ Benyemiino, hõllõngaa occa hooyyia hũũtakii haal ũgĩ tarĩ. 
GEN.43.5	Nẽẽthĩ, ma hõllõngaa aaꞌnyeet Benyemiino hookorria, aitiõõ thĩ naag buúk hõllõngaa hooyyia. Muhooth thõõth baa aduhaakeet ẽẽtĩ caa anneekeet, ‘Ma huppwaannannu ngaati hatĩ hõllõngaa aꞌnyahaannu ꞌgotonu ꞌcĩ hidici ho.’ ”
GEN.43.6	Ma ho, ẽdẽc maaꞌnyia Ĩꞌthĩraẽlĩ
GEN.43.7	Ẽdẽcĩ nẽẽg aĩ, “Ma baa tarĩ ara ajinneet nẽẽ thooꞌthiok cĩg olu hiriiri anneekeet, ‘Nga arũgĩ maaꞌnyu?’ nẽ tarĩ ijineet ĩĩ, ‘Aaĩ ꞌgotonu umwaa õlõ?’ Nĩngĩtĩ thĩ mĩĩ hẽdẽcca ĩnõõnnõ thooꞌthiohĩĩ ꞌcĩg ajin nẽẽ ho. Hagayyia baa tarĩ naag haĩnna anneekeet hatĩ, ‘Õõt aꞌnyakta ꞌgotonu ꞌcĩ aaĩ õlõ ho’?”
GEN.43.8	Ma ho, ĩĩnnĩk ꞌJuuda maaꞌnyĩ Ĩꞌthĩraẽl, “Nyakangaan, aaꞌnyeet loholeec hookorria, hátĩ heelliawa ꞌgõõla. Acũdaanneet hatĩ magĩthĩ ngagĩĩt hĩ lõhõlĩ cĩggaac haaga. 
GEN.43.9	Haꞌthũũnnĩ hatĩ naa dẽẽdẽ ĩnõõnnõ. Nẽ má hõllõngaa hõbõdaanĩ, aꞌnyĩĩk thõõth cĩnnĩ haggama nganĩĩt ĩꞌthõng daahĩth caannĩ. 
GEN.43.10	Cĩĩn nõõ ngaatĩ haraĩ thõõth ĩꞌthõng hĩĩ noho, occa ꞌyioko hoboddiootha tabattĩ ꞌramma.”
GEN.43.11	Ma nĩngaata, ẽdẽc maaꞌnyia ĩhõõggõ ĩĩnnĩk, “Má aaĩ noho, aꞌnyaktoothĩk thĩ makayyioohit tĩho ꞌbaaninit buúk. Eberria ꞌgeenniok cĩg looc cĩnaac ꞌcĩg ẽmmẽdĩ gẽrrẽẽt. Loteec hĩ ꞌrũkanĩ hĩ ngõõrrõ hĩ ꞌmũũnĩ nẽ ũrũmteehu hẽlẽggĩ aag õꞌngõlĩ ẽmmẽdĩ nĩnga buúk. 
GEN.43.12	Oboddi ꞌrabbẽẽt baag anĩheekuung ẽẽtĩ lohoddwaanĩtõõ cugguung baa ĩĩcĩ oou buúk. Horoong ꞌyioko baa ẽrẽha eet tĩho thõng. Nẽ tarĩ, aꞌnyahit ꞌrabbẽẽt ꞌcĩg aduhõõ hĩ baag anĩheekuung ẽẽtĩ lohoddwaanĩtõõ ho thõng. 
GEN.43.13	Aggamteek Benyemiino aꞌthiit, oboddiooth hĩdĩĩkoothong. 
GEN.43.14	Aꞌnyĩĩk Nyekuc ꞌTirriannioohit ꞌcĩ ĩllõõan vẽlẽk, haaꞌnyĩk makayyioohit tĩho halal ꞌthĩnĩt, hátĩ haaꞌnyĩk Benyemiino hĩ ꞌgotonu baa uunniku nĩĩcĩ buúk, hoboddia lõꞌngõõc. Má idiim lõõcĩ aggamaawa lõhõlĩ hĩĩ ꞌthĩĩ buúk, aꞌnyĩĩk haggamawaanĩ.”
GEN.43.15	Nĩngĩtĩ õõkõrĩ buul cieeg hĩ Benyemiino, aꞌnyahĩ ꞌrabbẽẽt ꞌcĩg õõ ũũtanĩ haala nẽ othohotit baag anĩhẽẽkĩ ẽẽtĩ lohoddwaanĩtõõ, hĩ ꞌbaaninit ꞌcĩ õõ acĩnĩ makayyioohit cĩ haalu ho Ijjiba. Nĩngĩtĩ õõ õdõlanĩ Ijjib nẽ ummuddoothĩk Yothebo. 
GEN.43.16	Ma baa adtuuha Yothebo ĩhõõggõ ngaatĩ õõkõraanĩ hĩ Benyemiino hoti ho, uduhaak dticciannioohit cĩnnĩ ĩĩnnĩk, “Bĩtĩ eet niccig ĩĩcĩ olu. Bĩĩt mĩĩ tarraaban hẽlẽggĩ aag ngaata nẽ ucuhanuu umwa, hátĩ huduktõõĩ hatĩ aau kõrra lokora.”
GEN.43.17	Nĩngĩtĩ õkõõĩ dticciannioohiti tĩho ĩhõõggõ õlõ nẽ ũũk ĩdĩman hĩcĩ aduhaak Yothebo ho. 
GEN.43.18	Ma baa õdõlan buul cieeg halang cĩ Yothebo ho, ommoꞌthi gẽrrẽẽt ĩĩtõ, “Haꞌnyakiaa naag ngaati, hĩnĩngĩtĩ ꞌrabbẽẽt baag aarĩhoothĩk lohoddwaanĩtõõ cĩggaac. Aarĩk ꞌyioko baa ꞌrabbẽẽt niccig lohoroor, aĩ hátĩ hõhõppõcatteetu ngagĩĩta nẽ aggamtaaeet thigirẽẽt nẽ aarrieet hĩĩtõ appahacaaꞌnya.”
GEN.43.19	Nĩngĩtĩ õõ aduhaakĩ dticciannioohit cĩ Yothebo hattũũgaa cĩ ꞌcieethu annẽẽkĩ, 
GEN.43.20	“ꞌGaalac, haꞌnyaka thõõth umwa ngaati. Baa haaunna kõr ꞌcĩ ꞌrẽẽnĩ ngaati tũũwa nẽ hoboddiootha. 
GEN.43.21	Ma ngaatĩ baa hõõ hooginna, hubbuukta lohoddwa. Ma ho, hammũdaanna hinnia naag vẽlẽk ꞌrabbẽẽt baag hutuyyiawa haal ẽlẽk, ũtũgeetinii cĩg lohoddwaanu aattĩg hũtũrũũr nganĩngĩ baa haꞌnyahaanna. Ĩhõõggõ cieeg hoboddiaayya ho. 
GEN.43.22	Erekeet ẽẽtĩ ꞌcĩ õbõdaakeet ho ũdũt nẽ haꞌnyahaanna ꞌrabbẽẽt ũgĩ buúk ꞌcĩg haau hũũtanna haal ũgĩ tarĩ.”
GEN.43.23	Nẽ ẽdẽc dticciannioohiti ĩĩ, “Ayyia, ma haaꞌnyiku ꞌthinneeti cugguung hĩĩtõ cadũũng cadũũng haaga. Aarikuung Nyekuci cĩ maaconu ꞌrabbẽẽt tĩko. Haggama naa ꞌrabbẽẽt baag aꞌnyahaannu niig ẽlẽk.” Ma ẽdẽcaak ẽẽtĩ ciee thõõth ngaati ho, ũũk õõga ꞌThimiõõnẽ baa ĩĩn baabutheenit nĩngĩtĩ aꞌnyahaakĩ ĩhõõggõ.
GEN.43.24	Ma ho, ũũhĩ dticciannioohiti nicciee ĩhõõggõ ꞌcieetõõ cĩ Yothebo, nĩngĩtĩ aaꞌnyĩkĩ maam ꞌcĩg ũũnyanĩ ꞌthoo nẽ tarĩ aꞌnyaktaak thigirẽẽt cĩggĩĩng buúk arteenit. 
GEN.43.25	Ma baa ho, uduhaak ĩhõõggõ ĩĩnnĩk, aku hatĩ Yothebo buúk duhẽẽtta hatĩ aau kõrra lokora, ma nĩngaata, iꞌthiattaaĩ nẽẽg ũkũmatteek kadĩkadĩngĩ baag ĩĩn ꞌbaaninit cĩ Yothebo.
GEN.43.26	Ma baa uppwaanna Yothebo dĩdĩ ho, iita akattieek ĩnõõnnõ huruꞌnyia nẽ akatti hẽbẽrĩ looc, nĩngĩtĩ aaꞌnyĩkĩ ꞌbaaninit tĩho. 
GEN.43.27	Ma nĩngaata, ĩꞌtha Yothebo buúk ĩhõõggõ nẽ ijin authet cĩ õlõ cĩnĩĩng ĩĩnnĩk, “Anneekaangu ibiaali atahaany maaꞌnyu gẽrrẽẽt, nga ꞌthẽk arũgĩ nuun?”
GEN.43.28	Nĩngĩtĩ ẽdẽcĩ nẽẽg aĩnnĩ, “Eei, nga ẽdẽddẽr dticciannioohiti cunni lõꞌngõõc.” Ma ho, akattieek ĩnõõnnõ huruꞌnyia nĩngaata tarĩ.
GEN.43.29	Ma baa adtuuha Yothebo Benyemiino ꞌgõtõnĩ cĩ hẽẽng hõdẽẽthõng hoti ho, ijin ĩhõõggõ ĩĩnnĩk, “ꞌGotonu baa ainnu ꞌcĩ hidici cieeni?” Nĩngĩtĩ õthõõthĩkĩ nẽẽ Benyemiino annẽẽkĩ, “Aꞌnyĩĩk Nyekuc heeliina loholeec caannĩ.” 
GEN.43.30	Ma ngaati, ũũppanẽẽhĩ thõõth cĩ Benyemiino Yothebo ꞌthĩnĩt, nĩngĩtĩ ĩꞌngaannĩ hataman hũũk hutulu ĩĩcĩ õkĩc cĩ ũũda cĩnnĩ umwa. 
GEN.43.31	Utulu ĩĩca noho, nĩngĩtĩ attihanẽẽkĩ ꞌthĩnĩt bẽẽ. Ma baa ũcũũra hẽbẽrĩ ẽlẽk, ikia ĩĩnnĩk eet, “Eꞌngerit ꞌgẽẽn.”
GEN.43.32	Baa iirkak dticcianniooha Yothebo ꞌgẽẽn cĩnnĩ ẽmmẽn, nẽ iiriktaak ꞌgõtõõnõgĩ buúk ẽmmẽn nẽ aanytĩk eet cĩg Ijjibi ꞌcĩg gõõng arũmĩ hĩ Yothebo nĩngaata buúk hudukto ẽmmẽn. Baa aꞌngiran eeta cĩg Ijjibi ngaatĩ aduhẽẽnĩ hĩ Ebereei, hĩnĩngĩtĩ baa gõõng athim nẽẽg ĩhõõggõ. 
GEN.43.33	Ma nĩngaata, eteretheek Yothebo ꞌgõtõõnõgĩ, ꞌgoolliok ꞌcĩg iccioloonganĩ, ẽꞌthẽdaneek ꞌgõtõõnõgĩ, iꞌthianaanĩ ĩcĩ hidici hõdõlan cobbi. 
GEN.43.34	Ma baa ẽꞌngẽrĩ ꞌgẽẽna, baa eꞌngerriaak Benyemiino ꞌcĩ ĩllõõan cĩ ꞌgotoonogiinni tabattĩ ꞌtur. Nĩngĩtĩ aduhẽẽnĩ nẽẽg vẽlẽk nẽ uhuddi ĩꞌthõng hatanyarit.
GEN.44.1	Ma baa ꞌjiaatĩn niccia, uduhaak Yothebo dticciannioohit cĩnnĩ ho ĩĩnnĩk, “Arĩĩhĩ dako eet niccig haal lohoddwaanĩĩ cĩggĩĩng ko hĩbbĩtĩt. Nĩhẽẽhĩ nẽẽ nii ꞌrabbẽẽt cĩggĩĩng ũtũgeetinii cĩg lohoddwaanu tarĩ. 
GEN.44.2	Nĩhẽẽhĩ hooppo caannĩ aa ĩĩn maccĩreenit gõõng hahũdẽẽnĩ lohodatõõ cĩ nyahaappan iccia hidici hata, hĩ ꞌrabbẽẽt aag ũũtĩ haal buúk.” Nĩngĩtĩ mĩĩ ꞌthẽk adĩmanĩ dticciannioohiti nicciee hĩcĩ aduhaak Yothebo ho.
GEN.44.3	Ma baa ngerrenita, ĩtĩngaacõ thigirẽẽtĩĩ cĩggĩĩng ko noho, nĩngĩtĩ õõĩ. 
GEN.44.4	Ma baa nga hõdõlanit nẽẽg nĩngĩtĩ ꞌrẽẽnĩ buúk, ũtũvva Yothebo eet aa anĩhẽẽkĩ ꞌrabbẽẽt hĩ hooppo lohoddwaanĩtõõ nẽ ĩĩnnĩk, “Viir hataman dõlan eet icciag. Bĩĩt bĩlĩ nẽ ĩĩnnĩhuu, ‘Haꞌthuunnuung occa gõõng lõꞌngõõc nẽ ĩdĩmattaangu ꞌbuth inni? 
GEN.44.5	Ĩgorꞌtheekaangu occa gõõng hooppo ꞌcĩ gõõng ahũdẽẽnĩ makayyioohiti inni?’ Duhaak anneek, ‘Hooppo ꞌcĩ gõõng hattĩmanĩĩ bõllõõk buúk niccieeni. Ĩdĩmattu thõõth ꞌcĩ abathĩ gẽrrẽẽt ũdũt dẽẽdẽ.’ ”
GEN.44.6	Ma baa õdõlan ẽẽtĩ nicciee ĩhõõggõ ho, õbõdẽẽhĩ thõõth aa aduhaak Yothebo ĩnõõnnõ nĩĩcĩ noho. 
GEN.44.7	Ẽdẽcĩ hinnia eeta niccieeg anneek, “Aduha nẽẽꞌthẽk thõõth dĩdĩ ẽlẽ? Hattihaanna occa ꞌthinneeti ꞌcĩg hadĩmanna thõõth ꞌcĩ aaĩ noho ho ngaana? 
GEN.44.8	Nga nooyyia hoboddiaaki ꞌrabbẽẽt baag anĩhẽẽkĩ ẽẽtĩ ũtũgeetinii cĩg lohoddwaanu? Hõbõdaanna ꞌrabbẽẽt tĩko ꞌmany, looccaa cĩ Kanaanĩ. Inni occa higoriꞌthia maccĩrẽẽn hĩ ꞌdaab cĩ ꞌcieeth cĩ ꞌgaalac cunni ho? 
GEN.44.9	Má aaĩ noho, ijjia tarraabaneeta. Ma ummuddia ẽẽtĩ ꞌcĩ aꞌnyak hooppo tĩho hõrggẽẽnaa cĩnaang, aꞌnyĩĩk hadaak nẽ nuun hĩĩtta naag ũgẽẽgĩ appahacaaꞌnya cugunnig.”
GEN.44.10	Ẽdẽcĩ ẽẽtĩ nicciee aĩ, “Eei, nẽẽꞌthẽk hammuhi eet ꞌcĩ hatĩ ammuddiaanĩ hooppo ho dioo, ꞌcĩ hatĩ ĩĩn appahaca caannĩ, nẽẽthĩ nẽẽ oottu niig ũgẽẽgĩ lõꞌngõõc.”
GEN.44.11	Ma nĩngaata, õõgta lohoddwa thigirẽẽtĩ, nĩngĩtĩ abbuuhi. 
GEN.44.12	Ma ho, atarraaban ẽẽtĩ nicciee lohoddwa, iꞌthianaanĩ nyahaappanaa cobbi ĩꞌthõng hõdõlan Benyemiino. Ma abbuuk cĩ Benyemiino ho, ahutanniaa hinnia hooppo nicciee lohodatõõ cĩ Benyemiino. 
GEN.44.13	Ma adtuuha ꞌgotoonoggia ho, ĩlĩĩllẽẽcõ herreecito ceremwa.
GEN.44.14	Baa nga aaĩ Yothebo halaangatõõ baa õdõlan ꞌJuuda hĩ ꞌgõtõõnõgĩ õlõ. Nĩngĩtĩ akannĩ huruꞌnyia muuma cĩnnĩ nĩngaata. 
GEN.44.15	Ma ngaati, ijin Yothebo ĩhõõggõ nĩĩcĩ noho ĩĩnnĩk, “Ne ꞌyioko ꞌthẽk hatĩ ꞌcĩ aĩ ĩdĩmanit niig ko? Hõllõngaa agayyu niig ngaatĩ aduhaaka nganĩĩt bõllõõha thooꞌthiok?”
GEN.44.16	Ma ho, ẽdẽc ꞌJuuda Yothebo ĩĩnnĩk, “ꞌYioko ꞌthẽk occa haduhaaki ꞌcĩg haĩ nganĩ makayyioohit? Anyamanneet thõõth ꞌcĩ occa haĩnna hammĩrra authetaa cĩ bũtĩ. Uppulana Nyekuci ꞌthẽccanẽẽt cĩggaang. Nẽẽthĩ ꞌyioko, hĩĩtta naag vẽlẽk hĩ eet aa amuddiaanĩ hooppo ho, appahacaaꞌnya cugunnig.”
GEN.44.17	Nganĩngĩtĩ athĩknĩ Yothebo ꞌJuuda õthõõthĩ hoti ho, ẽdẽc ĩĩ, “Ayyia, aitiõõ nẽẽ thõõth niccia tõõ. Eet aa ĩgõrĩth hooppo caannĩ dioo ꞌcĩ hatĩ ĩĩn appahaca caannĩ nẽ nẽẽ oboddioothu niig ũgẽẽgĩ hĩ maaꞌnyu lõꞌngõõc.”
GEN.44.18	Ma ꞌthẽk nĩngaata noho, ĩĩthahoothĩk ꞌJuuda Yothebo nẽ ĩĩnnĩk, “Makayyioohit, ĩcca occa nuun athĩknaanĩ? Hajinnii nuun lõꞌngõõc, ma halĩĩllĩkaanĩ, habu ꞌthẽk nii buúk, hĩnĩngĩtĩ aduhoonnu hĩ habu cobbi thõng. 
GEN.44.19	Baa ajinneet kõr baa haaunna ĩĩcĩ oou anneekeet, ‘Nga ꞌthẽk aaĩ maaꞌnyu hode ꞌgotonu umwaanĩ?’ 
GEN.44.20	Hedecci tarĩ hanneeki, ‘Aaĩ umwaa ꞌcĩ hidici cĩ arrittiaa morwaꞌthẽẽtaa cĩ nyakangaanõ. Arũmĩ ꞌyioko nẽẽ hĩ nyakangaan õlõ.’ Haduhaaki tarĩ hanneeki, ‘Baa aggamaeet ꞌgõtõnĩ cobbi lõõcĩ nẽ ĩĩ ĩnõõnnõ dioo ꞌcĩ õdõĩ ꞌcieethaa cĩnĩĩng. Nyahaappan ꞌcĩ ammĩnan maaꞌnyia gẽrrẽẽt.’
GEN.44.21	“Ma ho, ĩĩnnĩheet, ‘Õõt aꞌnyaktahaangu ĩnõõnnõ, hátĩ hikia hĩcĩnõ.’ 
GEN.44.22	Nẽ hiittihii, ‘Nyahaappan ꞌcĩ iitirẽẽnĩ maaꞌnyia caa gẽrrẽẽt. ꞌYioko hoottia haꞌnyaktaahi ĩnõõnnõ, occa hinnia hatĩ ẽttẽẽda maaꞌnyia ꞌthĩnĩt.’ 
GEN.44.23	Ma athĩkneet hõthõõꞌtha hoti ho, ĩĩnnĩheet, ‘Má hõllõngaa õõ aꞌnyahaakaangu ĩnõõnnõ, agayyiooth thĩ ꞌgõõl ꞌcĩ ooyyu.’ 
GEN.44.24	Ma baa hobodooꞌtha ĩĩcĩ olu ho, hoottia huduktaaha nyakangaan hĩ baa aduhaakeet niina.
GEN.44.25	“Ma kõr umwa, ĩĩnnĩheet nyakangaan, ‘Oboddiooth mĩĩ ꞌthẽk ĩbaalĩ tarĩ, õõt utuuyyia haal ũgĩ.’ 
GEN.44.26	Nẽ hedeccia ĩnõõnnõ hĩĩttĩha, ‘Má hõllõngaa aaꞌnyeet hookorria hĩ Benyemiino, occa thĩ hõllõngaa hooyyia, hĩnĩngĩtĩ aduhaakeet ẽẽtĩ caa aĩ, “Ma huppwaannannu ngaati hatĩ aitiõõ ꞌgotonu ꞌcĩ hidici ho tõõ.” ’
GEN.44.27	“Nẽ kõr tĩho, ĩĩnnĩheet nyakangaan, ‘Agayyu niig buúk baa ĩĩn lõggõõ niccieeg ꞌcieetõõ cĩnĩĩng ꞌramma thõng. 
GEN.44.28	Baa aggamaawa lõõcĩ umwa nĩngĩtĩ haĩnnĩ, “Iittiõõ ꞌthẽk caa tõõ.” Nẽ ꞌthẽk nga hĩcĩn ĩnõõnnõ hebereeca hĩĩ noho. 
GEN.44.29	Agayyu ꞌyioko niig buúk ngaatĩ hatahaanyĩ naana, adiimmaangu niig nganĩĩt hadaak thõng, hatĩ ũũk udhukiaak icci hidici ho buúk thõõth ꞌcĩ abathĩ?’
GEN.44.30	“Nẽẽthĩ ꞌyioko, má huppwaattea naag õlõ nẽ ĩcĩneet nyakangaan hatĩ aitiõõ Benyemiino tõõ dẽẽdẽ, occa hinnia hatĩ ẽttẽẽda ꞌthĩnĩt nĩĩcĩ noho, hĩnĩngĩtĩ ammĩnan nẽẽ buulenit nicci gẽrrẽẽt. 
GEN.44.31	Nẽ nganĩ occa hinnia hatĩ ꞌcĩ ẽhẽẽl thõõth cĩ daahĩth cĩ nyakangaanõ ho? 
GEN.44.32	Nẽ ꞌgii ꞌcĩ baa õkõmĩ dẽẽdẽ ꞌcĩ baa habũtanẽẽkĩ ĩnõõnnõ hannẽẽkĩ, ‘Má hõllõngaa hõbõdaanĩ buulenit, aꞌnyĩĩk hatĩ gõõng ĩnõõnnõ hadaka nganĩĩt lohouli rũgẽtaa caannĩ vẽlẽk.’
GEN.44.33	“Nẽ ma aaĩ hĩ ꞌyioko ho, nga thĩ hõkõ ningina, aꞌnyaa mĩĩ ꞌthẽk hĩĩ naa appahaca cunni hĩĩ nĩngĩtĩ loholeeco nẽ õbõdõõthĩ nẽẽ hĩ ꞌgotoonoga ꞌcĩg ũgĩ ho. 
GEN.44.34	Hõkõ nõõ occa huppwaanothoothihi nyakangaan hutuno dẽẽdẽ, hatĩ hũtũngeeha buulenit ngaati? Ayyia, aitiõõ! Ma nuun haaꞌnyaa hũũk hĩcĩn tamaati ꞌcĩ occa õkõ aꞌnyak nyakangaana.”
GEN.45.1	Õthõõth ꞌJuuda nĩnga ĩꞌthõng haarria Yothebo ꞌthĩnĩt. Ma ꞌthẽk nĩngaata noho, itiggia dticcianniook cĩgĩnnĩg ĩĩnnĩk, “Õõt niig vẽlẽk battaala!” 
GEN.45.2	Ma baa aduhun eeta vẽlẽk battaala hidionganit ꞌgotoonoggia dioo ho, okoleek luulu ĩꞌthõng hĩthĩkta eeta cĩg Ijjibi olooyyiohĩĩ ꞌcĩg õbõhõõ hĩ õlõ cĩnnĩ nĩngaata. Ma hĩdĩĩkoothong, ĩthĩhĩt eeta cĩg õlõ cĩ habuuo buúk aĩ, arruui Yothebo õlõõ cĩnnĩ.
GEN.45.3	Ma ꞌthẽk nĩngaata, uppulanaak Yothebo ꞌgõtõõnõgĩ ẽlẽ ĩĩ, “Hõlõ, nganĩĩt Yothebo cieeni! Nga ꞌthẽk arũgĩ nganĩĩt nyakangaan dĩdĩ?” Adhiriaaꞌngi hinnia ꞌgotoonoggia niccieeg noho, hĩnĩngĩtĩ baa aggam ĩhõõggõ barriti cobbi gẽrrẽẽt.
GEN.45.4	Ma ho, ĩĩnnĩk ĩhõõggõ, “Ẽẽjẽkta dako ngaati.” Ma baa eejehoothĩk ꞌgotoonoggia ĩnõõnnõ ho, ẽddẽẽbak ĩhõõggõ thõõth jurrung ĩĩnnĩk, “Nganĩĩt ꞌgotonu Yothebo baa ũũtennaangu hĩ eet baag au Ijjiba cieeni. 
GEN.45.5	Nẽẽthĩ ꞌyioko, ma nga hammuku gẽrrẽẽt, hĩnĩngĩtĩ baa Nyekuc ꞌcĩ ĩꞌthõõannaa nganĩĩt ĩĩcĩ oou, aĩ hátĩ hikia hẽẽlauung ngagiit hĩ eet vẽlẽk. 
GEN.45.6	Ĩĩ ꞌyioko lõõcĩ nyarõn irkiꞌnyia ꞌramma, nganĩngĩtĩ irkit baa gõlla nẽ nga idionganniaa irkiꞌnyia ꞌtur tarĩ, ꞌcĩg hatĩ nga ẽꞌngẽjjĩ lõõcĩ. 
GEN.45.7	Ĩnõõ ꞌcĩ baa uwwattaanna nganĩĩt Nyekuci ꞌgõõlaa ꞌcĩ aga nẽẽ dioo, aĩ hátĩ ũrũgĩt niiga, hiittiõõ hõllõngaa acuddiaa eeta cĩg halaꞌngiook cugguung buúk. 
GEN.45.8	Ĩko baa ꞌthẽk Nyekuc ꞌcĩ ĩꞌthõõannaa nganĩĩta. Ĩcĩnĩt da ngaatĩ aarĩka hĩĩ eet cobbi ꞌcĩ hanũẽẽkĩ habu nẽ tarĩ hĩĩna mukungu ꞌcĩ haggami õlõ icci vẽlẽk hĩ looc cĩ Ijjibi hũtũrũũr.
GEN.45.9	“Nẽẽthĩ ꞌyioko, õõt uduktaakaangu nyakangaan ĩĩttĩk, ‘Nga arũgĩ ngeeruni Yothebo “Ijjia nĩĩcĩ noho. Aaꞌnya Nyekuci makaaꞌthĩt cĩ haggamĩ looc cĩ Ijjibi. 
GEN.45.10	Hakuu hatĩ haaꞌnyii lõman looccaa ꞌcĩ haĩ ꞌGõcẽn ngaatĩ hõbõhõõnĩ thõng. ꞌNyaha ꞌthẽk hattũũg cĩ õlõ cĩnaac vẽlẽk. Ma aattĩg hẽlẽggĩ buúk, ꞌnyaha hĩ ꞌgii vẽlẽk ꞌcĩ aꞌnyahi nĩĩca. 
GEN.45.11	Haꞌthuunni hatĩ naa nganiit ngaatĩho, hĩnĩngĩtĩ nga idionganniaa irkiꞌnyia ꞌtur vẽlẽk cĩg nyarõnaak. Haduha naa hoti, hĩnĩngĩtĩ hõllõngaa hadiimmuung ngagiit adaahit magĩth.” ’ ”
GEN.45.12	Ma ho, uduhaak ꞌgõtõõnõgĩ tarĩ ĩĩnnĩk, “Udtuuktau ꞌyioko niig vẽlẽk hĩ Benyemiino buúk ngaatĩ hĩĩnnĩ naa ꞌcĩ hothoothi ho Yothebo dĩdĩ. 
GEN.45.13	Õõt thĩ ꞌthẽk uduktaak nyakangaan makaaꞌthĩt caannĩ ꞌcĩ haꞌnyahi looccaa cĩ Ijjibi ho, hĩ ꞌgii vẽlẽk ꞌcĩ acinnu niig ngaati nẽ iittihu haini naa tooyyia hĩdĩĩkoothong.”
GEN.45.14	Ma ꞌthẽk nĩngaata noho, ĩꞌtha Yothebo Benyemiino nẽ akatĩ ulwa, nĩngĩtĩ alui Benyemiino buúk. 
GEN.45.15	Ma tarĩ ho, ikia ĩꞌtha nẽẽ ꞌgõtõõnõgĩ ꞌcĩg ũgĩ ho buúk nĩngĩtĩ allwẽẽkĩ ĩhõõggõ. Ma uruta, iita othooꞌthio ꞌgotoonoggia hĩ ĩnõõnnõ lõꞌngõõc.
GEN.45.16	Ma baa õdõlan nyeemuut ꞌcĩ auuni ꞌgõtõõnõgĩ Yothebo õlõ cĩ habuuo ho, ikia accamanoothĩk habuui hĩ ꞌgaala cĩgĩnnĩg vẽlẽk gẽrrẽẽt. 
GEN.45.17	Ma nĩngaata, okoleek habuui Yothebo ꞌthooc ĩĩnnĩk, “Aꞌnyĩĩk ꞌgotoonogu hocooddik ꞌgẽẽn thigirẽẽtĩ nẽ oboddioothĩ ĩĩcĩ looc cĩ Kanaanĩ. 
GEN.45.18	Aꞌnyĩĩk hõõt huluugtaĩ nyakangaan hĩ eet cĩg halang cĩnnĩ vẽlẽk. Duhaak anneek, hakuu hatĩ hẽbẽraahi naa ĩhõõggõ looc ꞌcĩ ĩllõõan Ijjiba hũtũrũũr, hátĩ haauto nẽẽg vẽlẽk lõꞌngõõc. 
GEN.45.19	Nẽ duhaak ũtũũgaa cunni dẽẽdẽ hothohotit ꞌgadiggadiꞌnya gõõng agurut nyangõõllẽẽꞌnya cĩg Ijjibi, hátĩ hõõt hiitaaĩ lohollia hĩ ngaaggi hĩ maaꞌnyu. 
GEN.45.20	Anneek ma haallaku ijjio ꞌcĩg uunniku uruta, hĩnĩngĩtĩ aku ĩĩn hatĩ ꞌgii vẽlẽk ꞌcĩ aaĩ Ijjiba cĩnĩĩng.”
GEN.45.21	Nĩngĩtĩ ẽlẽmmĩ buul cĩg Ĩꞌthĩraẽlĩ ho thõõth ꞌcĩ aduha habuui ho. Ma urutaa cĩnnĩ, ikia ẽꞌngẽra Yothebo ꞌgadiggadiꞌnya ũgĩ ꞌcĩg agurut nyangõõllẽẽꞌnya hĩ baa aduha habuui nẽ tarĩ ittihaak ĩhõõggõ ꞌgẽẽn cĩ ꞌgoolu buúk. 
GEN.45.22	Ma ho, eꞌngereek ꞌgõtõõnõgĩ cĩg ꞌcieethi ũgĩ ceremwa ꞌcĩg ĩĩn ngeju hõdẽĩ hõdẽĩ nẽ aaꞌnyĩk Benyemiino ceremwa ꞌgoolliok ꞌtur hĩ maccĩrẽẽn ꞌmiiaꞌnya iyyio. 
GEN.45.23	Ma nĩngaata, ĩꞌthooĩk maaꞌnyĩ thigirẽẽt õmmõtõ nẽ aaꞌnyĩk hirrionganit kadĩkadĩngĩ cĩg Ijjibi ꞌcĩg ẽllẽẽmĩth gẽrrẽẽt ꞌcĩg õõ aaꞌnyĩhoothĩk maaꞌnyĩ. Ma tarĩ ho, ahala thigirẽẽt ꞌcĩg ngayyig õmmõtõ nẽ aaꞌnyĩk hirrionganit haal hĩ ꞌgẽẽn cĩ ꞌgoolu. 
GEN.45.24	Ma baa ẽdẽcaak dtiic icci vẽlẽk, ikia itilooĩk ꞌgõtõõnõgĩ ꞌgõõl ĩĩnnĩk, “Ma hooyyu hegernyoonnu ꞌgõõla.”
GEN.45.25	Nĩngĩtĩ ĩꞌngaananĩ ꞌgotoonoggia Ijjiba noho warawara nẽ õõt ĩꞌthõng õlõ cĩ maacõnĩ Kanaana. 
GEN.45.26	Ma baa uppwaanoothĩk nẽẽg maaꞌnyĩ ho, õõt uduktaak ĩĩttĩk, “ꞌWui! Nyakangaan, ĩko nga arũgĩ Yothebo! Ĩko ĩnõõnnõ baa hanneeki naag ĩĩn makayyioohit Ijjiba.” Ẽbẽk hinnia maaꞌnyia ĩhõõggõ muguruur noho, hõllõngaa aĩ ꞌthĩnĩt kithik buúk. 
GEN.45.27	Ma baa eterꞌtheek nẽẽg maaꞌnyĩ kadĩkadĩngĩ ꞌcĩg ĩꞌthõõa Yothebo nẽ uduktaak thooꞌthiok baag aduhaak Yothebo ĩhõõggõ ho, ikia ĩĩ ꞌthĩnĩt cĩ maacõnĩ ꞌroyyii, nĩngĩtĩ ẽlẽmmĩ thõõth icci.
GEN.45.28	Ma nĩngaata, õthõõth Ĩꞌthĩraẽlĩ ĩĩ, “Ĩko bẽrẽ nga arũgĩ loholeec caannĩ Yothebo! Hõkõ hatĩ hacini naa ĩnõõnnõ nga harugi ho.”
GEN.46.1	Ma baa hoti ho, ũlũt Ĩꞌthĩraẽlĩ
GEN.46.2	Ma baa baal, õthõõthak Nyekuci ĩnõõnnõ honoothittatõõ ĩĩnnĩk, “Yakobo! Yakobo!”
GEN.46.2	Nĩngĩtĩ ẽdẽcĩ nẽẽ aĩnnĩ, “Ee, nganĩĩt cieeni.”
GEN.46.3	Nẽ ĩĩnnĩk Nyekuci ĩnõõnnõ, “Nganĩĩt Nyekuc, Nyekuc cĩ maaconu ꞌcĩ hõthõõthakii ho. Ma hiꞌngolli ngaatĩ õkõõĩ Ijjiba. Haaꞌnyihi hatĩ naa hattũũg cunni ho hũũk hĩtĩlĩtha looccaa ĩĩca hiita hĩĩtõ eet ꞌcĩg mẽẽlĩg. 
GEN.46.4	Hõõkõr hatĩ naag hĩ nganiit ĩꞌthõng looc cĩ Ijjibi nẽ nganĩĩt hatĩ dioo ꞌcĩ hõkõ hõbõdaanĩ lõhõlĩ cĩg lõhõlĩ cugunnig ĩꞌthõng looc icci tarĩ. Õkõ hatĩ adayyi nganiit ngeeruni Yothebo dẽẽdẽ.”
GEN.46.5	Ma nĩngaata, ĩtĩngaacõ Yakobo hĩ eet cĩg halang cĩnnĩ Bẽẽrthẽbattĩ õõt Ijjiba. Baa otodeek buula cĩgĩnnĩg ĩnõõnnõ hĩ ngaaĩ cĩggĩĩng hĩ lõhõlĩ ꞌgadiggadiꞌnyanĩĩ baag ĩꞌthõõak habuui hotooyyiaĩ ꞌgõõla. 
GEN.46.6	Baa aluugi nẽẽg kõr tĩho hẽlẽggĩ cĩggĩĩng hĩ ijjio vẽlẽk ꞌcĩg baag aaꞌnyĩk lõõcĩ ĩhõõggõ looccaa cĩ Kanaanĩ. Nĩngĩtĩ õkõõĩ Yakobo halang cĩnnĩ vẽlẽk Ijjiba. 
GEN.46.7	Baa õõkõr nẽẽ hĩ lõhõlĩ cĩgĩnnĩg ꞌcĩg maacĩg, hĩ lõhõlĩ cĩg lõhõlĩ cĩgĩnnĩg ꞌcĩg maacĩg, hĩ lõhõlĩ cĩgĩnnĩg ꞌcĩg arrita lohollia cĩgĩnnĩg ꞌcĩg ngayyig, õõ Ijjiba.
GEN.46.8	Nẽẽthĩ, ꞌthaarriok cĩg lõhõlĩ cĩg hattũũg cĩ Ĩꞌthĩraẽlĩ ꞌcĩg baag õõkõr hĩ ĩnõõnnõ õõ Ijjiba cieegi:
GEN.46.8	Baa haĩ ngeertĩ Yakobo cobbi ꞌRuuben.
GEN.46.9	Ma urutaa cĩnnĩ, ikia aꞌnyak ꞌRuubenĩ lõhõlĩ cĩgĩnnĩg ꞌcĩg maacĩg ꞌwec ꞌcĩg haĩ:
GEN.46.9	Hanok hĩ Paallu hĩ Hethoron hĩ ꞌcĩ haĩ Karmi.
GEN.46.10	Baa haĩ ngeertĩ Yakobo umwa ꞌThimiõõnẽ. Ma baa ittiho ꞌThimiõõnẽ buúk, ikia aꞌnyak buul tõrkõnõn ꞌcĩg haĩ:
GEN.46.10	ꞌJemueele hĩ ꞌJamin hĩ Õhad hĩ ꞌJakin hĩ ꞌThõhar hĩ ꞌcĩ haĩ ꞌThaaulo. Ĩĩn ꞌcĩ haĩ ꞌThaaulo ho ꞌcĩ baa arrita ngaa umwaa ꞌcĩ ĩĩn Kanaaneenit.
GEN.46.11	Ĩĩn lohollia cĩg ꞌgõtõnĩ ꞌRuubenĩ ꞌcĩ haĩ ꞌLeevi iyyio,
GEN.46.11	ꞌcĩ haĩ ꞌGerthon hĩ Kohath hĩ ꞌcĩ haĩ Meraari.
GEN.46.12	Haĩ ngeertĩ Yakobo umwa ꞌJuuda.
GEN.46.12	Baa aꞌnyak nẽẽ buul ꞌtur ꞌcĩg haĩ Ẽẽr hĩ Õnaan hĩ ꞌThẽẽla hĩ Pẽrẽth hĩ ꞌcĩ haĩ ꞌThẽẽra. Baa aggama lõõcĩ ĩnõõnnõ Ẽẽr hĩ Õnaan baa nga aattĩg nẽẽg Kanaana.
GEN.46.12	Ma baa urutaa cĩ irkiꞌnyia ũgĩ, ikia ittiho Pẽrẽthĩ buúk, nĩngĩtĩ aꞌnyahĩ buul ꞌramma ꞌcĩg haĩ:
GEN.46.12	Hethoron hĩ Hamul.
GEN.46.13	Haĩ ngeertĩ Yakobo umwa tarĩ Iꞌthakar. Baa aꞌnyak nẽẽ buúk buul ꞌwec ꞌcĩg haĩ:
GEN.46.13	Tõõla hĩ Puua hĩ ꞌJathub hĩ ꞌcĩ haĩ ꞌThimirõõnẽ.
GEN.46.14	Aꞌnyak ꞌcĩ haĩ ꞌThebulun lõhõlĩ iyyio ꞌcĩg haĩ:
GEN.46.14	Thẽrẽd hĩ Elon hĩ ꞌcĩ haĩ ꞌJahalẽẽl.
GEN.46.15	Baa arrita Lẽẽa hĩ Yakobo buul iccig hĩ ngõõnĩ cĩnĩĩng ꞌDiina Paddan Arama. Baa au ĩĩn lohollia cĩg hattũũg cĩ Lẽẽa vẽlẽk hẽẽn iyyio hĩ iyyio.
GEN.46.16	Baa haĩ lõhõlĩ cĩg ꞌGadĩ:
GEN.46.16	ꞌThevvon hĩ Haggi hĩ ꞌThuuni hĩ Ethbon hĩ Eri hĩ Arodi hĩ ꞌcĩ haĩ Areli.
GEN.46.17	Nẽ baa haĩ ngeertĩ Yakobo umwa cĩ ngaa ꞌcĩ haĩ ꞌThĩlpa ho Aathẽr.
GEN.46.17	Ma baa ĩĩ maka Aathẽrĩ, ikia ittiho nẽ aꞌnyak buul ꞌwec ꞌcĩg haĩ Imna hĩ Ithva hĩ Ithvi hĩ ꞌcĩ haĩ Beria.
GEN.46.17	Baa haĩ ngõõnĩ buul ꞌcĩg ĩĩn ꞌwec ko ꞌThẽẽra.
GEN.46.17	Nẽ tarĩ ngaati, ikia ittiho Beria nẽ aꞌnyak lõhõlĩ ꞌramma ꞌcĩg maacĩg halaangatõõ.
GEN.46.17	Haĩ umwa Hẽbẽr nẽ hĩĩtõ umwa Malakiẽl.
GEN.46.18	Baa ĩĩn cieeg lõhõlĩ ꞌcĩg baag arrita Yakobo hĩ ꞌThĩlpa, ꞌcĩ baa aaꞌnyĩk Labanĩ bũhaanyĩnĩ Lẽẽa. Baa ĩĩn nẽẽg vẽlẽk õmmõtõ hĩ tõrkõnõn.
GEN.46.19	Ĩĩn lohollia cĩg Yakobo hĩ Rakĩlẽ ꞌramma, ĩhõõggõ Yothebo hĩ Benyemiino. 
GEN.46.20	Haĩ lõhõlĩ cĩg Yothebo ꞌcĩg arrittiaa Ijjiba Manaaꞌthe hĩ Evaraim. Haĩ aattĩ lõhõlĩ iccig Athẽnath, tĩnaatĩ ngarĩ ꞌcĩ haĩ Potivẽra paadĩr cĩ ꞌtaaũn cĩ Õõnĩ.
GEN.46.21	Ma ho, ikia ittiho Benyemiino nẽ ittira ngaa cĩnnĩ buul õmmõtõ ꞌcĩg haĩ:
GEN.46.21	ꞌBẽẽla hĩ Beker hĩ Acbel hĩ ꞌGẽẽra hĩ Naaman hĩ Ehi hĩ Roc hĩ Muppim hĩ Huppim hĩ ꞌcĩ haĩ Arad, hĩĩtõ nẽẽg vẽlẽk õmmõtõ. 
GEN.46.22	Au ĩĩn lohollia cĩg Yakobo ĩĩcĩ hattũũg cĩ Rakĩlẽ vẽlẽk õmmõtõ hĩ ꞌwec.
GEN.46.23	Baa aꞌnyak ꞌDaanĩ ngeerĩnĩ ꞌcĩ odoyyii ꞌcĩ haĩ:
GEN.46.23	Huthim.
GEN.46.24	Nẽ aꞌnyak ꞌcĩ haĩ Navtali ho buul ꞌwec ꞌcĩg haĩ:
GEN.46.24	ꞌJathiel hĩ Guni hĩ ꞌJether hĩ ꞌcĩ haĩ Thillem.
GEN.46.25	Baa ĩĩn cieeg lõhõlĩ ꞌcĩg baag arrita Yakobo hĩ Bĩlha apahaca baa aaꞌnyĩk Labanĩ bũhaanyĩnĩ Rakĩlẽ. Baa ĩĩn nẽẽg vẽlẽk tũrkĩramma.
GEN.46.26	Hattũũg vẽlẽk cĩ õlõ cĩ Yakobo ꞌcĩ baa õõkõr hĩ ĩnõõnnõ õõ Ijjiba cieeni, au ĩĩn nẽẽg vẽlẽk hẽẽn tõrkõnõn hĩ tõrkõnõn nẽ hõllõngaa agiilothoothĩk ngaaĩ. 
GEN.46.27	Nẽ má hĩttorriothoothĩk lohollia cĩg Yothebo baag arrittiaa looccaa cĩ Ijjibi, occa hinnia au ĩĩn lohollia cĩg Yakobo vẽlẽk ꞌcĩg baag õõ looccaa cĩ Ijjibi ho, hẽẽn tũrkĩramma.
GEN.46.28	Ma baa õdõlanit Ijjib, ĩꞌthõ Yakobo ꞌJuuda hutuanĩ hũũk huduhaak Yothebo hiita hommottio hĩ ĩhõõggõ ꞌGõcẽna. 
GEN.46.29	Ma nĩngaata, õtõd Yothebo ꞌgadiggadi cĩnnĩ, hõõt hommottio hĩ maaꞌnyĩ Ĩꞌthĩraẽl nĩĩca. Ma baa ꞌthẽk õmmõtõõ hoti ho, ĩꞌthaayyio hĩ maaꞌnyĩ gẽrrẽẽt hĩccĩnĩt ulwa nĩĩcĩ noho. 
GEN.46.30	Nĩngĩtĩ annẽẽkĩ maaꞌnyia Yothebo, “Ĩko bẽrẽ nga arugi dĩdĩ loholeec caannĩ! Ac, hadaaha thĩ hatĩ maaꞌnyu lõꞌngõõc hĩcĩ ꞌyioko hicinii ho.”
GEN.46.31	Ma nĩngaata, ĩtĩnga Yothebo noho nẽ uduhaak eet ꞌcĩg halang cĩnĩĩng ĩĩnnĩk, “Hõlõ, nga hõkõ haduhaahi naa habu hanneehi uluuktau niig looccaa cĩ Kanaanĩ iitiaau ngaati. 
GEN.46.32	Hõkõ hatĩ haduhaahi hanneehi iiginnu tũhayyiook nẽ tarĩ hatĩ hĩĩnnĩha, auunnu niig hẽlẽggẽẽnnĩĩ cugguung vẽlẽk noho.”
GEN.46.33	Nĩngĩtĩ annẽẽkĩ Yothebo ꞌgõtõõnõgĩ, “Má õkõ ajinnuung habuui anneekuung, ‘Ĩĩgĩnnu niig eet ꞌcĩg gõõng adticannu dtiic tĩhathini?’ 
GEN.46.34	Ĩĩttĩk, ‘Hĩĩgĩnna eeta tũhayyiook hĩcĩ baa gõõng ĩĩn hĩbaangĩ cĩggaang.’ Athinnuung thĩ hatĩ nẽ aaꞌnyuung nyadaharĩt cĩ ꞌGõcẽnĩ ho.” Aduhaak nẽẽ ꞌgõtõõnõgĩ hoti, hĩnĩngĩtĩ baa gõõng athim eeta cĩg Ijjibi tũhayyiook.
GEN.47.1	Nĩngĩtĩ õkõ acĩnĩ Yothebo habu cĩ Ijjibi nẽ ĩĩnnĩk, “Õdõlanit nganĩĩt nyakangaan hĩ ꞌgotoonoga, au looccaa cĩ Kanaanĩ. Aꞌnyaha nẽẽg hẽlẽggĩ hĩ ijjio cĩggĩĩng vẽlẽk, aattĩg ꞌyioko ꞌGõcẽna.” 
GEN.47.2	Ma ho, ẽbẽra Yothebo ꞌgõtõõnõgĩ ꞌtur nẽ ũũhĩ hĩ habu.
GEN.47.3	Nĩngĩtĩ ajini habuui ꞌgõtõõnõgĩ Yothebo ho annẽẽkĩ, “Hõlõ, ĩĩgĩnnu gõõng niig eet ꞌcĩg adticannu dtiic tĩhathini looccaa cunuung?”
GEN.47.3	Ẽdẽcĩ nẽẽg aĩ, “Hĩĩgĩnna eeta tũhayyiook hĩ baa hĩbaangĩ cĩggaang.” 
GEN.47.4	Nẽ ittoorrik ĩĩttĩk habu, “Haĩ nuun hiita haautta ngaati hĩdĩhĩdĩĩc, hĩnĩngĩtĩ ĩĩ maka nyarõnĩ Kanaana gẽrrẽẽt. Hairanna ꞌyioko ꞌthẽk eeta hẽlẽggĩ buúk haĩnna, hátĩ hummudiaaha arteenit looccaa cunni ho. Aaꞌnyeet mĩĩ ꞌthẽk hõlõmatta ꞌGõcẽna.”
GEN.47.5	Nĩngĩtĩ aduhaakĩ habuui Yothebo annẽẽkĩ, “Nyakangaan cunni hĩ eet cĩg halang cunuung hũtũrũũr cieeg iita ngaati ho. 
GEN.47.6	Nẽ ꞌyioko aaĩ lõõcĩ cĩ Ijjibi ho vẽlẽk athĩnĩĩ cugunnig, bẽraak mĩĩ ꞌthẽk ĩhõõggõ nĩngĩtĩ ũũppan hẽbẽrĩ cĩggĩĩng. Hammuhi occa ꞌthẽk aaꞌnyihi hõlõmanit ꞌGõcẽna. Nẽ ma aaĩ ꞌgotonu umwa ꞌcĩ aganeek tũhaiinit, ꞌnyaha hikia hũtũhaothĩhaanĩ.”
GEN.47.7	Nĩngĩtĩ õkõ aꞌnyahaanĩ Yothebo maaꞌnyĩ ĩꞌthõng hikia heteretheek habu. Ma urutaa cĩnnĩ, aggatan Yakobo habu cĩ Ijjibi ho nĩngaata. 
GEN.47.8	Ma nĩngaata noho, ijin habuui Yakobo ĩĩnnĩk, “ꞌYioko hinnia ĩĩn irkiꞌnyia cugunnig thõng nyakangaan?”
GEN.47.9	Ẽdẽcĩ Yakobo habu anneek, “Ẽlẽ maac ciee ĩĩn irkiꞌnyia cĩgannĩg ꞌcĩg hõvvõõyyĩ ꞌjieena ꞌmiia hõdẽĩ hĩ hẽẽn iyyio. Hĩdĩcĩg irkiꞌnyia cĩgannĩg ꞌcĩg happĩĩrnanĩĩ hõvvõõyyĩ ꞌjieena ho haaga. Hõllõngaa occa aduhõõ hĩ baag hĩbaangĩ baagannĩg õvvõ ꞌjieena hĩ ꞌyioko naa ho.” 
GEN.47.10	Ma urutaa ꞌcĩ aggatanĩ Yakobo habu ẽlẽk, ĩtĩnga nẽẽ ũtũngeek habu nĩngaata.
GEN.47.11	Nĩngĩtĩ aaꞌnyĩkĩ Yothebo maaꞌnyĩ hĩ ꞌgõtõõnõgĩ hõlõmanit looc ꞌcĩ haĩ Rametheth,
GEN.47.12	Nĩngĩtĩ iroktĩ Yothebo maaꞌnyĩ hĩ ꞌgõtõõnõgĩ hĩ eet ꞌcĩg õlõ cĩnĩĩng vẽlẽk loholeecaa ꞌcĩ hidici noho.
GEN.47.13	Baa irkit niccia, baa nga ꞌthẽk maka nyarõnĩ Ijjiba noho õkõ looc cĩ Kanaanĩ vẽlẽk ĩꞌthõng hakaranit eeta hodtokoorri habathit dtẽc. 
GEN.47.14	Nĩngĩtĩ ũũtĩ eeta haal ĩꞌthõng hedeccia ꞌrabbẽẽta Ijjiba hĩ Kanaana hĩĩ lõõcĩ ꞌthĩĩ. Baa athadeek Yothebo ꞌrabbẽẽt ꞌcĩg ũũtĩ eeta haal ko, õlõõ cĩ habuuo. 
GEN.47.15	Ma baa edecciaak eeta vẽlẽk Ijjiba hĩ Kanaana ꞌrabbẽẽta, iita õõt ĩĩlallieek eeta cĩg Ijjibi Yothebo ĩĩttĩk, “Inni occa ꞌthẽk hadaakta magĩth muumaa cuuni ho? Iittiõõ ꞌrabbẽẽta tõõ ĩĩ ꞌthĩĩ. Aaꞌnyeet mĩĩ ꞌthẽk ꞌgẽẽn noho.”
GEN.47.16	Nĩngĩtĩ annẽẽkĩ Yothebo ĩhõõggõ, “Má aattĩg hẽlẽggĩ, Iꞌngiddia mĩĩ ꞌthẽk iita ataalliaĩ ꞌgẽẽn hatĩ edeccia ꞌrabbẽẽta.” 
GEN.47.17	Ma baa ho, iita ataallia eeta haal hĩ Yothebo nĩngaata hẽlẽggẽẽnnĩ. Baa aꞌngĩda ũgẽẽgĩ nyangõõllẽẽꞌnya hode thigirẽẽta irkit niccia hedeccia.
GEN.47.18	Ma urutaa cĩ irkit niccia, oboddia eeta hĩ Yothebo tarĩ nẽ iita ĩĩttĩk, “Hõllõngaa occa haggunyuꞌtha ꞌgiimwa hĩ makayyioohit cĩnaang thõõth ꞌcĩ edecciaaĩ ꞌrabbẽẽta cĩggaang nẽ ĩĩtõ hẽlẽggĩ cugunnig, iittiõõ aattĩ ꞌgii ꞌcĩ nga haꞌnyaka tõõ, ĩĩ eleeti cĩggaang dioo hĩ looc cĩnaang ꞌcĩ aaĩ. 
GEN.47.19	Occa ꞌyioko ꞌthẽk aaꞌnyeet hadaakta hẽbẽrẽẽnnĩĩ cugunnig hoti? Ma mĩĩ adiimi, tũũeet thĩ mĩĩ ꞌthẽk ngagĩĩt vẽlẽk hĩ manẽẽn cĩggaang buúk, hátĩ hĩĩtta appahacaaꞌnya cĩg habuuak. Aaꞌnyeet ꞌgẽẽn nẽ mĩĩ ꞌthẽk ũũhĩ manẽẽn cĩggaang.”
GEN.47.20	Nĩngĩtĩ ũũtanĩ Yothebo manẽẽn cĩg eetuk vẽlẽk nẽ aaꞌnyĩk hĩĩtõ cĩg habuuak, hĩnĩngĩtĩ ommogeek nyarõnĩ ꞌcĩ ahahatĩĩ dtum ho eet Ijjiba hĩdĩmanit noho. 
GEN.47.21	Nẽ tarĩ aar eet cĩg Ijjibi hũtũrũũr hĩĩtõ appahacaaꞌnya cĩg habuuak. 
GEN.47.22	Baa ũũt nẽẽ manẽẽn vẽlẽk hidionganit cĩg paadĩrꞌnyaannu diooni. Baa ngarĩt
GEN.47.23	Ma nĩngaata, uduhaak Yothebo eet ĩĩnnĩk, “Ĩthĩhĩt jurrung, hĩcĩ ꞌyioko hũtũũwauung naa ngagiit hĩ manẽẽn cugguung vẽlẽk haalĩ iittu cĩg habuuak ko, erito hinyomo cieeg õõt akattio. 
GEN.47.24	Nẽẽthĩ, má ibbiirito manẽẽna, eꞌngerriaak hatĩ gõõng habu haal waathinnioohĩĩ cĩg janiittak vẽlẽk. Ẽẽtĩ ꞌcĩ ajana lohoddwa ꞌtur, aꞌnyĩĩk hẽꞌngẽra nẽ aꞌnyahaak habu lohod hõdẽĩ nẽ ꞌcĩ ajana lohoddwa õmmõtõ, aꞌnyĩĩk hẽꞌngẽra nẽ aꞌnyahaak habu lohoddwa ꞌramma. Nẽ haala ꞌcĩg anyiꞌthiaa, ĩĩn hinyomo hĩ ꞌgẽẽn cunuung.”
GEN.47.25	Nĩngĩtĩ ẽdẽcĩ eeta aĩnnĩ, “Ayyia, ẽẽlaeet daahĩtha ẽlẽk. Ũũppan aaĩ noho, hĩĩtta ꞌthẽk hatĩ appahacaaꞌnya cĩg habuuak. Cĩneet baaĩ nuun ꞌthĩnĩtaa cĩ õõrĩ.”
GEN.47.26	Nĩngĩtĩ aarĩkĩ Yothebo thõõth cĩ ẽꞌngẽraakĩ eeta habu haal ko, hĩĩ nyattal ꞌcĩ adĩman eeta hĩĩ noho Ijjiba. Baa manẽẽn cĩg ngaritu dioo ꞌcĩg aalla athĩnĩĩ ĩcĩggĩĩng, hĩnĩngĩtĩ baa nga hũtũ habuui manẽẽn cĩggĩĩng.
GEN.47.27	Ma baa õlõman eeta cĩg Ĩꞌthĩraẽlĩ Ijjiba ngaatĩ haĩ ꞌGõcẽn ko, ikia ĩtĩlĩtha hattũũg cĩ õlõ cĩ Ĩꞌthĩraẽlĩ ĩĩ maka nẽ tarĩ abalõ gẽrrẽẽt buúk.
GEN.47.28	Baa aaĩ Yakobo Ijjiba irkiꞌnyia õmmõtõ hĩ tũrkĩramma nẽ ma au arũmoothĩk irkiꞌnyia cieeg hĩ baag nga akuuni nẽẽ Kanaana ho thõng, au ĩĩn irkiꞌnyia vẽlẽk ꞌmiia hõdẽĩ hĩ hẽẽn ꞌwec hĩ tũrkĩramma (147). 
GEN.47.29	Ma baa ĩcĩnõõthĩ Ĩꞌthĩraẽlĩ aĩ hadaaha hatĩnĩ, ũtũvvũ ngeerĩnĩ Yothebo nẽ ĩĩnnĩk, “Má ammĩnannaa nii nganĩĩt maaꞌnyu, taadĩk aꞌthiit cunni athaanaa caannĩ nẽ ũbũtanuu, hatĩ athihi thõõth ꞌcĩ hõkõ haduhaakii naa hanneekii, ma hadaaha, ma hadayya looccaa cĩ Ijjibi. 
GEN.47.30	Ma hadaaha naana, oottiaangu Ijjiba battaala nẽ õõt adayyiaangu hũrũmteea hĩ hĩbaangĩ cĩgannĩg.”
GEN.47.30	Ma ho, ẽdẽc Yothebo maaꞌnyĩ ĩĩnnĩk, “Nyakangaan, hadĩmani ꞌthẽk hatĩ naa hĩcĩ aduha nii hataa.”
GEN.47.31	Ma nĩngaata, ĩĩnnĩk maaꞌnyia, “Bũtan da hĩthĩk naa buúk.” Nĩngĩtĩ abũtanĩ Yothebo hẽbẽrẽẽnnĩĩ cĩg maacõnĩ nĩngaata noho. Nẽ iggiing maaꞌnyia õõ ngaatĩ oongiyyi ho, nĩngĩtĩ abulꞌthĩ Nyekuc.
GEN.48.1	Ma baa urutaa cĩ waathinniook ũgĩ, okollia ꞌthõõtĩ aĩ, “Anneek Yothebo appĩĩrna maaꞌnyu gẽrrẽẽt.” Nĩngĩtĩ õkõõĩ Yothebo lõhõlĩ cĩgĩnnĩg Manaaꞌthe hĩ Evaraim buúk ĩꞌthõng õlõ cĩ maacõnĩ. 
GEN.48.2	Ma baa athĩhĩ Yakobo aĩ uppwaanna ngeerĩnĩ Yothebo ho, õdõnga õõ hĩdĩĩc nẽ aau ꞌjieena ꞌrõõhaa cĩnnĩ.
GEN.48.3	Ma nĩngaata, uduhaak Yakobo Yothebo ĩĩnnĩk, “Yothebo, baa uppwannakaa nganĩĩt Nyekuci ꞌTirriannioohiti ꞌcĩ ĩllõõan vẽlẽk ꞌLuutha looccaa cĩ Kanaanĩ, nĩngĩtĩ aggatanna 
GEN.48.4	nẽ ĩnnĩhaa, ‘Haaꞌnyihi hatĩ lõhõlĩ cĩg hattũũg cunni hĩĩtõ mẽẽlĩg ꞌrĩng. Haaꞌnyihi hatĩ naa ĩhõõggõ looc icci hĩĩ cĩnĩĩng ũdũt ĩꞌthõng hittirriaak lõhõlĩ cĩggĩĩng.’ ”
GEN.48.5	“Nẽẽthĩ ꞌyioko, ĩĩtõ hatĩ lohollia cugunnig ĩĩn ꞌramma Evaraim hĩ Manaaꞌthe, baag arittiaa Ijjiba baa nga hõdõlan naa ngaati lõhõlĩ cĩgannĩg, aauto hatĩ nẽẽg hĩcĩ ĩĩn ꞌRuubenĩ hĩ ꞌThimiõõnẽ cĩgannĩg. 
GEN.48.6	Nẽ hatĩ má aaꞌnyi Nyekuci ũgĩ urutaa cĩnĩĩng, cugunnig hatĩ nicciag. Nẽ au hatĩ arigith nẽẽg looc, hĩnĩngĩtĩ Manaaꞌthẽ hĩ Evaraim. 
GEN.48.7	Hothoothi naa hoti, hĩnĩngĩtĩ alĩĩlĩ hẽẽng gẽrrẽẽt thõõth ꞌcĩ aggamaanna lõõcĩ ngaanu Rakĩlẽ Kanaana baa hõbõda Paddan Arama ẽlẽk. Adhukiaaka daahĩthĩ cĩ ngaanonu ngaatĩho, nĩngĩtĩ hammũtĩ ĩnõõnnõ ꞌgõõla ngadiiha ngaatĩ hoboktooa hĩ Ẽvarath.” Haĩ Ẽvarath ꞌthaar ũgĩ Bẽtẽlẽm.
GEN.48.8	Nẽ ĩĩnnĩk Ĩꞌthĩraẽlĩ Yothebo tarĩ, “Aꞌnyĩĩk dako buul niccig hiita ngaati hatĩ haggatan ĩhõõggõ.”
GEN.48.9	Nĩngĩtĩ aduhaakĩ Yothebo maaꞌnyĩ annẽẽkĩ, “Buul ꞌcĩg baag aaꞌnya Nyekuci nganĩĩt Ijjiba cieegi.”
GEN.48.9	Nẽ ĩĩnnĩk Ĩꞌthĩraẽlĩ ngeerĩnĩ, “ꞌNyaha da ĩhõõggõ ngaati, hátĩ haggatanõ.” 
GEN.48.10	Nẽẽthĩ ꞌyioko, baa ĩĩtõ Ĩꞌthĩraẽl hẽbẽrĩ ꞌtauꞌtau, hĩnĩngĩtĩ baa atahaany nẽẽ nẽ iittiõõ hõllõngaa occa nga acĩnĩ. Nĩngĩtĩ aꞌnyahaakĩ Yothebo buul cĩgĩnnĩg hõbõktõ hĩ maaꞌnyĩ nẽ arabũũt maaꞌnyia ĩhõõggõ taliittaa cobbi gẽrrẽẽt.
GEN.48.11	Ma ho, ĩĩnnĩk nẽẽ ngeerĩnĩ Yothebo, “Ẽlẽ maac ciee hammuhi baa nẽẽ haini nga hatĩ hacciinnii tarĩ? Nẽ thĩ hĩ ꞌyioko ho, aaꞌnya Nyekuci hĩcĩn lõhõlĩ cugunnig buúk.”
GEN.48.12	Nĩngĩtĩ aggamaanĩ Yothebo maaꞌnyĩ lõhõlĩ nẽ akateek maaꞌnyĩ huruꞌnyia nĩngaata. 
GEN.48.13	Ma ĩꞌngaathĩ ho, ittiha Yothebo ngeerĩnĩ ꞌcĩ hidici Evaraim nẽ aaꞌnyĩk maaꞌnyĩ haggam attiaa ꞌcĩ hidici nẽ aaꞌnyĩk Manaaꞌthe haggam attiaa cobbi, hátĩ haggatan maaꞌnyia.
GEN.48.14	Baa hinnia abarĩc maaꞌnyia athĩn thõng, attiha aꞌthiit cobbi ataadĩk õõa cĩ loholeec ꞌcĩ hidici Evaraim nẽ ittiha aꞌthiit ꞌcĩ hidici ataadĩk õõa cĩ loholeec cobbi Manaaꞌthe.
GEN.48.15	Nĩngĩtĩ aggatanĩ nẽẽ Yothebo annẽẽkĩ,
GEN.48.15	“Aꞌnyĩĩk Nyekuc baa adticanoothĩk
GEN.48.15	Abũrahamĩ hĩ Iꞌthaako,
GEN.48.15	nẽ ĩĩ tũhayyioohit caannĩ
GEN.48.15	rũgẽtaa caannĩ vẽlẽk,
GEN.48.16	hĩ Aajĩlõ
GEN.48.16	haggatan buul iccig.
GEN.48.16	Aꞌnyĩĩk ꞌthaar cĩgannĩg
GEN.48.16	hĩ cĩg hĩbaangĩ cĩgannĩg Abũrahaamõ hĩ Iꞌthaako haallattia hĩ ĩhõõggõ.
GEN.48.16	Aꞌnyĩĩk Nyekuc hĩbbaan ĩhõõggõ
GEN.48.16	lõhõlĩ ꞌcĩg mẽẽlĩg loota nĩnga.”
GEN.48.17	Ma baa adtuuha Yothebo ngaatĩ ataadĩkĩ maaꞌnyia aꞌthiit cobbi õõa cĩ Evaraimi ho, ikia ĩlĩĩlĩ, nĩngĩtĩ õdõngaanĩ aꞌthiit cĩ maacõnĩ õõa cĩ Evaraimi nẽ ataadĩk õõa cĩ Manaaꞌthe. 
GEN.48.18	Ma nĩngaata, ĩĩnnĩk maaꞌnyĩ, “Abarici tarĩ nii athĩn thõng inni? Manaaꞌthe mĩĩ cobbiẽẽnĩ, taadĩk aꞌthiit cobbi õõa cĩnnĩ. Arĩĩk mĩĩ athĩn cugunnig hoti.”
GEN.48.19	Ma aĩ hõdõnga aꞌthiit cĩ maacõnĩ õõa cĩ Evaraimi nẽ aĩ hataadĩk ĩĩcĩ Manaaꞌthe ho, abũrĩ hinnia maaꞌnyia nẽ ĩĩ, “Haga ꞌthẽk, aku hatĩ ciee buúk maka hattũũgaa cĩ õlõ cĩnnĩ, abuli hatĩ nẽẽ buúk. Nẽẽthĩ ꞌthẽk hatĩ ubuli ciee hidici ho hĩllõõan cobbi ho. Aku hatĩ ĩĩn ꞌcĩ hidici ho maaꞌnyĩ eet cĩg loonyin ꞌcĩg mẽẽlĩg ꞌrĩng.”
GEN.48.20	Ma nĩngaata, aggatan ĩhõõggõ tarĩ nẽ ĩĩnnĩk,
GEN.48.20	“Aggataniini hatĩ eeta cĩg Ĩꞌthĩraẽlĩ ꞌthaarriok cugguung aĩ,
GEN.48.20	‘Aaꞌnyuung occa hatĩ Nyekuci aauto hĩ Evaraimi hĩ Manaaꞌthe nuun!’ ”
GEN.48.20	Nĩngĩtĩ ꞌthẽk aaꞌnyĩkĩ Yakobo Evaraim makaaꞌthĩt cĩ ĩllõõanĩ ꞌgõtõnĩ cobbi ho.
GEN.48.21	Nẽ kõr tĩho, ĩĩnnĩk nẽẽ ngeerĩnĩ Yothebo, “Hĩcĩ ꞌyioko ĩcĩttaangu hõbõhĩ hadaaha ho, aggameekuung hatĩ Nyekuci aꞌthiit ĩꞌthõng hobodduung ligaa baa hĩbaangĩ cĩgannĩg. 
GEN.48.22	Nẽ hĩcĩ ꞌyioko aꞌnyahi nii makaaꞌthĩt ꞌcĩ aggamĩ ꞌgotoonogu ho, bĩĩt bĩtĩ lokor baa haggama naa hĩ eet cĩg Amoorĩ hata.”
GEN.49.1	Ma urutaa cĩnnĩ, ũtũvva Yakobo buul cĩgĩnnĩg vẽlẽk nẽ ĩĩnnĩk, “Aauto daho loota huduhaahuung thooꞌthiok ꞌcĩg hatĩ au hĩ ngagiit horumwa.
GEN.49.2	“Iita niig vẽlẽk ĩthĩktaangu nganĩĩt maaꞌnyu Yakobo.
GEN.49.2	Ĩthĩhĩt thõõth ꞌcĩ haduha naa maaꞌnyu Ĩꞌthĩraẽlĩ.
GEN.49.3	Nii ꞌRuubenĩ, hagayyii ĩĩnĩ loholeec caannĩ ꞌcĩ oou.
GEN.49.3	Hagayyii nganiit ꞌcĩ ĩĩnĩ terethiinit cĩ maacĩꞌthẽẽt caannĩ.
GEN.49.3	Ĩĩnĩ nii loholeec caannĩ ꞌcĩ attirani nẽ irrianu ꞌlõõan ꞌgoonogu vẽlẽk.
GEN.49.4	Loholeec caannĩ ꞌcĩ õpõppaan hĩ tawanĩ.
GEN.49.4	Nẽẽthĩ, baa aduhuni ꞌcieeth caannĩ nẽ õõt atagguuꞌthu hĩ ngaa caannĩ,
GEN.49.4	haduhaakiina, iittiõõ hatĩ gõõng ꞌtirriani hĩ ꞌrianĩĩth tõõ.
GEN.49.5	Nẽ niig ꞌThimiõõnẽ hĩ ꞌLeevi,
GEN.49.5	iiginnu ꞌyioko niig ꞌgõtõn ꞌcĩg hẽẽng hõdẽẽthõng,
GEN.49.5	nẽ ĩĩtõ dĩlaꞌnya cugguung hẽlẽggĩ cĩg joraak.
GEN.49.6	Hõllõngaa occa hadiimi naa ngaatĩ hõõkõrĩ
GEN.49.6	hode ngaatĩ haarĩkĩ thõõth ꞌcĩ hadĩmani ꞌgiimwa hõdẽĩ hĩ ngagiita.
GEN.49.6	Iiginnu niig eet ꞌcĩg aruku eet,
GEN.49.6	nẽ tarĩ etteeddu hẽlẽggĩ hũũrũ cĩg ꞌthoonu.
GEN.49.7	Ĩccĩĩtteu niig ẽlẽk,
GEN.49.7	hĩnĩngĩtĩ liilii hĩ bathi cunuung ko.
GEN.49.7	Ĩꞌthanothoothĩk hatĩ lohollia cugguung
GEN.49.7	looc vẽlẽk cĩ hattũũgẽt cĩg Ĩꞌthĩraẽlĩ.
GEN.49.8	Nẽẽthĩ nii ꞌJuuda, adĩhĩꞌthii hatĩ gõõng nganiit ꞌgotoonogu
GEN.49.8	nẽ akattieehi huruꞌnyia,
GEN.49.8	hĩnĩngĩtĩ arratani hatĩ gõõng nii mĩrõk cugunnig vẽlẽk.
GEN.49.9	ꞌJuuda loholeec caannĩ, aaĩ nii hĩ ꞌmaa ꞌcĩ hidicẽẽnĩ.
GEN.49.9	Ma aggam iding cĩnnĩ, aitiõõ hatĩ eet ꞌcĩ occa õkõ aĩnana tõõ.
GEN.49.9	Aaĩ hatĩ hĩ ꞌmaa ꞌcĩ ngayyĩẽẽnĩ,
GEN.49.9	nganĩ occa ꞌthẽk ꞌcĩ occa aĩnana ꞌmaa ꞌcĩ ngayyi hatĩ aꞌnyak lõhõlĩ?
GEN.49.10	Aitiõõ hatĩ ẽẽtĩ ꞌcĩ occa aggama makaaꞌthĩt cĩ ꞌJuuda tõõ,
GEN.49.10	hode nẽẽ hĩbahĩt cĩnnĩ cĩ makaaꞌthĩtõõ haaga,
GEN.49.10	ĩꞌthõng hikia baattĩ hĩbahĩtõ,
GEN.49.10	nẽ elemit loonyini vẽlẽk thõõth cĩnnĩ.
GEN.49.11	Ecebeek hatĩ nẽẽ thigir cĩnnĩ hẽẽtaa cĩ viinoo,
GEN.49.11	nẽ ecebeek moolĩt cĩ thigir cĩnnĩ tabaacaa cĩ viinoo.
GEN.49.11	Ũũny hatĩ nẽẽ ceremwa cĩgĩnnĩg viinoa,
GEN.49.11	nẽ ũtũũny ceremwa cĩgĩnnĩg mẽrtaa cĩ viino ꞌcĩ marihi.
GEN.49.12	Hollik hatĩ gõõng ĩnõõnnõ hẽbẽrĩ cĩgĩnnĩg hĩllõõanit viino,
GEN.49.12	nẽ ĩĩtõ hatĩ gõõng õõrĩg nyĩgĩta cĩgĩnnĩg hĩllõõanit ira.
GEN.49.13	Nii ꞌThebuluni, õlõmani hatĩ nii dẽmẽtaa cĩ bũlũcõ,
GEN.49.13	nẽ ikia iinu nĩngĩtĩ abĩllĩ haahũlnya;
GEN.49.13	õdõlan hatĩ lõkõõrĩ cunni looc cĩ ꞌThidõõnẽ.
GEN.49.14	Nẽẽthĩ nii Iꞌthakarĩ, attirani hatĩ nii au hĩ thigiri
GEN.49.14	ꞌcĩ oongi hõrggẽẽnaa cĩ lohoddwa ꞌramma.
GEN.49.15	Nẽ ma hatĩ adtuuha nii ngaatĩ ẽllẽẽmmĩ nĩngĩtĩ iyyiomanĩĩ
GEN.49.15	ne udtuuha ꞌlẽẽmĩth cĩ lootu,
GEN.49.15	aggiingi hatĩ nii iꞌnyia cunni cõõdĩ ijjio,
GEN.49.15	nẽ elemu ngaatĩ ĩĩnnĩ appahaca ꞌcĩ attĩnganoothĩk dtiici ꞌcĩ õkõmĩ.
GEN.49.16	Nẽ nii ꞌDaanĩ, etteedi hatĩ nii thooꞌthiok cĩg eet cugunnig ꞌgõõlaa ꞌcĩ abũnnaa,
GEN.49.16	eetinii cĩg hattũug cĩ eet cĩg Ĩꞌthĩraẽlĩ hũtũrũũr.
GEN.49.17	Aaĩ hatĩ nii ꞌDaanĩ hĩ hũkaat ꞌcĩ ooꞌngiyyieek nyangõõllẽẽꞌnya ꞌgõõla,
GEN.49.17	nẽ adak ꞌthoo cĩggĩĩng,
GEN.49.17	hátĩ hudhukia ꞌthukannioohiti nyangõõllẽẽa.
GEN.49.18	Hẽrẽ naa elliaanĩt cunni Makayyioohit.
GEN.49.19	Nẽ nii ꞌGadĩ, akatĩ hatĩ mĩrõha õlõ cunni.
GEN.49.19	Nẽẽthĩ nẽẽꞌthẽk, anuoothi hatĩ ĩhõõggõ nĩĩcĩ noho
GEN.49.19	nẽ aggamma hẽlẽggĩ cugunnig.
GEN.49.20	Nẽẽthĩ nii Aathẽrĩ, aduhi hatĩ gõõng nii ꞌgeenniok
GEN.49.20	ꞌcĩg ẽmmẽdĩ ooo hĩ habuui.
GEN.49.21	Nẽ nii Navtali, aaĩ hatĩ nii hĩ mẽggẽẽrĩ ꞌcĩ accamanoothĩk
GEN.49.21	nẽ ittira lõhõlĩ ꞌcĩg ẽllẽẽmĩthĩ.
GEN.49.22	Nẽ nii Yothebo, aaĩ hatĩ nii hĩ hẽẽt cĩ viinoo ꞌcĩ õddõngõt hĩĩ tĩdĩddĩng
GEN.49.22	ngaatĩ õbõhõõ hĩ ũꞌngeec cĩ hidioo,
GEN.49.22	nẽ otodit tabana cĩgĩnnĩg araan.
GEN.49.23	Irriamaneeki hatĩ nganiit mĩrõha cĩg lĩꞌthaanitu.
GEN.49.23	Oorri hatĩ nẽẽg nganiit lĩlĩẽẽtta.
GEN.49.24	Nẽẽthĩ, aalla attiran iriggia cĩnnẽẽnĩ,
GEN.49.24	nẽ ittiranit ĩbaati cĩgĩnnẽẽgĩ,
GEN.49.24	hĩnĩngĩtĩ aꞌthiit cĩ ꞌTirriannioohit ꞌcĩ ĩllõõan vẽlẽk cĩ Yakobo,
GEN.49.24	hĩnĩngĩtĩ Tũhayyioohit Lõbarab cĩ Ĩꞌthĩraẽlĩ.
GEN.49.25	Aꞌnyĩĩk Nyekuc cĩ maaconu heeli nganiita,
GEN.49.25	aꞌnyĩĩk ꞌTirriannioohit ꞌcĩ ĩllõõan vẽlẽk, haggatanii nganiit,
GEN.49.25	ꞌgattaanaa cĩ hẽẽtkujjieen,
GEN.49.25	hĩ ꞌgattaanaa cĩ tammwo hĩ ĩĩcĩ maam ꞌcĩg aattĩg loota,
GEN.49.25	aꞌnyĩĩk ngaaĩ cugunnig hittirit.
GEN.49.26	Nẽ ꞌgattanĩ cĩ maaconu ho,
GEN.49.26	maka ĩllõõan ꞌgattan cĩ muurriok baag baarkit,
GEN.49.26	nẽ ĩllõõan ꞌgattanĩ cĩ muurriok ꞌcĩg kidicig ko baag baarkit.
GEN.49.26	Aꞌnyĩĩk ꞌgattan icci vẽlẽk haau hĩ nganiit Yothebo.
GEN.49.26	Iinu nii habu cĩ ꞌgotoonogu cugunnig.
GEN.49.27	Nẽẽthĩ nii Benyemiino, alĩhĩ hatĩ gõõng nii hĩ huduumotĩ;
GEN.49.27	aruhi hatĩ gõõng iding ngerrenita,
GEN.49.27	nẽ eꞌngeru ꞌjiaat.”
GEN.49.28	Thooꞌthiok ꞌcĩg baag aduhaak Yakobo lõhõlĩ cĩgĩnnĩg ko cieegi, baa aggatan nẽẽ ĩhõõggõ kõr niccia hõdẽĩ hõdẽĩ. Au hattũũgẽta cĩg Ĩꞌthĩraẽlĩ ho lõhõlẽẽnĩĩ cĩg ĩĩn õmmõtõ hĩ ꞌramma ho.
GEN.49.29	Nĩngĩtĩ aduhaakĩ Yakobo lõhõlĩ cĩgĩnnĩg annẽẽkĩ, “Hõbõhĩ ꞌyioko naa hadaaha. Nẽ ma hadaaha, õõt adayyiaangu nga baa adaiini nyakangaan caannĩ hĩ hĩbaangĩ manaa cĩ Evoronĩ eet cĩ Hiiti Makpẽẽlattĩ. 
GEN.49.30	Baa ilom ꞌcĩ aaĩ Makpẽẽlattĩ cieeni, ngaatĩ baa õbõhõõ hĩ Mamre Kanaana, ꞌcĩ baa ũũta Abũrahamĩ hĩ Evoron eet cĩ Hiiti hĩĩ ilom cĩ daiitto. 
GEN.49.31	Baa ꞌthẽk nĩngĩtĩ adaiini Abũrahamĩ hĩ ngaa cĩnnĩ Thaara niccia. Baa ada eeta Iꞌthaako hĩ ngaa cĩnnĩ Rẽbẽka buúk nĩngaata. Ĩnõõ ꞌcĩ baa hadaĩ naa Lẽẽa nĩngaata buúk ko. 
GEN.49.32	Baa mana hĩ ilom ꞌcĩ uuttiaa hĩ eet cĩg hattũũg cĩ Hiiti niccia.”
GEN.49.33	Ma baa ẽdẽcaak Yakobo ngaatĩ aggatanĩ buul cĩgĩnnĩg nĩngaata ho, obodoothĩk looc ꞌrõõha, nĩngĩtĩ adaaknĩ.
GEN.50.1	Ma baa adtuuha Yothebo ngaatĩ adaaknĩ maaꞌnyia ho, arabũũt ĩnõõnnõ nẽ odohonoothĩk ĩꞌthõng hĩ ulwa nĩĩcĩ noho. 
GEN.50.2	Ma uruta, ũtũvva Yothebo akĩĩmĩt hiita hõõt hẽtẽẽcõ hẽẽng cĩ maacõnĩ nẽ ũtũũnyĩtõ ẽgẽrnẽẽnĩĩ ꞌcĩg gõõng aaꞌnyĩk eet ꞌcĩ adaak hiittiõõ hõllõngaa ahũhũt hĩdĩĩkoothong. 
GEN.50.3	Baa adtican akĩĩmĩta dtiic icci waathinniook hẽẽn ꞌwec, hĩnĩngĩtĩ baa waathinniook ꞌcĩg adiim nyattalĩ cĩ eet cĩg Ijjibi nicciag. Nĩngĩtĩ aluyyi eeta cĩg Ijjibi buúk Yakobo waathinniook hẽẽn tũrkĩramma.
GEN.50.4	Ma baa aiili lõõcĩ ho, ũũk ala Yothebo ꞌgaala cĩg õlõ cĩ habuuo ĩĩnnĩk, “Má nuun amaannĩkaangu, õõt uduktaakaangu habu ĩĩttĩk, 
GEN.50.5	‘Baa aaꞌnya nyakangaan hũbũtan hĩĩnnĩk, má iittiõõ nẽẽ tõõ, hõkõ hatĩ hammuti ĩnõõnnõ Kanaana ꞌlooha ĩbaa adawa nẽẽ hatĩ hadaõõĩ. Nẽ kõr niccia hẽlẽma hĩĩnnĩha, “Hokooyyi hatĩnĩ.” Má nuun ẽlẽmaaka habuui ngaatĩ hadĩmanĩĩ noho, occa hõkõ hõbõda ngaati hataman.’
GEN.50.6	“Ma baa ho, ẽdẽc habuui Yothebo ĩĩnnĩk, ‘Bĩĩt ꞌmũũt maaꞌnyu Kanaana hĩcĩ baa abũtaneehi ĩnõõnnõ ho.’ ”
GEN.50.7	Nĩngĩtĩ ĩꞌngaannĩ Yothebo õkõõyyĩ. Baa ittioon ĩnõõnnõ makayyiooha cĩg õlõ cĩ habuuo vẽlẽk hĩ makayyiook cĩg looc cĩ Ijjibi hũtũrũũr. 
GEN.50.8	Baa allũnganni eeta cĩg halang cĩ Yothebo hũtũrũũr hĩ ꞌgõtõõnõgĩ hĩ hattũũg cĩ õlõ cĩ maacõnĩ vẽlẽk hũtũngtoothĩk lohollia dioo hĩ hẽlẽggĩ õlõ ꞌGõcẽna. 
GEN.50.9	Kõr tĩho, baa mẽẽlĩg eeta ꞌcĩg ittioon Yothebo gẽrrẽẽt, baa õõ ũgẽẽgĩ ꞌgadiggadiꞌnyanĩĩ ꞌcĩg agurut nyangõõllẽẽꞌnya, nẽ õõt ũgẽẽgĩ nyangõõllẽẽꞌnyanĩĩ cĩggĩĩng. Baa ꞌthẽk lothippit hũtũrũũr ꞌcĩ õõkõr hĩ Yothebo õõ ammũt maaꞌnyĩ Kanaana ho.
GEN.50.10	Ma baa õdõlan nẽẽg hilonganĩ umwa ngaatĩ haĩ Atad, ngaatĩ õbõhõõ hĩ hidioo cĩ ꞌJõrdanĩ, õõt õlõmatteek nẽẽg ulwa ꞌcĩ aꞌnyak waathinniook tũrkĩramma. 
GEN.50.11	Ma baa adtuuha eeta cĩg Kanaanĩ ĩhõõggõ ngaatĩ aattiyyi ulwaana hilongana nĩngaata ho, ĩtĩnaacõ ĩĩtõ, “Ulu, ippiikia ulwaanĩ ꞌcĩ ara eeta cĩg Ijjibi!” Ĩnõõ ꞌcĩ akannõõthĩkĩ nĩngĩtĩ õbõhõõ hĩ ꞌJõrdan ko ꞌthaara ꞌcĩg haĩ, Abel Mĩthiraim
GEN.50.12	Nĩngĩtĩ õõĩ buul cĩg Yakobo ho ẽlẽ cĩ maacõnĩ nẽ õõt ũmmũtĩt ilooma Makpẽẽlattĩ, ngaatĩ õbõhõõ hĩ Mamre hĩ baa ꞌthẽk aduhaak maaꞌnyia ĩhõõggõ. 
GEN.50.13	Baa irriongan nẽẽg ẽlẽ cĩnnĩ õõĩ ĩĩcĩ looc cĩ Kanaanĩ nẽ õõt adaacõ ĩnõõnnõ iloomaa cĩ Makpẽẽla ngaatĩ õbõhõõ hĩ Mamre. Baa ilom ꞌcĩ ũũta Abũrahamĩ hĩ Evoron eet cĩ Hiiti, hĩĩ nĩngĩtĩ daiitto ũdũt cieeni. 
GEN.50.14	Ma baa ũmmũtĩt nẽẽg maaꞌnyĩ ẽlẽk, iita oboddioothĩ Yothebo hĩ ꞌgõtõõnõgĩ, hĩ eet baag ittioona ĩhõõggõ vẽlẽk Ijjiba.
GEN.50.15	Ma baa urutaa cĩ daahĩth cĩ Yakobo, iita ummuhit ꞌgõtõõnõgĩ Yothebo ĩĩtõ, “Aaĩ mõnõ hatĩ Yothebo nẽ idiim ĩcaaca oolo baa hadĩmani ĩnõõnnõ ꞌbuth thõng?” 
GEN.50.16	Nĩngĩtĩ õkõlẽẽkĩ nẽẽg Yothebo ꞌthooc annẽẽkĩ, “Baa aduhaakeet ngagĩĩt nyakangaan baa nga arũgĩ anneekeet, 
GEN.50.17	‘Uduktaak hatĩ Yothebo ĩĩttĩk haini naa, ma nga haarihi thõõth baa adĩmanni ꞌgotoonogu ꞌbuth ꞌthĩnĩt.’ Ẽlẽ, baa ꞌthẽk hĩdĩmattii ꞌbuth dĩdĩ, tamaatĩheet baaĩ nuun ngagĩĩt dticcianniook cĩg Nyekuc cĩ maaconu.” Ma baa õdõlan nyeemuut ciee Yothebo ho, akannĩ hinnia ulwa nĩĩcĩ noho.
GEN.50.18	Ma hĩdĩĩkoothong, unuyyia ꞌgotoonoggia buúk nyeemuut cĩnĩĩng ko nẽ iita ummuddiaak ĩnõõnnõ, nĩngĩtĩ akannĩ huruꞌnyia hẽbẽrẽẽnnĩĩ cĩgĩnnĩg nẽ ĩĩttĩk, “Ngagĩĩt cieeg hiitaawa ho, aaꞌnyeet mĩĩ ꞌthẽk hĩĩtta appahacaaꞌnya cugunnig.”
GEN.50.19	Ẽdẽcĩ hinnia Yothebo ĩhõõggõ anneek, “Hõlõ, ma hiꞌngolinnaangu. Hõllõngaa hĩĩnĩ naa Nyekuc. Hĩnĩngĩtĩ hõllõngaa aduhõõ makaaꞌthĩt caannĩ hĩ cĩnnĩ. 
GEN.50.20	Baa adĩmannaangu niig nganĩĩt ꞌbuth dĩdĩ, ũũhũ hinnia Nyekuci thõõth niccia haꞌnyaha bũnnai ꞌcĩ ꞌyioko acinnu niig buúk ko. Bũnnai cĩ ẽẽlanĩ nẽẽ rũgẽt cĩ eet ꞌcĩg mẽẽlĩg ꞌrĩng. 
GEN.50.21	Haduhaakuung dĩdĩ, ma haaꞌnyiku ꞌthinneeti hĩĩtõ cadũũng cadũũng haaga, haꞌthuunnuung hatĩ naa ngagiit hĩ lõhõlĩ cugguung vẽlẽk.” Nĩngĩtĩ aaꞌnyĩkĩ Yothebo ꞌgõtõõnõgĩ hĩĩtõ ꞌthinneeti ꞌwuang.
GEN.50.22	Baa arũmĩ Yothebo hĩ ꞌgõtõõnõgĩ Ijjiba ĩꞌthõng hatahaany hĩĩ hõrõdtõr, nĩngĩtĩ adaaknĩ baa ũũppanit irkiꞌnyia cĩgĩnnĩg ĩĩtõ ꞌmiia hõdẽĩ hĩ õmmõtõ (110). 
GEN.50.23	Baa arũgĩ nẽẽ ĩꞌthõng hĩcĩn lõhõlĩ cĩg lõhõlĩ cĩg Evaraimi. Nẽ tarĩ aau ĩꞌthõng hĩcĩn lõhõlĩ cĩg Manaaꞌthe ngeertĩ Makĩrĩ ꞌcĩ baa aar nẽẽ haauto hĩ lohollia cĩgĩnnẽẽgĩ.
GEN.50.24	Ma baa ĩcĩnõõthĩ Yothebo õbõhĩ daahĩthĩ, ũtũvva ꞌgõtõõnõgĩ nẽ ĩĩnnĩk, “Hõlõ lõggõõ cieegi, nganĩĩt mĩĩ ciee ĩcĩttaangu hõbõhĩ hadaaha ho. Nẽ ma hammuku ainnu eelluung occa hatĩ nganĩ. Aꞌthuunnuung hatĩ Nyekuci ĩꞌthõng hobodduung looccaa ĩbaa ippotaneek nẽẽ Abũrahaamõ hĩ Iꞌthaako hĩ Yakobo.” 
GEN.50.25	Nẽ aaꞌnyĩk Yothebo lõhõlĩ cĩg Ĩꞌthĩraẽlĩ hũbũtanit hĩĩtõ, “Aku hatĩ eelluung Nyekuci ngagiit dĩdĩ, nẽẽthĩ, adiim ocooddu ẽmmẽ cĩgannĩg looccaa ĩĩcĩ.”
GEN.50.26	Nĩngĩtĩ adaaknĩ Yothebo Ijjiba baa ũũppanit irkiꞌnyia cĩgĩnnĩg ĩĩtõ ꞌmiia hõdẽĩ hĩ õmmõtõ (110). Baa ẽẽt akĩĩmĩta ĩnõõnnõ hẽẽng nẽ ũtũũnyĩtõ ẽgẽrnẽẽnĩĩ ꞌcĩg gõõng aaꞌnyĩk eet hiittiõõ hõllõngaa ahũhũt hĩdĩĩkoothong nẽ ittikta aarrik cadduhatõõ Ijjiba.
EXO.1.1	ꞌThaarriok cĩg nyahaappanĩt cĩg Ĩꞌthĩraẽlĩ
EXO.1.2	ꞌRuuben hĩ ꞌThimiõõnẽ hĩ ꞌLeevi hĩ ꞌJuuda; 
EXO.1.3	Iꞌthakar hĩ ꞌThebulun hĩ Benyemiino; 
EXO.1.4	hĩ ꞌDaan hĩ Navtali hĩ ꞌGad hĩ Aathẽr. 
EXO.1.5	Baa ĩĩn lohollia cĩg õlõ cĩ Yakobo hĩ lõhõlĩ cĩggĩĩng vẽlẽk hẽẽn tũkĩramma. Nẽ baa ũmmũdeek aau Yothebo Ijjiba ẽlẽk.
EXO.1.6	Ma baa adaahito Yothebo hĩ ꞌgõtõõnõgĩ hĩ eet ꞌcĩg obbitig cĩg irkiꞌnyia nicciag vẽlẽk, 
EXO.1.7	iita ittirit eeta cĩg Ĩꞌthĩraẽlĩ gẽrrẽẽt, hiita hĩĩtõ mẽẽlĩg hĩbbĩt lõõcĩ cĩ ꞌGõcẽnĩ.
EXO.1.8	Ma ho, ikia aggam habuui umwaa ꞌcĩ baa hõllõngaa aga Yothebo Ijjib. 
EXO.1.9	Ma nĩngaata, uduhaak habuui tĩho eet cĩgĩnnĩg ko ĩĩnnĩk, “Ĩcĩnĩt nõõ eet cĩg Ĩꞌthĩraẽlĩ ho ngaatĩ au ĩĩnnĩ mẽẽlĩg gẽrrẽẽt hĩllõõatteet ngagĩĩta. 
EXO.1.10	Hiita hummuhit ꞌgõõl umwa ꞌcĩ occa haaꞌnyĩkĩ eet iccig, hiittiõõ hõllõngaa arrit hĩĩtõ mẽẽlĩg. Nẽ má hõllõngaa hadĩman noho nẽ uluba jõrẽẽĩ umwaanĩ, arũm hinnia hatĩ nẽẽg eleeti hĩ mĩrõk cĩggaac nẽ huruktõõ hĩ ngagĩĩta nẽ hatĩ ũtũngteek looc cĩnaac.”
EXO.1.11	Nĩngĩtĩ aarĩkĩ eeta cĩg Ijjibi makayyiook cĩg appahacaaꞌnyanu, hommokteek eet cĩg Ĩꞌthĩraẽlĩ dtiic nẽ aanytĩk hetehenyit ꞌtaaũn ꞌcĩ haĩ Pithom hĩ ꞌtaaũn ꞌcĩ haĩ Rametheth, hĩĩtõ ꞌtaaũnniook cĩg habu cĩ Ijjibi
EXO.1.12	Tananga ommogeek eeta cĩg Ijjibi eet cĩg Ĩꞌthĩraẽlĩ dtiicanĩ gẽrrẽẽt, au hinnia arrit eeta cĩg Ĩꞌthĩraẽlĩ hĩĩtõ mẽẽlĩg hĩꞌthattothoothĩk looc vẽlẽk. Nĩngĩtĩ au itieelini eeta cĩg Ijjibi eet cĩg Ĩꞌthĩraẽlĩ gẽrrẽẽt ũdũt, 
EXO.1.13	ma ho, ommokteek ĩhõõggõ hidticattõõ gẽrrẽẽt. 
EXO.1.14	Baa aaꞌnyĩk eeta cĩg Ijjibi eet cĩg Ĩꞌthĩraẽlĩ hõkõm rũgẽtĩ cĩnĩĩng gẽrrẽẽt nẽ ĩttĩngatteek ĩhõõggõ hutturria namatavvaalĩ, hĩ ngaatĩ õꞌngõnyaanĩ doob cĩ tehenyiitto nẽ ommokteek hidticattõõ manẽẽnĩtõõ nẽ ehecit ĩhõõggõ gẽrrẽẽt.
EXO.1.15	Ma ngaati, ikia uduhaak habuui cĩ Ijjibi ngaaĩ cĩg Ebereei
EXO.1.16	“Ma eellu niig ngaaĩ ꞌcĩg ĩĩn Ebereei hatĩ ũũkca lõhõlĩ, ebehit ĩhõõggõ hatĩ nga ũũkca lõhõlĩ. Má ũũkca loholeec ꞌcĩ maacĩ, uruhit ĩnõõnnõ nẽ má ĩĩn ꞌcĩ ngayyi, ũtũngteek hũrũg.” 
EXO.1.17	Baa ammũdeek iꞌngolli ngaaĩ ꞌcĩg ũũkca ꞌgõõnõgĩ ho Nyekuc nẽ iittiõõ hõllõngaa adtican thõõth ꞌcĩ aduhaak habuui cĩ Ijjibi ho ĩhõõggõ, nĩngĩtĩ ũũnnĩkĩ lõhõlĩ ꞌcĩg maacĩg hũrũgĩt. 
EXO.1.18	Ma nĩngaata, ikia ũtũvva habuui cĩ Ijjibi ngaaĩ ꞌcĩg ũũkca ꞌgõõnõgĩ ho nẽ ijin ĩĩnnĩk, “Adĩmannu thõõth ꞌcĩ aaĩ hoti inni? Uunniku lõhõlĩ ꞌcĩg maacĩg hũrũgĩt inni?”
EXO.1.19	Ẽdẽcĩ hinnia ngaaĩ cieeg ũũkca ꞌgõõnõgĩ ho habu anneek, “Hõllõngaa aduhõõ ngaaĩ ꞌcĩg Ebereei hĩ ngaaĩ cĩg Ijjibi, attiran ngaaĩ ꞌcĩg ĩĩn Ebereei ho gẽrrẽẽt, ũũkca nẽẽg lõhõlĩ cĩggĩĩng nga hõdõlatta naag buúk.”
EXO.1.20	Nĩngĩtĩ aku ĩĩnnĩ Nyekuci tarbal hĩ ngaaĩ ꞌcĩg ũũkca ꞌgõõnõgĩ ho nẽ iita ittirit eeta cĩg Ĩꞌthĩraẽlĩ gẽrrẽẽt hĩĩtõ mẽẽlĩg ꞌrĩng. 
EXO.1.21	Hĩnĩngĩtĩ baa iꞌngolli ngaaĩ ꞌcĩg ũũkca ꞌgõõnõgĩ ho Nyekuc, ikia aaꞌnyĩk Nyekuci ĩhõõggõ haꞌnyahit lõhõlĩ cĩggĩĩng ẽmmẽn.
EXO.1.22	Ma ho, ikia uduhaak habuui cĩ Ijjibi eet cĩgĩnnĩg thõõth icci ĩĩnnĩk, “Má arrittiaa loholeec ꞌcĩ maacĩ ꞌcĩ ĩĩn Ebereeinit, udhukteek hidiaatõõ cĩ Naaĩlĩ nẽ aanytĩhu ꞌcĩg ngayyig dioo hũrũgĩt.”
EXO.2.1	Nẽẽthĩ ꞌyioko, baa aꞌthũwan eet umwaa cĩ hattũũg cĩ ꞌLeevi ngaa umwaa ꞌcĩ aku hattũũgaa cĩ ꞌLeevi diooni, 
EXO.2.2	nẽ ikia aꞌnyahõ ngaa tĩho, nĩngĩtĩ ũũkcanĩ loholeec ꞌcĩ maacĩ. Ma baa adtuuha nẽẽ ngaatĩ ẽllẽẽmmĩ loholeec ko, ikia utuguny ĩnõõnnõ nyĩlõhĩ iyyio. 
EXO.2.3	Ma baa aꞌnyamanẽẽhĩ ĩnõõnnõ ngaatĩ agunyꞌthĩ loholeec, ikia ẽtẽhẽnya ꞌguuvva umwa ĩhaõõnnĩ nẽ idil doollianga. Ma ho, aarĩk loholeec ꞌguuvvawatõõ nĩĩcĩ nẽ aarĩk ĩhaõõnnĩtõõ dẽmẽtaa cĩ hidioo cĩ Naaĩlĩ. 
EXO.2.4	Baa abĩllaa ngõõnĩ loholeeco ngadiiha, hátĩ hĩcĩn ꞌgii ꞌcĩ hatĩ adak loholeec.
EXO.2.5	Ma nĩngaata, ĩtĩnga tĩnaatĩ habu cĩ Ijjibi, ũũk ꞌraanitta hidiaatõõ cĩ Naaĩlĩ nẽ baa õvvõ dticcianniooha cĩgĩnnĩg anũ dẽmẽt cĩ hidiowwo. Ma ho, udtuuha tĩnaatĩ habuuo ho ꞌguuvva ĩhaõõnnĩtõõ, nĩngĩtĩ ĩꞌthõõĩ appahaca ꞌcĩ ngayyi hũũk haꞌnyaha. 
EXO.2.6	Ma baa abbuuk tĩnaatĩ habuuo ꞌguuvva nicci ho, adtuuha hinnia loholeec ꞌcĩ maacĩ aaĩ ĩttõõ. Baa arruui loholeec gẽrrẽẽt, nĩngĩtĩ ammaannĩkĩ tĩnaatĩ habuuo ĩnõõnnõ. Ma ho, õthõõth ĩĩ, “Loholeec cĩ Ebereeitto cieeni.”
EXO.2.7	Nĩngĩtĩ ajini ngõõnĩ loholeeco tĩnaatĩ habuuo ho annẽẽkĩ, “Ĩcca occa hõkõ haꞌnyahaakii ngaa ꞌcĩ ĩĩn Ebereeinit hikia hitiroheehi ĩdõlĩ icci?”
EXO.2.8	Ẽdẽcĩ tĩnaatĩ habuuo anneek, “Eei bĩĩt nyahaahaanĩ,” nĩngĩtĩ õkõ aꞌnyahaanĩ bũhẽẽcĩ nicciee aattĩ ĩdolo dẽẽdẽ. 
EXO.2.9	Ma nĩngaata, uduhaak tĩnaatĩ habuuo aattĩ loholeeco ĩĩnnĩk, “Bĩĩt tiroheehaa loholeec icci nẽ hatĩ hũdũmanii thõng.” Nĩngĩtĩ mĩĩ õkõ iroktĩ ngaa nicciee loholeec. 
EXO.2.10	Ma baa ĩtĩlĩth loholeec ĩĩ maka, ũũhĩ ngaannia ĩnõõnnõ hĩ tĩnaatĩ habuuo, hũũk hĩĩ ngeerĩnĩ. Nĩngĩtĩ akannẽẽkĩ tĩnaatĩ habuuo loholeec ꞌthaar ꞌcĩg haĩ Mũũꞌtha nĩngĩtĩ aĩ, “Baa hõdõnga ĩnõõnnõ maamĩtõõ.”
EXO.2.11	Ma kõr umwa, baa ĩtĩlĩtha Mũũꞌtha ĩĩ maka, ũũk ĩcĩn nẽẽ eet cĩgĩnnĩg ngaatĩ baa aattiyyi nẽ udtuuha ĩhõõggõ ngaatĩ attĩnganõõthĩkĩ dtiici. Ma nĩngaata, udtuuha Ijjibeenit umwa ngaatĩ uuki Ebereeinit eet cĩnnĩ dẽẽdẽ. 
EXO.2.12	Ma ho, ubbuud Mũũꞌtha lõmẽrrẽẽt vẽlẽk, ma baa adtuuha aĩ lõõcĩ ꞌthĩĩ ho, ikia uruk eet ꞌcĩ ĩĩn Ijjibeenit ko hadaak nẽ idtibaneek hathaacatõõ. 
EXO.2.13	Ma loohoth cĩnnĩ, ũũk ĩcĩn Mũũꞌtha eet cĩgĩnnĩg tarĩ, ammũdoothĩk hinnia aattĩ eet ũgĩ ꞌcĩg ĩĩn Ebereei ꞌramma aruhõõ ẽmmẽn. Ma nĩngaata, ijin nẽẽ Ebereeinit ꞌcĩ baa iꞌthianaanĩ jore ho nẽ ĩĩnnĩk, “Õhõda gõõng ꞌgoonu ꞌcĩ ĩĩn Ebereeinit hĩ nii dioo noho inni?”
EXO.2.14	Ẽdẽcĩ ẽẽtĩ nicciee anneek, “Nganĩ ꞌcĩ aaꞌnyi nganiit makaaꞌthĩt ꞌcĩ etteedĩkeet ngagĩĩt thõõth ko? Adiimi arukaa nganĩĩt buúk hĩ baa aruhi Ijjibeenit baa baalõ?” Nĩngĩtĩ itieelini Mũũꞌtha thõõth icci gẽrrẽẽt nẽ ummuk ĩĩ, “Ummuddia mõnõ thõõth baa hadĩmani naa thõng.”
EXO.2.15	Ma baa athĩhĩ habuui cĩ Ijjibi thõõth icci ho, idiim uruk nẽẽ Mũũꞌtha, nĩngĩtĩ avvirẽẽkĩ Mũũꞌtha habu cĩ Ijjibi nẽ ũũk aau looccaa cĩ Midianĩ, ngaatĩ baa õkõ iccioloonganĩ loota wetaneeca. 
EXO.2.16	Nẽẽthĩ ꞌyioko, baa aꞌnyak paadĩrĩ umwaa cĩ Midianĩ buheeci tũkĩramma ꞌcĩg baag au õgõõc maam nẽ eellik hẽlẽggĩ cĩg maacõnĩ. 
EXO.2.17	Baa hinnia au iiggia tuhayyiooha ũgẽẽgĩ ĩhõõggõ thõng, nĩngĩtĩ aku ẽẽlanĩ Mũũꞌtha ĩhõõggõ nẽ eelĩk hẽlẽggĩ cĩggĩĩng.
EXO.2.18	Ma baa oboddiõõthĩ buheeci cieegi, õõt ummuddioothĩk maaꞌnyĩ ꞌcĩ baa haĩ ꞌReuel ko, ma nĩngaata, ũũk ijin maaꞌnyia ĩhõõggõ ĩĩnnĩk, “Õbõdaannu aattĩ hatĩ kõr nicci hĩdĩĩkoothong inni?”
EXO.2.19	Ẽdẽcĩ nẽẽg aĩ, “Iyyia aku ẽẽlanneet Ijjibeeniti umwaa ngaatĩ alaamĩ tũhaayyiook nẽ tarĩ ẽẽlĩkeet hẽlẽggĩ buúk.”
EXO.2.20	Nĩngĩtĩ ajini lõhõlĩ cĩgĩnnĩg ko annẽẽkĩ, “Aaĩ ꞌyioko ẽẽtĩ tĩho ĩĩna? Ũũnniku gõõng hatĩ eet inni? Õõt da utuvvuyyia hikia hadak ꞌgiimwa.”
EXO.2.21	Ma ho, ẽlẽm Mũũꞌtha ngaatĩ arũmẽẽnĩ hĩ ꞌReuel, nĩngĩtĩ attihaanĩ ꞌReuelĩ bũhaanyĩnĩ ꞌcĩ haĩ ꞌThippõra nẽ aaꞌnyĩk Mũũꞌtha hũꞌthũwan. 
EXO.2.22	Ma ho, ũtũhũa ꞌThippõra loholeec ꞌcĩ maacĩ, nĩngĩtĩ akannẽẽkĩ Mũũꞌtha ngeerĩnĩ ꞌthaar ꞌcĩg kaĩ Gerthom,
EXO.2.23	Ma waathinnioohĩĩ nĩĩcag, ikia adaak habuui cĩ Ijjibi. Iita accanattĩ eeta cĩg Ĩꞌthĩraẽlĩ, hĩnĩngĩtĩ apahacaaꞌthĩt cĩnĩĩng nẽ urruuyyio, nĩngĩtĩ õdõlanĩ ulwaanĩ cĩnĩĩng ꞌcĩ adiimi eliinit ko Nyekuc hẽẽtahujjieen. 
EXO.2.24	Ma ho, ĩthĩk Nyekuci ulwa cĩnĩĩng nẽ ummuhunõõthĩ lõhõt
EXO.2.25	Nĩngĩtĩ ẽdẽẽnyanĩ Nyekuci eet cĩg Ĩꞌthĩraẽlĩ nẽ atamaatĩk ĩhõõggõ.
EXO.3.1	Ma kõr umwa, baa ũũha Mũũꞌtha ẽẽtha hĩ aꞌtha cĩg homoneec cĩnnĩ ꞌJeꞌthoro, paadĩr cĩ Midianĩ. Baa aꞌngĩd nẽẽ hẽlẽggĩ õkõõĩ ꞌrẽẽna horrwaa ꞌcĩ õdõhõhĩĩ kak, ĩꞌthõng hikia hõdõlan Horeb muur cĩ Nyekuci. 
EXO.3.2	Ma nĩngaata, uppwaannak aajĩlõ cĩ Makayyiookto
EXO.3.3	Nĩngĩtĩ ammuhi Mũũꞌtha aĩnnĩ, “Ĩꞌnya da hũũk hĩcĩn ꞌgwoo ꞌcĩ alanyĩt nẽ hõllõngaa atũũth tumuth hata.”
EXO.3.4	Ma baa acĩn Makayyioohiti Nyekuci ngaatĩ õkõ acĩnĩ Mũũꞌtha tumuth ko, õthõõthak ĩnõõnnõ tumuthatõõ ꞌcĩ atũũthĩ ho ĩĩnnĩk, “Mũũꞌtha! Mũũꞌtha!”
EXO.3.4	Nĩngĩtĩ ẽdẽcĩ Mũũꞌtha Nyekuc annẽẽkĩ, “Nganĩĩt cieeni!”
EXO.3.5	Ma nĩngaata, uduhaak Nyekuci ĩnõõnnõ ĩĩnnĩk, “Ma hakuu bõhĩ ngaati, pũrũca caawa cugunnig. Ĩĩn nĩngĩtĩ abĩllĩ nii ho, nĩngĩtĩ aꞌngirannii.” 
EXO.3.6	Nĩngĩtĩ aĩnnĩ Nyekuci, “Hĩĩnĩ naa Nyekuc cĩ maaconu, Nyekuc cĩ Abũrahamĩ hĩ cĩ Iꞌthaako hĩ cĩ Yakobo.” Ma ngaati, ũmmũt Mũũꞌtha muum cĩnnĩ, hĩnĩngĩtĩ baa iꞌngolli nẽẽ ngaatĩ acĩnĩ Nyekuc.
EXO.3.7	Ma ho, uduhaak Makayyioohiti Mũũꞌtha ĩĩnnĩk, “Hĩcĩna naa pĩĩrnanĩt cĩ eet cĩgannĩg Ijjiba. Hĩthĩha ngaatĩ arruuẽnĩ nẽẽg, hĩnĩngĩtĩ makayyiook ꞌcĩg ommogeek ĩhõõggõ dtiic nẽ haallahi naa pĩĩrnanĩt cĩnĩĩng ko gẽrrẽẽt. 
EXO.3.8	Nẽẽthĩ hoti ho, hulluuccia naa loota hikia hẽẽla ĩhõõggõ eetinii cĩg Ijjibi nẽ hatĩ huluugi ĩhõõggõ hũũhĩ looccaa ꞌcĩ abũnnaa ĩcĩ maka, looc ꞌcĩ abatanĩ irana hĩ loteec, õlõ cĩ eet cĩg Kanaanĩ hĩ cĩg Hiiti hĩ cĩg Amoorĩ hĩ cĩg Peri hĩ cĩg Hiivvi hĩ cĩg ꞌJeebu. 
EXO.3.9	Nẽẽthĩ hoti ho, õdõlanaa nganĩĩt ulwaanĩ cĩ eet cĩg Ĩꞌthĩraẽlĩ nẽ hĩcĩna ꞌgõõl ꞌcĩ ẽhẽcĩ eeta cĩg Ijjibi ĩhõõggõ. 
EXO.3.10	Nẽẽthĩ ꞌyioko, hĩꞌthooyyii naa nganiit bĩĩt hĩ habu cĩ Ijjibi, bĩĩt luugaĩĩ eet cĩgannĩg Ĩꞌthĩraẽl Ijjiba.”
EXO.3.11	Ẽdẽcĩ hinnia Mũũꞌtha Nyekuc anneek, “Nganĩĩt ꞌyioko ꞌthẽk nganĩ ꞌcĩ occa hõkõ hĩ habu cĩ Ijjibi nẽ hũũk huluugaĩĩ eet cĩg Ĩꞌthĩraẽlĩ Ijjiba ho?”
EXO.3.12	Nẽ ĩĩnnĩk Nyekuci ĩnõõnnõ, “Haaĩ hatĩ naa hĩ nganiita. Nẽ ĩĩn hatĩ ciee terethiinit hĩ nganiit ꞌcĩ ẽtẽrꞌtha aĩ, nganĩĩt ꞌcĩ hĩꞌthooyyii nganiita. Ma ũũk uluugaĩĩ nii eet looccaa cĩ Ijjibi, auunnu hatĩ alayyu Nyekuc muuraa cĩ.”
EXO.3.13	Ma ho, ĩĩnnĩk Mũũꞌtha Nyekuc, “Má ꞌyioko hũũk naa hĩ eet cĩg Ĩꞌthĩraẽlĩ nẽ hũũk hĩĩnnĩha ĩhõõggõ, ‘Ĩꞌthõõannaa nganĩĩt Nyekuci cĩ maajihu cugguung hikia hĩ ngagiit,’ nẽ ijitta nganĩĩt ĩĩttĩhaa, ‘Haĩ ꞌthaar cĩgĩnnĩg nganĩ?’ Haduhaahi occa hatĩ naa ĩhõõggõ hanneehi ne?”
EXO.3.14	Anneek Nyekuci Mũũꞌtha, “NGANĨĨT ꞌCĨ HĨĨNĨ NGANĨĨTA. Thõõth ꞌcĩ hatĩ õkõ aduhaahi nii eet cĩg Ĩꞌthĩraẽlĩ ho cieeni, ‘NGANĨĨT ꞌcĩ ĩꞌthõõannaa nganĩĩt hikia hĩ ngagiit ko.’ ”
EXO.3.15	Baa aduhaak Nyekuci Mũũꞌtha anneek, “Duhaak eet cĩg Ĩꞌthĩraẽlĩ anneek, ‘Ĩꞌthõõannaa Makayyioohiti Nyekuci cĩ maajihu cugguung, Nyekuc cĩ Abũrahamĩ hĩ cĩ Iꞌthaako hĩ cĩ Yakobo, hikia hĩ ngagiita. Haĩ ꞌthaar cĩgannĩg, Makayyioohit, ꞌthaar cĩgannĩg cieeg ooo. ꞌThaar ꞌcĩg hatĩ ammuhaanna nganĩĩt eeta hĩ lõhõlĩ cĩg lõhõlĩ ꞌcĩg nga au horumwa.’
EXO.3.16	“Bĩĩt lũũt makayyiook cĩg eet cĩg Ĩꞌthĩraẽlĩ nẽ ĩĩnnĩhuu ĩhõõggõ, ‘Baa uppwaannakaa nganĩĩt Makayyioohiti Nyekuci cĩ nyakangaaꞌnya cugguung, Nyekuc cĩ Abũrahamĩ hĩ cĩ Iꞌthaako hĩ cĩ Yakobo nẽ ĩĩnnĩhaa, hĩcĩnaauung naa ngagiit nẽ hudtuuha ꞌgii ꞌcĩ adĩmanoothĩkuung Ijjiba. 
EXO.3.17	Nẽ baa huduha naa hĩĩna, hõõgannuung hatĩ naa ngagiit pĩĩrnattaa ꞌcĩ aꞌnyaku Ijjiba ho nẽ huukuung looccaa cĩ eet cĩg Kanaanĩ hĩ ĩĩcĩg Hiiti hĩ ĩĩcĩg Amoorĩ hĩ ĩĩcĩg Peri hĩ ĩĩcĩg Hiivvi hĩ ĩĩcĩg ꞌJeebu, looc ꞌcĩ abatanĩ irana hĩ loteec.’
EXO.3.18	“Athikni hatĩ makayyiooha cĩg Ĩꞌthĩraẽlĩ nganiita. Nẽ niina, õõt ookorit hĩ ĩhõõggõ, õõt hĩ habu cĩ Ijjibi nẽ iittihu ĩnõõnnõ, ‘Baa hommottiooa naag hĩ Makayyioohit Nyekuc cĩ Ebereei. Aaꞌnyeet waathinniook iyyio ꞌcĩg hõõ hĩbboorĩka ĩnõõnnõ ꞌgaarriẽẽn horrwaa ꞌcĩ õdõhõhĩĩ kak.’ 
EXO.3.19	Nẽẽthĩ, haga naa hõllõngaa hatĩ ẽlẽmaakuung habuui cĩ Ijjibi ngagiit õõtõ, hatĩ nga hĩttĩnganeek aꞌthiiti caannĩ ꞌcĩ attiran ĩnõõnnõ halahaneehuunga. 
EXO.3.20	Nẽẽthĩ hoti ho, hodongi hatĩ naa aꞌthiit caannĩ nẽ huuka eet cĩg Ijjibi thooꞌthiohĩĩ vẽlẽk ĩcĩg ĩnaatti, ĩcĩg hatĩ hadĩmani naa hõrggẽẽnaa cĩnĩĩng. Ma urutaa cĩnnĩ, ẽlẽmaakuung hatĩ õõtõ.
EXO.3.21	“Haaꞌnyihi hatĩ naa eet cĩg Ijjibi hĩcĩttuung ngagiit jurrung, hatĩ oottu, hõllõngaa hatĩ ooyyu athĩnĩ ꞌtẽl. 
EXO.3.22	Aanytĩk ngaaĩ hõdẽĩ hõdẽĩ cĩg Ĩꞌthĩraẽlĩ, halayyia maccĩrẽẽn hĩ ꞌdaab hĩ ceremwa ꞌcĩg ẽllẽẽmĩth, eetinii cĩg Ijjibi, hĩ ngaaĩ cĩg loonyin ꞌcĩg ꞌrĩĩng ꞌcĩg arũmĩ hĩ ĩhõõggõ. Ahimittu hatĩ lõhõlĩ cugguung ꞌcĩg maacĩg hĩ ꞌcĩg ngayyig ceremwaanĩĩ cĩg, ꞌgõõl ꞌcĩ hatĩ aggamaannu eet cĩg Ijjibi baliinit cĩnĩĩng ko cieeni.”
EXO.4.1	Baa ẽdẽcĩ Mũũꞌtha Nyekuc anneek, “Ma hatĩ ma hõllõngaa ẽlẽmma eeta cĩg Ĩꞌthĩraẽlĩ nganĩĩt hode hõllõngaa athĩkna nẽẽg nganĩĩt nẽ ĩĩttĩhaa, ‘Baa nga huppwaannahii Makayyioohiti nganiita’?”
EXO.4.2	Nĩngĩtĩ ẽdẽcĩ Makayyioohiti ĩnõõnnõ annẽẽkĩ, “Ne nicciaa aꞌnyahi nii attia hataa?”
EXO.4.2	Ẽdẽcĩ Mũũꞌtha anneek, “Hĩbahĩt.”
EXO.4.3	Ma ho, ĩĩ Makayyioohiti, “Dhuheek da loota.”
EXO.4.3	Udhuheek Mũũꞌtha hĩbahĩt nicci loota, ma nĩngaata, ũũkĩ hinnia hĩbahĩtĩ nicciee hĩĩ hũkaat. Ma ho, avvireek hinnia Mũũꞌtha hũkaat nicci thõng. 
EXO.4.4	Baa nẽẽ ĩĩnnĩk Makayyioohiti ĩnõõnnõ, “Urana hũkaat nicci ĩĩcĩ huulo.” Nĩngĩtĩ auranaanĩ Mũũꞌtha hũkaat nicci nẽ ũtũhũĩ ĩĩ hĩbahĩt tarĩ attiaa cĩnnĩ. 
EXO.4.5	Ma nĩngaata, ĩĩ Makayyioohiti, “Dĩman terethiinit icci, hátĩ helemti eeta nganiit hĩĩtõ, ĩko baa uppwaannahii nganiit Makayyioohiti Nyekuci cĩ maajihi cĩggĩĩng dĩdĩ, Nyekuc cĩ Abũrahamĩ hĩ cĩ Iꞌthaako hĩ cĩ Yakobo.”
EXO.4.6	Nẽ ĩĩ Makayyioohiti, “Kĩtheek da aꞌthiit cunni cẽrẽmatõõ.” Ma nĩngaata, ĩkĩtheek Mũũꞌtha aꞌthiit cĩnnĩ cẽrẽmatõõ, ma baa õbõdaanĩ battaala ho, ũũkcĩ hinnia aꞌthiiti hĩĩ õõppẽr haau hĩ loduruui, hudukto hĩ aꞌthiit cĩ eet ꞌcĩ adak helleggeri thõng.
EXO.4.7	Ma ho, ĩĩnnĩk Makayyioohiti ĩnõõnnõ, “Bõdẽẽhĩ da ꞌyioko aꞌthiit cunni cẽrẽmatõõ.” Nĩngĩtĩ akĩthẽẽkĩ Mũũꞌtha aꞌthiit cĩnnĩ cẽrẽmatõõ, ma baa õbõdaanĩ battaala ho, ikia ũbũna aꞌthiiti hudukto hĩ ẽlẽ vẽlẽk.
EXO.4.8	Nẽ ĩĩ Makayyioohiti, “Má hõllõngaa elemmi nẽẽg nganiit hode hõllõngaa ẽlẽmĩ thõõth baa ĩnaat eeta baa adĩmani nii ĩĩcĩ oou, horoong hatĩ au ẽlẽmĩ ꞌcĩ ĩĩn ꞌramma ho. 
EXO.4.9	Nẽẽthĩ, má hõllõngaa ẽlẽmĩ nẽẽg thooꞌthiok ꞌcĩg ĩĩn ꞌramma ꞌcĩg ĩnaatti ho, hode hõllõngaa athikniina, dtĩĩla maam hidiowwaa cĩ Naaĩlĩ nẽ udduutihuu ngaatĩ õdõhõhõhĩĩ. Ũũkcĩ hatĩ maama cĩg hidiowwaak ko loota hĩĩtõ biyyi.”
EXO.4.10	Baa aduhaak hinnia Mũũꞌtha Makayyioohit anneek, “Makayyioohit, gõõng ẽrẽka nganĩĩt thõõtha. Aꞌnyamannaa nganĩĩt ngaatĩ hõthõõthĩ nganĩngĩtĩ baarkit hĩĩ noho. Õdõhan nganĩĩt ahaatĩ ngaatĩ occa hõthõõthĩ.”
EXO.4.11	Nĩngĩtĩ annẽẽkĩ Makayyioohiti ĩnõõnnõ, “Ẽlẽ, nganĩ nooyyia baa ꞌcĩ aaꞌnyĩk eet ũtũg ko? Nganĩ ꞌcĩ aaꞌnyĩk ĩnõõnnõ hidiitti ĩĩna, hode hĩjjaahõ hiittiõõ hõllõngaa õthõõth ko? Nganĩ ꞌcĩ aaꞌnyĩk eet hĩcĩnĩ hode hĩĩ ruben ko? Hõllõngaa nooyyia nganĩĩt Makayyioohit ꞌcĩ haaꞌnyihi ho? 
EXO.4.12	Nẽẽthĩ ꞌyioko bĩtõ, heellii hatĩ naa thõõth jurrung nẽ hillimaneehii thõõth ꞌcĩ hatĩ õkõ othoothi.”
EXO.4.13	Ẽdẽcĩ hinnia Mũũꞌtha ĩnõõnnõ anneek, “Makayyioohit, ꞌthõõ baaĩ nuun eet umwa ꞌcĩ ꞌrĩĩng hũũk hidtican thõõth icci.”
EXO.4.14	Nĩngĩtĩ alĩĩllĩkĩ Makayyioohiti Mũũꞌtha nẽ ĩĩ, “Ma ꞌgotonu Arõõnẽ cĩ hattũũg cĩ ꞌLeevi? Haga naa occa õthõõth nẽẽ jurrung. Otooyyia nẽẽ ꞌgõõla iita õõt ommottio hĩ nganiita nẽ accamanoothĩk hatĩ ꞌthĩnĩt cĩnnĩ gẽrrẽẽt hatĩ icini nganiita. 
EXO.4.15	Thoothĩk ĩnõõnnõ nẽ uduhaahu thõõth ꞌcĩ haduhaakii naana. Heelluung hatĩ naa ngagiit ꞌrammaattĩg hatĩ othooꞌthu nẽ hillimaneehuung ꞌgii ꞌcĩ õõ adĩmannu. 
EXO.4.16	Othoothĩk hatĩ nẽẽ eet, hĩnĩngĩtĩ nganiita nẽ õthõõth ꞌthẽk hatĩ nẽẽ hĩ nii dẽẽdẽ, haau hĩcĩ ĩĩnĩ nii Nyekuc hĩ ĩnõõnnõ. 
EXO.4.17	Nẽẽthĩ, ꞌnyaak hĩbahĩt icci attiaa cunni, hátĩ dĩmanĩ thooꞌthiok ꞌcĩg ĩnaat eeta.”
EXO.4.18	Ma ho, ikia õbõdõõthĩ Mũũꞌtha hĩ homoneec cĩnnĩ ꞌJeꞌthoro nẽ ĩĩnnĩk, “Ĩꞌnya da nõõ hũũk hĩcĩn eet cĩgannĩg Ijjiba, hatĩ nga aattĩg ꞌcĩg arũgĩ.”
EXO.4.18	Ẽdẽcĩ ꞌJeꞌthoro ĩnõõnnõ anneek, “Bĩtõ, bĩĩt lõꞌngõõc.”
EXO.4.19	Nẽẽthĩ ꞌyioko, baa aduhaak Makayyioohiti Mũũꞌtha Midiana anneek, “Bodooth Ijjiba, hĩnĩngĩtĩ adaahito eeta vẽlẽk baag adiim aruki nganiita.” 
EXO.4.20	Nĩngĩtĩ õdõngẽẽkĩ Mũũꞌtha ngaa cĩnnĩ hĩ lõhõlĩ cĩgĩnnĩg thigiira nẽ õbõdõõthĩ Ijjiba. Nẽ baa aꞌnyak nẽẽ hĩbahĩt cĩ Nyekuci attiaa cĩnnĩ.
EXO.4.21	Baa nẽ uduhaak Makayyioohiti Mũũꞌtha ĩĩnnĩk, “Ma õdõlanuu Ijjib, mũdoothĩk habu cĩ Ijjibi nẽ idticanuu thooꞌthiok vẽlẽk ꞌcĩg ĩnaat eeta, baag haduhaakii naa hanneekii bĩĩt hatĩ dticcian. Nẽẽthĩ, haaꞌnyihi hatĩ naa ꞌthĩnĩt cĩnnĩ hĩllõõr hiittiõõ hõllõngaa alahaneek eet hõõt. 
EXO.4.22	Nẽẽthĩ, duhaak habu cĩ Ijjibi anneek, ‘Thõõth ꞌcĩ aduha Makayyioohiti cieeni. Ĩĩn Ĩꞌthĩraẽlĩ loholeec caannĩ ꞌcĩ oou, 
EXO.4.23	nẽ baa huduhaahii naa nganiit hiinnihii, “Aꞌnyĩĩk loholeec caannĩ hũũk, hátĩ hũũk halawa nganĩĩta.” Nẽẽthĩ, ẽdẽnẽẽkĩ hinnia ngaatĩ õkõõĩ, nẽẽthĩ hoti ho, haruhi hatĩ naa ngeeruni ꞌcĩ oou hadaak.’ ”
EXO.4.24	Ma ꞌgõõla, ngaatĩ gõõng ooginni eeta, iita ommottio Makayyioohiti hĩ Mũũꞌtha, nĩngĩtĩ abũcanaanĩ Makayyioohiti Mũũꞌtha aĩ huruk hadaak. 
EXO.4.25	Ma nĩngaata, ĩccĩtha ꞌThippõra telleenit ꞌcĩ ꞌlẽhẽdĩ nẽ ẽttẽẽda rucceenit cĩ ẽlẽ cĩ ngeerĩnĩ,
EXO.4.26	Nĩngĩtĩ ũũnnĩkĩ Makayyioohiti Mũũꞌtha hõllõngaa aruhi. Ma ho, õthõõth ꞌThippora ĩĩ, “Dĩdĩ, eellia nii, hĩnĩngĩtĩ ꞌteedinit icci, maac caannĩ.”
EXO.4.27	Ma ngaati, uduhaak Makayyioohiti Arõõnẽ ĩĩnnĩk, “Õõt ommottio hĩ Mũũꞌtha horrwatõõ ꞌcĩ õdõhõhĩĩ kak.” Nĩngĩtĩ ammũdõõthĩkĩ Arõõnẽ Mũũꞌtha muuraa cĩ Nyekuci nẽ ĩꞌtha ĩnõõnnõ. 
EXO.4.28	Ma ho, uduhaak Mũũꞌtha Arõõnẽ thooꞌthiok vẽlẽk baag aduhaak ĩnõõnnõ Makayyioohiti hũũk huduha, hĩ thooꞌthiok ꞌcĩg ĩnaatti baag anneek Makayyioohiti ĩnõõnnõ dĩman buúk.
EXO.4.29	Nĩngĩtĩ alũtaanĩ Mũũꞌtha hĩ Arõõnẽ makayyiook cĩg Ĩꞌthĩraẽlĩ vẽlẽk, 
EXO.4.30	nẽ uduhaak Arõõnẽ ĩhõõggõ thõõth vẽlẽk baa aduhaak Makayyioohiti Mũũꞌtha. Baa adĩman Mũũꞌtha hẽlẽggĩ ꞌcĩg ĩnaatti buúk hẽbẽrẽẽnnĩĩ cĩg eetuk, 
EXO.4.31	nĩngĩtĩ au elemiini eeta. Ma baa athĩhĩ nẽẽg ngaatĩ ammuhi Makayyioohiti ĩhõõggõ nẽ ĩcĩn pĩĩrnanĩt cĩnĩĩng ko, iita akatit huruꞌnyia nẽ alayyio.
EXO.5.1	Ma baa uruta, iita õõt ummuddioothĩk Mũũꞌtha hĩ Arõõnẽ habu cĩ Ijjibi nẽ ĩĩttĩk, “Thõõth ꞌcĩ aduha Makayyioohiti Nyekuci cĩ Ĩꞌthĩraẽlĩ cieeni, ‘Aꞌnyĩĩk eet cĩgannĩg hõõt hadahit karrama ꞌcĩ adĩhĩꞌtha nganĩĩt horrwaa ꞌcĩ õdõhõhĩĩ kak.’ ”
EXO.5.2	Ẽdẽcĩ hinnia habuui cĩ Ijjibi aĩ, “Makayyioohit iina ꞌcĩ occa hathihi naa nẽ halahaneeha eet cĩg Ĩꞌthĩraẽlĩ hõõt ko? Ẽrẽka nganĩĩt Makayyioohiti tĩho nẽ hõllõngaa hẽlẽmaakĩ eet cĩg Ĩꞌthĩraẽlĩ hõõt.”
EXO.5.3	Ma ho, ĩĩttĩk Mũũꞌtha hĩ Arõõnẽ ĩnõõnnõ, “Baa hommotoonna naag hĩ Nyekuc cĩ Ebereei. Nẽẽthĩ ꞌyioko, anyeet heeroni cĩ waathinniook iyyio, hõõt hibboorriha Makayyioohit Nyekuc cĩnaang ꞌgaarriẽẽn horrwaa ꞌcĩ õdõhõhĩĩ kak, hátĩ hiittiõõ hõllõngaa uukeet mooriꞌthioohĩ hode eꞌngedĩtteet nyetuboota.”
EXO.5.4	Aĩ hinnia habuui cĩ Ijjibi, “Niig Mũũꞌtha hĩ Arõõnẽ, adiim occa ehetheeku eet dtiic cĩnĩĩng inni? Oboddiooth dtiicaa cunuung!” 
EXO.5.5	Ma ho, ĩĩ habuui cĩ Ijjibi, “Ĩcĩnĩt nõõnĩ, ĩĩtõ mẽẽlĩg eeta cugunnig loota nĩnga, adiim hinnia abillu niig ĩhõõggõ dtiicaa cĩnĩĩng!”
EXO.5.6	Ma kõr niccia noho, uduhaak habuui cĩ Ijjibi makayyiook ꞌcĩg attĩnganeek appahacaaꞌnya dtiic hĩ makayyiook ꞌcĩg aggam eet ĩĩnnĩk, 
EXO.5.7	“Ma nga haꞌnyahaaku eet tabarra hutturriaaĩ namatavvaalĩ, aanytĩk hõõt huluttia nẽẽg ẽmmẽn. 
EXO.5.8	Aanytĩk hutturria namatavvaalĩ hĩĩtõ hĩ gõõng hõdõõkõthĩ, ma haaꞌnyiku hutturria hĩĩtõ hĩdĩcĩg. Ĩĩn nẽẽg nyamuttiook, ĩnõõ ꞌcĩ arruuẽnĩ aĩnnĩ, ‘Aanyteetu hoottia hibboorriha Nyekuc cĩnaang ꞌgaarriẽẽn ko.’ 
EXO.5.9	Aanytĩk dtiic hõkõm hĩ eet ꞌcĩg maacĩg, hátĩ haallattia dtiicatõõ, hiittiõõ hõllõngaa athĩhĩ oloꞌngiook.”
EXO.5.10	Ma nĩngaata, õõt uduktaak makayyiooha ꞌcĩg uukik appahacaaꞌnya dtiic, hĩ eet ꞌcĩg ĩĩn makayyiook ꞌcĩg aggam eet dtiica ĩĩttĩk, “Aduha habuui cĩ Ijjibi aĩ, ‘Iittiõõ naa hõllõngaa haaꞌnyuung ngagiit tabarra tarĩ. 
EXO.5.11	Oottik tabarra cugguung ẽmmẽn ꞌgoolliohĩĩ ꞌcĩg agayyu niiga, nẽẽthĩ, aalla dtiici hĩgõõng hõdõõkõthĩ noho.’ ” 
EXO.5.12	Nĩngĩtĩ ĩꞌthanõthõõthĩkĩ eeta Ijjib hũtũrũũr, hõõt huluttia urutẽẽn cĩg tabarraannu, hátĩ hidticattõõĩ. 
EXO.5.13	Baa ẽhẽc eet makayyiooha ꞌcĩg attĩnganeek appahacaaꞌnya dtiic gẽrrẽẽt anneek, “Edecciaak dtiic vẽlẽk ꞌcĩ etteeddiakuung ngagiit kõr nicci hĩĩ ꞌthĩĩ, hĩ baa gõõng nga aꞌnyakiaakuung tabarra.” 
EXO.5.14	Ma ho, uukito makayyiooha cĩg habu cĩ Ijjibi, ꞌcĩg attĩnganeek appahacaaꞌnya dtiic, makayyiook cĩg Ĩꞌthĩraẽlĩ, ꞌcĩg baag ẽbẽra nẽẽg hebekteek eet dtiic nẽ ijinit ĩhõõggõ ĩĩttĩk, “Inni baa hõllõngaa atturaannu namatavvaalĩ baalõ hode kõr nicci hĩĩtõ hĩ baa gõõng ko?”
EXO.5.15	Ma nĩngaata, õõt ĩĩlallieek makayyiooha cĩg Ĩꞌthĩraẽlĩ cĩg dtiicak habu cĩ Ijjibi ĩĩttĩk, “Adĩmani occa gõõng dticcianniook cugunnig hoti inni? 
EXO.5.16	Iittiõõ dticcianniook cugunnig hõllõngaa aꞌnyakiaak tabarra nẽ aalla nga adukiaak thõõth ꞌcĩ aĩ, ‘Utturria namatavvaalĩ noho!’ Uuk eeta dticcianniook cugunnig, ĩko nẽẽ aaĩ thõõth ꞌcĩ abathĩ hĩ eet cugunnig dẽẽdẽ.”
EXO.5.17	Aĩ hinnia habuui cĩ Ijjibi, “Iiginnu niig nyamuttiook! Ĩnõõ ꞌcĩ arayyu thõõth ꞌcĩ ainnu, ‘Anyeet ngagĩĩt hoottia hibboorriha Makayyioohit ꞌgaarrieenit ko.’ 
EXO.5.18	Nẽẽthĩ ꞌyioko, õõt idticattõ. Iittiõõ hõllõngaa aaꞌnyĩhoothĩkuung tabarra tarĩ, nẽẽthĩ, utturria namatavvaalĩ hĩĩtõ mẽẽlĩg hĩgõõng hõdõõkõthĩ.”
EXO.5.19	Nĩngĩtĩ au adtuuhanĩ makayyiooha cĩg Ĩꞌthĩraẽlĩ ngaatĩ akuuni bathi hĩ ĩhõõggõ baa adukiaak thõõth ꞌcĩ aĩ, “Utturria namatavvaalĩ hudukto hĩgõõng hõdõõkõthĩ, ma hatturaannu hĩĩtõ hĩdĩcĩg.” 
EXO.5.20	Ma baa ũtũngteek makayyiooha cĩg Ĩꞌthĩraẽlĩ habu cĩ Ijjibi, iita ommottio nẽẽg hĩ Mũũꞌtha hĩ Arõõnẽ ꞌcĩg baag ẽrẽ ĩhõõggõ, 
EXO.5.21	nẽ ĩĩtõ, “Aanytĩk Makayyioohit hĩcĩnaauung nẽ uukuung ngagiita. Ĩtĩhĩĩttaheetu niig ngagĩĩt hĩĩtta eet ꞌcĩg habaꞌtha muumaa cĩ habu cĩ Ijjibi hĩ makayyiook cĩgĩnnĩg nẽ ꞌyioko aggamit nẽẽg nyetubooꞌnya ꞌcĩg arukeet ngagĩĩta.”
EXO.5.22	Ma nĩngaata, õbõdõõthĩ Mũũꞌtha ũũk ĩĩnnĩk Makayyioohit, “Makayyioohit, aĩnanaahi eet iccig pĩĩrnanĩt inni? Thõõth ꞌyioko baa ĩꞌthõõanna nii nganĩĩt ko cieeni? 
EXO.5.23	Nganĩngĩtĩ hõkõõĩ naa hĩ habu cĩ Ijjibi nẽ hõthõõtha ꞌthaarĩĩ cugunnig, ikia aꞌnyahaak nẽẽ eet iccig pĩĩrnanĩt nẽ tarĩ hõllõngaa ẽẽla nii eet cugunnig ũdũt.”
EXO.6.1	Nĩngĩtĩ aduhaakĩ Makayyioohiti Mũũꞌtha annẽẽkĩ, “Acini aattĩ hatĩ nii ꞌyioko thõõth ꞌcĩ hadticaneehi naa habu cĩ Ijjibi. Hĩnĩngĩtĩ ꞌtirrian cĩ aꞌthiit caannĩ, alahaneek hatĩ nẽẽ eet hõõt nẽ itiggia ĩhõõggõ looccaa cĩnnĩ.”
EXO.6.2	Nẽ tarĩ ĩĩnnĩk Nyekuci Mũũꞌtha, “Ẽlẽ, hĩĩnĩ naa Makayyioohit. 
EXO.6.3	Baa huppwaannahi naa Abũrahaamõ hĩ Iꞌthaako hĩ Yakobo hĩ Nyekuci ꞌTirriannioohiti ꞌcĩ ĩllõõan vẽlẽk, ꞌthaarĩĩ cĩgannĩg ĩcĩg kaĩ Makayyioohit, baa nga heteretheek naa ĩhõõggõ ẽlẽ caannĩ. 
EXO.6.4	Nẽ baa hadakta hĩ ĩhõõggõ lõhõt ꞌcĩ haaꞌnyĩkĩĩ looc cĩ Kanaanĩ, nga baa aattiyyi nẽẽg hĩ lihinniooha haaga. 
EXO.6.5	Nẽ tarĩ hĩthĩha ꞌcannan hĩ tamaati cĩ eet cĩg Ĩꞌthĩraẽlĩ, ꞌcĩ ꞌyioko aarĩ eeta cĩg Ijjibi ĩhõõggõ hĩĩtõ appahacaaꞌnya, nĩngĩtĩ ꞌyioko hammuhõõꞌthĩ lõhõt baalannĩ.
EXO.6.6	“Nẽẽthĩ hoti ho, duhaak eet cĩg Ĩꞌthĩraẽlĩ anneek, ‘Hĩĩnĩ naa Makayyioohit nẽ hõõgannuung hatĩ naa ngagiit pĩĩrnattaa ꞌcĩ accanannuung eeta cĩg Ijjibi ho. Hõõgannuung hatĩ naa ngagiit ngaatĩ iiginnu appahacaaꞌnya cĩggĩĩng nẽ hẽẽlauung ꞌtirriaanaa caannĩ ĩcobbi ĩcĩ huuki eet cĩg Ijjibi. 
EXO.6.7	Helemuung hatĩ naa ngagiit ĩĩtõ eet cĩgannĩg dẽẽdẽ nẽ hĩĩna naa Nyekuc cunuung. Nẽẽthĩ hatĩ agayyu niig ngaatĩ hĩĩnnĩ naa Makayyioohit Nyekuc cunuung, baa hõõgannuung ngagiit ꞌcannaana cĩ eet cĩg Ijjibi. 
EXO.6.8	Haꞌnyahaannuung hatĩ naa ngagiit looccaa baa habũtaneehi Abũrahaamõ hĩ Iꞌthaako hĩ Yakobo, nẽ haaꞌnyuung hĩĩ looc cunuung. Hĩĩnĩ naa Makayyioohit.’ ”
EXO.6.9	Ma ho, ũũk uduhaak Mũũꞌtha eet cĩg Ĩꞌthĩraẽlĩ thõõth icci, abũrĩ hinnia eeta cĩg Ĩꞌthĩraẽlĩ ngaatĩ athĩknĩ ĩnõõnnõ, hĩnĩngĩtĩ baa uduulli ĩhõõggõ ꞌthinneeti hĩ pĩĩrnanĩt ꞌcĩ ecebiini nẽẽgĩ.
EXO.6.10	Nĩngĩtĩ annẽẽkĩ Makayyioohiti Mũũꞌtha, 
EXO.6.11	“Bĩĩt duhaak habu cĩ Ijjibi anneek lahaneek eet cĩg Ĩꞌthĩraẽlĩ huluugito Ijjiba.”
EXO.6.12	Aduhaak hinnia Mũũꞌtha Makayyioohit anneek, “Má nõõ hõllõngaa athĩkna eeta cĩg Ĩꞌthĩraẽlĩ nganĩĩt nẽ occa hatĩ ĩthĩha habuui cĩ Ijjibi nganĩĩt, eet ꞌcĩ aꞌnyamannaa thõõth haaga ho hutuno?”
EXO.6.13	Nẽẽthĩ ꞌyioko, othoothĩk Makayyioohiti Mũũꞌtha hĩ Arõõnẽ nẽ uduhaak ĩhõõggõ thooꞌthiok cĩg eet cĩg Ĩꞌthĩraẽlĩ, hĩ thõõth cĩ habu cĩ Ijjibi. Baa aduhaak Makayyioohiti Mũũꞌtha hĩ Arõõnẽ huluukti eet cĩg Ĩꞌthĩraẽlĩ Ijjiba.
EXO.6.14	Baa hĩbaangĩ cĩg eet cĩg Ĩꞌthĩraẽlĩ ho cieegi: Lõhõlẽẽtĩg ꞌRuubenĩ ngeertĩ Yakobo ꞌcĩ oou, ĩhõõggõ Hanohĩ hĩ Paallu hĩ Hethoron hĩ Karmi.
EXO.6.14	Baa ĩĩn cieeg hattũũg cĩ ꞌRuubenĩ.
EXO.6.15	Baa haĩ nyahaappanĩt cĩg ꞌThimiõõnẽ: ꞌJemueele hĩ ꞌJamin hĩ Õhad hĩ ꞌJakin hĩ ꞌThõhar hĩ ꞌThaaulo ngeertĩ ngaa baa ĩĩn Kanaaneenit. Baa ĩĩn nyahaappanĩta cieeg vẽlẽk hattũũg cĩ ꞌThimiõõnẽ.
EXO.6.16	Nẽ tarĩ ꞌthaarriok cĩg nyahaappanĩt cĩg ꞌLeevi cieegi: Ĩhõõggõ Gerthonĩ hĩ Kõhath hĩ Mẽraari. Baa arũgĩ ꞌLeevi ĩꞌthõng haꞌnyak irkiꞌnyia ꞌmiia hõdẽĩ hĩ hẽẽn iyyio hĩ tũkĩramma (137).
EXO.6.17	Buul cĩg Gerthonĩ hattũũgẽtĩĩ cĩggĩĩng noho cieegi, ĩhõõggõ Libini hĩ ꞌThimeei.
EXO.6.18	Baa haĩ nyahaappanĩt cĩg Kõhathĩ, Amram hĩ Iꞌthihar hĩ Heboron hĩ Uthieele. Baa arũgĩ Kõhathĩ ĩꞌthõng haꞌnyak irkiꞌnyia ꞌmiia hõdẽĩ hĩ hẽẽn iyyio hĩ iyyio (133).
EXO.6.19	Baa haĩ nyahaappanĩt cĩg Mẽraari, Mahali hĩ Muuthi. Baa ĩĩn cieeg hattũũgẽt cĩg ꞌLeevi ꞌgoolliohĩĩ ꞌcĩg baag eheedini nẽẽgĩ.
EXO.6.20	Nẽ baa ikia ũꞌthũwan Amramĩ athanĩ ꞌcĩ haĩ ꞌthaar ꞌJothebed, ꞌcĩ baa hikia hittiraak ĩnõõnnõ Arõõnẽ hĩ Mũũꞌtha. Baa arũgĩ Amramĩ ĩꞌthõng haꞌnyak irkiꞌnyia ꞌmiia hõdẽĩ hĩ hẽẽn iyyio hĩ tũkĩramma (137).
EXO.6.21	Baa haĩ nyahaappanĩt cĩg Iꞌthiharĩ, Kõõra hĩ Nevvek hĩ Thicciri.
EXO.6.22	Lõhõlĩ cĩg Uthieele ꞌcĩg haĩ: Mithael hĩ Elthavvan hĩ Thithiri.
EXO.6.23	Baa nẽ ikia ũꞌthũwan Arõõnẽ Eliꞌtheba, tĩnaatĩ Ammĩnadabĩ ꞌcĩ baa ĩĩn ngõõnĩ Nahathõnĩ. Nĩngĩtĩ aku arritaakĩ ĩnõõnnõ Nadab hĩ Abiihu hĩ Eleathar hĩ Ĩthamar.
EXO.6.24	Nẽ buul cĩg Kõõra: hĩ Aꞌthiri hĩ Elkaana hĩ Abiathav. Baa ĩĩn nẽẽg hattũũgẽt cĩg eet cĩg Kõõra.
EXO.6.25	Baa ikia ũꞌthũwan Eleatharĩ ngeertĩ Arõõnẽ, bũhẽẽc umwa buheecinii cĩg Puteli, ꞌcĩ baa hikia hittiraak ĩnõõnnõ Pineeha.
EXO.6.25	Baa ĩĩn eeta cieeg maajihi eet cĩg halang cĩ ꞌLeevi hattũũgẽtĩ cũũmõ cũũmõ.
EXO.6.26	Baa Arõõnẽ icci hĩ Mũũꞌtha ꞌcĩg baag anneek Makayyioohiti, “Uluukti eet cĩg Ĩꞌthĩraẽlĩ lothippiꞌnyaannĩĩ cĩggĩĩng vẽlẽk, hũtũngteek looc cĩ Ijjibi.” 
EXO.6.27	Nẽ baa ĩhõõggõ Arõõnẽ hĩ Mũũꞌtha dioo noho, ꞌcĩg aduhaak habu cĩ Ijjibi, halahaneek eet cĩg Ĩꞌthĩraẽlĩ huluugito looccaa cĩ Ijjibi.
EXO.6.28	Ma baa othoothĩk Makayyioohiti Mũũꞌtha Ijjiba ho, 
EXO.6.29	ikia ĩĩnnĩk ĩnõõnnõ, “Hĩĩnĩ naa Makayyioohit. Duhaak habu cĩ Ijjibi thõõth vẽlẽk ꞌcĩ haduhaakii naa nganiita.”
EXO.6.30	Anneek hinnia Mũũꞌtha Makayyioohit, “Aꞌnyamannaa nganĩĩt ngaatĩ hõthõõthĩ, inni occa hatĩ hĩthĩha habuui cĩ Ijjibi nganĩĩt haaga ho?”
EXO.7.1	Nĩngĩtĩ aduhaakĩ Makayyioohiti Mũũꞌtha annẽẽkĩ, “Cĩĩn nõõ, haaꞌnyii naa nganiit au hĩ Nyekuci, hĩnĩngĩtĩ habu cĩ Ijjibi nẽ hatĩ ĩĩ ꞌgotonu Arõõnẽ põrõvẽtaac cunni. 
EXO.7.2	Duhaak Arõõnẽ thõõth vẽlẽk ꞌcĩ haduhaakii naana nẽ aꞌnyĩĩk ĩnõõnnõ huduhaak habu cĩ Ijjibi halahaneek eet cĩg Ĩꞌthĩraẽlĩ, huluugito looccaa cĩnnĩ. 
EXO.7.3	Nẽẽthĩ, haaꞌnyihi hatĩ naa habu cĩ Ijjibi hĩllõõr, tananga hadticani thooꞌthiok ꞌcĩg mẽẽlĩg ꞌcĩg ĩnaat eeta Ijjiba, 
EXO.7.4	aitiõõ hatĩ habuui cĩ Ijjibi hõllõngaa athĩkni nganiita. Nẽẽthĩ, huuki hatĩ naa eet cĩg Ijjibi ꞌtirriaanaa cĩ aꞌthiit caannĩ nẽ huluugaĩĩ eet cĩgannĩg Ĩꞌthĩraẽl. 
EXO.7.5	Ma hõdõnga naa aꞌthiit caannĩ ꞌcĩ attiran ko nẽ huluugi eet cĩg Ĩꞌthĩraẽlĩ Ijjiba, iita thĩ hatĩ agaacõ eeta cĩg Ijjibi, ngaatĩ hĩĩnnĩ naa Makayyioohit.”
EXO.7.6	Nĩngĩtĩ adĩmanĩ Mũũꞌtha hĩ Arõõnẽ hĩ baa aduhaak Makayyioohiti ĩhõõggõ. 
EXO.7.7	Baa ĩĩn Mũũꞌtha irkiꞌnyia hẽẽn turkiyyio (80) baa nohota nẽ tarĩ ĩĩtõ irkiꞌnyia cĩg Arõõnẽ hẽẽn turkiyyio hĩ iyyio (83), baa õthõõthõõ nẽẽg hĩ habu cĩ Ijjibi.
EXO.7.8	Ma nĩngaata, uduhaak Makayyioohiti Mũũꞌtha hĩ Arõõnẽ ĩĩnnĩk, 
EXO.7.9	“Ma anneekuung habuui cĩ Ijjibi, ‘Idticatteehaangu da thõõth ꞌcĩ ĩnaatti,’ duhaak Arõõnẽ anneek, ‘Dhuheek hĩbahĩt cunni looc muumaa cĩ habu cĩ Ijjibi,’ nẽ aku hatĩ ũũkcĩ hĩbahĩtĩ hĩĩ hũkaat.”
EXO.7.10	Nĩngĩtĩ õõ ammũdõõthĩkĩ Mũũꞌtha hĩ Arõõnẽ habu cĩ Ijjibi nẽ idticatteek thooꞌthiok baag aduhaak Makayyioohiti ĩhõõggõ hĩdĩmanit. Ma nĩngaata, udhuheek Arõõnẽ hĩbahĩt cĩnnĩ loota muumaa cĩ habu cĩ Ijjibi hĩ makayyiook cĩgĩnnĩg, nĩngĩtĩ ũũkcẽnĩ hĩbahĩtĩ hĩĩ hũkaat. 
EXO.7.11	Ma ho, ũtũvvũ habuui cĩ Ijjibi eet cĩg Ijjibi, ꞌcĩg ĩĩn ꞌgeeꞌnyiak hĩ ngarĩt hĩ eet ꞌcĩg aꞌnyak ẽgẽrnẽẽn, hiita hĩdĩmanit thooꞌthiok ꞌcĩg aduhõõ hĩ thõõth ꞌcĩ adĩman Arõõnẽ ho, ꞌtirriaanaa cĩnĩĩng ĩcĩ ammiꞌthi. 
EXO.7.12	Baa adhuheek nẽẽg hõdẽĩ hõdẽĩ hĩbahĩꞌnya cĩggĩĩng looc, nĩngĩtĩ ũũkcẽnĩ ĩĩnnĩ hũkaaꞌnya. Nẽẽthĩ, baa hinnia aku hĩbahĩtĩ cĩ Arõõnẽ hĩbahĩꞌnya cĩggĩĩng ko vẽlẽk. 
EXO.7.13	Ma ngaati, aalla tarĩ nga adĩĩtĩ habu cĩ Ijjibi õõ pĩd noho nẽ hõllõngaa athĩhĩ thõõth cĩ Mũũꞌtha hĩ cĩ Arõõnẽ ho buúk, hĩ baa aduha Makayyioohiti.
EXO.7.14	Ma ho, ĩĩnnĩk Makayyioohiti Mũũꞌtha, “Aitiõõ habuui cĩ Ijjibi hõllõngaa athĩknĩ, abũrĩ ngaatĩ alahanẽẽkĩ eet hõõt. 
EXO.7.15	Mũdoothĩk habu cĩ Ijjibi ngaalloohoth, hĩcĩ õkõ nẽẽ ĩĩcĩ hidiowwo. ꞌRẽẽõ dẽmẽtaa cĩ Naaĩlĩ, hátĩ ommottio hĩ ĩnõõnnõ, ꞌnyaak hĩbahĩt baa ũũkcĩ hĩĩ hũkaat buúk. 
EXO.7.16	Nẽ ĩĩnnĩhuu ĩnõõnnõ, ‘Ĩꞌthõõannaa nganĩĩt Makayyioohiti Nyekuci cĩ Ebereei, hikia hiinnihii nganiit, lahaneek eet cĩgannĩg hõõt, hátĩ hõõt halayyia nganĩĩt horrwaa ꞌcĩ õdõhõhĩĩ kak. Nẽẽthĩ hĩĩ noho, nga aburi nii thõõth caannĩ. 
EXO.7.17	Nẽẽthĩ, thõõth ꞌcĩ aduha Makayyioohiti cieeni. Thõõthaa cĩ, aga hatĩ ꞌyioko nii ngaatĩ hĩĩnnĩ naa Makayyioohit. Huuki hatĩ naa maam cĩg Naaĩlaak
EXO.7.18	Adaahĩ hatĩ ulugo Naaĩlatõõ hõtõngõl hidiaa ꞌbõhõrõr, hiittiõõ eeta cĩg Ijjibi hõllõngaa ahũd maam cĩgĩnnĩg.’ ”
EXO.7.19	Ma ho, ĩĩnnĩk Makayyioohiti Mũũꞌtha, “Duhaak Arõõnẽ anneek, ‘ꞌTiha hĩbahĩt cunni nẽ odongeehu aꞌthiit cunni maam cĩg Ijjibi, hidiowwẽẽn hĩ ꞌgoolliok vẽlẽk ꞌcĩg ẽrrẽẽcĩkĩ eeta maam, loulẽcĩt hĩ borrohẽẽt vẽlẽk. Ũũkcĩ hatĩ nẽẽg vẽlẽk hĩĩtõ biyyi Ijjib hũtũrũũr, tananga maam ꞌcĩg ogoocĩk eeta dẽẽrẽnĩ hĩ ijjioꞌnyaannĩ.’ ”
EXO.7.20	Nĩngĩtĩ adĩmanĩ Mũũꞌtha hĩ Arõõnẽ hĩ baa aduhaak Makayyioohiti ĩhõõggõ. Ma nĩngaata, õdõng Arõõnẽ hĩbahĩt cĩnnĩ muumaa cĩ habu cĩ Ijjibi hĩ makayyiook cĩgĩnnĩg nẽ uuk maam cĩg Naaĩlaak, nĩngĩtĩ ũũkcẽnĩ maama vẽlẽk hĩĩtõ biyyi. 
EXO.7.21	Ma ꞌthẽk nĩngaata noho, adaahito ulugo Naaĩlatõõ hõtõngõl hidiaa ꞌbõhõrõr, hiittiõõ eeta cĩg Ijjibi hõllõngaa occa ahũd maam. Ĩbbĩtĩt biyyieeta looc cĩ Ijjibi lokor vẽlẽk.
EXO.7.22	Nẽẽthĩ hinnianĩ, baa adtican ngarĩta buúk, thooꞌthiok ꞌcĩg aduhõõ hĩ ꞌcĩg adtican Arõõnẽ ho thõng, ꞌgõõlaa cĩnĩĩng ĩcĩ ammiꞌthi, nĩngĩtĩ aku õkõmmĩ habu cĩ Ijjibi õõ hiittiõõ hõllõngaa athĩhĩ thõõth cĩ Mũũꞌtha hĩ cĩ Arõõnẽ, hĩ baa aduha Makayyioohiti. 
EXO.7.23	Ma nĩngaata, ĩꞌngaathĩ hinnia habuui õkõ ꞌcieetõõ cĩnnĩ nẽ hõllõngaa ammuk thõõth icci buúk. 
EXO.7.24	Ma ho, adayyia eeta cĩg Ijjibi wĩĩtanĩ cĩg maam cĩg hũdẽẽttak dẽmẽtaa cĩ Naaĩlĩ, hĩnĩngĩtĩ hõllõngaa occa ahũd nẽẽg maam cĩg hidiowwaak.
EXO.7.25	Ma ngaati, iita allanganit waathinniooha tũkĩramma urutaa ꞌcĩ baa uuki Makayyioohiti hidioo cĩ Naaĩlĩ.
EXO.8.1	Ma ho, ĩĩnnĩk Makayyioohiti Mũũꞌtha, “Bĩĩt duhaak habu cĩ Ijjibi anneek, ‘Thõõth ꞌcĩ aduha Makayyioohiti cieeni. Lahaneek eet cĩgannĩg, hátĩ hõõt halayyia nganĩĩta. 
EXO.8.2	Ma ẽdẽnẽẽkĩ ĩhõõggõ ngaatĩ õõyyĩ, haccĩĩnahi hatĩ naa lõkĩdõdõõknya looc cunni hũtũrũũr. 
EXO.8.3	Abbĩꞌthĩĩ hatĩ lõkĩdõdõõknya hidioo cĩ Naaĩlĩ. Aduknaaki hatĩ lõkĩdõdõõknya halaangatõõ hĩ ꞌcieethaa cunni, ĩꞌngõthaak hatĩ nĩngĩtĩ oongiyyii nẽ uduhunit ꞌcieethi cĩg makayyiook cugunnig hĩ cĩg eet cugunnig, aduhun hatĩ hithinga hĩ nĩngĩtĩ ũũnyẽnĩ hẽddẽmĩ vẽlẽk. 
EXO.8.4	Otoddi hatĩ lõkĩdõdõõknya nganiit hĩ eet cugunnig hĩ makayyiook cugunnig vẽlẽk.’ ”
EXO.8.5	Nĩngĩtĩ aduhaakĩ Makayyioohiti Mũũꞌtha annẽẽkĩ, “Duhaak Arõõnẽ anneek, ‘Dongeek hĩbahĩt cunni hidiowwẽẽn hĩ ꞌgoolliok ꞌcĩg ẽrrẽẽcĩkĩ eeta maam hirihit hĩ borrokiook, nẽ aaꞌnyĩhuu lõkĩdõdõõknya hũdaanito looc cĩ Ijjibi hũtũrũũr.’ ”
EXO.8.6	Ma ho, odongeek Arõõnẽ aꞌthiit cĩnnĩ maam cĩg Ijjibi nĩngĩtĩ au allũnganĩ lõkĩdõdõõknya looc. 
EXO.8.7	Au hinnia adĩman ngarĩta buúk, hẽlẽggĩ ꞌcĩg aduhõõ ꞌgõõlaa cĩnĩĩng ẽmmẽn, aaꞌnyĩk nẽẽg buúk lõkĩdõdõõknya hĩbbĩtĩt looc cĩ Ijjibi.
EXO.8.8	Ma ho, ũtũvvũ habuui cĩ Ijjibi Mũũꞌtha hĩ Arõõnẽ nẽ ĩĩnnĩk, “Alaac Makayyioohit haaꞌnyĩk lõkĩdõdõõknya hammanyattĩ ngaatĩ haattiyyia naag hĩ eet cĩgannĩg vẽlẽk, nẽẽthĩ hatĩ halahaneeha eet cugguung hõõt halaacõ Makayyioohit.”
EXO.8.9	Nĩngĩtĩ annẽẽkĩ Mũũꞌtha habu cĩ Ijjibi, “Arĩĩk thĩ nẽẽ nii kõr ꞌcĩ hatĩ halaiinni naa nganiit hĩ makayyiook cugunnig hĩ eet cugunnig. Ũũnnĩk hatĩ lõkĩdõdõõknya ꞌcieethi cugunnig. Nẽẽthĩ, aalla hatĩ cĩg hidioo cĩ Naaĩlĩ diooni.”
EXO.8.10	Ma ho, ĩĩ habuui cĩ Ijjibi, “Ẽlẽ, ijjia baaĩ laooyya lohotha.”
EXO.8.10	Nĩngĩtĩ aĩnnĩ Mũũꞌtha, “Abũnnaa, aꞌnyĩĩk thĩ da haau hĩcĩ aduha nii ho, hátĩ gaa nii ngaatĩ aitiõõnnĩ eet umwaa ꞌcĩ aduhõõ hĩ Makayyioohit Nyekuc cĩnaang tõõ. 
EXO.8.11	Uunnikii hatĩ lõkĩdõdõõknya nganiit hĩ ꞌcieethi cugunnig, hĩ makayyiook cugunnig hĩ eet cugguung, idiongan hatĩ nẽẽg Naaĩlatõõ diooni.”
EXO.8.12	Ma baa ũtũngteek Mũũꞌtha hĩ Arõõnẽ habu cĩ Ijjibi, ũũk utuluuik Mũũꞌtha Makayyioohit, hĩnĩngĩtĩ lõkĩdõdõõknya ꞌcĩg aꞌnyahaak nẽẽ habu cĩ Ijjibi ho. 
EXO.8.13	Nĩngĩtĩ adĩmanĩ Makayyioohiti thõõth ꞌcĩ atab Mũũꞌtha ho. Iita adaahito lõkĩdõdõõknya ꞌcieethini hĩ ꞌthĩĩmẽtĩ hĩ manẽẽnĩtõõ vẽlẽk. 
EXO.8.14	Ma ho, iita itihiirito eeta cĩg Ijjibi lõkĩdõdõõknya hĩccĩnĩt cõõmĩt hõtõngõl lõõcĩ ꞌbõhõrõr. 
EXO.8.15	Ma baa acĩn habuui cĩ Ijjibi ngaatĩ aku abũnnayyĩ lõõcĩ ho, ikia ĩllõõr tarĩ nẽ ũtũbũr ngaatĩ athĩknĩ thõõth cĩ Mũũꞌtha hĩ cĩ Arõõnẽ, haau hĩ baa ꞌthẽk aduha Makayyioohiti.
EXO.8.16	Ma ho, ĩĩnnĩk Makayyioohiti Mũũꞌtha, “Duhaak Arõõnẽ anneek, ‘Dõõng hĩbahĩt cunni nẽ uuku looc,’ hikia hũtũhũĩ tuduhaacĩ hĩĩ wĩĩny looccaa cĩ Ijjibi hũtũrũũr.” 
EXO.8.17	Nĩngĩtĩ adĩmanĩ nẽẽg noho, ma baa õdõng Arõõnẽ aꞌthiit cĩnnĩ nẽ uuk looc hĩbahĩta ho, itigirriaak wĩĩnya eet hĩ idiꞌngwa vẽlẽk. Ikia ũtũhũĩ tuduhaacĩ Ijjib hũtũrũũr ĩĩ wĩĩny. 
EXO.8.18	Ma baa ma aĩ hĩttĩmatta ngarĩta ngaatĩ occa aꞌnyahaanĩ nẽẽg buúk wĩĩny ꞌgõõlaa cĩnĩĩng ẽmmẽn ko, aꞌnyaman hinnia ĩhõõggõ thõng. Nĩngĩtĩ ammũlũũnyanĩ wĩĩnya eet hĩ idiꞌngwa vẽlẽk.
EXO.8.19	Ma ho, iita ĩĩttĩk ngarĩta habu cĩ Ijjibi, “Nyekuc ꞌcĩ adĩman thõõth ꞌcĩ aaĩ hoti ho.” Aalla hinnia ĩllõõrĩth habuui cĩ Ijjibi haau hĩ baa ꞌthẽk aduha Makayyioohiti.
EXO.8.20	Ma ho, ĩĩnnĩk Makayyioohiti Mũũꞌtha, “Lõõk da lohotha ngerrenita, õõt ommottio hĩ habu cĩ Ijjibi ꞌgõõlaa ꞌcĩ õkõõĩ hidiaa nẽ uduhaahu ĩnõõnnõ ĩĩnnĩhuu, ‘Thõõth ꞌcĩ aduha Makayyioohiti ciee aĩ, lahaneek eet cĩgannĩg hõõt halayyia nganĩĩta. 
EXO.8.21	Má hõllõngaa alahaneehi eet cĩgannĩg hõõt, hĩꞌthõõakii hatĩ hĩrõng ꞌcĩg mẽẽlĩg ꞌrĩng nganiit hĩ makayyiook cugunnig hĩ eet cugunnig hĩ ꞌcieethi cugguung vẽlẽk. Abbĩꞌthĩĩ hatĩ hĩrõnga ꞌcieethi cĩg eet cĩg Ijjibi hĩ looc vẽlẽk ꞌcĩ aattiyyi nẽẽgĩ.
EXO.8.22	“ ‘Nẽẽthĩ kõr niccia, huunnihi hatĩ naa looc cĩ ꞌGõcẽnĩ, nĩngĩtĩ aattiyyi eeta cĩgannẽẽgĩ, aitiõõ hatĩ hĩrõnga ĩĩca tõõ, nẽẽthĩ hatĩ agayyu ngaatĩ haayyi naa Makayyioohiti looccaa cĩ. 
EXO.8.23	Heꞌngeri hatĩ naa eet cĩgannĩg hĩ eet cugunnig haauto ẽmmẽn. Edeeꞌnyia hatĩ thõõth ꞌcĩ ĩnaat eeta ho lohotha.’ ”
EXO.8.24	Nĩngĩtĩ adĩmanĩ Makayyioohiti thõõth icci dĩdĩ. Ma ho, ĩꞌthaattak hĩrõnga õlõ cĩ habu cĩ Ijjibi, hĩ olooyyiok cĩg makayyiook cĩgĩnnĩg nẽ baa ẽꞌthẽcanit hĩrõnga looc cĩ Ijjibi hũtũrũũr.
EXO.8.25	Ma ho, ũtũvvũ habuui cĩ Ijjibi Mũũꞌtha hĩ Arõõnẽ nẽ ĩĩnnĩk, “Õõt ibboorrik Nyekuc cunuung ꞌgaarrieenit. Nẽẽthĩ, ĩdĩmanit looccaa cĩ.”
EXO.8.26	Ẽdẽcĩ hinnia Mũũꞌtha aĩ, “Occa hinnia hõllõngaa aũlan thõõth nicciaani. Abũrĩ eeta cĩg Ijjibi ꞌgaarriẽẽn ꞌcĩg hĩbboorĩka naag Makayyioohit Nyekuc cĩnaang ko. Nẽ má hibboorria naag ꞌgaarriẽẽn ꞌcĩg abũrĩ eeta cĩg Ijjibi hẽbẽrẽẽnnĩĩ cĩggĩĩng, hõllõngaa hinnia hatĩ õhõdanneet nẽẽg ngagĩĩt biyyiẽẽnĩ? 
EXO.8.27	Adiim ꞌthẽk hooyyia naag waathinniook iyyio horrwaa ꞌcĩ õdõhõhĩĩ kak, hoottia hibboorriha ꞌgaarriẽẽn Makayyioohit Nyekuc cĩnaang, hĩ baa ꞌthẽk aduhakeet nẽẽnĩ.”
EXO.8.28	Ma ho, ĩĩ habuui cĩ Ijjibi, “Hẽlẽmaakuung naa ngagiit õõt ibboorrik Makayyioohit Nyekuc cunuung ꞌgaarriẽẽn horrwaa ꞌcĩ õdõhõhĩĩ kak nẽ ma hooyyu ꞌrẽẽna. Nẽẽthĩ ꞌyioko, laooyyaanĩ.”
EXO.8.29	Ẽdẽcĩ Mũũꞌtha habu anneek, “Ma hutungeehii naa nganiit nẽ hũũha, hõkõ hatĩ halaiinni naa nganiit hĩ Makayyioohit nẽ lohotha, aꞌnginoothi hatĩ hĩrõnga õlõõ cunni hĩ olooyyiohĩĩ cĩg makayyiook cugunnig, hĩ cĩg eet cugunnig vẽlẽk. Nẽẽthĩ, haduhaakii dĩdĩ habu cĩ Ijjibi, ma nga hĩggoolleet ngagĩĩt tarĩ nẽ ẽtẽdẽyẽẽhĩ eet ngaatĩ õõ ĩbbõõrĩkĩ ꞌgaarrieenit Makayyioohit.”
EXO.8.30	Nĩngĩtĩ ũũnnĩkĩ Mũũꞌtha habu cĩ Ijjibi nẽ ala Makayyioohit, 
EXO.8.31	ma ho, idtican Makayyioohiti thõõth ꞌcĩ atab Mũũꞌtha ho, ammanyattĩ hĩrõnga õlõõ cĩ habu cĩ Ijjibi hĩ ĩĩcĩ makayyiook cĩgĩnnĩg hĩ ĩĩcĩ eet cĩgĩnnĩg, hiittiõõ hirongiti ꞌcĩ nga idiongan tõõ. 
EXO.8.32	Nẽẽthĩ kõr icci buúk, aalla nga aku ĩllõõrĩth habuui cĩ Ijjibi noho nẽ ẽtẽdẽyẽẽhĩ eet ꞌgõõl ngaatĩ õõĩ.
EXO.9.1	Ma ho, uduhaak Makayyioohiti Mũũꞌtha ĩĩnnĩk, “Mũdoothĩk habu cĩ Ijjibi bĩĩt duhaak anneek, ‘Thõõth ꞌcĩ aduha Makayyioohiti Nyekuci cĩ Ebereei cieeni, “Aꞌnyĩĩk eet cĩgannĩg hõõt halayyia nganĩĩta.” 
EXO.9.2	Má ẽdẽnẽẽkĩ ĩhõõggõ ꞌgõõl nẽ aggameehu looc noho, 
EXO.9.3	aꞌnyahaak hatĩ aꞌthiiti cĩ Makayyiookto ꞌthẽrẽt ꞌcĩ abathĩ gẽrrẽẽt nyangõõllẽẽꞌnya cugguung hĩ thigirẽẽt hĩ nyaakaalnya hĩ tĩĩn hĩ aꞌtha hĩ ẽẽtha nyadaharta. 
EXO.9.4	Nẽẽthĩ, ahal hatĩ Makayyioohiti hẽlẽggĩ cĩg eet cĩg Ĩꞌthĩraẽlĩ haauto ẽmmẽn hĩ hẽlẽggĩ cĩg eet cĩg Ijjibi, hátĩ hiittiõõ hẽlẽggĩ cĩg Ĩꞌthĩraẽlĩ hõllõngaa adaahĩ.’ ”
EXO.9.5	Ẽbẽra Makayyioohiti kõr ꞌcĩ hatĩ iꞌthianaanĩ ꞌthẽrẽt cĩ heleggeennu ẽlẽk. Uduha nẽẽ ĩĩ, “Hadĩmani hatĩ thõõth icci lohotha.” 
EXO.9.6	Ma ho, ĩdĩman Makayyioohiti hĩ baa ꞌthẽk aduha nẽẽnĩ. Loohoth tĩho, iggiirria hẽlẽggĩ cĩg eet cĩg Ijjibi vẽlẽk hĩĩ lõõcĩ ꞌthĩĩ, nẽẽthĩ, baa hiꞌthihi hẽlẽggĩ cĩg eet cĩg Ĩꞌthĩraẽlĩ ꞌcĩg adaahĩ ũdũt. 
EXO.9.7	Ma nĩngaata, ikia ĩꞌthõ habuui cĩ Ijjibi eet hõõt hotorootito, hatĩ adaahĩ hẽlẽggĩ cĩg eet cĩg Ĩꞌthĩraẽlĩ buúk, õõ hinnia ammũda hiꞌthihi hẽlẽggĩ cĩg eet cĩg Ĩꞌthĩraẽlĩ ꞌcĩg adaahĩ. Nẽ nẽẽ aalla ĩllõõrĩth habuui cĩ Ijjibi noho nẽ hõllõngaa adiim alahaneek eet hõõt buúk.
EXO.9.8	Ma ho, ikia uduhaak Makayyioohiti Mũũꞌtha hĩ Arõõnẽ ĩĩnnĩk, “Adamuttia hatiꞌtheet umwa hithingaannĩ nẽ aanytĩhu Mũũꞌtha hutuꞌthaanĩk hẽẽtahujjieen muumaa cĩ habu cĩ Ijjibi. 
EXO.9.9	Ĩꞌthanothoothĩk hatĩ hatiꞌtheet looc cĩ Ijjibi vẽlẽk, haaꞌnyĩk hadahit eet hĩ hẽlẽggĩ muccuhudita.”
EXO.9.10	Nĩngĩtĩ adamtwaanĩ nẽẽg hatiꞌtheet hithingaannĩ nẽ ĩbĩlĩt muumaa cĩ habu cĩ Ijjibi. Ma nĩngaata, utuꞌthaanĩk Mũũꞌtha hatiꞌtheet hẽẽtahujjieen, nĩngĩtĩ adahĩ eet muccuhudita hẽlẽggẽẽnnĩ noho. 
EXO.9.11	Baa aꞌnyaman ngarĩt ngaatĩ au abĩllĩ muumaa cĩ Mũũꞌtha, hĩnĩngĩtĩ thõõth ꞌcĩ õddõngtĩ eleeti cĩggĩĩng hĩ eet cĩg Ijjibi vẽlẽk. 
EXO.9.12	Nẽẽthĩ, baa hinnia aaꞌnyĩk Makayyioohiti habu cĩ Ijjibi hĩllõõr, hiittiõõ hõllõngaa athĩhĩ Mũũꞌtha hode Arõõnẽ, hĩ baa ꞌthẽk aduhaak Makayyioohiti Mũũꞌtha.
EXO.9.13	Ma tarĩ ho, ikia uduhaak Makayyioohiti Mũũꞌtha ĩĩnnĩk, “Tĩnga lohotha ngerrenita õõt ommottio hĩ habu cĩ Ijjibi nẽ ĩĩnnĩhuu, ‘Thõõth ꞌcĩ aduha Makayyioohiti Nyekuci cĩ Ebereei cieeni. Lahaneek eet cĩgannĩg hõõt halayyia nganĩĩta, 
EXO.9.14	hode hĩꞌthõõakii hinnia hatĩ kõr icci ꞌtirrian cĩ ꞌthereeni cĩgannĩg vẽlẽk, hikia hĩ nganiit hĩ makayyiook cugunnig hĩ eet cugunnig, hátĩ gaa ngaatĩ aitiõõnnĩ eet umwaa ꞌcĩ haduhoonna hĩ nganĩĩt loota nĩnga vẽlẽk tõõ. 
EXO.9.15	Hĩnĩngĩtĩ kõr icci, occa harukii naa nganiit hĩ eet cugunnig vẽlẽk, ꞌthẽrẽtaa ꞌcĩ aggĩĩrannuung loota nĩnga vẽlẽk ĩĩtõ ꞌthĩĩ. 
EXO.9.16	Nẽẽthĩ hinnianĩ, baa haaꞌnyii naa nganiit ĩĩ habu, hĩnĩngĩtĩ thõõth icci, hátĩ heteretheehii ꞌtirrian caannĩ nẽ ubuluꞌthi ꞌthaara cĩgannĩg looc vẽlẽk. 
EXO.9.17	Nẽ nga aalla alaami eet cĩgannĩg noho. 
EXO.9.18	Nẽẽthĩ hoti ho, hĩꞌthõõa hatĩ naa lohotha hatĩ aau kõrra hĩ ꞌyioko ho, tammu cĩ telleenu ꞌcĩ gõõng nga kõr umwa hĩtĩĩl looccaa cĩ Ijjibi ũdũt, nganĩngĩtĩ teheꞌnyiaanĩt cĩ lootu. 
EXO.9.19	Uduktaak ꞌyioko eet hiꞌngiddiaak hẽlẽggĩ ꞌcĩg nga aattĩg nyadaharta vẽlẽk hiita õlõ, hĩnĩngĩtĩ õhõda hatĩ tammu cĩ telleenu ho eet hĩ hẽlẽggĩ vẽlẽk ꞌcĩg nga aattiyyiaa nyadaharta, hũcũda ĩhõõggõ vẽlẽk hĩĩ lõõcĩ ꞌthĩĩ.’ ”
EXO.9.20	Makayyiooha cĩg habu cĩ Ijjibi ꞌcĩg baag itieelli thõõth cĩ Makayyiookto, ukulit hataman hõõt hiꞌngiddia hẽlẽggĩ hĩ appahacaaꞌnya cĩggĩĩng haꞌnyakta õlõ. 
EXO.9.21	Nẽẽthĩ hinnia, eeta ꞌcĩg baag õjõthẽẽkĩ thõõth cĩ Makayyiookto, ũtũngteek hẽlẽggĩ hĩ appahacaaꞌnya cĩggĩĩng vẽlẽk geyyia.
EXO.9.22	Ma ho, uduhaak Makayyioohiti Mũũꞌtha ĩĩnnĩk, “Dongeek aꞌthiit cunni hẽẽtkujjieen, hátĩ hudhukiaak tammu cĩ telleenu looc cĩ Ijjibi vẽlẽk, eetini hĩ hẽlẽggẽẽnnĩ hĩ manẽẽnĩĩ cĩggĩĩng vẽlẽk.” 
EXO.9.23	Ma baa odongeek Mũũꞌtha hĩbahĩt cĩnnĩ hẽẽtkujjieen ko, ĩꞌthõõa Makayyioohiti tammu cĩ telleenu ꞌcĩ ammadĩ nẽ ĩccaaõ habath lõõcĩ dtẽc. Nĩngĩtĩ ꞌthẽk ĩꞌthõõakĩ Makayyioohiti tammu cĩ telleenu looc cĩ Ijjibi hũtũrũũr; 
EXO.9.24	atĩĩlĩ tammu cĩ telleenu ho hammad lõõcĩ vẽlẽk. Baa tammu cobbi ꞌcĩ abathĩ gẽrrẽẽt ꞌcĩ ĩllõõan looccaa cĩ Ijjibi vẽlẽk, nganĩngĩtĩ aggamĩ eeta cĩg Ijjibi looc cĩnĩĩng. 
EXO.9.25	Baa ĩcca tammu cĩ telleenu ho ꞌgii vẽlẽk mõrẽẽnĩtõõ hĩ manẽẽn vẽlẽk looccaa cĩ Ijjibi hũtũrũũr, õhõda eet hĩ hẽlẽggĩ, ammũũnyĩk manẽẽn vẽlẽk looc nẽ ũppũrũc hẽẽn vẽlẽk hĩĩ dtĩng. 
EXO.9.26	Nẽẽthĩ, baa ꞌGõcẽn dioo, ngaatĩ baa aattiyyi eeta cĩg Ĩꞌthĩraẽlĩ, ꞌcĩ baa hõllõngaa atĩĩllĩ tammu cĩ telleenu.
EXO.9.27	Ma ho, ũtũvvũ habuui cĩ Ijjibi Mũũꞌtha hĩ Arõõnẽ nẽ ĩĩnnĩk ĩhõõggõ, “Hõlõ, hẽꞌthẽcana aattĩ naa kõr icci. Aũlan thõõth cĩ Makayyiookto nẽ hẽꞌthẽcatta naag hĩ eet cĩgannĩg. 
EXO.9.28	Alaac Makayyioohit, hĩnĩngĩtĩ ĩtĩĩl tammu cĩ telleenu ho ĩĩ maka gẽrrẽẽt, hĩccaaõ habath lõõcĩ dtẽc. Hẽlẽmaakuung hatĩ naa ngagiit õõtõ, iittiõõ aattĩ hatĩ hõllõngaa aattiyyu ngaati tarĩ.”
EXO.9.29	Ẽdẽcĩ Mũũꞌtha habu anneek, “Ma hũtũngeeha naa ꞌtaaũn, hõkõ hatĩ hodongeehi Makayyioohit athĩn cĩgannĩg nẽ halawa. Abĩlĩ hatĩ madĩĩthĩ cĩ tammwo nẽ iittiõõ tammu cĩ telleenu ho tõõ, hátĩ gaa nii ngaatĩ ĩĩnnĩ lõõcĩ vẽlẽk cĩ Makayyiookto. 
EXO.9.30	Nẽẽthĩ, haga naa nga ꞌthẽk itingolli niig hĩ makayyiook cugunnig Makayyioohit Nyekuc.”
EXO.9.31	Baa ẽꞌthẽcan tammu ciee mana, hĩnĩngĩtĩ baa nga ĩĩn mana ciee hoboot haaga. 
EXO.9.32	Nẽẽthĩ, baa avvũran ꞌcĩg ĩĩn ꞌgẽẽmẽ, hĩnĩngĩtĩ baa au arrit nẽẽg uruta.
EXO.9.33	Nĩngĩtĩ ũũnnĩkĩ Mũũꞌtha habu cĩ Ijjibi nẽ ũũk battaalaa cĩ ꞌtaaũnõõ nẽ odongeek athĩn cĩgĩnnĩg Makayyioohit, nĩngĩtĩ ahulꞌthi tammu cĩ telleenu ho nẽ iittiõõ hõllõngaa ĩccaayyi. 
EXO.9.34	Ma baa acĩn habuui cĩ Ijjibi ngaatĩ ahulꞌthi tammu cĩ telleenu nẽ iittiõõ hõllõngaa ĩccaayyi ho, ikia ẽꞌthẽcanõõ tarĩ. Iita illoorito nẽẽg hĩ makayyiook cĩgĩnnĩg vẽlẽk. 
EXO.9.35	Nĩngĩtĩ ĩllõõrrĩ ꞌthẽk habuui cĩ Ijjibi haaga nẽ ũtũbũr ngaatĩ ẽlẽmaakĩ Ĩꞌthĩraẽl hõõt, hĩ baa ꞌthẽk aduha Makayyioohiti ũtũũgaa cĩ Mũũꞌtha.
EXO.10.1	Ma ho, uduhaak Makayyioohiti Mũũꞌtha ĩĩnnĩk, “Mũdoothĩk habu cĩ Ijjibi, hĩnĩngĩtĩ haaꞌnyĩha naa ĩnõõnnõ hĩ makayyiook cĩgĩnnĩg hilloorito, hátĩ hidtican naa thooꞌthiok ꞌcĩg ĩnaat eeta hõrggẽẽnaa cĩnĩĩng, 
EXO.10.2	hátĩ uduktaak lõhõlĩ cugguung hĩ lõhõlĩ cĩg lõhõlĩ cugguung, thõõth ꞌcĩ huuki naa eet cĩg Ijjibi nẽ hidticana thooꞌthiok ꞌcĩg ĩnaat eeta hõrggẽẽnaa cĩnĩĩng, nẽ agayyu ngaatĩ hĩĩnnĩ naa Makayyioohit.”
EXO.10.3	Nĩngĩtĩ õõ ammũdõõthĩkĩ Mũũꞌtha hĩ Arõõnẽ habu cĩ Ijjibi nẽ ĩĩttĩk, “Thõõth ꞌcĩ aduha Makayyioohiti Nyekuci cĩ Ebereei cieeni, ‘Aburi hatĩ nii ngaatĩ athĩkna nganĩĩt ĩꞌthõng ningina? Lahaneeka eet cĩgannĩg hõõt halayyia nganĩĩta. 
EXO.10.4	Má aburi ngaatĩ alahanẽẽekĩ ĩhõõggõ hõõt, hĩꞌthõõahi hatĩ looc cunni ꞌgirooc lohotha. 
EXO.10.5	Ammũlũũnyan hatĩ ꞌgirooc looc vẽlẽk hiittiõõ hõllõngaa edeeꞌnyia ꞌthẽẽma. Au hatĩ aduheek hẽlẽggĩ hĩ hẽẽn ꞌcĩg nga abĩlĩ ꞌcĩg baag anyiꞌthia tammu cĩ telleenu manẽẽnĩtõõ cugguung hĩĩ dtĩng. 
EXO.10.6	Abbĩꞌthĩĩ hatĩ ꞌgirooc ꞌcieethi cugunnig hĩ cĩg makayyiook cugunnig, hĩ cĩg eet cĩg Ijjibi vẽlẽk, ꞌgirooc ꞌcĩ nga hĩcĩnĩt maajihu hode hĩbaangĩ cugguung nganĩngĩtĩ õlõmanĩ looc icci.’ ” Nĩngĩtĩ ũũnnĩkĩ Mũũꞌtha habu cĩ Ijjibi.
EXO.10.7	Ma ho, uduktaak habu cĩ Ijjibi makayyiooha cĩgĩnnĩg ĩĩttĩk, “Ehecceet hatĩ ẽẽtĩ ciee ngagĩĩt ĩꞌthõng ningina? Lahaneek eet cĩg Ĩꞌthĩraẽlĩ hõõt, hátĩ halaacõ Makayyioohit Nyekuc cĩnĩĩng. Aitiõõ ꞌthẽk nii hõllõngaa adtuuha ngaatĩ ẽꞌthẽcanõõĩ lõõcĩ cĩ Ijjibi ho?”
EXO.10.8	Nĩngĩtĩ aꞌnyakiaanĩ Mũũꞌtha hĩ Arõõnẽ hiita hĩ habu cĩ Ijjibi. Ma ho, ĩĩnnĩk habuui cĩ Ijjibi ĩhõõggõ, “Hõlõ, õõt alaac Makayyioohit Nyekuc cunuung. Nẽẽthĩ, hĩ nganĩ hatĩ dẽẽdẽ ꞌcĩg õõ ho?”
EXO.10.9	Ẽdẽcĩ Mũũꞌtha anneek, “Hooyyia ꞌthẽk naag vẽlẽk hĩ nyakangaaꞌnya hĩ morwak lõhõlẽẽnĩĩ cĩggaang noho nẽ hiꞌngiddia hẽlẽggĩ cĩggaang vẽlẽk, hĩnĩngĩtĩ haĩ ꞌthẽk hoottia hadakta karrama cĩ Makayyiookto.”
EXO.10.10	Ẽdẽcĩ hinnia habuui cĩ Ijjibi Mũũꞌtha anneek, “Aaĩ thĩ mĩĩ Makayyioohiti hĩ ngagiit, hatĩ mĩĩ nẽẽ hẽlẽmaakuung naa ookorit hĩ ngaaĩ lõhõlẽẽnĩ noho! Hittiamani ꞌyioko nẽ hudtuuha ngaatĩ ogolleekaangu muhẽẽttaa ꞌcĩ abathĩ. 
EXO.10.11	Aitiõõ tõõ! Aꞌnyĩĩk eet ꞌcĩg maacĩg dioo hõõt halaacõ Makayyioohit, hĩnĩngĩtĩ thõõth ꞌcĩ adiimmu niig ko niccia.” Nĩngĩtĩ agurroothĩkĩ Mũũꞌtha hĩ Arõõnẽ battaali hũtũngteek habu cĩ Ijjibi.
EXO.10.12	Ma nĩngaata, uduhaak Makayyioohiti Mũũꞌtha ĩĩnnĩk, “Dongeek aꞌthiit cunni looc cĩ Ijjibi, hátĩ hikia hũmmũlũũnyan ꞌgirooc looc cĩ Ijjibi nẽ adak ꞌgii vẽlẽk baa nga anyiꞌthia tammu cĩ telleenu manẽẽnĩtõõ hĩĩ ꞌthĩĩ.”
EXO.10.13	Ma nĩngaata, odongeek Mũũꞌtha looc cĩ Ijjibi ho hĩbahĩt cĩnnĩ, nĩngĩtĩ aaꞌnyĩkĩ Makayyioohiti ngõõt cĩ uruto huuhan looc waathĩn hĩ baalin vẽlẽk. Ma baa ngerrenita, ĩtĩgĩra ngõõtĩ ꞌgirooc; 
EXO.10.14	hĩꞌthanothoothĩk looc cĩ Ijjibi hũtũrũũr nẽ ikia õlõman lokor cĩ Ijjibi vẽlẽk hĩbbĩt haaga. Baa nga haau ꞌgirooc ꞌcĩ ĩĩn noho looccaa cĩ Ijjibi ũdũt nẽ hõllõngaa hatĩ aku tarĩ. 
EXO.10.15	Ammũlũũnyan ꞌgirooc looc vẽlẽk hĩĩ holittup. Adak ꞌgii vẽlẽk ꞌcĩ anyiꞌthia tammu cĩ telleenu hĩĩ dtĩng. Ẽgĩ ꞌgii vẽlẽk manẽẽnĩtõõ nẽ adahit hẽẽn ꞌcĩg abbiiri hĩĩ ꞌthĩĩ. Uduktoothĩk bõllõõha cĩg heenu Ijjiba hũtũrũũr hĩĩ lõõcĩ ꞌthĩĩ.
EXO.10.16	Nĩngĩtĩ avvaanĩ habuui cĩ Ijjibi Mũũꞌtha hĩ Arõõnẽ hĩdĩĩkoothong nẽ ĩĩnnĩk, “Hõlõ hẽꞌthẽcana naa muumaa cĩ Makayyioohit Nyekuc cunuung hĩ muumaa cunuung. 
EXO.10.17	Nẽẽthĩ ꞌyioko, atamaattihaangu tarĩ nẽ alayyiooyyiaangu hĩ Makayyioohit Nyekuc cunuung, hittik ꞌthẽrẽt icci abathĩ ho battaala hĩ nganĩĩta.”
EXO.10.18	Nĩngĩtĩ ũũnnĩkĩ Mũũꞌtha habu cĩ Ijjibi nẽ ũũk ala Makayyioohit. 
EXO.10.19	Ma ho, ũtũhũ Makayyioohiti ngõõt hikia ĩĩ gõõng õkõlõõthĩkĩ kõrra, huuhanneek ꞌgirooc Bũlũcatõõ ꞌcĩ Marihi.
EXO.10.20	Ma ngaati, aaꞌnyĩk hinnia Makayyioohiti habu cĩ Ijjibi hĩllõõr tarĩ nẽ iittiõõ hõllõngaa alahaaneek eet cĩg Ĩꞌthĩraẽlĩ hõõt.
EXO.10.21	Ma ho, uduhaak Makayyioohiti Mũũꞌtha ĩĩnnĩk, “Dongeek aꞌthiit cunni hẽẽtahujjieen, hátĩ hũmmũlũũnyan muguuri Ijjib.
EXO.10.22	Nĩngĩtĩ õdõngĩ Mũũꞌtha aꞌthiit cĩnnĩ hẽẽtkujjieen nẽ ikia muguuuri ꞌcĩ ũdaan looc cĩ Ijjibi vẽlẽk waathinniook iyyio. 
EXO.10.23	Baa aitiõõ eet ꞌcĩ occa acĩn ꞌgõõnĩ tõõ hode nẽẽ occa ũũnnĩk ẽẽtĩ nĩngĩtĩ ꞌcĩ aayyi waathinnioohĩĩ ꞌcĩg ĩĩn iyyio ho. Nẽẽthĩ nẽẽ, baa aara lõõcĩ hĩ eet cĩg Ĩꞌthĩraẽlĩ ngaatĩ baa aattiyyi nẽẽgĩ.
EXO.10.24	Ma ho, ũtũvvũ habuui cĩ Ijjibi Mũũꞌtha nẽ ĩĩnnĩk, “Ẽlẽ, õõt alaac Makayyioohit. Ookorit hĩ ngaaĩ cugguung lõhõlẽẽnĩ noho, nẽẽthĩ, ma hangiddu hẽlẽggĩ buúk.”
EXO.10.25	Ẽdẽcĩ hinnia Mũũꞌtha habu cĩ Ijjibi ho anneek, “Abũnnaa alahaneekeet nii ngagĩĩt hoottia hibboorriha ꞌgaarriẽẽn Makayyioohit Nyekuc cĩnaang. 
EXO.10.26	Hadiimma ꞌthẽk haꞌngĩdda hẽlẽggĩ cĩggaang buúk, occa nõõ hõllõngaa hũũnnĩka maccĩhĩlleenit haaga uruta. Hadiimma hõõ hẽbẽraanna ꞌgaarriẽẽn ꞌcĩg halayya Makayyioohit Nyekuc cĩnaang, hẽlẽggẽẽnnĩ ĩcĩg, hatĩ hõdõlatta ĩĩca. Nẽ hõllõngaa hagayyĩa hõõ hatĩ halayyia Makayyioohit hutuno, ĩꞌthõng hõdõlatta ĩĩca.” 
EXO.10.27	Ma ho, aaꞌnyĩk hinnia Makayyioohiti habu cĩ Ijjibi hĩllõõr hiittiõõ hõllõngaa ẽlẽmaakĩ eet hõõt. 
EXO.10.28	Ma nĩngaata noho, ĩĩnnĩk habuui cĩ Ijjibi Mũũꞌtha, “Maꞌnyanĩ muumaa caannĩ! Ma huppwaanna ngaatĩ haayyi naa tarĩ! Kõr ꞌthẽk ꞌcĩ uppwaannanĩĩ ngaati tarĩ, adaahi ꞌthẽk hatĩnĩ.”
EXO.10.29	Ẽdẽcĩ Mũũꞌtha anneek, “Hĩcĩ aduha nii hataa, iittiõõ hatĩ hõllõngaa hõmmõtõõ tarĩ.”
EXO.11.1	Nẽẽthĩ ꞌyioko, uduhaak Makayyioohiti Mũũꞌtha ĩĩnnĩk, “Nga haꞌnyahaahi naa habu cĩ Ijjibi, hĩ looc cĩ Ijjibi ꞌthẽrẽt umwa tarĩ noho. Ma urutaa cĩ, ẽlẽmaakuung hatĩ nẽẽ õõtõ, nẽẽthĩ ma ĩdĩman noho, itiggiaeehuung aattĩ hatĩ ꞌgõõl õõt ũdũt. 
EXO.11.2	Duhaak eet ꞌcĩg maacĩg ngaaĩnĩ noho, halayyia ꞌdaab hode maccĩrẽẽn hĩ eet cĩg Ijjibi ꞌcĩg aarõõ hĩ ĩhõõggõ.” 
EXO.11.3	Nĩngĩtĩ aku aaꞌnyĩkĩ Makayyioohiti eet cĩg Ijjibi hĩĩtõ õõrĩg ꞌthĩnneeti hĩ eet cĩg Ĩꞌthĩraẽlĩ nẽ baa iꞌngolli makayyiooha cĩg habu cĩ Ijjibi, hĩ eet vẽlẽk Mũũꞌtha gẽrrẽẽt.
EXO.11.4	Ma ho, uduhaak Mũũꞌtha habu cĩ Ijjibi ĩĩnnĩk, “Thõõth ꞌcĩ aduha Makayyioohiti cieeni, ‘Hatĩ ẽttẽẽdĩ baalini, hõvvõ hatĩ naa looc cĩ Ijjibi vẽlẽk. 
EXO.11.5	Adaahĩ hatĩ lohollia ꞌcĩg maacĩg ꞌcĩg arrittiaa ĩĩcĩ oou Ijjiba, iꞌthianaanĩ loholeecaa ꞌcĩ maacĩ ĩcĩ habu cĩ Ijjibi ꞌcĩ arrittiaa ĩĩcĩ oou, ꞌcĩ aayyi dtaaba hĩ lõhõlĩ vẽlẽk cĩg appahacaaꞌnya ꞌcĩg ngayyig ꞌcĩg ereki hirriẽẽtĩĩ cĩggĩĩng, hĩ maala ꞌcĩg arrittiaa ĩĩcĩ oou vẽlẽk. 
EXO.11.6	Maka hatĩ ulwaanĩ looc cĩ Ijjibi hũtũrũũr, ulwa ꞌcĩ baa nga haau kõr umwa nẽ hõllõngaa hatĩ aku tarĩ. 
EXO.11.7	Nẽẽthĩ, lothippitaa cĩ Ĩꞌthĩraẽlĩ, emmeethĩk hatĩ lõõcĩ nẽ hiꞌthihi hatĩ ũthũr ꞌcĩ occa oroheek eet hode hẽlẽggĩ.’ Nẽẽthĩ hatĩ iita agayyu niig ngaatĩ ẽꞌngẽrĩ Makayyioohiti eet cĩg Ĩꞌthĩraẽlĩ hĩ eet cĩg Ijjibi. 
EXO.11.8	Au hatĩ makayyiooha cugunnig ko vẽlẽk hĩ nganĩĩt nẽ alayyia ĩĩttĩhaa, ‘Ẽlẽ õõt hĩ eet cugunnig vẽlẽk ꞌcĩg anuyyi nganiita!’ Ma urutaa ꞌcĩ nẽ thĩ hatĩ hũũha naana.” Ma ho, ĩlĩĩlĩ Mũũꞌtha, nĩngĩtĩ ũũnnĩkĩ habu cĩ Ijjibi nẽ ũũha.
EXO.11.9	Ma nĩngaata, uduhaak Makayyioohiti Mũũꞌtha ĩĩnnĩk, “Abũrĩ hatĩ habuui cĩ Ijjibi ngaatĩ athikni nganiit, hátĩ hĩĩtõ mẽẽlĩg thooꞌthioha cĩgannĩg ꞌcĩg ĩnaat eeta looccaa cĩ Ijjibi.” 
EXO.11.10	Baa adtican Mũũꞌtha hĩ Arõõnẽ thooꞌthiok iccig ĩnaat eeta ho muumaa cĩ habu cĩ Ijjibi, nẽẽthĩ, aalla aaꞌnyĩk Makayyioohiti habu cĩ Ijjibi hĩllõõr noho nẽ iittiõõ hõllõngaa ẽlẽmaakĩ eet cĩg Ĩꞌthĩraẽlĩ hũtũngteek looc cĩnnĩ.
EXO.12.1	Baa aduhaak Makayyioohiti Mũũꞌtha hĩ Arõõnẽ Ijjiba anneek, 
EXO.12.2	“Ĩĩn nyĩlõhĩ ciee hĩ ngagiit nyĩlõk ꞌcĩ oou cĩ irkit cunuung. 
EXO.12.3	Duhaak lothippit cĩ Ĩꞌthĩraẽlĩ vẽlẽk anneek, kõrraa ꞌcĩ ĩĩn õmmõtõ nyĩlõhaa cĩ, aꞌnyĩĩk eet hõdẽĩ hõdẽĩ haꞌnyakta mĩꞌnyõ cĩg aꞌthaannu hode cĩg ẽẽthak halaꞌngiõõhĩĩ cĩggĩĩng hadahit. 
EXO.12.4	Má hĩdĩcĩg eeta ũgẽẽgĩ halaangatõõ cĩnĩĩng ngaatĩ occa adahĩ mĩꞌnyõõn hedecciaak, aꞌnyĩĩk hotholit hĩ ꞌgõõnõgĩ ꞌcĩg aarõõ ꞌcieethi. Abũnnaa ittiamannu mĩꞌnyõõn ꞌcĩ occa ũũppan eet hatĩ adahĩ. 
EXO.12.5	Nẽẽthĩ, hẽlẽggĩ ꞌcĩg ẽbẽraannu niig ko, adiim ĩĩn ꞌcĩg maacĩg ꞌcĩg aꞌnyak irkit hõdẽĩ nẽ abũnnaa eleeti, nẽẽthĩ, eberria ĩhõõggõ aꞌthaannĩtõõ hode ẽẽthatõõ. 
EXO.12.6	Uꞌthuutti ĩhõõggõ ĩꞌthõng hõdõlan kõr ꞌcĩ ĩĩn õmmõtõ hĩ ꞌwec nyĩlõõha, kõr ꞌcĩ hatĩ acuhanĩ eeta cĩg Ĩꞌthĩraẽlĩ ĩhõõggõ hatĩ ĩĩ lõõcĩ garrii garrii niccia. 
EXO.12.7	Aꞌnyĩĩk hitikta biyyi hurrwacanit ngadihẽẽt hĩ hattũũgẽt lokoraa cĩg ꞌcieethi ꞌcĩg adahĩ nẽẽg mĩꞌnyõ ho. 
EXO.12.8	Baalin niccia noho dioo, aꞌnyĩĩk hurumatteek iding ꞌcĩ ĩwaaddi thõng hĩ hẽẽn ꞌcĩg ahahatĩĩ hõdẽĩ hĩ ũbũnẽẽt ꞌcĩg aitiõõ abũũlana tõõ. 
EXO.12.9	Ma hadaku iding cũlahaak hode haaku thõng, nẽẽthĩ, ĩwaadit iding thõng, õõ hĩ ꞌthoo hĩ hẽẽngtõõ vẽlẽk. 
EXO.12.10	Ma hanyiꞌthaannu umwa hĩĩ ngaalloohoth, má inyigiꞌthiaa umwaanĩ, ĩwaadit huturum hĩĩ dtĩng. 
EXO.12.11	ꞌGõõl ꞌcĩ occa adaku niig iding cieeni. Ũbũrattĩ jurrung nẽ ũkũmattoothihu õõtõ, itihimit caawa, aꞌnyahit hĩbahĩꞌnya cĩg tohomiittak. Adahit iding warawara, hĩnĩngĩtĩ ĩĩn Kõr cĩ Haangittõõ cĩ Makayyiookto.
EXO.12.12	“Baalin niccia noho, hõvvõ hatĩ naa Ijjiba nẽ huruha lõhõlĩ ꞌcĩg maacĩg ꞌcĩg arrittiaa ĩĩcĩ oou, hĩ idiꞌngwa ꞌcĩg arrittiaa ĩĩcĩ oou vẽlẽk nẽ hatĩ huuka hẽlẽggĩ ꞌcĩg aar eeta hĩĩ nyekuꞌnya Ijjiba vẽlẽk. Hĩĩnĩ naa Makayyioohit. 
EXO.12.13	Ĩĩn hatĩ biyyieetta cieeg terethiinit cĩ ꞌcieethi ꞌcĩg aattiyyu niiga nẽ má hĩcĩna naa biyyi, hahaaꞌnguung hatĩ naa ngagiita. Aitiõõ hatĩ ꞌthẽrẽt ꞌcĩ adakuung ngagiit tõõ hatĩ huuka naa Ijjib.
EXO.12.14	“Ĩĩn ciee kõr ꞌcĩ hatĩ gõõng ammuhaannu niiga. Adahit hatĩ gõõng karrama cĩ kõr icci hĩĩ cĩ Makayyiookto irkiꞌnyiaannĩ vẽlẽk, ĩꞌthõng hõdõlanit lohollia ꞌcĩg hatĩ nga au horumwa buúk. 
EXO.12.15	Uduhit ũbũnẽẽt ꞌcĩg aitiõõ abũũlana tõõ waathinniook tũkĩramma. Kõrraa ꞌcĩ oou, udduutit abũũla ꞌcĩg aattĩg ꞌcieethinii cugguung, hĩnĩngĩtĩ ẽẽtĩ ꞌcĩ adak ꞌgẽẽn ꞌcĩ aarĩhoothĩk abũũlana kõrraa ꞌcĩ oou ĩꞌthõng hõdõlan kõr ꞌcĩ ĩĩn tũkĩramma, iggiaoothĩk hatĩ nẽẽ tuu lothippitaa cĩ eet cĩg Ĩꞌthĩraẽlĩ. 
EXO.12.16	Kõrraa ꞌcĩ oou, aꞌnyahit rũmẽẽnĩt cĩ laiitto nẽ aꞌnyaktu umwa tarĩ kõrraa ꞌcĩ ĩĩn tũkĩramma. Ma hadticaniinnu korrioohĩĩ cĩg ũdũt, dtiic ꞌcĩ occa adticannu niig ꞌcĩ attuhurru ꞌgẽẽn ꞌcĩ adak eeta vẽlẽk, dtiic ꞌcĩ occa adticannu niig niccia diooni.
EXO.12.17	“Adahit Karrama cĩ Ũbũnẽẽt ꞌcĩg aitiõõ Abũũlana tõõ ho, hĩnĩngĩtĩ baa kõr ꞌcĩ hõõgannuung naa ngagiit Ijjiba cieeni. Adahit karrama cĩ kõr icci hĩĩ nyattal ꞌcĩ aalla ũdũt lõhõlẽẽnĩĩ ꞌcĩg arrittiaa horumwa. 
EXO.12.18	Uduhit ũbũnẽẽt ꞌcĩg aitiõõ abũũlana tõõ nyĩlõhaa ꞌcĩ oou, iꞌthianaanĩ ꞌjiaatĩn cĩ kõr ꞌcĩ ĩĩn õmmõtõ hĩ ꞌwec, ĩꞌthõng ꞌjiaatĩn cĩ kõr ꞌcĩ ĩĩn hẽẽn ꞌramma hĩ hõdẽĩ. 
EXO.12.19	Waathinnioohĩĩ ꞌcĩg ĩĩn tũkĩramma ho, occa ꞌthẽk hõllõngaa ammuddiaa abũũlana ꞌcieethini tõõ cugguung. Nẽ ẽẽtĩ ꞌcĩ adak ꞌgẽẽn ꞌcĩ aarĩhoothĩk abũũlana, occa iiggiayyi lothippitaa cĩ eet cĩg Ĩꞌthĩraẽlĩ, tananga ĩĩn eet cĩ looc ꞌcĩ ꞌrĩĩng hode arrittiaa Ĩꞌthĩraẽla. 
EXO.12.20	Ma hadaku ꞌgẽẽn ꞌcĩ aarĩhoothĩk abũũlana. Uduhit ũbũnẽẽt ꞌcĩg aitiõõ abũũlana tõõ diooni ꞌgoolliohĩ vẽlẽk ĩcĩg aattiyyu.”
EXO.12.21	Ma ho, ũtũvvũ Mũũꞌtha makayyiook cĩg Ĩꞌthĩraẽlĩ vẽlẽk nẽ ĩĩnnĩk, “Õtõõc hataman, õõt eberria hẽlẽggĩ ꞌcĩg adaku halaꞌngiõõhĩtõõ cugguung nẽ ibboorru mĩꞌnyõõn cĩ Kõr cĩ Haangittõõ. 
EXO.12.22	Akattiaak biyyi hẽddẽẽma. Uduullia bolloohinit nẽ aarrihu biyyẽẽtĩtõõ nẽ urwacattu ngadihẽẽt hĩ hattũũgẽt biyyiẽẽtĩ. Anneek eet ma haduknaannu battaala ĩꞌthõng haal lõõcĩ. 
EXO.12.23	Ma ikia õtõõĩ Makayyioohiti looc cĩ Ijjibi nẽ uruk eeta, acĩn hatĩ biyyi hẽẽnĩĩ cĩg aattĩg ngadihẽẽtĩ hĩ lokoraa cĩ hattuugu nẽ iittiõõ hõllõngaa ẽlẽmaakĩ aajĩlõ cĩ daahĩthõõ huduhun ꞌcieethi cugguung nẽ uruhuung ngagiita.
EXO.12.24	“Agayyiooth ngaatĩ ĩĩnnĩ thooꞌthioha cieeg nyattal ꞌcĩ ꞌthẽk hatĩ anuyyu niig hĩ lõhõlĩ cugguung ũdũt. 
EXO.12.25	Ma õdõlattu looc ꞌcĩ hatĩ aaꞌnyuung Makayyioohiti hĩ baa aduha nẽẽnĩ, uꞌthuutti karrama icci. 
EXO.12.26	Nẽ ma ajinnuung lohollia cugguung anneekuung, ‘Karrama cĩ niiyyio ciee?’ 
EXO.12.27	Uduktaak ĩĩttĩg, ‘Ĩĩn ciee Karrama cĩ Kõr cĩ Haangittõõ hĩ Makayyioohit ꞌcĩ baa ahaang ꞌcieethi cĩg eet cĩg Ĩꞌthĩraẽlĩ Ijjiba nẽ iittiõõ hõllõngaa aruk eet cĩg Ĩꞌthĩraẽlĩ, baa aku aruk nẽẽ eet cĩg Ijjibi.’ ” Nĩngĩtĩ akannĩ eeta huruꞌnyia nẽ alaacõ ĩnõõnnõ. 
EXO.12.28	Ma ho, iita ĩdĩmanit eeta cĩg Ĩꞌthĩraẽlĩ hĩ baa aduhaak Makayyioohiti Mũũꞌtha hĩ Arõõnẽ.
EXO.12.29	Ma baa hõrggẽẽnaa cĩ baalinu, ikia uruk Makayyioohiti lõhõlĩ cĩg eet cĩg Ijjibi ꞌcĩg arrittiaa ĩĩcĩ oou vẽlẽk, iꞌthianaanĩ loholeecaa cĩ habu cĩ Ijjibi ꞌcĩ aayyi dtaaba, ĩꞌthõng hõdõlan loholeec ꞌcĩ oou cĩ baabutheenit ꞌcĩ baa aaĩ baabuuthatõõ hĩ maala hĩ mĩꞌnyõ ꞌcĩg arrittiaa ĩĩcĩ oou hĩĩ ꞌthĩĩ. 
EXO.12.30	Ma ho, ĩtĩngaacõ habuui cĩ Ijjibi hĩ makayyiook cĩgĩnnĩg hĩ eet cĩg Ijjibi vẽlẽk baa baal, nĩngĩtĩ aluyyi eeta lõkõrẽẽt vẽlẽk hĩdĩĩtĩ lõõcĩ pĩd, hĩnĩngĩtĩ baa hiꞌthihi õlõ ꞌcĩ hõllõngaa adaaknĩ loholeec ꞌcĩ oou.
EXO.12.31	Ma baa baal, ikia ũtũvvũ habuui cĩ Ijjibi Mũũꞌtha hĩ Arõõnẽ nẽ ĩĩnnĩk, “Ĩtĩngaac õõtõ! Ũtũngteek eet cĩgannĩg! Ootti eet cĩg Ĩꞌthĩraẽlĩ buúk. Õõt ubuluthit Makayyioohit hĩ baa adiimmu niiga. 
EXO.12.32	Ĩꞌngĩdĩt hẽlẽggĩ cugguung hĩ baa aduhaannu niiga nẽ oottu nẽ tarĩ aggatattaangu nganĩĩt buúk.”
EXO.12.33	Ma nĩngaata, ũbũbũũranit eeta cĩg Ijjibi eet cĩg Ĩꞌthĩraẽlĩ hõõt hataman. Hĩnĩngĩtĩ baa ammuk nẽẽg aĩ, “Hacuddiaa mõnõ hatĩ naag vẽlẽk thõng!” 
EXO.12.34	Nĩngĩtĩ õꞌngõnyaanĩ eeta cĩg Ĩꞌthĩraẽlĩ tũkan ꞌcĩ ĩwaadanĩ ũbũnẽẽt hataman nẽ aarrik hẽddẽmẽẽtĩ. Nẽẽthĩ, baa hõllõngaa õꞌngõõtaneek nẽẽg tũkan abũũla hiittiõõ hõllõngaa aduui. Ma nĩngaata, ikiꞌthieek lohoddwaanĩtõõ nẽ ocoodito ootti. 
EXO.12.35	Nĩngĩtĩ adĩmanĩ eeta cĩg Ĩꞌthĩraẽlĩ hĩcĩ aduhaak Mũũꞌtha ĩhõõggõ, halayyia eet cĩg Ijjibi maccĩrẽẽn hĩ ꞌdaab hĩ ceremwa. 
EXO.12.36	Baa aaꞌnyĩk Makayyioohiti eet cĩg Ijjibi haccamatta eet cĩg Ĩꞌthĩraẽlĩ haanytĩk ĩhõõggõ hẽlẽggĩ ꞌcĩg ala nẽẽg ko, nĩngĩtĩ allũnganĩ eeta cĩg Ĩꞌthĩraẽlĩ baliinit cĩ Ijjibi hĩĩ lõõcĩ ꞌthĩĩ, hĩĩtõ maajihi lootu hullaha ꞌcĩg holittẽr.
EXO.12.37	Ma ho, uluugito eeta cĩg Ĩꞌthĩraẽlĩ ꞌtaaũnaa cobbi ĩĩcĩ Ramethethĩ ĩꞌthõng hõdõlanit ꞌtaaũn cĩ Thukothĩ. Baa ĩĩn eeta ꞌcĩg maacĩg dioo aalibꞌnya ꞌmiiaꞌnya tõrkõnõn (600,000) ꞌcĩg õvvõ ꞌthõõnĩ nẽ hõllõngaa agiili ngaaĩ hĩ lõhõlĩ. 
EXO.12.38	Baa aattĩg eeta ũgẽẽgĩ ꞌcĩg õõkõr hĩ eet cĩg Ĩꞌthĩraẽlĩ nẽ baa aꞌngĩd nẽẽg tĩĩn hĩ ẽẽtha hĩ aꞌtha ꞌcĩg mẽẽlĩg ꞌrĩng. 
EXO.12.39	Iita ĩwaaddia nẽẽg ũbũnẽẽt ꞌcĩg nga harrihoothĩk abũũlana, tũkaanaa ĩbaa aꞌnyaha nẽẽg Ijjiba. Baa nga harrihoothĩk tũkan tĩho abũũlana, hĩnĩngĩtĩ baa iiggia eeta cĩg Ijjibi ĩhõõggõ nẽ iittiõõ kõrra ꞌcĩ occa atturri nẽẽg ꞌgẽẽn ꞌcĩ occa adak tõõ.
EXO.12.40	Baa nohota, baa ĩĩtõ irkiꞌnyia ꞌcĩg aattiyyi eeta cĩg Ĩꞌthĩraẽlĩ Ijjiba, ꞌmiiaꞌnya ꞌwec hĩ hẽẽn iyyio (430). 
EXO.12.41	Ma irkit ꞌcĩ ũttũbattõõthĩhĩ irkiꞌnyia ꞌcĩg ĩĩn ꞌmiiaꞌnya ꞌwec hĩ hẽẽn iyyio (430) ho dẽẽdẽ, ũtũngteek lothippiꞌnya cĩg eet cĩg Makayyiooktak looc cĩ Ijjibi hĩĩ noho. 
EXO.12.42	Hĩnĩngĩtĩ baa ẽbẽk Makayyioohiti ĩhõõggõ baalin niccia, hátĩ huluugaĩĩ ĩhõõggõ Ijjiba, baa acĩnĩ eeta cĩg Ĩꞌthĩraẽlĩ vẽlẽk haal, hátĩ hubuluthit Makayyioohit, hĩnĩngĩtĩ lõhõlĩ cĩggĩĩng ꞌcĩg nga hatĩ au arrittiaa irkiꞌnyiaannĩ.
EXO.12.43	Baa aduhaak Makayyioohiti Mũũꞌtha hĩ Arõõnẽ anneek, “Nyattalliook ꞌcĩg hatĩ gõõng Karrama cĩ Haangittõõ cieegi.
EXO.12.43	“Aꞌngirannii ngaatĩ adahĩ ẽẽtĩ cĩ looc cĩrrĩĩng karrama icci. 
EXO.12.44	Occa adak appahaca ꞌcĩ baa ũũtannu niig thõng diooni, hatĩ ẽttẽẽdĩ ẽlẽ cĩnnĩ cĩ eet ꞌcĩ maacĩ, 
EXO.12.45	nẽẽthĩ, aitiõõ hõllõngaa occa adak tahanit hode dticciannioohiti ꞌcĩ adũmannu niig thõng karrama icci.
EXO.12.46	“Adiim adaki karrama ciee ꞌcieethaa hõdẽẽthõng, nẽ ma haduknaannu iding umwa battaala. Nẽ ma halibbu ẽmmẽ. 
EXO.12.47	Adiim ꞌthẽk adak lothippiti cĩ Ĩꞌthĩraẽlĩ vẽlẽk karrama icci.
EXO.12.48	“Má aattĩg eeta ꞌcĩg looc ꞌcĩ ꞌrĩĩng ũgẽẽgĩ ꞌcĩg adiim adak Karrama cĩ Kõr cĩ Haangittõõ cĩ Makayyiookto ho, aanytĩk thĩ nõõ hetteeddi eleeti cĩg eet ꞌcĩg maacĩg cĩg õlõ cĩnnĩ vẽlẽk, nẽẽthĩ hatĩ adak karrama hĩ ẽẽtĩ ꞌcĩ arrittiaa ĩĩn Ĩꞌthĩraẽleenit. Aitiõõ ẽẽtĩ ꞌcĩ maacĩ ꞌcĩ nga hẽttẽẽdĩ ẽlẽ hõllõngaa occa adak karrama icci. 
EXO.12.49	Aggam hatĩ nyattalĩ ciee dioo eet cĩg Ĩꞌthĩraẽlĩ dẽẽdẽ hĩ eet cĩg looc ꞌcĩ ꞌrĩĩng ꞌcĩg arũmeennu hĩ ngagiita.”
EXO.12.50	Ma ho, ĩdĩmanit eeta cĩg Ĩꞌthĩraẽlĩ vẽlẽk hĩcĩ aduhaak Makayyioohiti Mũũꞌtha hĩ Arõõnẽ ho. 
EXO.12.51	Ma baa kõr niccia noho, ikia uluugi Makayyioohiti eet cĩg Ĩꞌthĩraẽlĩ looccaa cĩ Ijjibi.
EXO.13.1	Baa aduhaak Makayyioohiti Mũũꞌtha anneek, 
EXO.13.2	“Aanytaangu nganĩĩt lõhõlĩ ꞌcĩg arrittiaa ĩĩcĩ oou eetinii cĩg Ĩꞌthĩraẽlĩ. Lohollia ꞌcĩg au arrittiaa ĩĩcĩ oou, hode maala hĩ mĩꞌnyõ vẽlẽk ꞌcĩg au arrittiaa ĩĩcĩ oou, ĩĩn cĩgannĩg.”
EXO.13.3	Ma ho, ĩĩnnĩk Mũũꞌtha eet, “Ĩĩn ciee kõr ꞌcĩ hatĩ gõõng hammuha naag ooo, kõr baa haluuganĩ naag Ijjiba, looccaa baa hĩĩgĩnnĩ appahacaaꞌnya. Nẽẽthĩ kõr nicci, õõgauung Makayyioohiti ngagiit attiaa cĩnnĩ ĩĩcĩ attiran gẽrrẽẽt. Ummuhuttooth ngaatĩ hõllõngaa occa adaku ꞌgẽẽn ꞌcĩ aarĩhoothĩk abũũlana. 
EXO.13.4	Kõr icci, nyĩlõõhaa cĩ Abiibi uluugtu niiga.
EXO.13.5	Adiim adaku karrama icci nyĩlõõhaa cĩ irkiꞌnyiaannĩ vẽlẽk, hatĩ uukuung Makayyioohiti looccaa cĩ eet cĩg Kanaanĩ hĩ looccaa cĩ eet cĩg Hiiti hĩ looccaa cĩ eet cĩg Amoorĩ hĩ looccaa cĩ eet cĩg Hiivvi hĩ looccaa cĩ eet cĩg ꞌJeebu, baa ĩĩn ciee looc baa aduha Nyekuci aĩ hippotaneehi hatĩ hĩbaangĩ cugguung hĩ ngagiita, looc ꞌcĩ abatanĩ irana hĩ loteec. Occa adaku karrama cĩ kõr icci nyĩlõhaa cĩ. 
EXO.13.6	Waathinniook tũrkĩramma, uduhit ũbũnẽẽt ꞌcĩg nga harrihoothĩk abũũlana, nẽ waathinnioohĩĩ ꞌcĩg ĩĩn tũkĩramma ho, adahit karrama cĩ Makayyiookto. 
EXO.13.7	Uduhit ũbũnẽẽt ꞌcĩg nga harrihoothĩk abũũlana waathinnioohĩĩ ꞌcĩg ĩĩn tũkĩramma ho, occa ꞌthẽk hõllõngaa edeeꞌnyia ꞌgiimwaa ꞌcĩ aarĩhoothĩk abũũlana hõrggẽẽnaa cunuung, hode nẽẽ occa edeeꞌnyia abũũlana ngaatĩ aattiyyu niiga. 
EXO.13.8	Kõr niccia, duhaak loholeec cunni ꞌcĩ maacĩ anneek, ‘Hadĩmani naa hoti, hĩnĩngĩtĩ thõõth ꞌcĩ baa adĩmaneeka Makayyioohiti kõr baa haluuganĩĩ Ijjiba.’ 
EXO.13.9	Ĩĩn karrama ciee cunni haau hĩ nyamacaar ꞌcĩ aaĩ attiaa cunni nẽ aau hĩ nyamacaar ꞌcĩ aꞌnyahi nii attia hode muumaa cunni. Aꞌnyĩĩk hatĩ gõõng hummuhaahi karrama ciee hõdõõkõthĩ, hátĩ tigiil ꞌlimman icci Makayyiookto ho, ‘Baa ẽẽlannuung Makayyioohiti ngagiit looccaa cĩ Ijjibi attiaa cĩnnĩ ĩĩcĩ attiranĩ.’ 
EXO.13.10	Uꞌthuutti nyattal icci kõrraa cĩnnĩ irkiꞌnyiaannĩ vẽlẽk.
EXO.13.11	“Urutaa ꞌcĩ aꞌnyahaauung Makayyioohiti ngagiit looccaa cĩ eet cĩg Kanaanĩ nẽ aaꞌnyuung looc hĩĩ cunuung, hĩ baa aduhaakuung ngagiit hĩ maajihu cugguung, 
EXO.13.12	aanytĩk Makayyioohit lõhõlĩ ꞌcĩg arrittiaa ĩĩcĩ oou. Ĩĩn hẽlẽggĩ ꞌcĩg arrittiaa ĩĩcĩ oou ꞌcĩg maacĩg cĩg Makayyiooktak. 
EXO.13.13	Occa ataalliaa moolĩtĩ cĩ thigiiro hĩ Makayyioohit mĩꞌnyõõnaa cĩ aꞌtheeto hode ĩĩcĩ eetho, nẽẽthĩ, ma hõllõngaa ataalliaa mĩꞌnyõõnaa cĩ aꞌtheeto hode ĩĩcĩ eetho, ũdũrkũũnyanit ꞌthĩ iꞌnyia cĩnnĩ thõng. Adiim ataalliaa lohollia ꞌcĩg maacĩg ꞌcĩg arrittiaa ĩcĩ oou vẽlẽk.
EXO.13.14	“Waathinnioohĩĩ ꞌcĩg hatĩ nga au horumwa, má ajinnuung lohollia cugguung anneekuung, ‘Aĩ thõõth ciee neegi?’ Uduktaak ĩhõõggõ ĩĩttĩk, ‘Baa aluuganneet Makayyioohiti ngagĩĩt ꞌtirriaanaa cĩ aꞌthiit cĩnnĩ Ijjiba, looccaa cĩ appahacẽẽthĩtõõ. 
EXO.13.15	Ma baa ĩllõõr habuui cĩ Ijjibi nẽ etedeyekeet ngagĩĩt ngaatĩ hauunna, ikia uruk Makayyioohiti lõhõlĩ ꞌcĩg arrittiaa ĩĩcĩ oou vẽlẽk Ijjiba hĩĩ dtĩng, lõhõlĩ ꞌcĩg maacĩg hĩ maala hĩ mĩꞌnyõ cĩg heleggeennu. Ĩnõõ ꞌyioko ꞌcĩ hĩbboorĩka naag Makayyioohit ꞌgaarrieenit cĩ hẽlẽggĩ ꞌcĩg maacĩg vẽlẽk ꞌcĩg arittiaa ĩĩcĩ oou nẽ hataalliawa lõhõlĩ ꞌcĩg maacĩg vẽlẽk ꞌcĩg arrittiaa ĩĩcĩ oou ho.’ 
EXO.13.16	Aaĩ hatĩ karrama ciee hĩ nyamacaar ꞌcĩ amacaaranoothĩk attiaa cunni hode muumaa cunni. Ĩĩn hatĩ ciee terethiinit ꞌcĩ hammuhaanĩ ꞌtirrian cĩ aꞌthiit cĩ Makayyioohit baa aluuganneet ngagĩĩt looccaa cĩ Ijjibi.”
EXO.13.17	Ma baa alahaneek habuui cĩ Ijjibi eet hõõt, baa hõllõngaa õkõõĩ Nyekuci ĩhõõggõ ꞌgõõlaa cĩ looc cĩ Vilithtiini, tananga baa obokii ꞌgõõl niccia. Hĩnĩngĩtĩ baa aĩ Nyekuci, “Ma ommottio nẽẽg hĩ jore, ũũhũ hinnia hatĩ nẽẽg ꞌthinneeti cĩggĩĩng nẽ oboddiõõthĩ Ijjiba.” 
EXO.13.18	Nĩngĩtĩ õkõõĩ Nyekuci eet awantĩ ꞌgõõlaa cĩ horu ꞌcĩ õdõhõhĩĩ kak attĩlanõõthĩkĩ Bũlũc ꞌcĩ Marihi.
EXO.13.19	Baa õcõõd Mũũꞌtha ẽmmẽ cĩg Yothebo buúk, hĩnĩngĩtĩ baa aaꞌnyĩk Yothebo lõhõlĩ cĩg Ĩꞌthĩraẽlĩ hũbũtanit lõbũtĩ ꞌcĩ aĩ, “Aku hatĩ eelluung Nyekuci ngagiit dĩdĩ. Nẽẽthĩ, ocoodit ẽmmẽ cĩgannĩg hatĩ uluuktu ngaati.”
EXO.13.20	Ma baa ũtũngteek nẽẽg Thukoth, õõt etehenyit tuggẽẽt ngaatĩ haĩ Etham lokoorriaa cĩ Ijjibi, ngaatĩ õbõhõõ hĩ horu ꞌcĩ õdõhõhĩĩ kak. 
EXO.13.21	Waath, baa uwwattẽẽkĩ Makayyioohiti ĩhõõggõ loduruuaa ꞌcĩ abĩlĩ hĩ uuro heteretheek ĩhõõggõ ꞌgõõla, nẽ baal uwwattẽẽkĩ Makayyioohiti ĩhõõggõ ꞌgwoyyiaa ꞌcĩ alanyĩt hũttũhũleek ĩhõõggõ ꞌgõõl, hátĩ hõtõõcõ eeta cĩg Ĩꞌthĩraẽlĩ waath hode baal. 
EXO.13.22	Baa hõllõngaa attik Makayyioohiti loduru ꞌcĩ uwwattẽẽkĩ ĩhõõggõ ĩĩcĩ oou ho, hode ꞌgwoo ꞌcĩ alanyĩt hũttũhũleek ĩhõõggõ ꞌgõõl ko battaala ũdũt.
EXO.14.1	Uduhaak Makayyioohiti Mũũꞌtha ĩĩnnĩk, 
EXO.14.2	“Duhaak eet cĩg Ĩꞌthĩraẽlĩ hoboddioothĩ hõõt hetteedito tuggẽẽt ngaatĩ õbõhõõ hĩ Pi Hahirooth, hõrggẽẽnaa cĩ Migdolĩ hĩ bũlũc. Aꞌnyĩĩk hetteedito tuggẽẽt hõbõktõ hĩ bũlũc habahiꞌthiõõ hĩ ꞌBaal ꞌThevvon. 
EXO.14.3	Ammuk hatĩ habuui cĩ Ijjibi aĩ, ‘Arahan hatĩ eeta cĩg Ĩꞌthĩraẽlĩ horrwaa ꞌcĩ õdõhõhĩĩ kak nẽ atalmaanyattĩ haaga.’ 
EXO.14.4	Nẽ haaꞌnyihi hatĩ naa habu cĩ Ijjibi hĩllõõr nẽ ũnũõõthĩ ĩhõõggõ. Nẽẽthĩ hatĩ hũmmũda naa bulẽẽnĩt cĩ ẽlẽ caannĩ, ngaatĩ hĩllõõanĩĩ habu cĩ Ijjibi hĩ ũũrũta cĩgĩnnĩg vẽlẽk, nẽẽthĩ hatĩ iita agaacõ eeta cĩg Ijjibi ngaatĩ hĩĩnnĩ naa Makayyioohit dĩdĩ.” Nĩngĩtĩ adĩmanĩ eeta cĩg Ĩꞌthĩraẽlĩ thõõth icci.
EXO.14.5	Ma baa udukiaak habu cĩ Ijjibi aĩ ukulit eeta, iita ũtũkẽẽcõ habuui cĩ Ijjibi hĩ makayyiook cĩgĩnnĩg muhẽẽnĩt cĩnĩĩng, hĩnĩngĩtĩ eet cĩg Ĩꞌthĩraẽlĩ nẽ ĩĩtõ, “Ne hatĩ ꞌcĩ hĩdĩmanit naag ko? Halahatteek bẽrẽ naag eet cĩg Ĩꞌthĩraẽlĩ hõõt nẽ iittiõõ appahacaaꞌnya ꞌcĩg nga adticanoothĩkeet tõõ!” 
EXO.14.6	Nĩngĩtĩ aaꞌnyĩkĩ nẽẽ ꞌgadiggadi cĩnnĩ cĩ joro ꞌcĩ agurut nyangõõllẽẽ hũkũmanoothĩk nẽ ookorit hĩ ũũrũta cĩgĩnnĩg. 
EXO.14.7	Baa õkõõĩ nẽẽ ꞌgadiggadiꞌnya ꞌmiiaꞌnya tõrkõnõn ꞌcĩg agurut nyangõõllẽẽꞌnya, ꞌcĩg ĩllõõan ꞌgoonoginni vẽlẽk ĩcĩg joraak, hĩ ꞌgadiggadiꞌnya ũgĩ vẽlẽk cĩg Ijjibi hĩ makayyiook cĩggĩĩng vẽlẽk. 
EXO.14.8	Ma nĩngata, ikia aaꞌnyĩk Makayyioohiti habu cĩ Ijjibi hĩllõõr, nĩngĩtĩ anũõõꞌthĩ eet cĩg Ĩꞌthĩraẽlĩ ꞌcĩg baag ariheek ꞌgõõlaa cĩnĩĩng ꞌthinneetinii ꞌcĩg õkõmĩ. 
EXO.14.9	Ma ho, itiggiayyiõõthĩ athegereeꞌnya cĩg Ijjibi eet cĩg Ĩꞌthĩraẽlĩ athegereeꞌnyanĩ vẽlẽk ĩcĩg habu cĩ Ijjibi, athegereeꞌnya ꞌcĩg avvir nyangõõllẽẽꞌnyanĩ, hĩ ꞌcĩg aꞌthuhan nyangõõllẽẽꞌnya ꞌcĩg agurut ꞌgadiggadiꞌnya, hĩ ꞌcĩg õvvõ ꞌthõõnĩ, nĩngĩtĩ õdõlanẽẽkĩ ĩhõõggõ dẽmẽtaa cĩ bũlũcõ ngaatĩ õbõhõõ hĩ Pi Hahirooth ꞌcĩ abakꞌthõõ hĩ ꞌBaal ꞌThevvon.
EXO.14.10	Ma baa adtuuha eeta cĩg Ĩꞌthĩraẽlĩ habu cĩ Ijjibi ngaatĩ õõkõraanĩ hĩ athegereeꞌnya cĩgĩnnĩg ko, iita abarritit nẽ ĩĩlallieek Makayyioohit hẽẽl ĩhõõggõ. 
EXO.14.11	Ma nĩngaata, iita ijinit nẽẽg Mũũꞌtha ĩĩttĩk, “Inni baa ꞌthẽk luugayyeet nii ngagĩĩt hiita hadaakta horrwaa ꞌcĩ õdõhõhĩĩ kak ko? Hĩdĩcĩg baa ꞌthẽk ꞌlõõhĩta ꞌcĩg occa baa hadaiinna naag Ijjiba thõng? Ne ꞌcĩ adĩmaneekeet nii ngagĩĩt ko? Inni ꞌnyahaaeet ngagĩĩt hũtũngteeha looc cĩ Ijjibi ho? 
EXO.14.12	Nga nooyyia baa hiittihii naag nganiit Ijjiba, ‘Tũngeeheet ngagĩĩt ẽmmẽn, ĩꞌnya hidticattoothĩha eet cĩg Ijjibi’? Occa baa mẽẽn ngaatĩ hadticanoothĩka eet cĩg Ijjibi, hĩllõõan ngaatĩ hau hadaakna horrwaa ꞌcĩ õdõhõhĩĩ kak ko haaga!”
EXO.14.13	Ẽdẽcĩ hinnia Mũũꞌtha eet anneek, “Ma hiteelinnu. Aanytĩk ꞌthinneeti hokomit nẽ hatĩ icittu ꞌgõõl ꞌcĩ ẽẽlannuung Makayyioohiti kõr nicci. Eeta cĩg Ijjibi ꞌcĩg acinnu niig ko, hõllõngaa hatĩ acinnu tarĩ. 
EXO.14.14	Eteiinnuung hatĩ Makayyioohiti ngagiita, emmeeꞌthik haaga nẽ ma hadĩmannu ꞌgiimwa.”
EXO.14.15	Ma ho, uduhaak Makayyioohiti Mũũꞌtha ĩĩnnĩk, “Allweekaa inni? Duhaak nẽẽ nii eet cĩg Ĩꞌthĩraẽlĩ hõõt ĩĩcĩ oou. 
EXO.14.16	Dongeek aꞌthiit cunni hĩbahĩta noho bũlũc, hẽꞌngẽr maam, hátĩ habaaktĩ eeta cĩg Ĩꞌthĩraẽlĩ bũlũcatõõ ꞌgõõlaa ꞌcĩ õdõhõhĩĩ. 
EXO.14.17	Haaꞌnyihi hatĩ naa eet cĩg Ijjibi hilloorito nẽ unuyyiõõthĩ ĩhõõggõ. Nẽẽthĩ, edeeꞌnyia hatĩ bulẽẽnĩtĩ caannĩ ngaatĩ hĩllõõanĩĩ habu cĩ Ijjibi, ũũrũtaannĩ cĩgĩnnĩg noho hĩ ꞌgadiggadiꞌnya cĩgĩnnĩg hĩ athegereeꞌnya ꞌcĩg õvvõ nyangõõllẽẽꞌnyanĩ vẽlẽk. 
EXO.14.18	Au hatĩ aga eeta cĩg Ijjibi vẽlẽk ngaatĩ hĩĩnnĩ naa Makayyioohit, hatĩ edeeꞌnyia bulẽẽnĩtĩ caannĩ hĩ habu, acĩn hatĩ eeta cĩg Ijjibi vẽlẽk bulẽẽnĩt caannĩ nẽ agaacõ ĩĩtõ, hĩĩnĩ naa Makayyioohit dĩdĩ!”
EXO.14.19	Ma nĩngaata, ikia aajĩlõ cĩ Nyekuci ꞌcĩ baa uwwattẽẽkĩ athegereeꞌnya cĩg Ĩꞌthĩraẽlĩ, õbõdõõthĩ nẽ ũũk ũnũa ĩhõõggõ uruta. Baa uwwattĩ loduruui ꞌcĩ aaĩ hĩ uuro ho buúk õkõ ĩĩcĩ oou. 
EXO.14.20	Baa aku aaĩ loduruui ciee hõrggẽẽnaa cĩ tuggẽẽt cĩg eet cĩg Ijjibi hĩ cĩg eet cĩg Ĩꞌthĩraẽlĩ. Ma baa ĩĩ lõõcĩ muguur, ikia ũtũhũĩ loduruui ĩĩ ꞌgwoo hũttũhũlõõ muguuratõõ. Nẽẽthĩ hinnia, baa hõllõngaa õmmõtõõ eeta cĩg Ijjibi hĩ eet cĩg Ĩꞌthĩraẽlĩ ũdũt, ĩꞌthõng haalĩhĩ lõõcĩ.
EXO.14.21	Ma ho, odongeek Mũũꞌtha aꞌthiit cĩnnĩ bũlũc, nẽ baalin niccia hũtũrũũr, ikia uuhan Makayyioohiti bũlũc ngõõtaa ꞌcĩ aku ĩĩcĩ uruto, hoboddioothĩ maama uruta hõdõhõk lõõcĩ vẽr. Ma ho, eꞌngerri maama, 
EXO.14.22	nĩngĩtĩ abaahini Mũũꞌtha eet cĩg Ĩꞌthĩraẽlĩ bũlũcatõõ, ngaatĩ õdõhõhĩĩ hĩccĩnĩt tuduhaac, nẽ baa abĩlĩ dilat cĩ maamu ĩĩcĩ aꞌthiit cĩnĩĩng cobbi hĩ ĩĩcĩ aꞌthiit ꞌcĩ hidici.
EXO.14.23	Baa iggiaoothi eeta cĩg Ijjibi ĩhõõggõ nyangõõllẽẽꞌnyanĩĩ cĩg habu cĩ Ijjibi vẽlẽk, hĩ athegereeꞌnya ꞌcĩg aꞌthuhan nyangõõllẽẽꞌnya ꞌcĩg agurut ꞌgadiggadiꞌnya hĩ athegereeꞌnya ꞌcĩg avvir nyangõõllẽẽꞌnyanĩ õõĩ ĩĩcĩ bũlũcõ. 
EXO.14.24	Nẽẽthĩ baa ngerrenita, ikia ĩcĩna Makayyioohiti ꞌcĩ aaĩ loduruatõõ ꞌcĩ alanyĩt hĩ ꞌgwaa, athegereeꞌnya cĩg Ijjibi loota nẽ atalmaanyan ĩhõõggõ. 
EXO.14.25	Aaꞌnyĩk Makayyioohiti ꞌthoo cĩg ꞌgadiggadiꞌnyannu huppuurriak tuu, hátĩ hanyaman ĩhõõggõ ꞌgõõl ꞌcĩ airi. Nĩngĩtĩ aĩnnĩ eeta cĩg Ijjibi, “Hõlõ, hũtũngteek eet cĩg Ĩꞌthĩraẽlĩ! Hĩnĩngĩtĩ eteiini Makayyioohiti ĩhõõggõ.”
EXO.14.26	Nĩngĩtĩ aduhaakĩ Makayyioohiti Mũũꞌtha annẽẽkĩ, “Dongeek aꞌthiit cunni bũlũc, hátĩ hirikta maama hũmmũlũũnyanit eet cĩg Ijjibi hĩ ꞌgadiggadiꞌnya cĩggĩĩng hĩ eet ꞌcĩg avvir nyangõõllẽẽꞌnyanĩ.” 
EXO.14.27	Ma baa uppwaanna kõrra, odongeek Mũũꞌtha aꞌthiit cĩnnĩ bũlũc, nĩngĩtĩ arihaanĩ maama õbõdaanĩ nga gõõng hõdõõkõthĩ. Ma baa attĩman eeta cĩg Ijjibi aĩ hivvirria ho, amũlũũnyaneek hinnia Makayyioohiti ĩhõõggõ vẽlẽk bũlũcatõõ. 
EXO.14.28	Nĩngĩtĩ õbõdaanĩ maama au ammũlũũnyanĩ athegereeꞌnya ꞌcĩg aꞌthuhan nyangõõllẽẽꞌnya ꞌcĩg agurut ꞌgadiggadiꞌnya, hĩ ũũrũta ꞌcĩg avvir nyangõõllẽẽꞌnyanĩ, hĩ ũũrũta vẽlẽk cĩg habu cĩ Ijjibi. Baa adaahĩ eeta cĩg Ijjibi vẽlẽk baag iggiaoothi eet cĩg Ĩꞌthĩraẽlĩ bũlũcatõõ hĩĩ ꞌthĩĩ, hiittiõõ ꞌcĩ nga idiongan tõõ.
EXO.14.29	Nẽẽthĩ, baa abaaki eeta cĩg Ĩꞌthĩraẽlĩ bũlũc ngaatĩ õdõhõhĩĩ, abĩlĩ dilat cĩ maamu ĩĩcĩ aꞌthiit cĩnĩĩng cobbi hĩ ĩĩcĩ aꞌthiit ꞌcĩ hidici. 
EXO.14.30	Kõr niccia, baa ẽẽla Makayyioohiti Ĩꞌthĩraẽl athĩnĩĩ cĩg eet cĩg Ijjibi, nĩngĩtĩ adtuuhanĩ nẽẽg eet cĩg Ijjibi ngaatĩ ĩbbaatini eleeti dẽmẽtaa cĩ bũlũcõ. 
EXO.14.31	Ma baa acĩn eeta cĩg Ĩꞌthĩraẽlĩ ꞌtirrian cobbi ꞌcĩ uuki Makayyioohiti eet cĩg Ijjibi ho, iita itingolli nẽẽg Makayyioohit nẽ aarrik ꞌthinneeti cĩggĩĩng hĩ ĩnõõnnõ hĩ Mũũꞌtha dticciannioohit cĩnnĩ buúk.
EXO.15.1	Nĩngĩtĩ ẽbẽnẽẽkĩ Mũũꞌtha hĩ eet cĩg Ĩꞌthĩraẽlĩ Makayyioohit tẽgẽl icci,
EXO.15.1	“Hebenoothihi naa Makayyioohit,
EXO.15.1	hĩnĩngĩtĩ bulẽẽnĩt cĩnnĩ cobbi!
EXO.15.1	Udhuheek Makayyioohiti nyangõõllẽẽ hĩ
EXO.15.1	ꞌthukannioohit cĩnnĩ bũlũcatõõ.
EXO.15.2	Ĩĩn Makayyioohiti ꞌtirrian caannĩ hĩ tẽgẽl caannĩ;
EXO.15.2	ikia ĩĩ nẽẽ ellioohit caannĩ.
EXO.15.2	Ĩĩn nẽẽ Nyekuc caannĩ, nẽ hadihithi hatĩ naa ĩnõõnnõ,
EXO.15.2	Nyekuc cĩ nyakangaan caannĩ, habuluthi hatĩ naa ĩnõõnnõ.
EXO.15.3	Ĩĩn Makayyioohiti toromeec;
EXO.15.3	haĩ ꞌthaar cĩgĩnnĩg Makayyioohit.
EXO.15.4	Udhuheek nẽẽ ꞌgadiggadiꞌnya hĩ athegereeꞌnya
EXO.15.4	ꞌcĩg avvir nyangõõllẽẽꞌnyanĩ bũlũcatõõ.
EXO.15.4	Utududdi ꞌgaala cĩg ũũrũta cĩg habuuak,
EXO.15.4	ꞌcĩg attiran vẽlẽk Bũlũcatõõ ꞌcĩ Marihi.
EXO.15.5	Ũmmũlũũnyan bũlũc ꞌcĩ uuthik ĩhõõggõ,
EXO.15.5	udhuktoothĩk nẽẽg maamĩtõõ hĩ biyyiẽẽna.
EXO.15.6	Aꞌnyamanni aꞌthiiti cunni cobbi ꞌtirriaana
EXO.15.6	Makayyioohit.
EXO.15.6	Ĩꞌthaan aꞌthiiti cunni cobbi
EXO.15.6	mĩrõk Makayyioohit.
EXO.15.7	Makaaꞌthĩtaa cĩ ꞌtirrian cunni,
EXO.15.7	ĩllõõanuu nii eet ꞌcĩg aburri nganiita.
EXO.15.7	Ĩggĩĩra nii ĩhõõggõ lĩĩlĩẽẽtta cunni,
EXO.15.7	hĩ urutẽẽna cĩg tabarraannu.
EXO.15.8	Baa audahi nii lĩĩlĩẽẽtta
EXO.15.8	ĩꞌthõng hathaddi maama hĩbĩlĩt ꞌjieena
EXO.15.8	haauto hĩ dilata;
EXO.15.8	iita okomit maama ꞌcĩg uuthik hõrggẽẽnaa cĩ bũlũcõ.
EXO.15.9	Baa irrian mirohiti aĩ,
EXO.15.9	‘Hiiggia hatĩ ĩhõõggõ ĩꞌthõng hõdõlanõ.
EXO.15.9	Heꞌngeri hatĩ naa ijjio cĩggĩĩng;
EXO.15.9	nẽ hũcũda ĩhõõggõ hĩĩ ꞌthĩĩ.
EXO.15.9	Havvũũca hatĩ nyetuboot caannĩ
EXO.15.9	nẽ hũcũda ĩhõõggõ.’
EXO.15.10	Nẽẽthĩ, baa abbeehi nii ĩhõõggõ ꞌlaũk cugunnig,
EXO.15.10	nẽ ũmmũlũũnyan bũlũc ĩhõõggõ.
EXO.15.10	Udhuktoothĩk nẽẽg bũlũcatõõ cobbi
EXO.15.10	hĩ ꞌthĩĩha ꞌcĩg adĩddĩngĩĩ.
EXO.15.11	Nganĩ umwaa nyekuꞌnyaannĩ, ꞌcĩ occa aduhoonnu hĩ nganiit Makayyioohit?
EXO.15.11	Nganĩ ꞌcĩ aaĩ hĩ nii,
EXO.15.11	attirani nii bulẽẽtta hĩ ꞌlẽẽmĩtha,
EXO.15.11	ĩllõõani nii bulẽẽtta
EXO.15.11	nẽ ĩdĩmanuu thooꞌthiok ꞌcĩg ĩnaat eeta.
EXO.15.12	Baa odongi nii aꞌthiit cunni cobbi,
EXO.15.12	nĩngĩtĩ akuui lõõcĩ ĩhõõggõ hĩĩ ꞌthĩĩ.
EXO.15.13	Mĩnnaniitta cunni ĩĩcĩ hõllõngaa edecciaa,
EXO.15.13	aggami hatĩ nii eet baag ẽẽla niina.
EXO.15.13	ꞌTirriaanaa cunni, atiꞌthiti hatĩ nii ĩhõõggõ
EXO.15.13	ĩꞌthõng hõdõlanit nĩngĩtĩ ẽllẽẽmĩth ꞌcĩ aayyi niina.
EXO.15.14	Athĩhĩ hatĩ eeta loonyini nẽ abarritita;
EXO.15.14	ahayũnganni hatĩ eeta cĩg Viliꞌthia gẽrrẽẽt.
EXO.15.15	Aꞌngalĩlĩ hatĩ habuẽẽta cĩg Edomĩ gẽrrẽẽt,
EXO.15.15	aggam hatĩ habuẽẽt cĩg Mõabĩ barriti gẽrrẽẽt;
EXO.15.15	obooyyi hatĩ eet cĩg Kanaanĩ ꞌthinneeti.
EXO.15.16	Adhukiaak hatĩ ĩhõõggõ barriti cobbiẽẽnĩ.
EXO.15.16	ꞌTirriaanaa cĩ aꞌthiit cunni,
EXO.15.16	emmeethĩk hatĩ nẽẽg hĩ bẽẽ,
EXO.15.16	ĩꞌthõng hallacattĩ eeta cugunnẽẽgĩ Makayyioohit,
EXO.15.16	ĩꞌthõng hallacattĩ eeta baag ũũta niina.
EXO.15.17	Aaꞌnyihi hatĩ nii eet cugunnig hõlõmanit
EXO.15.17	muuraa ꞌcĩ aayyi niina,
EXO.15.17	ngaatĩ ẽhẽnytĩ nii õlõ cunni Makayyioohit,
EXO.15.17	nĩngĩtĩ aayyi niina, baa ẽhẽnyta nii athĩnĩĩ cugunnig.
EXO.15.18	Aggam hatĩ Makayyioohiti looc
EXO.15.18	irkiꞌnyia hĩ irkiꞌnyia.”
EXO.15.19	Ma baa õõt nyangõõllẽẽꞌnya cĩg habu cĩ Ijjibi hĩ athegereeꞌnya ꞌcĩg aꞌthuhan nyangõõllẽẽꞌnya ꞌcĩg agurut ꞌgadiggadiꞌnya, hĩ eet ꞌcĩg aꞌthuhan nyangõõllẽẽꞌnya ĩĩcĩ bũlũcõ, ikia õbõdaaĩ Makayyioohiti maam cĩg bũlũcaak hũmmũlũũnyanit ĩhõõggõ, nẽẽthĩ, baa õvvõ eeta cĩg Ĩꞌthĩraẽlĩ ꞌgõõlaa ꞌcĩ õdõhõhĩĩ bũlũcatõõ. 
EXO.15.20	Nĩngĩtĩ attihaanĩ ngaa umwaa ꞌcĩ haĩ Miriam ꞌcĩ baa ĩĩn põrõvẽtaac, cũhũrrẽẽn nẽ ũũhĩ ngaaĩ ũgĩ hõõt hũrũgũmĩt. Baa ĩĩn Miriamĩ ngõõnĩ Arõõnẽ. 
EXO.15.21	Ma nĩngaata, ebeneek Miriamĩ ĩhõõggõ tẽgẽl ꞌcĩ aĩ,
EXO.15.21	“Ebetteek Makayyioohit tẽgẽl,
EXO.15.21	hĩnĩngĩtĩ aꞌnyaman nẽẽ mĩrõk cĩgĩnnĩg.
EXO.15.21	Amarkiihik nẽẽ nyangõõllẽẽ
EXO.15.21	hĩ ꞌthukannioohit cĩnnĩ bũlũcatõõ.”
EXO.15.22	Ma ho, ĩtĩngaaĩ Mũũꞌtha eet cĩg Ĩꞌthĩraẽlĩ Bũlũcatõõ ꞌcĩ Marihi ũũhĩ horrwaa ꞌcĩ õdõhõhĩĩ kak ĩĩcĩ haĩ ꞌThur. Baa õvvõ nẽẽg waathinniook iyyio horrwaa ꞌcĩ õdõhõhĩĩ kak hiꞌthihi maam. 
EXO.15.23	Ma baa iita õdõlanit nẽẽg nĩngĩtĩ haĩ Maara, baa hõllõngaa occa ahũd nẽẽg maam cĩgĩnnĩg, hĩnĩngĩtĩ baa ahahatĩĩ maama dtum. Ĩnõõ ꞌcĩ akannẽẽkĩ eeta nĩngĩtĩho annẽẽkĩ Maara ho. 
EXO.15.24	Ma nĩngaata, iita ongoongoyyieek eeta cĩg Ĩꞌthĩraẽlĩ Mũũꞌtha nẽ ijinit ĩĩttĩk, “Ẽlẽ, hahũdda ꞌyioko hatĩ ne?”
EXO.15.25	Ma nĩngaata, ĩĩlaleek Mũũꞌtha Makayyioohit hẽẽl ĩnõõnnõ, nĩngĩtĩ ẽtẽrꞌthẽẽkĩ Makayyioohiti ĩnõõnnõ hẽẽt umwa ꞌcĩ dĩppĩlĩ. Ma ho, udhuheek Mũũꞌtha hẽẽt tĩho maamĩtõõ, nĩngĩtĩ au abũnnayyĩ maama.
EXO.15.25	Ma nĩngaata, aaꞌnyĩk Makayyioohiti ĩhõõggõ nyattal ꞌcĩ attĩmanĩ ĩhõõggõ hatĩ aꞌnyak lemiinit hĩ ĩnõõnnõ ngaatĩ haĩ Maara ho. 
EXO.15.26	Nẽ ĩĩnnĩk Nyekuci ĩhõõggõ, “Má athiknu niig molook cĩ Makayyioohit Nyekuc cunuung jurrung nẽ ĩdĩmattu thõõth ꞌcĩ ĩĩn dĩdĩ hẽbẽrẽẽnnĩĩ cĩgĩnnĩg nẽ má anuyyu niig tilooinit cĩnnĩ nẽ uꞌthuuttu nyattalliook cĩgĩnnĩg, hõllõngaa hatĩ haꞌnyahaakuung mooriꞌthiook baag haꞌnyahaahi naa eet cĩg Ijjibi, hĩnĩngĩtĩ hĩĩnĩ naa Makayyioohit ꞌcĩ haaꞌnyuung ngagiit ũbũttaath.”
EXO.15.27	Ma ho, iita õdõlanit nẽẽg nĩngĩtĩ haĩ Elim, ngaatĩ baa aꞌnyak ũꞌngĩ cĩg hidiowwaak õmmõtõ hĩ ꞌramma hĩ mĩlĩlla hẽẽn tũkĩramma, nĩngĩtĩ aarĩkĩ tuggẽẽt nĩngaata ngaatĩ obohiini maama.
EXO.16.1	Baa ikia ũllũnganĩ lothippiti cĩ eet cĩg Ĩꞌthĩraẽlĩ vẽlẽk ũtũngeek looc cĩ Elimi nẽ ũũk ĩĩcĩ horu ꞌcĩ õdõhõhĩĩ kak, ꞌcĩ haĩ ꞌThĩn ꞌcĩ aaĩ hõrggẽẽnaa cĩ Elimi hĩ ꞌThĩnaĩ, baa kõr ꞌcĩ ĩĩn õmmõtõ hĩ ꞌtur nyĩlõk cĩ ꞌramma urutaa ꞌcĩ ũũnnĩkĩ nẽẽg Ijjib. 
EXO.16.2	Ma horrwatõõ ꞌcĩ õdõhõhĩĩ kak ko, ikia ongoongoeek lothippiti hũtũrũũr Mũũꞌtha hĩ Arõõnẽ. 
EXO.16.3	Baa anneek eeta cĩg Ĩꞌthĩraẽlĩ ĩhõõggõ, “Occa nuun baa hadaakta athĩnĩĩ cĩg Makayyiooktak Ijjiba! Baa haattiyyia naag ĩĩca, baa hirriamaneeka ijjioꞌnya ꞌcĩg aahini idingi nẽ hadakta ꞌgii vẽlẽk hĩcĩ hadiimma naaga, nẽẽthĩ ꞌyioko, aꞌnyaktaaeetu niig ngagĩĩt horrwatõõ ꞌcĩ õdõhõhĩĩ kak ko, hikia hũcũda lothippit icci vẽlẽk magĩthĩ hĩĩ ꞌthĩĩ!”
EXO.16.4	Ma ho, ĩĩnnĩk Makayyioohiti Mũũꞌtha, “Hĩꞌthõõakuung hatĩ naa ngagiit ũbũnẽẽt hẽẽtahujjieen haau hĩ tammu. Kõr hõdẽẽthõng, adiim eet hõõt huluttia ꞌgẽẽn ꞌcĩ ũũppan waathĩn tĩho diooni. ꞌGõõl ꞌcĩ hatĩ hattĩmanĩĩ naa ĩhõõggõ, hĩcĩn hatĩ anũ nẽẽg thõõth caannĩ cieeni. 
EXO.16.5	Nẽẽthĩ kõr ꞌcĩ ĩĩn tõrkõnõn, adiim huluttia nẽẽg ꞌgẽẽn ꞌcĩ maka ꞌcĩ aduk waathinniook ꞌramma.”
EXO.16.6	Nĩngĩtĩ annẽẽkĩ Mũũꞌtha hĩ Arõõnẽ eet cĩg Ĩꞌthĩraẽlĩ, “Ma utub lõõcĩ, agayyu thĩ hatĩ niig iittu, ĩko baa Makayyioohit ꞌcĩ aluugannuung ngagiit Ijjiba ho, 
EXO.16.7	nẽ ngerrenita, acinnu hatĩ niig bulẽẽnĩt cĩ Makayyiookto, hĩnĩngĩtĩ ĩthĩk nẽẽ ngoongoi ꞌcĩ ongoongoeeku niig ĩnõõnnõ. Ngagĩĩt ꞌyioko ꞌthẽk hĩ nganĩ ꞌcĩg occa ongoongoeekeetu niig ko?” 
EXO.16.8	Nẽ tarĩ ĩĩ Mũũꞌtha, “Agayyu hatĩ niig ĩko baa ꞌthẽk Makayyioohit dĩdĩ ꞌcĩ aaꞌnyuung ngagiit iding ꞌcĩ adaku ꞌjiaat hĩ ũbũnẽẽt vẽlẽk ꞌcĩg adiimmu niig ngerrenita, hĩnĩngĩtĩ ĩthĩk nẽẽ ngoongoi ꞌcĩ ongoongoeeku niig ĩnõõnnõ ho. Ngagĩĩt ꞌyioko ꞌthẽk hĩ nganĩ? Hõllõngaa ongoongoeekeetu niig ngagĩĩta, nẽẽthĩ hinnia, ongoongoeeku niig Makayyioohit.”
EXO.16.9	Nĩngĩtĩ annẽẽkĩ Mũũꞌtha Arõõnẽ, “Duhaak lothippit cĩ eet cĩg Ĩꞌthĩraẽlĩ vẽlẽk anneek, ‘Iita muumaa cĩ Makayyiookto, hĩnĩngĩtĩ ĩthĩk nẽẽ ngoongoi cunuung.’ ”
EXO.16.10	Ma baa nga othoothĩk Arõõnẽ lothippit cĩ eet cĩg Ĩꞌthĩraẽlĩ, ẽbẽktõõthĩ eeta looc ĩĩcĩ horu ꞌcĩ õdõhõhĩĩ kak ko, nĩngĩtĩ adtuuhanĩ bulẽẽnĩt cĩ Makayyiookto ngaatĩ uppwaannanĩ loduruatõõ.
EXO.16.11	Ma ho, ĩĩnnĩk Makayyioohiti Mũũꞌtha, 
EXO.16.12	“Hĩthĩha naa ngoongoi cĩ eet cĩg Ĩꞌthĩraẽlĩ. Nẽẽthĩ ꞌyioko, duhaak ĩhõõggõ anneek, ‘Adaku hatĩ iding ꞌjiaat nẽ ngerrenita, ammũdaannu hatĩ ũbũnẽẽt vẽlẽk ꞌcĩg adiimmu niiga. Nẽẽthĩ hatĩ iita agayyu niig ngaatĩ hĩĩnnĩ naa Makayyioohit Nyekuc cunuung dĩdĩ.’ ”
EXO.16.13	Ma ꞌjiaatĩn niccia, iita ĩbbĩtĩt allurẽẽta lokor ꞌcĩ aarĩkĩ nẽẽg tuggẽẽt ko vẽlẽk nẽ ngerrenita, iita ũmmũlũũnyanit thĩĩthĩ nĩngĩtĩ aattiyyi nẽẽg ko battaala vẽlẽk. 
EXO.16.14	Ma baa utururri thĩĩthĩ, ikia ũmmũlũũnyan ꞌgii umwaa ꞌcĩ õõppẽr ꞌcĩ ẽrẽẽrĩ looc cĩ horu ꞌcĩ õdõhõhĩĩ kak ko. 
EXO.16.15	Ma baa ma adtuuha eeta cĩg Ĩꞌthĩraẽlĩ ho, othoothito nyaagwaana ĩĩtõ, “Ne occa gõõng nicciee?” Hĩnĩngĩtĩ baa hõllõngaa aga nẽẽg ꞌgii tĩho.
EXO.16.15	Ma ho, ĩĩnnĩk Mũũꞌtha ĩhõõggõ, “Ĩĩn cieeg ũbũnẽẽt ꞌcĩg aaꞌnyuung Makayyioohiti ngagiit uduhit. 
EXO.16.16	Thõõth ꞌcĩ aduha Makayyioohiti cieeni. Adiim eet hõdẽĩ hõdẽĩ huluttia ꞌgẽẽn hĩĩ maka hĩcĩ adiim nẽẽgĩ. Uluttia lokirriaac hõdẽĩ ꞌcĩ ũũppan eet hõdẽĩ halangatõõ hõdẽẽthõng.”
EXO.16.17	Nĩngĩtĩ adĩmanĩ eeta cĩg Ĩꞌthĩraẽlĩ hĩcĩ adukiaak ĩhõõggõ ho, baa alũta ũgẽẽgĩ ꞌcĩg mẽẽlĩg hĩllõõanit nẽ uluttia ũgẽẽgĩ ꞌcĩg abadtẽc haaga. 
EXO.16.18	Nẽẽthĩ, ma baa appiiman nẽẽg ꞌgẽẽn tĩho lokirriaaca ho, ẽẽtĩ ꞌcĩ aꞌnyak hẽlẽggĩ ꞌcĩg mẽẽlĩg, hõllõngaa aꞌnyak ꞌcĩg mẽẽlĩg gẽrrẽẽt nẽ ẽẽtĩ ꞌcĩ aꞌnyak hẽlẽggĩ ꞌcĩg hidicig, hõllõngaa aꞌnyak hẽlẽggĩ ꞌcĩg hidicig gẽrrẽẽt. Baa alũta eeta hõdẽĩ hõdẽĩ ꞌgẽẽn hĩcĩ adiim nẽẽgĩ.
EXO.16.19	Ma ho, uduhaak Mũũꞌtha ĩhõõggõ ĩĩnnĩk, “Ma eet umwaa hanyiꞌthia umwa hĩĩ mohoyyio.”
EXO.16.20	Ĩko nẽẽ aitiõõ eeta ũgẽẽgĩ hõllõngaa athĩhĩ thõõth ꞌcĩ aduha Mũũꞌtha ho, anyiꞌthia hinnia ũgĩ hĩĩ mohoyyiẽẽta. Ma baa ngerrenita, ummuddieek uggub nẽ aꞌnyak huluta. Nĩngĩtĩ alĩĩllĩkĩ Mũũꞌtha ĩhõõggõ gẽrrẽẽt ũdũt.
EXO.16.21	Baa alũta eeta ꞌgẽẽn ꞌcĩ ũũppan ĩhõõggõ hõdõõkõthĩ ngerrenita nẽ ma baa aabur kõrra, ikia õbõõĩ ĩĩ maam. 
EXO.16.22	Ma lõõcĩ tõrkõnõn, iita uluttia nẽẽg ꞌgẽẽn ꞌcĩ ũũppan lokirriaaꞌnya ꞌramma ꞌcĩ ũũppan eet hõdẽẽthõng, nĩngĩtĩ au aduhaakĩ makayyiooha cĩg lothippitaak Mũũꞌtha. 
EXO.16.23	Ma ho, uduhaak Mũũꞌtha ĩhõõggõ ĩĩnnĩk, “Thõõth ꞌcĩ aduha Makayyioohiti ciee aĩ, ‘Ĩĩn lõõcĩ lohotha Kõr cĩ ꞌYiommaanõ,
EXO.16.24	Nĩngĩtĩ itiangꞌthĩ eeta ꞌgẽẽn hĩĩ cĩ lohotha, hĩcĩ aduha Mũũꞌtha ho nẽ baa hõllõngaa aggub buúk hode nẽẽ aꞌnyak hulutaac hõdẽẽthõng haaga. 
EXO.16.25	Ma ho, uduhaak Mũũꞌtha ĩhõõggõ ĩĩnnĩk, “Uduhit ꞌgẽẽn nicci kõr nicci edecciaak, hĩnĩngĩtĩ ĩĩn kõrra cĩ iyyieni ho, Kõr cĩ iyyiomanĩ Makayyioohiti. Aitiõõ aattĩ kõr icci hõllõngaa ammũdaannu ꞌgẽẽn umwa loota. 
EXO.16.26	Uluttia hatĩ gõõng ꞌgẽẽn waathinnioohĩĩ ꞌcĩg ĩĩn tõrkõnõn, nẽẽthĩ kõr ꞌcĩ ĩĩn tũkĩramma, Kõrraa cĩ ꞌYiommaanõ, hiꞌthihi hatĩ ꞌgẽẽn umwa ũdũt.”
EXO.16.27	Baa adĩĩtĩ eeta ũgẽẽgĩ adiim õõ alũta ꞌgẽẽn baa kõr ꞌcĩ ĩĩn tũkĩramma ho noho, õõ hinnia ammũdoothĩk hiꞌthihi ꞌgiimwa. 
EXO.16.28	Nĩngĩtĩ aduhaakĩ Makayyioohiti Mũũꞌtha annẽẽkĩ, “Aburru niig ngaatĩ anuyyu tilooinit hĩ thõõth caannĩ ĩꞌthõng ningina? 
EXO.16.29	Ummuhuttooth nõõ ngaatĩ aaꞌnyuung Makayyioohiti Kõr cĩ ꞌYiommaanõ, ĩnõõ ꞌcĩ aaꞌnyuung nẽẽ ngagiit ũbũnẽẽt ꞌcĩg ũũppan waathinniook ꞌramma lõõcĩ tõrkõnõn ko. Adiim aattĩg eeta vẽlẽk ngaatĩ aattiyyi kõrraa ꞌcĩ ĩĩn tũkĩramma, aitiõõ ẽẽtĩ ꞌcĩ occa õkõ ĩĩmwaanĩ tõõ.” 
EXO.16.30	Nĩngĩtĩ iyyiomanĩ eeta kõrraa ꞌcĩ ĩĩn tũkĩramma.
EXO.16.31	Baa avvĩ eeta cĩg Ĩꞌthĩraẽlĩ ũbũnĩ anneek manna.
EXO.16.32	Ma ho, ĩĩ Mũũꞌtha, “Thõõth ꞌcĩ aduha Makayyioohiti cieeni, ‘Uluttia manna ꞌcĩ ũũppan lokirriaac nẽ itiangiꞌthu hĩĩ cĩ lõhõlĩ ꞌcĩg arrittiaa horumwa irkiꞌnyiaannĩ, hátĩ hĩcĩnĩt lohollia ũbũnẽẽt ꞌcĩg haaꞌnyuung naa ngagiit uduhit horrwaa ꞌcĩ õdõhõhĩĩ kak, baa hõõgannuung ngagiit Ijjiba.’ ”
EXO.16.33	Nĩngĩtĩ aduhaakĩ Mũũꞌtha Arõõnẽ annẽẽkĩ, “ꞌTiha manna umwa nẽ aarihuu lohilihiliiatõõ. Arĩĩk muumaa cĩ Makayyiookto hitiangĩthĩ hĩĩ cĩ lõhõlĩ ꞌcĩg nga au irkiꞌnyiaannĩ.”
EXO.16.34	Hĩ baa aduhaak Makayyioohiti Mũũꞌtha, ikia ittiha Arõõnẽ manna nẽ aarĩk Cadduhatõõ cĩ Lohoto, hátĩ hitiangĩthĩ nĩngaata.
EXO.16.35	Baa aduk eeta cĩg Ĩꞌthĩraẽlĩ manna irkiꞌnyia hẽẽn ꞌwec ĩꞌthõng hõdõlanit looc ꞌcĩ õõ õlõman nẽẽg ko, aduk nẽẽg manna ĩꞌthõng hiita hõdõlanit lõkõõrĩ cĩ looc cĩ Kanaanĩ.
EXO.16.36	Ma aluttiaa manna ꞌcĩ ũũppan lokirriaaꞌnya õmmõtõ, ĩĩn ꞌthũbba hõdẽĩ. (Avvĩ eeta ꞌgii ꞌcĩ occa abbĩꞌthĩĩ lokirriaac anneek omer nẽ ũtũvvẽẽcõ ꞌcĩ occa abbĩꞌthĩĩ ꞌthũbba, ĩĩttĩk ẽvva.)
EXO.17.1	Baa ikia ũtũngeek lothippiti cĩ eet cĩg Ĩꞌthĩraẽlĩ horu ꞌcĩ ꞌThĩnĩ nẽ õtõõcõ lõkõrẽẽt vẽlẽk hĩ baa aduha Makayyioohiti. Baa ẽttẽẽd nẽẽg tuggẽẽt cĩggĩĩng ngaatĩ haĩ ꞌRevidim, nẽẽthĩ hinnia, baa hiꞌthihi maam ꞌcĩg occa ahũd eeta. 
EXO.17.2	Ma nĩngaata, iita ongoongoyyieek eeta cĩg Ĩꞌthĩraẽlĩ Mũũꞌtha ĩĩttĩk, “Aaꞌnyeet maam huhuddia.”
EXO.17.2	Ẽdẽcĩ hinnia Mũũꞌtha ĩhõõggõ anneek, “Inni eggerenyteehaangu niig nganĩĩt ko? Inni ĩttĩmanit niig Makayyioohit ko?”
EXO.17.3	Nẽẽthĩ, baa aam eet kõrra nĩngaata gẽrrẽẽt, nĩngĩtĩ õngõõngõẽẽkĩ Mũũꞌtha. Baa anneek nẽẽg Mũũꞌtha, “Aluuganneet baa nõõ ꞌthẽk nii ngagĩĩt Ijjiba nẽ ꞌyioko, ĩĩnanaaeet hikia hõhõdaaeet kõrra hĩ lõhõlĩ hĩ tĩĩn cĩggaang vẽlẽk ko inni?”
EXO.17.4	Nĩngĩtĩ ĩĩlalẽẽkĩ Mũũꞌtha Makayyioohit annẽẽkĩ, “Hogooni occa ꞌthẽk naa eet iccig hutuno? Õbõktĩ nẽẽg ngaatĩ õhõdaanna nganĩĩt biyyiẽẽnĩ.”
EXO.17.5	Ma nĩngaata, ẽdẽc Makayyioohiti Mũũꞌtha ĩĩnnĩk, “Tuanẽẽhĩ nẽẽ nii eet ĩĩcĩ oou. Thõhõt makayyiook ũgĩ cĩg eet cĩg Ĩꞌthĩraẽlĩ nẽ othohotuu hĩbahĩt baa uuki nii hidioo cĩ Naaĩlĩ buúk attiaa cunni nẽ oottu. 
EXO.17.6	Habili hatĩ naa muumaa cunni lõbaraba ngaatĩ haĩ Horeb. Uuk lõbarab hĩbahĩta, hátĩ hirikta maama ꞌcĩg ahũd eeta.” Nĩngĩtĩ adĩmanĩ Mũũꞌtha thõõth icci hẽbẽrẽẽnnĩĩ cĩg makayyiook cĩg eet cĩg Ĩꞌthĩraẽlĩ. 
EXO.17.7	Ma nĩngaata, akateek Mũũꞌtha nĩngĩtĩho ꞌthaarriok ꞌcĩg haĩ Maaꞌtha hĩ Meriba;
EXO.17.8	Ma ho, iita urukto eeta cĩg Amalẽhĩ hĩ eet cĩg Ĩꞌthĩraẽlĩ ꞌRevidima. 
EXO.17.9	Nĩngĩtĩ annẽẽkĩ Mũũꞌtha ꞌJooꞌthua, “Bẽra eet ũgĩ hõõt hurukto hĩ eet cĩg Amalẽhĩ. Habili hatĩ naa lohotha muura lokora, haggami hĩbahĩt cĩ Nyekuci athĩnĩĩ cĩgannĩg.”
EXO.17.10	Ma nĩngaata, urukto ꞌJooꞌthua hĩ eet cĩg Amalẽhĩ, hĩ baa aduha Mũũꞌtha, baa nẽ õõt Mũũꞌtha hĩ Arõõnẽ hĩ Hur muura lokora. 
EXO.17.11	Ma baa õdõng Mũũꞌtha athĩn cĩgĩnnĩg ꞌjieena, ĩllõõan eeta cĩg Ĩꞌthĩraẽlĩ mĩrõk, má aarĩk nẽẽ athĩn cĩgĩnnĩg loota, ĩllõõan hinnia eeta cĩg Amalẽhĩ. 
EXO.17.12	Ma baa ippiirria athĩna cĩg Mũũꞌtha, itikta Arõõnẽ hĩ Hur bẽẽ umwa nẽ aanytĩk Mũũꞌtha hiccioloonganĩ loota. Ma ho, odongit Arõõnẽ hĩ Hur athĩn cĩg Mũũꞌtha ꞌjieena, baa õdõng Arõõnẽ aꞌthiit umwa nẽ õdõng Huri buúk umwa, hátĩ haallattia athĩna cĩgĩnnĩg ꞌjieena ĩꞌthõng hokoloothĩk kõrra. 
EXO.17.13	Nĩngĩtĩ ĩllõõanĩ ꞌJooꞌthua athegereeꞌnya cĩg Amalẽhĩ jora.
EXO.17.14	Ma ho, uduhaak Makayyioohiti Mũũꞌtha ĩĩnnĩk, “Tẽhẽẽd thõõth icci waragaawa hĩĩ ꞌgii ꞌcĩ hatĩ ammuhaannu nẽ dĩdĩ, aꞌnyĩĩk ꞌJooꞌthua hĩthĩk thõõth icci, hĩnĩngĩtĩ hacũda hatĩ naa eet cĩg Amalẽhĩ loota nĩnga hĩĩ dtĩng.”
EXO.17.15	Nĩngĩtĩ aku ẽhẽnytĩ Mũũꞌtha nĩngĩtĩ ĩbbõõrĩ ꞌgaarrieenit nẽ akateek ꞌthaar ꞌcĩg haĩ, “Aaꞌnya Makayyioohiti ꞌtirrian hĩllõõan mĩrõk.” 
EXO.17.16	Baa aĩ nẽẽ, “Hĩnĩngĩtĩ baa odongoothĩk athĩna dtaaba cĩ Makayyiookto. Aruhõõ hatĩ gõõng Makayyioohiti hĩ eet cĩg Amalẽhĩ irkiꞌnyia hĩ irkiꞌnyia.”
EXO.18.1	Nẽẽthĩ ꞌyioko, baa ĩthĩk ꞌJeꞌthoro paadĩrĩ cĩ looc cĩ Midianĩ, ꞌcĩ baa ĩĩn homoneec cĩ Mũũꞌtha, hẽlẽggĩ vẽlẽk ꞌcĩg baag adĩmaneek Nyekuci Mũũꞌtha, hĩ eet cĩg Ĩꞌthĩraẽlĩ hĩ ꞌgõõl ꞌcĩ baa aluuganĩ Makayyioohiti eet cĩg Ĩꞌthĩraẽlĩ looccaa cĩ Ijjibi.
EXO.18.2	Ma baa urutaa ꞌcĩ ĩꞌthõõĩhĩ Mũũꞌtha ngaa cĩnnĩ ꞌThippõra ꞌgõõl hũũk, ikia ũũhĩ ꞌJeꞌthoro bũhaanyĩnĩ hĩ lõhõlĩ cĩg bũhaanyĩnĩ ꞌramma õlõõ cĩnnĩ. 
EXO.18.3	Baa haĩ ngeertĩ Mũũꞌtha ꞌcĩ oou ꞌthaar Gerthom, hĩnĩngĩtĩ baa aĩ Mũũꞌtha, “Hikia hĩĩna tahanit looccaa ꞌcĩ ꞌrĩĩng.” 
EXO.18.4	Nẽ hĩĩtõ ngeerĩnĩ umwa Eliether,
EXO.18.5	Ma ho, ookorria ꞌJeꞌthoro hõmõnẽẽcĩ cĩ Mũũꞌtha hĩ ngaa cĩ Mũũꞌtha lõhõlẽẽnĩ noho, hiita hĩcĩnĩt Mũũꞌtha horrwaa ꞌcĩ õdõhõhĩĩ kak, ngaatĩ baa ẽttẽẽdĩ Mũũꞌtha tuggẽẽt ngaatĩ õbõhõõ hĩ muur cĩ Nyekuci. 
EXO.18.6	Nĩngĩtĩ ĩꞌthõõĩkĩ ꞌJeꞌthoro Mũũꞌtha nyeemuut annẽẽkĩ, “Nganĩĩt ꞌJeꞌthoro homoneec cunni ciee hõõkõraanna hĩ ngaa cunni hĩ buul cugunnig ꞌramma ho.”
EXO.18.7	Ma nĩngaata, ĩtĩnga Mũũꞌtha ũũk ithirriaamanõõthĩ homoneec cĩnnĩ, ma baa õmmõtõõ ho, iggiing nẽẽ õõ nĩngĩtĩ ĩꞌthaaĩ homoneec cĩnnĩ. Ĩꞌthaayyio noho nĩngĩtĩ adukni tuggatõõ. 
EXO.18.8	Ma ho, uduhaak Mũũꞌtha homoneec cĩnnĩ ho thooꞌthiok vẽlẽk ꞌcĩg baag adĩmaneek Makayyioohiti habu cĩ Ijjibi hĩ eet cĩg Ijjibi, hĩnĩngĩtĩ eet cĩg Ĩꞌthĩraẽlĩ hĩ ꞌcannan vẽlẽk ꞌcĩ baa ammũda nẽẽg ꞌgõõla, hĩ ꞌgõõl ꞌcĩ baa ẽẽlanĩ Makayyioohiti ĩhõõggõ.
EXO.18.9	Baa accamanoothĩk ꞌJeꞌthoro gẽrrẽẽt ngaatĩ athĩknĩ thooꞌthiok vẽlẽk ꞌcĩg abũnnaa ꞌcĩg adĩmaneek Makayyioohiti eet cĩg Ĩꞌthĩraẽlĩ, ngaatĩ ẽẽlanĩ ĩhõõggõ athĩnĩĩ cĩg eet cĩg Ijjibi. 
EXO.18.10	Baa nẽ õthõõth ꞌJeꞌthoro ĩĩ, “Aꞌnyĩĩk dĩhĩthẽẽnĩt haau hĩ Makayyioohit baa ẽẽlannii nganiit athĩnĩĩ cĩg eet cĩg Ijjibi, hĩ ĩcĩg habu cĩ Ijjibi nẽ ẽẽla eet cĩg Ĩꞌthĩraẽlĩ buúk athĩnĩĩ cĩg eet cĩg Ijjibi. 
EXO.18.11	Nẽẽthĩ ꞌyioko, hagawa aattĩ naa ngaatĩ ĩllõõanĩ Makayyioohiti nyekuꞌnya ũgĩ, hĩnĩngĩtĩ baa adĩmaneek nẽẽ thooꞌthiok iccig eet ꞌcĩg arratan eet cĩg Ĩꞌthĩraẽlĩ.” 
EXO.18.12	Ma nĩngaata, ittiha ꞌJeꞌthoro hõmõnẽẽcĩ cĩ Mũũꞌtha, ꞌbaaninit ꞌcĩ ĩwaaddi hĩ ꞌgaarriẽẽn ũgĩ nẽ aaꞌnyĩk Nyekuc, nĩngĩtĩ au aduhi Arõõnẽ hĩ makayyiook cĩg eet cĩg Ĩꞌthĩraẽlĩ, ũbũnẽẽt hõdẽĩ hĩ homoneec cĩ Mũũꞌtha hẽbẽrẽẽnnĩĩ cĩg Nyekuci.
EXO.18.13	Ma baa loohoth cĩnnĩ, ikia iccioloongan Mũũꞌtha dtaabawaa cĩnnĩ nẽ ẽttẽẽd lokihẽẽt cĩg eetuk, nĩngĩtĩ alũtõõthĩkĩ eeta ĩnõõnnõ ngaanĩngĩtĩ loohothu ĩꞌthõng hĩĩ ꞌjiaatĩn lõõcĩ. 
EXO.18.14	Ma baa adtuuha hõmõnẽẽcĩ cĩnnĩ thõõth ꞌcĩ adĩmaneek Mũũꞌtha eet ko, ikia ĩĩ, “Ne ꞌcĩ adĩmaneehi nii eet ko? Etteedi gõõng thooꞌthiok cĩg eetuk nii dioo nẽ ibillieehi eeta cieeg vẽlẽk nganiit ngaanĩngĩtĩ oloohotha ĩꞌthõng hĩĩ ꞌjiaatĩn lõõcĩ hutuno?”
EXO.18.15	Ẽdẽcĩ Mũũꞌtha ĩnõõnnõ anneek, “Au ꞌthẽk eeta hĩ nganĩĩt, hĩnĩngĩtĩ adiim thõõth ꞌcĩ atab Nyekuci hidticanit nẽẽgĩ. 
EXO.18.16	Hĩnĩngĩtĩ ma ẽggẽrꞌnyõõnĩ eeta thõõth umwa, aꞌnyakiaaka ꞌthẽk nganĩĩt nẽ hittiamana naa eet ꞌcĩg ẽggẽrꞌnyõõ ho nẽ huduhaaha ĩhõõggõ nyattalliook hĩ tilooinit cĩ Nyekuci.”
EXO.18.17	Ẽdẽcĩ hõmõnẽẽcĩ cĩ Mũũꞌtha aĩ, “Ẽlẽ, aitiõõ ꞌgii ꞌcĩ adĩmani nii ho hõllõngaa abũnnaa. 
EXO.18.18	Appĩĩrnannu hatĩ niig hĩ eet iccig haaga. Maka nganiit dtiici ciee gẽrrẽẽt, occa ꞌthẽk hõllõngaa ũũlũ nii ẽmmẽn. 
EXO.18.19	Thĩhaa thĩ da ꞌyioko nganĩĩt huduhaahii thõõth umwa ꞌcĩ abũnnaa nẽ aꞌnyĩĩk Nyekuc haau hĩ nganiita. Adiim ĩĩnĩ eet ꞌcĩ õthõõthĩ eet muumaa cĩ Nyekuci nẽ aꞌnyahaahu Nyekuc thooꞌthiok ꞌcĩg ẽggẽrꞌnyõõnĩ nẽẽgĩ. 
EXO.18.20	ꞌLimmaneek ĩhõõggõ nyattalliook cĩg Nyekuci nẽ eteretheehu ĩhõõggõ authet ꞌcĩ occa aattiyyi hĩ dtiicanĩ ꞌcĩg occa adĩman nẽẽgĩ. 
EXO.18.21	Nẽẽthĩ, bẽra eet ꞌcĩg ũũlũ thooꞌthiok hõrggẽẽnaa cĩ eet vẽlẽk, eet ꞌcĩg iꞌngolli Nyekuc hĩ eet ꞌcĩg aduha thooꞌthiok ꞌcĩg ĩĩn dĩdĩ nẽ abũrĩ ĩgõr. Arĩĩk ĩhõõggõ hĩĩtõ makayyiook ꞌcĩg aggam eet aalibꞌnya, hĩ ꞌcĩg aggam eet ꞌmiia hõdẽĩ, hĩ ꞌcĩg aggam eet hẽẽn ꞌtur, hĩ ꞌcĩg aggam eet õmmõtõ. 
EXO.18.22	Aꞌnyĩĩk ĩhõõggõ hidticattoothĩk eet hetteedito thooꞌthiok cĩg eetuk hõdõõkõthĩ, nẽẽthĩ, aꞌnyĩĩk haꞌnyaktaahi nganiit thooꞌthiok ꞌcĩg õkõmĩ, aꞌnyĩĩk ĩhõõggõ hetteedito thooꞌthiok ꞌcĩg ammũjĩ nyaagwaana. Aaꞌnyĩk hatĩ thõõth ciee dtiic cunni buúk hõõlõl, hĩnĩngĩtĩ otholeeki hatĩ nẽẽg nganiit dtiic. 
EXO.18.23	Má anũ nii tilooinit icci nẽ má aduhaaki Nyekuci nganiit dĩman noho, emmeethi thĩ hatĩ thooꞌthiok ꞌcĩg ommogeeki eeta ho nẽ hatĩ õõt eeta cieeg vẽlẽk õlõ lõꞌngõõc.”
EXO.18.24	Nĩngĩtĩ athĩknĩ Mũũꞌtha thooꞌthiok cĩg homoneec cĩnnĩ ho nẽ ĩdĩman hẽlẽggĩ vẽlẽk ꞌcĩg aduhaak hõmõnẽẽcĩ cĩnnĩ ĩnõõnnõ ho. 
EXO.18.25	Ma ho, ẽbẽra nẽẽ eet ꞌcĩg ũũlũ thooꞌthiok eetinii cĩg Ĩꞌthĩraẽlĩ vẽlẽk nẽ aarĩk ĩhõõggõ hĩĩtõ makayyiook cĩg eetuk, makayyiook cĩg eet aalib hõdẽĩ, hĩ cĩg eet ꞌmiia hõdẽĩ hĩ cĩg eet hẽẽn ꞌtur hĩ cĩg eet õmmõtõ. 
EXO.18.26	Baa ĩĩn nẽẽg makayyiook ꞌcĩg ẽttẽẽd thooꞌthiok cĩg eetuk hõdõõkõthĩ. Nẽ thooꞌthioha ꞌcĩg õkõmĩ, aꞌnyahaak nẽẽg Mũũꞌtha, nẽẽthĩ, etteedito nẽẽg thooꞌthiok ꞌcĩg ammũjĩ nyaagwaana.
EXO.18.27	Ma nĩngaata, ittioonĩk Mũũꞌtha homoneec cĩnnĩ ho ꞌgõõl hũũk, nĩngĩtĩ õbõdõõꞌthĩ ꞌJeꞌthoro ĩĩcĩ looc cĩnnĩ.
EXO.19.1	Ma baa urutaa cĩ nyĩlõhĩ iyyio, iita ũtũngteek eeta cĩg Ĩꞌthĩraẽlĩ Ijjib, kõr niccia dẽẽdẽ nẽ õõt õdõlanit horu ꞌcĩ õdõhõhĩĩ kak ꞌcĩ haĩ ꞌThĩnaĩ. 
EXO.19.2	Nẽ tarĩ urutaa ꞌcĩ ũtũngtẽẽhĩ eeta cĩg Ĩꞌthĩraẽlĩ ꞌRevidim, iita uduhunit horu ꞌcĩ õdõhõhĩĩ kak cĩ ꞌThĩnaĩ nẽ etteedito tuggẽẽt muura uruta nĩngaata.
EXO.19.3	Ma ho, õtõd Mũũꞌtha ũũk ĩĩcĩ aayyi Nyekuci, nĩngĩtĩ avvaanĩ Makayyioohiti ĩnõõnnõ muura nẽ ĩĩnnĩk, “Thõõth ꞌcĩ occa õkõ aduhaahi nii halang cĩ Yakobo hĩ eet cĩg Ĩꞌthĩraẽlĩ cieeni, 
EXO.19.4	‘Baa udtuuktau niig hẽbẽrẽẽnnĩĩ cugguung thooꞌthiok baag hadĩmani naa Ijjiba, hĩ ꞌgõõl baa haꞌnyahaannuung hĩ ꞌthuuti ꞌcĩ attiran ꞌcĩ irriongan lõhõlĩ cĩgĩnnĩg havvuutõnĩ. 
EXO.19.5	Nẽẽthĩ ꞌyioko, má athĩknaangu nganĩĩt jurrung nẽ uꞌthuuttu lõhõt caannĩ, iiginnu hatĩ eet cĩgannĩg dẽẽdẽ eetini vẽlẽk. Hĩnĩngĩtĩ, ĩĩn lõõcĩ vẽlẽk caannĩ, 
EXO.19.6	iiginnu hatĩ niig habuccieet caannĩ cĩ paadĩrꞌnyaannu, eet cĩgannĩg ꞌcĩg ẽllẽẽmĩthĩ.’ Nyeemuut ꞌcĩ adiim aduhaahi nii eet cĩg Ĩꞌthĩraẽlĩ ho cieeni.”
EXO.19.7	Nĩngĩtĩ õbõdõõꞌthĩ Mũũꞌtha nẽ ũũk ũtũvva makayyiook cĩg eetuk nẽ ẽddẽẽbak ĩhõõggõ thooꞌthiok aag aduhaak Makayyioohiti ĩnõõnnõ. 
EXO.19.8	Baa ẽdẽca eeta vẽlẽk aĩ, “Hadĩmanna hatĩ thooꞌthiok vẽlẽk ꞌcĩg aduha Makayyioohiti ho.” Nĩngĩtĩ õbõdõõꞌthĩ Mũũꞌtha ĩĩcĩ aayyi Makayyioohiti hũũk huduhaak ĩnõõnnõ thõõth ꞌcĩ aduha nẽẽg ko.
EXO.19.9	Ma ho, uduhaak Makayyioohiti Mũũꞌtha tarĩ ĩĩnnĩk, “Hõkõ hatĩ hakuu naa hĩ nganiit loduruatõõ cobbi gẽrrẽẽt, hátĩ hĩthĩhĩt eeta ngaatĩ hõthõõthõnĩ naag hĩ nganiit nẽ hatĩ gõõng aarrik nẽẽg lemiinit cĩnĩĩng hĩ nganiita.” Nĩngĩtĩ aduhaakĩ Mũũꞌtha Makayyioohit thõõth ꞌcĩ baa aduha eeta.
EXO.19.10	Nẽ tarĩ uduhaak Makayyioohiti Mũũꞌtha ĩĩnnĩk, “Bodooth bĩĩt kũmmaneek eet hiita homottiooa hĩ nganĩĩta. Aꞌnyĩĩk ĩhõõggõ kõr nicci hũtũũnyĩtõ ceremwa cĩggĩĩng, 
EXO.19.11	nẽ ũkũmattoothihu jurrung kõrraa ꞌcĩ ĩĩn iyyio, hĩnĩngĩtĩ kõr niccia, alluuccia hatĩ Makayyioohiti Muuraa cĩ ꞌThĩnaĩ hĩcĩnĩt eeta vẽlẽk. 
EXO.19.12	Etteedit lõkõõrĩ hatawan muur hũtũrũũr. Uduktaak eet anneek, ‘Uꞌthuutti eleeti! Ma hotoddu muur hode nẽẽ hahummu lõkõõrĩ cĩnnĩ haaga. Aruhi hatĩ ẽẽtĩ ꞌcĩ õtõd muur hadaak nĩĩcĩ noho. 
EXO.19.13	Ohoddia eet ꞌcĩ ẽttẽẽd lõkõõrĩ hode ĩccaac lĩꞌthaanĩtĩ nẽ ma hahummu ĩnõõnnõ. Tananga ĩĩn eet hode ꞌgii ꞌcĩ aballi õlõ, hõllõngaa occa ũũnnothoothĩk hũrũg.’ Occa õtõd eeta muur hatĩ adtahĩ illieeri ꞌcĩ adĩmanniaa ottoonaa cĩ merkeco diooni.”
EXO.19.14	Ma baa ũllũũcĩ Mũũꞌtha muura ũũk loota, ũũk uduhaak nẽẽ eet hũtũũnyĩtõ eleeti cĩggĩĩng hĩĩtõ tẽllĩg nẽ ũcũũrĩtõ ceremwa cĩggĩĩng buúk. 
EXO.19.15	Ma ho, uduhaak nẽẽ eet ĩĩnnĩk, “Hõlõ, ũkũmatteek eleeti cugguung, hĩnĩngĩtĩ kõr ꞌcĩ ĩĩn iyyio. Nẽẽthĩ, ma nõõ hooginnu hĩ ngaaĩ.”
EXO.19.16	Ma baa loohoth cĩ kõr ꞌcĩ ĩĩn iyyio, ikia ammad lõõcĩ nẽ ĩccaaõ habath dtẽc nẽ edeeꞌnyia loduruui muura hujjieen nẽ ẽggẽrẽny tũũrĩ hĩdĩĩtĩ lõõcĩ pĩd. Nĩngĩtĩ abarti eeta tuggẽẽtĩ tõõ habath lõõcĩ dtẽc. 
EXO.19.17	Ma nĩngaata, uduhunaaĩ Mũũꞌtha eet tuggẽẽtĩ tõõ battaala nẽ ũũhĩ ĩhõõggõ hõõt homottio hĩ Nyekuc nẽ õõt ĩbĩlĩt eeta muura uruta. 
EXO.19.18	Baa ammũt Muur cĩ ꞌThĩnaĩ ho bũrrẽtĩ, hĩnĩngĩtĩ baa alluuccia Makayyioohiti haau hĩ ꞌgwaa. Baa aburrut bũrrẽtĩ haau hĩ gõõng akannĩ eeta looc ꞌgwoo nẽ õtõmõ muur ꞌbuth, 
EXO.19.19	nẽ ẽggẽrẽny tũũrĩ gẽrrẽẽt hĩdĩĩtĩ lõõcĩ pĩd. Ma ho, õthõõth Mũũꞌtha nẽ ẽdẽc Nyekuci ĩnõõnnõ moloohaa cobbi gẽrrẽẽt.
EXO.19.20	Ma ho, ulluucciak Makayyioohiti Muur cĩ ꞌThĩnaĩ nẽ ũtũvvũ Mũũꞌtha hõtõd muura hujjieen. Nĩngĩtĩ õtõdĩ Mũũꞌtha õkõõĩ, 
EXO.19.21	nẽ ũũk ĩĩnnĩk Makayyioohiti ĩnõõnnõ, “Bĩĩt duhaak eet hiittiõõ hõllõngaa ẽꞌngẽrkẽẽthana lõkõõrĩ, hatĩ au acĩn Makayyioohit, má ẽꞌngẽrkẽẽthatta, adaahĩ hinnia hatĩ eeta ꞌcĩg mẽẽlẽẽgĩ. 
EXO.19.22	Tananga paadĩrꞌnya ꞌcĩg au õbõhõõ hĩ Makayyioohit, adiim nõõ hũtũũnyĩtõ ꞌthẽccanẽẽt ꞌthinneetinii cĩggĩĩng, má aitiõõ, aruk hinnia hatĩ Makayyioohiti ĩhõõggõ hĩĩ dtĩng.”
EXO.19.23	Anneek hinnia Mũũꞌtha Makayyioohit, “Aitiõõ eeta hõllõngaa occa õtõda Muur cĩ ꞌThĩnaĩ ho hiita lokora, hĩnĩngĩtĩ baa eggerꞌnyeekeet nii ngagĩĩt aini, ‘Etteedit lõkõõrĩ hirriaman muur hũtũrũũr nẽ aanytĩhu hiꞌngiranĩ haawua ꞌrẽẽna.’ ”
EXO.19.24	Ẽdẽcĩ Makayyioohiti Mũũꞌtha anneek, “ꞌLũũcĩ õõt ookorria hĩ Arõõnẽ. Nẽẽthĩ, ma haaꞌnyihi paadĩrꞌnya hĩ eet hĩrrĩĩnyta hiita hõbõktõ hĩ Makayyioohit, má ĩrrĩĩnyta dẽẽdẽ, acũda hinnia hatĩ Makayyioohiti ĩhõõggõ hĩĩ lõõcĩ ꞌthĩĩ!”
EXO.19.25	Nĩngĩtĩ allũũcẽnĩ Mũũꞌtha nẽ ũũk uduhaak eet thõõth icci.
EXO.20.1	Baa aduha Nyekuci thooꞌthiok iccig vẽlẽk aĩ,
EXO.20.2	“Hĩĩnĩ naa Makayyioohit Nyekuc cunuung, baa haluugannuung Ijjiba looccaa ĩbaa iiginnu appahacaaꞌnya.
EXO.20.3	Ma halayyu nyekuꞌnya ũgĩ, ubuluꞌthiaangu nganĩĩt diooni.
EXO.20.4	Ma hẽhẽnytaaku eleeti cugguung hẽlẽggĩ ꞌcĩg aarru hĩĩtõ nyekuꞌnya ꞌcĩg ĩthakꞌtheeku hẽlẽggĩ ũgĩ cĩg hẽẽtkujjieen hode hẽlẽggĩ cĩg lootu hode hẽlẽggĩ ꞌcĩg aattĩg bũlũccwaanĩtõõ. 
EXO.20.5	Ma hakanneeku ĩhõõggõ huruꞌnyia hode alayyu ĩhõõggõ, hĩnĩngĩtĩ naa Makayyioohiti Nyekuci cunuung, hĩĩnĩ Nyekuc ꞌcĩ hõllõngaa haccamanoothihi, hatĩ abuluꞌthu nyekuꞌnya ũgĩ, occa huuki lõhõlĩ, hĩnĩngĩtĩ ꞌthẽccanẽẽt cĩg maajihi cĩggĩĩng, ĩꞌthõng lõhõlĩ cĩg lõhõlĩ cĩggĩĩng ꞌcĩg aaburreeka nganĩĩta. 
EXO.20.6	Nẽẽthĩ, heterꞌtheehi hatĩ naa mĩnnan caannĩ lõhõlĩ cĩg lõhõlĩ cugguung, ꞌcĩg hatĩ nga arrittiaa irkiꞌnyia aalibꞌnya hĩ aalibꞌnya ꞌcĩg ammĩnannaa nganĩĩt nẽ ĩthĩhĩt tilooinit caannĩ.
EXO.20.7	Occa hõllõngaa urangannu ꞌthaar cĩg Makayyioohit Nyekuc cunuung, hĩnĩngĩtĩ hõllõngaa occa ũũnnĩk Makayyioohiti eet umwa ꞌcĩ uranganĩ ꞌthaar cĩgĩnnĩg haaga.
EXO.20.8	Ummuhuttooth Kõr cĩ ꞌYiommaanõ ngaatĩ aꞌthuunnu hĩĩ kõr ꞌcĩ aꞌngirannii. 
EXO.20.9	Waathinnioohĩĩ ꞌcĩg ĩĩn tõrkõnõn, occa adticannu dtiicanĩ cugguung vẽlẽk, 
EXO.20.10	nẽẽthĩ kõrra ꞌcĩ ĩĩn tũkĩramma, ĩĩn Kõr cĩ ꞌYiommaanõ, ꞌcĩ aaꞌnyĩhoothĩk Makayyioohit Nyekuc cunuung. Kõr niccia, occa hõllõngaa adticannu niig dtiic umwa ũdũt, hode lohollia cugguung ꞌcĩg maacĩg hĩ ꞌcĩg ngayyig hode appahacaaꞌnya cugguung ꞌcĩg maacĩg hĩ ꞌcĩg ngayyig, hode hẽlẽggĩ ꞌcĩg aballu, hode eeta cugguung ꞌcĩg ĩĩn mĩrõk ꞌcĩg ũrũmteeu hĩ ngagiita. 
EXO.20.11	Hĩnĩngĩtĩ waathinniooha ꞌcĩg ĩĩn tõrkõnõn ko, ĩĩn waathinniook baag ẽhẽnytaanĩ Makayyioohiti hẽẽtkujjieen hĩ looc hĩ bũlũccwa hĩ hẽlẽggĩ vẽlẽk ꞌcĩg aattiyyi ĩhõõggõ, nẽẽthĩ, baa iyyioman nẽẽ kõrraa ꞌcĩ ĩĩn tũrkĩramma. Nẽẽthĩ hoti ho, aggatan Makayyioohiti Kõr cĩ ꞌYiommaanõ nẽ aaꞌnyĩk hiꞌngiranĩ.
EXO.20.12	Tingõlĩ maaꞌnyu hĩ ngaanu, hátĩ rũũg ĩꞌthõng looccaa ꞌcĩ aaꞌnyuung Makayyioohiti Nyekuci cunuung ko.
EXO.20.13	Ma haruhi.
EXO.20.14	Ma hattihi ngaa cĩ eet umwa.
EXO.20.15	Ma hĩgõrꞌthĩ.
EXO.20.16	Ma haddangaahi eet ꞌcĩ aaronnu.
EXO.20.17	Ma habũraneehi ꞌcieeth cĩ eet ꞌcĩ aaronnu. Ma habũraneehi ngaa cĩ eet ꞌcĩ aaronnu hode dticciannioohit cĩnnĩ ꞌcĩ maacĩ hode ꞌcĩ ngayyi hode olĩ cĩnnĩ hode thigir cĩnnĩ hode ꞌthẽk ꞌgiimwa cĩ eet ꞌcĩ aaronnu.”
EXO.20.18	Ma baa adtuuha eeta madĩĩth nẽ ĩthĩhĩt ꞌgerenyi cĩ tammwo nẽ ĩthĩhĩt tũũrĩ nẽ tarĩ udtuukta bũrrẽt muura hujjieen ko, iita abarritit nẽẽg tẽẽlꞌthĩta, nĩngĩtĩ abĩllaanĩ ꞌrẽẽna, 
EXO.20.19	nẽ ĩĩttĩk Mũũꞌtha, “Má othoothĩkeet niina, occa hathĩkniina. Nẽẽthĩ, ma hẽlẽmaakĩ Nyekuc hothoothĩheet ngagĩĩta, hadaakna hinnia hatĩnĩ.”
EXO.20.20	Ẽdẽcĩ Mũũꞌtha ĩhõõggõ anneek, “Hõlõ, ma hiteelinnu. Aku attĩmannuung ngagiit Nyekuci thõng, haau tẽẽlꞌthĩtĩ cĩ Nyekuci hĩ ngagiit, hátĩ ũtũngteek niig ꞌthẽccan.”
EXO.20.21	Baa abĩllaa eeta ꞌrẽẽna, baa nga aduhun Mũũꞌtha muguratõõ ꞌcĩ holittup ĩcĩ aayyi Nyekuci.
EXO.20.22	Ma ho, ĩĩnnĩk Makayyioohiti Mũũꞌtha, “Duhaak eet cĩg Ĩꞌthĩraẽlĩ thõõth icci, ‘Icittu thĩ aattĩ ngaatĩ hõthõõthakuung naa ngagiit hẽẽtahujjieen. 
EXO.20.23	Ma hadĩmanaannu nyekuꞌnya ꞌcĩg ĩthakꞌtheekaangu nganĩĩta, ma hadĩmanaaku eleeti cugguung nyekuꞌnya ꞌcĩg ĩĩn maccĩrẽẽn hode nyekuꞌnya ꞌcĩg ĩĩn ꞌdaab.
EXO.20.24	“ ‘Etehenyteehaangu nganĩĩt nĩngĩtĩ ĩbboorĩkaangu ꞌgaarrieenit dooba nẽ ĩbboorrihaangu ꞌgaarriẽẽn cugguung, ꞌgaarriẽẽn ꞌcĩg ĩwaaddu hĩĩ ꞌbaaninit nẽ ĩĩtõ ꞌgaarriẽẽn ꞌcĩg ĩĩn ꞌbaaninit cĩ ganõõnõ. Ĩbboorit aꞌtha hĩ ẽẽtha hĩ tĩĩn cugguung. Etehenyit nĩngĩtĩ ĩbboorini ꞌgaarrieeniti, hátĩ ma hidiima naa ꞌthaar cĩgannĩg hummukta eeta, halluuccia loota nẽ hikia haggatanuung ngagiita. 
EXO.20.25	Má ehenyteekaangu nganĩĩt nĩngĩtĩ ĩbboorĩkaangu ꞌgaarriẽẽn biyyiẽẽnĩ, ma hacciꞌthu biyyiẽẽn dtoongwẽẽtĩ, hĩnĩngĩtĩ ẽꞌthẽcannu hinnia hatĩ nĩngĩtĩ ꞌboorittõõ. 
EXO.20.26	Nẽẽthĩ, ma hehenyittu nĩngĩtĩ ĩbboorini ꞌgaarrieeniti caannĩ, haꞌnyak lõkĩrrĩhẽẽt ꞌcĩg õtõdĩ eeta. Ma ĩdĩmattu noho, horoong hatĩ acĩnoothi eet umwaa arriẽẽꞌthĩt cunuung ceremwaanĩtõõ cugguung hatĩ otoddu lõkĩrrĩhẽẽta.’ ”
EXO.21.1	“Nyattalliook ꞌcĩg occa aaꞌnyihi nii eet hũnnẽẽcõ cieegi.
EXO.21.2	“Má ũũtannu appahaca ꞌcĩ ĩĩn Ebereeinit, aanytĩk hĩĩ appahaca irkiꞌnyia tõrkõnõn. Nẽẽthĩ irkitaa ꞌcĩ ĩĩn tũkĩramma, oogit hũũk haaga, hiittiõõ dũmanĩ tõõ. 
EXO.21.3	Má baa ĩĩn appahaca bũaarinit kõr ꞌcĩ akuuni ho, oogit hũũk nẽẽ diooni, nẽẽthĩ, má baa ũꞌthũwanõõ nẽẽnĩ, oogit ĩnõõnnõ ngaawa cĩnnĩ noho. 
EXO.21.4	Má baa aꞌthũwanaak makayyioohiti cĩnnĩ ĩnõõnnõ ngaa nẽ ittirria lõhõlĩ ꞌcĩg maacĩg hĩ lõhõlĩ ꞌcĩg ngayyig, ĩĩn ngaa lõhõlẽẽnĩ noho cĩg makayyioohit cĩnnĩ, nẽẽthĩ nẽẽ õõgĩ ẽẽtĩ hũũk athĩnĩ ꞌtẽl.
EXO.21.5	“Nẽẽthĩ, má aĩ dticciannioohiti, ‘Hammĩna naa makayyioohit caannĩ hĩ ngaa caannĩ lõhõlẽẽnĩ noho nẽ hõllõngaa hadiimi huunnihi,’ 
EXO.21.6	adiim occa abĩllĩ makayyioohiti cĩnnĩ ĩnõõnnõ hĩ ꞌgaadĩꞌnya. Occa õkõõyyĩ ĩnõõnnõ hattũũga hode hẽẽtaa ꞌcĩ õdõõddõthõõthĩkĩ hattũũga nẽ ĩbbõõr ĩtat cĩnnĩ bõõca. Nẽẽthĩ hatĩ ĩĩ nẽẽ appahaca cĩ makayyioohit cĩnnĩ ũdũt.
EXO.21.7	“Má ũũtẽnĩ ẽẽtĩ umwaa bũhaanyĩnĩ hĩĩ dticciannioohit, occa hõllõngaa ooggi hũũk haaga hĩ dticciannioohiti ꞌcĩ maacẽẽnĩ. 
EXO.21.8	Má hõllõngaa aaꞌnyĩk nẽẽ makayyioohit ꞌcĩ baa ẽbẽra ĩnõõnnõ hĩ ngaa cĩnnĩ ho haccamanoothĩk, occa alahaneek makayyioohiti ĩnõõnnõ hũtũũwa maaꞌnyia ĩnõõnnõ tarĩ. Occa hõllõngaa ũũtẽnĩ makayyioohiti ĩnõõnnõ hĩ eet cĩg looc cĩrrĩĩng tarĩ, hĩnĩngĩtĩ iittiõõ makayyioohiti hõllõngaa ẽlẽmĩ ĩnõõnnõ tarĩ. 
EXO.21.9	Má baa ẽbẽraak makayyioohiti ĩnõõnnõ ngeerĩnĩ, adiim occa acĩn nẽẽ ĩnõõnnõ hĩ bũhaanyĩnẽẽnĩ. 
EXO.21.10	Má ikia ũꞌthũwan ẽẽtĩ baa aꞌthũwan ngaa ꞌcĩ ĩĩn appahaca ngaa umwa tarĩ, occa hõllõngaa adhuk ngaa ꞌcĩ oou, ngaatĩ ẽdẽnẽẽkĩ ꞌgẽẽn hĩ ceremwa nẽ ũtũbũr ngaatĩ attihi ĩnõõnnõ. 
EXO.21.11	Má hõllõngaa aaꞌnyĩk nẽẽ ngaa hẽlẽggĩ iccig ĩĩn iyyio ho, occa õõg ĩnõõnnõ hũũk haaga hiittiõõ ꞌrabbẽẽta ꞌcĩg adũmaniini tõõ.
EXO.21.12	“Ẽẽtĩ ꞌcĩ aruhõõ hĩ ꞌgõõnĩ nẽ uruk ĩnõõnnõ hadaak, adiim occa aruhi nẽẽ buúk hadaak. 
EXO.21.13	Ma oorotoothĩk thõng nẽ alahaneek Nyekuci hĩdĩmanĩ noho, aꞌnyĩĩk hivvir hũũk ngaatĩ hatĩ hẽbẽraahi naana nẽ hatĩ ũũk aau lõꞌngõõc nĩĩca. 
EXO.21.14	Nẽẽthĩ, má aruk ẽẽtĩ eet lohoroor, uduhutti ĩnõõnnõ battaala ngaatĩ ĩbboorini ꞌgaarrieeniti caannĩ nẽ uruktu hadaak.
EXO.21.15	“Ẽẽtĩ ꞌcĩ aruhõõ hĩ maaꞌnyĩ hĩ aattĩnnĩ, uruhit hadaak.
EXO.21.16	“Ẽẽtĩ ꞌcĩ ĩgõrĩth eet umwa nẽ ũtũũõĩ thõng, hode nga aꞌnyak ĩnõõnnõ ngaanĩngĩtĩ aggamĩ, aꞌnyĩĩk huruhi hadaak.
EXO.21.17	“Ẽẽtĩ ꞌcĩ õdõõm maaꞌnyĩ hode aattĩnnĩ, occa aruhi nẽẽ hadaak.
EXO.21.18	“Má ẽggẽrꞌnyõõ eeta nẽ õhõda umwaa ꞌgõõnĩ biyyiẽẽnĩ hode ĩdda attiaa nẽ nga arũgĩ nẽ atananĩ nangẽrẽba, 
EXO.21.19	aitiõõ hatĩ ẽẽtĩ ꞌcĩ ĩdda ꞌgõõnĩ ho, hõllõngaa ẽhẽẽl thõõth icci, hatĩ ĩĩ mẽẽn ꞌgoonnia nẽ uduhuna hõtõ battaala nẽ õtõhõmĩ hĩbahĩta. Nẽẽthĩ, adiim adũman ẽẽtĩ ꞌcĩ ĩdda ꞌgõõnĩ ho, korriook ꞌcĩg atanaaniini nẽẽ ho, ĩꞌthõng hudtuuha ꞌgõõnĩ ngaatĩ abũnnayyĩ jurrung.
EXO.21.20	“Má õhõda ẽẽtĩ appahaca cĩnnĩ ꞌcĩ maacĩ hode ꞌcĩ ngayyi ꞌthĩĩkta hadaak nĩĩcĩ noho, occa uuki ẽẽtĩ tĩho thõng, 
EXO.21.21	nẽẽthĩ, occa hõllõngaa uuki ẽẽtĩ, hatĩ ikia ũbũna appahaca urutaa cĩ waathĩn hõdẽĩ hode urutaa cĩ waathinniook ꞌramma, hĩnĩngĩtĩ ĩĩn appahaca ciee cĩnnĩ.
EXO.21.22	“Má aruhõõ eeta ꞌcĩg maacĩg nẽ oorottioothĩk ngaa ꞌcĩ aꞌnyaki hẽꞌthẽcana loholeec nẽ nga hubutuni gẽrrẽẽt, aꞌnyĩĩk eet ꞌcĩ oorotoothĩk ko, hũdũman ꞌgii ꞌcĩ adiim maac cĩ ngaaõ, hẽlẽm lokiho buúk dũman tĩho. 
EXO.21.23	Nẽẽthĩ, ma ubutuni ngaa gẽrrẽẽt, aꞌnyĩĩk hĩcaaccia rũgẽtĩ hĩ rũgẽt, 
EXO.21.24	hebeereec hĩ hebeereec, nyĩgĩtaat hĩ nyĩgĩtaat, aꞌthiit hĩ aꞌthiit, ꞌthooc hĩ ꞌthooc, 
EXO.21.25	tũũthẽnĩt hĩ tũũthẽnĩt, carrahula hĩ carrahula, nĩngĩtĩ ahuci hĩ nĩngĩtĩ ahuci.
EXO.21.26	“Má uuk ẽẽtĩ appahaca cĩnnĩ ꞌcĩ maacĩ hebereec hĩĩ ruben, aꞌnyĩĩk hõõg appahaca cĩnnĩ ho, hookorriõõ hĩ hebereec. 
EXO.21.27	Nẽ ma iliba nyĩgĩtaat cĩ dticciannioohit cĩnnĩ ꞌcĩ maacĩ hode ꞌcĩ ngayyi, aꞌnyĩĩk ĩnõõnnõ hõõg dticciannioohit cĩnnĩ hũũk haaga, hookorriõõ hĩ nyĩgĩtaat ꞌcĩ aliba nẽẽ ho.
EXO.21.28	“Má attur olĩ eet ꞌcĩ maacĩ hode ngaa ꞌcĩ ngayyi hadaak, ohoddia olĩ tĩho hadaak nẽ occa hõllõngaa adaki idingi cĩnnĩ ũdũt. Nẽẽthĩ, occa hõllõngaa ẽhẽẽl baattĩ ollo lohouli. 
EXO.21.29	Nẽẽthĩ, ma gõõng atturi olĩ nẽ uduktaak eeta baattĩ ollo hẽcẽb olĩ thõng nẽ hõllõngaa ẽcẽb ĩꞌthõng huttur eet hode ngaa hadaak, ohoddia olĩ nicci hĩ maaꞌnyĩ vẽlẽk hadaahito. 
EXO.21.30	Nẽ ꞌgõõlaa umwaanĩ, horoong adiim ittioonnioha cĩg eet ꞌcĩ attur taang ko hũdũmanĩ ẽẽtĩ thõng. Aanytĩk baattĩ ollo hẽtẽhẽẽl lohouli hũdũman hẽlẽggĩ vẽlẽk ꞌcĩg adiim eeta. 
EXO.21.31	Ũnnẽẽc nyattal icci hatĩ attur taang loholeec ꞌcĩ maacĩ hode ꞌcĩ ngayyi. 
EXO.21.32	Nẽẽthĩ, má attur taang appahaca ꞌcĩ maacĩ hode ꞌcĩ ngayyi, aꞌnyĩĩk baattĩ taꞌngõõ hũdũman maaꞌnyĩ appahacaaõ, maccĩrẽẽn hẽẽn iyyio nẽ ohoddia taang hadaak.
EXO.21.33	“Má ada eet umwa ꞌlook nẽ hõllõngaa amũt nẽ ikia udhuhoothĩk taang hode thigiri ĩĩttõõ, 
EXO.21.34	aanytĩk maaꞌnyĩ ꞌloohu hũdũmanõõ, aanytĩk ꞌthẽk hũdũman baattĩ taꞌngõõ hode baattĩ thigiiro nẽ aanytĩhu taang hode thigir ꞌcĩ adaak ko, hĩĩ cĩnnĩ.
EXO.21.35	“Má acuhan olĩ cĩ eet umwa olĩ umwa hadaak, occa ũũtẽnĩ nẽẽg olĩ ꞌcĩ acuhan ꞌgõõnĩ ho thõng nẽ eꞌngerit ꞌrabbẽẽt hĩ baattĩ olĩ ꞌcĩ acuhan ꞌgoonnia hadaak ko hõdẽĩ. 
EXO.21.36	Nẽẽthĩ ꞌgõõlaa umwaanĩ, ma baa agayyi taang ngaatĩ atturẽẽnĩ nẽ hõllõngaa ẽcẽb maaꞌnyia, aanytĩk maaꞌnyĩ hũdũman taang ꞌgoonnia nẽ ũũhĩ taang ꞌcĩ acuhan ꞌgoonnia hadaak ko hĩĩ cĩnnĩ.”
EXO.22.1	“Má ĩgõrĩth ẽẽtĩ umwaa olĩ hode aꞌtheet nẽ ẽttẽẽd hode nẽ ũtũũõĩ thõng, aanytĩk igorriaahit tĩho hittiha olĩꞌnya ꞌtur hũdũmanĩ olĩ ꞌcĩ ĩgõrĩth ko nẽ ittiha aꞌtha ꞌwec hũdũmanĩ aꞌtheet ꞌcĩ ĩgõrĩth ko.
EXO.22.2	“Má aggamĩ igorriaahiti ngaatĩ adukni ꞌcieethaa umwaanĩ nẽ ohoddia hadaak, aitiõõ ẽẽtĩ ꞌcĩ õhõda igorriaahit hadaak ko, hõllõngaa ĩĩn nyeꞌtheccioohit. 
EXO.22.3	Nẽẽthĩ, ma ohoddiaa igorriaahiti hadaak hatĩ uppwaanna kõrra ẽlẽk, ĩĩn ẽẽtĩ ꞌcĩ õhõda igorriaahit ko nyeꞌtheccioohit.
EXO.22.3	“Igorriaahiti umwaa ꞌcĩ aggamoothĩha, aanytĩk hũdũman hẽlẽggĩ vẽlẽk ꞌcĩg ĩgõrĩth hĩĩ dtĩng. Má hõllõngaa adũmanĩ, aanytĩk hũtũũĩ hĩĩ appahaca hũdũman ĩgõr cĩnnĩ ho.
EXO.22.4	“Má ĩgõrĩth eet umwaa olĩ hode thigir hode aꞌtheet nẽ ummuddia hõrggaa cĩnnĩ nga arũgĩ, aanytĩk igorriaahit tĩho hũdũman hẽlẽggĩ ꞌcĩg ĩgõrĩth nẽẽ ho hõdẽĩ hõdẽĩ tabattĩ ꞌramma.
EXO.22.5	“Má alahaneehu nii taang umwa tĩĩnĩtõõ cugunnig harahan hũũk hẽgĩ mana cĩ eet umwa hode cĩ viinoo, ꞌtiha haal cugunnig ꞌcĩg abbiiri jurrung nẽ ũdũmanĩĩ mana hode viino tĩho.
EXO.22.6	“Má akannĩ nii mana cunni ꞌgwoo nẽ alahaneehu ꞌgwoo hũũk hũtũũth mana ꞌcĩ ꞌrĩĩng, dũman haal cĩg baattĩ mana ꞌcĩ atũũth ꞌgwaa ho.
EXO.22.7	“Má iroraneek ẽẽtĩ umwaa eet ꞌcĩ aarõõ ꞌrabbẽẽt hode ijjio hitiangĩtheek ĩnõõnnõ thõng nẽ igoriꞌthi ijjio ꞌcieethaa cĩ eet ꞌcĩ aarõõ ho, aanytĩk igorriaahit tĩho hatĩ aggamĩ, hũdũman ijjio tabattĩ ꞌramma. 
EXO.22.8	Nẽẽthĩ, má hõllõngaa aggammi igorriaahiti, aꞌnyakta eet ꞌcĩ iroranoothĩk ijjio ho, muumaa cĩ Nyekuc ꞌcĩ hatĩ aku aduha hatĩ ĩĩn ĩnõõnnõ ꞌcĩ baa ĩgõrĩth ijjio ho. 
EXO.22.9	Ma aruhõõnĩ eeta ꞌramma olĩ hode thigir hode aꞌtheet hode cẽrẽm hode ꞌthẽk ijjioonit ꞌcĩ aꞌnginoothi, aĩ eet umwaa cĩnnĩ nẽ tarĩ ĩĩ umwaa buúk cĩnnĩ. Má aaĩ hoti, aanytĩk eet iccig vẽlẽk hiita muumaa cĩ Nyekuci nẽ ẽẽtĩ ꞌcĩ aduha Nyekuci aĩ ĩĩn nyeꞌtheccioohit, adũman hatĩ nẽẽ baattĩ ꞌgii tĩho tabattĩ ꞌramma.
EXO.22.10	“Má iroraneek ẽẽtĩ umwaa eet ꞌcĩ aarõõ olĩ hode aꞌtheet hode hẽlẽggĩ ũgĩ cĩgĩnnĩg hũtũhaeek nẽ adaak hode appũũthĩ hode ammanyanni haaga nẽ hõllõngaa adtuuha ẽẽtĩ umwaa buúk, 
EXO.22.11	aꞌnyĩĩk eet ꞌcĩ iroranoothĩk hẽlẽggĩ ho, hũbũtan muumaa cĩ Makayyiookto. Má ũmmũda Makayyioohiti ĩnõõnnõ ngaatĩ ammĩrrĩ, aꞌnyĩĩk baattĩ taꞌngõõ hẽlẽm thõõth icci nẽ iittiõõ hõllõngaa adiim dũman. 
EXO.22.12	Nẽẽthĩ, má baa ĩgõrĩthĩ taang hõrggaa cĩ eet ꞌcĩ iroranoothĩk ko dĩdĩ, aꞌnyĩĩk eet ꞌcĩ iroranoothĩk taang ko hũdũman baattĩ taꞌngõõ. 
EXO.22.13	Má baa adak ꞌgii cĩ moru nẽ aꞌnyaha ꞌrõõk hiita hudtuukta eeta buúk, occa hõllõngaa adũmanni.
EXO.22.14	“Má acuhana ẽẽtĩ umwaa taang hode thigir cĩ eet ꞌcĩ aarõõ nẽ ikia orotoothĩk eet umwaa hode adaak thõng, hatĩ nga aitiõõ baattĩ taꞌngõõ hode cĩ thigiiro tõõ, aꞌnyĩĩk eet baa acuhana taang hode thigir ko hũdũmanõõ thõng. 
EXO.22.15	Nẽẽthĩ, má aaĩ baattĩ taꞌngõõ hode baattĩ thigiiro, occa hõllõngaa adũmanni taang hode thigiri thõng. Nẽ ma adtican taang hode thigiri dtiic cĩ eet umwa, aꞌnyĩĩk eet tĩho hũdũman ꞌrabbẽẽt cĩg dtiic tĩho.
EXO.22.16	“Má alũllũũman ẽẽtĩ umwaa bũhẽẽc ꞌcĩ nga hatagguutho hĩ eet ꞌcĩ maacĩ, adiim adũman nẽẽ tĩĩn ꞌcĩg angĩdõõthĩkĩ bũhẽẽc hũꞌthũwan ĩnõõnnõ thõng. 
EXO.22.17	Nẽẽthĩ, má abũrrĩ maaꞌnyĩ bũhẽẽcõ, aalla nga adiim adũman ẽẽtĩ tĩĩn ꞌcĩg ũũppan bũhẽẽc ꞌcĩ nga hatagguutho hĩ eet ꞌcĩ maacĩ ho noho.
EXO.22.18	“Ma hẽlẽmaaku ngarĩ hũrũg.
EXO.22.19	“Uruhit eet ꞌcĩ õtõd taang hode ẽẽth hode aꞌtheet hadaak.
EXO.22.20	“Ẽẽtĩ umwaa ꞌcĩ ĩbboorĩk nyekuc umwa haaga ꞌgaarrieenit hĩllõõan ngaatĩ ĩbbõõrĩkĩ Makayyioohit, uruhit hadaak.
EXO.22.21	“Ma hadĩmannu eet cĩg looc ꞌcĩ ꞌrĩĩng ꞌcĩg arũmeennu hĩ ngagiit ꞌbuth. Ummuhutooth baa gõõng ꞌthẽk iiginnu niig buúk eet ꞌcĩg ꞌrĩĩng Ijjiba.
EXO.22.22	“Ma harratannu ngaatĩbõyyĩ hode booyyiohit. 
EXO.22.23	Má arratannu niig ĩhõõggõ ꞌgõõlaa umwaanĩ nẽ urruuyyioyyia nganĩĩta, hathihi ꞌthẽk hatĩ naa ulwa cĩnĩĩng. 
EXO.22.24	Haliillikuung hatĩ naa ngagiit nẽ huruhuung nyetuboota, hĩĩtõ ngaaĩ cugguung ngaatĩbõyyĩꞌnya nẽ iittiõõ lõhõlĩ cugguung buúk maajiha tõõ.
EXO.22.25	“Má acuhanaanni eet umwaa caannĩ ꞌcĩ appĩĩrna ꞌrabbẽẽta, ma haaꞌnyihi hũdũman ꞌrabbẽẽt ꞌcĩg ĩllõõan baag acuhanaanni nganiita. 
EXO.22.26	Má aggama nii cẽrẽm cĩ bungẽẽttõ hĩ eet ꞌcĩ aaronnu hĩĩ ꞌgii ꞌcĩ hatĩ adũman ꞌrabbẽẽt ꞌcĩg acuhanaanni ho, adiim õbõdaakĩ ĩnõõnnõ nga hokoloothĩk kõrra. 
EXO.22.27	Hĩnĩngĩtĩ cẽrẽm icci dioo ꞌcĩ abungẽẽnĩ ẽẽtĩ ꞌcĩ aaronnu ho. Nẽ occa gõõng oongi ẽẽtĩ haaga hutuno? Má hõllõngaa õbõdĩ nẽ utuluuihaa ẽẽtĩ ꞌcĩ aaronnu ho nganĩĩt hẽẽl ĩnõõnnõ, hathihi hatĩ naa ĩnõõnnõ, hĩnĩngĩtĩ hĩĩnĩ naa Nyekuc ꞌcĩ hammaannihi eeta.
EXO.22.28	“Ma hothooꞌthu Nyekuc ꞌbuth hode othooꞌthu makayyiook cĩg eet cugguung ꞌbuth.
EXO.22.29	“Occa hõllõngaa agunyuꞌthu niig ꞌgiimwa, hatĩ aaꞌnyaangu nganĩĩt ꞌbaaninit cĩ haal cugguung hĩ mẽrtĩ cunuung.
EXO.22.29	“Adiim aaꞌnyaangu niig nganĩĩt lõhõlĩ cugguung ꞌcĩg maacĩg ꞌcĩg arrittiaa ĩĩcĩ oou. 
EXO.22.30	Adiim tarĩ aaꞌnyaangu niig nganĩĩt maala cĩg tĩĩn cugguung hĩ mĩꞌnyõ cĩg aꞌthaannu hĩ cĩg ẽẽthak. Nẽẽthĩ, aanytĩk nõõ hẽlẽggĩ ꞌcĩg arrittiaa ĩĩcĩ oou hũrũmtĩ hĩ ngaaggi waathinniook tũrkĩramma nẽ thĩ iita aanytaangu nganĩĩt kõr ꞌcĩ ĩĩn turkiyyio.
EXO.22.31	“Adiim iiginnu niig eet cĩgannĩg ꞌcĩg ẽllẽẽmĩthĩ. Nẽẽthĩ hoti ho, ma hadaku taang ꞌcĩ adak ꞌgii cĩ moru. Udhuktẽẽhĩ ũthũrẽẽt hadahit.”
EXO.23.1	“Ma haduhaahi eet nyeemuꞌnya ꞌcĩg ĩĩn õlõng. Ma heeli eet ꞌcĩ abathĩ ngaatĩ ĩĩnnĩ hebereec cĩ thõõth ꞌcĩ hõllõngaa ĩĩn dĩdĩ.
EXO.23.2	“Ma hanũ lothippit hatĩ adĩman thooꞌthiok ꞌcĩg abathĩ. Duha thõõth ꞌcĩ ĩĩn dĩdĩ hõdõõkõthĩ lokihooa, tananga hiittiõõ eeta vẽlẽk hõllõngaa aduha thõõth ꞌcĩ ĩĩn dĩdĩ. 
EXO.23.3	Nẽ tarĩ, ma hahali hullaha lokihooa, hĩnĩngĩtĩ ĩĩn nẽẽg hullaha.
EXO.23.4	“Má ammũdeehi olĩ hode thigir cĩ mirohit cunni arahanĩ, ngĩdẽẽhĩ hũũk hĩ maaꞌnyĩ. 
EXO.23.5	Má adtuuha nii thigir cĩ eet umwa ꞌcĩ aaburreeki nganiit, õcõõd ijjio hitihiici hẽttẽẽd looc, ma hedeceehi, bĩĩl nẽ eelu ĩnõõnnõ hĩ thigir cĩnnĩ ho.
EXO.23.6	“Aꞌnyĩĩk hullaha hetteeddiothoothĩk thõõth ꞌcĩ aduhõõ hĩ eet ꞌcĩg ĩĩn balliook lokihooa thõng. 
EXO.23.7	Ma haddangaahi eet umwa thõõthaa ꞌcĩ ĩĩn õlõng. Ma hetteedihi eet ꞌcĩ ammĩrĩ daahĩth, hĩnĩngĩtĩ nga huduha naa eet ꞌcĩ ĩĩn nyeꞌtheccioohit hĩĩ ammĩrĩ.
EXO.23.8	“Ma helemi pirriidaniinit, hĩnĩngĩtĩ aaꞌnyi pirriidaniiniti nganiit tũbũr ꞌgii ꞌcĩ adtuuha dĩdĩ. Aaꞌnyĩk pirriidaniiniti eet ꞌcĩ abũnnaa hatalmaanyan thõõth ꞌcĩ ĩĩn dĩdĩ.
EXO.23.9	“Ma hadĩmannu eet cĩg looc ꞌcĩ ꞌrĩĩng ꞌbuth. Baa iiginnu niig buúk eet cĩg looc ꞌcĩ ꞌrĩĩng Ijjiba nẽ agayyu niig buúk rũgẽt cĩ eet cĩg looc ꞌcĩ ꞌrĩĩng.
EXO.23.10	“Akattio nẽ ajattu manẽẽn cugguung irkiꞌnyia tõrkõnõn, 
EXO.23.11	nẽẽthĩ, aanytĩk looc hatangu irkit ꞌcĩ ĩĩn tũrkĩramma. Aanytĩk hullaha hajanit habbeeru. Ũtũngtẽẽhĩ ũgĩ idiꞌngwa cĩg moru hadahit. Ĩdĩmanit noho buúk hĩ manẽẽn cugguung cĩg viinoaak hĩ cĩg hẽẽn cĩg olivi.
EXO.23.12	“Aꞌnyaku niig waathinniook tõrkõnõn lommidikaawa hõdẽẽthõng ꞌcĩg adticannu dtiic cunuung, nẽẽthĩ kõrraa ꞌcĩ ĩĩn tũrkĩramma, ma hadticaniinnu. Thõõth ꞌcĩ aaꞌnyĩk olĩꞌnya cugguung hĩ thigirẽẽt hiyyiomanit cieeni. Nẽ tarĩ ẽlẽmaakĩ thõõth ciee appahacaaꞌnya hĩ eet cĩg looc ꞌcĩ ꞌrĩĩng ꞌcĩg arũmeennu hĩ ngagiit buúk, hiyyiomanit.
EXO.23.13	“Ũnnẽẽc thooꞌthiok vẽlẽk ꞌcĩg haduhaakuung naa ho jurrung. Ma halayyu nyekuꞌnya ũgĩ haaga. Ma ꞌthẽk habbuuꞌngu ꞌthaarriok cĩggĩĩng ũdũt.
EXO.23.14	“Irkiꞌnyiaannĩ vẽlẽk, irkita hõdẽẽthõng tabattĩ iyyio, adahit karramẽẽt ꞌcĩg ingoliinnaangu nganĩĩta.
EXO.23.15	“Adahit nõõ Karrama cĩ Ũbũnẽẽt ꞌcĩg aitiõõ Abũũlana tõõ. Uduhit ũbũnẽẽt ꞌcĩg nga harrihoothĩk abũũlana waathinnioohĩĩ ꞌcĩg ĩĩn tũrkĩramma, hĩ baa haduhaakuung naa ngagiita. Adahit karrama icci korrioohĩĩ ꞌcĩg eberriaa nyĩlõõhaa cĩ Abiibi, hĩnĩngĩtĩ ĩĩn kõr baa aluugannu niig Ijjiba niccia.
EXO.23.15	“Aitiõõ ẽẽtĩ ꞌcĩ occa aku uppwaanna muumaa caannĩ haaga, hiꞌthihi ꞌbaninit tõõ.
EXO.23.16	“ꞌRamma cĩnnĩ, adahit Karrama cĩ Janiitto hatĩ aꞌnyahaakaangu nganĩĩt haal ꞌcĩg ajanaannu manẽẽnĩĩ cugguung.
EXO.23.16	“Adahit Karrama ꞌcĩ ẽdẽcaaku janiinit hatĩ edeccia nyĩlõhĩ cĩ janiitto, hatĩ ajattaau haal vẽlẽk manẽẽnĩĩ cugguung.
EXO.23.17	“Irkiꞌnyiaannĩĩ cĩg vẽlẽk, irkita hõdẽẽthõng tabattĩ iyyio, adiim eet ꞌcĩg maacĩg cĩg Ĩꞌthĩraẽlĩ vẽlẽk hiita muumaa caannĩ ꞌTirriannioohit Makayyioohit cunuung.
EXO.23.18	“Ma haaꞌnyaangu nganĩĩt biyyi cĩg ꞌgaarrieenit ꞌcĩ õꞌngõõtanoothĩk hĩ ũbũnẽẽt ꞌcĩg aariku abũũla hatĩ ĩbboorĩkaangu nganĩĩt iding umwa.
EXO.23.18	“Agaac jurrung adiim ĩwaaddi mũrẽẽcĩ cĩ iding ꞌcĩ adĩhĩ ho huturum kõr niccia noho.
EXO.23.19	“Hĩcĩ ajannu niig manẽẽn cugguung, aꞌnyakta haal ꞌcĩg abbiiri jurrung ꞌcĩg ajanaannu ĩĩcĩ oou, ꞌCieethaa cĩ Makayyioohit Nyekuc cunuung.
EXO.23.19	“Ma haaku mĩꞌnyõõn cĩ eetho iriaanĩ cĩg aattĩnnĩ.
EXO.23.20	“Ĩcĩnĩt, hĩꞌthõõakuung naa aajĩlõ hutuaneekuung ngagiit nẽ hũꞌthũũttuung ngagiit ꞌgõõla, hátĩ haꞌnyahaauung looccaa ĩbaa hakũmaneekuung naa ngagiita. 
EXO.23.21	Ĩthĩhĩt thõõth vẽlẽk ꞌcĩ aduha aajĩlõ jurrung, hĩnĩngĩtĩ haaꞌnyĩha naa ĩnõõnnõ makaaꞌthĩt nẽ hõllõngaa occa hatĩ ẽlẽmĩ nẽẽ eet ꞌcĩ ĩĩn ꞌloorriahit. 
EXO.23.22	Nẽẽthĩ, má anuyyu niig thõõth ꞌcĩ aduha aajĩlõ ho jurrung, nẽ ĩdĩmattu thooꞌthiok vẽlẽk ꞌcĩg haduha naana, hĩĩnĩ hatĩ naa mirohit cĩ mĩrõk cugguung nẽ haburreehi hatĩ naa eet ꞌcĩg aburreekuung ngagiita. 
EXO.23.23	Uwwatteekuung hatĩ ngagiit aajĩlõ caannĩ ĩĩcĩ oou nẽ aꞌnyahaauung looccaa cĩ Amõõrĩ hĩ ĩĩcĩ Hiiti hĩ ĩĩcĩ Peri hĩ ĩĩcĩ Kanaanĩ hĩ ĩĩcĩ Hiivvi hĩ ĩĩcĩ ꞌJeebu nẽ hacũda hatĩ naa ĩhõõggõ hĩĩ lõõcĩ ꞌthĩĩ. 
EXO.23.24	Ma halayyu nyekuꞌnya cĩggĩĩng hode ma hanuyyu nyattalliook cĩggĩĩng. Nẽẽthĩ hinnianĩ, adiim ĩꞌthaanit hẽlẽggĩ ꞌcĩg aar nẽẽg hĩĩtõ nyekuꞌnya cĩggĩĩng ko, hĩĩ lõõcĩ ꞌthĩĩ nẽ ilibtu ꞌthouraaꞌnya cĩggĩĩng ꞌcĩg ĩĩn biyyiẽẽn ko buúk. 
EXO.23.25	Alaac Makayyioohit Nyekuc cunuung diooni. Má adĩmannu noho, haggatannuung hatĩ naa ngagiit ꞌgẽẽna hĩ maamĩ nẽ hũꞌthũũttuung ngagiit hiittiõõ hõllõngaa ommoorru. 
EXO.23.26	Arrita hatĩ ngaaĩ cugguung lõhõlĩ ꞌcĩg atũnyĩ nẽ hatĩ ũrũgĩt eeta cugguung vẽlẽk irkiꞌnyia ꞌcĩg mẽẽlĩg.
EXO.23.27	“Hĩꞌthõõa hatĩ naa bathi caannĩ hutuaneekuung ngagiit nẽ haaꞌnyĩha barriti eet vẽlẽk cĩg loonyin ꞌcĩg ommotonnu hĩ ngagiita. Haaꞌnyihi hatĩ naa mĩrõk cugguung vẽlẽk hutuhuyyi hukulit. 
EXO.23.28	Hĩꞌthõõa hatĩ naa bathi caannĩ hutuaneekuung ngagiit hitiggiaeek eet cĩg Hiivvi hĩ cĩg Kanaanĩ hĩ cĩg Hiiti battaala. 
EXO.23.29	Nẽẽthĩ, aitiõõ hatĩ naa hõllõngaa hiiggia ĩhõõggõ irkita hõdẽẽthõng, hĩnĩngĩtĩ aku hinnia hatĩ aaĩ lõõcĩ haaga nẽ iita ittirit idiꞌngwaana cĩg moru hĩĩtõ mẽẽlĩg nẽ aanytuung ngagiit itingolli ĩhõõggõ. 
EXO.23.30	Hiiggia hatĩ naa mĩrõk cugguung hĩdĩĩc hĩdĩĩc nẽ haaꞌnyĩha eet cugguung hittoorri hĩĩtõ mẽẽlĩg, hiita hũũppanit ngaatĩ õõyyĩ looc.
EXO.23.31	“Haarihi hatĩ naa lõkõõrẽẽn iꞌthianaanĩ Bũlũcaa ꞌcĩ Marihi hõdõlan Bũlũc cĩ Meditereennia nẽ tarĩ iꞌthianaaĩ horrwaa ꞌcĩ õdõhõhĩĩ ĩĩcĩ uruto, ĩꞌthõng hõdõlan Hidioo cĩ Euvaratẽthĩ. Haaꞌnyuung hatĩ naa itiggiayyieek maajihi lootu mõrõ. 
EXO.23.32	Nẽẽthĩ, ma hadaku lõhõt hĩ ĩhõõggõ hode hĩ nyekuꞌnya cĩggĩĩng. 
EXO.23.33	Ma haaꞌnyiku ĩhõõggõ haautti looc cunuung, hĩnĩngĩtĩ aĩnanaannuung hinnia hatĩ nẽẽg ngagiit utuburriaangu nganĩĩta. Ma alayyu nyekuꞌnya cĩggĩĩng ko, aggamoothiku hatĩ ngaatĩ alayyu nyekuꞌnya ꞌcĩg hõllõngaa ĩĩn dĩdĩ.”
EXO.24.1	Nĩngĩtĩ aduhaakĩ Makayyioohiti Mũũꞌtha annẽẽkĩ, “Ijjia mũdeehaa nganĩĩt muura hujjieen ngaati. Ookorria hĩ Arõõnẽ hĩ Nadab hĩ Abiihu hĩ makayyiook cĩg Ĩꞌthĩraẽlĩ hẽẽn tũrkĩramma buúk. Adiim alainnu niig vẽlẽk aattiyyiaannu ꞌrẽẽna. 
EXO.24.2	Nẽẽthĩ, Mũũꞌtha dioo ꞌcĩ occa aku hikia hõbõktõ hĩ Makayyioohit. Adiim occa hõllõngaa au nyakangaaꞌnya buúk, hiita hõbõktõ hĩ Makayyioohit nẽ aitiõõ eeta ũgẽẽgĩ ꞌcĩg occa alahanoothĩk hiita hotoddia hĩ Mũũꞌtha hummuddioothĩk Makayyioohit muura lokora tõõ.”
EXO.24.3	Ma baa allũũcĩ Mũũꞌtha õkõ aduhaak eet vẽlẽk thõõth ꞌcĩ aduhaak Makayyioohiti ĩnõõnnõ hĩ nyattalliook ko, baa ẽdẽcĩ eeta vẽlẽk molooha hõdẽẽthõng aĩ, “Hadĩmanna hatĩ hẽlẽggĩ vẽlẽk ꞌcĩg aduha Makayyioohiti.” 
EXO.24.4	Ma ngaati ẽtẽhẽẽd Mũũꞌtha thooꞌthiok vẽlẽk baag aduha Makayyioohiti loota.
EXO.24.4	Ma baa loohoth ꞌcĩ ꞌrĩĩng, ĩtĩnga nẽẽ ẽtẽhẽny nĩngĩtĩ ĩbboorini ꞌgaarrieeniti muura uruta nẽ adaeek biyyiẽẽn õmmõtõ hĩ ꞌramma ꞌcĩg ĩthakꞌthoothĩk habucieeꞌnya õmmõtõ hĩ ꞌramma cĩg Ĩꞌthĩraẽlĩ. 
EXO.24.5	Ma nĩngaata, ĩꞌthõ nẽẽ nyahaappanĩt ũgĩ cĩg Ĩꞌthĩraẽlĩ hõõt haanytĩk Makayyioohit ꞌgaarriẽẽn ꞌcĩg ĩwaaddi nẽ ibboorrik olĩꞌnya hĩĩtõ ꞌgaarriẽẽn ꞌcĩg agaõõnĩ eeta hĩ Nyekuc.
EXO.24.6	Nĩngĩtĩ akannaanĩ Mũũꞌtha biyyi ũgĩ hẽddẽẽmẽẽtĩ nẽ ittiha biyyi ꞌcĩg abadtẽc urwacanĩ nĩngĩtĩ ĩbboorini ꞌgaarrieeniti ho. 
EXO.24.7	Ma ho, ittiha ꞌBuuk cĩ Lohoto nẽ itigiilik eet molooha cobbi. Ẽdẽcĩ eeta tarĩ anneek, “Hathĩkna hatĩ Makayyioohit nẽ hĩdĩmatta thõõth vẽlẽk ꞌcĩ aduha nẽẽnĩ.”
EXO.24.8	Ma ho, ittiha Mũũꞌtha biyyi hẽddẽẽma nẽ urwacanĩ eeta. Ma tarĩ ho, ĩĩnnĩk ĩhõõggõ, “Biyyi cĩg lõhõtaak cieegi,
EXO.24.9	Nĩngĩtĩ ĩꞌngaannĩ Mũũꞌtha hĩ Arõõnẽ hĩ Nadab hĩ Abiihu hĩ makayyiook hẽẽn tũkĩramma cĩg Ĩꞌthĩraẽlĩ, õtõdĩ muura hujjieen. 
EXO.24.10	Ma nĩngaata, udtuukta nẽẽg Nyekuc cĩ Ĩꞌthĩraẽlĩ. Nẽ ꞌthõõnĩĩ cĩgĩnnĩg loota, baa aaĩ ꞌgiimwaa ꞌcĩ aaĩ hĩ bẽẽ ꞌcĩ cũlahẽẽnĩ nẽ ĩĩ tẽlla haau hĩ hẽẽtkujjieen. 
EXO.24.11	Tananga baa ĩcĩnĩt nyakangaaꞌnya cĩg Ĩꞌthĩraẽlĩ Nyekuc, baa hõllõngaa aruk Nyekuci ĩhõõggõ buúk. Nĩngĩtĩ aduhẽẽnĩ nẽẽg nẽ uhuddi muumaa cĩ Makayyiookto.
EXO.24.12	Ma nĩngaata, ĩĩnnĩk Makayyioohiti Mũũꞌtha, “Tõda muura hujjieen nẽ nõõ ikia aau ngaati hĩdĩhĩdĩĩc. Haaꞌnyii hatĩ naa nganiit biyyiẽẽn ꞌramma ꞌcĩg ꞌthabalĩg, ꞌcĩg baag heteheedĩha naa nyattalliook ꞌcĩg hatĩ allimaneehi eeta.”
EXO.24.13	Nĩngĩtĩ ĩꞌngaannĩ Mũũꞌtha hĩ dticciannioohit cĩnnĩ ꞌJooꞌthua nẽ ũũk õtõd Mũũꞌtha muur cĩ Nyekuci. 
EXO.24.14	Baa aduhaak Mũũꞌtha makayyiook anneek, “Ereeyyieetu ngagĩĩt ngaati ĩꞌthõng hoboddiaawa naaga. Arõõnẽ hĩ Hur cieeg arũmeennu hĩ ngagiit ngaati ho. Má ẽppẽhanõõ eeta ũgẽẽgĩ nga haattiyyiaanna naaga, aanytĩk hootti thõõth hĩ ĩhõõggõ.”
EXO.24.15	Ma baa õtõd Mũũꞌtha muur, ikia ũmmũlũũnyan loduruui muur, 
EXO.24.16	nĩngĩtĩ aku aayyi bulẽẽnĩtĩ cĩ Makayyiookto Muuraa cĩ ꞌThĩnaĩ lokora nẽ ũmmũlũũnyan loduruui muur waathinniook tõrkõnõn. Ma baa kõr ꞌcĩ ĩĩn tũrkĩramma, ũtũvvũ Makayyioohiti Mũũꞌtha loduruuwatõõ. 
EXO.24.17	Nẽ hĩ eet cĩg Ĩꞌthĩraẽlĩ, baa edeeꞌnyia bulẽẽnĩtĩ cĩ Makayyiookto muura lokora aaĩ hĩ ꞌgwaa ꞌcĩ atũũthĩ thõng. 
EXO.24.18	Nĩngĩtĩ adukni Mũũꞌtha loduruuwatõõ hĩcĩ õtõd nẽẽ muura lokora. Nẽ aau muura nĩngaata, waathinniook hẽẽn ꞌwec hĩ baalinniook hẽẽn ꞌwec buúk.
RUT.1.1	Korrioohĩĩ baag aggamĩ ꞌgaadĩꞌnya
RUT.1.2	Baa haĩ ꞌthaar cĩg eet tĩho Elimelek nẽ hĩĩtõ ngaa cĩnnĩ Naoomi. Haĩ ꞌthaarriok cĩg buul cĩggĩĩng ko, Mahalon hĩ Kilion. Baa ĩĩn nẽẽg eet cĩg hattũũg cĩ Ẽvarathĩ ꞌcĩg au Bẽtẽlẽma looccaa cĩ ꞌJuuda. Ma baa õdõlan nẽẽg Mõab ko, õõt õlõmanit nĩngaata. 
RUT.1.3	Nĩngĩtĩ aku adaaknĩ Elimẽlẽhĩ nẽ ũtũngẽẽhĩ Naoomi buul ꞌcĩg ĩĩn ꞌramma ho.
RUT.1.4	Ma nĩngaata, iita ũꞌthũwatta nyahaappanĩta ꞌcĩg ĩĩn ꞌramma ho buheeci cĩg eet cĩg Mõabĩ. Baa aꞌthũwan umwaa bũhẽẽc ꞌcĩ haĩ Õrpa nẽ ũꞌthũwan umwaa ꞌcĩ haĩ ꞌRuuth. Ma baa aauto nẽẽg nĩngaata ĩꞌthõng hõbõktĩ irkiꞌnyia hĩĩtõ õmmõtõ, 
RUT.1.5	iita adaahito Mahalonĩ hĩ Kilion buúk. Nĩngĩtĩ ũũnnõthõõthĩkĩ Naoomi hatamaat ẽmmẽn hiꞌthihi loholeec hode baattĩ olu.
RUT.1.6	Nĩngĩtĩ athĩknĩ Naoomi aĩ, ikia ẽẽl Makayyioohiti
RUT.1.7	Ma baa ũtũngteek nẽẽg nĩngĩtĩ aattiyyi ho, ĩtĩngaacõ hĩ alawanĩt cĩgĩnnĩg ookorit õõt ĩĩcĩ looc cĩ ꞌJuuda.
RUT.1.8	Ma ꞌgõõla, ũũk ĩĩnnĩk Naoomi alawanĩt cĩgĩnnĩg, “Oboddiooth ĩĩcĩ olooyyiok cĩg morwak cugguung. Aꞌnyĩĩk Makayyioohit hĩĩ tarbal hĩ ngagiit haau hĩ baa iiginnu niig tarbalĩg hĩ maaccwa cugguung baag adaahito, hĩ nganĩĩt buúk. 
RUT.1.9	Aꞌnyĩĩk Makayyioohit heeluung ngagiit hõdẽĩ hõdẽĩ, ummuddia maaccwa ũgĩ cĩrrĩĩng, hátĩ aaut lõꞌngõõc olooyyiohĩĩ cugguung.”
RUT.1.9	Ma baa ĩꞌthaaĩk Naoomi ĩhõõggõ ꞌgõõl ko, arruui hinnia Õrpa hĩ ꞌRuuth gẽrrẽẽt ũdũt. 
RUT.1.10	Ma ho, õthõõth hinnia alawanĩta aĩ, “Aitiõõ! Hookorit ꞌthẽk ĩꞌthõng eet cugunnig.”
RUT.1.11	Ẽdẽcĩ hinnia Naoomi ĩhõõggõ anneek, “Lõhõlẽẽtĩg, oboddiooth ĩĩcĩ olooyyiok cugguung! Nga ꞌyioko ꞌthẽk anũaannangu niig nganĩĩt ne? Occa ꞌthẽk nga harrita naa lõhõlĩ ꞌcĩg maacĩg ũgĩ ꞌcĩg occa alĩꞌtha hiita holomttuung ngagiita? 
RUT.1.12	Lõhõlẽẽtĩg, oboddiooth ĩĩcĩ olooyyiok cugguung! Iittiõõ hatĩ eet ꞌcĩ nga õlõmma nganĩĩt ꞌcĩ hĩĩna morwahit haaga ho tõõ. Tananga hõlõma eet umwaa nganĩĩt hatĩbaal nẽ hittirriawa lõhõlĩ ꞌcĩg maacĩg, 
RUT.1.13	ĩcca occa ereeinnu ĩꞌthõng hitiliꞌthia nẽẽg, hátĩ hiita holomtuunga? Aitiõõ tõõ, lõhõlẽẽtĩg! Ahuci thooꞌthioha cĩgannĩg ĩllõõan cugguung, hĩnĩngĩtĩ ĩdĩmanaa nganĩĩt Makayyioohiti ꞌbuth.”
RUT.1.14	Ma ngaati, urruuyyio tarĩ gẽrrẽẽt ũdũt. Nĩngĩtĩ ĩꞌthaaĩkĩ Õrpa inyinnini ꞌgõõla, nẽẽthĩ hinnia, baa odoknoothĩk ꞌRuuthi Naoomi.
RUT.1.15	Ma nĩngaata, ikia ĩĩnnĩk Naoomi ꞌRuuth, “Cĩĩn nõõ, õbõdõõthĩ nyigaarnu hĩ eet cĩgĩnnĩg hĩ nyekuꞌnya cĩgĩnnĩg! Aitiõõ nii hõllõngaa ookorru hĩ ĩnõõnnõ inni?”
RUT.1.16	Ẽdẽcĩ hinnia ꞌRuuthi aĩ, “Ma hattĩnganeekaa nganĩĩt hutungeehii nganiit nẽ hobodootha ĩĩcĩ õlõ cĩnaang! Hõkõ naa ĩĩcĩ õkõõĩ niina, haaĩ hatĩ naa ngaatĩ aayyi niina, ĩĩn hatĩ eeta cugunnig eet cĩgannĩg, ĩĩn hatĩ Nyekuci cunni Nyekuc caannĩ. 
RUT.1.17	Hadaahi hatĩ naa looccaa ꞌcĩ adaaknĩ niina nẽ hadaĩ nĩngaata. Aꞌnyĩĩk Makayyioohit huuka nganĩĩt gẽrrẽẽt hatĩ huunnikii nganiita, aꞌnyĩĩk daahĩth dioo heꞌngereet ngagĩĩta!”
RUT.1.18	Ma baa acĩn Naoomi ꞌRuuth ngaatĩ arĩnyanẽẽkĩ hookorit hĩ ĩnõõnnõ ho, iittiõõ hõllõngaa aduhaak hõbõdõõthĩ.
RUT.1.19	Ma baa õdõlanit nẽẽg Bẽtẽlẽm, akuleek hinnia eeta cĩg ꞌtaaũnaak vẽlẽk ꞌjieen ngaatĩ acĩnĩ ĩhõõggõ. Nĩngĩtĩ ajinõõnĩ ngaaĩ ꞌcĩg ꞌtaaũnaak nyaagwaana aĩnnĩ, “Ĩĩn occa ꞌthẽk ciee Naoomi dĩdĩ?”
RUT.1.20	Nĩngĩtĩ aduhaakĩ Naoomi
RUT.1.21	Baa haꞌnyahi ꞌgii vẽlẽk baa hĩꞌngaathi ngaati, nẽ ꞌyioko õbõdaayya Makayyioohiti õlõ athĩnĩ ꞌtẽl. Nẽ aalla nga aũyyaangu anneekaangu Naoomi noho inni? Aaꞌnya Makayyioohiti nganĩĩt ꞌcannan nẽ ĩnõõnnõ Nyekuc ꞌTirriannioohit ꞌcĩ ĩllõõan vẽlẽk, ꞌcĩ ĩꞌthõõakaa thooꞌthiok ꞌcĩg abathĩ dtẽc ko.”
RUT.1.22	Nẽẽthĩ hoti ho, baa õbõda Naoomi looccaa cĩ Mõabĩ ittioona alaannĩnĩ ꞌRuuthi, tĩnaatĩ eet cĩ looc cĩ Mõabĩ. Baa õdõlan nẽẽg Bẽtẽlẽm baa nga iꞌthianaanĩ eeta janiinit cĩ haal ꞌcĩg haĩ ꞌbarli
RUT.2.1	Baa aaĩ ẽẽtĩ umwaa ꞌcĩ aballi gẽrrẽẽt nẽ ubuli Bẽtẽlẽma ꞌcĩ haĩ ꞌthaar cĩgĩnnĩg ꞌBõath. Baa ĩĩn nẽẽ eet cĩ habuccieet cĩ Elimẽlẽhĩ maac cĩ Naoomi.
RUT.2.2	Ma kõr umwa, ĩĩnnĩk ꞌRuuthi ꞌcĩ ĩĩn tĩnaatĩ eet cĩ Mõabĩ Naoomi, “Ĩꞌnya da hũũk hutuhuura haal ꞌcĩg ũũnnĩk janniooha manẽẽnĩtõõ, hatĩ aaĩ eet umwaa ꞌcĩ õõrĩ ꞌthĩnĩt ꞌcĩ ẽlẽmaakaanĩ.”
RUT.2.2	Ẽdẽcĩ Naoomi anneek, “Bĩtõ loholeec caannĩ.” 
RUT.2.3	Ma baa õkõ anuoothi ꞌRuuthi eet ꞌcĩg ajanni ĩĩcĩ uruto ahuurothi haal ko, ĩko hinnia ẽbẽanoothĩk mana cĩ ꞌBõathĩ dẽẽdẽ, eet ꞌcĩ baa aku habuccieetaa cĩ Elimẽlẽhĩ.
RUT.2.4	Ma baa ũtũngeek ꞌBõathĩ Bẽtẽlẽm nẽ ũũk manaa cĩnnĩ, ũũk ĩꞌtha nẽẽ janniook nẽ ĩĩnnĩk, “Aꞌnyĩĩk Makayyioohit haau hĩ ngagiita!”
RUT.2.4	Ẽdẽcĩ janniooha aĩ, “Aꞌnyĩĩk Makayyioohit haggattanii nganiita!”
RUT.2.5	Ma baa adtuuha ꞌBõathĩ ꞌRuuth manatõõ tõõ ho, ijin makayyioohit cĩ janniook cĩgĩnnĩg ĩĩnnĩk, “ꞌCĩ nganĩ thĩnõ loholeec caa?”
RUT.2.6	Ẽdẽcĩ makayyioohiti cĩ jannioohu aĩ, “Alawan cĩ Naoomi umwa nicciee, tĩnaatĩ eet ꞌcĩ ĩĩn Mõabeenit, ꞌcĩ baa õõkõra hĩ Naoomi looccaa cĩ Mõabĩ. 
RUT.2.7	Aku ajinna anneeka, ‘Aꞌnyaa nuun hanũooth janniook, hátĩ hũlũta haal ꞌcĩg ũũnnothoothĩk loota ho nẽ aaꞌnyaa huuranooth haal ꞌcĩg adhukiaak looc lucciaahĩ buúk.’ Ahuuri nẽẽ nganĩngĩtĩ oloohotha hĩĩ noho, abĩlĩ nẽẽ hĩdĩĩc haaga, hatĩ õkõ iyyioman tuggatõõ diooni.”
RUT.2.8	Ma nĩngaata, ũũk ũmmũdoothĩk ꞌBõathĩ ꞌRuuth nẽ ĩĩnnĩk, “Thĩhaa nganĩĩta loholeec caannĩ, ma hõkõ hahuuri manaa umwaanĩ nẽ ma huunnihi nĩngĩtĩ icci ũdũt. Ala ngaati ũrũmtĩ hĩ dticcianniook cĩgannĩg ꞌcĩg ngayyig ko. 
RUT.2.9	Bẽẽk janniook ꞌcĩg maacĩg, cĩĩn nĩngĩtĩ ajaniini nẽ unuoothu dticcianniook ꞌcĩg ngayyig. Iyyia huduhaaha naa janniook ẽlẽk, hiittiõõ hõllõngaa uuki nganiita. Nẽ má aammi kõrra, bĩĩt hũũd maam ꞌcĩg ogoocĩk dticcianniooha ijjioꞌnyaannĩ hata.”
RUT.2.10	Ma baa athĩhĩ ꞌRuuthi thooꞌthiok iccig ko, akat huruꞌnyia nẽ akatĩ hẽbẽrĩ looc. Nẽ ĩĩnnĩk ꞌBõath, “Inni occa gõõng ꞌrũhũũlana loholeec cĩ looc ꞌcĩ ꞌrĩĩng haaga gẽrrẽẽt noho ho?”
RUT.2.11	Ẽdẽcĩ hinnia ꞌBõathĩ aĩ, “Hĩthĩha naa ꞌgii vẽlẽk baa adĩmaneehi nii iꞌnyinnuni ngaanĩngĩ baa adaaknĩ maac cunnẽẽnĩ. Nẽ tarĩ hĩthĩha ꞌgõõl ꞌcĩ ũũnnĩkĩĩ nii maaꞌnyu hĩ ngaanu hĩ looc cunni nẽ iita ũrũmteeu hĩ eet ꞌcĩg looc ꞌrĩĩng pir ko. 
RUT.2.12	Aꞌnyĩĩk Makayyioohit Nyekuc cĩ Ĩꞌthĩraẽlĩ ꞌcĩ aku adiimi nii huꞌthuutti nganiit ko, hũdũmanii jurrung, hĩnĩngĩtĩ thõõth ꞌcĩ adĩmani ho.”
RUT.2.13	Ma ho, ĩĩnnĩk ꞌRuuthi ĩnõõnnõ, “Makayyioohit caannĩ, hammuhi hĩcĩ haĩ occa nuun aalla acĩnnaa nii nganĩĩt ꞌthĩnĩtaa cĩ alalĩ hõdõõkõthĩ. Aaꞌnyaa nii nganĩĩt haccamanoothĩk, hĩnĩngĩtĩ othoothĩkaa ꞌthĩnĩtaa ꞌcĩ alalĩ, tananga hõllõngaa hĩĩnĩ dticciannioohit umwa cunni buúk.”
RUT.2.14	Ma baa duhẽẽtta, ũtũvvũ ꞌBõathĩ ꞌRuuth ĩĩnnĩk, “Ijjia hudukto. ꞌTiik ũbũnĩ cieeni, ꞌnyõllaneek viinoaa ꞌcĩ ẽmmẽdĩ ho.” Nĩngĩtĩ aku aayyi ꞌRuuthi loota arũmẽẽnĩ hĩ janniook nẽ aaꞌnyĩk ꞌBõathĩ ĩnõõnnõ haal ꞌcĩg ĩwaaddi hadak. Ma nĩngaata, adahõ ꞌRuuthi ĩꞌthõng hũũppanĩ hinyigitha ũgĩ. 
RUT.2.15	Ma baa õbõdõõthĩ ꞌRuuthi ũũk idticanõõ tarĩ, ikia uduhaak ꞌBõathĩ dticcianniook cĩgĩnnĩg ĩĩnnĩk, “Aanytĩk ꞌRuuth huurana haal ꞌcĩg adhukiaak looc lucciaahĩ, ma habiꞌthu ĩnõõnnõ. 
RUT.2.16	Ũbũcũkta haal ũgĩ lucciaahĩĩ cugguung nẽ udhukteeku ĩnõõnnõ loota lohoroor. Aꞌnyĩĩk ĩnõõnnõ huurana nẽ ma heggernyeeku!”
RUT.2.17	Nĩngĩtĩ ahuurẽnĩ ꞌRuuthi nĩngaata huutub, ma baa athĩana nẽẽ haal ꞌjiaatĩn niccia ho, abbĩꞌthĩĩ hinnia lohod hũtũrũũr, hĩĩtõ kiiloꞌnya õmmõtõ hĩ ꞌramma. 
RUT.2.18	Ma nĩngaata, irriongan nẽẽ haal ũũhĩ ꞌtaaũnatõõ, nĩngĩtĩ õkõ acĩnĩ inyinninẽẽnĩ. Ma ho, ũũk tarĩ aaꞌnyĩk ꞌRuuthi inyinnini ꞌgẽẽn ꞌcĩ baa anyiꞌtha nẽẽ baa ũũppanĩ nẽẽnĩ.
RUT.2.19	Ma nĩngaata, ijin Naoomi ꞌRuuth ĩĩnnĩk, “Ahuuri hatĩ nii kõr nicci ngaana? Nẽ adticannii hatĩ nii iyyieni ngaana? Aꞌnyĩĩk Nyekuc haggatan eet ꞌcĩ eelli nganiit ko!”
RUT.2.19	Nĩngĩtĩ aduhaakĩ ꞌRuuthi inyinnini eet ꞌcĩ aaꞌnyĩk ĩnõõnnõ hutuhuuro ho. Baa anneek ꞌRuuthi ĩnõõnnõ, “Iyyia hahuuri manaa cĩ eet ꞌcĩ haĩ ꞌthaar ꞌBõath.”
RUT.2.20	Nĩngĩtĩ annẽẽkĩ Naoomi alaannĩnĩ, “Aꞌnyĩĩk Makayyioohit haggatan ĩnõõnnõ! Atamaatĩheet Makayyioohiti ngagĩĩt ꞌcĩg nga harũgĩ ho, hĩ eet baaggaac adaahito buúk.” Nẽ tarĩ ĩĩ, “Ĩĩn ꞌBõathĩ ittioonniohit cĩnaac dẽẽdẽ, ĩĩn nẽẽ lommioohit ꞌcĩ occa aꞌthũũnnĩ ijjio cĩggaac nẽ ittira lõhõlĩ cĩg halang cĩnaac.”
RUT.2.21	Ma ho, ĩĩ ꞌRuuthi, “Iyyia anneeka nganĩĩt buúk, ‘Ũrũmtĩ nõõ hĩ dticcianniook cĩgannĩg ĩꞌthõng hedecciaak janiinit.’ ”
RUT.2.22	Ma nĩngaata, ĩĩnnĩk Naoomi alaannĩnĩ, “Loholeec caannĩ, occa mẽẽn hĩ nganiit ngaatĩ ookorru hĩ dticcianniook cĩgĩnnĩg ꞌcĩg ngayyig, hĩnĩngĩtĩ ma õkõ manaa cĩ eet cĩrrĩĩng, horoong hinnia hatĩ õkõ ohoddia.”
RUT.2.23	Nẽẽthĩ hoti ho, aala ꞌRuuthi utuhuuro hõbõktõ hĩ dticcianniook ꞌcĩg ngayyig cĩg ꞌBõathĩ manatõõ, ĩꞌthõng hedeccia janiiniti vẽlẽk. Nẽẽthĩ waathinniook nicciag, baa arũmĩ ꞌRuuthi hĩ inyinnini.
RUT.3.1	Kõr umwa, baa anneek Naoomi alaannĩnĩ ꞌRuuth, “Loholeec caannĩ, hadiimi heelli naa nganiit diima eet ꞌcĩ olommi nganiit ꞌcĩ hatĩ arũmeennu jurrung. 
RUT.3.2	Baa arũmeennu niig hĩ dticcianniook ꞌcĩg ngayyig cĩg ꞌBõathĩ nẽ aga nii buúk ngaatĩ ĩĩnnĩ ꞌBõathĩ ittioonniohit cĩnaac dẽẽdẽ. Aany hatĩ nẽẽ haal hatĩjjiaat hilongana. 
RUT.3.3	Bĩĩt ꞌraanĩ nẽ uudi ngõõrra ꞌcĩ õꞌngõlĩ ẽmmẽdĩ nẽ itihimuu ceremwa cugunnig ꞌcĩg ẽllẽẽmĩthĩ. Nẽ uuhu hilonganaa cĩnnĩ. Nẽẽthĩ, ma haaꞌnyihi ꞌBõath hicini ĩꞌthõng hẽdẽcaak ꞌgẽẽn. 
RUT.3.4	Ma ũũk ũꞌnyaahĩ, behooth nĩngĩtĩ õkõ oongiyyi jurrung. Ma ohoddia ũꞌnyaaha, bĩĩt dõõng cẽrẽm cĩ bungẽẽttõ nẽ atangu ĩĩcĩ ꞌthoonu. Ma ĩcĩnĩ, aduhaaki hatĩ nẽẽ nganiit thõõth ꞌcĩ occa adĩmani.”
RUT.3.5	Ẽdẽcĩ ꞌRuuthi aĩ, “Hõkõ ꞌthẽk hatĩ hadĩmani naa thõõth vẽlẽk hĩcĩ aduha nii ho.” 
RUT.3.6	Ma nĩngaata, ũllũũcĩ ꞌRuuthi baalin niccia ũũk ĩĩcĩ hilonganõ, nĩngĩtĩ õkõ adĩmanĩ thooꞌthiok vẽlẽk baag aduhaak inyinninẽẽnĩ.
RUT.3.7	Ma baa ẽdẽcaak ꞌBõathĩ ꞌgẽẽn nẽ accamanoothĩha, ũũk atangu nẽẽ ngaatĩ baa arruthanõõthĩkĩ haala ĩĩcĩ gõlla. Ma nĩngaata, ĩnĩha ꞌRuuthi ikia õdõng cẽrẽm ꞌcĩ abungẽẽnĩ ꞌBõathĩ ĩĩcĩ ꞌthoonu, nĩngĩtĩ oongiyyi nĩngaata. 
RUT.3.8	Ma baa baal hõrggẽẽna, ukuleek ꞌBõathĩ ꞌjieen. Ma baa ũũkcĩ ho, acĩn hinnia ngaa umwa oongi ĩĩcĩ ꞌthoo cĩgĩnnĩg!
RUT.3.9	Nĩngĩtĩ ajini ꞌBõathĩ ngaa tĩho annẽẽkĩ, “Nganiit nganĩ?”
RUT.3.9	Ẽdẽcĩ ngaa tĩho ꞌBõath anneek, “Makayyioohit caannĩ, nganĩĩt ꞌRuuth, bungaa baaĩ nuun eetocaa cĩ cẽrẽm cunni,
RUT.3.10	Ma ngaati, ẽdẽc ꞌBõathĩ ĩĩ, “Aꞌnyĩĩk Makayyioohit haggataniina loholeec caannĩ. Hĩnĩngĩtĩ hõllõngaa ammĩnani nii iꞌnyinnuni diooni, ammĩnani eet cĩg halang cunni vẽlẽk, hátĩ hubuluꞌthiaa ꞌthaara cĩg maac cunni baa adaaha. Nẽ tarĩ hõllõngaa aallahi ngaatĩ occa aꞌthũwanni nyahaappanĩta, tananga ꞌcĩg aballi hode ꞌcĩg ĩĩn hullaha, akuu hinnia hĩ nganĩĩt nẽ ĩĩnnĩhaa lõmaanĩ. 
RUT.3.11	Nẽẽthĩ ꞌyioko, ma hiꞌngolli thõõth umwa loholeec caannĩ. Hadĩmaneekii ꞌthẽk hatĩ naa nganiit ꞌgii vẽlẽk ꞌcĩ adiimmaa nii nganĩĩt hĩdĩmaneehiina, hĩnĩngĩtĩ agayyi eeta vẽlẽk cĩgannĩg cĩg ꞌtaaũnaak nganiit ngaatĩ ĩĩnnĩ ngaa ꞌcĩ abũnna gẽrrẽẽt. 
RUT.3.12	Nẽ dĩdĩ, hĩĩnĩ naa ittioonniohit cunuung ꞌcĩ maac cunni ꞌcĩ occa holommii nganiita, nẽẽthĩ hinnianĩ, aaĩ ittioonniohiti umwaa cĩ hattũũg cĩ maac cunni dẽẽdẽ. 
RUT.3.13	Tangu ngaati baalin icci, ma ngerrenita, hõõ hatĩ hothoothonna hĩ nganĩĩta. Nẽ má ẽlẽmĩ ngaatĩ olommiina, abũnnaa hatĩ gẽrrẽẽt. Aꞌnyĩĩk ĩnõõnnõ holomiina. Nẽẽthĩ, má hõllõngaa ẽlẽmĩ, bũtĩ hĩ Makayyioohiti, holommii hatĩ naa dẽẽdẽ! Nẽẽthĩ ꞌyioko, tangu ngaati ĩꞌthõng haal lõõcĩ.”
RUT.3.14	Nĩngĩtĩ oongiyyi ꞌRuuthi ĩĩcĩ ꞌthoo cĩg ꞌBõathĩ ĩꞌthõng hõbõhĩ alĩĩthĩ, nẽẽthĩ, baa ĩꞌngaathĩ nẽẽ baa nga hõbõrrõõng uruto. Ma nĩngaata, uduhaak ꞌBõathĩ ꞌRuuth ĩĩnnĩk, “Ma haaꞌnyihi eet umwa haga ngaatĩ akuuni baa ngaa umwaa hilongana ngaati baal.” 
RUT.3.15	Ma nĩngaata, ĩĩnnĩk tarĩ ꞌBõathĩ ꞌRuuth, “Daaĩ ngĩtõõga cunni hataa nẽ ẽbbẽttaanu ngaati.” Nĩngĩtĩ adamtiaakĩ ꞌBõathĩ ĩnõõnnõ haal tabattĩ tõrkõnõn nẽ ĩcĩĩdĩhĩ ngĩtõõgawatõõ nẽ õdõngẽẽhĩ iꞌnyiaawa. Nĩngĩtĩ õbõdõõꞌthĩ ꞌBõathĩ ꞌtaaũna.
RUT.3.16	Ma baa õbõdõõthĩ ꞌRuuthi ũmmũdoothĩk inyinnini, ũũk ijin Naoomi ĩnõõnnõ ĩĩnnĩk, “Õkõ thĩnõ aaĩ thõõth hutuno loholeec caannĩ?”
RUT.3.16	Nĩngĩtĩ ẽddẽẽbakĩ ꞌRuuthi Naoomi thooꞌthiok vẽlẽk ꞌcĩg baag adĩmaneek ꞌBõathĩ ĩnõõnnõ. 
RUT.3.17	Nẽ tarĩ ĩĩnnĩk nẽẽ inyinnini, “Adamtuaaka ꞌBõathĩ nganĩĩt haal iccig tabattĩ tõrkõnõn nẽ ĩĩnnĩhaa, ‘Ma hobodoothi hĩ iꞌnyinnuni athĩnĩ ꞌtẽl.’ ”
RUT.3.18	Ma ho, ĩĩnnĩk Naoomi ꞌRuuth, “ꞌRẽẽõ loholeec caannĩ, ĩꞌthõng thĩĩk thõõth ꞌcĩ hatĩ adukiaa. Aitiõõ hatĩ ꞌBõathĩ hõllõngaa iyyioman ĩꞌthõng hũkũmanoothĩk thõõth ciee kõr nicci.”
RUT.4.1	Ma kõr niccia noho, ũũk ꞌBõathĩ ĩĩcĩ hattũũg cobbi cĩ ꞌtaaũnõõ, ngaatĩ gõõng õthõõthĩ eeta lokihẽẽt hĩ thooꞌthiok cĩg lootu nẽ ũũk iccioloongan nĩngaata. Ma ho, uppwaanna ittioonniohiti baa aduha ꞌBõathĩ, nĩngĩtĩ avvĩyyĩ ꞌBõathĩ ĩnõõnnõ annẽẽkĩ, “Ijjia dako ꞌcioloongan loota ngaati ꞌgõõna, hadiimi hõthõõthõõ.” Nĩngĩtĩ ammũdõõthĩkĩ nẽẽ ꞌBõath nẽ õõt aauto nẽẽg vẽlẽk loota hõdẽĩ.
RUT.4.2	Ma nĩngaata, ũtũvva ꞌBõathĩ makayyiook cĩg ꞌtaaũnaak õmmõtõ nẽ uduhaak ĩhõõggõ ĩĩnnĩk, “Iccioloonganit loota ngaati, ĩĩtõ hẽbẽrĩ cĩg thõõth icci.” Nĩngĩtĩ aattiyyi loota. 
RUT.4.3	Ma nĩngaata, ĩĩnnĩk ꞌBõathĩ ittioonniohit tĩho, “Ũũtẽnĩ Naoomi baa õbõda looccaa cĩ Mõabĩ looc cĩ ittioonniohit cĩnaac Elimelek. 
RUT.4.4	Baa hammuhi haini, occa hõthõõth hĩ nganiit thõõth icci, hátĩ tũũwa looc. Má adiimi ũũta, tũũwa hẽbẽrẽẽnnĩĩ cĩg makayyiook iccig. Nẽẽthĩ má hõllõngaa adiimi, duhaahaa nganĩĩt haga, hĩnĩngĩtĩ iini nii eet cobbi nẽ hanueeki naa nganiita.”
RUT.4.4	Nĩngĩtĩ ẽdẽcĩ ẽẽtĩ tĩho aĩnnĩ, “Hũũta hatĩnĩ.”
RUT.4.5	Ma nĩngata, uduhaak ꞌBõathĩ ĩnõõnnõ ĩĩnnĩk, “Dĩdĩ, kõr ꞌcĩ hatĩ ũũtanĩĩ nii looc hĩ Naoomi, adiim olomi nii ꞌRuuth cĩ looc cĩ Mõabĩ buúk. Ĩĩn nẽẽ ngaatĩbõyyĩ. ꞌGõõlaa nĩĩca, aꞌnyak hatĩ ꞌRuuthi loholeec ꞌcĩ maacĩ ꞌcĩ hatĩ abulꞌtha maac cĩnnĩ baa adaaha nẽ ũꞌthũũtĩ loholeec looc cĩ halang cĩnĩĩng.”
RUT.4.6	Ẽdẽcĩ ittioonniohiti ciee ꞌBõath anneek, “Aitiõõ naa hõllõngaa occa hũũta looc iccia, hĩnĩngĩtĩ hadhuheehi hatĩ looc caannĩ ho tuu uruta. Tũũwa nẽẽ nii looc, aitiõõ naa hõllõngaa occa hũũta.”
RUT.4.7	Waathinniook nicciag, baa gõõng aꞌnyak eeta cĩg Ĩꞌthĩraẽlĩ nyepitee ꞌcĩ aĩ, ma adiim eeta ꞌramma ũũtõõ ijjio hode ataalõnĩ ijjio, appũrcca umwaa caawac nẽ aaꞌnyĩk tuuyyiohit, hode aaꞌnyĩk tuuyyiohiti baattĩ ijjioonnu, hátĩ hagaacõ eeta cĩg Ĩꞌthĩraẽlĩ ngaatĩ, ũkũmanõõthĩhĩ thõõthaa.
RUT.4.8	Nĩngĩtĩ appũrccaanĩ ittioonniohiti cĩ halang cĩ umwa ho caawac nẽ ĩĩnnĩk ꞌBõath, “Tũũ looc.”
RUT.4.9	Ma nĩngaata, uduhaak ꞌBõathĩ makayyiook hĩ eet vẽlẽk ꞌcĩg baag aattĩg nĩngaata ĩĩnnĩk, “Iiginnu ꞌyioko niig vẽlẽk hẽbẽrĩ kõr nicci ꞌcĩg acinnu ngaatĩ hũtũũwaĩĩ naa hĩ Naoomi looc vẽlẽk baa Elimẽlẽhĩ, hĩ cĩ Kilionĩ hĩ cĩ Mahalonĩ, 
RUT.4.10	nẽ tarĩ hõlõma ꞌRuuth cĩ Mõabĩ, ngaatĩbõyyĩ baa ĩĩn ngaa cĩ Mahalonĩ. ꞌGõõlaa cĩ, aꞌnyak hatĩ nẽẽ loholeec ꞌcĩ maacĩ ꞌcĩ abulꞌtha maac cĩ ꞌRuuthi baa adaaha nẽ irigith ijjio cĩg halang cĩnnĩ, hátĩ hiittiõõ hõllõngaa aꞌnginoothi ꞌthaara cĩg Mahalonĩ lothippitaa cĩ eet cĩgĩnnĩg hĩ cĩg ꞌtaaũn cĩ Bẽtẽlẽmĩ. Iiginnu niig vẽlẽk kõr nicci hẽbẽrĩ.”
RUT.4.11	Nĩngĩtĩ ẽdẽcĩ makayyiooha hĩ eet vẽlẽk ꞌcĩg baag aattĩg hattũũgaa cobbi aĩnnĩ, “Hĩĩgĩnna naag hẽbẽrĩ cĩg thõõth icci! Aꞌnyĩĩk Makayyioohit haaꞌnyĩk ngaa icci aku õlõõ cunni ho, hittira lõhõlĩ ꞌcĩg mẽẽlĩg haau hĩ baa Rakĩlẽ hĩ Lẽẽa, baag arrittiaanĩ eeta cĩg Ĩꞌthĩraẽlĩ! Aꞌnyĩĩk haaꞌnyi Makayyioohiti baliinit hattũũgaa cĩ Ẽvarathĩ nẽ ubuli Bẽtẽlẽma. 
RUT.4.12	Aꞌnyĩĩk Makayyioohit haaꞌnyi lõhõlĩ ꞌcĩg hatĩ arrita ngaa ciee hĩĩtõ mẽẽlĩg haauto hĩ lohollia cĩg baangeet cĩnaac Pẽrẽth, ngeertĩ Tamarĩ hĩ ꞌJuuda.”
RUT.4.13	Nĩngĩtĩ õkõõĩ ꞌBõathĩ ꞌRuuth halangatõõ cĩnnĩ nẽ õõt ũrũmtĩ hĩ ĩnõõnnõ. Ma baa oogin nẽẽ hĩ ꞌRuuth ko, ikia ẽẽl Makayyioohiti ĩnõõnnõ haꞌnyahõ nẽ ittira loholeec ꞌcĩ maacĩ. 
RUT.4.14	Nĩngĩtĩ annẽẽkĩ ngaaĩ cĩg ꞌtaaũnaak Naoomi, “Hĩdĩhĩthĩt Makayyioohit ꞌcĩ ꞌyioko aaꞌnyi loholeec ꞌcĩ abulꞌtha halang cunni ho! Aꞌnyĩĩk loholeec icci hubuli Ĩꞌthĩraẽla. 
RUT.4.15	Aaꞌnyi hatĩ nẽẽ nganiit muhẽẽnĩt ꞌcĩ abũnnaa nẽ uꞌthuutti hatĩ atahaanyu, hĩnĩngĩtĩ ĩĩn nẽẽ loholeec cĩ alaannuni. Nẽ ammĩnannii ꞌRuuthi nganiit nẽ mẽẽn nẽẽ hĩllõõan lõhõlĩ cugunnig baag maacĩg ĩĩn tũrkĩramma.”
RUT.4.16	Nĩngĩtĩ õdõngĩ Naoomi loholeec nẽ ĩꞌnyaag athaa nẽ ũꞌthũũtĩ ĩnõõnnõ. 
RUT.4.17	Baa õthõõth ngaaĩ ꞌcĩg baag aattĩg nĩngaata aĩ, “Aꞌnyak Naoomi loholeec ꞌcĩ maacĩ.” Nĩngĩtĩ akannẽẽkĩ ĩnõõnnõ ꞌthaar ꞌcĩg haĩ Obeede. Baa ĩĩn Obeede maaꞌnyĩ ꞌJeeꞌthe nẽ ĩĩ ꞌJeeꞌthe maaꞌnyĩ habu Daavide.
RUT.4.18	Hattũũg cĩ õlõ cĩ Pẽrẽthĩ cieeni:
RUT.4.18	Baa ĩĩn Pẽrẽthĩ maaꞌnyĩ Hethoronĩ.
RUT.4.19	Nẽ ĩĩ Hethoronĩ maaꞌnyĩ Ramĩ.
RUT.4.19	Ĩĩn Ramĩ maaꞌnyĩ Ammĩnadabĩ.
RUT.4.20	Baa ĩĩn Ammĩnadabĩ maaꞌnyĩ Nahathõnĩ.
RUT.4.20	Nẽ ĩĩ Nahathõnĩ maaꞌnyĩ ꞌThalmõõnẽ.
RUT.4.21	Ĩĩn ꞌThalmõõnẽ maaꞌnyĩ ꞌBõathĩ.
RUT.4.21	Nẽ ĩĩ ꞌBõathĩ maaꞌnyĩ Obeede.
RUT.4.22	Baa ĩĩn Obeede maaꞌnyĩ ꞌJeeꞌthe.
RUT.4.22	Nẽ ĩĩ ꞌJeeꞌthe maaꞌnyĩ habu Daavide.
JON.1.1	Kõr umwa, baa aduhaak Makayyioohiti
JON.1.2	hũũk ꞌtaaũnaa cobbi ĩĩcĩ haĩ Nineve, hũũk huduhaak eet hĩĩnnĩk, “Udtuuha Makayyioohiti ꞌthẽccanẽẽt cugguung ꞌcĩg abathĩ dtẽc ko. Uduktoothihu niiga!”
JON.1.3	Ĩꞌngaathĩ hinnia Yõõna nẽ ẽdẽc ꞌgõõl ꞌcĩ ꞌrĩĩng, aireek Makayyioohit. Baa allũũcĩ hinnia nẽẽ õkõ ĩĩcĩ ꞌtaaũn ꞌcĩ haĩ ꞌJõppa, nĩngĩtĩ abĩllĩ haahũlĩta nẽ ũmmũda haahũl ꞌcĩ õkõ ĩcĩ ꞌtaaũn cĩ Tarthithi. Ma ho, ũũk ũtũũwa waraga ꞌcĩ weeto nẽ õtõd haahũl cobbi, aĩ hivvireek Makayyioohit ngaatĩ õkõõĩ ꞌtaaũnaa cĩ Tarthithi.
JON.1.4	Ma nĩngaata, ĩꞌthõõa Makayyioohiti ngõõt ꞌcĩ attiran gẽrrẽẽt, huuhan bũlũc hiꞌngoꞌthia maama hĩcĩ aĩ halibba haahũl cobbi hĩꞌthaanĩ. 
JON.1.5	Ma ho, iita abarritit dticcianniooha cĩg haahũl cobbi ho gẽrrẽẽt, nĩngĩtĩ alaĩ nyekuꞌnya cĩggĩĩng. Nẽ tarĩ udhukteek ijjio cĩggĩĩng ũgĩ bũlũcatõõ, aĩ hátĩ hõõlõl haahũlĩ.
JON.1.5	Kõr tĩho, ĩko nẽẽ hinnia atangu Yõõna ngaamwaanĩ haahũlatõõ loota. 
JON.1.6	Ma nĩngaata, ĩtĩnga makayyioohiti ꞌcĩ aꞌthuhan haahũl nẽ ũũk ijin ĩnõõnnõ ĩĩnnĩk, “Oongiyyi gõõng nii ne pĩĩrnattaa ꞌcĩ aaĩ hoti ho? Tĩnga nẽ alau nyekuꞌnya cugunnig. Horoong hatĩ ammaannĩkeet nẽ eelliaeet hiittiõõ hõllõngaa hadũddĩ.”
JON.1.7	Ma baa ho, ulutti dticcianniooha cĩg haahũlaak nẽ ĩĩtõ “Huruhit da tooto, hátĩ hummuddia eet ꞌcĩ ahĩĩnakeet pĩĩrnanĩt ꞌcĩ aaĩ hoti ho.” Ma baa aruk tooto ho, appulana hinnia tooto Yõõna.
JON.1.8	Nĩngĩtĩ ajini nẽẽg Yõõna annẽẽkĩ, “Nganiit ꞌcĩ aĩnanaakeet ngagĩĩt bathi icci ho? Dtiic cunni nii? Akuu ꞌyioko nii looccaa ĩĩna? Ĩĩnĩ nii eet cĩ looc iina? Haĩ eet cugunnig nganĩ?”
JON.1.9	Nĩngĩtĩ ẽdẽcĩ Yõõna ĩhõõggõ annẽẽkĩ, “Hĩĩnĩ naa Ebereeinit nẽ hala Makayyioohit Nyekuc cĩ hẽẽtkujjieen baa ẽhẽnyta bũlũc hĩ looc.”
JON.1.10	Ma baa athĩhĩ nẽẽg thõõth icci ho, iita abarritit hĩnĩngĩtĩ baa uduhaak Yõõna ĩhõõggõ ẽlẽk ĩĩnnĩk, baa aireek nẽẽ Makayyioohit. Nẽ ijinit ĩnõõnnõ ĩĩttĩk, “Inni dĩman noho ho?”
JON.1.11	Nẽ baa aalla uuhan ngõõtĩ cobbi gẽrrẽẽt bũlũc noho. Nĩngĩtĩ ajini nẽẽg Yõõna annẽẽkĩ, “Hogoonni ꞌyioko naag nganiit hutuno, hátĩ hemmeethĩk bũlũca?”
JON.1.12	Ẽdẽcĩ Yõõna ĩhõõggõ anneek, “Udhukteehaangu bũlũcatõõ, nẽẽthĩ hatĩ ĩbĩl ngõõtĩ. Haga naa nganĩĩt ꞌthẽk ꞌcĩ haĩnanaakuung ngagiit ngõõt icci abathĩ dtẽc ko.”
JON.1.13	Baa arrĩcana ꞌthukanniooha cĩg haahũlaak aĩ huꞌthuhattootha haahũl ĩꞌthõng hõdõlan dẽmẽt. Nẽẽthĩ hinnia baa hõllõngaa ũũlũ, nĩngĩtĩ ittoorini bũlũc habathõõthĩ gẽrrẽẽt. 
JON.1.14	Ma hoti ho, iita alaacõ nẽẽg Makayyioohit ĩĩttĩk, “Makayyioohit, ma haaꞌnyeet ngagĩĩt hadaakta, ngaatĩ haruka eet icci. Ma nuun haaꞌnyeet ngagĩĩt heteheellia daahĩth cĩ eet icci ammĩrĩ ho, hĩnĩngĩtĩ aku thõõth ciee hĩcĩ ꞌthẽk atabi niina.” 
JON.1.15	Nĩngĩtĩ õdõngaanĩ nẽẽg Yõõna nẽ udhukteek bũlũcatõõ noho paappuu, nĩngĩtĩ abĩllĩ ngõõtĩ buúk hĩdĩĩkoothong. 
JON.1.16	Ma ho, iita itingolli eeta cĩg haahũlaak thõõth icci gẽrrẽẽt, nĩngĩtĩ ĩbbõõrĩkĩ nẽẽg Makayyioohit ꞌgaarrieenit nẽ ũbũtanit ngaatĩ adticanõõthĩkĩ ĩnõõnnõ.
JON.1.17	Ma ngaati, ĩꞌthõõa Makayyioohiti ulugooc cobbi hikia huku Yõõna. Nĩngĩtĩ aayyi Yõõna hẽẽngatõõ cĩ ulugooc tĩho, waathinniook iyyio hĩ baalinniook iyyio.
JON.2.1	Ma hẽẽngatõõ cĩ ulugooco, ala Yõõna Makayyioohit Nyekuc cĩnnĩ. 
JON.2.2	Baa alayyi nẽẽ aĩ,
JON.2.2	“Makayyioohit, baa haaĩ naa ꞌcannaana, baa halayyii nganiita
JON.2.2	nẽ ithihu laiinit caannĩ.
JON.2.2	Baa halayyii naa nganiit looccaa cĩ daakiahu,
JON.2.2	nẽ edecu nii laiinit caannĩ.
JON.2.3	Baa adhuheekaa nii nganĩĩt ngaatĩ uuthik,
JON.2.3	bũlũcatõõ hõrggẽẽna,
JON.2.3	hũmmũlũũnyanaa ꞌtirriani cĩ maamu;
JON.2.3	ukuua
JON.2.3	ꞌtirriani cĩ maamu nganĩĩta.
JON.2.4	Nẽ hummuha hĩĩna, itiggiawaa bẽrẽ nii nganĩĩt
JON.2.4	muumaa cunni,
JON.2.4	iittiõõ hatĩ hõllõngaa hacini
JON.2.4	ꞌcieeth cunni ꞌcĩ ẽllẽẽmĩth cĩ laiitto tarĩ.
JON.2.5	Baa hũbũcannia haĩ hũtũdũdĩ bũlũcatõõ.
JON.2.5	Irriamaneeka maama cĩg bũlũcaak nganĩĩta.
JON.2.5	Atĩttĩĩranoothĩkaa arteeniti cĩ bũlũcõ õõ caannĩ.
JON.2.6	Baa hiitho bũlũc hõdõlan cõrrẽẽn cĩg muurak;
JON.2.6	baa hĩĩna baabutheenit loota ꞌthẽẽmĩtõõ, baa aꞌnyũũgĩ hattũũgẽta cĩg lootu ũdũt.
JON.2.6	Nẽẽthĩ, ikia uvvucanaawaa nii nganĩĩt daahĩtha,
JON.2.6	Makayyioohit Nyekuci caannĩ.
JON.2.7	Ma baa hĩcĩnootha õbõhĩ daahĩthĩ caannẽẽnĩ,
JON.2.7	hummuhaai nganiita
JON.2.7	nẽ edecu laiinit caannĩ
JON.2.7	ꞌCieethaa cunni ĩcĩ ẽllẽẽmĩth ĩcĩ laiitto.
JON.2.8	Ũtũbũrĩt eeta aag gõõng ala nyekuꞌnya ꞌcĩg hõllõngaa ĩĩn dĩdĩ
JON.2.8	bũnnai ꞌcĩ occa baa aaꞌnyĩk Nyekuci ĩhõõggõ.
JON.2.9	Nẽẽthĩ hinnianĩ, haaꞌnyii hatĩ naa nganiit
JON.2.9	ꞌgaarrieenit tẽgẽlaa cĩ dĩhĩthẽẽttõ,
JON.2.9	nẽ hattũbaneehi hatĩ lõbũtĩ caannĩ,
JON.2.9	hĩnĩngĩtĩ aku elliaanĩtĩ caannĩ vẽlẽk hĩ Makayyioohit diooni.”
JON.2.10	Nĩngĩtĩ aduhaakĩ Makayyioohiti ulugooc hataꞌthahaak Yõõna battaala dẽmẽtaa cĩ bũlũcõ.
JON.3.1	Ma ho, ikia uduhaak Makayyioohiti Yõõna tarĩ ĩĩnnĩk, 
JON.3.2	“Tĩnga bĩĩt ꞌtaaũnaa cobbi ĩĩcĩ Nineve, bĩĩt duhaak eet nyeemuut baa haduhaakii naa nganiita.”
JON.3.3	Nĩngĩtĩ aattĩ aku athĩknĩ Yõõna Makayyioohit nẽ ĩtĩnga ũũk ĩĩcĩ Nineve. Baa maka ꞌtaaũnĩ ciee gẽrrẽẽt, aꞌnyak waathinniook iyyio ngaatĩ hawaantĩ hĩcĩnĩt ĩnõõnnõ vẽlẽk. 
JON.3.4	Ma baa õtõ Yõõna waathĩn hõdẽĩ, ũũk irrioonĩk nẽẽ eet ĩĩnnĩk, “Waathinnioohĩĩ ꞌcĩg ĩĩn hẽẽn ꞌwec, iꞌthianaanĩ kõr nicci, acuddiaa hatĩ Nineve hĩĩ lõõcĩ ꞌthĩĩ!” 
JON.3.5	Ma ho, iita elemit eeta cĩg Nineve nyeemuut cĩ Nyekuci, nĩngĩtĩ aarĩkĩ nẽẽg kõr ꞌcĩ ẽdẽtaanĩ eleeti ꞌgẽẽna nẽ itihimit ceremwa ꞌcĩg põkõrĩk, hetereꞌthia mothiinit cĩnĩĩng. Baa iꞌthianaanĩ thõõth ciee eetinii ꞌcĩg obbitig, ĩꞌthõng hõdõlan ꞌcĩg kidicig.
JON.3.6	Ma baa athĩhĩ habuui cobbi cĩ Nineve thõõth ꞌcĩ õthõõth Yõõna ho, ikia ũtũngeek nẽẽ dtaaba cĩnnĩ cĩ habuẽẽꞌthĩtõõ nẽ ũppũrũca ceremwa cĩgĩnnĩg. Nẽ itihim ceremwa ꞌcĩg põkõrĩk nẽ iccioloongan tuduhaaca. 
JON.3.7	Nĩngĩtĩ aduhaakĩ habuui hĩ eet cĩgĩnnĩg ꞌcĩg obbitig, eet cĩg ꞌtaaũn cobbi hũtũrũũr thõõth ꞌcĩ aĩ,
JON.3.7	“Aitiõõ eet umwaa ꞌcĩ occa adak hode ahũd ꞌgiimwa tõõ nẽ aitiõõ idingi ꞌcĩ occa adak hode ahũd ꞌgiimwa tõõ ũdũt. 
JON.3.8	Nẽẽthĩ, aꞌnyĩĩk eet hitihimit ceremwa ꞌcĩg põkõrĩk nẽ ubungit hẽlẽggĩ buúk ceremwaanĩĩ ꞌcĩg põkõrĩk. Aꞌnyĩĩk eet vẽlẽk halaacõ Nyekuc hĩdĩĩkoothong. Aꞌnyĩĩk eet vẽlẽk hũtũngteek thooꞌthiok ꞌcĩg abathĩ hĩ jõrẽẽna. 
JON.3.9	Nganĩ ꞌcĩ occa aduhaakeet thõõth ꞌcĩ adtican Nyekuci? Horoong hatĩ ũũhũ nẽẽ ꞌthĩnĩt cĩnnĩ, hatamaatĩheet nẽ ĩbĩlĩ liilii, hiittiõõ hõllõngaa acũdaaneeta.”
JON.3.10	Ma baa ĩcĩn Nyekuci thooꞌthiok ꞌcĩg adĩman nẽẽg hĩ ngaatĩ ũũnnĩkĩ thooꞌthiok ꞌcĩg abathĩ ho, ikia ũtũhũ ꞌthĩnĩt cĩnnĩ nẽ iittiõõ hõllõngaa acũda ĩhõõggõ hĩ baa aduha nẽẽnĩ.
JON.4.1	Baa alĩĩlĩ Yõõna gẽrrẽẽt ngaatĩ ũũhũĩ Makayyioohiti muhẽẽnĩt cĩnnĩ. 
JON.4.2	Nĩngĩtĩ alaĩ nẽẽ Makayyioohit annẽẽkĩ, “Baa hagawa naa thõõth icci baa ĩĩcĩ oou hĩĩna, aitiõõ hatĩ nii hõllõngaa aruhi eet cĩg ꞌtaaũn cĩ Nineve. Ĩnõõ ꞌcĩ hũũnnĩkĩĩ naa looc caannĩ dẽẽdẽ nẽ hũũha ĩĩcĩ looc cĩ Tarthithi ho. Ĩĩnĩ nii Nyekuc ꞌcĩ tarbalĩ nẽ atamaatihuu eeta nẽ emmeethi thooꞌthiok gẽrrẽẽt. Ẽtẽrꞌtha nii mĩnnan hõdõõkõthĩ nẽ hõllõngaa adiim uuki eet umwa, tananga eet cĩg looc ꞌcĩ ꞌrĩĩng. 
JON.4.3	Nẽẽthĩ ꞌyioko, ruhaa nganĩĩta Makayyioohit, mẽẽn ngaatĩ occa hadaaknĩ hĩllõõan ngaatĩ occa harũgnĩ, hatĩ hõllõngaa aku edeeꞌnyia thõõth baa haduha naa hĩĩ dĩdĩ.”
JON.4.4	Ẽdẽcĩ Makayyioohiti ĩnõõnnõ anneek, “Abũnnaa hĩ nganiit ngaatĩ alĩĩllĩ, hĩnĩngĩtĩ thõõth icci?”
JON.4.5	Ma ho, ĩtĩnga Yõõna uduhun ũũk ꞌtaaũnaa cobbi battaala hattũũgaa cobbi ĩcĩ aaĩ ĩĩcĩ uruto, nĩngĩtĩ õkõ aarĩkĩ hẽbẽrkẽk hĩĩ ꞌrii ꞌcĩ ereeini nĩngaata, hátĩ hĩcĩn ne occa hatĩ ꞌcĩ adĩmanoothĩk ꞌtaaũn cobbi ho. 
JON.4.6	Ma baa ho, aaꞌnyĩk Makayyioohiti Nyekuci hẽẽt umwa hũbũtha nĩngaata hĩĩ ꞌrii ꞌcĩ ẽẽl Yõõna nẽ baa accamanoothĩk nẽẽ gẽrrẽẽt, hĩnĩngĩtĩ hẽẽt tĩho. 
JON.4.7	Ma hinnia baa loohoth ꞌcĩ ꞌrĩĩng ngerrenita, ĩꞌthõõa Nyekuci hulutaac umwa hikia hadak hẽẽt tĩho, nĩngĩtĩ õdõhõknĩ hẽẽt. 
JON.4.8	Ma baa ĩꞌngõtha kõrra, ĩꞌthõõa Nyekuci ngõõt ꞌcĩ aaburii ꞌcĩ aku ĩĩcĩ uruto, huuhan Yõõna. Baa atũũth kõrra Yõõna hũbũcanniaa hidiim hatawaal nẽ ũbũraneek daahĩth nẽ õthõõth ĩĩ, “Mẽẽn daahĩthĩ hĩllõõan ngaatĩ harũgnĩ hĩ ꞌyioko ho!”
JON.4.9	Ẽdẽcĩ hinnia Nyekuci Yõõna anneek, “Aꞌnyahi nii thõõth umwa ꞌcĩ alĩĩllĩ hẽẽt icci?”
JON.4.9	Ẽdẽcĩ Yõõna aĩ, “Eei, halĩĩlĩ gẽrrẽẽt hĩcĩ haĩ hadaahi.”
JON.4.10	Nĩngĩtĩ aĩnnĩ Makayyioohiti, “Arrĩcanaa gõõng hẽẽt baa hõllõngaa atiboolani hode aꞌthũũnnĩ buúk ko inni? Baa alĩꞌtha hẽẽt ciee baalin hõdẽẽthõng nẽ adaak baalin ꞌcĩ anũẽẽkĩ. 
JON.4.11	Nẽẽthĩ, baa mẽẽlĩg eeta cĩg ꞌtaaũn cĩ Nineve vẽlẽk ĩllõõan aalibꞌnya ꞌmiia hõdẽĩ hĩ hẽẽn ꞌramma (120,000), ꞌcĩg hõllõngaa aga thõõth ꞌcĩ abathĩ hĩ ꞌcĩ abũnnaa nẽ baa mẽẽlĩg hẽlẽggĩ buúk. Aitiõõ nii hõllõngaa ammuhi aini, occa hammaannihi naa ꞌtaaũn cobbi ho?”
